MAT.1.1	ˈBíl íl Yiesu Kirísto ˈdalloká hátlé hol ka hoycheká hééllá: Yiesu Kirísto ˈbíl íl ˈDawuˈd giri Abirááyam yé gáá ˈdiiyyeká he yé gáá ˈdie.
MAT.1.2	Abirááyam Yísak ˈdale,
MAT.1.2	Yísak Yákob ˈdale,
MAT.1.2	Yákob Yúúˈda ubaa nyaaramle ˈdale.
MAT.1.3	Yúúˈda Béres ubaa Dhéra Támar gáá ˈdale.
MAT.1.3	Béres Héseron ˈdale, Héseron Áram ˈdale,
MAT.1.4	Áram Amínaˈdab ˈdale,
MAT.1.4	Amínaˈdab Nááshon ˈdale,
MAT.1.4	Nááshon Sálmon ˈdale,
MAT.1.5	Sálmon Bówas Ráab gáá ˈdale,
MAT.1.5	Bówas Óbed Rúudh gáá ˈdale,
MAT.1.5	Óbed Yéshay ˈdale,
MAT.1.6	Yéshay ˈDáwuˈd giri kansichká ˈdale.
MAT.1.6	Aaléka, ˈDáwuˈd inylé Sólomon min Uriaká gáá ˈdale.
MAT.1.7	Sólomon Reúbuam ˈdale,
MAT.1.7	Reúbuam Abíya ˈdale,
MAT.1.7	Abíya Ássaf ˈdale.
MAT.1.8	Ássaf Yóshafat ˈdale,
MAT.1.8	Yóshafat Yóram ˈdale,
MAT.1.8	Yóram Ussía ˈdale,
MAT.1.9	Ussía Yódham ˈdale,
MAT.1.9	Yódham Áas ˈdale,
MAT.1.9	Áas Hesekía ˈdale,
MAT.1.10	Hesekía Manásse ˈdale,
MAT.1.10	Manásse Ámon ˈdale,
MAT.1.10	Ámon Yosía ˈdale,
MAT.1.11	Yosía Yekonía ubaa nyaaramle ˈdale.
MAT.1.11	Hé kinaallá bár giri gál Yuuˈdi gál Babilon hí uuneká.
MAT.1.12	Aalé gál Yuuˈdi gúch gál Babilon hí uune-, hí lésle mé ki nieká,
MAT.1.12	Yekonía Saláátiel ˈdale,
MAT.1.12	Saláátiel Sorúbabel ˈdale.
MAT.1.13	Sorúbabel Abiyúˈd ˈdale,
MAT.1.13	Abiyúˈd Eliakím ˈdale,
MAT.1.13	Eliakím Ássor ˈdale,
MAT.1.14	Ássor Sáˈdog ˈdale,
MAT.1.14	Sáˈdog Akím ˈdale,
MAT.1.14	Akím Eliyúˈd ˈdale,
MAT.1.15	Eliyúˈd Eliásar ˈdale,
MAT.1.15	Eliásar Matán ˈdale,
MAT.1.15	Matán Yákob ˈdale.
MAT.1.16	Yákob Yúósef giri María bélléká ˈdale.
MAT.1.16	María Yíésu gaalí Kirísto yegetallá ˈdalle.
MAT.1.17	Ameeny Abirááyam tá ˈjíig ˈDáwuˈd đigallá, ˈdáltollé hol ka hoycheká lúl tomon tikiˈde a afur. Ameeny ˈDáwuˈd tá ˈjíig gál Yuuˈdi gál Babilon hí uune-, hí lésle mé ki nieká, ˈdáltollé hol ka hoycheká úba tomon tikiˈde a afur. Ameeny gál Yuuˈdi gál Babilon hí uuneká tá ˈjíig Kirísto đigallá, ˈdáltollé hol ka hoycheká úba tomon tikiˈde a afur.
MAT.1.18	Yiesu Kirísto ˈdalmaatle hatallá: Mú ˈjiellé María Yúósef hí đarm sidhe. Gaal hátle hol má shuunan, María ˈdaa fargogint Hím Naasan Waaˈgiet geer hí ki hile. 
MAT.1.19	Yúósef giri mú đarm sidheká ˈdaa giri he máá ˈdúwaká onnoyká hé mú kern ˈgiˈgidhieká ma fédiny. Mu har úba María hany ˈgieka, hé mú gálaat ma maalsîny.
MAT.1.20	Mu hátle tawuny kinaal ˈgaa, máá ˈgasso-, urru-, Waaˈgietká mú hát amadhyoká ˈdu gáá yimie, mú geey, kieye, Yúósef, iny ˈbíl íl ˈDawuˈd! María egeet-, minkú hođisatká ha kían. María Hím Naasan Waaˈgiet ˈdaallé geer hí ki hile. 
MAT.1.21	María eiyyo hol nanniyya, veel yab hai ˈdaalla. Véel meenylé shigichoká Yíésu.
MAT.1.22	Hééllá lulle hatallá ˈdíéllá he giri Máá Guđo Waag máállé ˈdeem ka shigieká ˈdeenylé ˈdiiyimeká ˈduuwawká, 
MAT.1.23	ˈdeeny giri kieye,
MAT.1.23	Bá dháash!
MAT.1.23	Ini harteká geer haí higila,
MAT.1.23	ini veel yab hai ˈdaalla,
MAT.1.23	véel meeny gaalí shiguoká Emánuel,
MAT.1.23	yieká. (Emánuel hélle kieye, Waag hé ke hol af ijo.)
MAT.1.24	Yúósef ram gaa kieká, hát giri máá ˈgasso-, urru-, Waaˈgietká hí geeyká el gaa veere, ini eedhdhe, ini hí minle chie. 
MAT.1.25	Tá gaal hé hol af ma ráfiny, ˈjíig ini veel yab ˈdalle. Véel meenylé muí shieká Yíésu.
MAT.2.1	Yíésu ény Beteleem lés Yuuˈdia-, ki ˈdalmaatallá, he bár giri Heróˈde kansich onnoyká. Yíésu ˈdalmaatle el ˈdaal gál hidhino dhaˈgasanká ˈdaa baryo gáá yimie, Yerúsalem kí fame. 
MAT.2.2	Gaal gálaat heete, kieye, Veel ˈdalidhe-, kánsích gál Yuuˈdi yegetká ále he gaa ija? Nyiin mú hidhintlé ˈdaa baryo yé gáá ˈdiiyyeká nyí argiyye, in nyí ká chimie, giri nyí mú met les kurram gaa ˈdaraanna-, nyí mú ˈdúúw shigichaká, gaalí yie.
MAT.2.3	Aalé Heróˈde giri kansichká héél maaleká birge. Gál Yerusalem gál gúúđo úba birge. 
MAT.2.4	Heróˈde gál Yuuˈdi-, gállé guguđo-, suoryoká ubaa gállé gálaat nyatalaam
MAT.2.5	Gaal mú ˈdéé hol ˈdú nie, kieye, Mu ény Beteleem giri lés Yuuˈdiaká ki ˈdalmidhdha. Hééllá yaalmit giri warˈgat máá Waag hí ˈdeem ka shigicheká hí hote-, giri kieye,
MAT.2.6	Tá kó ény Beteleem lé-, lés Yuuˈdia gaa iđóóllo!
MAT.2.6	Kuun lés Yuuˈdia énylé ˈduuˈdúwaká
MAT.2.6	kó énylé biiy elloká ma chegen.
MAT.2.6	Kuun máá kansich gál chia Yisirayelká mé ki yaal-,
MAT.2.6	gáál ˈdeˈdeenká yíé hai ko gáá ˈdeeme,
MAT.2.6	chieká, gaalí Heróˈde yie.
MAT.2.7	Aaléka, Heróˈde gál hidhino dhaˈgasan kinaal hát hinyamoká hol ˈdu gáá vie, gáál yiete, giri ram aleđuđugullé hidhint hí yé kí ˈdiiyyeká gaalí geđuoká. 
MAT.2.8	He đueká mu gáál Bételeem ali ˈdú fie, kieye, Sedhíe, véel álle hát ˈdabaanká ˈgas ka yietíe, hí véel argiyyeka ye fayám ˈdu gáá sidháa, yú úba sedhe, véel vita, gáál yie.
MAT.2.9	Aalé gaal máá kansichal fayamle maaleká đo kie, sienyle mé gáá kodhdhe. Gaal sienylé gaa igireká hidhint giri gaalí ˈdaa baryo gaa argeká gáál met naate, ˈjíig ál veel hí gaa ijeká ˈdug ˈdú ˈdiiyye. 
MAT.2.10	Gaal hidhint argeká đo súm ger hí gaa meedhe. 
MAT.2.11	Aalé gaal ˈbíl hileká véel ubaa ˈjiellé María arge. Gaal véel metle les kurram gaa ˈdoy, véel ˈdúúw shie. He đueká gaal đo tokolaamle af fuufure, gaal hórkí ubaa íláám ussaká, tá henyit gaalí salab hol fie-, he véel ˈdu gáá sidheká véel shie. 
MAT.2.12	Aalé gaal hát he Heróˈde hol ma ˈdú nannaanká Waag hí amádh gaa geeycheká, gaal đo ˈgíérích éíy taaka nadhe, lésle mé nie.
MAT.2.13	Aalé gál hidhino dhaˈgasan kinaal he kieká, máá ˈgasso-, urru-, Waaˈgietká hát amadhyoká Yúósef yé ˈdu gáá ˈdie, mú geey, kieye, Les gaa keʼ, véel ubaa ˈjielle éew, lés Misirayim kar ˈdú ˈdóo. ˈDaab yú ko af ma kí ˈdíiny-, yú ko ma géenyká ál kinaallá gaa yíéđía. Heróˈde veelééllá he hol gaa ˈgeˈgedhe, véel yegeská he fede, muí Yúósef yie.
MAT.2.14	Aaléka, Yúósef ram gaa kie, véel ubaa ˈjielle eedhdhe, chúúre kar ˈdoy, lés Misirayim mé nie. 
MAT.2.15	Mu ál kinaal gaa yíéđie, ˈjíig Heróˈde kufe. Hát kinaallá in ˈdéé hót giri Máá Guđo Waag hí máállé ˈdeem ka shigieká ká geey-, mu hí ˈdiiyimeká ˈduwayye, giri kieye, Yáá Inychú lés Misirayim gáá vie,
MAT.2.16	Aalé Heróˈde gál hidhino dhaˈgasan kinaal hát hí af ˈgiteká kimiteká đo idhane, ˈdéé mure, giri um lullé nigini-, yaayab-, warram hí naam ˈdoyyeká ubaa warram hí naam ma ˈdônyká yuoy hí Bételeem geerle ubaa ˈdinnamle gaa beđisatká. Warram naamáállá he aleđuđugul giri héle hidhint hí yé kí ˈdiiyye-, mu gál hidhino dhaˈgameká hát hinyamoká yiete-, gaal mú geeyká. 
MAT.2.17	Hatallá in ˈdeeny héle máá Waag hí ˈdeem ká shigiche-, Yeremía léká hí ˈdiiyimeká ˈduway, 
MAT.2.18	giri kieye,
MAT.2.18	Shiilmisan ubaa buony kóˈdlé guđoká
MAT.2.18	hé gaalí Ráma gaa maale.
MAT.2.18	Rákel hé umle ˈdú buoyye,
MAT.2.18	hé shab hony ká adhate,
MAT.2.18	ˈdaa giri um hí mán gaa yieká,
MAT.2.18	muí yieká.
MAT.2.19	Aalé Heróˈde mán yieká, máá ˈgasso-, urru-, Waaˈgietká hát amadhyoká Yúósef lés Misirayim álle yé ˈdu gáá ˈdie, 
MAT.2.20	mú geey, kieye, Keʼ, véel ubaa ˈjielle éew, lés Yisirayel geđi hol ˈdú nú. Gál veelééllá yegieská hé kufe, yie.
MAT.2.21	Aalé Yúósef kie, véel ubaa ˈjielle eedhdhe, lés Yisirayel hol ˈdú nadhe. 
MAT.2.22	Kor mu Arkalâw giri iny Heroˈdeká hát kara ˈjaalle feˈjie-, kánsích lés Yuuˈdia yieká maaleká, lés kinaal seseenká kiadhe. Mu lés kinaal hát ma gaa yíéđiminyká úba amádh gaa arge, đo af tame, lés Galilaaya mé nie.
MAT.2.23	Mu ény gaalí Násaret yegetká álle gaa ˈgudhdhe. Aalé ˈdeeny gál Waag hí ˈdeem ka shigicheká hí hodhe-, giri kieye, Mú máá Nasareto gaalí yeedhe, yieká ˈduway.
MAT.3.1	Bár kinaallá Yuána gálaat bie gim nannuoká yé ká ˈdie. Mu gálaat ˈbakat Yuuˈdia álle ˈdeeny Waaˈgiet ki ˈdiiyime. 
MAT.3.2	Mu gálaat geey, kieye, ˈDaa giri Guch Uratiká
MAT.3.3	Yuánáállá he máá Waag máállé ˈdeem ka shigiche-, Yisááya léká hí ˈdeenyle hodhe-, mu kieye,
MAT.3.3	Kóˈd máádhat ˈbakat hai gáá ˈgiˈgita, kóˈd kieye,
MAT.3.3	Máá Guđoká les met ˈdiidháa,
MAT.3.3	mú ˈgierimle lođuđaat kóo,
MAT.3.3	yegetká,
MAT.3.3	yieká.
MAT.3.4	Yuána íín giellé he kaadhdheká dhúr galte gaalí tág gaa nie. Mu sáb rokoˈdeká he seet hite. Mú ˈguomle he ˈgamutaach ubaa dhaanite. 
MAT.3.5	Aalé gál Yerusalem ubaa gál lés Yuuˈdia ˈdinnam lulle gáá yimieká, tá gál wár Yorˈdan ˈdinnam lulle gáá yimieká lulle mú ˈdú seeseme. 
MAT.3.6	Gaal héllé ˈdeđew-, eekemeyká huogodhe, Waag makan fame, Yuána đo gáál wár Yorˈdan bíélle gim nie.
MAT.3.7	Aalé mu gál Farisaay
MAT.3.8	Saano húgúmle midhab-, gálle Waag makan fameká ˈgáa. 
MAT.3.9	Tá haí taawûny, hí hol geđîny, hí kieye, ˈJaakúnno he Abirááyam, hí chégen. Yú hí geeye, Waag hé fargogint waarééllá um Abiraayam ki hođichoká ˈgayyo. 
MAT.3.10	Aaléka, Waag hé yerellé alléká tág ká chirate, ˈguor đuur ˈdú koyye. Ameeny ˈgór saano midhabká hí ma gáá higisinyká lulle ali ha muí gaa muura, ˈjiet ha muí gaa verene.
MAT.3.11	Yú it giri hí hé ˈdeđewká hayche-, hí Waag makan faannééllá, in hí bie gim nannaa. Tá Máá ye biiy el gáá ˈjeenká hé ye far ˈdú gogo. Yáá ˈduuw ˈguo-, mú koiy ˈgas gaa furoká mán. Mu íín Hím Naasan Waaˈgiet ubaa ˈjiete hí gim nannaa. 
MAT.3.12	Aaléka mu hé múchlé sííndí ki tutunoká gíl ká ˈguo. Mu sííndí tuneka, ál sííndí ki tune kinaal hai gaa hegedhe, sííndí buit hai faadhdha, tá sííndí metle íín ˈjiet ma kufuminyká hai gaa verene, Yuána hí gáál yie.
MAT.3.13	Aalé Yíésu Galilááya gaa kie, wár Yorˈdan álle ki ˈjie, Yuána ˈdú sedhe, giri muí bie gim nannuoká. 
MAT.3.14	Tá Yuána Yíésu moy, kieye, Kúún yaa ye ˈdu gáá chimíe? Yaa onnônyka, kuun ye bie gim nanniyyááte! yie. 
MAT.3.15	Yíésu Yuána ˈdéé hol ˈdú nie, kieye, Ye hash, he hí káána hatallá yeet. Hatallá ke ekeyka, in hé ˈduwanti-, Waag hí feˈdoká ke đusie, Yíésu hí Yuána yie. Aalé Yuána đo iiy yie.
MAT.3.16	Yíésu Yuána hí bie gim nieká, đo bie yé gáá ˈdie. Ál tikiˈde kinaallá úr đo af hí furme, Yuána Hím Naasan Waaˈgiet hát hóleká Yíésu ˈdu gáá lelete-, mú ˈdú yíéđianneká arge.
MAT.3.17	Aalé ˈdéé hót úr yé gáá ˈdiiyye, kieye, Hééllá he Iny chia yú gielká, mu hé tág ye geer gaa meey, chie.
MAT.4.1	Aalé Yíésu Hím Naasan Waaˈgiet hí ˈbakat ˈdú eete, giri Sátan hí ki ekemesetoká. 
MAT.4.2	Mu ál kinaal ram tomon afur kulich ubaa chúúrélle af hite. Rám kinaal beeyyeká mú geer hí ˈdú ˈjie. 
MAT.4.3	Aaléka máá mú ki ekemete-, Sátan léká mú ˈdu gáá yimie, mú geey, kieye, Har kuun Iny Waaˈgiet kátaka, ebá ˈdéé hot, waarééllá hí balashá yeet, yie. 
MAT.4.4	Yíésu mú ˈdéé hol ˈdú nie, kieye, Warˈgat Waaˈgiet hé hoteká kieye,
MAT.4.4	Máádhat hé ˈguom tákámle ma ki iđiny,
MAT.4.4	ameeny ˈdéé hót Waag af geer yé gáá ˈdeˈdeenká
MAT.4.4	he ki ija,
MAT.4.4	he chie, Yíésu hí mú yie.
MAT.4.5	Aaléka, Sátan Yíésu ˈjien Yerusalem ˈdú eete, ˈBíl Waaˈgiet đírle állé ˈdérká mú ˈdú koyye,
MAT.4.6	mú geeyche, kieye, Kuun har Iny Waaˈgiet kátaka, ebá hol úr gáá lab. Warˈgat Waaˈgiet ˈdaakúka kieye,
MAT.4.6	Waag gállé ˈgasso-, urruká ˈdéé hai ki muuˈda,
MAT.4.6	gaal úr hai ko ká ˈgiiliˈgaa,
MAT.4.6	giri waar ko ˈgas mé ma ki ˈdaraminyká,
MAT.4.6	he chie, Sátan hí mú chie.
MAT.4.7	Yíésu Sátan ˈdéé hol ˈdú nie, kieye, Warˈgat Waaˈgiet hé hoteká úba kieye, Máá kua Guđo-, Waagkúká ha ki ekemésenno,
MAT.4.8	Aalé hé kinaal el ˈdaal Sátan geđi Yíésu gúm ˈdérká mé ˈdug site, mú lésallá lulle ubaa kamurle argisiche, 
MAT.4.9	mú geeyche, kieye, Har kúún ye met les kurram gaa ˈdoyye-, ye visateka, he lullé argiyyóóllá ha yú ko shigia, chie. 
MAT.4.10	Yíésu đo Sátan geey, kieye, Sátan, ye innum gaa sí, Warˈgat Waaˈgiet hé hoteká kieye,
MAT.4.10	Máá kua Guđo Waag tákámle viivíso,
MAT.4.10	met gaa keekémo,
MAT.4.10	he chie, Yíésu hí Sátan yie.
MAT.4.11	Aalé Sátan đo Yíésu in ká siete, Waag gállé ˈgasso-, urruká đo Yíésu ˈdu gáá yimie, mú ál kinaal gaa ˈdeey.
MAT.4.12	Yíésu Yuána hát gaalí ˈgiliˈgay-, gaalí ˈbíl hiiginká gaa kaayká fayamle maaleká, đo lés Yuuˈdia gaa kie, lés Galilaaya hol ˈdú nadhe. 
MAT.4.13	Mu ény Nasaret gaa kieká sedhe, Kafarnáum-, Bás Galilaaya in ijo-, lés é meeny Dhebulun ubaa é meeny Nafitali gaa taalká álle gaa yíéđie. 
MAT.4.14	Yaalmitééllá in Waag máállé ˈdeem ka shigiche-, Yisááya léká ˈdeenylé ˈdiiyimeká ˈduway, giri kieye,
MAT.4.15	Lés Dhebulun ubaa lés Nafitali hátlé taal-, bás veeˈdoká,
MAT.4.15	tá ˈjíig wár Yorˈdan-, ílungle hátlé taal-,
MAT.4.15	giri lés Galilaaya é meet kidhdho léká,
MAT.4.16	gálle bííy gaa ongʼoˈdeká gaa ijeká
MAT.4.16	hé édhúm ˈdúwaká arge.
MAT.4.16	Gaal hé lés gaa ongʼoˈde-, kufachiet-, gaa ijeká
MAT.4.16	hé edhum hí gaa veere,
MAT.4.16	chieká.
MAT.4.17	Ameeny kinaallá in Yíésu ˈdiiyiminyle mé gáá kodhdhe, gálaat geey, kieye, Hé ˈdeđew-, hí gaa seseenneká hayyíe, Waag makan famíe, Guch Waaˈgiet hé ká ˈjobonte, yie.
MAT.4.18	Yíésu ˈgíéríchlé gaa igire-, Bás Galilaaya in sieká, gál naama-, hol nyaara-, awuanká arge. Gál kinaallá he Símon giri Bétiro léká ubaa nyárlé Ánˈduru. Gaal af kinaallá bushlé he bie fafie. 
MAT.4.19	Yíésu gáál geey, kieye, Ka yimedhíe, ye el gáá veerée, yú hí gál gálaat Waag ˈdu gáá egewká hoyo, yie. 
MAT.4.20	Gaal đo bushle hay, mú el gaa veere.
MAT.4.21	Aalé Yíésu biiy met á níínni mare ki sedheká, gál éíy taaka hol nyaaramká naam arge. Gál kinaallá he Yákob giri iny Dhebeˈdayaká ubaa nyárlé Yuána. Gaal ubaa ˈjaallé Dhebeˈdáya kadicho he gaa ije, bushlé he dhadhadhdhe. Aalé Yíésu gáál vie, 
MAT.4.22	gaal đo kadich ubaa ˈjaalle hay, Yíésu el gaa veere.
MAT.4.23	Aalé Yíésu lés Galilaaya geerle lúl gaa sedhe, ény ˈdiiyiminyká gálaat he gaa onisie, Fayam Midhab Guch Waaˈgietká gálaat ki ˈdiiyime. Mu basham ubaa fursam hátlé met hí hol ka burnayká gálaat yiem gaa ˈdeey. 
MAT.4.24	Mú ˈduuwle úba lés Siria bash ki chie. Gálaat gál lullé basham ˈgie-, hát káána gál fursam met hí hol ka eiy eiyye-, kuukúllaká ubaa gál aryáán hí hilleká, tá gál farich ˈguoká, héétí gál héljoká mú ˈdu gáá shuune, mu gáál lulle bisie. 
MAT.4.25	Nyésébích gálaat-, Galilááya, ˈDekáboles,
MAT.5.1	Yíésu nyesebich argeká gurmit feˈjie, yíéđie, mú lalille mú ˈdu gáá yimie.
MAT.5.2	Aalé mu đo he onisinyle mé gáá kodhdhe, gáál geey, kieye,
MAT.5.3	Gál hát lulle mán-, Waag bala ˈdú nieká
MAT.5.3	hé Waag hí ˈdú ˈjeˈjeenno.
MAT.5.3	Guch Waaˈgiet gál hí léká hé kinaallá.
MAT.5.4	Gál buony gaa ijoká
MAT.5.4	hé Waag hí ˈdú ˈjeˈjeenno,
MAT.5.4	Waag hí imiro gaa shugudmicho.
MAT.5.5	Gál hol ma egenyká
MAT.5.5	hé Waag hí ˈdú ˈjeˈjeenno,
MAT.5.5	aadh ˈdaatika lésallá lulle hai liileedhe.
MAT.5.6	Gál hát Waag hí feˈdoká kuoˈdle ubaa barmle hí yegeská
MAT.5.6	hé Waag hí ˈdú ˈjeˈjeenno,
MAT.5.6	Waag hí fafaˈgsicho.
MAT.5.7	Gál gálaat gerka guurá ˈguoká
MAT.5.7	hé Waag hí ˈdú ˈjeˈjeenno,
MAT.5.7	Waag hí geer guurá aargisicho.
MAT.5.8	Gál hé ˈdeđewká ger ma ki sisin-, kasle Waag gaa iđieká
MAT.5.8	hé Waag hí ˈdú ˈjeˈjeenno,
MAT.5.8	gaal Waag hai aargira.
MAT.5.9	Gál naanná gálaat hursam gaa sisidhoká
MAT.5.9	hé Waag hí ˈdú ˈjeˈjeenno,
MAT.5.9	gáál um Waaˈgieto gaalí yegedhe.
MAT.5.10	Gál hát Waag hí feˈdoká el gaa igiro-, tá gaalí maanyjasuoká,
MAT.5.10	hé Waag hí ˈdú ˈjeˈjeenno.
MAT.5.10	Guch Waaˈgiet gál hí léká hé kinaallá.
MAT.5.11	Itín af giri gaalí egesheyo-, gaalí maanyjasuo-,
MAT.5.11	he met lullé ˈdeđewká ˈdaachúka gaalí ˈdú hogodhoká,
MAT.5.11	it kinaallá Waag hé hí ˈdú ˈjeˈjeenno.
MAT.5.12	Yaalmit kinaallá in gál héle Waag hí ˈdeem ka shigiche-, gálaat ki ˈdiyimeká úba gaalí ki maanyjasie. Aaléka, ger hí gaa meet, kosolóo, hé shiicho Waag hí úr ali kí iđicheká hé tág guđo.
MAT.5.13	Itín lésalláka, hát hí les shugutlé. Tá shúgút gaalí hé éíy taaka hol warase-, ˈjám ˈdabiyyeka háteeye midhab? Shúgút kinaallá hé hujich mán, hélle les ki okoˈdíti, giri gálaat hí ˈdug gaa seseenká.
MAT.5.14	Hát ény gaalí gúm mé ˈdug gaa ˈdisse-, ereny mánkáka itín hí lésallá édhúmlé. 
MAT.5.15	Gálaat hé nyátáá ma bolmosiny, nyátáá he af ma bubuny. Nyátáá urgúaka úrro gaalí ki ređia, in édhúmle gál ˈbíl gaa ijoká lulle hí biiy ki arga. 
MAT.5.16	Hát tikiˈdééllá édhúmkícho hí gálaat met gaa edhew, giri hé ˈdabaan kíchia hí ekemeychoká gálaat hí aargiro-, gaal ˈJaa kíchia úr ijoká memeyoká.
MAT.5.17	Aaléka, haí kieye, mu ka yimíéllá mu hemuumurit Waag hí Móshe ka shiicheká ubaa ˈdeem gál Waag hí ˈdeem ka shigicheká hí veereká he les gaa beđia, hí ye chéen. Yú ka yimíéllá yáá hé kinaallá les ma gaa beđiny, yú hemuumurit kinaallá ubaa ˈdeem kinaallá héllé đuđusia. 
MAT.5.18	Yú hí hé ˈdúwaká geeye, ˈdaab úr ubaa les el met hí ma ˈgînká, hemuumuritééllá hé ˈdéé umut níínní ubaa sányárích níínní hí gaa baađawká mán, ˈjíig héllé huogodheká lulle ali kí ˈdee.
MAT.5.19	Aaléka, máá hemuumuritééllá hemuritlé ninniká tikiˈd gaa ˈdeeneyo-, tá gálaat yaalmit kinaal ki oonisuoká, máá kinaallá Guch Waaˈgietka, máá biiy el ˈdaˈdká ha gaalí gaa yeedhe. Tá máá hemuumurít lulle tág chirat-, yaalmit kinaal gálaat oonisuoká, máá kinaallá Guch Waaˈgietka, máá guđoká ha gaali gaa yeedhe. 
MAT.5.20	Aaléká, yú hí geeye, itín har hát Waag hí feˈdoká hí hát ˈduwantiká el ma gaa igiriny-, hí gál Farisaay ubaa gál gálaat nyatalaam oonisuoká hí af mé ma ˈgisanka, af kinaalka itín gon Guch Waaˈgiet ál níínní hí ki higillaká mán.
MAT.5.21	It hemurit Waaˈgiet-, Móshe hí gál heleká geey-, giri kieye, Ha máádhat chíésiny,
MAT.5.22	Tá yú íín hí geeye, máá nyárle ˈdú idhanoká hé ˈdéé ki iđiny hí met egeto. Máá nyárle chaaro-, kieye, Kó đeechal, yeetká, hé ˈdéé ki iđiny Waaˈgiet hí met egeto. Tá máá nyárle chaaro-, kieye, Kó ˈdúúw mánnal, yeetká hí ˈjiet biiyoká met gaa onnow.
MAT.5.23	Aaléka, har hé kua shiichoká kúb gaalí Waag hé shiicho ˈdug gaa shiguoká álle site-, tá nyárkú héllé ki ˈdeeneycheká ko táb ká ˈjieka, 
MAT.5.24	hé kua shiicho kinaallá kúb kinaal álle ki hash, sí, nyárkú makan ˈjé, tá hol nú, hé kua shiichoká Waag shíish. 
MAT.5.25	Máá ko ˈdéé gaa sisidho-, ko máá arra ˈdú egeetká hí hol ˈgayya-, hí ˈgierich gaa igiˈdaka, đo hol gár ˈdú naʼ, mu hai síen, ko máá gálaat ˈdéé ki iđimuo kinaal gíl gaa káany, máá kinaal ko máállé yuoyóká gíl gaa káany, gaal ko híígin. 
MAT.5.26	Yú ko hé ˈdúwaká geeye, har ˈbíl hiigin kinaallá gaalí ko gaa kaayka, kó yé ma ká ˈdeeminy, ˈdaab ew gaalí ko ki mureká lúl yé ma ˈdéenyká.
MAT.5.27	Aaléka, ˈdaa gál hol shuunnekáka, it hemurit Waaˈgiet-, héle Móshe hí hodhe-, giri kieye, Haí hol ˈdú burúminy,
MAT.5.28	Tá yú íín hí geeye, máá min eiy hí il hergisato-, min baltle ˈguoká, gon hát máá minle ˈdú buraay. 
MAT.5.29	Har íl kua ˈdaa naanietká ko ađááb mé ki kokoyyoka, ali gaa sílish, lab. Gónkú ali tikiˈd manítaka kalat, hát gónkú alulle ˈgayyo-, tá Waag ko ˈjiet biiyoká ki lalaannóóllá muuniny. 
MAT.5.30	Héétí, har gíl ˈdaa kua naanietká ko ađááb mé ki kokoyyoka, ali gaa mur, lab. Gónkú ali tikiˈd manítaka kalat, hát gónkú alulle ˈgayyo-, tá Waag ko ˈjiet biiyoká ki lalaannóóllá muuniny.
MAT.5.31	Hemurit Waaˈgiet hát chieká úba hé Móshe hí hodhe, giri kieye, Máá minle điidhoká hí min warˈgat hol eiy gaa galimiká ki muro,
MAT.5.32	Tá yú íín hí geeye, máá minle hí ma ˈdú hergîny-, min điidhoká, min herginy ađaabieto he mé ki koy. Tá máá min bélle hí điidheká eetká herginy ađaabieto he hile.
MAT.5.33	It úba hemurit Waaˈgiet Móshe hí gál heleká geey-, giri kieye, Waag ˈdoote-, he af iđicheka hé kinaallá ha hâny, hé Máá Guđo Waag af iđicheká ˈdúwash, chieká, maalle. 
MAT.5.34	Tá yú íín hí geeye, haí he tikiˈd úba ˈdóon. Haí úr ˈdóon, ur he Waag karallé guchiká. 
MAT.5.35	Haí les ˈdóon, les he kara Waag hí ˈgasle ˈdú kokoyyoká. Haí Yerúsalem ˈdóon, Yerúsalem he ény Kánsích kúnnaa Guđoká. 
MAT.5.36	Héétí haí metkícho ˈdoˈdóon, ˈdaa giri metkícho dhúrle tikiˈd hí édh, muuninyka, hí óngʼor ma hođinyká. 
MAT.5.37	Tá har hí iiy-hí chieka, đo ˈduwayyíe. Har hí híʼi chieka, đo ˈduwayyíe. He ˈdoon hayyíe, he ˈdoon máá súm ˈdeew-, Sátan léká he yé gáá ˈdeˈdeenne.
MAT.5.38	It hemurit Waaˈgiet-, Móshe hí gál heleká geey-, giri kieye, Il ílle aˈgaˈd madía, kachint kachintle aˈgaˈd madía,
MAT.5.39	Tá yú íín hí geeye, máádhat ko hé ˈdeewká ki ekeyka, ha hala káany. Máádhat he ko nét ˈdaa naaniet gaa ˈdoyka, nétatí úba ki kog. 
MAT.5.40	Máádhat he ko ar met egew-, ko shaamít af ki ririatká fedoka, kótekú úba ki fur. 
MAT.5.41	Máá yuoyóká har ko ˈdéé ˈdú moy-, ko geey-, Ye shókódíchallá ˈgar éew, yieka, mú shokodich ˈgar éew, ál muí ko ˈdú moyká a naam af yíé ˈdé. 
MAT.5.42	Máá ko he ruogonoká he shíish, máá ko he gaa eergiatká fedoká ha he rîny.
MAT.5.43	It ˈdéé hót kieye, Máá olkú géélneb,
MAT.5.44	Tá yú íín hí geeye, gál hí hol ka kídhká geelnée, gál hí maanyjasuoká Waag ki viivitíe, 
MAT.5.45	giri ˈJaa kíchia úr ijoká hí umle chegetoká. Hééllá he ˈdaa giri mu aadh gál ˈdeđewká ubaa gál ˈduuˈdúwaká ˈdú koy-, ir gál saas mánká ubaa gál saas ˈguoká ˈdú gáá haađuoká. 
MAT.5.46	Itín har gál hí geelnedheká tákáma hí geelneteka, ˈduuw máre hí yé ˈdú ˈdiiyye? Gál birm gugusatká hé úba hát tikiˈdééllá ekemesetká muunîny? 
MAT.5.47	Har gálkícho tákámle hí naa chegetoka, hé kinaallá hé hát aađa-, galaatká muunîny? Gál Waag muogká úba hé hát kinaallá ekemesetká muunîny? 
MAT.5.48	Aaléka, hát ˈJaa kíchia úr ijoká hí tagléélláka, itín úba gál tagléká yiedhíe, Yíésu hí gáál yie.
MAT.6.1	Yíésu geđi gáál geey, kieye, Af giri hí hé midhabká ekemeychoká hol ˈdeeˈdemíe! Haí tawuny gálle gálaat hí aargiro-, hí memeyoká ˈgíiny. Har hí hát kinaal ekemesetoka, it hé shiicho-, ˈJaa kíchia úr ijoká onnônyka hí shigieká ma aargiriny. 
MAT.6.2	Aaléka, kúún har gál he hí ki ˈgierˈgereká he shigichoka, ha faˈd af gaa kóon, ˈdiyíminy. Ha hát gál hol egew-, ény ˈdiiyiminyká ubaa ˈjien hursam gálaat he gaa shiguo-, gálaat hí memeyoká fedóóllá chéen. Yú hí hé ˈdúwaká geeye, gál hol egew-, hatallóóllá héllé shiichoká hé lésallá gaa argééllá tákáma. 
MAT.6.3	Tá kúún af giri hé kua shiichoká máá he hí ki ˈgierˈgereká shigichoká, gíl kua naanietká héllé ekemeyoká ha gíl kua ˈjíbachká hí onnôny, 
MAT.6.4	giri hé kua shiichóóllá kúólle af hí ko ki ˈgiidhoká. ˈJaa kua úr ijoká hé kaany gaa ijoká argóóllá hé kua midhab-, ekeycheká shíícholle hai ko shigia.
MAT.6.5	Af giri hí Waag vivisatoká haí hát gál hol egewallá chéen. Gál kinaallá Waag vivisatká ény ˈdiiyiminyká ubaa ˈjien hursam lođuđaat gaa ˈdeˈdeen-, gálaat hol aargisuoká he fede. Yú hí hé ˈdúwaká geeye, gál hol egewallá hé héllé shiichoká arge. 
MAT.6.6	Waag vivisatoká, ˈbílkú geer af ki kúo, ˈJaa kua máá hí argo-, mánká vísso. Hát kinaallá ˈdiiyyeka, ˈJaa kua hé gaalí ma arginyká argoká, hé shiicho hai ko ká shigia. 
MAT.6.7	Waag hí vivisataká haí ˈdeem nyag maamanká hógon, hí ááy gáá nannîny. Yaalmit kinaallá gál Waag muogká hí ekemete. Gaal hát taawuoká ˈdeemlé burnay-, he hogodhóóllá kerka Waag hí mamalla. 
MAT.6.8	Haí hát gaal íín chéen, ˈJaakícho hé hí ki ˈgierˈgereká hátlé hí ma ruogóninyká hé óg. 
MAT.6.9	Aaléka, hatallá Waag viivitíe,
MAT.6.9	ˈJaa kínyaa úr ijóóllo, meenykú gaalí meeyo!
MAT.6.10	Guchkú hí lésallá ká chimet.
MAT.6.10	Hát feˈdo-, gaalí úr gaa ekemeyóóllá,
MAT.6.10	gálaat úba hí lésallá gaa eekemeyo.
MAT.6.11	Kúlíchallá ˈguom kínyaa nyí nyuoˈdo-,
MAT.6.11	nyí ka shigichoká nyí ka shíish.
MAT.6.12	Hé nyí ˈdeeđeneycheká ˈdaalleka nyí ˈdú ˈjé,
MAT.6.12	hát tikiˈde nyiin gál nyí he ki ˈdeeđeneyká nyí ˈdú ˈjiiyyééllá.
MAT.6.13	Hé ˈdeđew-, maralle nyí ˈgayyaká nyí af gaa táátaʼ,
MAT.6.13	nyí Sátan ka río.
MAT.6.13	[Hééllá he ˈdaa giri gúch, ubaa fargogínt,
MAT.6.13	tá meeny gálaat hí ko memeyoká
MAT.6.13	lulle taalle bííyyo kuun hí léká!
MAT.6.13	Iiy-hí, he hí hát kinaallá yeet.] 
MAT.6.14	Har gálaat hí he ki ˈdeeney-, tá hí ˈdú ˈjiiyyeka, ˈJaa kíchia úr ijoká itín úba haí ˈdú ˈjeeme. 
MAT.6.15	Tá gálaat hí he ki ˈdeeney-, hí ma ˈdú ˈjiinyka, ˈJaakícho hé hí ma ˈdú ˈjeeminy, hé ˈdeđew-, hí eekemeycheká ađaable hí ma gaa egeny.
MAT.6.16	Aalé hí af higisata-, hí Waag visan mé verenneká haí hát gál hol egew-, hol af gaa guogosuo-, hát af hiteká gálaat aargisúóllá haí ˈdíiny. Yú hí hé ˈdúwaká geeye, gál hol egewallá hé héllé shiichoká arge. 
MAT.6.17	Aaléka, af giri hí af higisataká innum ˈjidhdhíe, innum salab gíl gaa naatíe, 
MAT.6.18	giri af hisankícho gálaat hí ma kiimisan-, ˈJaa kíchia gálaat hí ma arginyká tákámle hí ógká. Aalé ˈJaa kíchia af hisan kíchia kaany gaa iđoká argoká hé shiicho haí shigia.
MAT.6.19	Aaléka haí kamur guđo-, aadh ˈdaatika guur ubaa kos hí ˈdeđeneyo-, ál gaa iđoká gál buraa léká hí ˈgieˈguo-, hí buruanallá, haí lésallá ki hôny. 
MAT.6.20	Aaléka, kamur guur ubaa kos hí ma ˈdeđeneny-, állé gál buraa léká hí ma ˈgieˈginy-, hí ma gaa buruminyká úr ki hoyyíe. 
MAT.6.21	Ál kamurkú hí gaa iđoká in tawunykú úba hí gaa iđa.
MAT.6.22	In he gon nyátáállé. Har inkú ˈdabíntaka, gónkú lulle édhumo he ˈgayya. 
MAT.6.23	Tá in har ko ˈdeđíntaka, gónkú lulle af kinaalka, húˈdo he chie. Aaléka, har édhúm kuun ko gaa ijoká húˈd yieka, huˈd kinaallá ebá súm ˈdéen! 
MAT.6.24	Gedech hé gáál naam hí ma liileen, ˈdaa giri kálmaréél mú tikiˈd neebeet-, máátí geelneetká, muuninyka, mú tikiˈd giel-, máátí eesheyoká. Itín it ˈgas eiy ma kokony, Waag gedelle ubaa kamúr gedelle ma chegen.
MAT.6.25	Aaléka, yú hí geeye, taalle hí les iđáállá, hé hí kokonyoká yíekaʼ, hé hí igiannaká yíekaʼ, đafaraam hí gónkícho fafaataká yíekaʼ, gerle haí gaa ˈdeđénen. Les ke gaa ijóóllá hé éíy taaka súm ˈguom ˈdú ˈdúwaká hé biiy gaa ijoká, muunîny? Héétí, gón kúnnaallá hé éíy taaka súm đafaraam ˈdú ˈdúwaká hé hegesetoká, muunîny? 
MAT.6.26	Kimir úr gaa seseennoká ebá ki fuˈjée, hé ˈguom he fafiyyo-, mumurat-, bush fafaatká mán, in ˈJaa kíchia úr ijoká hí wawaya. Tá itín it kimír ˈdúúw ˈdú ˈgayyaká, muunîny? 
MAT.6.27	Itín mááya sídhle ˈdú neeyka, sídhle á níínni mare úba mé ˈdeerneye?
MAT.6.28	Tá háteka đafaraam hí fafaataká gerle hí gaa ˈdeđenetal? Ebá ísh lesiet kállányle dhaayyíe. Iish hé hujich ma nanniny, ubaa hé kírre ma susuny. 
MAT.6.29	Tá yú hí geeye, Sólomon giri kánsích ˈdúwaká onnoyká đafaraamlé fafadhdheká hé bís ˈdabaan-, iish kállányle hí ˈgúóllá mannay. 
MAT.6.30	It Waag iiy yeen hí ninníil! Waag har ísh halúg kúlíchal les gáá ˈdeˈdeen-, aadh ˈdaatika gaalí ˈjiet gaa verenóól in hatal buukaycha, mu bukam hatallo-, bis kallany a mé ˈdaatíká hé úba hí ma ki buukany?
MAT.6.31	Aaléka, haí geer mare ˈgíiny, hí kieye, Meete nyí kokonyo? Meete nyí igianna? Meete nyí fafaata? hí chégen. 
MAT.6.32	Hééllá lulle gál Waag muogká hí ˈgar aayaˈga. Tá ˈJaa kíchia úr ijoká íín hééllá lulle hát hí feˈdoká hé óg. 
MAT.6.33	Aaléka, erkob Guch Waaˈgiet ubaa hé Waag hí itín gaa feˈdoká hol gaa ˈgeˈgedhée, hé hí feˈdééllá lulle ha muí shigia.
MAT.6.34	Hé berikaká gerle haí gaa ˈdeđénen, beríka hí tákámle hol ˈdú aayaˈgiyya. Kulich lulle hé ilshle ˈgayyo, Yíésu hí gáál yie.
MAT.7.1	Yíésu geđi gáál geey, kieye, Haí hol ˈdeđénsen, itín Waag hí ˈdéénsen. 
MAT.7.2	Har hí gálaat ˈdeđenseteka, Waag úba hát tikiˈde kinaallá haí ˈdeđensete. Hé hí he ki ekemeycho-, hí gálaat he ki fafiyyoká, in úba Waag hí he kí fafiyya. 
MAT.7.3	Kúún háteka fiilit ninni-, nyárkú il ˈjiiyyeká argiyyo-, kor đúúrích guđo-, ko il gaa ijóól hol ma ki arginyal? 
MAT.7.4	Tá kúún háteka nyárkú geđicho-, kieye, Bá mosh, fiilit ninni-, ko il ˈjiiyyééllá ko il gáá ee, mú chegedho-, kor đúúrích ko il gaa ijóól ma arginyal? 
MAT.7.5	Kó ˈdeent gálaat argiyyo-, kor ˈdeentkú ma arginyal! Erkob đúúrích ko il gaa ijóóllá hol il gáá éeb. Hát kinaallá ˈdiiyyeka, in biiy hát ˈdabaanká gaa argiyya, fiilit ninni-, nyárkú il ˈjiiyyéétíá úba mú il gaa egeyye.
MAT.7.6	Haí hé ˈdúwa-, Waag hí léká chier shíiny, chier hí hol ˈdu gáá náan, hí ˈdániny. Haí bier ˈduuˈdúwaká golchom ˈgas met ki okodîny, bier golchom hí ˈdú ˈdídhminy.
MAT.7.7	Aaléka, Waag he roogonóo, Waag he haí shigicha. Waag ˈdú kiritíe, it Waag he ma gaa ˈdaabiny. ˈBíl af ˈdóo, Waag ˈbíl af haí kí fuuˈda. 
MAT.7.8	Máá Waag he ruogonoká he hai aargira. Máá Waag ˈdú ˈdootká hé Waag he ma gaa ˈdaabiny. Máá ˈbíl af ˈduoká, Waag ˈbíl af haí ki fuuˈda.
MAT.7.9	Itín mááya veelle hí kúlmaat ruogoneka, véel wáár shigia? 
MAT.7.10	Muuninyka, veel hí beech heeteka, véel chár shigia? 
MAT.7.11	Har káána úba hí gál ˈdeđewká kátaka, it umkícho hé ˈdabaan-, hí shigichoká óg. Tá ˈJaa kíchia úr ijoká gál hí rogononká, he ˈdaab máre shigia? 
MAT.7.12	Hát lullé midhab-, gálaat hí ki ekemeyo-, hí feˈdoká, itín úba hát tikiˈde kinaallá gálaat ki eekemeyyíe. Hééllá he hemuumurit Waag hí Móshe ka shiicheká ubaa ˈdeem gál Waag hí ˈdeem ka shigicheká héllé.
MAT.7.13	Káráf gaa chálká nadhíe. Káráf gaa guđoká ubaa ˈgíéríchlé gooróká íín ál manyjanyiet-, biiyoká he mé nannaa. Gál káraf gaa guđo kinaal nannaatká íín hé burnayká. 
MAT.7.14	Tá káraf gaa chálká ubaa ˈgíéríchlé gaa chálká íín ál luolmiti-, biiyoká he mé nannaa. Gál káraf gaa chálallá nannaatká hé iraam mánká.
MAT.7.15	Gál hol gál Waag hí ˈdeem ka shigichoká ka hođuo-, hođomlééllá hol ˈdeeˈdemíe. Gál kinaallá ke dhaayka, wála ke yeedhe, kor íín he đányár ˈdeewká. 
MAT.7.16	Gáál saanolle haí ki kiimisata. Tá gálaat hé saano kinnach ubaa saano vinna ˈgór híí ˈguoká gáá babáat? Híʼi, hé hát kinaallá muuniny. 
MAT.7.17	ˈGór midhabká saano midhabká hí gáá higisa. ˈGór ˈdeewká íín saano ˈdeewká hí gáá higisa. 
MAT.7.18	Hát tikiˈdééllá ˈgór midhabká hé saano ˈdeewká hí ma gáá higisiny. Héétí ˈgór ˈdeewká hé saano midhabká hí ma gáá higisiny. 
MAT.7.19	ˈGór saano midhabká hí ma gáá higisinyká ali ha gaalí gaa muura, ˈjiet ha gaalí gaa verene. 
MAT.7.20	Aaléka, itín úba gálaat saanolle haí ki kiimisata.
MAT.7.21	Gál ye Máá Guđo, Máá Guđo, yegetká ˈbaal hé Guch Uratiká ma higiliny, gál hí higiloká he gál hát ˈJaa chia úr ijoká hí fedoká el gaa igiroká. 
MAT.7.22	Kúlích gálaat ˈdéé ki iđinyle ali kí ˈdeenká gál ilishká hai ye geđia, kieye, Máá Guđo, Máá Guđo, ˈdaa meenykúka nyáá nyí fayamkú gálaat ki ˈdiiyeenneká, muunîny? Héétí ˈdaa meenykúka nyáá nyí gálaat aryáán yiem gaa ˈdeeyche-, nyí hé burnay-, gálaat hí af ˈdaˈdaboká ˈdaa meenykú ki eekemeycheká, muunîny? hai ye yeedhe. 
MAT.7.23	Tá yú gáál il mé ha geđia, It halúg hé Waag hí ma fedinyká gaa seseennééllo! Yú yáá hí muog, ye met gaa sedhíe! ha yú gáál yeedhe.
MAT.7.24	Aaléka, máá ˈdeeny chiallá maalo-, ˈdéé el gaa igiroká hát máá ˈdaallé-, ˈbílle tiirt waar ˈgayyoká ˈdug gaa ˈdisseká. 
MAT.7.25	Aalé ir tune, ir he tuneká hele fame, wááních fargogoká ká kiite, ˈbíl kinaal ˈjie, tá ˈdaa giri ˈbíl muí tiirt waar ˈgayyoká ˈdug gaa ˈdisseká ˈbil hé les ma ˈdôny. 
MAT.7.26	Tá máá ˈdeeny chiallá maalo-, kor ˈdéé el ma gaa igirinyká he hát máá gáf ˈguo-, ˈbílle yuoch gaa ˈdisseká. 
MAT.7.27	Aalé ir tune, ir he tuneká hele fame, wááních fargogoká ká kiite, ˈbíl kinaal ˈjie, tá ˈdaa giri ˈbíl muí yuoch gaa ˈdisseká, ˈbil đo ˈgieˈgey, le ˈdoy, Yíésu hí gáál yie.
MAT.7.28	Aalé Yíésu ˈdeenyééllá lulle ˈdiiyiminyle beeteká, nyesebich mú he onisinylééllá af ˈdabe. 
MAT.7.29	Hééllá he ˈdaa giri mú he onisinyle he onisiny máá kansím ˈguoká ka taal-, he onisiny gálle gálaat nyatalaam oonisuoká ma ka taalinyká.
MAT.8.1	Yíésu gurmit gáá leedheká nyésébích gálaat ilishká hí el gaa veere. 
MAT.8.2	Aalé máá nyókot ˈguo mare mú ˈdu gáá yimie, mú ˈgas met les kurram gaa ˈdoy, kieye, Máá Guđo, har feˈdoka, ye faayansichoká kó uˈdo, yie. 
MAT.8.3	Yíésu đo gíl helie, mú đig yie, mú geey, kieye, Yáá fedo, fayáno, yie. Ál tikiˈde kinaal mú đo nyókot hí yé gaa ˈdiiyye, mu fayandhe. 
MAT.8.4	Aaléka, Yíésu mú geey, kieye, Hééllá ha máádhat géeny, tá sí, máá suoryoká hol argísish, suor Móshe hí gálaat geey-, máádhat fayandheka máá suoryoká hí ki ˈgaˈgaloká éew, muí ko ki ˈgalo, gálaat kuun hát fayanteká hí argo, mú yie.
MAT.8.5	Yíésu Kafarnáum ki ˈjieká máá yuoy kúˈd mé ki yiel mare hí ˈdu gáá yimie, hí gil ki efe, 
MAT.8.6	mu kieye, Máá Guđo, gédéchchú lesso he gaa iifa, hé tág kúllaʼ, hé les ma gaa kekeminy, yie. 
MAT.8.7	Yíésu mú geey, kieye, Yáá ká yiimet, mú ha biisia, yie. 
MAT.8.8	Máá giri yuoy mé ki yiel kinaal Yíésu geey, kieye, Máá Guđo, yú yáá máá ˈdúwa-, ˈbílle kuun hí higilloká ma ká yaaliny. ˈDéé tákámle hoteka, gédéchchú đo hai bie. 
MAT.8.9	Yú yáá máá ye ˈdú kansichká ˈguo, yú íín yuoyó mé ki yaalla, he ki mumura. Máá yú sí yeetká, đo hai sedhe, máá yú káde yeetká đo hai ká yimie. Héétí máá chia gedechká yú geey-, Hééllá naʼ, yú yieka, mu đo he hai nie, muí Yíésu yie.
MAT.8.10	Yíésu mú ˈdeenyléél af ˈdabe, gál giri hí el gaa igireká geey, kieye, Yú hí hé ˈdúwaká geeye, lés Yisirayel geerle lulle yáá máá iiy yeen guđo hatallóóllá ˈguoká ma gaa árginy! 
MAT.8.11	Tá yú hí hééllá geeye, gál burnay-, kidhdho-, met hí hol ká eiyyeká ˈdaa baryo ubaa ˈdaa aadho hai gáá keeme, gaal ubaa Abirááyam, Yísak, tá Yákob Guch Waaˈgiet álle ˈgarro hol golmoto. 
MAT.8.12	Tá gál Yisirayel onnônyka Guch Waaˈgiet lileyká gál gúúđo Waag ál gaa ongʼoˈdeká haí ki lalaanna. Ál kinaallá he ál gálaat hí gaa bebeen-, hí kach hol a met gaa ˈginianká, Yíésu hí gáál yie. 
MAT.8.13	Aalé Yíésu máá yuoy mé ki yiel kinaal geey, kieye, Énykú hol ˈdú nú, he hí hát iiy chíéllá yeet, yie. Máá giri gedechká tíkíˈdé kinaal đo midhandhe.
MAT.8.14	Yíésu ˈbíl Betiro ki ˈjieká, Bétiro suoglé les gaa iiyyo-, furs hí ˈgieˈgieká arge. 
MAT.8.15	Mu đo min gíl chiˈde, min đo furs hí yé gaa ˈdie, les gaa kiiyye, Yíésu gololiche.
MAT.8.16	Biiy gelga chieká gálaat gál burnay-, aryáán ˈguoká Yíésu ˈdu gáá eey. Yíésu ˈdéé hótle gáál aryáán yiem ki ˈdeey. Mu gál basham ˈguoká lulle bisie. 
MAT.8.17	Hé ki af ˈdaˈdabo-, muí ekeyallá he ˈdeeny héle máá Waag hí ˈdeem ka shigiche-, Yisááya hí hodhe-, giri kieye, Mu đalimkúnno eedhdhe, gáál fursam gaa eey,
MAT.8.18	Yíésu nyesebich ká ilshandhe-, argeká đo lalille geey, giri gaal ílung ˈdaatí yé ki ˈdeˈdeenká. 
MAT.8.19	Aalé gál gálaat nyatalaam oonisuoká mú tikiˈd Yíésu ˈdu gáá yimie, Yíésu geey, kieye, Máá gálaat he oonisúóllo, yú ello ko gáá verene, alb seseennoká lulle taalle hollo ke hol ˈgaa, yie. 
MAT.8.20	Aaléka, Yíésu mú geey, kieye, Mana godollé he gaa ija, hurum hé ényle ˈguo, tá yáá Iny Máádhátallá yáá ál ˈguo-, mé les ˈdú igifuoká mán, yie.
MAT.8.21	Máá éíy taaka laliká úba Yíésu geey, kieye, Máá Guđo, erkob ye hash, sedhe, ˈjaachú sídhle arga, mú galia, yie. 
MAT.8.22	Aaléka, Yíésu mú geey, kieye, Ye el gáá véer, gál kufeká hash, gállé kufeká hí gaagalio, yie.
MAT.8.23	Aalé Yíésu kadich hileká lalille hí kadich ˈgar hille. 
MAT.8.24	Gaal hátle bás hurt see, wááních fargogoká ká kiite, huđum les gaa kie, kadich waawasie, onnônyka hai ˈdiđime. Yíésu íín af kinaallá ramo he gaa iife. 
MAT.8.25	Gál láliká Yíésu fame, mú kiisie, kieye, Máá Guđo, nyí rig! Ha nyí gaa bebeyye, yie. 
MAT.8.26	Yíésu gáál ˈdéé hol ˈdú nie, kieye, It iiy yeen hí ninníil! Háteka hí seereyyéel? gáál yie. Mu đo les gaa kie, waanich ubaa huđum ki ˈday, biiy đo ˈgidhiche, ríg chie. 
MAT.8.27	Mú lalille af gil hí fame, hol heegete, kieye, Máállá máá máre, máá waanich ubaa huđum hí af maalóol? hol yie.
MAT.8.28	Aalé gaal he ílung ˈdaati-, lés Gaˈdaraká ki ˈdieká, gál naama aryáán ˈguo-, uushim ligishamle yé gáá ˈdeˈdeenká arge. Gál naama kinaallá he gál gálaat sierm gaa veere-, ˈgíérích ál kinaal iifoká gálaat naan ká riridhdheká. 
MAT.8.29	Gaal Yíésu ubaa lalille argeká koˈdam ˈdoy, kieye, Kó Iny Waaˈgietal, meete ke hol ká ˈgaa? Ál kachimíél aleđuđugul hátlé ali ma kí ˈdíinyká nyí maanyjasicha? gaalí yie.
MAT.8.30	Inuf kinaallá ˈjobintle golchom ilishká hí gaa ˈdeˈdedhme. 
MAT.8.31	Aalé aryaan gál kinaal gaa iđeká ˈdéé huogote, Yíésu gil ki efiyye, kieye, Har nyí gálallá yé gaa ˈdeđichoka, nyí hash, nyí golchomééllá hilla, chie. 
MAT.8.32	Yíésu aryáán geey, kieye, Sedhíe! yie. Aalé aryáán gáál yé gaa ˈdiiyye, golchom giriká hille. Golchom đo gudhdhe, ˈdoˈdodhdhe, sirgit bás ˈdú tielká gáá okoˈde, hol bie ki shuune, gaa beey.
MAT.8.33	Gál golchom kinaal ˈdeˈdemeká ˈdoˈdodhdhe, é fame. Gaal he lullé giri il hí argiyyeká ubaa gál aryáán ˈgieká hát bieká huogodhe, gálaat geey. 
MAT.8.34	Gál eny kinaalloká đo é yiem gáá ˈdie, giri seseen-, Yíésu hol met kí ˈdaraanká. Gaal Yíésu hol met kí ˈdoyká Yíésu gil ki efe, giri muí lésle gaa kekeenká.
MAT.9.1	Yíésu kadich hile, ílung ˈdaatí yé ki ˈjie, ˈjienle ki ˈjie. 
MAT.9.2	Ál kinaal gálaat máá héljoká rokoˈd ˈdu gáá iifite, mú Yíésu ˈdu gáá eey. Yíésu gáál iiy yeenle argeká máá giri héljoká geey, kieye, Inychú, ha geer mare ˈgíiny! Ađaabanokú yáá ko gaa eey, yie. 
MAT.9.3	Ál kinaal gál gálaat nyatalaam oonisuoká ˈbaal gerle ki tawue, kieye, E mu Waag chaara! yie. 
MAT.9.4	Yíésu gáál tawunyle kimiteká kieye, Háteka hí hé ˈdeđewká ger ki taawuyyáal? 
MAT.9.5	Hé máre súm hawul man yú hogodho? He in ađaabanokú yáá ko gaa eeyyo, yú yeedhee? Ebá keʼ, sí, yú yeedhe? 
MAT.9.6	Aaléka, yáá Iny Máádhátallá hát kansim yáálle lésalláka gálaat ađaabano gaa egewká ˈguoká dhaayyíe, muí gáál yie. Yíésu đo máá héljo kinaal geey, kieye, Les gaa keʼ, rokoˈdkú éew, énykú mé naʼ, yie. 
MAT.9.7	Aalé máá giri héljoká đo les gaa kie, ényle mé nie. 
MAT.9.8	Nyésébích ál kinaal ˈgieká mu les gaa kie-, argeká he af ˈdabe, neey, kor gaal Waag gálaat fargoginsam hat kinaallóóllá shiicheká meey.
MAT.9.9	Yíésu ál kinaal gaa kie, sienylé gaa igireká máá gálaat gibíre gaa gugusat-, gaalí Matááyo yegie mare arge, mu ˈbíl gibireká gaa ija. Aalé Yíésu mú geey, kieye, Ye el gáá véer, yie. Matááyo đo kie, mú el gaa veere.
MAT.9.10	Aalé Yíésu hátlé ˈbíl Mataayo gaa ije-, ubaa lalille golmoteká, gál gusachietká ubaa gál ađaabano ˈguoká úba ká yimie, gáál hol ˈgar gololte. 
MAT.9.11	Gál Farisaay héél argeká lali Yiesu heete, kieye, Máá kíchia hí he oonisuoká in háte he ˈdie? Máá gál gusachiet ubaa gál ađaabano ˈguo-, ke hol af ma gaa kokonyká hol af gaa kokúol! yie. 
MAT.9.12	Yíésu hé kinaal maalleká kieye, Gál fayyáká hé gilóny ma fediny, gál basham ˈguoká in gilóny fede. 
MAT.9.13	Aaléka, sedhíe, Waag ˈdeenylé kieye, Yú itín hí gálaat geer guurá ka ˈgayyaká hí gaa fede, yáá suor hí ma gaa fediny,
MAT.9.14	Aalé Yuána gálaat bie gim nannieká lalille Yíésu ˈdú sedhe, mú heete, kieye, Nyiin ubaa gál Farisaay af burnayká nyí af higisata, tá háteka lalikú íín af ma higisanal? gaalí yie. 
MAT.9.15	Yíésu gáál ˈdéé hol ˈdú nie, kieye, máá eedhdheká háteeye gál shien ki kiere-, he hol af ijoká geer hí gaa ˈdeđendhe? Hé ger hí ma gaa ˈdeđenen. Kúlích máá eedhdhe kinaal Waag hí gálaat hurt gaa egeetoká ali hai kí ˈdeenne, bár kinaallá in gaal af higita. 
MAT.9.16	Hé máá níínní đafar káánaká toort gáá muuro-, toort đafar guđanteká ki ˈdaraanká mán. Hat muí hát kinaal koyka, toort đo súmmo he đafar guđanteká eiy ˈgiˈgidhicha. 
MAT.9.17	Héétí gálaat hé ˈduuny vinna kaana-, hátle ma kárinyká orgom guguđandheká ma fafiny.
MAT.9.18	Aalé Yíésu ˈdeeny kinaal huogodheká, gál Yuuˈdi máállé kansich mare hí ˈdu gáá yimie, mú met les kurram gaa ˈdoy, mú ruogone, kieye, Ini chia ninni hé káánallá eiy ˈgeyye, gillo yú ko ki efe, kí énychú siet, inichú gílkú ˈdú íífish, ini hí loolnot, yie. 
MAT.9.19	Aaléka, Yíésu ubaa lalille kie, mú hol eedhdhe. 
MAT.9.20	Min warram tomon a naam-, fas hí hawul gaa ˈgiedhe mare Yíésu mé il ˈgar siete, mú đafar net đig chie, 
MAT.9.21	tawunyleka kieye, Yú mú đafarle đig yieka, yú đo ha bie, chie. 
MAT.9.22	Aalé Yíésu hol gáá made, min ki fuˈjie, kieye, Veelééllo, ha geer mare ˈgíiny! Iiy yeen kua ye iiy chíéllá hé ko bisiche, yie. Min đo tíkíˈdé kinaallá fayante. 
MAT.9.23	Aalé Yíésu ény máá giri kansichká hileká mu gál fuorisam ˈdaraan-, ubaa gál burnay-, bebemeká argeká, mu gáál geey, kieye, 
MAT.9.24	ˈBíl yé gaa ˈdée, ini hé mán ma chéen, ini hai rayye, yie. Gaal đo mú ˈdeenyléél eeshey. 
MAT.9.25	Aalé nyesebich gaalí ˈbíl yé gaa ˈdeeyká, Yíésu ˈbíl geer ini hí gaa iiyyeká hile, ini gíl chiˈde, ini đo les gaa kiiyye. 
MAT.9.26	Fayaméél lés kinaal geerle lulle eiy bash ki chie.
MAT.9.27	Yíésu ál kinaal gaa kie. Sienylé gaa igireká gál naama-, in maamannay mare hí el gaa veere, gaal kúóˈd ˈdoy, kieye, Iny ˈDawuˈdallo,
MAT.9.28	Yíésu ˈbíl hileká gál naama kinaal hí ˈdú sedhe. Yíésu gáál heete, kieye, Hé hí ye gaa feˈdééllá hát yú ekemeyoká it iiy chíe? yie. Gaal kieye, Iiy-hí, Máá Guđo, nyáá nyí iiy chie, gaalí mú yie. 
MAT.9.29	Yíésu gáál in gaa chiichiˈde, kieye, He hí hát hí iiy chíéllá yeet, yie. 
MAT.9.30	Gaal đo biiy gaa arge. Aalé Yíésu gáál il gíl gaa helie, kieye, Haí hééllá máádhat géeny, yie. 
MAT.9.31	Kor gaal kieká đo fayam Yiesúúl les lulle eiy bash ki hoy.
MAT.9.32	Gál Yíésu hí in yé ká ˈdeey kinaal hátlé kieká, gálaat Yíésu máá aryáán hí hille-, aryáán hí af ˈdabsiche mare mú ˈdu gáá eey. 
MAT.9.33	Mu tikiˈde Yíésu hí aryáán yé gaa ˈdeđúóllá đo ˈdéé huogodhe. Gálaat he af hiibidhme, kieye, Hé hatallóóllá hé kálta gaalí Yísirayel ma gaa árginy, yie.
MAT.9.34	Aalé gál Farisaay íín kieye, Mu aryáán kánsíchle fargogintle in aryáán yiem ki ˈdeđia, yie.
MAT.9.35	Aalé Yíésu ˈjien ubaa forim lulle gaa sedhe, mu gálaat énylé ˈdiiyiminyká Fayam Midhab Guch Waaˈgietká gaa ˈdiiyime, gálaat basham ubaa fursam met lulle gaa eey. 
MAT.9.36	Mu nyesebim argeká nyesebim geer hí ˈdú gudhdhe, ˈdaa giri gaal hát wala máá hí ˈdeˈdeen mánká ka ˈgie-, hát ˈdabe-, mé hí guđandheká. 
MAT.9.37	Aalé mu lalille geey, kieye, ˈGuom hiteká hé tág guđo, tá gál hí mumuroká íín hé iraam mán.
MAT.9.38	Máá Guđo-, ˈguom léká heetíe, muí gállé hí hujich ki nannuoká lesam ali ˈdú fuo, gaal hí mú ˈguom kí muro,
MAT.10.1	Aaléka, Yíésu lalillé tomon a naamaká hol ˈdu gáá vie, gáál fargogint gaalí aryáán ubaa basham, tá fursam met lulle gálaat yiem gaa ˈdeđuoká shie. 
MAT.10.2	Gál láli tomon tikiˈde a naamáállá meetle hééllá: gál erkobká Símon giri gaalí Bétiro yegetká ubaa nyárlé Ánˈduru, Yákob giri iny Dhebeˈdayaká ubaa nyárlé Yuána, 
MAT.10.3	Fílib ubaa Bartolomáyo, Tómas ubaa Matááyo giri gálaat birm gaa gugusatká, Yákob giri iny Alfaayaká, ubaa Dhádias, 
MAT.10.4	Símon giri gál Rooma kansimle nebeneyká, tá Yúúˈdas Iskáryot máá waaséél Yíésu gál hí oos ˈgieká ˈdú eeyká.
MAT.10.5	Yíésu gál tomon tikiˈde a naamáállá alb fie, gáál kieˈde, kieye, Haí lés gál gál Yuuˈdi muuninyká síen, héétí haí ˈjien Samaria é tikiˈd úba ki fáminy. 
MAT.10.6	Wala ˈbíl íl Yisirayel-, bađayká tákámle ˈdú seesemíe. 
MAT.10.7	Tá hí hol gaa seseennoká gálaat ki ˈdiiyimíe, Guch Waaˈgiet hé ká ˈjobonte, yiedhíe. 
MAT.10.8	Gál basham ˈguoká bisía, gál kufeká sidham geđi káa, gál nyókot hí faanneká ría, aryáán gálaat yiem gaa ˈdeeyyíe. Fargogintééllá hállééllá hí argiyye, hallééllá gálaat ki bisía. 
MAT.10.9	Hí seseennoká haí bíre horkiká ubaa bíre ííkarská, tá bíre sibilaam raagarká đafaraam af ki hísan. 
MAT.10.10	Tokolaam haí éen, kossam ubaa koiy nannam haí shúúnan, gasaram haí shúúnan. Máá hujich nannuoká hé ˈduuw máálle gálaat hé geer gaa aargiroká ˈguo.
MAT.10.11	Aaléka, ˈjien ubaa ény hí ki fafaannaká, máá hí uroká ebitíe, mú ˈbílle gaa yíéđía, ˈjíig af giri he hí kím yegetká. 
MAT.10.12	ˈBíl hí hillaká naanná naalle met naanatíe. 
MAT.10.13	Har gál ˈbil kinaalloká hí rokoˈd ki goleka, naannakícho hí gaal íín gaa yíéđiyyo. Har gaal hí rokoˈd ma ki golinyka, naannakícho itle hí hol ˈdu gáá naat. 
MAT.10.14	Tá har gálaat hí rokoˈd ki gogoloká điidhe-, ubaa gaal ˈdeenykícho nee ma kokonyka, af giri hí ˈbíl kinaal yíekaʼ, muuninyka, ény kinaal yíekaʼ hí yé gaa ˈdeˈdeennoká ˈgaskícho shére gaa ˈdodhdhíe. 
MAT.10.15	Yú hí hé ˈdúwaká geeye, kúlích gálaat Waag hí ˈdéé ki iđimichoká ali kí ˈdiiyyeka, gál eny kinaalloká manyjany il hí aargiˈdoká hé tág ˈdeew! Manyjany gál ˈjien Soˈdom ubaa gál ˈjien Gomora il hí aargiˈdoká úba ˈdiefiyya.
MAT.10.16	Bá dhaayyíe, yú albo hí fafaa, hát wala đányar hursam gaa seseenká haí cheedhe. Aaléka, hát chárka ˈdaaliledhíe, hát hóleka sáa yiedhíe. 
MAT.10.17	Tá gálaat hol ˈdeeˈdemíe, gaal ar haí ˈdú egee, gaal énylé ˈdiiyiminyká haí gaa tuuna. 
MAT.10.18	ˈDaa giri itín hí lalichúká, gaal gál les met ki ˈgieká ubaa gál kaansúoká met haí siidha, tá gál kinaallá ubaa gál gál Yuuˈdi muuninyká metle ˈduuwchú haí gaa hogoto. 
MAT.10.19	Aaléka, gaalí ˈgiiliˈgayka, hé hí hogotoká tawunyle haí ˈgar aayáˈginy. Waag af kinaallá hé hí hogotoká a gerkícho haí ká fafiyya. 
MAT.10.20	Af kinaallá ˈdeeny kíchia hí hogotoká hé itín dhúrkícho hí yé ma gáá ˈdeˈdeminy, Hím Naasan ˈJaa kíchia hí gaa iđoká in ˈdéé hogoto.
MAT.10.21	Máádhat nyárlé hol ki ˈdalidheká ar gíl hai gaa kakaa, mú ha gaalí yeese. Héétí iny ˈjaalle ar gíl hai gaa kakaa, mú ha gaalí yeese. Um gállé hí ˈdaloká af hai ká điidhma, gáál kúfach mé hai ki kokoo. 
MAT.10.22	Itín gálaat lulle ˈdaa meenychú ˈdugaka haí neebeedhe. Tá máá hééllá lulle mé ki chirsat-, ˈjíig he mé đig yeetká Waag haí rianna. 
MAT.10.23	Ény gálle hí maanyjasuoká kar gaa ˈdóo, ény éíy taakaká mé náa. Tá yú hí hé ˈdúwaká geeye, itín ˈdaab yáá Iny Máádhátallá guchchú ma kí yímenká it ény Yisirayel lúl mé ma ki ˈdaraminy.
MAT.10.24	Máá láliká hé máállé hí he oonisuoká ma ˈdú ˈduwanany. Héétí gedech hé máállé he hujich ki nannuoká ma ˈdú ˈduwanany. 
MAT.10.25	Máá láliká har hát máállé hí he oonisuoká yieka, hé kinaallá hí faagsuo. Héétí gedech har hát máállé he hujich ki nannuoká yieka, hé kinaallá geerle hí gaa meet. Gálaat har máá ˈbíl mé ki yaalká chacharo-, mú Belsebul yegetka, gál ˈbil kinaalloká chaarim gaalí ˈdú muuroká ebá súm ˈdéen! 
MAT.10.26	Tá gál hatallóóllá haí siermle ˈgíiny. Hé níínní gaalí kakaw-, Waag hí yé ma ká ˈdeđinyká mán. ˈDeeny gaalí les đireká yé hai ká ˈdeeme. 
MAT.10.27	Hé yú hí tol egeet-, yú hí geđuoká, bííy mé édhká gaa hoogodhóo! ˈDeeny yú hí geey-, hí ye gaa maalleká é met ˈdug ˈdú ˈdée, ˈdiiyimíe.
MAT.10.28	Haí gál gon yeges-, sidh ma yegesinyká kikían. Máá fargogínt ˈguo-, gálaat gónle ubaa sidhamle yeges-, gáál ˈjiet biiyoká ki lalaanká kiikiadhíe. 
MAT.10.29	Húrúm niginiká naam hé bíre raar gaalí higiatká hí tikiˈd ma onnôny? Tá hurum hé húrmáách níínní úba hí úr gáá ˈjeˈjeen-, kufunanká mán, har ˈJaa kíchia Waag hí ma ká murinyka. 
MAT.10.30	ˈDaakíchoka, metkícho dhúrlé hí gaa ˈgieká túóyle lulle hé Waag hí óg. 
MAT.10.31	Aaléka, sierm hayyíe, itín it húrúm burnayká súm ˈdú ˈdúwa.
MAT.10.32	Máá gálaat metle yú ye mááchú gaa yeetká, ˈJaa chia úr ijoká metle úba mááchú ha yú gaa yeedhe. 
MAT.10.33	Tá máá gálaat metle ye gaa điidhoká, yú úba ˈJaa chia úr ijoká metle mú ha yú gaa điidhma. 
MAT.10.34	Tawunykíchoka, haí kieye, Mu les ka yimíéllá naanná ká sidhe, haí chéen! Yáá naanná les ma ka sîn, yú oosó les ká sidhe.
MAT.10.35	Yú ka yimíéllá íny ubaa ˈjaallé, ini ubaa ˈjiellé,
MAT.10.35	min ubaa suoglé hol eiy gaa ˈgiˈgidhia.
MAT.10.36	Tá máádhat gál hí súm neebeetká
MAT.10.36	he mú gállé mú hol ˈbíl geer tikiˈd af ijoká.
MAT.10.37	Máádhat har ye gielnítaka, hí gielmit ye ka ˈguo kinaallá hí gielmit muí ˈjaalle, ˈjielle, inyle, tá inille ka ˈguoká af ˈdú ˈderneyo. Har hát kinaal ma ˈdiinyka, hé mááchú muuniny. 
MAT.10.38	Máá ˈgórlé đarám yaalká ma een-,
MAT.10.39	Máá sidh tág chiratká sídhle hai baađisia, máá sídhle ˈdaachúka bađisuoká sídhle hai riima.
MAT.10.40	Máá itín hí rokoˈd ki goloká yaa ye rokoˈd ki gole, tá máá yú dhúrchú ye rokoˈd ki goloká, máá kinaallá Máá ye ali gáá kaayká he rokoˈd ki gole. 
MAT.10.41	Máá máá Waag hí ˈdeem ka shigichoká rokoˈd ki goloká hé shiicho-, Waag hí gállé hí ˈdeem ka shigichoká shigichoká úba hai aargira. Héétí máá máá hé ˈdúwaká el gaa igiroká rokoˈd ki goloká hé shiicho-, Waag hí gállé hé ˈdúwaká el gaa igiroká shigichoká úba hai aargira. 
MAT.10.42	Tá yú hí hé ˈdúwaká geeye, máá gál chia niginííllá mú tikiˈd ˈdaa giri mu he lalichúká mú úba bíé abunaká shuoká, máá mú bie shie kinaallá hé hé shiicho Waag ma gaa ˈdaabiny, Yíésu hí gáál yie.
MAT.11.1	Aalé Yíésu lalillé tomon a naamaká atímle hí gaa đuyyeká mu ál kinaal gaa kie, ˈjien éíy taaka les kinaalloká mé nie, gálaat he onisie, gálaat ki ˈdiiyime.
MAT.11.2	Aalé Yuána hiiginlé gaa ijeká Yíésu héllé eekemeyká maaleká, mu lalille ˈbáál ali fie, 
MAT.11.3	giri gaal mú ka hegeset-, kieye, Kúún he máá giri nyí met egete-, ká yiimetkáa, ebá, máá éíyyo nyí met egete? yeetká.
MAT.11.4	Aalé gaal Yíésu hatal yieteká, Yíésu gáál ˈdéé hol ˈdú nie, kieye, Hol nadhíe, hé yu hogodhe-, hí maalleká ubaa hé yú eekemey-, hí ye gaa argiyyeká Yuána geeyyíe. 
MAT.11.5	Hát gál in maamanká in kaadhdhe-, gál ˈgas maamanká hol gaa seeseme-, gál nyókot ˈgieká fayandhe-, gál nee maamannayká he maale-, gál kufeká geđi loolnodhe-, tá gál he maamanká Fayam Midhabká hí ka hileká mú geeyyíe. 
MAT.11.6	Tá máá yú ye ma ki nannaanká Waag haí ˈdú ˈjeenne, Yíésu hí gáál yie.
MAT.11.7	Aalé lali Yuana he ˈgas badhdheká, Yíésu Yuána ˈduuwle nyesebich geey, gáál yiete, kieye, Lés ˈbakatéétí hí sieteká meete hí aargiˈde hí feˈde? Hóch waanich hí muotisuoká hí aargiˈde? 
MAT.11.8	Har hé kinaal muuninyka, af kinaalka meete hí eey, hí aargiˈde? Hí sieteká, máá đafaraam ˈdabaanká fadhdheká hí aargíˈde? Gál đafaraam ˈdabaanká fadhdheká ˈjienlé kansimoká he gaa ija. 
MAT.11.9	Tá meete hí ˈdú siete, hí aargiˈde? Máá Waag hí ˈdeem ka shigichokâ? Hé ˈduwa! Tá yú hí geeye, Yuána kinaallá hé gál Waag hí ˈdeem ka shigicheká lulle ˈdú ˈdúwa. 
MAT.11.10	Yuánáállá he máá ˈdeenyle Warˈgat Waaˈgiet hí hote-, giri Waag kieye,
MAT.11.10	Ebá dháash, yú máá chia ˈgassoká ali ha gáá kakaa,
MAT.11.10	mu met hai ko naadha,
MAT.11.10	mu ˈgíérích kua ko met tág kokoo,
MAT.11.10	chieká.
MAT.11.11	Yú hí hé ˈdúwaká geeye, gál gál ˈdiet hí ˈdaleká hé máá níínní Yuána gálaat bie gim nannuoká a mé ijoká mán. Tá Guch Uratiká gálle máállé biiy el ˈdaˈdká íín mú a mé ija. 
MAT.11.12	Ameeny Yuána gálaat ki ˈdiyimeká tá káána đigallá Guch Waaˈgiet gál hí eiy fufumuoká fedoká hé hí ˈdu gáá ruruan, hí uunmách gaa ˈgeˈgedho. 
MAT.11.13	Guch Waaˈgietallá hátlé Yuána hí ma ˈdiiyíminyká hé úba gál Waag hí ˈdeem ka shigicheká ubaa warˈgasam Moshe hí huogodhe. 
MAT.11.14	Har ˈdeem gálaat hí huogodhééllá hí mé ki eeteka, Yuánáállá he Elíya giri hí met egete-, ka yiimieká. 
MAT.11.15	Máá nee ˈguoká hí hééllá maalo.
MAT.11.16	Tá gál barallóóllá meete yú hol ki ekemeye? Yú hí geeye, gaal hát um nigini-, alb himiká gaa ijo-, um eiy veveen-, kieye, 
MAT.11.17	Itín ke hí geyyiny árle gil kí ˈdoyká it ma láálan, ke hí innum ˈdéént árle kí ˈdoyká it ma búony, um hí yegetká he ká ˈgee.
MAT.11.18	Yuána ká yimie-, af higite-, ubaa bersh ma igíminyká, gálaat hé hogodhoká kieye, Mú aryáánno hí hille, he yeedhe. 
MAT.11.19	Tá yáá Iny Máádhátallá ká yimie-, nyí gálaat hol ˈgar gololsote-, nyí gáál he hol ˈgar iyyeká gálaat hé hol geđuoká kieye, Bá dhaayyíe, máállá ebá he kokoo! Mu ebá bersh igima! Mú sheelle har gál gálaat birm gaa gugusatká ubaa gál ađaabano ˈguokaa! he ye yegedhe. Tá ˈdaalim Waaˈgiet hát ke kiimisatká he hé midhab ˈdaalim kinaal hújíchle yé gáá ˈdeˈdeenká, Yíésu hí gáál yie.
MAT.11.20	Aalé Yíésu hé burnay-, gálaat hí af ˈdaˈdaboká ˈjien he gaa eekemeyká gálle ˈdeente, ˈdaa giri gaal héllé ˈdeđew-, ekemeyoká ma hâny-, Waag makan ma fáminyká. 
MAT.11.21	Mu ˈdéé huogodhe, kieye, Ény Korasinallo! Ény Beđesaidáállo! He hát hí ki ˈdeewká onnóo! Hé burnay-, gálaat hí af ˈdaˈdabo-, yú hí hurt gaa ekeyká héle gaalí ˈjien Turo ubaa ˈjien Siˈdon gaa ekênyka, gál ˈjien kinaalloká kisso onnônyka he sharim hite, egem ˈjidhdhe, Waag makan fame. 
MAT.11.22	Tá yú hí geeye, kúlích Waag hí gálaat ˈdéé ki iđimichoká ali kí ˈdiiyyeka, itín manyjany il hí aargiˈdoká hé tág ˈdeew! Manyjany gál ˈjien Turo ubaa gál ˈjien Siˈdon il hí aargiˈdoká úba ˈdiefiyya.
MAT.11.23	Tá kó ˈjien Kafarnaumallo, hollo hol ˈderneche-, úr nyoorónno? Kó úr ma nyuorminy! Kuun Waag hai ko gaanaycha, ál gál kufeká hí mé nannuoká ha gaa maanyjayya. Hé burnay-, gálaat hí af ˈdaˈdabo-, yú ko hurt gaa ekeyká, gaalí ˈjien Soˈdom gaa ekênyka, gál ˈjien kinaalloká kisso onnônyka Waag makan fame, ˈjien kinaallá onnônyka afééllá hé hátle ali ijo. 
MAT.11.24	Tá yú ko geeye, kúlích Waag hí gálaat ˈdeem ki iđimichoká ali kí ˈdiiyyeka, manyjany il hí ko aargiˈdoká hé tág ˈdeew! Manyjany gál Soˈdom il hí aargiˈdoká úba ˈdiefiyya, Yíésu hí yie.
MAT.11.25	Bár kinaal Yíésu kieye, Baabá, Máá Guđo úr ubaa les lééllo! ˈDaa giri kuun hé gál ˈdaalelle-, hínyaská in ká kaayyeká đalbááya
MAT.11.26	Baabá, hé ˈduwa! Hééllá hát kuun hí feˈdeká, Yíésu hí yie. 
MAT.11.27	Aalé Yíésu gálaat geey, kieye, He met lulle hé ˈJaachú hí ye gíl ká fie. Yáá Ínyííllá hé máá níínní ye ogká mán, ˈJaa chia tákáma ye og. Héétí hé máá níínní ˈJaachú ogká mán, yáá mú Inylééllá ubaa gál yú wawarat-, yú ˈJaachú aargisuoká tákáma nyí og, yie.
MAT.11.28	Yíésu gáál geey, kieye, It aayaˈgiyya-, ilsh lesalloká hí chiesallá ye ˈdu gáá yimedhíe, hí héf ˈgidhia. 
MAT.11.29	Ye ká hiláa, ye he gaa onodhíe. Yú he máá gielmít ubaa geer guurá ˈguoká. Itín héf haí ye gaa ˈgiisata, 
MAT.11.30	ˈdaa giri atimchú hawul mán-, ilsh chia yú hí ˈdú iđimuoká úba heefiyyoká, Yíésu hí gáál yie.
MAT.12.1	Aalé Kúlích Hef ˈGisanká tikiˈd Yíésu ubaa lalille lés siindi hurt nadhe. Mú lalille ˈdaa giri ger hí gaa boloyká gaal sííndí met af ki ˈgieˈgite, sííndí koey. 
MAT.12.2	Aaléka, gál Farisaay yaalmitéél argeká Yíésu geey, kieye, Bá dháash! Lalikú hé nyátálkúnnoka Kúlích Hef ˈGisanká ke ma gaa ekemenyká ekeyche, gaalí yie.
MAT.12.3	Yíésu gál Farisaay kinaal geey, kieye, It hé ˈDáwuˈd af giri ubaa sheelle ger hí gaa boloyká hí ekeyká Warˈgat Waaˈgiet ma gaa túony, 
MAT.12.4	giri mu ˈBíl Waaˈgiet náble hile-, balasha gaalí Waag taak ki iđie-, nyátálka gál gál suoryo-, muuninyká hí ma kokonyká koey-, tá sheelle úba hí koeyká? 
MAT.12.5	Héétí gál suoryoká hát Kúlích Hef ˈGisanká ˈBíl Waaˈgiet hujich gaa nannuo-, kor hújíchlé kinaal Waag hí ma ˈdú ˈdeđensenká it úba warˈgasam hemuumuriti-, Waaˈgietká gaa tuoycheká, muunîny? 
MAT.12.6	Tá yú hí geeye, máá ˈBíl Waaˈgiet súm ˈdú ˈdúwaká hé állá yaal. 
MAT.12.7	Itín héle ˈdeeny Waaˈgiet kieye, Yú itín hí gálaat geer guurá ka ˈgayyaká fede, yáá suor ma fediny, yieká, hí eiy náásanka, it gál hé ˈdeeney mánnallá ma ˈdeđénsen.
MAT.12.8	Tá Kúlích Hef ˈGisanká máállé hí mé ki yaalká he yáá Iny Máádhátallá, Yíésú hí gál Farisaay yie.
MAT.12.9	Yíésu ál kinaal gaa kieká gál Yuuˈdi ˈbíllé ˈdiiyiminyká hile. 
MAT.12.10	ˈBíl kinaallá hé máá gil hí ki kiite-, gíl gáá héljo mare hí gaa ije. Aalé gál Farisaay ˈbíl kinaal gaa ijeká ˈdéé tág nie, Yíésu yiete, kieye, Máádhat gaalí Kúlích Hef ˈGisanká gaa bibisuoká taglê? yie. Gaal hatallá yíéllá, ˈgíérích he Yíésu ˈdú ˈdeđenset-, mú hem gaa sisidhoká he hol gaa ˈgeˈgedhe.
MAT.12.11	Yíésu gáál yiete, kieye, Itín mááya ányle Kúlích Hef ˈGisanká ˈguoˈd ki ˈjieka, ˈguoˈd ma gáá egeny? 
MAT.12.12	Máádhat hé any ˈdú ˈdúwaká, muunîny? ˈDaa kinaallá ˈdugaka in Kúlích Hef ˈGisanká ke hé midhabká gaa ekemeyoka taglé, Yíésu hí yie. 
MAT.12.13	Aalé Yíésu máá giriká geey, kieye, Gíl fat, yie. Mu gíl fadhe, gil đo midhandhe, hát gíl ˈdaatíítí yie. 
MAT.12.14	Gál Farisaay ál kinaal gaa ijeká đo baad yé ki ˈdie, ˈgíérích Yíésu ki yegeská ˈdeenyle hol geey.
MAT.12.15	Aalé Yíésu gáál tawunyle kimiteká đo ál kinaal gaa kie. Gál burnayká mú ˈgar kie, mú el gaa veere. Nyésébích kinaallá gál basham ˈgie-, hí igireká lulle muí bisie. 
MAT.12.16	Kor Yíésu gáál il gíl gaa helie, giri ˈdaalleka gaalí gálaat ma geđinyká. 
MAT.12.17	Hééllá hatallá ˈdíéllá he hát héle máá Waag hí ˈdeem ka shigiche-, Yisááya léká hí ˈdiiyimeká ˈduway, 
MAT.12.18	giri Waag kieye,
MAT.12.18	Máá chia yú ká sillie-, hújíchchú nannuoká dhaayyíe!
MAT.12.18	Máállá he máá yú giel-, ye geer gaa memeyoká.
MAT.12.18	Hím Naasanchú mú ha yú ˈdú kokoo,
MAT.12.18	mu ˈdéé ki iđiny ˈdúwaká kidh hai ki ˈdiyime.
MAT.12.19	Mu hé gálaat hol ma ki fafalminy,
MAT.12.19	koˈdam ma ˈdaraminy,
MAT.12.19	ˈjien hurt af gúch ma ki ˈdiyiminy.
MAT.12.20	Mu hé iishit ˈgeyyeká ma silminy,
MAT.12.20	hé úba ˈjiet bolo hí dhoodhoyyeká ma yiesiny,
MAT.12.20	ˈjíig ˈdaab mu ˈdéé ki iđiny ˈdúwaká les ma ki iđîny-,
MAT.12.20	ađááb ma ka ádhanká.
MAT.12.21	Tá kidh lulle mú bala hai ˈdú nannaa,
MAT.12.21	mú iiy hai yeedhe,
MAT.12.21	chieká.
MAT.12.22	Aalé gálaat máá aryáán hí hille-, aryáán hí in ubaa af ˈdabsiche mare Yíésu ˈdu gáá eey. Yíésu mú bisie, mu đo biiy gaa arge, ˈdéé huogodhe. 
MAT.12.23	Yíésu héél tákáma ekey, nyesebich đo af gil hí fame, hol heegete, kieye, Máállá in buot máá ˈbíl íl ˈDawuˈd yé gáá ˈdeˈdeme-, ke met egeseká máámaʼ? gaalí yie. 
MAT.12.24	Kor gál Farisaay ˈdeenyéél maaleká Yíésu eeshey, kieye, Máállá fargogint Belsebul
MAT.12.25	Yíésu ˈdaa giri gáál tawunyle onnoyká đo gáál geey, kieye, Les gálle hol af ká điidhe-, hol tuutuneka, lés kinaallá đo eiy hai ˈgiiˈgisate. Hát tikiˈdééllá é mé tikiˈd yíekaʼ, ˈbíl geer tikiˈd yíekaʼ, gálle dhúrle hol af ká điidhe-, hol tuutuneka, hé hol af ma chochony. 
MAT.12.26	Tá Sátan gállé kaansúo-, hí el gaa ˈgieká har úba dhúrle hol af ká điidhe-, eiy ˈgiteka, kansimle đo lesso ˈdoyye, muunîny? 
MAT.12.27	Har yú fargogint Belsebul aryáán yiem ki ˈdeđuoka, gálkícho íín fargogint mááya he aryáán yiem ki ˈdeđia? Aaléka, gaal ííni kinaallá ˈdeenykícho hát he hódhoká hai hogodho. 
MAT.12.28	Tá yú har Hím Naasan Waaˈgiet aryáán yiem ki ˈdeđuoka, af kinaalka Guch Waaˈgiet hé hí hurt ká hille.
MAT.12.29	Tá máádhat háteeye máá fargogoká hátlé er ma hííginká mú ˈbílle af ˈgieˈgia, mú shokodaamle ugunma? Máá kinaallá mú hiigidheka in tákáma mú shokodaamle ugunma. 
MAT.12.30	Máá ye ma ˈdú iifinyká, hé mááchú muuniny, mé illó ye gaa yaalla. Héétí máá ye ˈdína ma kí ˈdeˈdeminy-, ye walachú ma ˈdu gáá egenyká, he máá walachú baađisuoká. 
MAT.12.31	Aaléka, yú hí geeye, gálaat héllé ˈdeđew-, lulle eekemeyoká ubaa héllé ˈdeđew-, hogodhoká lulle Waag haí haađicha, tá máá Hím Naasan Waaˈgiet chaaroká ađaablé kinaallá hé Waag hí ma haađiny, Waag mú ˈdéé hai ki iđimicha. 
MAT.12.32	Máá Iny Máádhat ˈdeeny ˈdeewká ki hodhoká, máá kinaallá héllé ˈdeeney kinaal Waag haí haađicha. Tá máá Hím Naasan Waaˈgiet ˈdeeny ˈdeewká ki hodhoká, ađaablé he hílééllá hé bííy kaanalloká ubaa bííy biraamiet ka chiimetóótíá Waag hí ma haađiny, Waag mú ˈdéé hai ki iđimicha.
MAT.12.33	ˈGór yaalmít hí midhíntaka, saanolle úba hé midhab. ˈGór yaalmít hí éésh manítaka, saanolle hé úba éésh mán. ˈGór saanollé gaalí ki kiimita. 
MAT.12.34	It ˈdálto chaaráal! Itín háteeye kerka hí hé ˈdúwaká hogoto, in hé gaa nyakarichká gerkícho koch háluke? Máádhat ˈdaaka hé hí geer gaa ijoká in he hogodho. 
MAT.12.35	Máá ˈdúwaká ˈdaaka hé ˈdúwa-, geer ki sisidhoká in ˈdeenylé ˈdúwaká hí yé gáá ˈdeˈdeme. Máá ˈdeewká íín ˈdaaka hé gaa nyakarich-, he geer ki sisidhoká in ˈdeenylé gaa nyakarichká hí yé gáá ˈdeˈdeme. 
MAT.12.36	Tá yú hí geeye, kúlích gálaat Waag hí ˈdéé ki iđimichoká máádhat ˈdeenylé éésh mán lulle he huogodheká hélle Waag haí hegesete. 
MAT.12.37	Waag ko ˈdeenséte yíekaʼ, ko má ˈdeensen yíekaʼ, hé kinaallá meka ˈdéé hót kua huogoteká he igira, Yíésu hí gáál yie.
MAT.12.38	Aaléka, gál gálaat nyatalaam oonisuoká ubaa gál Farisaay ˈbaal Yíésu geey, kieye, Máá gáál he oonisúóllo! Nyiin hé ke af ˈdaˈdabo-, kuun hí ekemeycho-, nyí ílkínyo ki aargiˈdaká nyí ko gaa feˈde, yie.
MAT.12.39	Yíésu íín gáál ˈdéé hol ˈdú nie, kieye, Gál hé gaa nyakarichká geer ki sisidho-, Waag hol a taak gaa nieká in hé gáál af ˈdaˈdabsuoká aargiroká fede. Tá gáál hé máá níínní hí hé kinaallá aargisuoká mán. Hé gaal hí aargiroká tikiˈd tákáma. Hé kinaallá héllé ki égká he yaalmit máá Waag hí ˈdeem ka shigiche-, Yónnas léká. 
MAT.12.40	Yónnas hát beech geer kulich ubaa chúúre seđ gaa ijeká, Iny Máádhat úba uushich kulich ubaa chúúre seđ hai gaa rafama. 
MAT.12.41	Kúlích Waag hí gálaat ˈdéé ki iđimichoká gál Ninevi ubaa gál barallóóllá Waag met hai ki ˈdeeme, tá gál Ninevi gál barallóóllá súmmo ˈdeđente, ˈdaa giri gaal íín af giri Yónnas hí ki ˈdiiyimeká Waag makan fameká. Tá onnóo, állá hé máá Yónnas súm ˈdú ˈdúwaká hí yaal. 
MAT.12.42	Héétí min kansim ˈdaa urru ˈgayyeká kúlích Waag gálaat ˈdéé ki iđimichoká úba les hai gaa keenne, gál barallóóllá úba hai ˈdeđensete, ˈdaa giri íín héle les đúúríchlé fágká gáá kiiyye-, Sólomon ˈdaalimle nee kokoyyeká. Tá onnóo, állá hé máá Sólomon súm ˈdú ˈdúwaká hí yaal, yie.
MAT.12.43	Aalé Yíésu geđi gáál geey, kieye, Aryáán máádhat yé gaa ˈdiiyyeka, lés ˈbakateká he gaa mamaˈda, ál túmus ki kokoyyoká he hol gaa ˈgeˈgete, kor hé ali ma aargiriny, 
MAT.12.44	in he ˈdéé hogoto, kieye, Yú ˈbíl chia
MAT.12.45	Aalé đo hai siete, aryaan éíy taaka-, tiiya-, hí súm ˈdú ˈdeewká hai ˈgiete. Aryáán đo hollo hol ká chirate, ˈbíl kinaal hai hille, hai ˈguate, ˈbíl hille kinaallá yaalmitle đo súm hai ˈdeenete, yaalmit erkobká úba kalat. Tá gál barallo-, ˈdeewallá yaalmitle úba hatallá hai cheedhe, Yíésu hí yie.
MAT.12.46	Yíésu hátlé nyesebich geđieká mú ˈjielle ubaa mú nyaaramle ká yimie, baaˈd kí ˈdie, gaal mú hol geđieká he fede. 
MAT.12.47	Aalé nyésébích kinaal mú tikiˈd Yíésu af ki helie, kieye, ˈJiekú ubaa nyaaramkú baaˈd ˈgee, ko aargiroká fede, yie. 
MAT.12.48	Aaléka, Yíésu máá hí geđieká ˈdéé hol ˈdú nie, kieye, ˈJiechú he mááya? Nyaaramchú he gálya? yie. 
MAT.12.49	Yíésu đo mú lalille gíl ki helie, kieye, Gál állá ijóóllá in ˈjiechú ubaa nyaaramchú. 
MAT.12.50	Máá ˈJaa chia úr ijoká hát fedoká ekemeyoká in nyárchú, in nyaarchú, in ˈjiechú, mú yie.
MAT.13.1	Kúlích tikiˈde kinaallá Yíésu ˈbíl kinaal gaa kie, mu bás ílung yíéđie. 
MAT.13.2	Nyésébích ilishká hol ˈdu gáá yimie-, mú ki madeká, mu đo les gaa kie, kadich hile, kadich geer gaa yíéđie. Gálaat lulle íín ílung ki ˈdie. 
MAT.13.3	Aalé mu hé burnayká gáál hát hibiet-, he hol ki ekenyká onisie, kieye, Máá les fafuoká les hurt mé nie, giri áár fafuoká.
MAT.13.4	Mu les fímlé fafieká áár ˈdáá tikiˈd ˈgierich af ki okoˈde, hurum ká yimie, hí koey. 
MAT.13.5	Áár ˈdáá tikiˈd ál waaroká les gaa ˈdane. ˈDaa giri ál waaro kinaal eeˈd hí iraam mannayyeká hirís đo ál ˈjob yé gáá ˈdiiyye. 
MAT.13.6	Aalé ˈdaa giri hirís hidh súm les ma ki arînyká, aadh ká ˈjiiyyeká hirís đo boloyye. 
MAT.13.7	Áár ˈdáá tikiˈd ál híí ˈgayyoká les gaa ˈdane, hirís hí yé ká ˈdiiyyeká hiris kinaal hii hí bolosie. 
MAT.13.8	Ár giri muí ál maal hí midhabká gaa fieká ká ˈdie, hisse, ˈbaal hí kúˈd ˈdale, ˈbaal hí tomon le ˈdale, ˈbaal hí tomon seđ ˈdale. 
MAT.13.9	Aaléka, máá nee ˈguoká hí hééllá maalo, Yíésu hí gáál yie.
MAT.13.10	Aalé gál láliká ká yimie, Yíésu heete, gaal kieye, He onisinykú in hát hibiet-, he hol ki ekenyká tákáma gálaat ki geđicha? mú yie. 
MAT.13.11	Yíésu gáál ˈdéé hol ˈdú nie, kieye, Itíni in hé geer geđi Guch Waaˈgietká Waag hí shiiche. Tá gálaatí íín hé hé kinaallá Waag hí ma shíiny. 
MAT.13.12	Máá hé gaalí gíl geer gaa kaayká tág chiratká, hé éíy taaka guđoká úba ha gaalí shigia. Tá máá hé gaalí gíl geer gaa kaayká tág ma ki yaalinyká héllé gíl ká ˈguo kinaal ha gaalí gaa egedhdhe. 
MAT.13.13	Yú he onisiny hát hibiet-, he hol ki ekenyká gáál ki geđúóllá he ˈdaa giri gaal he dhaˈgasan-, kor he ma kiimisan-, he maalo-, kor he ma maaliny-, he eiy ma nannasanká. 
MAT.13.14	Tá ˈdeeny héle Waag hí Yisááya ka shiiche-, hé gálallá hí ˈduway, giri kieye,
MAT.13.14	Gálallá he maalít hai maala, kor hé he eiy ma naasan,
MAT.13.14	he hai dhaˈgama, kor hé he ma kiimisan.
MAT.13.15	Gálallá hé tág met chúg,
MAT.13.15	gaal hé mamaloká nee afo hol ki yegese,
MAT.13.15	hé argoká hé ma arginy.
MAT.13.15	Gálallá he gál onnônyka inle he ki kiimisat-,
MAT.13.15	neelle he ki mamalo-, kasle he eiy ki nannasat-,
MAT.13.15	ye hol ˈdu gáá nannaat-, yú biisuoká,
MAT.13.15	chie-, Yisááya hí ˈdiiyimeká.
MAT.13.16	Tá itín ebá Waag hí ˈdú ˈjiiy! It inkícho he argo, neekícho he mamalóol! 
MAT.13.17	Yú hí hé ˈdúwaká geeye, gál Waag hí ˈdeem ka shigiche-, burnayká ubaa gál ˈduuˈdúwa-, burnayká hé itín hí argiyyééllá úba aargireká he fede, kor hé ma árginy. Gál kinaallá hé itín hí maallééllá úba he mamaleká he fede, kor hé ma mááliny.
MAT.13.18	Aaléka, nee kóo! Ebá yú hí hib máálle les fafieká hélle eiy kí naa. 
MAT.13.19	Máá Guch Waaˈgiet fayamle maalo-, kor ˈdéé eiy ma náásan-, ˈdeeny giri he geer ka ˈguoká Sátan hí af ki ririatká, hé kinaallá he hát ár ˈgierich af ki okoˈde-, hurum hí koeyká. 
MAT.13.20	Ár giri ál waaroká les gaa ˈdaneká hélle he hát máá ˈdeeny Waaˈgiet maaleka, đo ˈdéé iiy yeget-, geer hí gaa memeetká. 
MAT.13.21	Tá ˈdaa giri mu ˈdeeny Waaˈgiet hidh ma ki arînyká mu hé ˈdeeny Waaˈgiet kinaallá súm ma chochony. Hééllá he ˈdaa giri ˈdeeny Waaˈgietallá gaa manyjanyle ubaa he il ká argisinyle mú ali af kí mureka, mu đo ˈdéé gíl sug ki haađuoká. 
MAT.13.22	Ár ál híí ˈgayyoká les gaa ˈdaneká hélle he hát máá ˈdeeny Waaˈgiet maaleka, ˈdéé iiy yeet-, kor hé lesalloká ˈgar kirmisat-, kamur lesalloká hí lalaat-, hát Waag hí feˈdoká el ma gaa igirinyká. 
MAT.13.23	Ár gaalí eeˈd máálká álle gaa fieká he hol ki ekenyle he hát máá ˈdeeny Waaˈgiet maaleka, ˈdéé hát ˈdabaanká chichiratká. Gál hat kinaallóóllá saano midhab hí yé gáá ˈdeˈdeenká hé burnayyeká, mááká kúˈd, mááká tomon le, mááká tomon seđe.
MAT.13.24	Aalé Yíésu hib éíy taaka he hol ki ekenyká gálaat geey, kieye, Guch Uratiká yaalmit ki égká he hát máá ár midhabká lésle gaa fieká. 
MAT.13.25	Aalé mu gale-, gálaat lulle rafeká mú kídhíchle mú el ˈgite, ísh sííndí hol ki égká umle sííndí muí fieká totom gaa fie, đo úba gale. 
MAT.13.26	Aalé sííndí ka ˈdiiyye-, tiish chieká sííndí iish totom ká ˈgayye.
MAT.13.27	Aalé máá guđo-, les léká gedelle hí ˈdú sedhe, hí geey, gaal kieye, Máá guđo, ár nyí ká shiiche-, nyí ko kí fiiyyeká hé midhabká, muunîny? Tá ísh sííndí totom gaa ˈgíéllá ále he ká nadhe? gaalí yie. 
MAT.13.28	Mu gáál geey, kieye, Hé kinaallá kídhích ye mé il gaa yaalká hí ekey, yie. Aaléka mú gedelle kieye, Nyí seete, nyí iish ali gaa bííyya? chie. 
MAT.13.29	Aalé mu gedelle ˈdéé hol ˈdú nie, kieye, Híʼi, iish hí babiyyaká álká sííndí haí babiyya. 
MAT.13.30	Hayyíe! Hí hol ˈgar ˈdie, ˈjíig sííndí hí hát ˈdabaanká hito. Af giri sííndí he hí mé ˈdony yegetká gál sííndí mumuroká ha yú geđia, giri iish erkob gaalí ká babuo-, hát metoká gaalí hol ki higidho-, gaalí ˈjiet gaa vereno-, ˈguom íín gaalí ye bush kí fafuoká, muí gedelle yie, Yíésu hí gáál yie.
MAT.13.31	Yíésu geđi hib éíy taaka he hol ki ekenyká gálaat geey, kieye, Guch Uratiká yaalmit ki égká he hát heert ninni-, máá les fafuoká hí eedhdhe-, hí lésle gaa fafuoká. 
MAT.13.32	Heert kinaallá hé arram lullé muí léslé ˈguomietká gaa fafuoká súm ˈdú ninni, kor ká ˈdiiyyeka, hé ˈguom lullé mú lésle gáá ˈdeˈdeennoká ˈdú ˈdér, ˈgórle đo kimír haí ˈdú galle, é haí gaa ˈdisate.
MAT.13.33	Yíésu geđi hib éíy taaka he hol ki ekenyká gálaat geey, kieye, Guch Uratiká yaalmit ki égká he hát maat ninni-, min hí eete-, ˈdúlo ongʼolaam hí seđeká ki ˈdaaˈdiche-, ˈdúlo lulle karsicheká.
MAT.13.34	Yíésu he onisinylééllá lulle hát hibietká he nyesebich onisie, hé níínní muí nyesebich geey-, muí he hol ma ki ekênyká mán. 
MAT.13.35	Yíésu hát hibietallá nyesebich geeyallá ˈdeeny héle máá Waag hí ˈdeem ka shigicheká hí hodheká ˈduway, giri kieye,
MAT.13.35	He hát hibiet-, he hol ki ekenyká gálaat ha yú geđia,
MAT.13.35	hé Waag hátlé lés ma ka kúóninyká kaany gaa ijeká ha yú hogodho,
MAT.13.35	chieká.
MAT.13.36	Aalé Yíésu nyesebich ki ˈdiiyiminy hí gaa đuyyeká đo sedhe, ˈbíl hile. Mú gállé láliká mú ˈdú sedhe, kieye, Ebá he hol ki ekeny íshle lés ˈguomiet hurt gáá ˈdieká hélle nyí ka géesh, yie.
MAT.13.37	Yíésu gáál geey, kieye, Hib máálle les fafuo-, ár midhabká fíéllá he yáá Iny Máádhátallá. 
MAT.13.38	Les ˈguom hí gáá igitoká íín he lés ke ˈdú ijóóllá. Ár midhabká íín he gál Guch Waaˈgiet léká. Iish íín he kídhích kúnnaa Sátan gállé. 
MAT.13.39	Kídhích iish sííndí totom gaa fieká he Sátan ííni. ˈGuom mé ˈdony íín he kúlích biiy el ˈdaˈdká. Tá gál ˈguom mé ˈdaraanká íín he Waag gállé ˈgasso-, urruká.
MAT.13.40	Ísh gaalí met hol ki higidho-, gaalí ˈjiet gaa verenóóllá, hé kinaallá yaalmit Waag hí kúlích biiy el ˈdaˈdká gál ađaabano ˈguoká ki ekemeychoká. 
MAT.13.41	Kúlích biiy el ˈdaˈd kinaallá yáá Iny Máádhátallá gál chia ˈgasso-, urruká ali ha ká fafaa, gaal Guchchú gál gálaat ađaabano met ki kokuoká ubaa gál hé gaa nyakarichká gaa seseenká lulle hollo hol ˈdú shuguna, 
MAT.13.42	gáál ˈjiet biiyoká hai fafaa. Hé kinaallá he ál gaalí gaa bebeen-, gaalí kach hol a met gaa ˈginianká. 
MAT.13.43	Gál giri Waag gálléká ˈJaa kúnnaa Waag Guchle hai gaa yíéđima, hát aadhka hai ˈjiimiˈda. Máá nee ˈguoká hí hééllá maalo, Yíésu hí lalille yie.
MAT.13.44	Yíésu hibéél úba gálaat geey, kieye, Guch Uratiká yaalmit ki égká he hát hé him hí ilish-, gaalí lés ˈguomiet ki kaay-, máá hí shuunatká geer hí gaa memeet-, kor geđi hí lés kinaal hurt kakaw-, tá mu seseen-, he lullé ˈguoká el gaa maaduo-, lés kinaal higiatká.
MAT.13.45	Guch Uratiká úba yaalmit ki égká he hát máá shokodich hol gaa mamaduo-, bier ˈdabaanká hol gaa ˈgeˈgedho-, 
MAT.13.46	bieˈdit súm midhab-, him hí ilishká argeka, đo seseen-, héllé lulle ˈguoká el gaa maaduo-, tá bieˈdit kinaal higiatká.
MAT.13.47	Guch Uratiká úba yaalmit ki égká he hát mas gaalí bás ki layka, béé met lulle ka ˈgiiliˈgaw-, 
MAT.13.48	beeny hí koch yieká gaalí ílung ki heergiteka, gaal les yíéđian-, gaal beeny hím ˈguoká béé gaa waarat-, beeny hím mánká lalaanká. 
MAT.13.49	Kúlích biiy el ˈdaˈdká úba yaalmitééllá ˈdoonno. Waag gállé ˈgasso-, urruká ali hai ká fafiyya, gaal gál hát Waag hí feˈdoká ekemeyoká ubaa gál hé nyakarichká gaa seseenká eiyyo hol gaa nannaa, 
MAT.13.50	gaal gál hé nyakarichká gaa seseenká ˈjiet biiyoká hai fafaa. Ál kinaallá he ál gaalí gaa bebeen-, gaalí kach hol a met gaa ˈginianká, Yíésú hí gáál yie.
MAT.13.51	Aalé Yíésu gáál yiete, kieye, It he onisinyééllá eiy naasate? Gaal kieye, Iiy-hí, nyáá nyí eiy naasate, gaalí yie. 
MAT.13.52	Aalé Yíésu đo gáál geey, kieye, Aaléka, máá gálaat nyatalaam oonisuo-, Guch Waaˈgiet lalille yieká he hát máá ˈbíl geerle mé ki yaal-, tokolle hé ˈduuˈdúwa-, kissoká ubaa hé ˈduuˈdúwa-, kaanaká hí gaa ijoká yé gáá ˈdeđuoká, yie.
MAT.13.53	Aaléka, Yíésu gálaat he onisiny hát hibiet-, he hol ki ekenyallá gálaat geeyká đo ál kinaal gaa kie, 
MAT.13.54	ˈjien gáá guđandheká sedhe. Mu ˈjien kinaal ˈbíllé ˈdiiyiminyká gálaat he gaa onisie. Gálaat mú he onisinyléél af ˈdabe, kieye, Máállá ˈdaalim guđo he guo-, ubaa hé ki af ˈdaˈdaboká, ekemeyóóllá ále he gaa arge? 
MAT.13.55	Máállá hé máá ˈguor hođuoká inyle muunîny? ˈJiellé hí ˈdalloká meenyle hé María muunîny? Mú nyaaramlé yaabká hé mú Yákob, Yúósef, Símon, tá Yúúˈda muunîny? 
MAT.13.56	Mú nyaaramlé ˈdedhitká lulle hé ényallá gaa ijóóllá muunîny? Tá hééllá lullééllá ále muí gaa arge? gaalí yie. 
MAT.13.57	Aalé gaal mú eeshey.
MAT.13.57	Yíésu đo gáál geey, kieye, Máá Waag hí ˈdeem ka shigichoká hé gaalí ma egesheny. Gál lésle ubaa mú ˈbíl ílle tákáma hí egesheye, yie. 
MAT.13.58	Aalé gaal ˈdaa giri mú iiy yeen ka mánká, mu hé burnay-, gálaat hí af ˈdaˈdabo-, onnônyka ekemeyká hé ˈjien kinaallá ma gaa ekêny.
MAT.14.1	Af kinaallá Heróˈde giri kánsích lés Galilaaya onnoyká fayam Yiesu maale. 
MAT.14.2	Mu gállé gédeká geey, kieye, Máállá he Yuána giri gálaat bie gim nannie-, uushich yé gáá ˈdie, ˈdaa kinaallá in fargogínt hí gaa iđa, hé ki af ˈdaˈdabóóllá ekemeye, muí gáál yie.
MAT.14.3	Máá Heróˈde lééllá in héle Yuána ˈgiliˈgay, mú hiigidhe, mú ˈbíl hiiginká gaa kaay. Mu Yuána ˈbíl hiiginká gaa kaayallá, mu nyárlé Fílib minlé Heróˈdias minle hote, hé kinaallá in Yuána hí mú ˈdú ˈdeente. 
MAT.14.4	Yuána ˈdeeny he Heróˈde geeyká kieye, Minnééllá kuun hí minkú hođisatoká hé tagle muuninyo, he mú yie. 
MAT.14.5	Heróˈde đo Yuána yegieská he fede, kor gálaat kiadhe, ˈdaa giri gálaat Yuána hát máá Waag hí ˈdeem ka shigicheká ka dhaˈgameká.
MAT.14.6	Kor af giri Heróˈde kúlích he gaa ˈdalidheká ˈjilalle ali kí ˈdiiyyeká, ini Heroˈdias gál gaalí kiereká met gaa laalate, Heróˈde geer hí gaa meedhe, 
MAT.14.7	ˈgaađame, Waag ˈdodhdhe, giri hé ini hí heesetoká ini shiguoká. 
MAT.14.8	Aalé ini ˈjielle hí ˈdéé af ki ˈguunuanneká, siete, Heróˈde geeyche, kieye, Yuána gálaat bie gim nannuoká meenyle ye ˈbakalich kí káab, chie. 
MAT.14.9	Heróˈde đo geer hí gaa ˈdeenedhe, kor ˈdaa giri gál kiereká metle Waag gaa ˈdodhdheká ˈdéé mure, giri ini héllé ruogonneká gaalí shiguoká. 
MAT.14.10	Aalé máá muí ali gaa kaayká ˈbíl hiiginká sedhe, Yuána mé gáá muˈde. 
MAT.14.11	Yuána meenyle muí ˈbakalich gáá kaadhdhe, muí ini ˈdu gáá sidhe, ini hí ˈjielle ˈdú site. 
MAT.14.12	Aalé Yuána gállé láliká kie, mú gónle eedhe, mú galie, đo sedhe, Yíésu fayaméél shie.
MAT.14.13	Yíésu fayaméél maaleká ubaa lalille kie, kadich hile, gaal ál gálaat mán-, Yíésu hí tákámle gaa yíéđianká mé nie. 
MAT.14.14	Yíésu bás ílung ka ˈdoy-, kadich gáá leedhe-, nyésébích ilishká argeká, gáál geer hí ˈdú gudhdhe, gáál gállé fursam ˈgieká bisie.
MAT.14.15	Biiy gelga chieká gál láliká Yíésu ˈdú sedhe, mú geey, kieye, Állá ˈbakate, aadh hé gaanate, gálaat Waag ki éeb, gaal hí kie, hí ˈjien siet, hí ˈguomano hol ki yiat, yie. 
MAT.14.16	Yíésu kieye, Gáál mee ke ˈdú egee? Gáál itín hí hé geere shía, yie. 
MAT.14.17	Gaal Yíésu ˈdéé hol ˈdú nie, kieye, Nyáá nyí hé ˈgayyaká mán, állá balashá chen ubaa béé naama tákáma hí gaa ija, gaalí yie. 
MAT.14.18	Yíésu gáál geey, kieye, Balashá ubaa beeny kinaallá állá ka sidháa, gáál yie.
MAT.14.19	Aalé Yíésu gálaat geey, giri gaal les yíéđianká. Aaléka, mu balasha giri chenká ubaa beeny giri naamaká eedhdhe, úr gaa dhaay, Waag ˈgielmít hol ˈdú nie. Mu balashá eiy ˈgiˈgidhie, lalille shie, lali hí gálaat eiy gise. 
MAT.14.20	Gálaat lulle gololte, heyie. Mú lalille ˈguom ka ˈgisate-, he hol ˈdú shuunneká illam tomon a naama koch koch. 
MAT.14.21	Gál ˈguom kinaallá koeyká lúl ke gál ˈdiet ubaa um taak gaa shuuneka, gál yááb shíí chen.
MAT.14.22	Héél gaalí el ki naateká Yíésu lalille geey, giri gaal kadich higilo-, mú met nannaat-, bás ílung ˈdaatí yé ki ˈdeˈdeen-, mu íín nyesebich Waag ki egewká. 
MAT.14.23	Mu nyesebich Waag ki eeyká sedhe, gúm feˈjie, giri Waag vivisatká. Aadh dhúú ˈjiiyyeká Yíésu tákámlé he ál kinaallá gaa ije. 
MAT.14.24	Kadich af kinaalláka hé fagandhe. Aalé wááních fargogoká ˈdoy, baran le gaa eey, kadich hát ˈdeđewká ˈbaalˈbalsie. 
MAT.14.25	Bar hátle gil má ká sin, Yíésu bás ˈdug gaa sedhe, lalille ˈdú sedhe. 
MAT.14.26	Aaléka, mú lalille máádhat bie ˈdug gaa seseme-, argiyyeká sierm ˈdeewká hí faanne, kieye, Gaaram hállá! yie, gaal đo koˈdam ˈdaaˈdie.
MAT.14.27	Yíésu đo ál tikiˈde kinaallá ˈdéé hodhe, kieye, Haí néeny, he yú, sierm hayyíe! gáál yie. 
MAT.14.28	Bétiro mú ˈdéé hol ˈdú nie, kieye, Máá Guđo, he har kúún kátaka, ye géesh, yú bie ˈdug gaa sedhe, ko ˈdu gáá yimedhe, yie. 
MAT.14.29	Yíésu mú vie, kieye, Káde, yie. Aalé Bétiro kadich gaa leedhe, bie ˈdug gaa sedhe, Yíésu ˈdú sedhe. 
MAT.14.30	Aalé Bétiro waanich fargogóon argeká ˈbinineny hí faanne, đo he hí ˈdiin yie, kúóˈd ˈdoy, kieye, Máá Guđo, ye rig! yie. 
MAT.14.31	Tíkíˈdé kinaal Yíésu đo gíl helie, mú ká ˈgiliˈgay, mú geey, kieye, Kó iiy yeen ko ninníil! Háteka geer totom gaa ˈgiˈgisatóol? yie.
MAT.14.32	Gaal kadich tákáma he hile, waanich đo ali ki ˈdie. 
MAT.14.33	Gál kádích kinaal gaa ijeká lulle mú vite, kieye, Hé ˈduwa, kúún gon Iny Waaˈgiet! gaalí Yíésu yie.
MAT.14.34	Gaal baad af ˈdaati-, basietká yé ki ˈdieká, gaal ény Genesaret ílungle ki ˈdie. 
MAT.14.35	Gál eny kinaalloká Yíésu kimiteká, gaal ˈjien les kinaalloká fayám bash ki hoy, gálaat gállé basham ˈguoká lulle Yíésu ˈdú gáá sisidhe. 
MAT.14.36	Aalé gaal Yíésu gil ki efe, giri gál basham ˈguoká đafar muí kaadhdheká net đig yegetká. Ameeny gál mú đafarle đig yieká lulle bie.
MAT.15.1	Aalé gál Farisaay ubaa gál gálaat nyatalaam oonisuoká ˈdáá tikiˈd Yerúsalem gáá yimie, Yíésu ˈdú sedhe, mú heete, kieye, 
MAT.15.2	Háteka lalikú nyátál karukúnno hí gáál af kí hay-, hátlé ke ˈguom ma kônyká ke gil ˈjiˈjidheká haychéel? gaalí yie. 
MAT.15.3	Yíésu gáál ˈdéé hol ˈdú nie, kieye, Tá itín háteka hí hemuumurit Waaˈgiet gíl sug ki hayche-, hí nyátálkícho el gaa igiˈdáal? 
MAT.15.4	Waag hé hoteká kieye, ˈJaakú ubaa ˈjiekú kiikíawo,
MAT.15.5	Tá itín hí gálaat he oonisicha-, hí kieye, Máádhat ˈjaalle yíekaʼ, ˈjielle yíekaʼ geeyo-, kieye, Yáá hé onnônyka ko ka shigieká ko ma ká shiginy, hé kinaallá Waago yú shigia, gáál yegetká, hí kí ˈdúwáal! 
MAT.15.6	Hééllá in kín yaalmit gál gáál ˈdaloká ke ki kikiatkâ? Itín it nyátálkícho ˈderneyche, hí ˈdeeny Waaˈgiet eesheyche. 
MAT.15.7	It halúg gál ˈduuˈdúwaká hol hođicháal! ˈDeeny héle Waag hí Yisááya ka shiiche-, Yisááya hí veereká gon ˈdaakíchoka hé ˈduwa, 
MAT.15.8	giri Waag kieye,
MAT.15.8	Gálallá taalle afo ye ki memeye,
MAT.15.8	gerle hé tág ye gaa fág.
MAT.15.9	Gaal hállééllá ye vivita.
MAT.15.9	Gaal he onisinylé gálaat oonisuoká
MAT.15.9	he he onisiny taalle gálaat hí metle kí mumuroká,
MAT.15.9	chieká.
MAT.15.10	Yíésu nyesebich hol ˈdú vie, kieye, Ye af nee kóo, ˈdeenyééllá eiy naatíe. 
MAT.15.11	He hé níínní máádhat a geer higilo-, máádhat ˈdeđeneyoká mán, hé máádhat ageer yé gáá ˈdeˈdeenká in tákáma máádhat ˈdeđeneye, Yíésu hí yie.
MAT.15.12	Aalé gál láliká Yíésu ˈdu gáá yimie, kieye, Gál Farisaay hát ˈdeenykú néballá kó kimisate? gaalí mú yie. 
MAT.15.13	Yíésu gáál geey, kieye, Ameeny ˈguor ˈJaa chia úr ijoká hí ma fíinyká, lulle ˈJaachú hidh ˈgar haí babaa. 
MAT.15.14	Gál Farisaayallá hayyíe, gálallá he gál bala maaman-, gállé bala maamanká gil met chichiratká. Tá máá bala mánká máállé bala mánká gíl mé chiˈdeka, gaal hullaalle đo ˈguoˈd hai ki okoˈde, muí gáál yie.
MAT.15.15	Aalé Bétiro Yíésu heete, kieye, Ebá he hol ki ekenyééllá nyí eiy kí naʼ, yie. 
MAT.15.16	Yíésu kieye, Itín úba it ˈdaalim hí he eiy ki nannasatká mân? 
MAT.15.17	It he lullé máádhat a geer higiloká hát mú geer gaa nannaat-, tá ˈdaa baaˈdiet yé ki ˈdeˈdeenká múog? 
MAT.15.18	Tá hé máádhat a geer yé gáá ˈdeˈdeenká he hé máádhat geer gaa ijoká. Hé kinaallá in máádhat ˈdeđeneye. 
MAT.15.19	Hé máádhat a geer yé gáá ˈdeˈdeenká he tawuny ˈdeewká, máádhat oosó, hol ˈdú herginy, hol buraa, héétí buraa ubaa hódho, tá máádhat méé ˈdeeneny. 
MAT.15.20	Hé kinaallá in máádhat ˈdeđeneye. Máádhat gil ma ˈjian-, tá ˈguom koeyka, hé kinaallá hé mú ma ˈdeđeneny, Yíésu hí gáál yie.
MAT.15.21	Yíésu ál kinaal gaa kie, ˈjien Turo ubaa ˈjien Siˈdon léslé mé nie. 
MAT.15.22	Aalé min kídh Kanaan-, lés kinaal gaa iđe mare mú ˈdu gáá chimie, af gaa guđoká ˈdéé ki hote, kieye, Máá Guđo, Iny ˈDawuˈdallo!
MAT.15.23	Tá Yíésu hé ˈdeeny níínní min hol ˈdú nieká mán. Aalé gál láliká Yíésu af ki helie, gaal kieye, Min gáál el gaa igiˈdo-, tá koˈdam ˈdaˈdichóóllá ali má gaa aríyyo? yie. 
MAT.15.24	Yíésu kieye, Yú ˈbíl íl Yisirayel tákáma gálle Waag hí ye ali ˈdu gáá kaayye. Gál kinaallá he wala bađay-, yú ˈdu gáá riebeká, yie.
MAT.15.25	Aalé min đo Yíésu bala kí ˈdiiyye, mú ˈgas met les kurram gaa ˈdoyye, kieye, Máá Guđo, ye ˈdú ˈjé! chie. 
MAT.15.26	Yíésu min ˈdéé hol ˈdú nie, kieye, Um ki ˈguom af gáá egew-, ˈguom ki chier shiguoká hé tagle muuniny, yie. 
MAT.15.27	Min kieye, Máá Guđo, táglé hogoto! Tá chier hé úba ká yiimet, gállé hí hoteká ˈguomlé les ki okodmuoká les gaa shugunat, kokuo, chie. 
MAT.15.28	Aalé Yíésu min geey, kieye, Minnééllo! Iiy yeenkú hé tág guđo, he hí hát feˈdeká ˈdie, yie. Ini giriká đo aadh ˈgás kinaal gaa biiyye.
MAT.15.29	Yíésu ál kinaal gaa kie, Bás Galilaaya in nadhe, mu gúm feˈjie, yíéđie. 
MAT.15.30	Nyésébích ilishká mú ˈdu gáá yimie, gaal gál héljoká, gál in maamanká, gál ˈgas maamanká, ubaa gál af maamanká, tá gál burnay-, basham ˈguoká lulle ká sisidhe, gáál Yíésu ˈgasle met fie, gáál Yíésu hí bisie. 
MAT.15.31	Aalé gál af maamanayká ˈdeem huogodhe-, gál héljoká bie-, gál ˈgas maamanayká hol gaa seeseme-, gál in maamanayká úba biiy gaa argeká, nyesebich đo af gil hí fame, gaal Waag Yisirayel meey.
MAT.15.32	Yíésu lalille ká vie, kieye, Yáá tág gálallá geer hí ye ˈdú gudhdhe, gáál kulich seđe nyí hol a rayye, gaal káána hé kokuoká hé mán. Yáá gáál hatallá haađuo-, gaal seseen-, gaal le hursam les ˈdaraanká ma fediny, yie. 
MAT.15.33	Mú lalille kieye, Múún ˈbakate ki ija, ˈguom gál burnay ˈdááballóóllá gaa ˈdoyyoká ále ki gáá egee? yie. 
MAT.15.34	Yíésu gáál heete, kieye, Balashá mia hí ˈgayya? yie. Gaal kieye, Balashá tiiya ubaa beeny iraam mán mare tákáma nyí ˈgayya, yie. 
MAT.15.35	Aalé Yíésu nyesebich les iđie. 
MAT.15.36	Yíésu balasha tiiyaká ubaa beeny giriká eedhdhe, Waag ˈgielmít hol ˈdú nie, balashá eiy ˈgiˈgidhie, balashá lalille shie, lali hí gálaat eiy gise. 
MAT.15.37	Gálaat lulle gololte, heyie. ˈGuom gaalí ˈdú heyie-, ka ˈgisateká illam tiiya koch koch. 
MAT.15.38	Gál ˈguom kinaallá koeyká lúl ke gál ˈdiet ubaa um taak gaa eeyka, gál yaab shíí afur. 
MAT.15.39	Aalé Yíésu gáál eiy galieká đo kadich hile, lés Magaˈdan mé nie.
MAT.16.1	Aalé kulich tikiˈd gál Farisaay ubaa gál Saˈdukaay ˈgíérích he Yíésu ˈdéé af kí dhaˈgasanká hol af gáá maale, kí kie, mú ˈdu gáá yimie. Gaal mú heete, giri mu fargogint urietká hé gálaat hí af ˈdaˈdaboká ki ekemeyo-, gaalí aargiroká.
MAT.16.2	Yíésu gáál ˈdéé hol ˈdú nie, kieye, Itín aadh dhúú ˈjeˈjeen-, búr chie-, biiy gaa raarayyeka, hí kieye, Waanich af haí miidhandha, hí cheedhe. 
MAT.16.3	Bur biiy fuate-, waag he búr chie-, nyáˈdow ilishká hí argiyyeka, itín hí kieye, Biiy kúlíchallá ir haí gaa tuuna, hí cheedhe. Itín yaalmit biiy ˈdugoká in hélle hí kiimisata háluke, tá háteeye bííy barallóóllá hé hí yé gáá ˈdeˈdeenká hélle hí ma kiimisan? 
MAT.16.4	Gál hé gaa nyakarichká geer ki sisidho-, Waag hol a taak gaa nieká in hé gáál af ˈdaˈdabsuoká aargiroká fede. Tá gáál hé máá níínní hí hé kinaallá aargisuoká mán. Hé gaal hí aargiroká tikiˈd tákáma. Hé kinaallá héllé ki égká he yaalmit máá Waag hí ˈdeem ka shigiche-, Yónnas léká. Yíésu hí gáál yie. Aalé Yíésu đo gáál in ká kie, ali gaa sedhe.
MAT.16.5	Yíésu ubaa lalille bás ílung ˈdaatí yé ki ˈdeˈdemeká mú lalille balashá hí in ká bađayye, hé balashá ma éen. Gaal ílung ˈdaatí ˈdoyká, 
MAT.16.6	Yíésu gáál geey, kieye, Tág ˈdée! Gál Farisaay ubaa gál Saˈdukaay maatle hol raaradhíe, yie. 
MAT.16.7	Aalé gál láliká íín hol geey, kieye, Hééllá he ˈdaa giri múún ke balashá ma ka éenká, yie.
MAT.16.8	Tá Yíésu íín hé gáál gééchollééllá onnoy, mu gáál geey, kieye, It iiy yeen hí ninníil! Háteka balasha hí mánká ˈdeenyle hí hol geđicháal? 
MAT.16.9	It hátle me hí ma bíriny? Balasha chen-, gál shíí chen heyisicheká hélle inno hí ká bađay? Tá balasha ká naate-, hí hol ˈdú faafiyyeká illam mia koch koch hoyche? 
MAT.16.10	Itín balasha tiiya-, gál shíí afur heyisicheká úba mé haí gaa súoy? Tá balasha ka naate-, hí hol ˈdú faafiyyeká úba illam mia koch koch hoyche? 
MAT.16.11	Itín háteeye yú hát balashá ˈdeenyle ma hogonká hí eiy ma nannasan? Yú hé hí geđuoká, gál Farisaay ubaa gál Saˈdukaay maatle hol raaradhíe, hí yegedhe, Yíésu hí gáál yie.
MAT.16.12	Gál láliká đo Yíésu héllé hogodheká eiy naate, mu hát maat gaalí balashá fafuoká ˈdeenyle ma hogonká kimite. Mu ta gál Farisaay ubaa gál Saˈdukaay he onisinyle hol ˈdeeˈdemíe, he gáál yegie.
MAT.16.13	Aalé Yíésu ˈjien Kaisaria Filibi lésle ki ˈjieká lalille heete, kieye, Gálaat yáá Iny Máádhátallá in mááya he ye yegedhe? yie.
MAT.16.14	Gaal mú ˈdéé hol ˈdú nie, kieye, Gálaat ˈbáál kuun Yuána gálaat bie gim nannieká he ko yegedhe, gáál ˈbáál Elíya ko yegedhe. Héétí gáál ˈbáál kuun Yeremía, muuninyka, gál Waag hí ˈdeem ka shigicheká mú tikiˈde ko yegedhe, gaalí yie.
MAT.16.15	Aalé Yíésu gáál yiete, kieye, Tá itín mááya hí ye chegedhe? yie. 
MAT.16.16	Símon Bétiro kieye, Kúún he Messíya,
MAT.16.17	Aaléka, Yíésu Bétiro geey, kieye, Símon, iny Yonnas, kó Waag ko ˈdú ˈjiiyye. Hé hotééllá hé máádhát hí ko ma kí edhesîny, ˈJaa chia úr ijoká hí ko kí edhesie. 
MAT.16.18	Aaléka, yáá ko meeny Bétiro léká shie.
MAT.16.19	Guch Uratiká kárle aflé gaalí ki fufuroká ha yú ko ká shigia. Ameeny hé kuun hí lésallá gaa điitoká hé úba Waag hí úratí gaa điite. Ameeny hé kuun hí lésallá iiy gaa cheetoká hé úba Waag hí úratí iiy gaa chie, Yíésu hí mú yie. 
MAT.16.20	Aalé Yíésu gáál il gíl gaa helie, giri mu hát Messíyaká gaalí máádhat ma geđinyká.
MAT.16.21	Ameeny kinaallá in Yíésu lalille geey, giri Yerúsalem mé nannuo-, ál kinaal káru ubaa gál guguđo-, suoryoká tá gál nyatalaamká hí manyjasiny guđoká mé ki kokuo-, gaalí yeges-, tá kúlích ki seđeká Waag hí logolnoycho-, Waag hí uushich yé gáá ˈdeđichoká. 
MAT.16.22	Bétiro đo Yíésu tól eedhdhe, Yíésu ˈdeenyle mé ˈdoy, kieye, Waag hí ko hé kinaallá af gaa layyo! Hééllá hé kuun ko mé ma gáá ˈjeeminy, yie. 
MAT.16.23	Yíésu Bétiro gaa dhaay, kieye, Sátan, ye innum gaa sí! Kuun he mé ilchú. Tawuny ˈgayyóóllá hé tawuny Waaˈgiet muuniny, tawuny gálaat, Yíésú hí mú yie.
MAT.16.24	In aaléka Yíésu lalille geey, kieye, Máádhat ye el gáá verenoká fedoka, íín dhúrle erkob hí hol điidho, hí ˈgórlé đarám yaalká eet,
MAT.16.25	Máá sídhle tág chichirat-, fedoká sídhle hai baađisia. Tá máá sídhle ˈdaachú ˈdugaka bađisuoká sídhle hai riima. 
MAT.16.26	Máádhat he les lulle liledhe-, tá Waag điidhe-, sídhle Waag gaa ˈgisateka, mu in hé ˈdúwa-, yé ˈdú ˈdeˈdeenká hé ˈgúo? Máádhat sídhle hé hé lesalloká in gaa nannuo ririan? 
MAT.16.27	Yáá Iny Máádhátallá guch ˈJaachú ha kí yiimedhe, ubaa gál chia ˈgasso-, urruká hollo nyí hol ká egeete. Af kinaallá gálaat lulle héllé eekemeyká eiyyo yú hol gaa nannaa, gál hé midhabká eekemeyká hé shiicho ha yú shigia, gál hé ˈdeđewká eekemeyká íín he il haí aargiˈda. 
MAT.16.28	Tá yú hí hé ˈdúwaká geeye, gál állá ˈgíéllá ˈbaal hé ma kufuminy, ˈdaab yáá Iny Máádhátallá Guchchú ma kí yímen-, ye ma árginyká.
MAT.17.1	Aalé ram le ˈgiteká Yíésu đo Bétiro ubaa Yákob, tá Yákob nyárlé Yuána eedhdhe, gaal tákámle gúm ˈdérká feˈjie. 
MAT.17.2	Ál kinaal Yíésu gáál metle bis hí hol gaa suoy, mú innum hí édh chie, hát aadho, mú đafaraamle súm édh yie, ˈjiimiˈde. 
MAT.17.3	Toomareka Móshe ubaa Elíya gáál yé ˈdu gáá ˈdie, gaal ubaa Yíésu hol geey.
MAT.17.4	Bétiro Yíésu geey, kieye, Máá Guđo, múún ke állá gaa ijóólláka hé tág midhab, har feˈdoka, lokoolom seđ állá ha yú gaa ˈdiisa, lokóól tikiˈd hí lokoolkú cheet, lokóól tikiˈd hí lokool Moshe cheet, lokóól tikiˈd hí lokool Eliya cheet, yie.
MAT.17.5	Aalé mu hátle ˈdéé af ká ˈgaa, nyáˈdów édh gogoká gáál buanne, gaal ˈdéé hót nyáˈdow gáá ˈgisate-, kieye, Hééllá he Iny chia yú giel-, ye geer gaa meeyká. Mú af nee kóo, chieká maale. 
MAT.17.6	Gál giri láliká ˈdéé hótal maaleká súm birge, abuunam les ˈdane. 
MAT.17.7	Yíésu gáál ˈdú sedhe, gáál ˈdú chiichiˈde, kieye, Haí seerêny, les gaa kée, yie. 
MAT.17.8	Gaal met les gaa eeyká Yíésu tákáma ali yiel arge.
MAT.17.9	Aalé gaal he gum gáá leledheká, Yíésu gáál il gíl gaa helie, kieye, ˈDaab yáá Iny Máádhátallá he uushich yé ma gáá ˈdíinyká hé hí argiyyééllá haí máádhat géeny, muí gáál yie.
MAT.17.10	Aalé gál láliká mú heete, kieye, Háteka gál gálaat nyatalaam oonisuoká kieye, Elíya ííni gon erkob ká yiimedhe, yegetal? 
MAT.17.11	Yíésu gáál ˈdéé hol ˈdú nie, kieye, Taglé, Elíya he máá erkob ká yimet-, he lulle tág kokuoká. 
MAT.17.12	Tá yú hí geeye, Elíya íín kis hé ká ˈjie, ha gaalí ma kimísan! In hát gaalí fedeká gaalí ki sedhe. Yáá Iny Máádhátallá úba hát gaalí fedoká ha gaalí ye ki seeme, ha gaal ye maanyjasia, Yíésu hí gáál yie. 
MAT.17.13	Aalé Yíésu ˈdeeny Eliyáál huogodheká gál láliká mu hát Yuána gálaat bie gim nannieká ˈdeenyle hogodhoká eiy naate.
MAT.17.14	Aalé gaal he nyesebich álle kí ˈdieká mú tikiˈd ká yimie, Yíésu met les kurram gaa ˈdoy, 
MAT.17.15	kieye, Máá Guđo, iny chia farich ˈguo-, ˈgiˈgidhuoká geer hí ko ˈdú guat! Veel aadh ˈdaab lulle edhe ubaa bieto les gaa ˈdarama, veel hé tág manyjay! 
MAT.17.16	Yáá véel lalikú ˈdu gáá eey, tá gaal hé fargogint mú ki ririanká mán, yie.
MAT.17.17	Aalé Yíésu kieye, It hí iiy yeen mán-, hí tág ma ˈgiinyal! Yú in ˈdáb aake ke hol af yíéđima, tá yú hol gaa tataa? Ebá véel állá kí ée, yie. 
MAT.17.18	Aalé Yíésu aryaan véel gaa iđeká ki ˈday, aryáán đo véel yé gaa ˈdiiyye, ál tikiˈde kinaallá veel đo midhandhe.
MAT.17.19	Aalé gál láliká tákámle Yíésu ˈdú sedhe, mú heete, kieye, Nyiin háteka nyí fargogint aryaan kinaal yé ki ˈdeđicheká mánnal? yie. 
MAT.17.20	Yíésu gáál geey, kieye, Hé kinaallá iiy yeen kíchia ninni. Tá yú hí hé ˈdúwaká geeye, iiy yeen kíchia hí ˈgayyaká har úba káána ninnenêny-, hát heert onnônyka, hí gúmallá geeyche-, hí kieye, Állá gaa siléew, áltí ˈgúo, hí chegetoká it uˈda, gum đo hai sileedhe. It onnônyka hé níínní hí ka aađadhdheká mán. 
MAT.17.21	Tá fargogint máádhat hí aryaan hatallóóllá yé ki ˈdeđuoká íín Waag visan ubaa af hisan tákáma he gaa iđa,
MAT.17.22	Aalé Yíésu ubaa lalille geđi Galilááya hol ˈdu gáá yimieká, Yíésu lalille geey, kieye, Yáá Iny Máádhátallá gál ye yegeská gíl geer ha gaalí ye gaa kakaa, 
MAT.17.23	ha gaal ye yeese, tá kúlích ki seđeká uushich yé ha gáá ˈdeeme, yie. Gál láliká đo súm ger hí gaa ˈdeenedhe.
MAT.17.24	Aalé Yíésu ubaa lalille ˈjien Kafarnaum ki fameká gál bíre gaalí ˈBíl Waaˈgiet ki gugusoká gugusatká Bétiro ˈdu gáá yimie, kieye, Máá kíchia hí he oonisúóllá in hé bíre ˈBíl Waaˈgiet gugusô? yie. 
MAT.17.25	Bétiro kieye, Iiy-hí, hé guguso, yie.
MAT.17.25	Aalé Bétiro he ˈbíl ka hileká, hátlé ˈdéé ma hônká, đo Yíésu hí yiete, Yíésu kieye, Símon, kúún tawunykúka, gál kaansúo-, lesietká gálya he bíre gaa guguta? Gaal in gál é gerlé he birm gaa gugutáa? Ebá gaal gál hí é gerle muuninyká he birm gaa guguta? yie. 
MAT.17.26	Bétiro mú ˈdéé hol ˈdú nie, kieye, Gaal gál hí é gerle muuninyká he birm gaa guguta, yie. Yíésu kieye, Har hát kinaal kátaka, gáál helelle hé birm he gugusoká mán. 
MAT.17.27	Tá gáál ha ke chirm kikisíiny, sí, bás bííyle mé naʼ, korbich bie ki lab, béch erkob-, korbich hí ka ˈgiliˈgawká af eiy ˈdéesh, a geerle bíre ha gaa aargiˈda. Bíre kinaallá ka éew, gáál ˈdú sit, hí yú ubaa kúún bíre kúnnaa gusachiet cheet, Yíésu hí Bétiro yie.
MAT.18.1	Af kinaallá gál láliká Yíésu ˈdu gáá yimie, mú heete, kieye, Gál Guch Uratiká gaa ijoká máállé súm guđoká mááya? yie. 
MAT.18.2	Yíésu veel ninniká vie, véel gáál hurt ká koy, 
MAT.18.3	gáál geey, kieye, Yú hí hé ˈdúwaká geeye, itín hí hol ma gaa suony-, hí hát um niginiká ma cheenka, it kúlích níínní hí Guch Uratiká higilloká mán. 
MAT.18.4	Máá hol ˈdúúw rio-, hol veel ninni-, hatallóólla hoyoká in Guch Uratiká gálle lulle ˈdú guđo. 
MAT.18.5	Aalé máá veel ninni-, hatallóóllá ˈdaa meenychúka rokoˈd ki goloká yaa ye rokoˈd kí gole. 
MAT.18.6	Tá máá gál nigini-, hatallo-, ye iiy yíéllá mú tikiˈd ye el af gaa tuoká máá kinaallá gaalí yíérích guđo-, ilishká luut ki hidhe-, gaalí bás hurt ki layka kalat.
MAT.18.7	He bá ˈdéen! Les har hé gálaat ađááb higilsuoká hí gaa ijaa! Yaalmisam hatallóóllá gon les yé hai gáá ˈdeeme, tá máá gálaat ađááb higilsúóllá, ebá he hí ki ˈdéen! 
MAT.18.8	Har gílkú yíekaʼ, ˈgáskú yíekaʼ, ko ađááb higilioka, ali gaa mur, lab. Luolmít gíl tikiˈd ubaa ˈgas tikiˈd ki hilleka kalat. Hát gilkú ubaa ˈgaskú alulle ˈgayyo-, tá Waag ko ˈjiet biiyoká ki lalaannóóllá ˈdeew. 
MAT.18.9	Har ílkú ko ađááb higilichoka, sílish, lab. Luolmit il tikiˈd ki hilleka kalat. Hát in hullaalle ˈgayyo-, tá Waag ko ˈjiet ma kufuminyká ki lalaannóóllá ˈdeew.
MAT.18.10	Onnóo, haí gál niginííllá mú tikiˈd eeshêny. Yú hí geeye, gál niginííllá gál ˈgasso-, urru-, hí ˈdeˈdeenká hé ˈJaa chia úr ijoká aadh lulle hol af ijo. 
MAT.18.11	Yáá Iny Máádhatallá ka yimíéllá, gál bađayká ririma,
MAT.18.12	Aalé Yíésu gáál heete, kieye, Háte hí dhaayche? Máádhat he wála kúˈd tikiˈd ˈguo-, kor wala kinaal walach tikiˈd hí gaa bađayka, mu hé wala giri tomon saal a saal-, gúm ˈdú ˈgieká ma haađiny, ma seeminy, wálách bađayatíá hol ma gaa ˈgeˈgen?
MAT.18.13	Yú hí hé ˈdúwaká geeye, máá kinaallá walach argeka, súmmo geer hí gaa meedhe. Geer gaa meent muí aargiro kinaallá hé geer gaa meent muí wala tomon saal a saal-, ma bađânyatíá ka ˈguoká af ˈdú gíri! 
MAT.18.14	Hát tikiˈdééllá in ˈJaa kíchia úr ijoká gál niginííllá mú tikiˈd úba hí gaa baađawká neb, Yíésu hí gáál yie.
MAT.18.15	Yíésu geđi gáál geey, kieye, Har nyárkú ko he ki ˈdeeneyka, ál gaalí gaa láká ˈdú sí, hé ko ki ˈdeeneyká géesh. Har he ko ˈdéé af ki maaleka, af kinaalka kúún geđi nyááro argiyye. 
MAT.18.16	Har he ko af nee ma konyka, máádhat éew, muuninyka, gáál naam hol eedhdhíe, giri aadh ˈdaatika, gál ko ˈdú ijo-, ko ˈdéé ˈdú chichiratká naam ubaa seđ nyuoroká.
MAT.18.17	Har he gál kinaal af ká điidheka, gál Waag iiy yie-, me hí hol aargiroká géesh. Har gál kinaal úba af ká điidheka, mú hash, mú gál Waag iiy ma yéenká ubaa gál birm gugusat-, muom kokuoká mú tikiˈd ka dháash.
MAT.18.18	Yú hí hé ˈdúwaká geeye, ameeny hé itín hí lésallá gaa điitoká, hé Waag hí úr gaa điite. He lullé hí lésallá iiy gaa cheetoká, hé Waag hí úr iiy gaa chie. 
MAT.18.19	Geđi yú hí hé ˈdúwaká geeye, it lésallá ˈdú iđáállá, gáál naam hé hol af gáá veetká Waag ruogoneka, ˈJaa chia úr ijoká af haí veedhe. 
MAT.18.20	Gáál naam yíekaʼ, seđ yíekaʼ, ˈdaa meenychúka me hí hol argeka, yáá hurt gaa ijo, Yíésu hí gáál yie.
MAT.18.21	Aalé Bétiro Yíésu ˈdú gáá yimie, kieye, Máá Guđo, nyárchú ye he ki ˈdeeneyka, mú a mia yú ˈdú ˈjeeme? A tiiya? yie. 
MAT.18.22	Yíésu kieye, Yáá a tiiya ko ma yegen, a tomonaam tiiya a tiiya mú ˈdú ˈjeeˈjémo, yie.
MAT.18.23	Aalé Yíésu gáál hibéél geey, kieye, Guch Uratiká yaalmit ki égká he hát máá kansich gedellé hí bíre gaa hidheká hol êw gaa beđisatká. 
MAT.18.24	Aalé máá kansichká bíre túóyle mé gáá kodhdheká, gédéch hí ewle bíre shíí tomon ˈgieká gaalí ˈdu gáá eey. 
MAT.18.25	Aalé ˈdaa giri gédéch kinaal êw ˈdáb kinaalloká hin ma urinyká, máá kansichká đo ˈdéé mure, giri gedech ubaa minle, tá umle, tá héllé lulle ˈguoká gaalí hím ˈdaraan-, êw yíé ˈdeennoká.
MAT.18.26	Aalé gédéch êw ˈgie kinaal mú ˈgas met les gaa ˈdoy, mú gil ki efe, kieye, Ha ˈgorôny, ye af yíéđig, ewkú ha yú ko kí higidha, yie. 
MAT.18.27	Máá kansich kinaal mú buonyléél maaleká, đo mú geer hí ˈdú gudhdhe, ew giri muí ˈgieká mú ki hay. 
MAT.18.28	Kor gédéch kinaal yíé ˈdieká, máá éíy gedech ál kinaal úba hujich gaa nannie-, hí ewlé ninni-, bireká ˈgie mare hol gaa ˈgeˈgedhe. Mú argeká, đo mú ˈgiliˈgay, mú ˈgóó chiˈde, mú êw ˈdú moy, kieye, Ye ewchú kí hit, yie.
MAT.18.29	Máá gedech kinaal mú ˈgas met les gaa ˈdoy, mú gil ki efe, kieye, Ha ˈgorôny, ye af yíéđig, ewkú ha yú ko kí higidha, yie. 
MAT.18.30	Tá ííni giriká đo mú gaa điidhe, mú eedhdhe, mú ˈbíl hiiginká gaa kaay, giri mu ˈbíl kinaal gaa yíéđian-, ˈjíig ˈdaab mu bíre lulle el yé ma gáá ˈdéenyká.
MAT.18.31	Aalé gál éíy taaka gédeká mú yaalmitléél argeká, ger hí gaa ˈdeenedhe. Gaal đo máá kansich géde léká ˈdú sedhe, he lullé ˈdeenedhééllá mú geey. 
MAT.18.32	Aalé máá kansichká gédéch geer guurá mán kinaal máádhat ali ˈdú kaay, mu ka yimieká mú geey, kieye, Kó gédéch ˈdeewal, kuun he máá ewchú ˈgie-, ye gil ki efe-, yú êw ki hayká muunîny! 
MAT.18.33	Tá geerchú ko ˈdú gudhdhe háluke, kuun har geer guura hat kinaalloká gédéch ewkú ˈguoká má argisinya! yie. 
MAT.18.34	Máá kansichká đo súm idhane, mú ˈbíl hiigin-, álle mú he il hí gaa aargiˈdo-, ˈdaab mu êw lulle yé ma ˈdéenyká ki lay.
MAT.18.35	Hát hatallóóllá in ˈJaa chia úr ijoká úba hí itín ki ekemeye. Hé kinaallá har itín nyaaramkícho hé hí ki ˈdeeđeneyká hí ma hany-, hí gáál geer guurá ma argisinyka, Yíésu hí gáál yie.
MAT.19.1	Aalé Yíésu ˈdéé huogon hí gaa đuyyeká, đo lés Galilaaya gaa kie, lés gál Yuuˈdi giri wár Yorˈdan ˈdaatí iđoká mé nie. 
MAT.19.2	Nyésébích guđoká mú el gaa veere, gál fursam ˈguoká muí ál kinaal gaa bisie.
MAT.19.3	Aalé gál Farisaay ˈdáá tikiˈd Yíésu ˈdéé af kí dhaay, mú heete, kieye, Mááyab minle hát lulle điđidhan-, min hol eiy gaa gagaloká ˈdaa hemuumurit Waaˈgietka taglê? yie.
MAT.19.4	Yíésu gáál ˈdéé hol ˈdú nie, kieye, Waag les ka kuonneká hát gálaat tág niiyyeká it Warˈgat Waaˈgiet ma gaa túony? Waag máá yab ubaa máá ˈdedhito he tág niiyye muunîny? 
MAT.19.5	ˈDaa kinaallá ˈdugaka in mááyab ˈjaalle ubaa ˈjielle haađia, minle hol chiiˈda, gaal hullaalle tikiˈd yeedhe,
MAT.19.6	Aalé gaal hol shuunneka, gaal hé geđi naam muuniny, gáál gon hí tikiˈde. Aaléka, gál Waag hí hol fiiyye-, hí tikiˈd hoycheká ha máádhat hí hol eiy gaa ˈgidhîny, Yíésu hí gáál yie.
MAT.19.7	Aaléka gál Farisaay geđi mú yiete, kieye, Tá háteka, Móshe nyí he kí mure-, kieye, máádhat min điđidhanka, hí min warˈgat hol eiy gaa galimiká ki muro, yíel? 
MAT.19.8	Yíésu gáál geey, kieye, Móshe ˈdegkícho hí điđidhannoká, iiy yíéllá he ˈdaa giri itín hí met guogoká. Tá hééllá bár héle Waag gálaat ka kuonneká hé mannay. 
MAT.19.9	Tá yú íín hí geeye, máádhat har minle hí ma ˈdú herginy-, tá min điidho-, min éíy taaka eetká, máá kinaallá minlé he ˈdú hergie, ađáábo he hile, yie.
MAT.19.10	Aalé gál láliká Yíésu geey, kieye, Har mááyab ubaa minle ˈdeemle ˈgierimle hí hatal kátaka, kalat ki ma eenka, gaalí yie. 
MAT.19.11	Aaléka Yíésu gáál geey, kieye, Gálaat ˈbaal hé ˈdéé hótallá ma uriny, gál Waag hí fargogintle shiicheká tákáma hí ura. 
MAT.19.12	Les hé gál yaab ka ˈdalidhe-, ˈdal mán-, ma shugunanká ˈgayyo, hé gál yááb gálaat hí đaaf fie-, ˈdal ˈdabe-, ma shugunanká úba ˈgayyo. Gáál ˈbáál ˈdaa Waaˈgiet ˈdugaka hé metlé he kí mure, giri ma shugunan-, ma ˈdaˈdalinyká. Tá yaalmitééllá máá hí uroká hí ura, Yíésu hí gáál yie.
MAT.19.13	Aaléka, gálaat Yíésu um niginiká ˈdu gáá eey, giri mu um met ˈdug ˈdú chichirat-, um Waag ki vivisatká, kor gál giri láliká gáál ki ˈday. 
MAT.19.14	Aalé Yíésu kieye, Um haí môny, um hí ye ˈdu gáá yimet. Guch Uratiká gál hílléká hát umééllá, yie. 
MAT.19.15	Mu um met ˈdug ˈdú chiichiˈdeká, đo ál kinaal gaa kie.
MAT.19.16	Guch guđo mán, máá ruorich mare Yíésu ˈdu gáá yimie, mú heete, kieye, Máá gáál he oonisúóllo, meete midhab yú ekemeye, giri yú luolmit biiyoká aargiroká? yie. 
MAT.19.17	Yíésu mú geey, kieye, Háte ye hé midhabká hélle heesetéel? Máá midhabká he Waag tákáma. Har luolmit biiyoká higiloká feˈdoka, hemuumurít chíro, el gaa véer, muí mú yie. 
MAT.19.18	Mu Yíésu ˈdéé hol ˈdú nie, kieye, Hemuumurit máre? yie. Yíésu mú geey, kieye, Hemuumurít giri kieye, ha máádhat chíésiny, haí hol ˈdú burúminy, ha buráany, ha máádhat hódho af káany, 
MAT.19.19	ˈjaakú ubaa ˈjiekú kiikíaw,
MAT.19.20	Aalé máá giri ruorichká Yíésu geey, kieye, Yáá hemuumuritééllá lulle ki yaal. Meete éíy taaka laʼ, yú ma ekêny? yie. 
MAT.19.21	Aalé Yíésu mú geey, kieye, Har he lulle tág gaa taalloká feˈdoka, sí, hé kua ˈgayyoká el gaa mádish, bírellé hí yé gáá ˈdiiyyoká gál he maamanká eiy gis, hát kinaallá in kamúr úratíá ká ˈgayya. Hééllá đusicheka káde, ye el gáá véer, Yíésu hí mú yie. 
MAT.19.22	Máá giri ruorichká ˈdeeny Yiesúúl maaleká máá kamúrut ke yeetká geer hí gaa ˈdeenedhe, đo ali gaa sedhe.
MAT.19.23	Aalé Yíésu lalille geey, kieye, Yú hí hé ˈdúwaká geeye, máá kamúrutká Guch Uratiká higiloká, ebá fargogóon! 
MAT.19.24	Yú geđi hí geeye, máá kamúrutká Guch Waaˈgiet higiloká hé tág fargogo! Galt hirich íllé ninniká nannaatoká úba hí hawul ˈdú man, yie. 
MAT.19.25	Mú lalille ˈdeenyéél maaleká súm gil hí af fame, kieye, Tá aaléka gálya rubach aargira? yie. 
MAT.19.26	Yíésu gáál gaa dhaay, gáál geey, kieye, Yaalmitééllá hé gálaat hí hát gaa mán, tá Waag hé he lulle hát gaa ˈgayyo, yie.
MAT.19.27	Aalé Bétiro Yíésu geey, kieye, Tá nyííni nyí hékínyo lulle hayche-, nyí ko el gáá veeˈdééllá, hé nyí aargiˈdaká meete? yie. 
MAT.19.28	Yíésu lalille geey, kieye, Yú hí hé ˈdúwaká geeye, af giri lés kaanaká ka chiimeto-, yáá Iny Máádhátallá kara chia guchiká ˈdug ˈdú yíéđianká, it hí ye el gáá veeˈdééllá úba karm guguchi-, tomon tikiˈde a naamaká haí ˈdú yíéđianna, giri hí é meet tomon tikiˈde anaama-, Yisirayelká met ki ˈgiiyyaká. 
MAT.19.29	Ameeny máá ˈdaa meenychúka ényle yíekaʼ, nyaaramle yíekaʼ, ˈjaalle yíekaʼ, ˈjielle yíekaʼ, umle yíekaʼ, tá léslé fafuoká yíekaʼ hayoká, héllé hay kinaallá hé éíy taaka hat kinaallo-, hí af ˈdú gíri-, kúˈd nyuoroká hai aargira. Héétí mu luolmit biiyoká hai aargira ubaa hai gaa yíéđima. 
MAT.19.30	Tá gál burnay-, káánalka biiy met ˈgieká bár ˈdaatika biiy el hai ki maada, héétí gál burnay-, káánalka biiy el ˈgieká bár ˈdaatika biiy met hai ki maada, Yíésu hí gáál yie.
MAT.20.1	Aalé Yíésu gáál hibééllá geey, kieye, Guch Uratiká héllé hol ki égká he yaalmit máá lésle ˈguor saanoká hí gaa ˈgie-, bur a midhab kie-, gál hí léslé kinaal hujich gaa nannuoká ˈgas ˈgeˈgedheká. 
MAT.20.2	Aalé máá kinaal gáál argeká, mu bíre taata-, hújíchle kulich hí tikiˈdeká gáál hol ki geey. Mu bíre taata kinaal gáál hol af gáá maaleká, gáál les hurt ali ˈdú fie.
MAT.20.3	Mu kúlích tikiˈde kinaallá aadh ˈgas seđ ˈdoyyeká, kie, sedhe, ál gálaat hí shokodaam hol gaa higiatká gál hí ˈgie-, hujich mánká arge. 
MAT.20.4	Mu gál kinaal geey, kieye, Itín úba sedhíe, lés chia saanoká hujich gaa náa, símískícho hollo yú hol ˈdu gáá nannaa, gáál yie. 
MAT.20.5	Gál kinaal đo sedhe.
MAT.20.5	Aalé mu kúlích tikiˈde kinaallá aadh ˈgas le ˈdoyyeká geđi kie, gál he argeká lésle ali ˈdú fie. Mu aadh ˈgas saal ˈdoyyeká úba kie, gál he argeká hát tikiˈde kinaal geey. 
MAT.20.6	Aalé mu aadh ˈgas he tomon a takach ˈdoyyeká geđi kie, gál éíy taaka hujich mánká arge, gáál yiete, kieye, Háteka kúlích gaa ˈdéral, hí ál ˈgiiyya-, hé níínní hí nanniyya mánnal? gáál yie. 
MAT.20.7	Gaal mú ˈdéé hol ˈdú nie, kieye, Hujicho máá hí nyí ki veereká man, gaalí mú yie. Mu gál kinaal geey, kieye, Itín úba sedhíe, lés chia saanoká hujich gaa náa, gáál yie.
MAT.20.8	Aadh he gaanateká, máá lesléká gál hí lésle hujich gaa nannuoká máá hí mé ki yaalká vie, mú geey, kieye, Gál hujich nieká hol ˈdú veʼ, gáál símísle hol ˈdú naʼ. Gáál bíre shigichoká gál giri biiy el ˈdaˈd hujich ka hileká mé gáá kúo, tá ˈjíig gál bur a midhab hujich mé gáá kodhdheká yé ˈdú ˈdé, muí mú yie.
MAT.20.9	Aalé gál giri aadh ˈgas tomon a takach hujich ka hileká ka yimieká, máá giri gál hujichká mé ki yielká hí bíre taat eiy shie. 
MAT.20.10	Aalé gál giri bur a midhab hujich gáá nieká ka yimieká, hát he tawueká bírekínyo afo gaalí ˈdú fafaa, he yie. Kor íín úba lúl gaalí bíre taat eiy shie. 
MAT.20.11	Gaal bíre taat argeká đo máá les léká buony ˈdú sisite, 
MAT.20.12	kieye, Gál hujich biiy el ˈdaˈd ká hile-, aadh ˈgas tikiˈd tákámle hujich gaa nieká ubaa nyííni nyí kúlích gaa ˈdérallá aadh ki ˈgeseteká har nyí tikiˈd hóychia! gaalí yie.
MAT.20.13	Máá les léká máá hí geđieká geey, kieye, Sheelech! Yáá ko mé les ma ki tíiny. Muun bíre tikiˈde hújíchle kulich hí tikiˈdeká ke hol af gáá maale, muunîny? 
MAT.20.14	Símískú aˈdáble hé argiyye kinaallá, sí. Yáá máá biiy el ˈdaˈd hujich gáá kaayká aˈdáb kuun ko shíéllá kí muˈde. 
MAT.20.15	Ye dhaaycheká yú yáá birechú hát fedoká he ma gaa mumurîny? Tá geer gaa midhant chia ko hinááf gaa koyye? muí mú yie.
MAT.20.16	Aaléka, hát tikiˈdééllá in gál biiy el ˈdaˈdká hí biiy met ki maada, gál biiy metoká hí biiy el ki maada, Yiesu hí gáál yie.
MAT.20.17	Yíésu Yerúsalem sesemeká lalillé tomon a naamaká taak eedhdhe, gáál geey, kieye, 
MAT.20.18	Bá dhaayyíe, muun Yerúsalemo ke seseme. Ál kinaallá yáá Iny Máádhátallá gál guguđo-, suoryoká ubaa gál gálaat nyatalaam oonisuoká gíl geer ha gaalí ye gaa kakaa, gál kinaallá kúfach hai ye ki muura. 
MAT.20.19	Gaal kídh gíl geer hai ye gaa kakaa, giri gál kinaal ye ˈdú kosolon-, ye tuuˈd ki tuuno-, ye ˈgór đarám yaalká ˈdú yegeská. Tá kúlích ki seđeká sídhchú geđi hollo ye hol ˈdu gáá naata, uushich yé ha yú gáá ˈdeeme, Yíésu hí gáál yie.
MAT.20.20	Aalé hele Dhebeˈdaya ubaa ˈjielle Yíésu ˈdu sedhe. Hele Dhebeˈdayáál ˈjielle Yíésu met les kurram gaa ˈdoyye, mú gil ki efiyye, giri mú he rogononnoká. 
MAT.20.21	Yíésu min heete, kieye, Meete feˈde? yie. Min mú ˈdéé hol ˈdú niiyye, kieye, Ye ˈdéé met gaa éew, af giri kara kua guchiká ˈdú yíéđiannoká um chiallá mú tikiˈd hí ko gíl ˈdaa naaniet yíéđuo, máátí hí ko gíl ˈdaa ˈjíbach yíéđuo, mú chie.
MAT.20.22	Yíésu gáál geey, kieye, Itín it hé hí rogononnoká muog. It kulu manyjasiny yú ál ˈjob igianallá úba hí igiannoká uˈdâ? yie. Aalé min helelle kieye, Nyáá nyí uˈda, yie. 
MAT.20.23	Yíésu gáál geey, kieye, Hé ˈduwa, kulu chiallá úba haí igianna, tá gíl ˈdaa chia naanietká ubaa gíl ˈdaa chia ˈjíbachká yíéđinyle, hé yú ma ká mumuriny. Alb kinaallá hé gállé ˈJaachú hí tág ki nieká ˈgayyo, Yíésu hí gáál yie.
MAT.20.24	Gál láli tomonatí héél maaleká, gaal gál naama-, hol nyaaramatí ˈdú idhane. 
MAT.20.25	Aalé Yíésu gáál lulle hol ˈdú vie, kieye, Itín kidh gállé kaansúo-, hí met ki ˈgieká hát hí he ki mumuroká it óg. Héétí, gál gálaat he ki mumuroká hát guguchle gálaat aargisuoká it úba óg. 
MAT.20.26	Tá itín ˈdaakíchoka, he hé hát kinaallá muuniny. Hurtkíchallá máá gúch fedoká, hí máá hí met gaa kekeen-, hí hujich kí nannuoká yeet. 
MAT.20.27	Hurtkícho máá máá méte yegetká fedoká, hí gédéchkícho yeet. 
MAT.20.28	Hééllá he ˈdaa giri yáá Iny Máádhátallá hújích gálaat hí ye ki nannuoká ma ˈdu gáá yímen, gálaat hujich ki nannuoká ˈdu gáá yimie. Yú ka yimíéllá gálaato sídhchú ˈdú silmia, giri gálaat ririanká, Yíésu hí gáál yie.
MAT.20.29	Yíésu ubaa lalille ˈjien Yeriko gaa kekemeká nyésébích ilishká hí el gaa veere. 
MAT.20.30	Gál naama-, in maaman-, ˈgierich af tól ki ije mare Yíésu ali see maaleká đo kúóˈd ˈdoy, kieye, Máá Guđo, Iny ˈDawuˈdallo!
MAT.20.31	Gálaat gáál af ki ˈday, kieye, Shab yiedhíe! yie. Gaal íín đo geđi súm kúóˈd ˈdoy, kieye, Máá Guđo, Iny ˈDawuˈdallo! Geer hí ko nyí ˈdú guat! yie.
MAT.20.32	Yíésu ali ki ˈdie, af helie, gáál heete, kieye, Meete yú hí ki ekemeye hí feˈde? yie. 
MAT.20.33	Gaal kieye, Máá Guđo, nyí biiy gaa aargiˈdaká nyí feˈde, gaalí yie. 
MAT.20.34	Yíésu gáál geer hí ˈdú gudhdhe, đo gáál in gaa chiichiˈde, ál tikiˈde kinaallá gaal đo biiy gaa arge, mú el gaa veere.
MAT.21.1	Aalé Yíésu ubaa lalille he Yerúsalem kí ˈjobondhe-, ény Beđefege gúmlé gaalí Gúm Saano Salab-, yegetká álle ka ˈdoyká, mu lalille naam ali fie, 
MAT.21.2	kieye, Ény gáál met gaa ijóóllá sedhíe, é hí hilleka ˈguol ubaa kírífínylé gaalí hiigidheká haí aargiˈda. ˈGuol ubaa kírífínyle ka fuˈdíe, ye shuu ˈdu gáá yiedhíe. 
MAT.21.3	Har máádhat hí yieteka, Máá Guđoká hí fede, yiedhíe. Hát kinaallá hí chieka, đo ha gaalí kí hay, Yíésu hí gáál yie.
MAT.21.4	Hééllá hatallá ˈdíéllá he giri ˈdeeny máá Waag hí ˈdeem ka shigicheká hí ˈdiiyimeká ˈduuwawká, giri kieye,
MAT.21.5	Ini Siyon
MAT.21.5	Bá dháash, kánsíchkú hé ko ˈdu gáá yimie.
MAT.21.5	Mu hé tág abunaʼ,
MAT.21.5	mu hé ól kírífínyiká ˈdu gáá yíéđie,
MAT.21.5	yieká.
MAT.21.6	Aalé gál láliká sedhe, hát Yíésu hí geeyká ˈgásle nadhe, 
MAT.21.7	ˈguol ubaa kírífínyle hol fadhdhe, Yíésu ˈdú ˈdeey. Aalé gaal ˈguol ubaa kírífínyle đafaraam gole, Yíésu đafaraam kinaal ˈdú yíéđie. 
MAT.21.8	Nyésébích ilishká đafaraam ˈgierich gaa gole. Gáál ˈdáá tikiˈd kulidh ká muˈde, kulidh ˈgierich af gaa gole. 
MAT.21.9	Nyésébích gálaat mú met ubaa mú el gaa igireká af úr ki eey, kieye,
MAT.21.9	Iny ˈDawuˈd
MAT.21.9	Máá meeny Máá Guđo Waag kí yimíéllá
MAT.21.9	ebá Waag hí ˈdú ˈguunúánne!
MAT.21.9	Waag Úr Iđoká hé gáál ˈdú ˈjiiyye!
MAT.21.9	gaalí yie.
MAT.21.10	Yíésu he ˈjien Yerusalem mé gáá hileká, gál ˈjien kinaal gaa ijeká warchane, kieye, Hééllá mááya? yie. 
MAT.21.11	Nyésébích Yíésu hol ˈgieká ˈbaal kieye, Hééllá máá Waag hí ˈdeem ka shigicho-, Yíésu lé-, máá ény Nasaret-, Galilaayaká, yiegie.
MAT.21.12	Aalé Yíésu ˈBíl Waaˈgiet náble hile. Mu gál náb kinaal shokodaam gaa higidhdhe-, ubaa shokodaam gaa mamadieká ˈbaad ki arie. Mu karm gaalí birm ˈdug eiy gaa fufumieká ubaa karm gál hóle suoryamká ka mamadieká hí ˈdú ijeká abuunam mure, 
MAT.21.13	gáál ki ˈday, kieye, Waag hé Warˈgatle gaa hoteká kieye, ˈBílchú hí ˈbíl Waag visan yeet,
MAT.21.14	Aalé Yíésu ˈBíl Waaˈgiet gaa ijeká, gál in maamanká ubaa gál ˈgas maamanká hí ˈdú sedhe, gáál muí bisie. 
MAT.21.15	Gál guguđo-, suoryoká ubaa gál gálaat nyatalaam oonisuoká hé gálaat af ˈdaˈdabsuo-, Yíésu hí eekemeyká ubaa um ˈBíl Waaˈgiet kinaal geer koˈdam gaa ˈdarame-, kieye, Iny ˈDawuˈd kí meeyo, yiegieká argeká, đo idhane. 
MAT.21.16	Gaal đo Yíésu heete, kieye, Kó hé um hí hogodhóól maallô? yie. Yíésu gáál ˈdéé hol ˈdú nie, kieye, Iiy-hí, yáá maalo, tá itín it ˈdeeny Warˈgat Waaˈgiet hí hote-, giri kieye, Um ubaa um nigini-, ot ˈdoˈdosotká ko agerle ki memeychoká kó muote,
MAT.21.17	Aalé Yíésu đo gáál in ká kie, ˈjien Yerusalem yé gaa ˈdie, ény Bedhene mé nie, ál kinaal gaa rafe.
MAT.21.18	Yíésu bur af midhab ˈjien Yerusalem hol ˈdu gáá nanadheká geer hí gaa boloy. 
MAT.21.19	Mu kinnach ˈgierich atól gaa arge. Mu kinnach af ˈdú tameká, kinnach nee tákáma, hé erbit tikiˈd úba mán. Aalé mu kinnach geey, kieye, Kuun taalle bííyyo kó geđi um ma lalaminy, yie. Kinnach đo ali gaa gogoy.
MAT.21.20	Aalé gál láliká héél argeká he af ˈdabe, kieye, Kinnach đo har gogobaa! yie. 
MAT.21.21	Yíésu gáál geey, kieye, Yú hí hé ˈdúwaká geeye, har hí Waag iiy yeen ká ˈgayya-, hí ger totom ma gaa ˈgiˈgisanka, it hé yú kínnáchallá ki hodhééllá tákámle ma ekemeny, gúmallá úba hí geeyche-, Siléew, hol bás ki lab, hí chieka, he đo hát kinaal hai ˈdie. 
MAT.21.22	He lullé hí Waag ki vivisata-, hí Waag rogononnoká hát hí aargiˈdoká hí iiy chieka, haí aargiˈda. Yíésu hí gáál yie.
MAT.21.23	Yíésu ˈBíl Waaˈgiet geđi hile-, gálaat he oonisieká, gál guguđo-, suoryoká ubaa gál káruká hí heete, gaal kieye, Kansim mááya kuun hí hééllá ki ekemeyche? Tá mááya ko kansimééllá shie? gaalí Yíésu yie.
MAT.21.24	Yíésu gáál ˈdéé hol ˈdú nie, kieye, Ebá yú hí úba ˈdéé umut tikiˈd ká heete! Har hí ˈdéé hélle ye hol ˈdu gáá niiyyeka, af kinaalka hééllá kansim yú ki ekemeyoká máállé hí ye ká shieká úba ha yú hí ká geđia, gáál yie. 
MAT.21.25	Aaléka, Yíésu gáál yiete, kieye, Yuána bie gím nímle ále he yé gáá ˈdiiyye? Waago he yé gáá ˈdiiyyee? Ebá gálaato he yé gáá ˈdiiyye? yie.
MAT.21.25	Aalé gál muí heeteká tákámle hol geey, kieye, Waago he yé gáá ˈdiiyye ke yieka, mu hai gáál ká hegete, Tá háteka hí mú af iiy ma chéenal? ha muí gáál yeedhe. 
MAT.21.26	Har ke kieye, Gálaato he yé gáá ˈdiiyye, ke yieka, gálaat ˈdaa giri lulle Yuána hát máá Waag hí ˈdeem ka shigicheká onnoyká muun gáál he má ki ekemeyo? gaalí hol yie.
MAT.21.27	Aalé gaal Yíésu ˈdéé hol ˈdú nie, kieye, Nyáá nyí muog, gaalí yie. Aalé Yíésu gáál geey, kieye, Af kinaalka, yáá kansim hééllá ki ekemeyoká máállé hí ye ká shieká úba hí ma ká geđiny, gáál yie.
MAT.21.28	Aalé Yíésu gál guguđo kinaal heete, kieye, Hibééllá tawunykíchoka, háteeye hí ká dhaˈgasanna? Mú tikiˈd nyígéény hí naama. Mu iny erkob-, he af kí ˈdieká geey, kieye, Inychú, kúlíchallá lés kúnnaa saanoká hurt sí, hujich naʼ, yie. 
MAT.21.29	Iny kieye, Yáá ma uriny, yie. Kor waaséél kasle hol gaa lay, sedhe, hujich nie. 
MAT.21.30	Aalé mu iny ki naamaká ˈdú sedhe, íny hát tikiˈde iny erkobká geeyká geey. Iny kinaal kieye, Taglé Baabá, yie. Kor hé ma síen, hujich ma níiny.
MAT.21.31	Aaléka, gál hol nyaaramallá mááya hát ˈjaalle hí fedeká ˈgíéríchle nadhe? Yíésu hí gáál yie. Aalé gál guguđo-, suoryoká ubaa gál káru muí geđieká mú ˈdéé hol ˈdú nie, kieye, Iny erká, yie.
MAT.21.31	Aalé Yíésu gáál geey, kieye, Yú hí hé ˈdúwaká geeye, gál gálaat birm gaa gugusat-, muom kokuoká ubaa gál bábaská Guch Waaˈgiet met haí higila. 
MAT.21.32	Yuána ka yimieká ˈgíérích ˈdúwa-, hí nannaatoká hí geđie, kor itín it mú af iiy ma chéen, gál bábaská ubaa gál gálaat birm gaa gugusatká in hí af iiy yie. Hé kinaal úba hí argiyyeká, it kaskícho hol ma gaa lâny, hí mú af iiy ma chéen, Yíésu hí gáál yie.
MAT.21.33	Aalé Yíésu geđi gáál geey, kieye, Ebá hib he hol ki ekenyallá úba nee kóo. Máá leslé mare lésle ˈguor saano vinnaká gaa fie, tá đír ki ˈdisse. Mu les hurt ˈguoˈd gaalí saano gaa ˈduˈduoká gaa ˈgodhe, konnoch úba les gaa ˈdisse. Aalé mu gál les ˈdeˈdeen-, aadh ˈdaatika saano hisseka mú hol saano ki léká les af iđie, đo kie, lés eiy mé nie.
MAT.21.34	Aalé aleđuđugul gaalí saano vinna gaa babaatká ali kí ˈdiiyyeká, máá les léká gedelle gál les af iđieká ali ˈdú fie, giri gál kinaal géde saano ˈbáál ka shiguo-, gede mú saano ˈdu gáá siidhoká. 
MAT.21.35	Aalé gál muí les af iđieká gál géde kinaal hol ˈdú ˈgiiliˈgay, mú tikiˈd tune, mú tikiˈd yies, mú tikiˈd waar ki tune. 
MAT.21.36	Máá les léká geđi gede éíy taaka, gede erká ˈdú ilishká ali fie. Gál muí les af iđieká gál kinaal hát tikiˈde he gede erkobká ki ekeyká gedéél úba ki ekey. 
MAT.21.37	El ˈdáˈdle mu inyle ali gaa kaay, tawunyleka, Inychú ha gaalí kiadha, he yie.
MAT.21.38	Aalé gál giri muí les af iđieká mú inyle argeká hol geey, kieye, Máá lesallá léká inylé hí aˈjibaatle higiloká hállá. Ka yimedhíe, kí mú yees, kí lés lilet, gaalí hol yie. 
MAT.21.39	Gaal đo íny hol ˈdú ˈgiiliˈgay, íny les hurt yé gaa ˈdeete, íny đír sug ki yies, Yíésu hí gáál yie.
MAT.21.40	Aaléka, Yíésu gáál yiete, kieye, Máá les léká ká yimieka, gál he les af iđie kinaallá háte he kokoo? yie. 
MAT.21.41	Gaal mú ˈdéé hol ˈdú nie, kieye, Mu gál nyuogim ˈguo kinaallá hai beđita, gál éíy taaka hí lésle ˈdeˈdeen-, saano hisseka mú saano lésle ˈdáá shiguoká les af hai iđimia, gaalí yie.
MAT.21.42	Yíésu gáál geey, kieye, Tá ˈdéé hót Warˈgat Waaˈgiet gaa iđo-, giri kieye,
MAT.21.42	Wár gál é ˈdiˈdisoká hí điidheká hé ˈbíl árle yie.
MAT.21.42	Wár kinaallá Máá kúnnaa Guđo Waago hí hát kinaallá koy.
MAT.21.42	Yaalmit ke il ki argóóllá ebá gáál af gil fafaa!
MAT.21.42	chieká it ma túony?
MAT.21.43	Aaléka, yú hí geeye, itín Guch Waaˈgiet haí gaa ˈgiisata, Waag Guchle gál saano ˈdúwaká hí yé gáá ˈdeˈdeenká haí liiledhe. 
MAT.21.44	[Máá wárallá ˈdú ˈduoká hai ˈgeeˈgee, tá máá wárallá hí ˈdú ˈduoká hai ˈbiirteedhe, Yíésu hí gáál yie.]
MAT.21.45	Aalé gál guguđo-, suoryoká ubaa gál Farisaay hibano-, he hol ki ekenyallá Yíésu gaa maaleká, gaal hát muí hélle hogodhoká kimite. 
MAT.21.46	Aalé gaal ˈgíérích Yíésu ki ˈgiiliˈgawká hol gaa ˈgeˈgedhe, kor gaal nyesebich kiadhe, ˈdaa giri nyesebich Yíésu máá Waag hí ˈdeem ka shigichoká ka dhaˈgameká.
MAT.22.1	Yíésu geđi gálaat hát hibiet-, he hol ki ekenyká he onisie, kieye, 
MAT.22.2	Guch Uratiká yaalmit ki égká he hát máá kansich een inyleka gálaat gólol tág ki koyká he ká taalla. 
MAT.22.3	Aalé gólol he hí kóony yieká, mu gedelle gál gaalí kiereká ali ˈdú fie, kor gál he kiere kinaal hí gaa điidhe.
MAT.22.4	Aaléka, mu geđi gede éíy taaka geey, kieye, Sedhíe, gál gaalí kiereká hatallá geeyyíe, Gólol yáá hí tagano kí koy, yáá aarchú ubaa yier chia gegiyyeká yies, he lulle yáá tagano koy, ka yimedhíe, gololtíe, gáál yiedhíe. 
MAT.22.5	Kor gál gaalí kiereká hé kiermit gaalí kiereká hol ma héésen, gaal đo hujichaamle met veere, máátí léslé fafaatká bííyle mé nie, máátí shókódíchlé hol gaa mamaduoká hújíchle mé veere. 
MAT.22.6	Gállé hí gáá ˈgiteká máá kansichká gedellé kinaal ˈgiiliˈgay, gáál manyjasie, gáál yies. 
MAT.22.7	Aalé máá giri kansichká idhane, yuoyle ali fie, yuoy gál giri mú gedelle yieská beesete, gáál ényle ˈjiet gaa veeˈde.
MAT.22.8	Aaléka mu gedellé he hol af ijeká geey, kieye, Golol hé tág ˈdie, kor gál yú kiereká hé ˈdúúw ˈdabe. 
MAT.22.9	Sedhíe, ˈjien hurt nadhíe, ameeny gál hí argiyyaká geeyyíe, gaal hí gólol ká yimet, yiedhíe, muí gáál yie. 
MAT.22.10	Aalé gál gédeká kie, ˈjien hurt mé nie, gaal mu mídhab yíekaʼ, mu ˈdéen yíekaʼ he argeká lúl af ká tadhdhe, gólol álle đo gaalí koch yie.
MAT.22.11	Aalé máá giri kansichká ál gálaat hí gólol gaa kokoeyká sedhe, giri gáál af kí ˈdeˈdeenká. Mu gáál hurt kí ˈdieká, mu máá đafaraam gálaat hí kúlích eenká gaa fafaatká ma ka fáanká arge. 
MAT.22.12	Aalé mu máá kinaal geey, kieye, Musó! Kuun gólólallá hát máre álle ká chimie, kor đafaraam kúlích eenká ma ka fáan? yie. Aalé máá kinaal ˈdeeny mú hol ˈdú nannuoká ˈdabe. 
MAT.22.13	Máá giri kansichká đo gállé gédeká geey, kieye, Máállá gil ubaa ˈgas hiigidháa, mú baaˈd gaa ongʼoˈde-, álle gálaat hí gaa bebeen-, hí kach hol af met gaa ˈginianatíá ki láa, yie, Yíésu hí gáál yie.
MAT.22.14	Yíésu hibéél beeteká gáál geey, kieye, Gál ilishká hé Waag hí kieˈde, kor gál muí waaˈdeká hé iraam mánká, gáál yie.
MAT.22.15	Aalé gál Farisaay taak yíé ˈdie, ˈdeeny mú af ki raraat-, mú ˈdú ˈgiiliˈgawká hol af gáá koy. 
MAT.22.16	Gaal gállé láliká ubaa Heróˈde gállé hí ˈdú ijoká Yíésu ali ˈdú fie, gaal Yíésu geey, kieye, Máá gáál he oonisúóllo! Kuun hát máá hé ˈdúwaká hogodhoká tág nyáá nyí óg, ˈgierim Waaˈgiet hát ˈduwantiká kuuní ˈdiyeenne, kuun kó ˈdeeny gálaat el ma gaa igiriny, gálaat hol eiy ma gaa nanniny. 
MAT.22.17	Ebá nyí ka géesh, háte dhaayche? Káísar
MAT.22.18	Aalé ˈdaa giri Yíésu gáál điđamle ógká, kieye, It hol egeyye-, hí he lúl ógal! Háteka hí ye ka raatéel? 
MAT.22.19	Ebá bíre gusachiet-, Káísar hí muun gáál gaa gugusatká ye tikiˈd kí helía, yie. Aalé gaal mú bíre tikiˈd ki helie. 
MAT.22.20	Yíésu gáál heete, kieye, Birééllá gách ubaa hedh hí gaa yaalallá hé mááya? yie. 
MAT.22.21	Gaal Yíésu ˈdéé hol ˈdú nie, kieye, Hé Kaisar, yie. Aalé Yíésu gáál geey, kieye, Hé Kaisar máállé Káísar shía, hé Waag hí léká Waagle shía, gáál yie.
MAT.22.22	Gaal Yíésu ˈdeenyléél maaleká ˈdéé af ˈdabe, đo mú hay, ali gaa sedhe.
MAT.22.23	Kúlích tikiˈde kinaallá gál Saˈdukaay giri kieye, Gálaat gál mán yeetká hé sidhamle hí hol ma ˈdú gáá nannaan, uushim yiem ma gáá ˈdeˈdeminy, yegetká Yíésu ˈdéé hót ˈdú gáá eedhdhe. 
MAT.22.24	Gaal kieye, Máá gáál he oonisúóllo, Móshe kieye, máádhat eedhdhe-, tá hátlé um ma ˈdálinyká mán yieka, mú nyárle hí min kinaallá eet, hí mú um kí ˈdalo, he yie.
MAT.22.25	Aaléka, gál yááb hol ki ˈdalidhe mare tiiya. Máá erká min eedhdhe, hátlé ma nyiˈdísinyká mán yie. ˈDaa giri mu um ma ˈdálinyká min mú nyárlé hí elloká kí ˈgisate.
MAT.22.26	Mú nyárlé kinaal hátlé um ma ˈdálinyká úba mán yie. Máá kinaal nyárlé hí ˈgar yielká min kinaal úba eedhdhe, kor hátlé um ma ˈdálinyká úba mán yie. Yaalmitééllá gaal lullé hol ki ˈdalidhééllá mé gáá ˈjeeˈjeenne, ˈjíig máá ki tiiyaká đig. 
MAT.22.27	Min íín úba el ˈdaal mán chie. 
MAT.22.28	Aaléka, ˈdaa giri min gál hol ki ˈdalidhe-, tiiyyáállá lúl hí shuunneká, af giri gál kufeká uushim yiem gáá ˈdeˈdeenká minnééllá gál tiiyyáállá mááya hí le? gaalí yie.
MAT.22.29	Aalé Yíésu gáál ˈdéé hol ˈdú nie, kieye, Itín Warˈgat Waaˈgiet ˈdeenyle ubaa Waag fargogintle ˈdaa giri hí muogká in hí hééllá ˈdeeneyche. 
MAT.22.30	Af giri gálaat uushim yiem gáá ˈdeˈdeenká hé máá níínní egeet-, ubaa gaalí egeetká mán. Af kinaallá gaal hát Waag gállé ˈgasso-, urruká hai yeedhe, gaal hé ma shugunan.
MAT.22.31	Itín gálaat uushim yiem gáá ˈdímle ˈdaalleka, it hé Waag hí hoteká Warˈgat Waaˈgiet ma gaa túony? Waag hé kieye, 
MAT.22.32	Yú he Waag Abiraayam, Waag Yisak, Waag Yakob, ma chéen?
MAT.22.33	Nyesebich ˈdeenyéél maaleká, Yíésu he onisinyle af ˈdabe.
MAT.22.34	Gál Farisaay Yíésu hát gál Saˈdukaay a mé ki ˈjie-, maaleká hol shaalle, mú ˈdu gáá kie. 
MAT.22.35	Aalé gáál máállé súm hemuumurit Waag hí Móshe ka shiicheká óg mare ˈgíérích he Yíésu ki raraatká Yíésu yiete, kieye, 
MAT.22.36	Máá gáál he oonisúóllo! Hemurit máre súm hemuumurít lulle met iđa? yie.
MAT.22.37	Yíésu mú ˈdéé hol ˈdú nie, kieye, Hemurit giri kieye, Máá Guđo Waag kuaká geerkú lulle ki géélneb, hodhinkú lulle ki géélneb, tawunykú lulle ki géélneb,
MAT.22.38	Hemuritééllá in súm fargogo, hemuumurít lulle met iđa. 
MAT.22.39	Hemurit ki naamaká ubaa hemurit erkoballá he hol ˈgas ki see. Hemurit ki naamáállá kieye, Máá olkú hát kúún dhúrkú hol gielallá úba géélnebo,
MAT.22.40	Hemuumurit naamáállá ííni hemuumurit guđóótíá ubaa hé gál Waag hí ˈdeem ka shigicheká hí huogodheká lúl hí gáá kuonme, Yíésu hí gáál yie.
MAT.22.41	Gál Farisaay hátlé ali ˈgieká Yíésu hí yiete, 
MAT.22.42	mu kieye, Ebá yú hí heete! Máá Waag hí kansím koyye-, Messíya lééllá he iny mááya? yie. Gaal mú ˈdéé hol ˈdú nie, kieye, Messíya he Iny ˈDawuˈdo,
MAT.22.43	Yíésu gáál geey, kieye, Tá háteeye ˈDáwuˈd af giri Hím Naasan Waaˈgiet hí ˈdéé ka shigicheká kieye, Messíya he Máá chia Guđoká, yíel? 
MAT.22.44	ˈDáwuˈd ˈdaa Messiyaka kieye,
MAT.22.44	Máá Guđo Waag hé Máá chia Guđoká geey, mu kieye,
MAT.22.44	ˈDaab gál ko ka kídhká yú ko ˈgas gim ma fíinyká,
MAT.22.44	ye gíl ˈdaa naanietallá yíéđig,
MAT.22.44	he mú yie,
MAT.22.44	ˈDáwuˈd hí yie.
MAT.22.45	Aalé ˈDáwuˈd Messíya Máá chia Guđoká in yeedhe háluke, háteeye geđi Messíya hí iny ˈbíl íl ˈDawuˈd cheedhe? Yíésu hí gáál yie. 
MAT.22.46	Yíésu gáál ˈdeenyéél yieteká, hé máá níínní hí ˈdéé af hol ˈdú nieká mán. Ameeny kinaallá gaal hé máá níínní geđi úba Yíésu yieteká mán.
MAT.23.1	Aalé Yíésu nyésébích gálaat ubaa lalille geey, 
MAT.23.2	kieye, Gál gálaat nyatalaam oonisuoká ubaa gál Farisaay hé kara kansimo Mosheká ˈdú yíéđie. 
MAT.23.3	Aaléka, hé gaalí geeyoká lulle chiˈdíe, el gaa veerée. Tá hé gaalí ekemesetká haí el gaa véériny, ˈdaa giri gáál íín hé hí oonisuoká el ma gaa igirinyká. 
MAT.23.4	Gaal ilsh guđo-, gálaat héf ki chegeská he gálaat ˈdú iđimia, kor gaal íín hé gúmúríny tikiˈd úba ma helminy, ilsh kinaal gálaat ma ˈdú chichiran, ma sisin.
MAT.23.5	Gaal íín héllé lulle ˈdabaan he ekemesetká gálaat hol aargisuoká he fede. Gaal saaw ˈdéé hót Waaˈgiet ˈgayyo-, he met bala ki higisatká ebá guguđáan! Héétí halum gáál đafaraamle ki ˈgiiyyoká ebá ˈdeˈdíer! 
MAT.23.6	Gálallá alb he koonyietká albléká alb gál ˈduuˈdúwaká he hol ki fede, ubaa ény ˈdiiyiminyká karm biiy metoká ˈdú yíéđianká he fede. 
MAT.23.7	Gálallá alb hoyyoká gaalí naa gaa yeget-, gaalí veveen-, Gál kínyaa ˈduuwˈdúwáállo gaalí yegetká he fede.
MAT.23.8	Itín ˈdaa giri máá kíchia hí af tatuoká tikiˈde-, tá lulkícho hí hol nyaaramká, haí hol vevéminy, Máá kínyaa ˈdúwáállo, hí hol chégen. 
MAT.23.9	Aalé ˈdaa giri ˈJaakícho tikiˈde-, Waag Úr Iđoká tákámaká, haí lésallá máádhat ˈJaachú gaa chéen. 
MAT.23.10	Héétí ˈdaa giri máá kíchia hí he oonisuoká tikiˈde-, Máá Waag hí kansím koyye-, Messíya lééllá tákámaká, ha itín mú tikiˈd gálaat hí vevéminy, Máá nyí he oonisúóllo, gaal hí yégen. 
MAT.23.11	Itín máá kíchia méteká hí gédéchkícho yeet. 
MAT.23.12	Máá hol egewká Waag ˈdúúw haí rianna. Máá hol ˈdúúw rioká Waag haí ˈduuwaycha, Yíésu hí gáál yie.
MAT.23.13	Yíésu geđi gáál geey, kieye, It gálaat nyatalaam oonisicháállo ubaa it gál Farisaayallo, he ebá hí ki ˈdéen! It hol ˈdug gáá sasalláal! It gálaat Guch Waaˈgiet hilít gáá moyche! Itín dhúrkícho it Guch Waaˈgiet hilít hol ká riate, héétí it gálaat Guch Waaˈgiet hilít ka riate.
MAT.23.14	[It gálaat nyatalaam oonisicháállo ubaa it gál Farisaayallo, he ebá hí ki ˈdéen! It hol ˈdug gáá sasalláal! It ˈdeg híyeská tagano ki ˈdiiyye, hí ˈdég ˈjienle af ki riiriate. It gál ˈduuˈdúwaká hol hoyche-, hí waag visan met ˈdeˈdierká viivisatáállá, aaléka, hé ˈdeewká il haí aargiˈda.]
MAT.23.15	It gálaat nyatalaam oonisicháállo ubaa it gál Farisaayallo, he ebá hí ki ˈdéen! It hol ˈdug gáá sasalláal! Itín súm siem basso-, ubaa lesiet-, met ˈdeˈdierká hí seseenne, giri máádhat har úba tikiˈd kátaka, hí lalaataká. Kor máá hí argiyya-, hí ka ennuoká hí ˈdeđeneyche-, hí mú ˈjiet biiyo-, manyjanyietká veelle hođicha-, mu đo súm hí a mé ˈgiisatal!
MAT.23.16	It gálaat met ki ˈgiiyya-, in maamanal, he ebá hí ki ˈdéen! It gálaat geđicha-, kieye, Máádhat ˈBíl Waaˈgiet ˈdodhdheka, ˈdoon kinaal hé káta mán, hí cheget-, kor máádhat hórkí ˈBíl Waaˈgiet ˈdodhdheka, ˈdoon kinaal hí ki ˈdúwáal! 
MAT.23.17	It in maaman-, đéesal! Hé máre súm fargogo? He in hórkí fargogiyyaa? Ebá he ˈBíl Waaˈgiet hórkí kinaal ˈduuwasichoká fargogo? 
MAT.23.18	Héétí hí kieye, máádhat he kúb suoryoká ˈdodhdheka, ˈdoon kinaallá hé kátaká mán, hí chegedhe, kor hé shiicho gálaat hí Waag shie-, kúb suoryoká ˈdú ijoká, máádhat hí ˈdodhdheka, ˈdoon kinaal hí hé ˈdúwaká chegetóol! 
MAT.23.19	It in maamanal, hé máre súm fargogo? He in hé shiicho fargogoo? Ebá he kúb suoryo hé shiicho kinaal ˈduuwayoká fargogo? 
MAT.23.20	Aaléka, máá kúb suoryo ˈdootká, kúb ubaa héllé hí ˈdug ˈdú ijoká lullé he ˈdodhdhe. 
MAT.23.21	Hát tikiˈdééllá máá ˈBíl Waaˈgiet ˈdootká, ˈBíl kinaallá ubaa Waag hí gaa iđoká he ˈdodhdhe. 
MAT.23.22	Tá máá úr ˈdootká kara guchi-, Waaˈgietká ubaa Waag kara kinaal ˈdú iđoká he ˈdodhdhe.
MAT.23.23	It gálaat nyatalaam oonisicháállo ubaa it gál Farisaayallo, he ebá hí ki ˈdéen! It hol ˈdug gáá sasalláal! Hé ˈduwa, ˈguor met bir hí ˈguom fafaataká hí tomon taat argiyyeka, it taat Waag hol ˈdú nanniyya. Hé shiicho nigini hatallóóllá in hí ma haađiny háluke, tá háteeye he hemuumurit súm farguogo-, hát káána hé ˈdúwaká ekeny, ubaa geer guurá ˈgany, tá hé ˈdúwaká huogon hí gíl sug ki haychéel? Hééllá lulle hol ˈdú chiˈdíe, eekemeyyíe. 
MAT.23.24	It gálaat met ki ˈgiiyya-, hí in maamanal! Itín in nasilil ninni-, bíé hí igiannoká ki ˈjiiyyeká hí egeyye, kor har hí galt gudmisataa!
MAT.23.25	It gálaat nyatalaam oonisicháállo ubaa it gál Farisaayallo, he ebá hí ki ˈdéen! It hol ˈdug gáá sasalláal! Itín makal ubaa ˈdaate hí ˈdug gáá ˈjiˈjiyya, kor makal ubaa ˈdaat gerle íín he hol ki fedít ubaa balt hol gáá mony mánká hí koch. 
MAT.23.26	Kó Farisaay in maamanal, makal erkob geer gáá ˈjig, af kinaallá hé ˈdug úba símis gáá mán.
MAT.23.27	It gálaat nyatalaam oonisicháállo ubaa gál Farisaayallo, he ebá hí ki ˈdéen! It hol ˈdug gáá sasalláal! Itín hí hát uushim waarle gaalí kúl édhká shugudie-, ki dhaˈgasanká ˈdug gáá midhab-, kor gerle laf ubaa moˈd hí ˈdiidheká. 
MAT.23.28	Itín úba hát tikiˈdééllá gálaat hí ˈdug gáá dhaayka, gál ˈdúwaká hí ká dhaˈgama, kor itín hol ˈdu gáá saalít ubaa hemuumurit Waaˈgiet eesheny hí koch.
MAT.23.29	It gálaat nyatalaam oonisicháállo ubaa it gál Farisaayallo, he ebá hí ki ˈdéen! It hol ˈdug gáá sasalláal! It uushim gál Waag hí ˈdeem ka shigicheká ˈdiˈdita, héétí gál héle ˈdúwa-, Waaˈgietká uushimle ˈdugle ˈbuukaycha. 
MAT.23.30	Itín hí kieye, Múún bár giri eshim eshim kúnnaaká ke alb íđinyka, oos eshim eshimkúnno hí gál Waag hí ˈdeem ka shigicheká yegieská hé ke hurt ma higílinyo, hí chegedhe. 
MAT.23.31	Itín hí hatallá chegetallá hollo hí hol ká edhesiche. Itín gon hí um eshim eshimle gál Waag hí ˈdeem ka shigicheká yieská. 
MAT.23.32	Aaléka, hújích eshim eshimkícho hí mé gáá kodhdheká beetíe.
MAT.23.33	It chaara-, hí um reewal! Itín háteeye, hí ˈjiet biiyoká manyjasinyle met kar gaa ˈdaraanna? 
MAT.23.34	Aaléka, gál Waag hí ˈdeem ka shigichoká ubaa gál ˈdaallelléká, tá gál ˈdeeny Waaˈgiet gálaat oonisuoká alb ha yú hí ˈdu gáá fafaa. Gál kinaallá ˈdáá tikiˈd haí cheese, ˈguor đarám ˈgieká haí ˈdú ˈdaraanna. Gáál ˈdáá tikiˈd ény kíchia ˈdiiyiminyká haí gaa tuunna, hollo hí hol gaa aruanna. 
MAT.23.35	Aaléka, gál lúl ˈduuˈdúwa-, fásle héle gaalí okodieká, gál hí yies kinaallá nyuogimle itíni hí ˈgayya. Hé kinaallá ameeny kúfách Abel máálle hé konf ka ˈgieká mán-, Káyin hí yieská, tá ˈjíig kúfách Sakaria giri iny Barakia-, gaalí ˈBíl Waaˈgiet ubaa kúb suoryoká toom ki yieská đig. 
MAT.23.36	Yú hí hé ˈdúwaká geeye, fás lullé okoˈdééllá nyuogimle gál hí ˈguo-, ubaa manyjasinyle gál il hí aargiˈdoká he it barallóóllá, Yíésu hí gáál yie.
MAT.23.37	It ˈjien Yerusalemallo! It gál Waag hí ˈdeem ka shigichoká cheges-, gál Waag hí ali ˈdu gáá fafiyyoká waar ki tutunnóol! Yú af burnayká hát lug umle kuol gim fafaatokáka itín hí hol ˈdú gáá shuguneká fede. Tá it hé kinaal ká điite. 
MAT.23.38	Bá dhaayyíe, Waag ˈbílkícho haí kí haađicha, ˈbílkícho éret hai yeedhe. 
MAT.23.39	Aaléka yú hí geeye, it geđi ye ma aargiriny, ˈdaab hí ye ma árginy-, hí kieye, Máá meeny Máá Guđo Waag kí yimíéllá Waag hí ˈdú ˈguunuan, hí ma chéenká,
MAT.24.1	Yíésu ˈBíl Waaˈgiet yé gaa ˈdie-, sesemeká lalille hí af ˈbóíy ˈdú nie, giri ˈBíl Waaˈgiet ényle hát ˈdisach hí midhabká mú aargisuoká. 
MAT.24.2	Aaléka, Yíésu gáál yiete, kieye, It ényallá lullééllá argiyyâ? Yú hí hé ˈdúwaká geeye, hééllá lulle ha gaalí ˈgieˈgia, hé wár níínní wár eiy ˈdug ˈdú ˈgiisatká mán, gáál yie.
MAT.24.3	Hééllá el ˈdaal, Yíésu Gúm Saano Salabká ˈdú yíéđie mú lalille tákámle mú ˈdú sedhe, mú yiete, kieye, Ebá nyí ka géesh, hééllá lulle bár máre he ali kí ˈdeeme? Tá kuun hol ka naankú ubaa biiy el met ˈdaˈdle bárlé ali kí ˈdeennoká meete yé ká ˈdeeme, nyí ki kiimisata? gaalí yie.
MAT.24.4	Yíésu gáál ˈdéé hol ˈdú nie, kieye, Hol ˈdeeˈdemíe, ha máádhat hí nyimísan. 
MAT.24.5	Gál burnayká meenychú hai kí yiimedhe, gálaat hai geđia, kieye, Yú he Kirísto,
MAT.24.6	Oosom fayamle ubaa oosom hemle haí maalla. Tá haí bírginy! Hééllá yiem hai ká ˈdeeme, tá les el ˈdaˈdle hé geđ igiˈdo. 
MAT.24.7	Kidh hollo hol yeese, kansimano lesam met eiy ki ˈgiiyyoká hollo hol cheese. Biiy alb burnayká kuoˈd ubaa les motiny haí gáá ˈdeenne. 
MAT.24.8	Hééllá lulle kulle hát geer veerit erkob-, min verennoká he ká yaalla.
MAT.24.9	Af kinaallá itín ha gaalí ˈgiiliˈgaa, gál hí maanyjasuoká gil ger ha gaalí fafaa, ha gaalí yeese, ˈdaa meenychú ˈdugaka kidh met lulle haí neebeedhe. 
MAT.24.10	Gál burnay-, ye iiy yieká el af hai ye gaa taama, gaal gál ye iiy yeen ka ˈguoká hai neebeedhe, gáál hem hai gaa siidha. 
MAT.24.11	Gál burnay hođomlé-, hol gál Waag hí ˈdeem ka shigichoká hođuo-, gálaat baađisuoká yiem hai ká ˈdeeme. 
MAT.24.12	Tá ˈdaa giri hé ˈdeđewká les ˈdú iilishanatká, gielmit gálaat hí hol ka ˈguoká hai gaanata. 
MAT.24.13	Tá máá hééllá lulle mé ki chirsat-, ˈjíig he mé đig yeetká Waag haí rianna. 
MAT.24.14	Tá Fayam Midhab-, Guch Waaˈgietallá les geer lulle ha gaalí gaa ˈdiyime, giri kidh met lulle hí mamaloká. Af kinaallá in biiy el met ˈdaˈdle ali kí ˈdeenne.
MAT.24.15	Aaléka, hé súm gaa nyakarich-, Waag hí néb-, ˈBíl Waaˈgiet ˈdeđeneyoká ˈBíl Waaˈgiet geere gaa yaalká haí aargiˈda.
MAT.24.16	Hé hat kinaallóóllá hí argiyyeka, gál lés Yuuˈdia gaa ijoká hí gumano kar ˈdú ˈdano. 
MAT.24.17	Máá ˈbílle ˈdug ˈdú ijoká hai léen,
MAT.24.18	Máá forich gaa ijoká hai é hol ˈdú náan, đafaraamle shúúnan.
MAT.24.19	Hoba! Af kinaal ebá ˈdeg ger ˈgayyoká ubaa ˈdeg um hí ot ki ˈgieká ki ˈdéen! 
MAT.24.20	Waag roogonóo, bár hí kar gaa ˈdaraanno kinaal hai af ˈdeenyietká, muuninyka, Kúlích Hef ˈGisanká onnôny. 
MAT.24.21	Af kinaallá manyjasiny súm ˈdeew-, ameeny Waag les ka kuonneká kálta gálaat il hí ma árginy-, tá gálaat geđi il hí ma aargirinyká biiy hai gáá ˈdeenne.
MAT.24.22	Tá Waag har rám ka chiimetóóllá iraam ma rinyka, máá níínní les ˈdug ˈdú ijoká mán. Tá Waag gállé waarateká ˈdaalle ˈdugaka, rám kinaallá Waag iraam haí rianna.
MAT.24.23	Af kinaallá máádhat hí geey-, kieye, Ebá dhaayyíe, Kirísto hállá! muuninyka, Hártá! hí yieka, haí mú af iiy chéen. 
MAT.24.24	Biiy gál hođomlé-, hol Kirísto ká hođuo-, ubaa gál hođomlé-, gál Waag hí ˈdeem ka shigichoká hol ká hođuoká yiem haí gáá ˈdeeme. Gálallá hé farguogo-, gálaat il hí aargiˈdo-, gálaat hí af ˈdaˈdaboká hai ekemeye. Hé gaalí ekemeyóóllá har hé gaalí hát gaa ˈguoká onnônyka hé gál Waag hí waarateká úba bađisie. 
MAT.24.25	Aaléka onnóo, yáá biiy hátlé đéém taalallá hí geey.
MAT.24.26	Tá har gaalí geey-, gaal kieye, Bá dhaayyíe, Kirísto ˈbakat álle gaa ija, gaalí yieka, haí bííy kinaallá mé níiny. Tá har gaal kieye, Mu ˈbílallá gaa ija, gaalí yieka, gáál héllé hí geđuoká haí iiy chéen. 
MAT.24.27	Hát ir he ˈdaa baryo gaa birgeka, bololle ˈdaa aadho gaa verenóóllá, yáá Iny Máádhátallá ˈjímchú úba hát tikiˈdééllá hai yeedhe.
MAT.24.28	Ál hé kufeká hí iifoká in tére hí hol ˈdú hegelle.
MAT.24.29	Manyjasiny bar kinaalloká el me hí ˈgidheka, aadh đo hai ongʼoroyye, ˈguiy đo édhum hai ˈdabe, hidhino đo úr hai gáá ookodmoˈde, Waag hé farguogo-, úr gaa ˈgieká hai muotisiche.
MAT.24.30	Aalé hé gálaat yáá Iny Máádhátallá ˈjímchú aargisuoká úr ha gaalí gaa aargira. Aaléka, kidh met lullé les gaa ijoká hai beeme. Gaal yáá Iny Máádhátallá hát nyáˈdow kí yiimet-, fargogínt ubaa ˈduuw guđoká kí leledhoká hai aargira. 
MAT.24.31	Gál chia urru-, ˈgassoká faˈd súm ére léká hai ˈdarama, gáál biiy ˈdinnam afuraalle ali ha yú ˈdú fafaa, giri gál chia yú waaˈdeká gaalí hol ˈdu gáá shugunoká.
MAT.24.32	Ebá kinnach ˈdímlé ka ˈdeˈdeenká kí he gaa onnot. Kinnach kolm éíy taakaká ubaa gurf ká layka, it af saano hí gaa higisoká hát ka ˈjobonteká óg. 
MAT.24.33	Hát tikiˈdééllá hé hatallóóllá lulle hí argiyyeka, ˈjímchú hát ka ˈjobondhe-, yú karaf kí ˈdeenká it óg. 
MAT.24.34	Yú hí hé ˈdúwaká geeye, gálallá
MAT.24.35	Úr ubaa les el met haí ˈgiidha. Tá ˈdeenychú íín hé el met hí ma ˈgiˈgin, Yíésu hí lalille yie.
MAT.24.36	Yíésu geđi lalille geey, kieye, Tá kúlích kinaallá ubaa aadh ˈgásle Waag gállé ˈgasso-, urruká yíekaʼ, yáá Ínyííl yíekaʼ, hé máá níínní hí ogká mán. ˈJaachú tákáma hí og. 
MAT.24.37	Yaalmit giri héle bár Nowaká in yáá Iny Máádhátallá ˈjímchú bárle úba hí cheedhe. 
MAT.24.38	Bár giri Nowa kinaallá bie hátlé les lulle er ma súonyká, gálaat hé he kokoey, ubaa he igime, hé hol shugunne, in ˈjíig kúlích Nówa hí kadich gaa hileká đig. 
MAT.24.39	Gaal hát he hí kí hilééllá hé moonnoy, in đo bie ká rue, hí uune. Aaléka yáá Iny Máádhátallá ˈjímchú úba hát kinaallá hai yeedhe. 
MAT.24.40	Af kinaallá, gál yááb naama-, les gugusoká, mú tikiˈd Waag haí gaa egeete, máátí hai ká ˈgiita. 
MAT.24.41	ˈDeg naama-, yierim roroyyoká, min tikiˈd Waag haí gaa egeete, minnéétí hai ká ˈgiisata.
MAT.24.42	Aaléka, met hí ˈdú ˈgie, yáá Máá kíchia Guđóóllá kúlích gáá ˈjeˈjeenká ití muog. 
MAT.24.43	Tá máá ˈbíl léká kúlích máá buraalléká hí gáá yiimetká onnônyka, mu hát me hí ˈdú yaal-, ˈbílle máá hí el fufuro-, hí gaa buruanká mánká it óg. 
MAT.24.44	Aaléka, itín úba tagano ˈdée! Yáá Iny Máádhátallá aadh ˈgás hí ye ki muogká ha gáá ˈjeeme, Yíésu hí gáál yie.
MAT.24.45	Aalé Yíésu gáál heete, kieye, Gédéch ˈdúwa-, ˈdaallé-, hújíchle hát ˈdabaanká nannuoká he gédéch máre? Gédéch kinaallá he gédéch máállé guđoká hí gede éíy taaka met gaa koyka, géde ˈguom aleđuđugul urgúa gaalí gaa shiguoká gaa shiguoká. 
MAT.24.46	Tá gédéch kinaal máállé guđoká hí af kí ˈdie-, hújíchle tág gaa yaalka, ebá geer hí súm gaa meedhe! 
MAT.24.47	Yú hí hé ˈdúwaká geeye, máá guđo kinaallá héllé lulle ˈguoká gédéchlé kinaallá mé hai ki kokoo.
MAT.24.48	Tá gédéch muí gede éíy taaka met gaa koyká har he ˈdeenítaka, hát he taawuoká kieye, Máá chia guđoká hé ál ˈjob ma gáá ˈjeeminyo, he yeedhe, 
MAT.24.49	đo gállé géde-, he mé ki yaalká hai tuutune, gál bersham hí fafaanká hollo hol ˈdoy, gáál he ˈgarro hol koey, gáál bersham ˈgarro hol iigime. 
MAT.24.50	Tá gédéch kinaallá aadh ˈgas ubaa kúlích he muogká máállé guđoká haí gáá ˈjeeme. 
MAT.24.51	Mú máállé guđo kinaallá mú hát ˈdeđewká he hai ki ekemeye, mú gál hol ˈdug gáá sasaloká hurt hai ki laama. Ál kinaallá he ál gálaat hí gaa bebeen-, hí kach hol amet gaa ˈginianká, Yíésu hí gáál yie.
MAT.25.1	Aalé Yíésu geđi lalille hatal geey, kieye, Bár kinaal Guch Uratiká hát yaalmit hada tomon nyátáálle shuunne-, máá egeetká bííyle mé nieká he hol ki egínta. 
MAT.25.2	Hadáálla chenno hí gaa đées, chenno hí ˈdaalelle. 
MAT.25.3	Aalé hada đéeská nyátáálle shuunneká hé salab nyátáá ˈgar ma éen. 
MAT.25.4	Hada giri ˈdaallelleká íín nyátáálle salab đudmisam taat ˈgar shuunne. 
MAT.25.5	Aalé ˈdaa giri máá egeetká he biiy chuoyká, hada đo in hí dhie, rafe.
MAT.25.6	Aalé chúúre hurtákaká máádhat kúóˈd ˈdoy, kieye, Hee-éi! Hee-éi! Máá egeetká hé ká yimie! Kée, mú agim nadhíe, muí yie.
MAT.25.7	Aalé hada giri tomonká lulle les gaa kie. Gaal nyátáálle tagano kokodhdhe-, 
MAT.25.8	nyátáá bolmosieká, hada giri đéeská hada ˈdaallelleká geey, kieye, Nyátáákínyo hé dhoodhoyye, nyí salab hé nigini nyátáá el kí ˈdannáa, yie. 
MAT.25.9	Aalé hada giri ˈdaallelleká gáál geey, kieye, Salab hé muun gáál hol ki nyuoˈdô? Kalat kée, sedhíe, salab ˈdú madáa! gáál yie.
MAT.25.10	Aalé hada giri đéeská kie, salab ˈdú made. Gaal hátle biiy ki laʼ, máá egeetká đo ali kí ˈdie, hada giri ˈdaallellé-, tagano ˈgieká đo mú hol eedhdhe, ˈbíl gaalí shien gaa kokuoká hol ˈgar hile, ˈbíl đo gaalí af gaa koy. 
MAT.25.11	Guch guđo mán hada giri salab ˈdú madeká đo ali kí ˈdie, máá egeetká vie, kieye, Máá guđo, máá guđo, nyí ˈbíl af kí fur! yie. 
MAT.25.12	Aalé máá egeetká gáál geey, kieye, Yú hí hé ˈdúwaká geeye, yáá hí muog, gáál yie, Yíésu hí gáál yie.
MAT.25.13	Aalé Yíésu hibéél beeteká, gáál geey, kieye, Itín úba tág ˈdée, Máá kíchia Guđoká kúlíchlé gáá yiimetká ubaa aadh ˈgáslé gáá ˈjeenká it muog, gáál yie.
MAT.25.14	Yíésu geđi gáál hibéél geey, kieye, Bár kinaallá Guch Uratiká yaalmit úba ki égká he hát máá sieny lés fágká hí ka hileká gedelle hol ˈdú vie-, kamurle gáál gil fieká he ká taalla. 
MAT.25.15	Gálallá hátlé hol nigíˈd ˈdú ooʼógká muí bíre eiy gil fie. Mú tikiˈd muí bíre shíí chen shie, mú tikiˈd muí bíre shíí naam shie, mú tikiˈd muí bíre shíí tikiˈd shie. Mu đo kie, sedhe. 
MAT.25.16	Máá giri muí bíre shíí chen shieká đo bíre nigíˈd ki nie, bíre éíy taaka shíí chen bíre ˈdug ˈdú arge. 
MAT.25.17	Hát tikiˈdééllá máá giri muí bíre shíí naam shieká úba bírelle nigíˈd ki nie, bíre éíy taaka shíí naam bíre ˈdug ˈdú arge. 
MAT.25.18	Máá giri muí bíre shíí tikiˈd shieká, íín sedhe, bíre máállé guđoká hí shieká les ki ˈgodhe.
MAT.25.19	Aalé biiy hol ki sieteká, gede kinaal máállé guđoká hol ká nadhe, gedelle hát taataká vie, giri gáál bíre ˈdeenyle hol gáá beđisatká. 
MAT.25.20	Gédéch giri muí bíre shíí chen shieká bíre éíy taaka shíí chen bíre ˈdug gaa argeká ká sidhe, kieye, Máá guđo, kuun bíre shíí chenno ye ká shiiche. Bá dháash, yáá bíre éíy taaka shíí chen bíre ˈdug gaa arge, yie. 
MAT.25.21	Mú máállé guđoká mú geey, kieye, Kó tág hé ˈdúwaká ekeyche! Kuun he gédéch ˈdúwa-, hújíchle tág ki yaalká. Kuun ˈdaa giri hé ninni-, yú ko shieká hujich hát ˈdabaanká ki niiyyeká, hújích chia guđoká máállé hí mé ki yaalká ha yú ko hođia. Káde, kí hol ˈgar geyyuo, mú yie.
MAT.25.22	Aalé gédéch giri muí bíre shíí naam shieká bíre éíy taaka shíí naama-, he bíre ˈdug gaa argeká ká sidhe, kieye, Máá guđo, kuun bíre shíí naama ye ká shiiche. Bá dháash, yáá bíre éíy taaka shíí naam bíre ˈdug gaa arge, yie. 
MAT.25.23	Mú máállé guđoká mú geey, kieye, Kó tág hé ˈdúwaká ekeyche! Kuun he gédéch ˈdúwa-, hújíchle tág ki yaalká. Kuun ˈdaa giri hé ninni-, yú ko shieká hujich hát ˈdabaanká ki niiyyeká, hújích chia guđoká máállé hí mé ki yaalká ha yú ko hođia. Káde, kí hol ˈgar geyyuo, mú yie.
MAT.25.24	El ˈdáˈdle, gédéch giri muí bíre shíí tikiˈd shieká bírelle ká eedhdhe, kieye, Máá guđo, yáá tág ko óg, kuun he máá ádum mán-, ˈguom ma fíinyká mumurat-, héétí ˈguom gaalí mureká đođorsotká. 
MAT.25.25	ˈDaa kinaallá in yú ko ki kiadhe. Kuun kiiyyeká, bíre shíí tikiˈde-, ye ka shiicheká đo yú les ki ˈgodhe. Aaléka, bírekú lulle hállia, éew, yie. 
MAT.25.26	Mú máállé guđoká mú ˈdéé hol ˈdú nie, kieye, Kó gedech ˈdeew-, he ma urinyal! Kuun yú hát máá ˈguom ma fíinyká mumurat-, héétí ˈguom gaalí mureká đođorsotká in og háluke, 
MAT.25.27	tá háteka bírechú ál birm ˈdaˈdalsichoká ma sîn-, yáálle hol ká nadheka, hí bíre eiy ˈdug ma gaa árginyal? yie.
MAT.25.28	Aalé máá guđoká gál ál kinaal ˈgieká geey, kieye, Máállá bíre he ˈgúóllá gíl gaa eedhdhíe, bíre máá bíre shíí tomon ˈgúótíá shía. 
MAT.25.29	Máá hé gaalí gíl geer gaa kaayká tág chiratká, hé éíy taaka burnayká úba ha gaalí shigia. Tá máá hé gaalí gíl geer gaa kaayká tág ma ki yaalinyká héllé gil ká ˈguo kinaal ha gaalí gaa egedhdhe. 
MAT.25.30	Aaléka, máá gedech ˈdúúw mánnallá eedhdhíe, mú baaˈd gaa ongʼoˈde-, álle gálaat hí gaa bebeen-, hí kach hol af met gaa ˈginianatíá ki láa, gáál yie, Yíésu hí gáál yie.
MAT.25.31	Yíésu geđi kieye, Af giri Iny Máádhat guchle kí yiimet-, gál ˈgasso-, urruká lulle hol ká egeetká, mu karallé kansimoká hai ˈdú yíéđima. 
MAT.25.32	Kidh met lulle mú metle hollo hol ˈdu gáá yiimedhe. Mu hát máá áíy ˈdeˈdeen-, wála ubaa éde hol eiy gaa nannuokáka, gáál eiyyo hol gaa nannaa. 
MAT.25.33	Mu wála gíl ˈdaa naaniet hai iđimita, éde gíl ˈdaa ˈjíbach hai iđimia.
MAT.25.34	Aalé mu ííni Kansich kinaallá wala hí gíl ˈdaa naaniet ijoká hai geđia, kieye, It ˈJaachú hí ˈdú ˈguunumééllá ka yimedhíe, guch af giri ˈJaachú les ka kuoneká muí itín tág kí koyallá ka hiláa. 
MAT.25.35	Itín af giri yú kuoˈd ˈgieká, it ye hé geere shiiche. Báre ye chieská, it ye bie shiiche. Yú máá dheeˈgo onnoy-, les moonnoyká it ye mé guđáan chie. 
MAT.25.36	Yú gele mannayká, it ye gele hite. Yú furs ˈgieká, it ye ˈdú ˈjeˈjeenne. Héétí yú hiigin gaa ijeká, it ye af kí ˈdeˈdeenne, ha muí gáál yeedhe.
MAT.25.37	Aalé gál ˈdúwáállá Kansich ˈdéé hollo hol ˈdú nannaa, kieye, Máá Guđo! Kuun af máre kuoˈd ˈgayye, nyí ko argiyye, nyí ko hé geere shiiche? Af máre báre ˈgayye, nyí ko bie shiiche? 
MAT.25.38	Af máre máá dheeˈgo onnoyye, les moonnoyye, nyí ko argiyye, nyí ko mé guđáan chie? Af máre gele mannayye, nyí ko gele hite? 
MAT.25.39	Af máre kúún furs ˈgayye, muuninyka, hiigin gaa iđe, nyí ko argiyye, nyí ko af kí ˈdiiyye? hai mú yeedhe.
MAT.25.40	Aalé Máá Kansichká íín gáál ˈdéé hollo hol ˈdú nannaa, kieye, Yú hí hé ˈdúwaká geeye, gál nyaaram chiallá af giri hí ˈdú ˈjeˈjeenneká, yaa hí ye ˈdú ˈjeˈjeenne, har úba káána gáál máállé biiy el ˈdaˈdká hí ˈdú ˈjeˈjeenneka, ha muí gáál yeedhe.
MAT.25.41	Aalé mu ede hí gíl ˈdaallé ˈjíbach ijoká hai geđia, kieye, It Waag hí điitéel! Ye láá gaa kée, sedhíe, ˈjiet biiyo-, Waag hí Sátan ubaa gállé ˈgassoká met tág koyyeká hiláa. 
MAT.25.42	Itín af giri yú kuoˈd ˈgieká, it ye hé geere ma shíiny. Báre ye chieská, it ye bie ma shíiny. Yú máá dheeˈgo onnoy-, les moonnoyká, it ye mé guđáan ma chéen. 
MAT.25.43	Yú gele mannayká, it ye gele ma hîn. Yú furs ˈgieká, it ye ma ˈdú ˈjíiny. Héétí yú hiigin gaa ijeká, it úba ye af ma kí ˈdíiny, gáál hai yeedhe.
MAT.25.44	Aalé gaal mú ˈdéé hollo hol ˈdú nannaa, kieye, Máá Guđo, kúún af máre kuoˈd ˈgayye, báre ko chies, máá dheeˈgo onnoyye, les moonnoyye, nyí ko argiyye, nyí ko ma ˈdú ˈjíiny? Kuun amáre gele manayye, ubaa furs ˈgayye, héétí hiigin gaa iđe, nyí ko argiyye, nyí ko ma ˈdú ˈjíiny? ha gaalí mú yeedhe.
MAT.25.45	Aalé Máá Kansichká íín gáál ˈdéé hollo hol ˈdú nannaa, kieye, Yú hí hé ˈdúwaká geeye, gál nyaaram chia-, biiy el ˈdaˈdallá af giri hí ma ˈdú ˈjeˈjéminyká, yaa hí ye ma ˈdú ˈjeˈjéminy, gáál hai yeedhe.
MAT.25.46	Aaléka, gál gálaat ma ˈdú ˈjeˈjéminyallá, manyjasiny biiyoká álle hai higila. Gál ˈduuˈdúwa-, gálaat ˈdú ˈjeˈjemeká íín luolmit biiyoká hai higila, Yíésu hí gáál yie.
MAT.26.1	Yíésu ˈdeem kinaal lulle huogodheká lalille geey, 
MAT.26.2	kieye, Ram naam ˈgiteka hát ˈjila máá ˈgasso-, urru-, Waaˈgietká hí gáál ˈdug gaa nadheká ke ˈguoká it óg. ˈJiláállá afle yáá Iny Máádhátallá gál ye ˈgór đarám yaalká ˈdug ˈdú yegeská gíl geer ha gaalí ye gaa kakaa, yie.
MAT.26.3	Aalé gál guguđo-, suoryoká ubaa gál káruká ény máá méte suoryo-, Kayáfas léká me hí hol gaa arge. 
MAT.26.4	Gaal ˈgíérích he Yíésu ki ˈgiiliˈgaw-, mú ki yegeská hol af gáá koy. 
MAT.26.5	Gaal úba kieye, Mú ha ke ˈjila afle gaa ˈgiliˈgâny, gálaat shalal ˈdisíiny.
MAT.26.6	Aalé Yíésu ény Bedhene ki ˈjie-, máá héle nyókot ˈgie-, fayandhe-, gaalí Símon nyókot ˈguoká yegetká ˈbílle gaa ije-, 
MAT.26.7	yiir les veere-, gólol gílka ˈgieká, min sáláb usiyyo-, him hí ilishká đudmit ka ˈgayyeká đo ali kí ˈdiiyye, mú salab mé ˈdú fafiyye.
MAT.26.8	Yíésu lalille yaalmitééllá argeká idhane, kieye, Sáláballá kor meete he ˈdú manyjayye? 
MAT.26.9	Sáláballá onnônyka bíre guđoká gaalí ká hidhe-, bíre kinaal gaal hí gál he maamanká eiy gísinyka kalat máámaʼ? gaalí yie.
MAT.26.10	Yíésu gáál héllé hogodhe kinaal onnoyká, kieye, Háteka hí min geer gaa ˈdeđeneychéel? Minnééllá hé midhabká ye ki ekeyche. 
MAT.26.11	Itín gál he maamanká bar lullé hí hol af iđa, tá yú yáá bar lúl ke hol af ma iđiny. 
MAT.26.12	Minnééllá ye salab ˈdú fafiyyééllá, gón chia gaalí ˈguoˈd ki gagaluoká he ye met tág koyye. 
MAT.26.13	Yú hí hé ˈdúwaká geeye, les geer lulle gaalí Fayam chia Midhaballá gaa ˈdiyeenká, hé minnééllá hí ye ki ekeychééllá úba gálaat ha gaalí geđia, giri min table gálaat ma gaa baađanyká, Yíésu hí gáál yie.
MAT.26.14	Aalé gál láli-, tomon a naamaká máállé-, gaalí Yúúˈdas Iskáryot yegetká gál guguđo-, suoryoká ˈdú sedhe, 
MAT.26.15	gáál heete, kieye, Yú hí kár itín hí Yíésu ki ˈgilˈgayyaká tág kí koyka, meete hí ye ká shigicha? yie. Gaal đo mú bíre tomon seđ gíl ki tuoy. 
MAT.26.16	Aalé Yúúˈdas ˈgíérích giri Yíésu gáál ˈdú egewká hol gaa ˈgeˈgedhe.
MAT.26.17	Balasha máá hí maat fafuo-, mánká
MAT.26.18	Mu gáál geey, kieye, Sedhíe, Yerúsalem mé náa, máá hí hol argiyyaká hatallá geeyyíe, itín hí kieye, Máá gáál he oonisuoká kieye, Aleđuđugulchú hé ali kí ˈdiiyye. Yú ubaa lalichú ˈbíl kua nyí ˈjila gólólle gaa golmosoto, he yie, yiedhíe, Yíésu hí gáál yie. 
MAT.26.19	Gál láliká hát giri Yíésu hí geeyká el gaa veere, sedhe, ˈjila gólólle tág koy.
MAT.26.20	Aalé aadh dhúú ˈjiiyyeká Yíésu ubaa lalillé tomon a naamaká hátlé gólol gaa ije-, 
MAT.26.21	golmoteká, Yíésu kieye, Yú hí hé ˈdúwaká geeye, itín mú tikiˈd gál ye oos ˈguoká gíl geer hai ye gaa kakaa, yie. 
MAT.26.22	Yíésu ˈdeenyéél hodheká, gál láliká súm ger hí gaa ˈdeenedhe, gaal hát taataká mú heegete, kieye, Máá Guđo, he onnônyká hé yú muuninyáte? yiegie.
MAT.26.23	Yíésu gáál geey, kieye, Máá nyí hol ˈdaat tikiˈd gíl ˈgar ki gatééllá he máá gál ye oos ˈguoká ye gíl geer gaa kakawká. 
MAT.26.24	Warˈgat Waaˈgiet hé hoteká hai ˈduuwaa, Iny Máádhat ha gaalí yeese. Tá máá Iny Máádhat gál hí oos ˈguoká gíl geer gaa kakawká, ebá he hí ki ˈdéen! Máá kinaallá onnônyka ma ká ˈdalaanka kalat, Yíésu hí gáál yie. 
MAT.26.25	Yúúˈdas giri Yíésu gál hí oos ˈguoká gíl geer gaa kakawká Yíésu heete, kieye, Máá gáál he oonisúóllo, he onnônyka hé yú muuninyáte? yie. Yíésu mú geey, kieye, Iiy-hí, he gon kúúni, yie.
MAT.26.26	Aalé gaal hátlé golmoteká, Yíésu balashá eedhdhe, Waag gielmít hol ˈdú nie, balashá eiy ˈgieˈgie, lalille shie, kieye, Balasháállá eedhdhíe, kóo, hééllá he gónchú, yie.
MAT.26.27	Aalé mu kulu ˈduuny vinna-, hí gaa ijeká eedhdhe, Waag gielmít hol ˈdú nieká, kúlu lalille shie, kieye, Kulúúllá eedhdhíe, lulkícho he gaa ˈjía. 
MAT.26.28	Hééllá he fás chia he hol af iđiny-, Waag ubaa gálle hí hol af iđieká ˈduuwayo-, okodmoot-, gál burnayká nyuogim ubaa ađaabano gaa egewká. 
MAT.26.29	Yú hí geeye, aalé káána ki gaa ijóóllá yáá geđi ˈduuny vinna ma igiminy, ˈdaab Guch ˈJaachú álle ke ˈduuny vinna kaanaká hol ˈgar ma gaa înyká, Yíésu hí lalille yie.
MAT.26.30	Aalé gaal áár ˈdoyká đo yíé ˈdie, Gúm Saano Salabká álle mé nie.
MAT.26.31	Aaléka Yíésu gáál geey, kieye, Itín chúúrééllá lulkícho in kar haí ye ká ˈdaraanna. Hééllá he hát Waag hí warˈgatle gaa hote-, giri mu kieye, Yú máá wála ˈdeˈdeenká ha yeese, wala íín eiy hai baađaa,
MAT.26.32	Kor yú uushich yé gáá ˈdieka met haí naadha, Galilááya ha seeme, muí gáál yie.
MAT.26.33	Aalé Bétiro Yíésu geey, kieye, Gaal har úba káána lulle ko in kar ká ˈdaneka, yú yáá ko in kar ma ká ˈdaraminy, yie. 
MAT.26.34	Yíésu Bétiro geey, kieye, Yú ko hé ˈdúwaká geeye, chúúrééllá lúg hátlé ma ˈdânyká kúún a seđ ha ye gaa faalanna, mú yie.
MAT.26.35	Bétiro kín điidhe, kieye, Yáá gon ko ma gaa faalminy, har úba ke hol ˈgar kufunanka! yie. Gál lálíítí úba hát tikiˈdééllá Yíésu yie.
MAT.26.36	Aaléka Yíésu ubaa lalille kie, gúm kinaal ál gaalí Geđesémane yeget mare mé nie. Gaal ál kinaal nyuoreká mu lalille geey, kieye, Állá ka yíéđía, yú sedhe, Waag vita, yie.
MAT.26.37	Aalé mu Bétiro ubaa hele naama-, Dhebeˈdayaká eedhdhe. Mu sesemeká đo geer hí gaa ˈdeenedhe, tawuny úba hí ˈjiiyye. 
MAT.26.38	Aalé mu lali eedhdhe kinaal geey, kieye, Yáá tág geer ye gaa ˈdeenedhe, kúfach abala ˈdoy. Állá ka yíéđía, kí hol in ˈgar bano, muí gáál yie.
MAT.26.39	Aalé mu biiy met á níínni mare ki sedhe, abúún ˈdíínie, Waag vite, kieye, Baabá, har tagle kátaka, kulu manyjasinyallá ye gaa éeb. Tá he hát yú fedoká hai yéen, hí hát kuuní feˈdoká yeet, yie. 
MAT.26.40	Aalé mu lalille hol ˈdu gáá nadhe. Mu gáál af kí ˈdieká gaal ram gaa iifa. Mu Bétiro kiisie, kieye, Itín aadh ˈgas tikiˈd úba ke hol ˈgar in banoká it ma uriny? 
MAT.26.41	In eiy ˈdeeyyíe, Waag vitíe, giri hí hé ˈdeewká ekenyle hol ma kí haađinyká. Hodhin hí he feˈde, kor gon hí he má uˈduáte, muí gáál yie.
MAT.26.42	Aalé Yíésu geđi hol nadhe, Waag vite, kieye, Baabá, har kulu manyjasinyallá ye gaa egeyyoká tagle muuniny-, yú he gaa igianká feˈdoka, he hí hát kuun hí ye ki feˈdoká yeet, yie. 
MAT.26.43	Yíésu geđi lalille hol ˈdu gáá nadhe. Mu gáál af kí ˈdieká gaal raf, ˈdaa giri gáál súm in hí dhieká.
MAT.26.44	Aalé mu gáál hay, hol nadhe, gíl ki seđeká Waag hát tikiˈde he viviteká geđi vite. 
MAT.26.45	Aalé mu gál láliká hol ˈdu gáá nadheká gáál geey, kieye, Hátlé hí hefersete-, hí rayyekâ? Bá in eiy ˈdeeyyíe, aadh ˈgas gaalí Iny Máádhat gál ađaabano ˈguoká gíl geer gaa kakawká hé ali kí ˈdiiyye. 
MAT.26.46	Les gaa kée, kí siet. Máá gál ye oos ˈguoká ye gíl geer gaa kakawká hé ká ˈjobondhe, gáál yie.
MAT.26.47	Yíésu hátlé ˈdéé hogodheká, lalille geđieká, Yúúˈdas giri lali tomon a naamaká mú tikiˈd onnoyká nyésébích ilish fado orfoká ubaa shar ˈguo-, gál guguđo-, suoryoká ubaa gál káruká hí alb ka fieká hol ˈgaa, ali kí ˈdie. 
MAT.26.48	Máá Yíésu gál hí oos ˈgieká gíl geer gaa kakawallá íín kisso yaalmit gaalí Yíésu ki kimisatká gáál geey, kieye, Máá yú aˈdíne ˈdungoká mu hé kinaallá, mú ˈgiliˈgáa, gáál yie.
MAT.26.49	Aalé Yúúˈdas đo Yíésu ˈdú sedhe, kieye, Máá gáál he oonisúóllo! yie, đo mú aˈdíne ˈdunge. 
MAT.26.50	Yíésu mú geey, kieye, Musó, háteka állá ka chimíel! yie.
MAT.26.50	Aalé gál Yúúˈdas hol ˈgieká Yíésu ˈgiliˈgay. 
MAT.26.51	Gál láli Yíésu hol ˈgieká mú tikiˈd đo faaˈdlé órof ˈgieká ká sillite, máá méte suoryoká gédéchle net gaa sare. 
MAT.26.52	Yíésu đo máá lalillé kinaal ki ˈday, kieye, Faaˈdkú tobotle hol ˈdú naʼ. Máá gálaat faaˈd ki yegeská faaˈd ha gaalí ki yeese. 
MAT.26.53	Itín tawuny kíchoka, yú fedînyka, yáá ˈJaachú ma veemîny? Mu ye yuoylé uriet burnayye-, met hí tomon a naamaká ali ma ˈdu gáá fafîny? 
MAT.26.54	Tá hé kinaal har yú ekeyka, hé Warˈgat Waaˈgiet hí hoteká háteeye ˈduuwaa? muí lalille yie.
MAT.26.55	Aalé Yíésu nyésébích hí ˈgiliˈgay kinaal geey, kieye, Itín hí ká chimie-, hí fado ubaa shar ká chirate-, hí ye ˈgiiliˈgayáállá, yú he máá les ˈjegeduokâ? Yú yáá bar lulle ma ka yímen, ˈBíl Waaˈgiet ma gaa yíéđíminy, gálaat he ma gaa oonisîny, tá har af kinaal hí ye má giliˈganya? 
MAT.26.56	Hééllá lulle hatallá ˈdíéllá he giri ˈdeeny gál Waag hí ˈdeem ka shigicheká hí ˈdiiyime-, Warˈgat Waaˈgiet gaa ijoká ˈduuwawká, Yíésu hí gáál yie. Aalé gál láliká lulle Yíésu in kar ká ˈdane.
MAT.26.57	Aalé gál giri Yíésu ˈgiliˈgayká Yíésu máá méte suoryo-, Kayáfas léká ˈdú eey. Ál kinaallá he ál gál gálaat nyatalaam oonisuoká ubaa gál káruká hí hol ˈdú sedheká. 
MAT.26.58	Tá Bétiro íín hé tagéétíá sie, gál Yíésu ˈgieká el gaa igire. Mu ˈbíl máá méte suoryoká nyáláárle álle ka ˈdoyká, nyáláár hile, sedhe, ál gál ál kinaal ˈdeˈdemeká hí ijeká yíéđie, giri hé gaalí Yíésu ki ekemeyoká aargiroká.
MAT.26.59	Aalé gál guguđo-, suoryoká ubaa ar ˈdeem mumuˈdoká lulle gál ˈdaa Yiesuka hé hódhoká hogodhoká hol gaa ˈgeˈgedhe, giri hé hódho kinaal Yíésu ˈdú yegeská. 
MAT.26.60	Tá har úba káána gál burnayká ká yimie, ˈdaa Yiesuka gáál hé hódhoká geeyka, gaal hé mú ˈdú yegeská ˈdabe. Héél el ˈdaal gáál naam ká yimie, 
MAT.26.61	kieye, Máállá kieye, Yáá fargogint ˈBíl Waaˈgiet ki ˈgieˈguo-, tá ˈBíl kulich seđ gaa ˈdiisoká ˈguo, he yie, gaalí yie.
MAT.26.62	Aalé máá méte suoryoká les gaa kie, Yíésu heete, kieye, Hé ˈdaakúka gálallá hí hodhééllá, kó hé hol gáá nanniyyoká mân? yie. 
MAT.26.63	Yíésu íín taalle shab yie. Aalé máá méte suoryoká Yíésu geey, kieye, Ebá Waag bííyyo ali iđoká ˈdúo, nyí ka géesh, har kúún he Messíya, Iny Waaˈgiet kátaka, mú yie. 
MAT.26.64	Yíésu mú geey, kieye, He hát hotééllá. Tá yú hí geeye, itín bár ˈdaatika, yáá Iny Máádhátallá Waag fargogínt lulle ˈgayyoká gíllé ˈdaa naanietká ijo-, nyáˈdow kí yiimetká haí ye aargiˈda, Yíésu hí gáál yie.
MAT.26.65	Tíkíˈdé kinaallá máá méte suoryoká hol đafar eiy ki fue, kieye, Mu har Waag chaara! ˈDeeny máre éíy taaka geđi ki egese? Hé muí hogodhóóllá in hí maalla háluke, 
MAT.26.66	itín háte hí ká dhaayche? muí gáál yie. Gaal mú ˈdéé hol ˈdú nie, kieye, Mú gon he hí oosó! yie. 
MAT.26.67	Aalé gaal mú sillam innum ˈdú faafie, mú ˈdane, mú úba nee ger gaa tune, 
MAT.26.68	gaal kieye, Kó kerka máá Waag hí kansím koyye-, Messíya léel! Ebá nyí ka géesh, mááya ko ˈdoy? gaalí mú yiegie.
MAT.26.69	Aalé Bétiro hátlé ˈbíl máá méte suoryoká nyáláárle geer gaa ijeká ini gededhe mare hí ˈdu gáá chimie, kieye, Gál Yíésu Galilaayaká hol ˈgar sesemeká mú tikiˈd hé kúún muunîny? chie.
MAT.26.70	Bétiro gál ál kinaal ijeká metle gaa falme, kieye, Hé hogotóóllá gon yáá muog, ini yie. 
MAT.26.71	Aalé Bétiro kie, kar af láá ki ˈdie, ini éíy taaka gededheká mú argiyye, gál ál kinaal ˈgieká geeyche, kieye, Máállá hé Yíésu Nasaretallá hol ˈgie, chie.
MAT.26.72	Bétiro geđi falme, Waag ˈdodhdhe, kieye, Yáá máá hogotóóllá muog, ini yie. 
MAT.26.73	Aalé aadh ˈgas a níínni mare hol ki sieteká gál ál kinaal ˈgieká Bétiro ˈdú sedhe, kieye, Kúún gon máá kinaallá gálle mú tikiˈde. Af kua hogotóóllá sááríchle nyí ko ki kimisate, gaalí mú yie.
MAT.26.74	Bétiro đo falme, Waag ˈdodhdhe, kieye, Máállá gon yáá muog, yie. Lúg đo ˈdayche. 
MAT.26.75	Aalé Bétiro ˈdeeny Yíésu hí geey-, mu kieye, Kúún lúg hátlé ma ˈdânyká a seđ ha ye gaa faalanna, muí yieká, hí táb ká ˈjie, đo nááb gaa kie, súm buoy.
MAT.27.1	Aalé bar fuadheká gál guguđo-, suoryoká ubaa gál káruká lulle ˈgíérích he Yíésu ki yegeská hol af gáá maale. 
MAT.27.2	Gaal Yíésu gil hiigidhe, mú máá Bilááto lé-, lés kinaal mé ki yielká ˈdú eedhdhe.
MAT.27.3	Aalé Yúúˈdas giri Yíésu gál hí oos ˈgieká Yíésu ˈdú eeyká Yíésu ar hí kúfach muˈde-, argeká, đo hol ˈdeente, gál guguđo-, suoryoká ubaa gál káru-, ˈBíl Waaˈgiet gaa ijeká ˈdú sedhe, giri gáál bíre tomon seđe-, gaalí les ki fieká gáál hol ˈdú nannuoká. 
MAT.27.4	Mu gáál argeká, gáál geey, kieye, Yáá tág hé ˈdeewká ekey, yáá máá hé níínní konf ka ˈguo mánnal kúfach ˈdu gáá eeyallá, gáál yie. Gál guguđo kinaal mú geey, kieye, Hé kinaal meete kínyaa hí gaa ija? Hé kinaallá kúóllé, gaalí mú yie.
MAT.27.5	Yúúˈdas đo bíre ˈBíl Waaˈgiet geerlé kinaal ki lay, yíé ˈdie, sedhe, hol más ki yies.
MAT.27.6	Aalé gál guguđo-, suoryoká bíre kinaal eedhdhe, kieye, Bíre gaalí kúfách máádhat ka hidhdhééllá ke sanˈdug bire-, ˈBíl Waaˈgietká fieka, nyátálkúnnoka hé tagle muuniny, gaalí hol yie. 
MAT.27.7	Aalé gaal hol ˈdéé af gáá maaleká bíre eedhdhe, lés máá ibilaam tagano nannuoká hidhdhe, giri lés kinaal gál kidhdho-, kufunanká ki ˈgoˈgodhoká. 
MAT.27.8	ˈDaa kinaallá ˈdugaka in lés kinaallá hátle káána úba gaalí Lés Fasiet yegedhe. 
MAT.27.9	Yaalmitééllá in máá Waag hí ˈdeem ká shigiche-, Yeremía léká ˈdeenylé ˈdiiyimeká ˈduway, giri kieye, Gál Yisirayel hím ˈdáb he hol af gáá maale-, mú hidhdhe-, bírelle tomon seđeká hé geđi eedhdhe, 
MAT.27.10	hé bíre lés máá ibilaam tagano nannuoká hidhdhe. Hééllá in Máá Guđo Waag hí ye kí mure, yú hogodho,
MAT.27.11	Aalé Yíésu gaalí Bilááto met ká koy. Bilááto Yíésu heete, kieye, Kúún in he kánsích gál Yuuˈdi? yie. Yíésu mú ˈdéé hol ˈdú nie, kieye, Hát kuuní hogotóóllá, yie. 
MAT.27.12	Aalé gál guguđo-, suoryoká ubaa gál káruká hé kerka Yíésu ˈdú ˈdeenteká huogodheká Yíésu hé ˈdeeny hol nieká mán.
MAT.27.13	Aalé Bilááto Yíésu heete, kieye, Hé burnay-, gaalí ko ˈdú ˈdeente-, gaalí hogodhóóllá in kó maallo? yie. 
MAT.27.14	Tá Yíésu hé ˈdeenyééllá ˈdéé umut tikiˈd úba hol ma gaa níiny. Aalé Bilááto mú shab yeenléél af ˈdabe.
MAT.27.15	Warram lulle ˈjila máá ˈgasso-, urru-, Waaˈgietká hí gáál ˈdug gaa nadheká ali kí ˈdiiyyeka, máá guđo les mé ki yaal kinaal gál gaalí hiigidheká máá gálaat hí fedoká đo gáál hai kí fure. 
MAT.27.16	Af kinaallá máá gaalí súm óg-, gaalí Baráábas yegie mare hé hiigin gaa ije. 
MAT.27.17	Aalé nyésébích hol ˈdú tuutume-, ali ˈgieká Bilááto hí heete, mu kieye, Mááya hí feˈde, yú hí kí fuura? He Baráábasso? Ebá he Yíésu gaalí Messíya yegetká? gáál yie. 
MAT.27.18	Bilááto íín gaal hát Yíésu hinaafle hí faanne-, gaalí mú ˈdu gáá eeyká hé óg.
MAT.27.19	Aalé Bilááto hátlé karallé hemuritiká ˈdú ijeká, minle hí máádhat ali ˈdú kaayye, kieye, Máá ˈdúwáállá ˈdeenyle ha hurt híliny. Amadh maallo kisare yú amadheká hé tág ye hawul ˈgeˈgeto, chie.
MAT.27.20	Aalé gál guguđo-, suoryoká ubaa gál káruká nyesebich af ˈdú naate, giri gaal Bilááto rogonon-, Baráábas gaalí gáál kí fuuro-, Yíésu íín gaalí yegeská. 
MAT.27.21	Aalé Bilááto geđi nyesebich heete, kieye, Gál naamáállá mááya hí feˈde, yú hí kí fuura? gáál yie. Gaal kieye, Baráábas! gaalí yie.
MAT.27.22	Bilááto gáál heete, kieye, Tá Yíésu gaalí Messíya yegetallá íín háte yú kokoo? muí gáál yie. Gálaat lulle kieye, Mú gaalí ˈgór đarám yaalká ˈdug ˈdú yees! gaalí yie. 
MAT.27.23	Bilááto gáál heete, kieye, Háteka? Mu meete ˈdeew he ekey? yie. Gaal đo súm kúóˈd ˈdoy, kieye, Mú gaalí ˈgór đarám yaalká ˈdug ˈdú yees! gaalí yie.
MAT.27.24	Aalé Bilááto ˈdee hí af kí ˈdabe-, nyesebich íín shalal ˈdisie-, argeká đo bie eedhdhe, nyesebich metle gil gaa ˈjidhdhe, kieye, Máállá ooslé hí chegeseká fásle yáá gil ka mán, itlé hí gil ká ˈgayya, muí gáál yie. 
MAT.27.25	Gálaat lulle kieye, Taglé! Mú fásle nyíín ubaa um kínyaa nyí gil ká ˈgayya, gaalí yie.
MAT.27.26	Bilááto đo gáál Baráábas ki fure. Mu yuoy ˈdéé ki mure, giri gaal Yíésu anakoto gaalí sibilaam met ki higidheká ki tuunoká. Aalé Yíésu gaalí tuneká Bilááto đo Yíésu yuoy gíl gaa kaay, giri yuoy mú ˈgór đarám yaalká ˈdug ˈdú ˈdaraannoká.
MAT.27.27	Aalé yuoy Bilaato erkob Yíésu ushúm geer ˈdú eete, yuoy lulle Yíésu ki maˈde. 
MAT.27.28	Yuoy Yíésu đafaraam gaa fuˈde, mú đafar gielle-, búr mare kaayye. 
MAT.27.29	Gaal shóte híí tág gaa nie, mú mé kaay, mú hóch gasar ki hoy, mú gíl ˈdaa naanietká gaa kaay. Gaal mú met les kurram gaa ˈdoy, mú eeshey, kieye, Kó ˈdúwa-, Kánsích Yuuˈdííllo! yiegie. 
MAT.27.30	Gaal mú sillam ki tune, mú hóch gíl gaa eedhdhe, mú hóch mé ki tune. 
MAT.27.31	Aalé yuoy mú eesheny hí gaa đuyyeká, mú đafar búr kaayyeká gaa fuˈde, mú đafaraamle geđi fiiyye, giri mú egeeto-, mú ˈgór đarám yaalká ˈdú ˈdaraannoká.
MAT.27.32	Gaal ˈgíéríchlé gaa igireká, gaal máá gaalí Símon yeget-, máá ˈjien Kurene mare hol ˈdu gáá fame. Yuoy ˈgór đarám yaal-, Yíésu hí ˈgieká mú ˈdú moyche, giri muí siidhoká. 
MAT.27.33	Aalé gaal sedhe, ál gaalí Golgóta yegetká nyuore. Ál Golgota hélle kieye, Ál Me ˈgonte. 
MAT.27.34	Aalé gaal ˈduuny vinna-, gaalí hímit hol fieká Yíésu shie, Yíésu ˈdúú meeteká ˈdúú điidhe.
MAT.27.35	Aalé yuoy Yíésu ˈgór đarám yaalká ˈdú ˈdoyyeká, mú đafaraamle koiy ki ˈdoote, eiy shuunate.
MAT.27.36	Yuoy mú lag yíéđiyye, mú ˈdeeyye. 
MAT.27.37	Yuoy hé gaalí mú ˈdú ˈgiliˈgay-, gaalí ˈgór ˈdug gaa veere-, kieye,
MAT.27.38	Aalé gál naama gálaat shokodaam gaa ugunme mare úba gaalí ˈguor đarám ˈgieká ˈdug ki ˈdane. Mú tikiˈd gaalí Yíésu gíl ˈdaa naaniet koy, máátí gaalí Yíésu gíl ˈdaa ˈjíbach koy. 
MAT.27.39	Aalé gál ál kinaal ka nanadheká mú chaachare, met gaa muotie, 
MAT.27.40	kieye, Kuun he máá hol ˈdabe-, ˈBíl Waaˈgiet ˈgieˈgie-, tá ˈBíl aadh seđ gaa ˈdiˈdiseká muunîny? ˈDaa! Ebá káána har kúún Iny Waaˈgiet kátaka, hol rig, hol ˈgór đarám yaal kinaallá gáá léésish! he mú yiegie. 
MAT.27.41	Hát tikiˈdéél gál guguđo-, suoryoká ubaa gál gálaat nyatalaam oonisuoká, tá gál káruká úba Yíésu eeshey, 
MAT.27.42	kieye, Mu gálaat riiríme, tá íín har káána hol má ririana! Héél kín Kánsích gál Yuuˈdi? Ebá mu hé káánallá ˈgór đarám yaalallá gáá leedho! Máállá ká leedheka gon iiy ha ke yeedhe. 
MAT.27.43	Máállá kieye, Yú Iny Waaˈgieto, he hol yie. Ebá Waag muí ˈdúúw ki onnoyká har mú feˈdoka, hí mú riiyyo, gaalí yie.
MAT.27.44	Gál giri gálaat shokodaam gaa ugunme-, gaalí ˈguor ˈdug ki ˈdane-, Yíésu ˈdinnam ˈgie kinaal úba Yíésu chaachare.
MAT.27.45	Aalé aadh ˈgas le kulichká biiy lulle đo chuurayye, ˈjíig aadh ˈgas saal đig. 
MAT.27.46	Aadh ˈgas saal ka chieká Yíésu af gaa guđoká ki buoy, Éli, Éli, lema sabak-dháni?
MAT.27.47	Gál ál kinaal ˈgieká ˈbaal mú af maaleká kieye, Máá giriká Elíya veveme, hol yie.
MAT.27.48	Gál kinaal mú tikiˈd hí gaa ˈdodhdhe, ˈgúl gaalí đafar gaa nyuro mare mé ki hidheká ˈduuny bírigká ki tie, úr ki helie, giri Yíésu hí ˈbuˈbusatká. 
MAT.27.49	Aalé gál muí in ka ˈdodhdheká mú ki ˈday, kieye, Ebá mú hash! Elíya har ká yiimet-, mú ririanka kí ká argo! gaalí yie.
MAT.27.50	Aalé Yíésu geđi af gaa guđoká kúóˈd ki ˈdoy, đo sidh hí yé gaa ˈdiiyye.
MAT.27.51	Tíkíˈdé kinaal đafar ˈBíl Waaˈgiet-, ˈbíllé geereká af gaa tielká eiy lođuđugul fuate, mé đig, el đig. Les motiyye, nyataabano eiy baabame, 
MAT.27.52	uushim ˈdáá tikiˈd af hí eiy ˈdie, Waag gállé burnay-, kufeká Waag hí loolnoyche, 
MAT.27.53	gaal uushim yé gáá ˈdie. Af giri Yíésu uushich yé gáá ˈdieká el ˈdaal gálallá ˈjien Yerusalem hile, gál burnayká hí arge.
MAT.27.54	Aalé máá yuoy kúˈd mé ki yiel mare ubaa yuoylé he Yíésu hol ˈgar ˈdeˈdemeká les motinyle ubaa he lullé yiem ká ˈdeˈdeme-, argeká birge, neey, kieye, Hé ˈdúwa, máállá gon he Iny Waaˈgiet, yie.
MAT.27.55	Ál kinaallá hé gál ˈdiet burnay-, Yíésu dhaˈgame-, tagéétí ˈgieká hí ˈgie. ˈDeg kinaallá he ˈdeg Yíésu ˈgar ká kiiyye-, mú Galilááya hol gáá eedhdhe-, mú gállé gillo-, onnoyyeká. 
MAT.27.56	ˈDeg kinaallá ˈdeg hí igiˈdeká he María Magaˈdalaká ubaa María giri Yákob ubaa Yúósef ˈjielléká, tá hele Dhebeˈdaya ˈjiellé.
MAT.27.57	Aalé aadh gaanateká, máá ˈjien Arimataya-, kamúrut-, gaalí Yúósef yegetká ká yimie. Mu íínííllá úba máá lali Yiesu. 
MAT.27.58	Aalé mu Bilááto ˈdú sedhe, Bilááto ruogone, giri Yíésu gónle egeet-, gon gagaluoká. Bilááto đo yuoyle geey, giri gaal Yíésu gónle Yúósef shiguoká. 
MAT.27.59	Aalé Yúósef Yíésu eedhdhe, mú đafaraam édh-, kaanaká ki ˈdane, 
MAT.27.60	liish waariet-, káána-, he hol met tág koy-, íín he mán yieka gaalí ki gagalioká mú ki galie. Mu nyátáábá giri ilishká gaalgalsie, liish af gaa koy, đo gale. 
MAT.27.61	Af kinaallá María Magaˈdalaká ubaa María giri hol ˈgieká ˈguoˈd af tagéétí ki ije.
MAT.27.62	Aalé bííy éíy taaka ka biˈdeká he Kúlích Hef ˈGisanká. Kúlích kinaallá gál guguđo-, suoryoká ubaa gál Farisaay hol eedhdhe, Bilááto ˈdú sedhe, 
MAT.27.63	kieye, Máá guđo, he tikiˈd hé nyí táb ká ˈjie, máá giri hódho lé-, Yíésu léká hé urgúa hogodhoká kieye, Yú kufeka, kúlích ki seđeká uushich yé ha gáá ˈdeeme, he yegie. 
MAT.27.64	Aalé yuoykú géesh, gaalí rám seđééllá mú úúshíchle gaa ˈdeew, mú lalille hai chúúre ka chímen, mú buráany, gálaat géeny, kieye, Mu hé uushich yé gaa ˈdie, chéen. Har uushich gál hí ˈdeˈdeenká manítaka, ónnob! Hodho biiy ello-, yé ka ˈdeˈdeenká hé hodho erká súm ˈdú ˈdeew, gaalí mú yie.
MAT.27.65	Bilááto đo gáál geey, kieye, Yuoyééllá hol eedhdhíe, sedhíe, hát hí ógká uushich ˈdée, muí gáál yie. 
MAT.27.66	Aalé gál guguđo-, suoryóká ubaa gál Farisaayká yuoy hol eedhdhe, sedhe, nyátáábá ˈguoˈd liishká af gaa tielká af yies, gál yuoyóká ál kinaal ki hay, giri gaal uushich ˈdeˈdeenká.
MAT.28.1	Kúlích Hef ˈGisanká he ˈgite-, rám tiiyaká kúlíchlé erká biiy bírle hí ka ˈjobonteká María Magaˈdalaká ubaa María lé-, he hol ˈgieká kie, sedhe, giri liish gaalí Yíésu ki galieká af kí ˈdeˈdeenká. 
MAT.28.2	Aalé les đo súm motiyye, máá ˈgasso-, urru-, Waaˈgietká úr gáá leedhe, nyátáábá liish af gaa tielká gaalgalsie, nyátáábá ˈdú yíéđie. 
MAT.28.3	Máá ˈgasso-, urru kinaallá innumle edhle hát ír biirgách, đafaraamle edhle hé tág édh súm gogo. 
MAT.28.4	Yuoy giri uushich ˈdeˈdeenneká đo sierm hí faanne, fađanne, les ˈdane, gon hí eiy okodoote.
MAT.28.5	Aalé máá ˈgasso-, urru kinaal mú María geey, kieye, Haí seerêny! Itín hát hí Yíésu gaalí ˈgór đarám yaalká ˈdú yieská hí ˈdu gáá chimieká yáá óg. 
MAT.28.6	Tá mu hé ˈguoˈd gaa láʼ. Mu hát giri hodheká hé ˈduway, mú hé Waag hí loolnoyche, uushich yé gaa ˈdie. Ka yimedhíe, mu állé iifeká dhaayyíe. 
MAT.28.7	Aaléka đo hararáa, mú lalille geeyyíe, mu hát Waag hí loolnoyche-, uushich yé gaa ˈdie-, gáál met nannaat-, Galilááya mé nannuo-, gáál ál kinaal hol gaa aargiroká gáál geeyyíe. Fayam yú hí geeyallá chiˈdíe, ˈdég yie.
MAT.28.8	Aalé ˈdég har úba binineny ˈgayyeka, đo súm úba ger hí gaa meedhe, uushich álle gaa ˈdoˈdoote, giri fayam he maalléél gál láliká ˈdú siitoká.
MAT.28.9	ˈDég hátlé kat kat chieká Yíésu đo ˈdég yé ˈdu gáá ˈdie, kieye, Náa! yie. ˈDég đo Yíésu ˈdú siete, mú ˈgas met les gaa ˈdanne, mú visate. 
MAT.28.10	Aalé Yíésu ˈdég geey, kieye, Haí seerêny! Sedhíe, nyaaramchú geeyyíe, gaal hí Galilááya siet, lés kinaallá in nyí gáál hol gaa aargiˈda, muí ˈdég yie.
MAT.28.11	ˈDég sienylé gaa igiˈdeká, yuoy uushich ˈdeˈdeenneká ˈdáá tikiˈd é hol ˈdú nadhe, hé lullé uushich álle yé gáá ˈdieká fayamle gál guguđo-, suoryoká ˈdú sidhe. 
MAT.28.12	Aalé gál guguđo-, suoryoká ubaa gál káruká hol fayaméél geeyká, hol ˈdéé af gáá maale, gaal gál yuoyóká bíre ˈdáb guđoká les ki fie, 
MAT.28.13	kieye, Hé gálaat hí geđicha-, hí hogotoká hééllá. Itín hatallá yiedhíe, Nyiin chúúre-, ram nyí eeteká, mú lalille ká chimie, nyí mú gaa buraayye, yiedhíe. 
MAT.28.14	Har fayamééllá máá les mé ki yaalká hí maaleka, nyííni nyí mú hol ká geđicha, it hé níínní ˈdeew muí ki ekemeyoká mán, gaalí yuoy yie.
MAT.28.15	Aalé yuoy bíre kinaal eete, hát gál guguđo kinaal hí geeyká el gaa veeˈde. ˈDeeny hódhóóllá lés gál Yuuˈdi geerle lulle bash ki yie, ˈjíig káána ki gaa ijóóllá hé hátle gálaat hí hogodho.
MAT.28.16	Aalé gál láli-, tomon a takachká lés Galilaaya gúm álle Yíésu hí geey-, mé náa, muí yieká, mé nie. 
MAT.28.17	Gáál Yíésu hí ál kinaal yé ˈdu gáá ˈdieká, gaal Yíésu vite, kor gáál ˈdáá tikiˈd mú ki nadhe.
MAT.28.18	Aalé Yíésu lalille kí ˈjobondhe, mu gáál geey, kieye, He lullé uratiká ubaa he lullé lesietká hé Waag hí ye mé ki koyye. 
MAT.28.19	Aaléka, sedhíe, kidh met lulle lalichú hoyyíe. Gáál bie gim ki náa, giri gaal fargogint ˈJaa chia úr ijoká ubaa yáá Ínyííllá, tá Hím Naasan Waaˈgiet gim gaa ijoká. 
MAT.28.20	Itín he lullé yú hí kí mureká gáál onisía, gaal hí he onisinychú chirat. Yú yáá bar lulle ke hol ˈguo, ˈjíig biiy el ˈdáˈdle đig, Yíésu hí lalille yie.
MRK.1.1	Hééllá Fayam Midhab Yiesu Kiristo-, Iny Waaˈgietká mé gáá koonlé. 
MRK.1.2	Warˈgat máá Waag hí ˈdeem ka shigiche-, Yisááya léká hí veereká hatallá he chie:
MRK.1.2	Ebá dháash, yú máá chia ˈgassoká ali ha gáá kakaa.
MRK.1.2	Mu met hai ko naadha,
MRK.1.2	mu ˈgíérích kua he tág kokoo.
MRK.1.3	Kóˈd máádhat ˈbakat ha gaalí gaa maala, kuoˈd kieye,
MRK.1.3	Máá Guđoká les met ˈdiidháa,
MRK.1.3	mú ˈgierimle lođuđaat kóo,
MRK.1.3	hai yeedhe.
MRK.1.4	Aaléka Yuána giri gálaat bie gim nannuoká ál ˈbakate mare ki ˈjie, gálaat ki ˈdiiyime, giri gaal héllé ˈdeđew-, eekemeyká gil sug ki haađuo-, gaal Waag makan fafaan-, gáál gaalí bie gim nannuo-, gáál Waag hí ađaabanolle ubaa nyuogimle gaa egeyyoká. 
MRK.1.5	Aalé gál lés Yuuˈdiaká ubaa gál ˈjien Yerusalemká lulle Yuána ˈdú sedhe, gaal héllé ˈdeđew eekemeyká ˈdeentle iiy yie, mu gáál wár Yorˈdan álle bie gim gaa nie. 
MRK.1.6	Yuána đafaraam he fadhdheká dhúr galte gaalí tág gaa nie. Mu sáb rokoˈdeká úba seet hite. Mú ˈguomle ˈgamutaach ubaa dhaanite. 
MRK.1.7	Aalé mu gáál fayám shie, kieye, Máá ye súm far ˈdú gogo mare hé ye el gaa igiro, hai ká ˈjeeme. Máá kinaallá hé tág ye ˈdú guđo, yáá ˈduuw ˈguo-, mé les ki ˈduo-, mú koiyle saawle fuuroká mán. 
MRK.1.8	Yú íín bie hí gim nannaa. Mu íín Hím Naasan Waaˈgieto hí gim nannaa, Yuána hí yie.
MRK.1.9	Af kinaal Yíésu ény Nasaret giri lés Galilaayaká he gáá ˈjie. Aalé Yuána Yíésu wár Yorˈdan álle bie gim gaa nie.
MRK.1.10	Yíésu bie yé gáá ˈdeˈdemeká úr af hí fufurma, Hím Naasan Waaˈgiet hát hóleká mú ˈdu gáá lelete, muí arge. 
MRK.1.11	Aalé Waag ˈdéé úr gáá hote, Yíésu geeyche, kieye, Kuun he Iny chia yú gielká, kó tág ye geer gaa meeyche, mú chie.
MRK.1.12	Ál tikiˈde kinaal Hím Naasan Waaˈgiet đo mú ˈbakat álle ali ˈdú kaayye. 
MRK.1.13	Mu ál ˈbakate kinaal ram tomon afur gaa yíéđie, mú Sátan hí ki ekesete. Mu af kinaallá ubaa bine baadietká hol af ije. Aalé Waag gállé ˈgasso-, urruká mú ál kinaal gaa ˈdeˈdeme.
MRK.1.14	Aalé Yuána gaalí hiigidheká Yíésu lés Galilaaya sedhe. Fayam Midhab-, Waaˈgietká gáál ki ˈdiiyime, kieye, 
MRK.1.15	Kulich hé ali kí ˈdiiyye, Guch Waaˈgiet hé ká ˈjobonte. Hé ˈdeđewká hayyíe, Fayam Midhaballá iiy yiedhíe! muí gáál yie.
MRK.1.16	Aalé Yíésu Bás Galilaaya in ka nadheká gál awuan-, naama-, Símon ubaa nyárlé Ánˈduru lé-, buit ki awumeká arge. 
MRK.1.17	Yíésu gáál geey, kieye, Ka yimedhíe, ye el gáá veerée! Yú hí gál gálaat Waag ˈdu gáá egewká hoyo, yie. 
MRK.1.18	Gaal đo bushle hay, mú el gaa veere.
MRK.1.19	Aalé mu biiy met á níínni mare ki sedheká Yákob iny Dhebeˈdayaká ubaa nyárlé Yuána arge. Gál kinaal úba kádíchle gaa ija, bushle dhadhadhdha. 
MRK.1.20	Yíésu đo gáál vie, gaal ˈjaallé Dhebeˈdáya ubaa gál hí hujich ki nannieká kadich ki hay, mú el gaa veere.
MRK.1.21	Aalé Yíésu ubaa lalillééllá ˈjien Kafarnaum ki fame. Kúlích Hef ˈGisanká Yíésu ˈbíl ˈdiiyiminyká sedhe, gálaat he onisie. 
MRK.1.22	Gaal mú he onisinyle af ˈdabe. Hééllá he ˈdaa giri mú he onisinyle he onisiny máá kansím ˈguoká ka taal-, he onisiny gál gálaat nyatalaam oonisuoká ma ka taalinyká. 
MRK.1.23	ˈBíl ˈdiiyiminy kinaal máá hí gaa ije-, aryáán hí hille mare hí kúóˈd gaa ˈdoy, mu kieye, 
MRK.1.24	Yíésu Nasaretallo, meete ke hol ká ˈgaa? Ha ká chimie, nyí af ki beđisata? Kúún yáá ko óg, kúún he Máá saas mán-, Waaˈgietká! yie.
MRK.1.25	Aalé Yíésu aryáán he ki mure, kieye, Shab áat! Máállá yé gaa ˈdé! yie. 
MRK.1.26	Aalé aryaan giri mú gaa iđeká mú muotisiche, súm kúóˈd ˈdoyye, mú yé gaa ˈdiiyye.
MRK.1.27	Gálaat lulle he af ˈdabe, hol heegete, kieye, Héél meete? He he onisiny kaana-, hemuumurít ˈgayyokâ? Máálle aryáán úba he ki mumuro-, aryáán hí met gaa kekeenal! gaalí yie. 
MRK.1.28	Aalé Yíésu fayamle đo lés Galilaaya lulle bash ki chie.
MRK.1.29	Yíésu ubaa lalilléél ˈbíl ˈdiiyiminy kinaal gáá kieká đo sedhe, Símon ubaa Ánˈduru ényle mé nie, Yákob ubaa Yuána úba hé gáál hol ˈgie. 
MRK.1.30	Gaal é ki fameká Símon suogle ˈbíl gaa iiyye, furs ˈdeewká hí ˈgieˈgíe. Gaal Yíésu min geey. 
MRK.1.31	Aalé mu min ˈdú sedhe, min gíl chiˈde, min les gaa eey. Furs giriká đo mán yie, min đo gáál gololiche.
MRK.1.32	Gelga-, aadh dhúú ˈjiiyyeká gaal gál burnay-, basham ˈguoká ubaa gál aryáán hí hilleká Yíésu ˈdu gáá shuune. 
MRK.1.33	Gálaat lullé eny kinaalloká ˈbíl af ˈdú tuutume. 
MRK.1.34	Yíésu gál burnayká hátlé giri basham hí hol ká eiy eiyyeká bisie. Aryaan burnayye-, gálaat hilleká muí yíé ˈdeey. ˈDaa giri aryáán Yíésu onoyyeká in Yíésu hí ˈdéé huogon ká ridhdhe.
MRK.1.35	Búrlé-, biiy hátle ma bírinyká Yíésu ˈbíl yé gaa ˈdie, ál ˈbakate-, Waag gaa vivisatká sedhe. 
MRK.1.36	Símon ubaa gállé hol ˈgieká mú hol gaa ˈgeˈgedhe. 
MRK.1.37	Gaal mú argeká mú geey, kieye, Gálaat lulle ko hol gaa ˈgeˈgedhe, yie.
MRK.1.38	Yíésu gáál ˈdéé hol ˈdú nie, kieye, Sedhíe, kí ál éíy ˈjienle ka ˈjóbká siet. Ál kinaal úba yú gálaat Fayam Midhab-, Waaˈgietallá ki ˈdiiyime. Yú hé kinaallá ˈdu gáá yimie, yie. 
MRK.1.39	Aalé mu lés Galilaaya lulle gaa sedhe, gáál énylé ˈdiiyiminyká hile, gáál ki ˈdiiyime, gálaat aryáán yiem gaa ˈdeey.
MRK.1.40	Aalé máá nyókot hí faanne mare Yíésu ˈdu gáá yimie, mú met les kurram gaa ˈdoy, mú gil ki efe, kieye, Kó uˈdo, har feˈdoka ha ye biisicha, mú yie.
MRK.1.41	Aalé Yíésu mú geer hí ˈdú gudhdhe, gíl helie, mú đig yie, tá mú geey, kieye, Yáá fedo. Midháno! yie. 
MRK.1.42	Máá giriká đo baash hí ál kinaal yé gaa ˈdie, midhandhe.
MRK.1.43	Yíésu mú sí yie, kor mú il gíl gaa helie, kieye, 
MRK.1.44	Hééllá ha máádhat géeny! Sí, hát biiyyééllá aany ˈdááno, máá suoryoká hol argísish, muí ko suor ki ˈgalo. Hé héle Móshe hí gáál geeyká lulle tág kog, gálaat kuun hát fayanteká hí argo, mú yie. 
MRK.1.45	Máá giriká yíé ˈdieká hé shab ma yéen, đo ˈdeeny guđoká huogodhe, fayám biiy bash ki hoy. Aalé Yíésu fayam kinaal hí ˈjien síé riate.
MRK.1.45	Aalé Yíésu alb giri gálaat mánká gaa yíéđie, gál tolloká lulle mú ˈdú sedhe.
MRK.2.1	Waaséél Yíésu geđi Kafarnáum hol ˈdú nadhe. Mú é ki ˈjímle fayamle ˈjien eiy ki bash chie. 
MRK.2.2	Gál burnayká hol ˈdu gáá yimie, ˈbíl hile, hol kar rie, ˈbíl af ˈdú tuutume, ˈjíig ˈbíl af đig yie. 
MRK.2.3	Yíésu hátlé gáál ˈdeeny Waaˈgiet oonisieká gál afur mare máá héljoká mú ˈdu gáá eey. 
MRK.2.4	Nyesebich aalé ˈbíl af ˈdú tuutumeká mú ál gaalí kí naat-, gaalí Yíésu ˈdu gáá eewká mán. Gaal đo ˈbíl mé hurt ađuđugul giri Yíésu hí ki yielká il gaa veere, mu hátlé lokoˈd gaa iifeká mú ál kinaal kí leesie. 
MRK.2.5	Yíésu hát gálal hí iiy yieká argeká máá giri héljoká geey, kieye, Inychú, ađaabanokú yáá ko gaa eey, yie.
MRK.2.6	Gál nyatalaam ál kinaal ijeká tawue, kieye, 
MRK.2.7	Máállá háte ˈdeenyéél hí af yé gáá ˈdie? E mu Waag chaara! Waag tákáma gálaat ađaabano gaa egeyye, gaalí yie.
MRK.2.8	Yíésu hé gaalí táb ˈdoˈdodheká gáál ger ki shuunne. Aalé đo gáál geey, Háteka hí hééllá ger ki taawuyyáal? 
MRK.2.9	Hé máre súm hawul man ki máállá geđia? Hé kua ˈdeđew-, ekeycheká ađaabanolle yáá ko gaa eeyyo, yú yeedhee? Ebá les gaa keʼ, lokoˈdkú éew, sí gal, yú yeedhe? 
MRK.2.10	Aaléka, yáá Iny Máádhátallá hát kansim yáálle lésalláka gálaat ađaabano gaa egewká ˈguoká dhaayyíe, muí gáál yie. Aalé mu máá giri héljoká geey, kieye, 
MRK.2.11	Ha yú ko geey, les gaa keʼ, lokoˈdkú éew, gal! yie. 
MRK.2.12	Gaal hátlé mú gaa dhaˈgameká mu đo les gaa kie, lokoˈdle eedhdhe, ényle mé nie. Gaal lulle héél af ˈdabe, kor Waag meey, kieye, Hé hatalóóllá hé kálta ke ma árginy! yie.
MRK.2.13	Aalé Yíésu ál kinaal gaa kie, geđi bás in nadhe. Nyésébích guđoká mú ˈdú sedhe, mu gáál he onisie. 
MRK.2.14	Aalé mu hátlé ˈgierich gaa igireká máá gibíre gugusat-, gaalí Lévi yeget-, iny Alfus mare ˈbíl gibireká gaa ija arge. Aalé Yíésu mú geey, kieye, Ye el gáá véer! yie. Lévi les gaa kie, đo mú el gaa veere.
MRK.2.15	Waaséél Yíésu hátlé ˈbíl Levi gaa golmoteká gál gibíre gugusatká ubaa gál ađaabano ˈguoká úba ˈbíl ká hile, Yíésu ubaa lalille hol ˈgar gololte. Gál burnay hat kinaalloká úba mú el gaa veere. 
MRK.2.16	Aalé gál Farisaay 
MRK.2.17	Aalé Yíésu héél maaleká gáál geey, kieye, Gál fayyáká hé gilóny ma fediny, gál basham ˈguoká in gilóny fede. Yú ka yimíéllá, yáá gál ađaabano mánká ma ka ˈgíen, yú gál ađaabano ˈguoká ká ˈgiedhe, yie.
MRK.2.18	Bar mé tikiˈd Yuána lalille ubaa gál Farisaayká af hite. Gálaat ká yimie, Yíésu heete, kieye, Háteka Yuána lalille ubaa gál Farisaayká lalille af higisat-, lalikú íín af ma higisanal? yie.
MRK.2.19	Yíésu gáál ˈdéé hol ˈdú nie, kieye, Háte máá eedhdhe-, shien yieská dheegle af higisata, kor mu íín gáál hol af ija? Hé hát kinaallá muuniny. Máá eedhdhe kinaal ubaa dheegle hol af ijoka, hé af ma higisan. 
MRK.2.20	Kulich íín ali hai kí ˈdeenne, giri máá eedhdhe kinaal Waag hí gálaat hurt gaa egeetoká. Af kinaallá in gaal af higita.
MRK.2.21	Hé máá níínní đafar káánaká toort gáá muuro-, toort đafar guđanteká ki ˈdaraanká mán. Har muí hát kinaal koyka, toort giri kaanaká đo đafar guđanteká hai gaa ˈgite, đafar đo súm hai ˈgiˈgite. 
MRK.2.22	Hé máá níínní ˈduuny vinna kaana-, hátle ma kárinyká orgom guguđandheká fafuoká mán. Har gaalí hát kinaal koyka, ˈduu he kareka, orgom đo eiyyo fufuadhe, orgom ubaa ˈduunyle đo hai ˈdeenedhe. Hé hát kinaallá muuniny, ˈduuny vinna kaanaká orgomlé kaanaká gaalí fafaa, muí yie.
MRK.2.23	Kúlích Hef ˈGisanká tikiˈd Yíésu ubaa lalille lés siindi mare hurt gáá nadhe. Mú lalille ˈgíéríchlé gaa igireká sííndí met af ki ˈgieˈgite. 
MRK.2.24	Gál Farisaayká Yíésu heete, kieye, Bá dháash! Háteka gálal Kúlích Hef ˈGisanká hé nyátálkúnnoka ki ma ekemenyká ekeyal? yie.
MRK.2.25	Yíésu gáál ˈdéé hol ˈdú nie, kieye, It hé ˈDáwuˈd af giri ubaa sheelle ger hí gaa boloyká hí ekeyká Warˈgat Waaˈgiet ma gaa túony, 
MRK.2.26	giri mu af giri Abiadhar máá méte suoryoká onnoyká ˈBíl Waaˈgiet náble hile-, balasha gaalí Waag taak ki iđie-, nyátálka gál suoryoká tákámle hí kokuoká koey-, tá sheelle úba shieká? muí yie.
MRK.2.27	Yíésu geđi gáál geey, kieye, Kúlích Hef ˈGisanká gálaato ki midhínta, in Waag hí taak koyye. Kúlích kinaallá íín hé gálaat ma ˈdú midhanany. 
MRK.2.28	ˈDaa kinaallá ˈdugaka in Iny Máádhat Kúlích Hef ˈGisanká guchle ˈgaa, muí yie.
MRK.3.1	Aalé Yíésu geđi ˈbíl ˈdiiyiminyká hile. ˈBíl kinaal geerle máá gil hí ki kiite-, gíl gáá héljo mare hí gaa ije. 
MRK.3.2	Gáál mé tikiˈd gál Yíésu hem gaa sisidhoká fedo mare úba ál kinaal gaa ije. Gaal aalé Yíésu ˈdeey, mu har Kúlích Hef ˈGisanká máá gíl ˈdeew kinaal gaa biisuoka. 
MRK.3.3	Yíésu máá gíl ˈdeew kinaal geey, kieye, Le gaa keʼ, biiy metééllá káde, yie.
MRK.3.4	Aalé Yíésu gáál heete, kieye, Hemuumurit Waaˈgietka, meete ke Kúlích Hef ˈGisanká gaa ekemeye? He in hé midhabká ke ekemeyee? Ebá, hé ˈdeewká ke ekemeye? Máádhat ki biisuoká kalatoo? Ebá, máádhat ki yegeská kalat? yie. Gál giriká hé ˈdéé ma hôn, đo shab yie.
MRK.3.5	Mu hát idhoká gáál ki fuˈjie, kor gáál met guogintléél hí geer gaa ˈdeeneyche. Mu máá giriká geey, kieye, Gíl fat, yie. Máá giriká gíl fadhe, đo gil hí midhandhe. 
MRK.3.6	Gál Farisaay kinaal đo baaˈd yé ki ˈdie, gaal ubaa gál Heroˈdeká ˈgíérích he Yíésu ki yegeská hol gaa ˈgeˈgedhe.
MRK.3.7	Aalé Yíésu ubaa lalille kie, bás in mé nie. Nyésébích guđoká Galilááya gáá kie, mú el gaa veere. 
MRK.3.8	Gál éíy ilishká hé muí ekeyká maaleká úba mú ˈdu gáá yimie. Gaal lés Yuuˈdia ubaa ˈjien Yerusalem, tá lés Iđumaya ubaa wár Yorˈdan ílung ˈdaatí gáá kie. ˈJien Turo ubaa ˈjien Siˈdon gál hí innumle gaa ije mare úba Yíésu ˈdu gáá yimie.
MRK.3.9	Aalé Yíésu lalille geey, kieye, Ye kadich bala ka kóo, kadich gaa yíéđia, nyesebich hai ye ˈdu gáá tuutúminy, yie.
MRK.3.10	Mu gál burnayká bisie, gál basham ˈguoká lulle mú ˈdú tuutume, giri mú đig yegetká. 
MRK.3.11	Bar lulle aryaan ˈdeđewká Yíésu argiyyeka, mú ˈgas met les hai gaa ˈdanne, kúóˈd hai ˈdoyye, kieye, Kúún he Iny Waaˈgiet! hai chie. 
MRK.3.12	Tá Yíésu aryáán ˈdéé ki mure, giri aryáán mú biiy ma mamalsinyká!
MRK.3.13	Aalé Yíésu gúm feˈjie, mu gállé fedeká vie, gaal mú ˈdú sedhe. 
MRK.3.14	Gáál tomon a naam muí waaˈde, giri mú hol ˈguo-, tá muí alb fafuo-, mú fayamle hol gaa sisidhoká. 
MRK.3.15	Gáál muí fargogint gálaat aryáán yé ki ˈdeđuoká shie. 
MRK.3.16	Gál tomon a naama muí waaˈdeká meetle hééllá: Símon muí meeny Bétiro léká shie. 
MRK.3.17	Yákob iny Dhebeˈdayaká ubaa nyárlé Yuána, hullaalle meenylé muí shieká Bonéˈges. (Bonéˈges hélle kieye, hele ˈgeˈgete.) 
MRK.3.18	Tá gálatí he mú Ánˈduru, Fílib, Bartolomáyo, Matááyo, Tómas, Yákob giri iny Alfaayaká, Dhádias, tá Símon giri gálaat ˈjegeduoká, 
MRK.3.19	héétí Yúúˈdas Iskáryot máá waaséél Yíésu gál hí oos ˈgieká ˈdú eeyká.
MRK.3.20	Waaséél Yíésu ˈbíl hile. Nyésébích ilishká geđi hí ˈdu gáá yimie, mu ubaa lalille ál ki gololsotká úba ˈdabe. 
MRK.3.21	Aalé mú gálle héél maaleká kie, mú ˈgiedhe, Mú sigíre hí faanne? yie.
MRK.3.22	Aalé gál gálaat nyatalaam oonisuo-, Yerúsalem gáá yimie mare kieye, Mu Belsebul
MRK.3.23	Aalé ál kinaal Yíésu gáál vie, gáál he onisie, kieye, Sátan háteeye hol ali gaa aruanna? 
MRK.3.24	Les gálle hol af ká điidhe-, hol tuutuneka, hé hol af ma chochony. 
MRK.3.25	Héétí ˈbíl geer tikiˈde-, hol ki ˈdalaateká hol tuutunneka, đo eiyyo hol gaa galle. 
MRK.3.26	Hát tikiˈdééllá Sátan tákámle hol gaa maamaˈde-, tá ubaa gálle hol af ká điidheka, Sátan đo me haí ˈgidhe. 
MRK.3.27	Hé máá níínní ˈbíl máá fargogoká higilo-, shokodaam gaa ugunanká mán. Har gaal mú er hiigidheka, in tákáma mú shokodaamle ugunma. 
MRK.3.28	Yú hí hé ˈdúwaká geeye, gálaat héllé ˈdeđew ekemeyo-, hát káána ađááb yíekaʼ, chaarim he hol chacharoká yíekaʼ, lulle Waag haí haađicha. 
MRK.3.29	Tá máá Hím Naasan Waaˈgiet chaaroká ađaablé kinaallá hé Waag hí ma haađiny, ađaab kinaallá taalle bííyyo máálle haí ˈgaa, muí yie.
MRK.3.30	Yíésu hatallá yíéllá, he ˈdaa giri gaal kieye, Mu aryaan ˈdeewká he ˈgaa, gaalí yieká.
MRK.3.31	Yíésu ˈjielle ubaa nyaaramle ká yimie, baaˈd kí ˈdie, mú gáál ali ˈdú fie, Mú nyí kí vée, yie. 
MRK.3.32	Nyésébích guđo mú ki madeká mú geey, kieye, ˈJiekú ubaa nyaaramkú baaˈd ˈgee, ko hol gaa ˈgeˈgedhe, yie.
MRK.3.33	Aalé Yíésu gáál ˈdéé hol ˈdú nie, kieye, ˈJiechú ubaa nyaaramchú he gálya? yie.
MRK.3.34	Aalé mu gál hí ˈdinnam lulle ijeká ki fuˈjie, kieye, Bá dhaayyíe, ˈjiechú ubaa nyaaramchú he gál ye af nee kokúóllá. 
MRK.3.35	Máá hé Waag hí feˈdoká ekemeyoká in nyárchú, nyaarchú, ˈjiechú, Yíésu hí yie.
MRK.4.1	Yíésu aadh eiy geđi gálaat bás in he gaa onisie. Nyésébích guđoká mú ki made, mu kádích bás gaa yielká hile, gaa yíéđie. Gálaat íín ílung yíéđie. 
MRK.4.2	Mu hé burnayká hát hibietká gáál onisie. Hibano muí gáál onisieká híb tikiˈd hééllá. Mu kieye, 
MRK.4.3	Nee kóo! Máá les fafuoká áár eedhdhe, les sedhe. 
MRK.4.4	Áár hátlé giri fafieká áár ˈdáá tikiˈd ˈgierich af ki okoˈde, hurum ká yimie, hí koey. 
MRK.4.5	Áár ˈdáá tikiˈd ál waaro-, eeˈd hí iraam mánká ki okoˈde, đo ál ˈjob hirich hí yé gáá ˈdie. 
MRK.4.6	Aadh ka ˈjiiyyeká hirís đo boloyye, ˈdaa giri hidh les ma ki arînyká. 
MRK.4.7	Áár ˈdáá tikiˈd ál híí ˈgayyoká les gaa ˈdane, hirís hí yé ká ˈdiiyyeká hiris kinaal hii hí bolosie, hé ma ˈdáliny. 
MRK.4.8	Ár giri muí ál maal hí midhabká gaa fieká ká ˈdie, hisse, ˈbaal hí tomon seđ ˈdale, ˈbaal hí tomon le ˈdale, ˈbaal hí kúˈd ˈdale, Yíésu hí yie.
MRK.4.9	Aalé mu gáál geey, kieye, Máá nee ˈguoká hí hééllá maalo, yie.
MRK.4.10	Yíésu tákámle onnoyká gál giri mú hol ˈgieká ubaa mú lalillé tomon a naamaká mú hibano giriká hélle heete. 
MRK.4.11	Mu gáál geey, Itíni in hé geer geđi Guch Waaˈgietká Waag hí argisiche. Tá gál baaˈd ˈgíétíá in yú he lulle hát hibietká geđia. 
MRK.4.12	Hibano yú gáál geđúóllá,
MRK.4.12	Gaalí dhaaˈgasan,
MRK.4.12	kor ha gaalí kimísan.
MRK.4.12	Gaalí maamalo,
MRK.4.12	kor ha gaalí tág mááliny.
MRK.4.12	Hát kinaal muuninyka,
MRK.4.12	gaal Waag hollo hol ˈdu gáá naadha,
MRK.4.12	Waag ađááb yé haí gaa ˈdeđicha,
MRK.4.12	muí yie.
MRK.4.13	Aalé Yíésu gáál heete, kieye, Hibéél ití tág ma mááliny? Hibéél hí ma maalinyka, hib eiy háte hí kiimisata? yie. 
MRK.4.14	Aalé Yíésu gáál híb hélle geey, kieye, Máá les fafuoká hát máá ˈdeeny Waaˈgiet gálaat oonisuoká. Aar he ˈdeeny Waaˈgiet.
MRK.4.15	Gáál ˈdáá tikiˈd yaalmit giri ˈdeeny Waaˈgiet ki mamaloká he hát ár ˈgierich af ki okoˈdeká. Gaal ˈdeeny Waaˈgiet maaleka, ál tikiˈde kinaal Sátan đo hai ká chimie, gáál ˈdéé hai gaa bađisiche.
MRK.4.16	Yaalmit gáál ˈdáá tikiˈd hí ˈdeeny Waaˈgiet ki mamaloká he hát ár ál waaroká ki okoˈdeká. Gaal ˈdeeny Waaˈgiet maaleka, ˈdéé hát geer gaa meentiká iiy hai yie, kor gáál hé ˈdee hí hát ˈdabaanká ger ma híliny. 
MRK.4.17	Aalé gaal hé ˈdeeny Waaˈgiet ˈjíig ma ki yíéđiminy. ˈDeeny Waaˈgiet ˈdugaka, gaal hé ˈdeđewká ubaa manyjasiny il ki argeka, ál ˈjób kinaal gaal đo hai ginnay, ˈdéé gíl sug hai ki hay.
MRK.4.18	Yaalmit gáál ˈdáá tikiˈd hí ˈdeeny Waaˈgiet ki mamaloká he hát ár ál híí ˈgayyoká les gaa ˈdaneká. Gaal ˈdeeny Waaˈgiet hai maale, 
MRK.4.19	kor gáál tawuny lesalloká haí ká hille, gáál kamur lesalloká haí laate, gaal hé burnayká he fede. Hát ˈguor híí ˈguo-, hirís bolosíélláka, hééllá lulle gálaat ger hileka, in gaal ˈdéé nee ma kokony, hát Waag hí feˈdoká el ma gaa igiriny.
MRK.4.20	Yaalmit gáál ˈdáá tikiˈd hí ˈdeeny Waaˈgiet ki mamaloká he hát ár máá les fafuoká hí máál álle gaa fieká. Gál kinaallá ˈdeeny Waaˈgiet maaleka ˈdéé iiy hai yie. ˈDee gáál hát ˈdabaanká ger hileka gaal đo hát ˈguom hát ˈdabaanká hite-, ˈguom mé tikiˈd hí tomon seđe-, mé tikiˈd hí tomon le-, mé tikiˈd hí kúˈdká hai yie, Yíésu hí yie.
MRK.4.21	Yíésu geđi gáál geey, kieye, Nyátáá gaalí ˈjiet gaa iđieka, hé máá níínní hí ˈdébé af bubuoká mán, ubaa hí kúb geer gaa iđimuoká mán. Nyátáá hé gaalí úr ma ki ređîny, ˈbíl geer hí ma gaa eedhêny? 
MRK.4.22	Hé gaalí kakawká yé hai ká ˈdeeme, hé shuolitiká gálaat haí aargira. 
MRK.4.23	Máá nee ˈguoká hí hééllá maalo, Yíésu hí gáál yie.
MRK.4.24	Aalé mu geđi gáál geey, kieye, Hé hí maallééllá hát ˈdabaanká nee kóo. Hé hí he ki ekemeycho-, hí gálaat he ki fafiyyoká, in úba Waag hí he kí fafiyya, hé kinaallá hé eiy úba haí ˈdú aargiˈda. 
MRK.4.25	Máá hé gaalí gíl geer gaa kaayká tág chiratká, hé éíy taaka úba ha gaalí shigia. Tá máá hé gaalí gíl geer gaa kaayká tág ma ki yaalinyká héllé gíl ká ˈguo kinaal ha gaalí gaa egedhdhe, muí yie.
MRK.4.26	Yíésu héél gáál geey, kieye, Guch Waaˈgiet hát lés urgúaka máádhat hí fieká. 
MRK.4.27	Mu bar lulle kulich ubaa chúúrélle rafanan-, tá ka kekeenká, hirich hátlé yé ka ˈdeˈdeenká muí muogká. 
MRK.4.28	Eeˈd tákámlé ˈguom higisicha. Er hirich yé ká ˈdee, aalé hai ˈdiiyye, ˈdalleka, hai ˈgileyye. 
MRK.4.29	Waaséél hite-, muran hí ali kí ˈdiiyyeka, máálle faaˈd hai eedhdhe, haí muˈde, muí yie.
MRK.4.30	Aalé Yíésu geđi kieye, Guch Waaˈgiet hát meete ki yeedhe? Hib máre ke Guch Waaˈgiet ki ekemeye? 
MRK.4.31	Guch Waaˈgiet hát heert ninniká. Heert kinaallá hé arram lullé gaalí les gaa fafuoká heersamle ˈdú ninni. 
MRK.4.32	Tá gaalí fieka, ˈgórle hé ˈguor lullé les gaa ˈgieká ˈdú guđo. Heert ninnííllá ˈgórle ˈdie-, kolm hí gaa fuufuadheka, gáchle đo kimír haí ˈdú galle-, é haí gaa ˈdisate, muí yie.
MRK.4.33	Mu hib burnayye-, hatalloká gáál geey. ˈDaab gaalí met ki chiiratká muí gáál ˈdeenyle ki onisie. 
MRK.4.34	Mu hát hibietká tákáma gálaat he oonisie. Tá mu af giri ubaa lalille tákámle onnoyká he lulle gáál eiy ki nie.
MRK.4.35	Kúlích kinaallá gélgálle Yíésu lalille geey, kieye, Kí bás ílung ˈdaatí yé ki ˈdie, yie. 
MRK.4.36	Gaal nyesebich hay, kádích Yíésu hí gaa ijeká ˈdeete. Kadis eiy úba gáál hol eedhdhe. 
MRK.4.37	Aalé baran ká kiisate, huđum kadich geer faafame, kadich bie hí geer koch ká yie. 
MRK.4.38	Yíésu íín kadich ello he iife, đafare mé ˈdú iđie, rafame. Aalé mú lalille hí ram gaa kiisie, kieye, Máá gáál he oonisúóllo, in ke kufuma háluke, hé ko geer gaa ˈdeew mân? mú yie.
MRK.4.39	Aalé Yíésu les gaa kieká waanich ali koy, huđum geey, kieye, Shab áat, ali ki ˈdé! yie. Waanich ali ki ˈdie, biiy đo ˈgidhiche.
MRK.4.40	Aalé mu lalille heete, kieye, Háteka hí seereyyéel? Ití ye iiy ma chéen? yie.
MRK.4.41	Gáál sierm hí súm faanne, gaal hol heegete, kieye, Héél máá máre, máá waanich ubaa huđum hí af maalóol? gaalí yie.
MRK.5.1	Aalé gaal lés Gerasanno bás ílung ˈdaatí ki fame. 
MRK.5.2	Yíésu hátlé kadich gaa leedheká máá aryáán ˈguo mare ál gaalí gál kufeká ki ˈgoˈgodho-, liishó mare, yé gáá ˈdie, Yíésu hol met kí ˈdoy. 
MRK.5.3	Máá kinaallá liishó gaa ije. Hé máá níínní úba hí sibilaam ki ˈdanoká mán. 
MRK.5.4	Gálaat af burnayká mú sibilaam ˈgas ubaa gil ki ˈdane, kor mu sibilaam giri hí gil ki ˈgieká eiy ˈgieˈgite. Mu muulam ˈgas met ká ˈgieká tune, eiy ˈgieˈgie. Mú hé máá níínní hí ká mooyoká mán. 
MRK.5.5	Mu kulich ubaa chúúrélle ligisham giri uushimká he gaa ije, in gumano gaa feˈjime, koˈdam gaa ˈdaˈdie, hol waar ki mumure.
MRK.5.6	Mu Yíésu bííy fag ká argeká mú agim ˈdodhdhe, mú met les kurram gaa ˈdoy, 
MRK.5.7	af súm úr ki eey, kieye, Yíésu Iny Waag Úr Iđóóllo, meete ke hol ká ˈgaa? ˈDaa meeny Waaˈgieto yú ko ki ruogone, ha ye manyjasîny! yie. 
MRK.5.8	Hé muí hatallá ki yíéllá, he ˈdaa giri Yíésu mú geđie-, Aryaan ˈdeewallo, máállá yé gaa ˈdé! yieká.
MRK.5.9	Aalé Yíésu mú heete, kieye, Meenykú háteeye? yie.
MRK.5.9	Máá giriká ˈdéé hol nie, kieye, Meenychú Nyesebich, ˈdaa giri nyí ki burnayyeká, yie. 
MRK.5.10	Aalé mu súm Yíésu ruogone, giri Yíésu aryáán lés kinaal ma gaa aruminyká.
MRK.5.11	Aalé síri ˈjobintlé kinaal golchom burnayká gaalí gaa ˈdeˈdeme. 
MRK.5.12	Aryaan ˈdeewallá Yíésu ruogonne, kieye, Nyí golchom ˈdú árig, nyí golchom hilla, chie. 
MRK.5.13	Yíésu aryáán ˈdéé met gaa eedhdhe. Aalé aryáán yíé ˈdiiyye, golchom giriká hille. Golchom lullé shíí naamaká síri gáá okoˈde, bás fame, ˈdiiđime, kufe.
MRK.5.14	Aalé gál giri golchom ˈdeˈdemeká ˈdoˈdodhe, fayam kinaal ˈjien gálle ubaa gál lesam gaa ijeká geey. Gálaat hol ˈdu gáá yimie, he arge. 
MRK.5.15	Gaal Yíésu ˈdú sedhe. Gaal mú arge, mu ubaa máá aryaan nyesebichká ˈgieká hol af ija. Mu đafaraam fádhdhe, me hí mídhab! Gáál sierm hí faanne. 
MRK.5.16	Gál héél argeká gálaat fayám shie, máá aryáán ˈgieká ˈdeenyle tá ubaa golchom fayamle gáál geey. 
MRK.5.17	Gaal Yíésu ruogone, giri muí lésle gaa kekeenká.
MRK.5.18	Yíésu kadich higileká máá giri aryáán hí yé gaa ˈdiiyyeká hí ruogone, giri mu taalle Yíésu hol egeetká. 
MRK.5.19	Tá Yíésu hé iiy ma yéen, mu mú geey, kieye, Ény gálkú sí, Máá Guđo Waag hát geer hí ko ˈdú gudhdhééllá ubaa hé midhab muí ko ki ekeyallá fayamle gáál shíish, Yíésu hí mú yie. 
MRK.5.20	Máá giriká đo ali gaa sedhe, ˈjien ˈDekaboles mé nie. He lullé Yíésu hí ki ekeyká fayamle gálaat shie, gaal lulle he af ˈdabe.
MRK.5.21	Aalé Yíésu geđi kadich hile-, bás ílung ˈdaatí yé ki ˈdieká nyésébích guđoká mú ˈdu gáá yimie, mú ki made. Mu íín bás innó he yiel. 
MRK.5.22	ˈBíl ˈdiiyiminyká gállé kaansúoká tá máá gaalí Yáíras yeget mare ká yimie. Mu Yíésu argeká mú ˈgas met les gaa ˈdoy, 
MRK.5.23	kieye, Ini chia ninni mare hé tág ayaˈgiyye. Ha yú ko ruogone, káde, ini gílkú ˈdug ˈdú íífish, hí biiyo, hí les ˈdug ˈdú yíéđiyyo, muí yie.
MRK.5.24	Aalé gaal hol eedhdhe, nyesebich mú el gaa veere. Gaal mú kuˈd ki yie, mú ki tame. 
MRK.5.25	Ál kinaallá hé min warram tomon a naam fas hí gaa hegele mare úba hí gaa iđe. 
MRK.5.26	Min kinaallá gil ony burnayyeká he gaa siete, tá hí gon bolosiche. Min héllé ˈgayyeká lulle gilóny hí gaa gusate. Tá min hé fuu á níínni mare ma chéen, min yaalmít geđi hí súm ˈdeenete. 
MRK.5.27	Min Yíésu fayamle maalleká nyesebich hurt ká naate, mú sug kí ˈdiiyye, mú đafar đig chie. 
MRK.5.28	Min hát he tawuyyeká kieye, Mú đafarle yú đig yieka, yú đo ha bie, chie. 
MRK.5.29	Min mú đig chieká fás giri ˈjibimeká đo ali ki ˈdie, min hát he biiyyeká hol gónle ki shuunate.
MRK.5.30	Yíésu hát fargogínt hí gónle yé gaa ˈdiiyyeká hol ki arge. Aalé mu nyesebich bala ki nie, gáál yiete, kieye, Mááya ye đafar đig yie? yie.
MRK.5.31	Mú lalille hí ˈdéé hol ˈdú nie, gaal kieye, Nyésébích guđo ko ki made-, argiyyóóllá, máá ko đig yieká háte hegesete? yie.
MRK.5.32	Aalé Yíésu gáál il gaa nie, giri máá héél ekeyal aargiroká. 
MRK.5.33	Min giriká hol héél ki argiyyeká neeyye, fađanne, ká chimie, mú ˈgas met les gaa ˈdoyye, hé ˈdúwaká huogote. 
MRK.5.34	Aalé Yíésu min geey, kieye, Veelééllo, iiy yeen kua ye iiy chíéllá hé ko bisiche. Waag ki sí, ál ko gáá ˈdiiyyééllá hát ˈdabaanká gaa bé. Naaná yíéđig, yie.
MRK.5.35	Yíésu hátle ˈdéé af ká ˈgaa, gálaat Yáíras giri kansichká ényle gáá fame. Gaal mú geey, kieye, Inikú hé mán chie, ha Máá gáál he oonisúóllá hállééllá hawul ˈgéˈgen, yie.
MRK.5.36	Yíésu hé gál ˈdéé hogodheká a nee ma kôny, máá giri kansichká geey, kieye, Ha néeny, iiy tákámle áat, mú yie.
MRK.5.37	Mu gál he hol egedhdheká síé rie. Bétiro, Yákob, tá Yuána giri Yákob nyárléká tákámle hol eedhdhe. 
MRK.5.38	Aalé gaal ény máá kansich kinaal ki fameká Yíésu gál guđo-, bebeen-, shiilmisatká arge. 
MRK.5.39	Aalé Yíésu ˈbíl hile, gáál geey, kieye, Háteka hí kúóˈd ˈdoyye-, hí hatal buoyéel? Veel hé ma kúfiny, hai rafe, yie. 
MRK.5.40	Aalé Gaal đo mú eeshey.
MRK.5.40	Mu gáál lulle ˈbíl yé gáá ˈdeey. Véel ˈjaalle ubaa ˈjielle tá gállé hol ˈgieká vie. Gaal ˈbíl geer veel hí gaa iifeká mé nie. 
MRK.5.41	Mu véel gíl chiˈde, véel geey, kieye, Talídha kúum! yie. Hélle kieye, Ákutú, ha yú ko geey, les gaa keʼ. 
MRK.5.42	Veel giriká đo les gaa kie, hol gaa seeseme. Véel warram hí tomon a naama. Aalé gaal đo súm he af ˈdabe. 
MRK.5.43	Yíésu gáál súm il gíl gaa helie, ˈdeenyééllá ha máádhat hí mááliny, yie. Mu úba gáál geey, giri véel gaalí hé geere shiguoká.
MRK.6.1	Yíésu ál kinaal gaa kie, ˈjienlé gáá guđandheká mé nie. Mú lalille hí el gaa veere. 
MRK.6.2	Kúlích Hef ˈGisanká ali kí ˈdiiyyeká mu gálaat ˈbíl ˈdiiyiminyká he gaa onisie. Gál burnayká mú he onisinyle maaleká he af ˈdabe. Gaal kieye, Máállá hééllá ále gaa arge? ˈDaalim muí argéél he ˈdaalim máre? Hé fargogo ke af ˈdaˈdabóól muí ekemeyóol? 
MRK.6.3	Máállá hé máá ˈguor hođuoká muunîny? Mu hé iny Maria giri nyaaramle mú Yákob, Yoséítos, Yúúˈda, tá Símon, héétí mú nyaaramlé ˈdeitká hé ke hol állá af ijóóllá muunîny? gaalí yie. Aalé gaal mú shúón gaa nebedhe. 
MRK.6.4	Aalé Yíésu gáál geey, kieye, Máá Waag hí ˈdéé ka shigichoká hé gaalí kikiat. Gál léslé, gál énylé, tá gál ˈbíl ílle tákáma hí ma kikian, hí điidhma, muí yie.
MRK.6.5	Tá Yíésu íín hé hé níínní gaalí af ˈdaˈdabo-, ál kinaal gaa ekeyká mán. Mu taalle gál iraam mán-, basham ˈgieká gil ˈdú fie, gáál bisie. 
MRK.6.6	ˈDaa giri gaal mú iiy ma yéenká in mu hééllá af ˈdabe.
MRK.6.6	Aalé Yíésu ˈjien gaa sedhe, gálaat he onisie. 
MRK.6.7	Gál láli-, tomon a naamaká muí hol ˈdu gáá vie, hát nanamaká muí hol ki ˈdane, muí alb fie, muí fargogint aryáán ki aruanká shie. 
MRK.6.8	Yíésu lalille ˈdéé ki mure, gaal hai hé ˈgierich ki nannaatká shúúnan, ˈgulo tákámle gaalí shuunat, gaal hai ˈguom ubaa shomodhaam éen, gaal hai bíre saaw fáan, 
MRK.6.9	gaalí koiy ˈgas faat, gaal hai đafaraam nanam hol ˈdú fáan, yie. 
MRK.6.10	Aalé mu gáál geey, kieye, ˈBíl hí ki faanaká taalle gaa yíéđía, ˈdaab hí ál kinaal ma gáá kíinyká. 
MRK.6.11	Ény hí ki faan-, gálle hí ma shuunan-, tá hí af nee ma kokonyká hí gáá kekeennoká ˈgaskícho shére gaa ˈdodhdhíe. Hát kinaallá in hát gaalí he ki ˈdeeneyká gaalí kiimita, yie.
MRK.6.12	Aalé gaal kie, gálaat fayám shie, giri gaal héllé ˈdeđewká haađuo-, Waag makan fafaanká. 
MRK.6.13	Gaal aryaan burnayyeká gálaat yé gaa ˈdeey. Gaal gál burnay-, basham ˈguoká salab shugudie, gáál bisie.
MRK.6.14	Yíésu meenyle hát les lulle eiy ki bash yieká fayamle máá kansich Heróˈde hí maale. Gáál ˈdáá tikiˈd kieye, Yuána giri gálaat bie gim nannie-, kufeká uushich yé gáá ˈdie, in aalé fargogintééllá arge, hé ki af ˈdaˈdabóóllá ekemeye.
MRK.6.15	Gáál ˈdáá tikiˈd kieye, Máállá he Elíya. Gáál ˈdáá tikiˈd kieye, Máállá he gál héle gáál ˈdeeny Waaˈgiet geđieká mú tikiˈde, yie.
MRK.6.16	Heróˈde héél maaleká kieye, Yuána giri yú mé gaa mureká hé ˈguoˈd yé gáá ˈdie, yie.
MRK.6.17	Heróˈde hatallá yíéllá he ˈdaa giri íín gáál ali fie-, gaal Yuána ká ˈgiliˈgay-, mú hiigidheká. Hé muí hééllá ki ekeyallá he ˈdaa giri mu nyárlé Fílib minlé Heróˈdias eedhdhe-, 
MRK.6.18	aalé Yuána Heróˈde geey-, kieye, Kúún min nyárkú eetééllá, hé ma midhanany, yieká. 
MRK.6.19	Heróˈdias Yuána súm nebete, kerka mú chegeská he feˈde, hé kinaal hí ká adhdhe. 
MRK.6.20	Heróˈde af kinaal hé Yuána kikiadhe. Hé kinaallá he ˈdaa giri Yuána he máá ˈdúwa-, Waaˈgietká. Aalé mú in gaa yíéđie. Heróˈde ˈdeeny Yuana nee kokoyká fede, har úba káána Yuána ˈdeeny he hodheká mú neesieka.
MRK.6.21	Waaséél kúlích Heróˈdias hí ˈjiirtle yé ki ˈdeđisatká bííyle ká biˈde. Kúlích kinaallá he kúlích Heróˈde hí gál guguđo-, gubaayá met ki ˈgieká ubaa yuoy gállé kaansúoká, tá gál Galilaaya-, guguđoká golmuo-, muí ˈdalmaatle táb gaa ˈdoˈdootká. 
MRK.6.22	Aalé ini Heroˈdias ˈbíl hille-, laalateká Heróˈde ubaa gál hol af ijeká ger hí gaa meedhe.
MRK.6.22	Heróˈde đo ini geey, kieye, He lullé feˈdoká ye ka géesh, ha yú ko ká shigia, yie. 
MRK.6.23	Mu đo Waag ˈdodhdhe, ini geey, kieye, He lullé ye heesetoká ha yú ko ká shigia, har úba káána lés yú mé ki yaalallá ˈdáá tikiˈd kátaka, yie.
MRK.6.24	Aalé ini yíé ˈdiiyye, ˈjielle heesete, kieye, Meete yú rogonmo? chie.
MRK.6.24	Ini ˈjielle kieye, Yuána giri gálaat bie gim nannuoká meenyle ye kí muuˈdoká yú fede, áat, chie. 
MRK.6.25	Ini đo hagisate, geđi ˈbíl hille, máá giri kansichká met ki ˈdiiyye. Mú ruogonne, kieye, Yú káánallá ye Yuána giri gálaat bie gim nannuoká meenyle kí muuˈdo-, ye ˈbakalich kí kakayoká fede, chie. 
MRK.6.26	Aalé máá giri kansichká súm geer hí gaa ˈdeenedhe, kor mu ˈdaa giri Waag ˈdodhdhe héétí gál hol ˈgar golmoteká úba ali ijeká hé ini héllé heeseteká ma rîny. 
MRK.6.27	Aalé máá giri kansichká đo máá yuoyoká ali gaa kaay, mú ˈdéé ki mure, giri meeny Yuana muí ká siidhoká. Aalé máá yuoyo kinaal ˈbíl hiiginká sedhe, Yuána mé gáá muˈde, 
MRK.6.28	mé ˈbakalich gáá kaadhdhe, ini ˈdu gáá sidhe, ini íín hí ˈjielle ˈdú site.
MRK.6.29	Yuána gállé láliká mú hát gaalí mé gaa muˈdeká maaleká kie, mú gónle ká eedhdhe, mú úúshích liishoká gaa kaay.
MRK.6.30	Yíésu gállé alb fimiká hol ˈdu gáá yimie, Yíésu af kí ˈdie. Gaal héllé he eekemeyká ubaa hé gálaat onisieká fayamle mú shie. 
MRK.6.31	ˈDaa giri gál burnayká hol ˈdu gáá yiimet-, tá hol el ˈgiˈgisatká gaal ál ki golmosotká ˈdabe. Aalé Yíésu gáál geey, kieye, Ka yimedhíe, kí ál gaa guđoká tákámkúnno yé ki ˈdie, kí héf ˈgisat, yie.
MRK.6.32	Gaal tákámle kadich hile, ál gaa guđo-, gálaat mánká mé nie. 
MRK.6.33	Gál burnayká gaal sesemeká gáál arge, gáál kimite. Gaal ˈjien lúl gaa ˈdoˈdodhe, Yíésu met đufe. Ál giri gaalí sesemeká gáál met hile. 
MRK.6.34	Gaal kadich gáá leedheká Yíésu nyésébích ilishká arge. Gaal hát wala máá hí ˈdeˈdeen-, mánká ká ˈgee. Mu đo gáál geer hí ˈdú gudhdhe. Mu gáál hé burnayká onisie.
MRK.6.35	Aadh gaanateká mú lalille hí ˈdu gáá yimie, gaal kieye, Hééllá ˈbakate, aadh káána hé gaanate, 
MRK.6.36	gálaat hí eiy kie, hí ˈjien ˈjóballá ˈguom gaa yiat, yie.
MRK.6.37	Aalé mu gáál ˈdéé hol ˈdú nie, kieye, Itín gáál hé geere shía, yie.
MRK.6.37	Gaal mú geey, kieye, Hé kinaallá bíre máádhat hí ˈguiyam síet gaa kokuoká lullé beđita. Nyí seete, bíre kinaal nyí balashá gaalí kokuoká ká yíáta? yie.
MRK.6.38	Mu gáál heete, kieye, Balashá mia hí ˈgayya? Sedhíe, ka dhaayyíe, muí yie. Gaal ˈguom argeká kieye, Balashá chen, bee naama, yie.
MRK.6.39	Yíésu gáál ˈdéé ki mure, gálaat hí hol eiy mumuro, hí ísh ˈgileeballá gaa yíéđuo, yie. 
MRK.6.40	Gál giri shíí chenká af muumuˈde, áltí kúˈd, áltí kúˈd, áltí tomon chen, áltí tomon chen. 
MRK.6.41	Yíésu balasha giri chenká ubaa beeny giri naamaká eedhdhe, úr gaa dhaay, Waag ˈgielmít hol ˈdú nie. Mu balashá eiy ˈgiˈgidhie, lalille shie, giri gaalí gálaat af fafuoká. Beeny giri naamaká úba muí gálaat lulle eiy ki mumure. 
MRK.6.42	Gaal lulle gololte, heyie. 
MRK.6.43	ˈGuom giri gaal hí ˈdú heyie-, ka naateká gaal hí hol ˈdu gáá shuune, balashá ubaa beenyle illam tomon a naama koch koch. 
MRK.6.44	Gál yááb ˈguom kinaal koeyká shíí chen.
MRK.6.45	Aalé Yíésu đo lalille kadich fie, giri gaal mú met nannaat-, bás ílunglé ˈdaati-, ény Beđesaidaká yé ki ˈdeˈdeen-, ˈdaab mu íín nyesebich eiy gagalioká. 
MRK.6.46	Mu gáál hol in eiy ka kieká mu sedhe, gúm feˈjie, giri Waag vivisatká.
MRK.6.47	Gelga-, kadich he bás hurt ˈdarameká mu íín tákámlé baaˈd ije. 
MRK.6.48	Mu gáál argeká mú lalille yaaw bie gaa armita, gáál waanich hí ˈjeʼ. Aaléka bar hátlé gil ma ka sînká, Yíésu bás ˈdug gaa sedhe, lalille ˈdú sedhe, mu onnônyka gáál láá hai naadhe. 
MRK.6.49	Gaal mú argeká mu bás ˈdug ˈdú see, mú gaaramo he yie. Gaal kúóˈd ˈdoy. 
MRK.6.50	Gaal lulle mú argeká sierm ˈdeewká hí faanne. Mu đo gáál geey, kieye, Haí néeny, he yú, sierm hayyíe! yie. 
MRK.6.51	Aalé mu gáál hol kadich ˈgar hile, waanich đo ali ki ˈdie, Yíésu lalille súm he hát ˈdeđewká af ˈdabe. 
MRK.6.52	Gaal hé tág met guogo, gaal hé balasha giri muí heersieká hélle hátle ma kimísan.
MRK.6.53	Aalé gaal bás hođoˈd ˈdoy-, Genésaret ílungle ki ˈdieká kadich mé ˈdisse. 
MRK.6.54	Tikiˈde giri gaal kadich yé gáá ˈdieká Yíésu đo gaalí kimite. 
MRK.6.55	Gaal ˈjien gáá ˈdoˈdodhdhe, gál basham ˈguoká ká shuunne, ál giri mú ki maaleká gáál ká sisidhe. 
MRK.6.56	Alb lullé muí sesemeká, forim yíekaʼ, ˈjien yíekaʼ, lesam yíekaʼ, gál basham ˈguoká alb himanoká ha gaalí kí shuune. Gaal mú gil hai ki efe, giri mú đafarle net chiiratká. Aalé ameeny gál mú đafarle đig yieká lulle bie.
MRK.7.1	Gál Farisaayká ubaa gál nyatalaamká ˈdáá tikiˈd Yerúsalem gáá kie, Yíésu ˈdu gáá yimie. 
MRK.7.2	Gaal Yíésu lalille argeká gáál ˈbáál hátlé gil ma ˈjíanká ˈguom kokoo. 
MRK.7.3	Gál Farisaayká ubaa gállé Yisirayelká lulle ˈdaab gil hát ˈdabaanká ma ˈjíanká hé ˈguom ma kokony, hát giri gáál siraat eshim eshimle hí chieká. 
MRK.7.4	Gaal úba alb himietká gáá yimieka, ˈdaab bie ma ˈdú faafáanká hé ma golmoson. Nyatalaam éíy taaka burnayká úba gaalí el gaa veere. Illam gaalí he gaa igianká, illam he koonyietká, tá káláám oroonká úba ha gaalí gaa ˈjiˈjia.
MRK.7.5	Aalé gál Farisaayká ubaa gál nyatalaamká Yíésu heete, kieye, Háteka lalikú siraat eshimká ma ki iđiny-, gaal hátlé gil ma ˈjíanká ˈguom kokúol? yie.
MRK.7.6	Yíésu gáál ˈdéé hol ˈdú nie, kieye, It halúg gál ˈduuˈdúwaká hol hođicháal! ˈDeeny héle Waag hí Yisááya ka shiiche-, Yisááya hí veereká gon ˈdaakíchoka hé ˈduwa, giri Waag kieye,
MRK.7.6	Gálallá taalle afo ye ki memeye,
MRK.7.6	gerle hé tág ye gaa fág.
MRK.7.7	Gaal hállééllá ye vivita.
MRK.7.7	Gaal he onisinylé gálaat oonisuoká
MRK.7.7	he he onisiny taalle gálaat hí metle kí mumuroká,
MRK.7.7	chieká.
MRK.7.8	Itín it hemuumurit Waaˈgiet hayche. Aalé káána itín siraat gálaato tákáma hí el gaa igiˈda, Yíésu hí gáál yie.
MRK.7.9	Aalé mu gáál geey, kieye, Hemuumurit Waaˈgiet ití gíl sug ki hayche, giri nyátálkícho hí el gaa verennoká. 
MRK.7.10	Móshe kieye, ˈJaakú uba ˈjiekú kiikíaw.
MRK.7.11	Tá Itín íín hí kieye, Máádhat ˈjaalle yíékaʼ, ˈjielle yíékaʼ geey-, kieye, Hé onnônyka yú ko ka shigieká, yáá ko ma ká shiginy. 
MRK.7.12	Hé kinaallá he hé shiicho yú Waag shiguoká, muí yieka, mu gállé hí ˈdaleká héllé onnônyka shigieká hí mú ká riate. 
MRK.7.13	Itín hé kíchia hí gálaat oonisichaká ubaa ˈdeeny Waaˈgiet hé hol ma ki ekeneny. Nátálkícho gálaat hí súm el gaa verenoká hí feˈde, in hí hé burnayallá ekemesete, muí gáál yie.
MRK.7.14	Yíésu geđi nyesebich ká vie, kieye, Lulkícho ye af nee kóo, ˈdeenyééllá eiy naatíe. 
MRK.7.15	Hé níínní baaˈd gáá yiimet-, máádhat higilo-, mú ˈdeđeneyoká mán. Máádhat hé geer ki taawuo-, af gáá hogodhoká in hí ˈdeđeneye, yie. 
MRK.7.16	[Máá nee ˈguoká hí hééllá maalo.]
MRK.7.17	Aalé mu nyesebich hay-, ˈbíl hileká lalille hí ˈdeeny kinaal hélle heete. 
MRK.7.18	Yíésu kieye, Itín úba it ˈdaalim hí he eiy ki nannasatká mân? Hát hé níínní baaˈd gáá yiimet-, máádhat higilo-, mú ˈdeđeneyo mánnallá hélle ití ma kimísan? 
MRK.7.19	ˈGuom hé kas máádhat ma higiliny. Muí koeyka đo baaˈdo muí yíéđie, yie. Hééllá ˈdaa Yíésu hí ki yíéllá, he kieye, ˈguom lulle hé ˈguom ˈdeewká mán.
MRK.7.20	Aalé mu geđi ˈdéé huogodhe, kieye, Máádhat hé hí ˈdeđeneyoká he hé hí geer yé gáá ˈdeˈdeenká. 
MRK.7.21	Máádhat geerle in hé burnay-, ˈdeđewká hí yé gáá ˈdeˈdeme, hát káána tawuny ˈdeewká, herginy gálle hol ma shúúnanká, buraa, máádhat oosó, 
MRK.7.22	hol buraa, gajálti, féén, nyimisan, kern mánti, il ˈgany, máádhat méé ˈdeeneny, hol meeny, tá hol mé rími. 
MRK.7.23	Hééllá lullé ˈdeđewallá geere yé gáá ˈdeˈdeme, in máádhat ˈdeđeneye, muí yie.
MRK.7.24	Aalé Yíésu ál kinaal gáá kie, lés Turo innumle mé nie. Mú ˈbíl hilitle gaalí aargiroká muí má fedo, kor mu hát níínní hol kaawká mán. 
MRK.7.25	Ál kinaal min inille aryáán ˈgayye mare mú maalleká đo siete, mú ˈgas met les gaa ˈdoyye, 
MRK.7.26	mú gil ki efiyye, giri inille muí aryáán yé gaa ˈdeđuoká. Min kinaallá kidh hí taaka, kídhle meenyle Héllen, đuurich hí máá Siria-Foinike.
MRK.7.27	Yíésu min geey, kieye, Um hí er heyuo, um ˈguomlé kokuoká ki gaa egew-, ki chier shiguoká hé ma midhanany, yie.
MRK.7.28	Min mú ˈdéé hol ˈdú niiyye, kieye, Hé ˈduwa, Máá Guđo, chier úba hé ká yiimet, ˈguom um hí les ki okodmuoká les gaa shugunat, kokuo, chie.
MRK.7.29	Aalé Yíésu min geey, kieye, ˈDaa giri ˈdeenyéél hol kí niiyyeká, sí, aryáán hé inikú yé gaa ˈdiiyye, yie.
MRK.7.30	Aalé Min ényle hol ˈdú naate, inille kúb ˈdú iiyye, ini aryáán hí yé gaa ˈdiiy.
MRK.7.31	Yíésu geđi Turo gaa kie, ˈjien Siˈdon gaa nadhe, sedhe, ˈjien ˈDekaboles giri Bás Galilaaya in ijoká mé đig yie. 
MRK.7.32	Ál kinaal gáál mé tikiˈd máá nee mán-, ére mé guđo mare Yíésu ˈdu gáá eey, giri Yíésu hí đig yegetká.
MRK.7.33	Aalé Yíésu mú nyesebich tól gaa eedhdhe, mú gumurle nee in gaa kuokoy, mú abarany ˈdú lay, mú ére đig yie, 
MRK.7.34	úr gaa dhaay, hím guđoká naate, kieye, Éfata! yie. Hé kinaal hélle kieye, Éíy ˈdé! 
MRK.7.35	Héél muí hodheká máá giriká đo nee hí eiy ˈdie, af hí yé ká ˈdie, ˈdéé hát ˈdabaanká huogodhe.
MRK.7.36	Aalé Yíésu gáál il gíl gaa helie, giri gaal máádhat hééllá ma mamalsinyká. Har káána mu úba gáál súm il gíl gaa helieka, gaal hé geđi súm ˈdéé biiy fie. 
MRK.7.37	Gaal lulle héél súm af ˈdabe, kieye, Máállá hé ˈdabaanká lullé ekey. Gál nee mánká nee eiy ˈdeđia, gál af mánká af kakaa, gaalí yie.
MRK.8.1	Bár kinaal nyésébích guđoká geđi hol ˈdu gáá yimie. ˈDaa giri gaal hé kokuoká ˈdabeká Yíésu lalille ká vie, geey, kieye, 
MRK.8.2	Yáá nyésébíchallá geer hí ye ˈdú gudhdhe. Gáál ram seđe nyí hol af rayye, gaal káána hé kokuoká hé mán. 
MRK.8.3	Har káána gaal hátlé kuoˈd ˈgúóllá yú hay-, eiy galeka, gaal le hursam ger les haí ki ˈdarama. Gáál ˈdáá tikiˈd bííy fágo gáá yimie, muí yie.
MRK.8.4	Mú lalille mú ˈdéé hol ˈdú nie, kieye, Ál ˈbakate hatallóóllá ále ki hé geere gaalí kokuoká gáá egee? yie.
MRK.8.5	Mu gáál heete, kieye, Balashá mia hí ˈgayya? yie. Balashá tiiya nyí ˈgayya, gaalí yie. 
MRK.8.6	Aalé mu nyesebich les yíéđía, yie. Mu đo balasha tiiyaká eedhdhe, Waag ˈgielmít hol ˈdú nie, balashá eiy ˈgiˈgidhie, balashá lalille shie, giri gaalí gálaat shiguoká. Aalé gál láliká balashá nyesebich eiy gise. 
MRK.8.7	Beeny nigini mare úba gaalí ˈgie. Yíésu béé Waag ki viteká lalille geey, béé gaalí gáál eiy giso, yie. 
MRK.8.8	Aalé gaal lulle gololte, heyie. ˈGuom gaalí ˈdú heyie-, ka ˈgisateká illam tiiya koch koch. 
MRK.8.9	Gál gololteká hé shíí afur nyuoro. Aalé Yíésu gáál eiy galie. 
MRK.8.10	Mu ubaa lalille đo kadich hile, lés Đalmanuudha mé nie.
MRK.8.11	Aalé Gál Farisaay mú ˈdu gáá yimie, mú hol ki falme. Gaal mú hai ki ekemete, har mu hé gáál af ˈdaˈdabsuoká fargogint urietká ki ekemeyoka. 
MRK.8.12	Mu hím guđoká naate, kieye, Háteka gál barallóól hé gálaat af ˈdaˈdabsuoká aargiroká fedóol? Yú hí hé ˈdúwaká geeye, Waag hé hé níínní gálaat af ˈdaˈdabsuo-, gáál ka aargisichoká mán. 
MRK.8.13	Aalé mu gál Farisaay kinaal in ká sedhe, kadich hile, bás ˈdaatí yé ki ˈdie.
MRK.8.14	Gál láliká ˈguom hí in ká bađayye. Balashá tikiˈd tákáma kadich gaa iđe. 
MRK.8.15	Yíésu gáál il gíl gaa helie, kieye, Tág ˈdée! Maat gál Farisaay ubaa maat Heroˈde hol ˈdeeˈdemíe, yie.
MRK.8.16	Gaal dhúrle hol geey, kieye, ˈDaa giri ke balashá ki mánká muí hatallá ki yie, gaalí yie.
MRK.8.17	Yíésu hé gáál géécholle kimite, in aalé gáál heete, kieye, Háteka balashá hát hí mánká hí hol geđicháal? It met hí eiy ma ˈdíiny, hí ˈdaa ma lílen? Ebá meto hí guogínta? 
MRK.8.18	It in ˈgayya-, kor hí biiy ma gaa arginyal, hí nee ˈgayya-, kor hí he ma maalinyal.
MRK.8.19	Af giri yú balasha chenká gál shíí chenká eiy giseká ongʼolaam mia ká ˈgite, hí shuunate? yie. Aalé gaal kieye, Ongʼolaam tomon a naama nyí shuunate, gaalí yie.
MRK.8.20	Yíésu geđi gáál heete, kieye, Tá af giri yú balasha tiiyaká gál shíí afurká eiy giseká illam mia ká ˈgite hí shuunate? yie. Gaal kieye, Illam tiiya nyí shuunate, gaalí yie.
MRK.8.21	Aalé mu geđi gáál yiete, kieye, It hátle met hí eiy ma ˈdíiny? yie.
MRK.8.22	Aalé gaal ény Beđesaida ká yimie. Gáál mé tikiˈd máá in manayká Yíésu ˈdu gáá eey, mú ruogone, giri mú Yíésu hí đig yegetká. 
MRK.8.23	Aalé Yíésu máá in mannayká gíl chiˈde, mú é yé gaa ˈdeete, mú in abarany ˈdú lay, mú gille in gaa chiˈde, mú yiete, kieye, Kó hé mare argiyyô? yie.
MRK.8.24	Máá giriká mé úr ki eey, kieye, Yáá gálaat argo, gaal hát ˈguor ká ˈgee, hol gaa seseme, yie.
MRK.8.25	Aalé Yíésu geđi gille mú in gaa chiˈde. Máá giriká in hí eiy ˈdie, biiy gaa dhaay, biiy hát ˈdabaanká gaa arge. 
MRK.8.26	Aalé Yíésu mú geey, kieye, Énykú mé naʼ, ha ˈjien gaa náan, mú yie.
MRK.8.27	Aalé Yíésu ubaa lalille hol eedhdhe, ˈjien Kaisaria Filibi mé nie. Gaal ˈgíéríchlé gaa igireká Yíésu gáál yiete, kieye, Gálaat mááya ye yegedhe? yie.
MRK.8.28	Gaal mú ˈdéé hol nie, kieye, Gáál ˈdáá tikiˈd kieye, kúún he Yuána giri gálaat bie gim nannieká. Gáál ˈdáá tikiˈd kieye, kúún he Elíya. Gáál ˈdáá tikiˈd kieye, kúún he gál héle Waag hí ˈdeem ka shigicheká mú tikiˈde ko yegedhe, gaalí yie.
MRK.8.29	Mu geđi gáál heete, kieye, Tá itín mááya hí ye chegedhe? yie. Aalé Bétiro mú ˈdéé hol ˈdú nie, kieye, Kúún he Messíya,
MRK.8.30	Aalé Yíésu lalille il gíl gaa helie, giri mu hát he Messíyaká gaalí gálaat ma geđinyká.
MRK.8.31	Aalé Yíésu gáál he ká onisie, kieye, Iny Máádhat súmo gaalí maanyjasia. Gál káruká ubaa gál guguđo-, suoryoká, tá gál nyatalaamká haí điidhma, ha gaalí yeese, tá kúlích ki seđeká uushich yé hai gáá ˈdeeme, yie. 
MRK.8.32	Mu ˈdeenyééllá hát kaany mánká gáál geey. Aalé Bétiro mú tól eedhdhe, kerka mú afo tatie.
MRK.8.33	Aalé Yíésu đo hol gáá made, lalille gaa dhaay, Bétiro il gíl gaa helie, kieye, Sátan, ye innum gaa sí! Tawunykú hé tawuny Waaˈgiet muuniny. Tawunykú he tawuny gálaat, yie.
MRK.8.34	Aalé Yíésu lalille ubaa nyesebich hol ˈdu gáá vie, kieye, Máádhat ye el gáá verenoká fedoka, hí hol điidho, hí ˈgórlé đarám yaalká eet, hí ye el gáá veero. 
MRK.8.35	Máá sídhle tág chichiratká fedoká sídhle hai baađisia. Tá máá yú ubaa Fayam Midhaballá ˈdugaka sídhle bađisuoká sídhle hai riima. 
MRK.8.36	Máádhat he les lulle liledhe-, tá Waag điidhe-, sídhle Waag gaa ˈgisateka, mu in hé ˈdúwa-, yé ˈdú ˈdeˈdeenká hé ˈgúo? 
MRK.8.37	Máádhat sídhle hé hé lesalloká in gaa nannuo ririan? 
MRK.8.38	ˈGál kulichallo-, Waag hay-, ađaabano ˈgúóllá máá mákárta-, yú ubaa ˈdeenychú ˈdugaka kern hí ˈgiidhoká, Iny Máádhat máá kinaallá argeka úba kern haí ˈgiidha. Hé kinaallá he af giri mu édhúm ˈJaalle kí yiimet-, ubaa gállé ˈgasso-, urru-, Waaˈgietká hol ká egeetká, muí gáál yie.
MRK.9.1	Aalé mu geđi gáál geey, kieye, Yú hí hé ˈdúwaká geeye, gál állá ˈgíéllá ˈdáá tikiˈd ˈdaab Guch Waaˈgiet fargogínt ma kí chímenká ma árginyká hé ma kufuminy, Yíésu hí gáál yie.
MRK.9.2	Aalé ram le ˈgiteká Yíésu đo Bétiro, Yákob, ta Yuána shuunne, mu gáál tákámle eedhdhe, gaal gúm ˈdér mare feˈjie. Ál kinaal gáál metle Yíésu bis hí hol gaa suoy. 
MRK.9.3	Mú đafaraamle súm edhdhey, ˈjiimiˈde, edh kálta gálaat hí đafaraamle ma ˈjînyká yie. 
MRK.9.4	Ál kinaal Elíya ubaa Móshe gáál yé ˈdu gáá ˈdie, gaal ubaa Yíésu hol geey.
MRK.9.5	Bétiro Yíésu geey, kieye, Máá gáál he oonisúóllo, hát ke állá gaa ijóóllá hé tág midhab. Ebá nyí lokoolom seđ ˈdita, lokóól tikiˈd lokoolkú, tikiˈd hí lokool Moshe, tikiˈd hí lokool Eliya, muí yie. 
MRK.9.6	Hé muí hatallá ki yíéllá, he ˈdaa giri mu ubaa sheelle súm birge-, hé hogodhoká ˈdabeká.
MRK.9.7	Aalé nyáˈdow yé ká ˈdiiyye, gáál buanne, Waag nyáˈdow ˈdéé gáá hote, kieye, Hééllá he Iny chia yú gielká, mú af nee kóo! Waag hí chie.
MRK.9.8	Aalé gaal fuˈjieká gaal hé máá níínní argoká mán, Yíésu tákáma ali yaalla.
MRK.9.9	Aalé gaal gúm gáá leledheká gáál Yíésu hí il gíl gaa helie, gaal hai hé ílle ki argééllá máádhat géeny, ˈdaab Iny Máádhat uushich yé ma gáá ˈdíinyká, Yíésu hí gáál yie. 
MRK.9.10	Gaal ˈdeenyéél kaadhdhe, hol ki falme, hol heegete, kieye, Uushich yé gáá ˈdímííl kor hélle meete? yie.
MRK.9.11	Aalé gaal mú heete, kieye, Háteka gál nyatalaamká kieye, Elíya gon er hai ká yiimedhe, yegetal? yie.
MRK.9.12	Aalé Yíésu gáál ˈdéé hol ˈdú nie, kieye, Taglé, Elíya he máá erkob ká yimet-, he lulle tág kokuoká. Tá háteka Iny Máádhat ˈdugaka Warˈgat Waaˈgiet gaalí gaa veere-, mu súmo maanyjaa, tá ha gaalí điidhma, gaalí yíel? 
MRK.9.13	Ha yú hí geey, Elíya íín hé ká yimie, hát giri Warˈgat Waaˈgiet hí hoteká, he lullé mákártaká gáál ger hí fedeká hé gaalí ki ekey, muí yie.
MRK.9.14	Aalé gaal gállé láli-, hayká hol ˈdu gáá nadheká gaal nyésébích guđo-, gáál ki kuˈd yieká arge, gál nyatalaamká gáál hol ki fafalma. 
MRK.9.15	Nyésébích giriká tikiˈde Yíésu aargiróóllá birge, ˈdoˈdodhdhe, mú naa yie.
MRK.9.16	Aalé Yíésu gáál heete, kieye, Itín meete hí gáál hol ki fafalanna? yie.
MRK.9.17	Gál giri nyesebichká mú tikiˈd Yíésu ˈdéé hol ˈdú nie, kieye, Máá gáál he oonisúóllo, inychú kúúni yú ko ˈdu gáá eey. Mu aryaan hí af riiyyeká ˈgaa. 
MRK.9.18	Aadh mú ˈjiiyyoká mú lesso ki tutunna, mú af oshomo ˈdiˈdicha, mu kach ririˈgita, gon lullé hí gaa káw chegedhe. Yú lalikú ruogone, giri mú aryáán yé gaa ˈdeđuoká. Kor hé kinaal gaalí fargogintle mán, yie.
MRK.9.19	Aalé Yíésu kieye, It hí iiy yeen mánnallo! Yú in ˈdáb aake ke hol af yíéđima, tá yú hol gaa tataa? Ebá véel állá kí ée, yie. 
MRK.9.20	Gaal íny Yíésu ˈdu gáá eey, iny Yíésu argeká íny aryáán hí súm muotisiche, iny le ˈdoy, gaalgalle, af oshom hí ˈdie.
MRK.9.21	Aalé Yíésu íny ˈjaalle heete, kieye, Hééllá bár máre íny ká hile, tá íny chuoy? yie. Íny ˈjaalle kieye, He íny níínénti ká hile. 
MRK.9.22	Aryáán af burnayká mú ˈjiet ubaa bie ki laalaanne, giri mú chegeská. Har kín uˈdoka, geer hí ko nyí ˈdú guat, nyí ˈdú ˈjé! yie.
MRK.9.23	Aalé Yíésu mú geey, Har kín uˈdoka, chíe? Máádhat Waag iiy yieka, he lulle met haí gaa keeme, mú yie.
MRK.9.24	Íny ˈjaalle Yíésu ki buoy, gil efe, kieye, Yáá iiy yie. Ye ˈdú ˈjé, hát ˈdabaanká iiy yeedhe! yie. 
MRK.9.25	Yíésu nyesebich ali ˈdu gáá kirmita argeká, aryaan ˈdeewallá ki ˈday, kieye, Kó af ubaa nee mánnal, he yú ko ki mure, íny yé gaa ˈdé! Ha geđ íny híliny! yie.
MRK.9.26	Aryaan giriká kúóˈd ˈdoyye, íny hát ˈdeđewká muotisiche, yíé ˈdiiyye. Iny hát máá giri kufeká ká iifa. Gál burnayká kieye, Iny hé mán yie, yie. 
MRK.9.27	Aalé Yíésu íny gíl chiˈde, íny les gaa eey, iny leđuđul ˈdie.
MRK.9.28	Aalé Yíésu ˈbíl hileká lalille hí hát shuoliteká heete, gaal kieye, Nyiin háteka nyí fargogint aryaan kinaal yé ki ˈdeđicheká mánnal? yie.
MRK.9.29	Mu gáál geey, kieye, Aryaan hatalóóllá Waag visan tákáma hí yíé ˈdeđicha. Hé éíy hí yíé ˈdeđuoká mán, yie.
MRK.9.30+MRK.9.31	Aalé Mu ubaa lalille ál kinaal gaa kie, les Galilaaya gaa nadhe. ˈDaa giri mu lalille he oonisieká, mu állé sesemeká gálaat hí ógká má fedo. Mu lalille geey, kieye, Iny Máádhat gálaat gíl geer ha gaalí gaa kakaa, ha gaalí yeese. Tá gaalí yieska, kúlích ki seđeká uushich yé hai gáá ˈdeeme, yie. 
MRK.9.32	Gaal hé ˈdeenyéél tág eiy ma náásan, gaal mú ˈdéé hélle hegesetká kiadhe.
MRK.9.33	Aalé gaal ˈjien Kafarnaum ki fame. Aalé gaal ˈbíl gaa ijeká Yíésu gáál heete, kieye, Le hurtéél meete ˈdugaka hí hol ki fafalanne? yie. 
MRK.9.34	Gaal ˈdaa giri ˈgierich gaa igire-, hol ki fafalme-, muun mááya guđo, yegieká in shab yie, mú ˈdéé hol ma ˈdú níiny.
MRK.9.35	Aalé Yíésu les yíéđie, lalillé tomon a naamáká ká vie, gáál geey, kieye, Har kín máádhat biiy met ki ˈdeˈdeenká fedoka, hí biiy el ki mado, hí gáál lulle gédéchle yeet, yie. 
MRK.9.36	Aalé mu veel ninni mare ká eey, gáál hurt kaa koy, véel úr ki eedhdhe, tá gáál geey, kieye, 
MRK.9.37	Máá veel ninni-, ˈdááballóóllá meenychú ˈdugaka lokoˈd ki goloká yaa ye lokoˈd kí gole. Máá ye lokoˈd kí goloká hé yú tákámchú ye lokoˈd ma kí góliny, Máá ye ali gáá kaayká úba lokoˈd ki gole, yie.
MRK.9.38	Yuána Yíésu geey, kieye, Máá gáál he oonisúóllo, mú tikiˈd nyí argiyye, gálaat fargogint meenykú aryáán yiem ki ˈdeđia. Nyíín nyí mú hé kinaal ekenyle ká riate, ˈdaa giri mu máákúnno muuninyká, yie.
MRK.9.39	Aalé Yíésu kieye, Mu hé ekemeyoká haí ka rían. Hé máá níínní hé ke af ˈdaˈdaboká meenychú ˈdugaka ekemeyo-, kor ál tikiˈde kinaal hé ˈdeew-, ˈdaa chúka hogodhoká mán. 
MRK.9.40	Máá gáál mé il ma gaa yaalinyká he máákúnno. 
MRK.9.41	Yú hí hé ˈdúwaká geeye, ˈdaa giri itín hí gál Kiristoká máá hí bíé a geereká ˈdaat kí ˈduoká, bár ˈdaatika hé hé shiicho Waag ma gaa ˈdaabiny, yie.
MRK.9.42	Mu geđi kieye, Gál nigini-, hatallo-, ye iiy yíéllá tikiˈd máá hí ye el af gaa tuoká ká máá kinaallá gaalí yíérích guđo-, ilishká luut ki hidhe-, gaalí bás hurt ki layka kalat. 
MRK.9.43	Har gílkú ko ađááb higilioka ali gaa mur. Gíl tikiˈd maníta-, tá luolmít hilleka kalat. Hát gil hullaalle ˈgayyo-, kor ˈjiet bolo hí ma kufuminyká higilloká ˈdeew. [
MRK.9.44	] 
MRK.9.45	Har ˈgáskú ko ađááb higilichoka ali gaa mur. ˈGas tikiˈd maníta-, tá luolmít hilleka kalat. Hát ˈgas hullaalle ˈgayyo-, kor Waag ko ˈjiet ma kufuminyá ki lalaannóóllá ˈdeew. [
MRK.9.46	 ] 
MRK.9.47	Har ílkú ko ađááb higilichoka ali gaa sílish. Il tikiˈd maníta-, tá Guch Waaˈgiet hilleka kalat. Hát in hullaalle ˈgayyo-, tá Waag ko ˈjiet ma kufuminyká ki lalaannóóllá ˈdeew. 
MRK.9.48	Gál kufo-, tá ˈjiet kinaallá hiloká kuuˈd hí faanká hé ma kufuminy. ˈJiet íín hé bolo hí ma ˈgieˈgeny.
MRK.9.49	Ameeny gál ye el gaa igiroká inle ˈjiet bólo
MRK.9.50	Shúgút hé midhab. Tá shúgút gaalí hé éíy taaka hol warase-, ˈjám ˈdabiyyeka háteeye midhab? Shúgút ˈdúwaká yiedhíe, hol naanná ki yíéđía.
MRK.10.1	Aalé Yíésu Kafarnáum gáá kie, lés Yuuˈdia mé ká nie, ˈjíig wár Yorˈdan yíé ˈdie. Nyesebim burnayká mú ˈdu gáá yiimie. Mu hátlé aađaká geđi gálaat he onisie.
MRK.10.2	Gál Farisaayká ˈdáá tikiˈd mú ˈdu gáá yimie, mú hát hinyamoká heete, kieye, Máádhat minle điidhanká ˈdaa hemuumurit Waaˈgietka taglê? yie.
MRK.10.3	Yíésu gáál ˈdéé hol ˈdú nie, gáál yiete, kieye, Móshe héle meete hí ki mure? yie.
MRK.10.4	Aalé gaal kieye, Móshe hé nyí ki mureká kieye, máádhat minle điđidhanka, hí min warˈgat hol eiy gaa galimká ki muro, tá hí min điidho, yie.
MRK.10.5	Aalé Yíésu gáál ˈdéé hol ˈdú nie, kieye, ˈDaa giri hí met ki guogoká in Móshe hí ˈdeenyééllá ki mure. 
MRK.10.6	Tá Waag erkob he lulle ka kuonneká mááyab ubaa mááˈdieto he tág niiyye.
MRK.10.7	ˈDaa kinaallá ˈdugaka in mááyab ˈjaalle ubaa ˈjielle haađia, minle hol chiiˈda, gaal hullaalle tikiˈd yeedhe. 
MRK.10.8	Aalé gaal hol shuunneka, gaal hé geđi naam muuniny, gáál gon hí tikiˈde.
MRK.10.9	Aaléka, gál Waag hí hol fiiyye-, hí tikiˈd hoycheká ha máádhat hí hol eiy gaa ˈgidhîny, yie.
MRK.10.10	Waaséél gaal ˈbíl hileká Yíésu lalille hí ˈdeeny giriká yaalmichle geđi yiete. 
MRK.10.11	Aalé mu gáál geey, kieye, Máá minle điidho-, min eiy eetká, máá kinaallá minlé he ˈdú hergie, ađáábo he hile. 
MRK.10.12	Tá min bélle điito-, bél éíy taaka eetká, min kinaallá béllé he ˈdú hergiche, ađáábo he hille, Yíésu hí yie.
MRK.10.13	Aalé gálaat Yíésu um niginiká ˈdu gáá eey, giri um muí met ˈdug ˈdú chichiratká. Aalé gál giri láliká gál um ˈgieká ki ˈday. 
MRK.10.14	Yíésu héél argeká chira sare, gállé láliká ki ˈday, Um haí môny, um hí ye ˈdu gáá yimet. Guch Waaˈgiet gál hílléká hát umééllá. 
MRK.10.15	Yú hí hé ˈdúwaká geeye, máá Guch Waaˈgiet hát umut ninniká ma ka hilinyká hé Guch Waaˈgiet ma higiliny, yie. 
MRK.10.16	Aalé mu um gil ˈdinnam nie, um ˈdú chiichiˈde, um Waag ki vie.
MRK.10.17	Aalé Yíésu ˈgíéríchlé gaa igireká mú tikiˈd hí ˈdú gáá ˈdodhdhe, mu Yíésu ˈgas met les kurram gaa ˈdoy, mú yiete, kieye, Máá ˈdúwa-, gálaat he oonisúóllo, yú háte ˈdeeme, giri yú luolmit biiyoká aargiroká? yie.
MRK.10.18	Aalé Yíésu mú yiete, kieye, Háteka ye máá ˈdúwaká chegetóol? Hé máá níínní ˈdúwaká mán, Waag tákáma ˈdúwa.
MRK.10.19	Hemuumurit Waaˈgiet kó óg, hemuumurít kieye, ha máádhat chíésiny, haí hol ˈdú burúminy, ha buráany, ha máádhat hódho af káany, ha máádhat điđám ki ˈdíiny, ˈjaakú ubaa ˈjiekú kiikíaw,
MRK.10.20	Aalé máá giriká Yíésu ˈdéé hol ˈdú nie, kieye, Máá gáál he oonisúóllo, hé kinaallá af giri yú máá nyigeeny onnoyká lulle yáá ki yiel, ˈjíig káána úba đig, yie.
MRK.10.21	Aalé Yíésu mú gaa dhaay, mú geelnedhe, mú geey, kieye, He tikiˈde tákáma ko gaa laʼ. Sí, he lullé ˈgayyoká bíre yío, bíre kinaallá gál he maamanká eiy gis, kamur guđoká úratíá ha gaa aargiˈda. Hééllá đusicheka káde, ye el gáá véer, Yíésu hí mú yie.
MRK.10.22	Aalé máá giriká héél maaleká innum hol ˈdú shuune, máá kamúrut ki yeetká geer hí gaa ˈdeenedhe, ali gaa sedhe.
MRK.10.23	Yíésu gáál il gaa nie, lalille geey, kieye, Gál kaamúreká Guch Waaˈgiet higiloká hé tág fargogo, yie.
MRK.10.24	Gál láliká mú ˈdéé hótle hí birgisiche. Mu geđi gáál geey, Ummo, Guch Waaˈgiet ebá hilít hí fargogóon! 
MRK.10.25	Máá kamúrutká Guch Waaˈgiet higiloká hé tág fargogo. Galt hirich íllé ninniká nannaatká hí hawul ˈdú man, yie.
MRK.10.26	Mú lalille súm héél a ˈdabe, hol heegete, kieye, Tá aaléka gálya rubach aargira? yie.
MRK.10.27	Yíésu gáál gaa dhaay, gáál geey, kieye, Hééllá gálaat hai ká aađadhdha, tá Waag hé hí ka aađaatká mán. Waag íín hé he lulle hát gaa ˈgayyo, yie.
MRK.10.28	Bétiro đo ˈdéé ká huogodhe, Yíésu geey, kieye, Ebá dháash, nyíín he lullé nyí hayche, nyí ko el gáá veeˈde, yie.
MRK.10.29	Aalé Yíésu kieye, Yú hí hé ˈdúwaká geeye, máá ˈdaachú ubaa ˈdaa Fayam Midhaballá ˈdugaka, ényle yíekaʼ, nyaaramle yíekaʼ, ˈjielle yíekaʼ, ˈjaalle yíekaʼ, umle yíekaʼ, tá léslé fafuoká yíekaʼ, hayoká, 
MRK.10.30	máá kinaallá gon hé súm hééllá lulle ˈdú burnay-, kúˈd nyuoroká lésallá hai gaa aargira, kor manyjasiny úba il haí aargiˈda. Tá mu bííy biraamiet ka chiimetóótíá luolmit biiyoká hai gaa yíéđima. 
MRK.10.31	Tá gál burnay-, káánalka biiy met ˈgieká bár ˈdaatika biiy el hai ki maada, héétí gál burnay-, káánalka biiy el ˈgieká bár ˈdaatika biiy met hai ki maada, yie.
MRK.10.32	Yíésu ubaa lalille ˈgiericho gaa igire, Yerúsalemo he seseme. Aalé Yíésu gáál met nadhe. Mú lalille héél af ˈdabe. Gál gáál el gaa igireká sierm hí faanne. Yíésu gál láli tomon a naamaká geđi tól eedhdhe. Mu hé gaalí ki ekemeyo-, il hí aargiˈdoká fayamle gáál shie. 
MRK.10.33	Mu kieye, Bá dhaayyíe, muun Yerúsalemo ke seseme. Ál kinaallá Iny Máádhat gál guguđo-, suoryoká ubaa gál nyatalaamká gíl geer ha gaalí gaa kakaa. Gaal mú kúfach mé hai ki kokoo, tá mú kídh hai ká higita. 
MRK.10.34	Kídh kinaal mú hai ˈdú kosolmo, mú sillam hai ˈdú fafaa, mú tuuˈd hai ki tuuna, tá mú hai yeese. Tá kúlích ki seđeká sídhle hollo hí hol ˈdú naata, uushich yé hai gáá ˈdeeme, Yíésu hí gáál yie.
MRK.10.35	Aalé Yákob ubaa nyárlé Yuána giri hele Dhebeˈdayaká Yíésu ˈdú sedhe, mú geey, kieye, Máá gáál he oonisúóllo, he nyí ko rogononnoká nyí met gaa egeetoká nyí feˈde, gaalí yie.
MRK.10.36	Yíésu gáál yiete, kieye, Meete hí ye gaa feˈde? yie.
MRK.10.37	Gaal đo mú geey, kieye, Hé nyí ko gaa feˈdeká he bár kuun he lulle kansimle aargiˈdoká nyí haađicho-, mú tikiˈd ko gíl ˈdaa naanietká yíéđian-, máátí ko gíl ˈdaa ˈjíbachká yíéđianká nyí feˈde, gaalí yie.
MRK.10.38	Aalé Yíésu gáál geey, kieye, Itín hé hí rogononnoká it muog. It kulu manyjasiny yú igianallá úba hí igiannoká uˈdâ? Tá bie gim naan yú gaa nannaatká itín úba hí gaa nannaataká uˈdâ? yie.
MRK.10.39	Aalé gaal kieye, Nyáá nyí uˈda! gaalí yie.
MRK.10.39	Aalé Yíésu gáál geey, kieye, Kulu yú igianallá úba haí igianna. Bie gim naan yú gaa nannaatallá haí gaa naata. 
MRK.10.40	Tá gíl chia ˈdaa naanietká ubaa gíl chia ˈdaa ˈjíbachká yíéđinyle hé yú ma ká mumuriny. Alb kinaallá hé gállé Waag hí tág ki niiyyeká ˈgayyo, muí gáál yie.
MRK.10.41	Aalé lali tomonatí héél maaleká Yákob uba Yuána ˈdú idhane. 
MRK.10.42	Aalé Yíésu gáál lulle hol ˈdú vie, kieye, Ití óg, kidh gállé kaansúo-, hí met ki ˈgieká hí he ki mumura, in hí guguchle aargisia. 
MRK.10.43	Tá itín ˈdaakíchoka, he hé hát kinaallá muuniny. Hurtkíchallá máá gúch fedoká, hí máá hí met gaa kekeen-, hí hujich kí nannuoká yeet. 
MRK.10.44	Hurtkícho máá máá méte yegetká fedoká, hí lulkícho gédéchkícho yeet. 
MRK.10.45	Iny Máádhat ka yimíéllá hé gálaat hí hujich ma ki nanniny, ííni gálaat hujich ki nannaa, ííni sídhle gálaat ˈdú silmia, giri gálaat ririanká, yie.
MRK.10.46	Aalé gaal ˈjien Yeriko kí fame. Yíésu ubaa lalille tá nyésébích he hol ˈgieká hátlé ˈjien gáá kekemeká máá in mán rogonon-, gaalí Bartimááyos yeget-, iny Timaus mare ˈgierich af gaa ija. 
MRK.10.47	Mu Yíésu Nasaretká ali ká nadhe-, maaleká kúóˈd ˈdoy, kieye, Yíésu, Iny ˈDawuˈdallo!
MRK.10.48	Gál burnayká mú il ˈdú eey, kerka mú shabo hođie. Aalé mu geđi súm kúóˈd ˈdoy, kieye, Iny ˈDawuˈdallo! Geer hí ko ye ˈdú guat! yie.
MRK.10.49	Yíésu đo ali ki ˈdie, Mú ka vée, yie. Aalé máá giri in mánká gaalí ká vie, gaal kieye, Ha geer ko gaa ˈdeenêny, ka kííso, mu ko veeme, gaalí yie. 
MRK.10.50	Aalé mu đafarlé gielle ˈgieká úr ki lay, les gaa kiite, Yíésu ˈdú sedhe.
MRK.10.51	Aalé Yíésu mú heete, kieye, Meete ye gaa feˈde? yie. Máá giri in mánká kieye, Máá gáál he oonisúóllo, yú biiy gaa argiroká fede, yie.
MRK.10.52	Yíésu đo mú geey, kieye, Sí, iiy yeen kua ye iiy chíéllá hé ko bisiche, mú yie. Aalé ál tikiˈde kinaal mu biiy gaa arge, mu Yíésu el gaa veere.
MRK.11.1	Aalé gaal hátlé ˈjien Yerusalem kí ˈjobondhe-, ény Beđefege ubaa ény Bedhene Gúm Saano Salabká álle gaa ijoká kí fameká Yíésu lalille naam ali fie. 
MRK.11.2	Mu gáál geey, kieye, Ény gáál met gaa ijóóllá sedhíe. Hátlé hí nyáláár geer higillaká kírífíny ninni-, kálta máá hí ˈdiidhe mán-, gaalí hidheká haí aargiˈda. Kírífíny ka fuˈdíe. 
MRK.11.3	Máádhat hí yiete-, kieye, Háteka hí héél ekeychéel? yieka, mú geeyyíe, Kírífíny Máá Guđoká hí fede, káánallá muí hol ká nannaa, yiedhíe, Yíésu hí yie.
MRK.11.4	Gaal sedheká kírífíny gaalí ˈbíl é hurt gaa yaal mare af ki hidheká arge. Aalé kírífíny gaalí ka fuˈdeká 
MRK.11.5	gál ál kinaal ˈgie mare gáál yiete, kieye, Kírífíny hí furatéél háte hí kokoyyo? yie. 
MRK.11.6	Gaal hát giri Yíésu hí geeyká gáál geey. Gál kinaal gáál kírífíny ki hay, gaal sedhe. 
MRK.11.7	Kírífíny giriká gaalí Yíésu ˈdu gáá ˈdeey. Gaal đafaraamle kírífíny ˈdú gole, Yíésu kírífíny feˈjie. 
MRK.11.8	Gál burnayká đafaraamle ˈgierich af gaa gole, gáál ˈbáá tikiˈd nyáárásh tím gáá muˈde, nyáárásh ˈgierich af gaa gole. 
MRK.11.9	Aalé gál biiy met gaa igireká ubaa gállé hí el gaa igireká kúóˈd ˈdoy, kieye,
MRK.11.9	Waag hé gáál ˈdú ˈjiiyye!
MRK.11.9	Máá meeny Máá Guđo Waag kí yimíéllá
MRK.11.9	ebá Waag hí ˈdú ˈguunúánne!
MRK.11.10	ˈJaa kúnnaa ˈDáwuˈd guchlé biiy el gaa igiˈdoká
MRK.11.10	ebá Waag hí ˈdú ˈguunúánne!
MRK.11.10	Waag Úr Iđoká hé gáál ˈdú ˈjiiyye! 
MRK.11.10	gaalí yie.
MRK.11.11	Aalé Yíésu ˈjien Yerusalem ki ˈjie, ˈBíl Waaˈgiet hile, ˈbíl geer lulle gaa dhaay. Aalé aadh gaanateká mu ubaa lalillé tomon a naamaká Bédhene mé nie.
MRK.11.12	Bííy éíy taaka ka biˈde-, gaal Bédhene gáá kieká, Yíésu geer hí gaa boloy. 
MRK.11.13	Mu kínnách đalayká bííy fag ká arge. Mu sedhe, kerka kinnacho he um gáá eebite. Aalé mu kinnach af kí ˈdieká, kinnach um mán, ˈdaa giri kinnach hísáchle aleđuđugulle muuninyká kinnach nee tákáma he ˈgaa. 
MRK.11.14	Aalé Yíésu kinnach geey, kieye, Taalle ali taalallá kó geđi máá ko um gaa kokuoká mán, yie. Tá mú lalille héél muí hodheká hé maale.
MRK.11.15	Aalé gaal ˈjien Yerusalem kí fameká Yíésu ˈBíl Waaˈgiet náble hile. Mu gál náb kinaal shokodaam gaa higidhdhe-, ubaa shokodaam gaa mamadieká ˈbaad ki arie. Mu karm gaalí birm ˈdug eiy gaa fufumieká ubaa karm gál hóle suoryamká ka mamadieká hí ˈdú ijeká abuunam mure. 
MRK.11.16	Mu máá shókódích himiká ˈguoká náb ˈBíl Waaˈgietká gaa nannaatká rie. 
MRK.11.17	Mu gáál ˈdeenyéél ki ˈdiiyime, kieye, Hé gaalí Warˈgat Waaˈgiet ma gaa véériny? ˈBílchú hí ˈbíl kidh met lulle hí Waag gaa vivisatká yeet, Waag hí chieká muunîny? Tá har hí ál gál buraa léká hóychia! yie.
MRK.11.18	Gál guguđo-, suoryoká ubaa gál nyatalaamká héél lulle maaleká mú kiadhe. Gaal ˈgíérích he mú ki yegeská hol gaa ˈgeˈgedhe, ˈdaa giri nyesebich lulle mú he onisinyle af ˈdabeká.
MRK.11.19	Aalé aadh he gaanateká Yíésu ubaa lalille ˈjien gaa kie.
MRK.11.20	Aalé búrlé-, gaal ˈgierich gaa igireká kínnách giriká gaalí argeká kinnach gogob, hidhle đig. 
MRK.11.21	Aalé Bétiro ˈdeeny giri kinnachká hí táb ká ˈjie, mu Yíésu geey, kieye, Máá gáál he oonisúóllo, ebá fúˈjig! Kínnách giri kuun hí he ki hoteká hé gogoy, yie.
MRK.11.22	Aalé Yíésu gáál ˈdéé hol ˈdú nie, kieye, Waag iiy yiedhíe. 
MRK.11.23	Yú hí hé ˈdúwaká geeye, máá gúmallá geeyo-, Siléew, hol bás ki lab, yeet-, kor geer totom ma gaa ˈgiˈgisanká, hé iiy yeet-, hodho kinaallá hai ˈduuwaa. 
MRK.11.24	Aaléka yú hí geeye, he lullé hí Waag ki vivisata-, hí rogononnoká, hát hí argiyyeká iiy yiedhíe, đo haí aargiˈda. 
MRK.11.25	Aalé hí ali ki ˈdiiyye-, hí Waag vivisatoká gál hí he ki ˈdeeneyká ˈdú ˈjée, héllé hí ki ˈdeeney kinaal hayyíe. Hát kinaallá in ˈJaa kíchia úr ijoká hé hí ˈdeeneycheká haađia, hí ˈdú ˈjeeme. 
MRK.11.26	[Har hí gál hí he ki ˈdeeneyká ma ˈdú ˈjiinyka, ˈJaa kíchia úr ijoká hé hí ˈdeeneycheká ma haađiny, hí ma ˈdú ˈjeeminy,]
MRK.11.27	Aalé gaal geđi ˈjien Yerusalem hol ˈdu gáá nadhe. Yíésu hátlé ˈBíl Waaˈgiet geer gaa sesemeká gál guguđo-, suoryoká ubaa gál nyatalaamká, tá gál káruká hí ˈdú sedhe, 
MRK.11.28	gaal mú heete, kieye, Kansim mááya kuun hí hééllá ki ekemeyche? Tá mááya ko kansimééllá shie? gaalí yie.
MRK.11.29	Aalé Yíésu gáál geey, kieye, Yú hí ˈdéé umut tikiˈd ká heete. ˈDeeny kinaallá ye hol ˈdu gáá náa, aalé hééllá kansim yú ki ekemeyoká máállé hí ye ká shieká yú hí ká geeye. 
MRK.11.30	Yuána bie gím nímle Waago yé gáá ˈdiiyyee? Ebá gálaato yé gáá ˈdiiyye? ˈDeenyééllá ye hol ˈdu gáá náa, yie.
MRK.11.31	Aalé gaal tákámle hol heegete, kieye, Waago yé gáá ˈdiiyye, ke yieka, mu hai gáál ká hegete, Tá háteka hí mú af iiy ma chéenal? ha muí gáál yeedhe. 
MRK.11.32	Gálaato yé gáá ˈdiiyye ke yieka kor háteeye? gaalí yie. Tá gaal onnônyka hát kinaal yegetká, nyésébích guđo hol ˈdu gáá yimieká kiadhe, ˈdaa giri gálaat lulle Yuána hát máá ˈdúwa-, Waag hí ˈdeem ka shigicheká onnoyká.
MRK.11.33	Aalé gaal Yíésu ˈdéé hol ˈdú nie, kieye, Nyáá nyí muog, yie. Aalé Yíésu gáál geey, kieye, Af kinaalka, yáá kansim hééllá ki ekemeyoká máállé hí ye ká shieká úba hí ma ká geđiny, gáál yie.
MRK.12.1	Aalé Yíésu hát hibietká gáál he onisie, kieye, Mú tikiˈd ˈguor saano vinnaká 
MRK.12.2	Aalé saano vinna he hí baan yieká, máá giri lesléká gédéchle gál he lésle af iđieká ali ˈdú kaay, giri gál kinaal mú lésle saanolle gaalí mú ˈbaal ka shiguoká. 
MRK.12.3	Aalé gál giri les ˈdeˈdemeká máá giri gedechká ˈgiliˈgay, mú tune, mú gil ki arie. 
MRK.12.4	Aalé máá giri les léká geđi gédéch eiy gáál ali ˈdú kaay. Máá kinaal gaalí mé ˈdoy, gaalí chaachare. 
MRK.12.5	Máá giri les léká geđi máá éíy taaka ali gaa kaay, máá kinaal gaalí yies. Mu geđi gál éíy burnayká ali fie, gáál ˈdáá tikiˈd gaalí tune, ˈdáá tikiˈd gaalí yies.
MRK.12.6	Máá muí ali ma gaa káany-, ká ˈgiteká tikiˈde. Máá kinaallá he mú inylé gelaamká. Mu inyle gáál el ˈdaˈdo ali gaa kaay, tawunyleka kieye, Gaal inychú hai kiadha, yie.
MRK.12.7	Gál giri muí les af iđieká íny argeká hol geey, kieye, Máá lesallá léká inylé hí aˈjibaatle higiloká hállá. Ka yimedhíe, mú kí yees, les kí lilet, gaalí hol yie. 
MRK.12.8	Aalé gaal đo íny hol ˈdú ˈgiiliˈgay, íny yies, íny les sug ki lay.
MRK.12.9	Aalé máá lesléká háte he ˈdeeme? Mu hai ká yiimedhe, gál kinaal af hai ki beđita, les gál eiy af hai iđimia. 
MRK.12.10	Ití Warˈgat Waaˈgiet giri kieye,
MRK.12.10	Wár gál é ˈdiˈdisoká hí điidheká hé ˈbíl árle yie.
MRK.12.11	Wár kinaallá Máá kúnnaa Guđo Waago hí hát kinaallá koy.
MRK.12.11	Yaalmit ke il ki argóóllá ebá gáál af gil fafaa! 
MRK.12.11	chieká ma túony? Yíésu hí yie.
MRK.12.12	Aalé gál giri guguđoká hib Yíésu hí hogodhééllá hát hí ˈdaalle ki tielká onnoyká Yíésu ˈgiiliˈgayká fede, kor gaal ˈdaa giri nyésébích Yíésu af nee kokoyká kiadheká mú hay, ali gaa sedhe.
MRK.12.13	Aalé gál Farisaay ubaa Heróˈde gállé hí ˈdú ijoká ˈdáá tikiˈd gaalí Yíésu ali ˈdú fie, giri gál kinaal ˈdéé um mákárta-, mú a geer yé gáá ˈdeˈdeenká mú af ki raraatká. 
MRK.12.14	Gaal mú ˈdu gáá yimie, kieye, Máá gáál he oonisúóllo, kúún hát ˈdúúw hogoto-, afka hódho mánká nyáá nyí óg. Kó máá níínní kikiato-, ubaa ˈdú iiyyoká mán. Tá kuun ˈgíérích ˈdúwa-, Waaˈgietká gálaat oonisicha. Aaléka, Káísar ki gibíre ki gugusoká taglée, ebá hé tagle muuniny? 
MRK.12.15	Gibíre ha nyí guutáa, ebá nyáá nyí ma guusiny? gaalí yie.
MRK.12.15	Aalé Yíésu gáál điđamle kimiteká gáál geey, kieye, Háteka hí ye héél af kí dhaˈgasanáal? Ebá ye bíre tikiˈd kí helía, yú dhaaya, yie. 
MRK.12.16	Aalé gaal mú bíre tikiˈd kí helieká, Yíésu gáál yiete, kieye, birééllá gách ubaa hedh hí gaa yaalallá hé mááya? yie.
MRK.12.16	Gaal Yíésu ˈdéé hol ˈdú nie, kieye, Hé Kaisar, yie. 
MRK.12.17	Aalé mu gáál geey, kieye, Hé Kaisar máállé Káísar shía, hé Waag hí léká Waagle shía, yie.
MRK.12.17	Aalé gaal mú ˈdeenyléél af ˈdabe.
MRK.12.18	Aalé gál Saˈdukaay
MRK.12.19	Gaal kieye, Máá gáál he oonisúóllo, Móshe hé muun gáál kí veereká kieye, máádhat nyárle eedhdhe-, tá hátlé um ma ˈdálinyká mán yieka, mú nyárle hí min kinaallá eet, hí mú um kí ˈdalo, he yie.
MRK.12.20	Aaléka, gál yááb hol ki ˈdalidhe mare tiiya. Máá erká min eedhdhe, hátlé ma nyiˈdísinyká mán yie. 
MRK.12.21	Aalé mú nyárlé hí elloká đo min kinaal eedhdhe, tá hátlé um ma ˈdálinyká úba mán yie. Máá kinaal nyárlé hí ˈgar yielká min kinaal úba eedhdhe, kor hátlé um ma ˈdálinyká úba mán yie. Yaalmitééllá gaal lullé hol ki ˈdalidhééllá mé gáá ˈjeeˈjeenne, ˈjíig máá ki tiiyaká đig. 
MRK.12.22	Gaal lullé hol ki ˈdalidhe-, tiiyáállá hídh mánt kufe. Min íín úba el ˈdaal mán chie. 
MRK.12.23	Aaléka, ˈdaa giri min gál hol ki ˈdalidhe-, tiiyyáállá lúl hí shuunneká, af giri gál kufeká uushim yiem gáá ˈdeˈdeenká minnééllá gálallá mááya hí le? gaalí yie.
MRK.12.24	Aalé Yíésu gáál geey, kieye, ˈDaa giri hí Warˈgat Waaˈgiet ubaa fargogint Waaˈgiet ki muogká, in hí hééllá ˈdeeneyche muunîny? 
MRK.12.25	Gál kufeká af giri uushim yiem gáá ˈdeˈdeenká hé máá níínní egeet-, ubaa gaalí egeetká mán. Af kinaallá gaal hát Waag gállé ˈgasso-, urruká hai yeedhe, gaal hé ma shugunan. 
MRK.12.26	Ta gál kufeká uushim yiem gáá ˈdímle ˈdeenyle ití warˈgat Móshe hí veereká ma gaa túony, giri ˈgór bolomeká Waag hí ˈdéé gáá hote-, Waag kieye, Yú he Waag Abiraayam, Waag Yisak, tá Waag Yakob, Waag hí chieká?
MRK.12.27	Waag hé Waag gál kúfach gaa yíéđianká muuniny, Waag he Waag gál luogolká. It tág hééllá ˈdeeneyche! muí yie.
MRK.12.28	Aalé gál nyatalaamká mú tikiˈd ká yimieká, gál hol ki fafalmeká ˈdeenyle nee koy. Yíésu gáál hát ˈdabaanká ˈdéé hol ˈdú naʼ argeká, mu Yíésu yiete, kieye, Hemuumurit Waag hí Móshe ka shiichééllá, hemurit máre hí met iđa? yie. 
MRK.12.29	Aalé Yíésu mú ˈdéé hol ˈdú nie, kieye, Hemurit súm hí met iđoká hééllá: Gál Yisirayel, nee kóo, Máá Guđo Waag kúnnaaká tákámlé ká Guđo. 
MRK.12.30	Máá Guđo Waag kuaká geerkú lulle ki géélneb, hodhinkú lulle ki géélneb, tawunykú lulle ki géélneb ubaa fargogintkú lulle ki géélneb,
MRK.12.31	hemuritlé ki naamaká kieye, Máá olkú hát kúún dhúrkú hol gielallá úba géélnebo he chie.
MRK.12.32	Aalé máá giriká Yíésu geey, kieye, Máá gáál he oonisúóllo, kó tág hé ˈdúwaká hote, hát káána kieye, Waag tikiˈde, Waag éíy taaka hé mán, chíéllá. 
MRK.12.33	Máádhat he Waag geerle, ubaa tawunyle, tá fargogintle lulle ki geelnedhe-, ubaa máá olle hát íín tuuˈdle hol gielallá geelnedheka, hé kinaallá hé suor ke Waag ki ˈdunmayoká ubaa suor ke Waag ki ˈgaˈgaloká lulle a mé ˈgite, muí yie.
MRK.12.34	Yíésu mu ˈdéé hát ˈdaalimoká hol ká nie-, argeká mú geey, kieye, Kúún kó Guch Waaˈgiet ma gaa faganany, yie. Aalé gaal hé máá níínní geđi úba Yíésu yieteká mán.
MRK.12.35	Aalé Yíésu ˈBíl Waaˈgiet gáál he gaa oonisieká gáál yiete, kieye, Háteka gál nyatalaamká kieye, Máá Waag hí kansím koyye-, Messíya lééllá he Iny ˈDawuˈd,
MRK.12.36	ˈDáwuˈd af giri Hím Naasan Waaˈgiet hí ˈdéé ka shigicheká tuuˈdle kieye,
MRK.12.36	Máá Guđo Waag hé Máá chia Guđoká geey, mu kieye,
MRK.12.36	ˈDaab gál ko ka kídhká yú ko ˈgas gim ma fíinyká,
MRK.12.36	ye gíl ˈdaa naanietallá yíéđig,
MRK.12.36	he mú yie,
MRK.12.36	ˈDáwuˈd hí yie.
MRK.12.37	ˈDáwuˈd tuuˈdle in Messíya Máá chia Guđoká yeedhe háluke, tá Messíya háte geđi mú inylé? Yíésu hí yie. Aalé nyésébích giri Yíésu af nee kokoyká mú ˈdeenylé kinaal hí geer gaa meey.
MRK.12.38	Aalé Yíésu gáál he oonisieká kieye, Gál nyatalaam halúg đafaraam ˈdeˈdier les đigká fafaat-, gálaat in gaa muurshaw-, tá gaalí alb hoyyoká naa gaa yegetká fedóóllá, hol ˈdeeˈdemíe. 
MRK.12.39	Gaal ény ˈdiiyiminyká ubaa alb he koonyietká karmlé giri gál ˈduuˈdúwaká hí ˈdú yíéđianká fede. 
MRK.12.40	Gaal ˈdeg híyeská tagano ki ˈdeˈdeme, Waag visan met ˈdeˈdierká gálaat met gaa vivita. Gálallá súmo Waag hí hé il ká aargisicha, yie.
MRK.12.41	Yíésu ˈBíl Waaˈgiet gaa ijeká, ál gaalí bíre fafieká láá yíéđie. Gál sanˈdúg bíre fafieká dhaay. Gál burnay-, kaamúreká birm iigilishká ali fie. 
MRK.12.42	Aalé min he mán-, hiyesidhe mare bakanállé naama ˈgayyeká ali fiiyye. 
MRK.12.43	Yíésu lalille ká vie, kieye, Yú hí hé ˈdúwaká geeye, min he mán-, hiyesidhééllá hé ali fiiyyeká hé gálallá hí ali fieká lulle ˈdú guđo. 
MRK.12.44	Gálallá hé ali fieká, hé guđoká hí kí ˈgite. Minnééllá íín héllé ninni-, les ki iđeká lullé ali fiiyye, muí yie.
MRK.13.1	Yíésu hátlé ˈBíl Waaˈgiet náble yé gáá ˈdeˈdemeká, mú lalille mú tikiˈd mú geey, kieye, Máá gáál he oonisúóllo, ebá dháash! Waar gaalí ényal ki ˈdiséél ebá guguđáan, tá é ebá ˈdisach hí ˈdabáan, yie.
MRK.13.2	Aalé Yíésu mú geey, kieye, Kó ény guguđo-, gaalí ˈdisséél argiyyô? Hé wár níínní wár eiy taaka ˈdug ˈdú ˈgiisatká mán, lulle ha gaalí ˈgieˈgia, yie. 
MRK.13.3	Yíésu hátlé Gúm Saano Salabká ˈdú ije-, ˈBíl Waaˈgiet ˈdaalle bala nieká, Bétiro, Yákob, Yuána, tá Ánˈduru mú nógúól yiete, kieye, 
MRK.13.4	Ebá nyí ka géesh, hééllá ká ˈjobondheka, meete yé ká ˈdeeme, nyí ki kiimisata? yie.
MRK.13.5	Aalé Yíésu gáál geey, kieye, Hol ˈdeeˈdemíe, máádhat haí nyimísan. 
MRK.13.6	Gál burnayká meenychú hai kí yiimedhe, gálaat hai geđia, kieye, Yú he Kirísto,
MRK.13.7	Hí oosom ka ˈjóbká ubaa oosom fágká hemle maalleka haí bírginy. Hééllá yiem hai ká ˈdeeme, tá les el ˈdaˈdle hé geđ igiˈdo. 
MRK.13.8	Kidh hollo hol yeese, kansimano lesam met eiy ki ˈgiiyyoká hollo hol cheese. Les totom haí motoonno, biiy kuoˈd haí gáá ˈdeenne. Hééllá lulle kulle hát geer veerit erkob-, min verennoká he ká yaalla.
MRK.13.9	Tá itín hol ˈdeeˈdemíe, ar ha gaalí fafaa, ény ˈdiiyiminyká ha gaalí gaa tuuna. ˈDaachú ˈdugaka gál kaansúoká ubaa gál les met ki ˈgieká ha gaalí ˈdú egee. Gál kinaallá metle ˈduuwchú haí gaa hogoto. 
MRK.13.10	Erkob Fayam chia Midhaballá gaalí kidh met lulle ki ˈdiiyeen. 
MRK.13.11	Aalé gaalí giiliˈgay-, gaal hí gál arráká ˈdu gáá eeyka, hé hí hogotoká haí geer gaa ˈdeenêny. Af kinaallá ˈdéé hót Waag hí shiichoká hoogodhóo. ˈDeeny hí af geer yé gáá ˈdeˈdeenká Hím Naasan Waaˈgieto hí hogoto, hé itín muuniny.
MRK.13.12	Máádhat nyárlé hol ki ˈdalidheká ar gíl hai gaa kakaa, mú ha gaalí yeese. Héétí iny ˈjaalle ar gíl hai gaa kakaa, mú ha gaalí yeese. Um gállé hí ˈdaloká af hai ká điidhma, gáál kúfach mé hai ki kokoo. 
MRK.13.13	Itín gálaat lulle ˈdaa meenychú ˈdugaka haí neebeedhe. Tá máá hééllá lulle mé ki chirsat-, ˈjíig he mé đig yeetká Waag haí rianna.
MRK.13.14	Aaléka, hé súm gaa nyakarich-, Waag hí néb-, ˈBíl Waaˈgiet ˈdeđeneyoká, ál he ma lilenyká hai kí ˈdeeme.
MRK.13.15	Máá ˈbílle ˈdug ˈdú ijoká hai léen, ˈbíl híliny, shókódích hí ˈbíl geer gaa ijoká ka shúúnan. 
MRK.13.16	Máá forich gaa ijoká hai é hol ˈdú náan, đafaraamle shúúnan. 
MRK.13.17	Hoba! Af kinaal ebá ˈdeg ger ˈgayyoká ubaa ˈdeg um hí ot ki ˈgieká ki ˈdéen! 
MRK.13.18	Waag roogonóo, hééllá hai af ˈdeenyietká afle ali kí ˈdíiny. 
MRK.13.19	Bár kinaal manyjasiny ˈdeew-, ameeny Waag les ka kuonneká kálta gálaat il hí ma árginy-, tá gálaat geđi il hí ma aargirinyká biiy hai gáá ˈdeenne. 
MRK.13.20	Tá Máá Guđo Waag har rám ka chiimetóóllá iraam ma rinyka, máá níínní les ˈdug ˈdú ijoká mán. Tá Waag gállé waarateká ˈdaalle ˈdugaka, rám kinaallá hé Waag hí iraam riiyye.
MRK.13.21	Aaléka, af kinaallá máádhat hí geey-, kieye, Ebá dhaayyíe, Kirísto hállá! muuninyka, Mu hártá! hí yieka, haí mú af iiy chéen. 
MRK.13.22	Gál hođomlé-, hol Kirísto ka hođuoká ubaa gál Waag hí ˈdeem ka shigichoká hol ka hođuoká biiy hai gáá ˈdeeme. Gaal hé farguogo-, kálta gálaat hí il ma ki árginy-, gálaat hí af ˈdaˈdaboká hai ekemeye. Hé gaalí ekemeyóóllá har hé gaalí hát gaa ˈguoká onnônyka hé gál Waag hí waarateká úba bađisie. 
MRK.13.23	Biiy ˈdeeˈdemíe, yáá biiy hátlé đéém taalká hí he lulle geey.
MRK.13.24	Bár kinaal manyjasiny el ˈdaal,
MRK.13.24	aadh hai oongʼoroyyo, ˈguiy édhum hai ˈdaaba.
MRK.13.25	Hidhino úr hai gáá okodmoˈdo,
MRK.13.25	hé farguogo-, úr gaa ˈgieká Waag haí muotisicha.
MRK.13.26	Aaléka, gálaat Iny Máádhat nyáˈdow hát kí yiimetká hai aargira. Mu fargogínt ubaa ˈduuw guđoká hai kí yiimedhe. 
MRK.13.27	Mu gállé ˈgasso-, urruká ali hai ká fafaa, gaal mu gállé waaˈdeká biiy ˈdinnam afuraalle hollo hol ˈdu gáá shuguna, ˈjíig biiy lulle a metlé ki taalká đig.
MRK.13.28	Ebá kinnach ˈdímlé ka ˈdeˈdeenká kí he gaa onnot. Kinnach kolm éíy taakaká ubaa gurf ká layka, it af saano hí gaa higisoká hát ka ˈjobonteká óg. 
MRK.13.29	Hát tikiˈdééllá hé hatallóóllá yaalmitle hí argiyyeka, mú ˈjímle hát ka ˈjobondhe-, mu karaf kí ˈdeenká it óg. 
MRK.13.30	Yú hí hé ˈdúwaká geeye, gálallá
MRK.13.31	Úr ubaa les el met haí ˈgiidha. Tá ˈdeenychú íín hé el met hí ma ˈgiˈgin.
MRK.13.32	Kúlích kinaallá ubaa aadh ˈgásle, Waag gállé ˈgasso-, urruká yíekaʼ, yáá Ínyííl yíekaʼ, hé máá níínní hí ogká mán. ˈJaachú tákáma hí og. 
MRK.13.33	Biiy ˈdeeˈdemíe, haí mé les ki gân! Hééllá lulle kúlích ali kí ˈdeˈdeenká ití muog. 
MRK.13.34	Hééllá hát máá bííy eiy sienyle hí ká hileká. Mu hátlé ényle ma gaa kíinyká gedelle ényle af iđie-, gáál hujichaamle eiy met ki koy-, tá máá é káráfle ˈdeˈdeenká geey-, kieye, Tág yíéđig, ha mé les ki gân! yieká.
MRK.13.35	Aaléka, met hí ˈdú ˈgie. É máálle aflé he ka ˈjeˈjeenká ití muog. Mu gelga ká ˈjeˈjemekaʼ, naan sibil hí aabunawká ká ˈjejemekaʼ, lug erká kí ˈjejemekaʼ, bur ká ˈjejemekaʼ, ití muog. 
MRK.13.36	Hátlé hí ram gaa iiyya-, mú hí met muogká ha muí af kí ˈdíiny. 
MRK.13.37	Hé yú hí geđúóllá gálaat lullé úba yú geđia, Mé les gaa ée, yú yeedhe, Yíésu hí gáál yie.
MRK.14.1	Aaléka, ˈjila máá ˈgasso-, urru-, Waaˈgietká hí gáál ˈdug gaa nadheká ubaa ˈjila balashalle máá hí maat fafuo-, mánká rámlé ka ˈgisateká naama. Gál guguđo-, suoryoká ubaa gál nyatalaamká ˈgíérích điđamo-, he Yíésu ki ˈgiiliˈgaw-, tá mú ki yegeská hol gaa ˈgeˈgedhe. 
MRK.14.2	Gaal hol geey, kieye, Mú ha ke rám ˈjiláállá gaa ˈgiliˈgâny. Mú ke ˈgiliˈgayka, ali os haí laama, gaalí yie.
MRK.14.3	Aalé Yíésu hátlé ény Bedhene gaa ije-, máá héle haru hí fame-, gaalí Símon yegie mare ˈbílle gaa golmoteká, min mé tikiˈd sáláb him hí ilish-, usiyyo-, gaalí nárˈdo yeget mare ˈbíl kí hille. Đudmit mé gaa silliche, Yíésu salab mé ˈdú fafiyye.
MRK.14.4	Aalé gál ál kinaal ijeká ˈdáá tikiˈd idhane, hol af les ki geey, kieye, Sáláballá kor meete he ˈdú manyjayye? 
MRK.14.5	Sáláballá onnônyka gaalí bíre máádhat hí war tikiˈd gaa aargiroká ka yían-, tá gaalí gál he maamanká eiy ki mumúrinyka kalat, gaalí yie. Gaal đo min ki lole.
MRK.14.6	Aalé Yíésu gáál geey, kieye, Min hayyíe, háteka hí min hawul ˈgeˈgetéel? Minnééllá hé midhabká ye ki ekeyche, yie. 
MRK.14.7	Gál he maamanká bar lullé hí hol af iđa. Kúlích mákárta-, hí feˈdoká he haí shigicha. Tá yú yáá bar lulle ke hol af ma iđiny. 
MRK.14.8	Min héllé uˈdoká he ekeyche. Min yú hátlé les ma hílinyká ye salab shugudiche. 
MRK.14.9	Yú hí hé ˈdúwaká geeye, les geer lulle gaalí Fayam chia Midhaballá gaa ˈdiyeenká, hé minnééllá hí ye ki ekeychééllá úba gálaat ha gaalí geđia, giri min table gálaat ma gaa baađanyká, Yíésu hí gáál yie.
MRK.14.10	Yíésu lalillé tomon a naamaká, tá máá gaalí Yúúˈdas Iskáryot yegetká gál guguđo-, suoryoká ˈdú sedhe, mu hát he Yíésu gáál gíl geer gaa kakawká gáál hol geey. 
MRK.14.11	Gál guguđo-, suoryoká héél maaleká ger hí gaa meedhe. Gaal bíre mú ki gugusoká ˈdeenyle mú af iđie. Yúúˈdas aalé ˈgíérích midhab-, Yíésu gál suoryoká gíl geer gaa kakawká hol gaa ˈgeˈgedhe.
MRK.14.12	ˈJila balashalle máá hí maat fafuo-, mánká ubaa ˈjila máá ˈgasso-, urru-, Waaˈgietká hí gáál ˈdug gaa nadheká kúlíchlé erkob-, gaalí aany wálaká gaa yegeská ali kí ˈdiiyye. Aalé Yíésu lalille hí heete, kieye, Ále nyí seenne, nyí ko ˈjila gólólle met tág nanniyya? yie.
MRK.14.13	Aalé mu lalille naam ali fie, gáál geey, kieye, ˈJien sedhíe, ál kinaal mááyáb ibil bie ka ˈguoká hollo hí hol aargiˈda, mú el gaa veerée. 
MRK.14.14	ˈBíl muí hiloká máálle yietíe, Máá gáál he oonisuoká kieye, ˈBíl dheeˈgo-, yú ubaa lalichú nyí ˈjila gólólle ki golmosotoká hé eeke? yiedhíe. 
MRK.14.15	Mu ˈbíl guđo-, úr yaal-, gaalí geer gaa seeyká haí aargisia. ˈBíl kinaallá gólol tág gaa náa, Yíésu hí gáál yie.
MRK.14.16	Aalé gál láliká é mé nieká, he lullé Yíésu hí geeyká tagano ˈgee. Gaal đo ˈjila gólólle tág koy.
MRK.14.17	Aadh gaanateká Yíésu ubaa lalillé tomon a naamaká hol af ija, golmoto. 
MRK.14.18	Gaal hátlé golmoteká Yíésu gáál geey, kieye, Yú hí hé ˈdúwaká geeye, it ke hol állá ˈgar golmosotallá mú tikiˈd gál ye oos ˈguoká gíl geer hai ye gaa kakaa, yie.
MRK.14.19	Gáál đo ger hí gaa ˈdeenedhe, gaal hát taataká mú heegete, kieye, He onnônyka hé yú muuninyáte? yiegie.
MRK.14.20	Yíésu gáál ˈdéé hol ˈdú nie, kieye, He it tomon a naamáállá, tá máá nyí hol ˈdaat tikiˈd gíl ˈgar ki gagatáállá. 
MRK.14.21	Iny Máádhat ˈdeeny héle gaalí veereká he ˈgíéríchle naadha. Tá máá Iny Máádhat gál hí oos ˈguoká gíl geer gaa kakawká, ebá he hí ki ˈdéen! Máá kinaallá úba ma ká ˈdalaanka kalat, Yíésu hí yie.
MRK.14.22	Gaal hátlé golmoteká Yíésu balashá eedhdhe, Waag gielmít hol ˈdú nie, balashá eiy ˈgieˈgie, lalille shie, gáál geey, kieye, Hééllá shuunníe, hééllá he gónchú, yie.
MRK.14.23	Aalé mu kulu ˈduuny vinna hí gaa ijeká eedhdhe-, Waag gielmít hol ˈdú nieká, gáál kúlu shie. Gaal lulle kúlu he gaa ˈjie.
MRK.14.24	Mu gáál geey, kieye, Hééllá he fás chia he hol af iđiny-, gál burnayká ˈdaalle ki okodmootká. 
MRK.14.25	Yú hí hé ˈdúwaká geeye, yáá geđi saano vinnáállá ˈduunyle ma igiminy, ˈdaab kúlích yú ˈduuny vinna kaanaká ál Guch Waaˈgietká ma gaa înyká, yie.
MRK.14.26	Aalé gaal áár ˈdoyká đo yíé ˈdie, Gúm Saano Salabká álle mé nie.
MRK.14.27	Aalé Yíésu gáál geey, kieye, Itín lulkícho in kar haí ye ká ˈdaraanna. Hééllá he hát Waag hí warˈgatle gaa hote-, giri mu kieye,
MRK.14.27	Yú máá wála ˈdeˈdeenká ha yeese,
MRK.14.27	wala íín eiy hai baađaa,
MRK.14.27	muí yieká.
MRK.14.28	Kor yú uushich yé gáá ˈdieka met haí naadha, Galilááya ha seeme, Yíésu hí yie.
MRK.14.29	Aalé Bétiro Yíésu geey, kieye, Har úba gaal lulle ko in kar ká ˈdaneka, yú yáá ko in kar ma ká ˈdaraminy, yie. 
MRK.14.30	Yíésu đo Bétiro geey, kieye, Yú ko hé ˈdúwaká geeye, chúúrééllá lúg hátlé a naam ma ki ˈdáinyká, kúún a seđe ye gaa faalanna, Yáá mú muog, ha cheedhe, Yíésu hí mú yie.
MRK.14.31	Bétiro súm ˈdéé af ki gogoy, kieye, Yáá gon ko ma gaa faalminy, har úba ke hol ˈgar kufunanka! yie. Gál lálíítí úba hát tikiˈdééllá Yíésu yie.
MRK.14.32	Aalé gaal ál gaalí Geđesémane yeget mare ki fame. Yíésu lalille geey, kieye, Állá ka yíéđía, yú sedhe, Waag vita, yie. 
MRK.14.33	Aalé mu Bétiro, Yákob, tá Yuána gáál tól gaa eedhe. Yíésu geer hí súm gaa ˈdeenedhe, tawuny hí ˈjiiyye. 
MRK.14.34	Mu gáál geey, kieye, Yáá tág geer ye gaa ˈdeenedhe, kúfach abala ˈdoy. Állá ka yíéđía, ˈdeyyée, yie.
MRK.14.35	Aalé mu biiy met á níínni mare ki sedhe, abúún ˈdíínie, Waag vite, giri manyjasiny biiy met gaa iđóóllá kálmaréél il hí mú ma aargirinyká. 
MRK.14.36	Mu kieye, Ába, Baabá, he lulle kó uˈdo, kulu manyjasinyallá ye gaa éeb. Tá he hát yú fedoká hai yéen, hí hát kuuní feˈdoká yeet, yie.
MRK.14.37	Aalé mu hol ká nadheká, gaal ram gaa iifa. Mu Bétiro geey, kieye, Símon, kúún ramo gaa iiyya? Kó hát úba aadh ˈgas tikiˈd biiy gaa ˈdeeyyoká mân? 
MRK.14.38	In eiy ˈdeeyyíe, Waag vitíe, giri hí hé ˈdeewká ekenyle hol ma kí haađinyká. Hodhin hí he feˈde, kor gon hí he má uˈduáte, muí gáál yie.
MRK.14.39	Aalé Yíésu geđi hol nadhe, Waag visanlé biimeká ááy gaa nie. 
MRK.14.40	Aalé mu geđi gáál hol ˈdu gáá nadheká gáál ram hí ˈdú ˈjiiy, gaal rafama. Gaal ˈdéé hót mú hol ˈdú nannuoká ˈdabe.
MRK.14.41	Aalé mu gíl ki seđeká hol ká nadheká gaal ram gaa iifa. Mu đo gáál geey, kieye, Hátlé hí hefersete-, hí rayyekâ? Aalé he hé đue, aadh ˈgas hé ali kí ˈdiiyye. Ebá dhaayyíe, Iny Máádhat gál ađaabano ˈguoká gíl geer ha gaalí gaa kakaa. 
MRK.14.42	Les gaa kée, kí siet. Máá gál ye oos ˈguoká ye gíl geer gaa kakawká hé ká ˈjobondhe, yie.
MRK.14.43	Yíésu hátlé ˈdéé hogodheká, Yúúˈdas giri mú lalillé tomon a naamaká mú tikiˈd onnoyká, nyésébích fado orfoká ubaa shar ˈguoká ˈgaa, ali kí ˈdie. Gál kinaallá gál guguđo-, suoryoká ubaa gál nyatalaamká, tá gál káruká hí ali ká fie.
MRK.14.44	Máá Yíésu gál hí oos ˈgieká gíl geer gaa kakawallá íín kisso yaalmit gaalí Yíésu ki kimisatká gáál geey, kieye, Máá yú aˈdíne ˈdungoká mu hé kinaallá, mú ˈgiliˈgáa. Mú hí egeeteká mú hát ˈdabaanká chiˈdíe, gáál yie. 
MRK.14.45	Yúúˈdas ali kí ˈdieká Yíésu ˈdú sedhe, mú vie, Máá gáál he oonisúóllo! yie, đo mú aˈdíne ˈdunge. 
MRK.14.46	Aalé gaal mú ˈgiliˈgay.
MRK.14.47	Yíésu lalillé ál kinaal ˈgieká mú tikiˈd faaˈdlé órofká ká sillite, máá méte suoryoká gédéchle net gaa sare.
MRK.14.48	Aalé Yíésu gáál geey, kieye, Hí ká chimie-, hí fado ubaa shar ká chirate-, hí ye ˈgiliˈgayyéél, yú hé máá buraa léká? 
MRK.14.49	Bar lulle yú ˈBíl Waaˈgiet gálaat he gaa oonisuoká afo ke hol ije, tá har hí ye ál kinaal má gaa ˈgiliˈganya? Aalé káána hé Warˈgat Waaˈgiet hí hoteká hátlé kinaallá ˈdúúw hai yeedhe, yie. 
MRK.14.50	Aalé Yíésu lalille hí hay, gaal đo ali gaa ˈdoˈdodhdhe.
MRK.14.51	Ál kinaal máá ruorich đafar ˈdú laaladhdhe mare Yíésu el gáá veere. Gaal máá kinaal ká saabite. 
MRK.14.52	Mu gáál đafar af ki gadhe, búr ˈdodhdhe.
MRK.14.53	Gaal Yíésu máá méte suoryoká ˈdú eey. Aalé gál guguđo-, suoryoká ubaa gál káruká, tá gál nyatalaamká lulle ál kinaal hol ˈdu gáá yimie. 
MRK.14.54	Bétiro íín hé tagéétíá sie, Yíésu el gaa igire, ˈjíig máá méte suoryoká nyáláárlé hile, nááb gaa yíéđie. Mu ubaa gál ál kinaal ˈdeˈdemeká hol ˈjiet ˈgar ˈbuute.
MRK.14.55	Aalé gál guguđo-, suoryoká ubaa ar ˈdeem mumuˈdoká lulle gál Yíésu ˈdeenteká hol gaa ˈgeˈgedhe, giri ˈdensen kinaal Yíésu ˈdú yegeská. Tá gaal hé mú ˈdú yegeská má argo. 
MRK.14.56	Gál burnayká ˈdeeny hódhoká huogodhe, Yíésu luut kaay, kor gáál hé ˈdee hí hol ma ˈdú fáminy, gáál ˈdee hí hol ká eiyye.
MRK.14.57	Aalé gáál ˈdáá tikiˈd les gaa kie, ˈdeeny hódhoká huogodhe, kieye, 
MRK.14.58	Nyíín nyí maalleká máállá kieye, ˈBíl Waaˈgiet gaalí gíl ki ˈdissééllá ha yú ˈgieˈgia. Ram seđ ˈbíl máá hí gíl ki ˈdiiso-, mánká ha yú gaa ˈdiisa, he yie, gaalí yie. 
MRK.14.59	Hát tikiˈdééllá gáál hé ˈdee hí hol ma ˈdú fáminy.
MRK.14.60	Aalé máá méte suoryoká les gaa kie, gáál hurt ki ˈdie, Yíésu yiete, kieye, Kó ˈdeeny hol ka nanniyyoká mân? Hé ˈdaakúka gálallá hí hodhééllá, kó hé hol gáá nanniyyoká mân? yie. 
MRK.14.61	Yíésu íín taalle shab yie, hé ˈdeeny níínní gáál hol ˈdú nieká mán.
MRK.14.61	Aalé máá méte suoryoká geđi mú heete, kieye, Kúún he Messíya, Iny Waag gaalí memeyokâ? yie.
MRK.14.62	Aalé Yíésu kieye, He yú.
MRK.14.63	Máá méte suoryoká héél maaleká đo idhane, hol đafar eiy ki fue, kieye, ˈDeeny éíy máre geđi ki egese? 
MRK.14.64	It hát mu Waag chaareká maallê? Hééllá háte hí ká dhaayche? yie. Aalé gaal lulle af hí hol ˈdú fame, giri mú gaalí yegeská.
MRK.14.65	Aalé gáál ˈdáá tikiˈd mú sillam ˈdú faafie, mú in đafar gaa hidhe, mú tutumano ki tune, kieye, Máá ko ˈdoyká ebá ká hot! mú yie. Gál ˈBíl Waaˈgiet ˈdeˈdemeká úba mú eedhdhe, mú tune.
MRK.14.66	Aalé Bétiro hátlé nááb gaa ijeká hada máá méte suoryoká hujich ki nannuo mare, ini tikiˈd hí láá ká naate. 
MRK.14.67	Ini mu ˈjiet ˈbuˈbuta-, mú argiyyeká, mú dhaayche, kieye, Kúún úba Yíésu Nasaretallá ití hol ˈgayye, chie.
MRK.14.68	Aalé Bétiro falme, kieye, Hé hogotóóllá yáá muog, kor úba yáá eiy ma náásan yie, đo nááb gáá kie, nyáláár káráfle álle ki ˈdie. Ál tikiˈde kinaal lúg đo ˈdayche.
MRK.14.69	Ini giriká Bétiro argiyyeká gál ál kinaal ˈgieká geđi geeyche, kieye, Hééllá úba mú máállé, chie. 
MRK.14.70	Bétiro geđi falme.
MRK.14.70	Waaséél gál ál kinaal ˈgieká mú geey, kieye, Kúún gon gál kinaallá máállé, ˈdaa giri kúún máá Galilaayaká, yie.
MRK.14.71	Bétiro falme, Waag ˈdodhdhe, kieye, Máá hí hogotóóllá gon yáá muog, yie.
MRK.14.72	Aalé Bétiro hátlé ˈdeeny kinaal af ká ˈgieká lúg geđi gíl ki naamaká ˈdayche. Bétiro ˈdeeny Yíésu hí geey-, giri mu kieye, Lúg hátlé gíl ki naamaká ma ki ˈdânyká, kúún a seđ ha ye gaa faalanna, muí yieká, hí táb ká ˈjie, đo imiro hí gáá okoˈde, buoy.
MRK.15.1	Bur biiy hátlé ka biˈdeká gál guguđo-, suoryoká ubaa gál káruká, tá gál nyatalaamká ubaa ar ˈdeem mumuˈdoká lulle hol ˈdéé af gáá maale. Gaal Yíésu gil hiigidhe, mú Bilááto ˈdú eey. 
MRK.15.2	Aalé Bilááto Yíésu yiete, kieye, Kúún in he kánsích gál Yuuˈdi? yie.
MRK.15.2	Yíésu mú ˈdéé hol ˈdú nie, kieye, Hát kuuní hogotóóllá, yie.
MRK.15.3	Gál guguđo-, suoryoká hé burnayká Yíésu af kaay. 
MRK.15.4	Bilááto geđi Yíésu heete, kieye, Bá dháash, ˈdeeny guđo-, gaalí ko ˈdú ˈdeentééllá, kó ˈdeeny hol gáá nanniyyoká mân? yie.
MRK.15.5	Yíésu hé ˈdeeny hol nieká mán. Bilááto mú shab yeenléél af ˈdabe.
MRK.15.6	Warram lulle ˈjila máá ˈgasso-, urru-, Waaˈgietká hí gáál ˈdug gaa nadheká ali kí ˈdiiyyeka, Bilááto nyátálleka gál gaalí hiigidheká tá máá gaalí fedoká đo gáál hai kí fuura. 
MRK.15.7	Aalé gál gál les met ki ˈgieká ˈjegeduoká fedo-, gaalí hiigidhe mare, mú tikiˈd meenyle Baráábas. Gál kinaallá he gál af giri oos ali kí ˈdiiyyeká gálaat yieská. 
MRK.15.8	Aalé nyesebich Bilááto ˈdú sedhe, mú ruogone, kieye, Nyí hát kua aađaká kog, yie.
MRK.15.9	Bilááto gáál heete, kieye, Máá Kansich Yisirayelká hí kí fuuroká hí féˈde? yie. 
MRK.15.10	Hé muí hatallá ki yieká, he ˈdaa giri muí óg, gál guguđo-, suoryoká hinaaf Yiesu hí faanne-, Yíésu mú ˈdú gáá eeyká. 
MRK.15.11	Gál guguđo-, suoryoká nyesebich ˈdéé af gaa koy, giri Baráábas Bilááto hí ka fuuroká.
MRK.15.12	Bilááto geđi gáál heete, kieye, Tá máá hí Kánsích Yisirayel chegetéél íín háte yú kokoo hí feˈde? yie.
MRK.15.13	Gaal lulle geđi kúóˈd ˈdoy, kieye, Mú ˈgór đarám yaalká ˈdug ˈdú yiesíe! gaalí yie.
MRK.15.14	Aalé Bilááto geđi gáál heete, kieye, Háteka? Mu meete ˈdeeney? yie.
MRK.15.14	Gál giriká geđi súm kúóˈd ˈdoy, kieye, Mú ˈgór đarám yaalká ˈdug ˈdú yiesíe! yie.
MRK.15.15	Aalé Bilááto nyesebich ˈdéé ki aabunayoká fede, mu gáál Baráábas ki fure. Aalé mu yuoyle ˈdéé ki mure, giri gaal Yíésu anakoto gaalí sibilaam met ki higidheká ki tuunoká. Yíésu yuoy hí tunneká, Bilááto geđi yuoy geey, giri Yíésu egeet-, mú ˈgór đarám yaalká ˈdug ˈdú ˈdaraannoká.
MRK.15.16	Aalé yuoy Yíésu ˈbíl ushumba gaalí baratórian yegetká náble eeyye. 
MRK.15.17	gaal Yíésu đafar búr korbiso mare kaay. Aalé gaal ˈgór híí ˈguo mare shóte tág gaa nie, mú mé kaay. 
MRK.15.18	Gaal mú naa yiegie, Kó ˈdúwa-, Kánsích Yuuˈdííllo! gaalí mu yiegie. 
MRK.15.19	Gaal mú mé ˈgulint ki tune, mú sillam ˈdú faafie, mú ˈgas met les kurram gaa ˈdoy. 
MRK.15.20	Aalé gaal mú eesheny hí gaa đuyyeká, mú đafar búr korbidheká kaayká gaa fure, mú đafaraamle geđi fie, giri mú egeet-, mú ˈgór đarám yaalká ˈdú ˈdaraanká.
MRK.15.21	Aalé gaal máá forich gáá yiimie-, ál kinaal ká nadhe-, gaalí Símon yeget mare he ˈdú moy, giri mu Yíésu ˈgórlé đarám yaalká ˈgar egeetká. Máá kinaallá he máá lés Kurene, Alekesánda ubaa Rúúfus ˈjaallé. 
MRK.15.22	Aalé gaal Yíésu Ál Golgota ˈdú eedhdhe. Ál Golgota hélle kieye, Ál Me ˈGonte. 
MRK.15.23	Aalé gaal ˈduuny vinna-, gaalí henyit hol fieká Yíésu shie, ˈduuny kinaal muí điidhe. 
MRK.15.24	Aalé gaal mú ˈgór đarám yaalká ˈdú ˈdoy, ˈgór ali koy. Aalé gaal hol koiy ki ˈdoy,
MRK.15.25	Gaal mú ˈgór đarám yaalká ˈdú ˈdarameká, hé kinaallá he aadh ˈgas seđe burroká. 
MRK.15.26	Yíésu hé gaalí ˈdú ˈgiliˈgay-, gaalí ˈgór ˈdug gaa veereká kieye,
MRK.15.27	Gál éíy taaka-, naama-, buraallé mare úba gaalí ˈguor đarám ˈgieká ˈdú ˈdane. Mú tikiˈd gaalí Yíésu gíl ˈdaa naaniet koy, máátí gaalí mú gíl ˈdaa ˈjíbach koy.
MRK.15.28	 ] 
MRK.15.29	Aalé gál ál kinaal ka nanadheká mú chaachare, met gaa muotie, kieye, Kúbu! Kuun he máá hol ˈdabe-, ˈBíl Waaˈgiet ˈgieˈgie-, tá ˈBíl aadh seđ gaa ˈdiˈdiseká muunîny? 
MRK.15.30	ˈDaa! Ebá káána hol rig, hol ˈgór đarám yaal kinaallá gáá léésish! gaalí mú yiegie.
MRK.15.31	Hát tikiˈdééllá úba gál guguđo-, suoryoká ubaa gál nyatalaamká hol geey, Yíésu eeshey, kieye, Mu gál eiy riríme, tá íín har káána hol má ririana! 
MRK.15.32	Ebá Messíya Kánsích Yisirayelallá hí ˈgór đarám yaallallá úr gáá leedho, kí il ki argo, tá kí iiy yeet, gaalí yie. Gál giri gaalí ˈguor đarám ˈgieká ki ˈdaneká úba mú chaachare.
MRK.15.33	Aalé aadh ˈgas le kulichká ˈdoyyeká biiy lulle đo chuurayye, ˈjíig aadh ˈgas saal đig. 
MRK.15.34	Aadh ˈgas saal ˈdoyyeká Yíésu af gaa guđoká ki buoy, Eloi, Eloi, lema sabak-dháni? yie. Hé kinaallá hélle kieye, Waagchú, Waagchú, háteka ye haychéel?
MRK.15.35	Gál ál kinaal ˈgieká ˈdáá tikiˈd héél maaleká kieye, Ebá dhaayyíe, máá giriká Elíya veveme, hol yie.
MRK.15.36	Mú tikiˈd ˈdodhdhe, đafar ˈduuny bírigká ki tie, tá ˈgul mé ki ˈdane, Yíésu ki helie, giri muí ˈbuusatká. Máá kinaal kieye, Ebá kí mú hayo, mú kí ká dhaayo, Elíya har ká yiimet-, mú ˈgór gáá lelesuoka, yie.
MRK.15.37	Aalé Yíésu af gaa guđoká kúóˈd ki ˈdoy, đo sidh hí ˈgite. 
MRK.15.38	Aalé đafar ˈBíl Waaˈgiet-, ˈbíllé geereká af gaa tielká eiy lođuđugul fuate, mé đig, el đig. 
MRK.15.39	Máá yuoy kúˈd mé ki yiel mare Yíésu bala kí ˈdie. Mu Yíésu yaalmit he kufumeká argeká kieye, Hé ˈduwa, máállá gon he Iny Waaˈgiet, yie.
MRK.15.40	Ál kinaal úba hé gál ˈdiet Yíésu dhaˈgame-, tagéétí ˈgie mare hí ˈgie. Gál ˈdíét kinaal mú tikiˈd María Magaˈdalaká, mú tikiˈd María giri Yákob ninniká ubaa Yoséítos ˈjielléká, mú tikiˈd Salóme. 
MRK.15.41	Gál ˈdíétallá Yíésu Galilááya gaa ijeká ííni mú ˈgar seseme, mú golmie. Gál ˈdiet éíy burnay-, mú hol Yerúsalem ˈgar ka yimieká úba hé ál kinaallá gaa ije.
MRK.15.42	Kúlích kinaallá he kúlích gaalí shokodaam hol met tág gaa nannuo-, bííylé ka biiˈdoká Kúlích Hef ˈGisanká. 
MRK.15.43	Aadh gaanateká máá ˈjien Arimataya-, gaalí Yúósef yegie-, gál arráká máállé ˈdúwa-, Guch Waaˈgiet ka chiimetoká úba met egeseká ká yimie. Máá kinaallá hát sierm mantiká Bilááto ˈdú sedhe, mú gón Yiesu ruogone. 
MRK.15.44	Bilááto Yíésu hát đo kufeká, af ˈdabe. Aalé mu máá giri yuoy kúˈd mé ki yielká ká vie, tá mú heete, Yíésu har kín kufeka. 
MRK.15.45	Bilááto máá kinaal hí fayám shie. Aalé Bilááto Yíésu kúfáchle ˈdúúw maaleká Yúósef geey, giri mu Yíésu gónle egeetká. 
MRK.15.46	Aalé Yúósef đafaraam édh-, ka hidhdheká Yíésu ˈgór úr gáá leesie, mú đafaraam kinaal ki ˈdane, mú liish waariet-, kis gaalí ˈgodhe mare ki galie. Mu nyátáábá gaalgalsie, liish af gaa koy. 
MRK.15.47	María Magaˈdalaká ubaa María giri Yoséítos ˈjielléká ál gaalí Yíésu gaa kaayká arge.
MRK.16.1	Gélgá giri Kúlích Hef ˈGisanká hí gaa ˈgiteká María Magaˈdalaká ubaa María giri Yákob ˈjielléká, tá Salóme sáláb usiyyoká hidhdhe, giri gaal seseen-, Yíésu salab shugudmuoká. 
MRK.16.2	Aalé rám tiiyaká kúlíchlé erká bííylé ka biˈdeká aadh gulum yé ki ˈdiiyyeká ˈdeg giriká uushich álle siete. 
MRK.16.3	ˈDég ˈgíéríchlé gaa igiˈdeká hol heesete, kieye, Mááya gáál nyátáábá gaalí uushich af gaa koyal gáál kí gaalgalsia? chie.
MRK.16.4	ˈDég fuˈjiyyeká uushich nyátáábá afka mán. Nyátáábá kinaallá hé tág guđo, kor nyátáábá uushich af tól ki ija! 
MRK.16.5	ˈDég uushich hilleká, máá ruorich đafar édhká kaadhdheká hí gíl ˈdaa naaniet ija, ˈdég birgiyye.
MRK.16.6	Aalé máá ruorich kinaal ˈdég geey, kieye, Haí bírginy! Yíésu Nasaret-, gaalí ˈgór đarám yaalká ˈdú yies-, hí ˈdu gáá chimieká hé állá gaa láʼ. Mú hé Waag hí loolnoyche, uushich yé gaa ˈdie. Ebá ál gaalí mú iifieká dhaayyíe. 
MRK.16.7	Sedhíe, mú lalille ubaa Bétiro geeyyíe, Yíésu met haí naadha, Galilááya hai seeme. Mu hát hí geeyká ál kinaallá hollo hí hol gaa aargiˈda, yiedhíe, Máá giri ruorichká hí yie.
MRK.16.8	ˈDég birgiyye, fađanne, uushich álle gaa ˈdoˈdoote, ˈdaa giri ki birgiyyeká hé máá níínní geeycheká mán.
MRK.16.9	[Rám tiiyaká kúlíchlé erká bííy ka biˈde-, Yíésu uushich yé gáá ˈdieká, María Magaˈdala-, giri muí aryaan tiiyaká yé gaa ˈdeeyká er mú hol af kí ˈdie. 
MRK.16.10	Aalé María kinaal Yíésu gállé hol ˈgar sesemeká ˈdú siete. Gáál af kí ˈdiiyyeká gáál ger hí gaa ˈdeenédhe, gaal bebime. Aalé gáál fayám shiiche. 
MRK.16.11	Gaal ˈdéé maale-, Yíésu geđi lúol yáá arge, María hí chieká, gaal mú ˈdeenyle điidhe.
MRK.16.12	Hééllá el ˈdaal Yíésu yaalmit eiy kaadhdhe, gállé ˈgierich gaa igire-, naama mare yé ˈdu gáá ˈdie. 
MRK.16.13	Gál kinaal úba sedhe, mú gálléétí geey. Gaal kinaal ˈdeenyle úba điidhe.
MRK.16.14	Waaséél Yíésu lalillé tomon a takachká hátlé golmoteká Yíésu hí yé ˈdu gáá ˈdie. ˈDaa giri gaal gál kieye, Yíésu hé uushich yé gáá ˈdie, nyáá nyí argiyye, yieká af iiy ma yéen-, met googonoyká in Yíésu hí ki lole.
MRK.16.15	Aalé Yíésu gáál geey, kieye, Les lúl gaa sedhíe, gálaat lulle Fayam chia Midhaballá ki ˈdiiyimíe. 
MRK.16.16	Máá ye iiy yeet-, gaalí bie gim nuoká rubach hai aargira. Tá máá ye iiy ma yéenká kúlích Waag gálaat hol eiy gaa nanniyyoká hé ˈdeewká il haí aargiˈda. 
MRK.16.17	Gál ye iiy yieká hé gaalí af ˈdaˈdabóóllá hé hol ˈguo: ˈDaa meenychúka gaal gálaat aryáán yé hai gaa ˈdeđia. Gaal af he muogká ˈdéé hai ki hogodho. 
MRK.16.18	Gaal chár gíl hai ki chiiˈda. Gaal hé gálaat yegeská ˈjieka, hé kinaallá úba hé hát hí kokuoká mán. Gaal gál basham ˈguoká gil ˈdú fieka, gálaat đo hai bie, muí yie.
MRK.16.19	Aalé Máá Guđo Yíésu gáál ˈdeenyéél geeyká đo Waag hí eete, úr mé nie, Waag gíl ˈdaallé naanietká yíéđie. 
MRK.16.20	Aalé Yíésu lalille kie, les lúl gaa sedhe, gálaat Fayam Midhab Yiesúúllá shie. Máá Guđo Yíésu úba hé gáál hol hujich ˈgar nannie. Gaal gálaat ki ˈdiiyimeká gálaat hé hé gaalí af ˈdaˈdaboká úba il ki arge. Hatallá in Yíésu fayamlééllá hát ˈdúwaká gálaat argisie.]
LUK.1.1	Kó súm ˈdúwaʼ, Tíáfeles lééllo,
LUK.1.2	Gál er ali gaa ije-, hé kinaal il ki arge-, he fayamle ˈdiiyimeká nyí fayám ká shie. 
LUK.1.3	Aalé káána yáá giri hib kinaallá mé gáá koonle ˈgas eeyká úba ko hib kinaallá ˈdú gáá veere-, ko híb ˈgas gáá koyka kalat. 
LUK.1.4	ˈDeeny yú ko ˈdu gáá verenóóllá ˈdaa giri hé gaalí ko hiibisieká ˈduuwle kuuní kiimisatoká.
LUK.1.5	Bár giri Heróˈde he kánsích lés gál Yuuˈdi onnoyká mú tikiˈd máá gál suoryo-, Waaˈgiet-, Abiya-, gaalí Sakaría yegie mare hé lés kinaallá gaa ije. Mú minle meenyle Elísabet, ˈbíl íl Aaronno
LUK.1.6	Gaal hullaalle gál ˈdúwa-, Waag kikiatká. Gaal hé Máá Guđo Waag hemuumuritle ubaa atimle tikiˈd úba ma hâny, gáál úba hé gaalí ˈdú ˈdeensetká mán. 
LUK.1.7	Tá gaal hé um mannay, ˈdaa giri Elísabet ˈdal mannayyeká. Gaal hullaalle eiy warram hí hol ki sedheká.
LUK.1.8	Aalé Sakaría ubaa gállé Abiyaká hújíchlé suoryo-, Waag metle tág gaa nannuoká kálle ka maˈdeká, 
LUK.1.9	hát giri nyátál gál suoryokáka gaal koiy ˈdoy.
LUK.1.10	Aalé aadh ˈgas giri gaalí henyit éér kikuoká ali kí ˈdiiyyeká mu ˈBíl Waaˈgiet hile, henyit éér kie. Gál ˈBíl Waaˈgiet álle hol ˈdu gáá yimie-, baaˈd ˈgieká henyit eer hí kieká lulle Waag vite.
LUK.1.11	Aalé máá ˈgasso-, urru-, Waaˈgietká Sakaría yé ˈdu gáá ˈdie, kara henyit érle hí ˈdug gaa kekemeká ˈdaa naaniet kí ˈdie. 
LUK.1.12	Sakaría máá urru kinaal argeká birge, fađane. 
LUK.1.13	Aalé mu Sakaría geey, kieye, Sakaría, ha bírginy. Waag visankú hé Waag hí maalle. Min kua Elísabet iny yab hai ko kí ˈdaalla. Íny meenylé shigichoká Yuána. 
LUK.1.14	Kúún geer hai ko gaa meedhe. ˈDaa giri iny hí ki ˈdalmaatká gál burnayká úba ger haí gaa meedhe. 
LUK.1.15	Iny Máá Guđo Waag metle hai gaa ˈduuwaa. Mu hé ˈduuny vinna
LUK.1.16	Mu gál burnay-, Yisirayelká Máállé Guđo Waag hollo hol ˈdu gáá nannaa. 
LUK.1.17	Mu Hím Naasan ubaa fargogint Waaˈgiet tikiˈde máá Waaˈgiet Elíya hí ˈgieká hai aargira, mu Máá Guđo Waag met hai ká naadha, giri mu idhaam kasle hol gaa lalaan-, gaal ubaa umle hol higiloká. Mu gál ˈdeeny Waaˈgiet nee ma kokonyká hollo hol gaa laama, giri gaal ˈdaalim gál ˈdúwa-, Waag kikiatká ˈdeenyle iiy yeetká. Mu Máá Guđoká gál hí iiy yegetká met tág hai kokoo, máá ˈgasso-, urruká hí yie.
LUK.1.18	Aalé Sakaría mú geey, kieye, Hé kinaal háte yú og? Yú karsich. Minchú úba karsidhe, yie. 
LUK.1.19	Aalé máá ˈgasso-, urru kinaal mú geey, kieye, Yú he Gáburiel, giri Waag innumle gaa yaalká. Yú Waago ko ye ali ˈdu gáá kaayye, giri ko fayam midhaballá shiguoká. 
LUK.1.20	Bá dháash, ˈdaa giri kuun hí ˈdeenychú iiy ma ki chéenká kúlích kinaallá ˈdaab ali ma kí ˈdíinyká kúún af ha ˈdaabiyya. ˈDeenychú hai ˈduuwaa, kúlíchle ali hai kí ˈdeenne, muí mú yie.
LUK.1.21	Gál baaˈd ˈgie-, Sakaría egeseká Sakaría ˈBíl Waaˈgiet chuoyká he af ˈdabe. 
LUK.1.22	Aalé mu baaˈd yé kí ˈdieká, af gáál hol ki geđuoká mán. Gaal mu hát hé mákártaká hí ˈBíl Waaˈgiet yé ˈdu gáá ˈdieká kimite. Mu af ˈdabe, mu gáál gil ki geeđie.
LUK.1.23	Sakaría kállé he naasan ˈBíl Waaˈgietká ˈgiteká é hol ˈdú nadhe. 
LUK.1.24	Aalé el ˈdaal mú minlé Elísabet geer hí hile. Min hol shuolsiche, ˈguiyam chen ˈbíl tákáma he gaa iđe. Min kieye, 
LUK.1.25	Hééllá hé Máá Guđo Waag hí ye ki ekeyká, in aalé káána mu ye ˈdú ˈjie, kern ˈgin yú gálaat innumle ki sesemeká muí ye gaa eey, min hí chie.
LUK.1.26	Aalé Elísabet geerle ˈguiyam hí le yieká, máá ˈgasso-, urru-, giri Gáburiel léká Waag hí ény Nasaret giri lés Galilaayaká ali ˈdú kaayye. 
LUK.1.27	Waag Gáburiel ini gaalí María yegie-, Násaret gaa iđe-, kis Yúósef giri ˈbíl íl ˈDawuˈdká hí đarm sidheká muí ali ˈdú kaay. 
LUK.1.28	Aalé mu María ˈdú sedhe, kieye, Kó Waag ko ˈdú ˈjiiyyéel, náa! Kúún kó Máá Guđo Waag hí hol af iđa, yie.
LUK.1.29	María ˈdeenyéél maalleká súm neeyye, tawuyye, ˈDeenyéél hélle meete? chie. 
LUK.1.30	Aalé máá ˈgasso-, urru kinaal mú geey, kieye, María, ha néeny. Waag hé ko ˈdú ˈjiiyye. 
LUK.1.31	Bá dháash, kúún geer hai ko higila, iny yab ha ˈdaalla, íny meenylé shigichoká Yíésu. 
LUK.1.32	Mu máá ˈdúwaká hai yeedhe. Mú meenyle he Iny Waag Úr Iđoká. Máá Guđo Waag mú kara eshi eshimlé ˈDawuˈdká hai shigia. 
LUK.1.33	Mu taalle bííyyo ˈbíl íl Yakobo mé ki yaalla, mú guchle hé a mé mán, muí María yie.
LUK.1.34	Aalé María mú heesete, kieye, Héél kor háteeye, yú kálta máá yab nyí hol má arginy? chie. 
LUK.1.35	Mu María ˈdéé hol ˈdú nie, kieye, Hím Naasan Waaˈgiet hai ko ˈdu gáá leete, fargogint Waag Úr Iđoká hai ko buanna. ˈDaa kinaallá ˈdugaka in veel ˈdalaatká he Iny Waaˈgiet saas mán-, ˈdúwaká. 
LUK.1.36	Bá dháash, Elísabet giri máá fás kua-, gálaat hí óg ma ˈdaˈdalinyká, har úba káána karsidhe kátaka, hé geer hí hile, geerle káána ˈguiyam hí le. 
LUK.1.37	Waag hé hé níínní hí ká aađaatká mán, muí María yie.
LUK.1.38	Aalé María mú geeyche, kieye, Yú he Máá Guđo Waag gédéchlé, hé hotéél hí hát kinaal ˈdie, María hí mú chie. Máá giri ˈgasso-, urruká đo ali gaa sedhe.
LUK.1.39	Rám iraam mánká ˈgiteká María đo kiiyye, siete, ény lés gumano Yuuˈdiaká mé niiyye. 
LUK.1.40	Ál kinaal ki ˈjiiyyeká siete, ˈbíl Sakaria hille, Elísabet naa chie. 
LUK.1.41	Elísabet tikiˈde naa Maria maalleká, đo veel hí geer gaa kiite. Aalé Elísabet Hím Naasan Waaˈgiet hí koch chie, 
LUK.1.42	súm af úr ki eeyye, kieye, Gál ˈdiet lulle kúúni Waag ko ˈdú ˈjiiyye, veel kuun hí ˈdaalloká hé Waag hí ˈdú ˈguunuanne. 
LUK.1.43	He háteeye, yáá Máá chia Guđoká ˈjielle úba ye ˈdu gáá chimíel? 
LUK.1.44	Bá dháash, tikiˈde giri naakú yú maaleká in veel ninni-, ye geer gaa ijóóllá đo geer hí gaa meedhe, ye geer gaa kiite. 
LUK.1.45	Min halúg ˈdeeny Máá Guđoká hí geey-, He hát kinaal hai yeedhe, muí yieká iiy chíéllá, ebá geer hí gaa meet, Elísabet hí chie.
LUK.1.46	María kieye,
LUK.1.46	Hodhinchú hé Máá Guđo Waag guđanayche.
LUK.1.47	Waag giri Rúbách chiaká hé ye geer gaa meeyche,
LUK.1.48	ˈdaa giri yú mú inillé gedech-, biiy ello-, tá mu ye argééllá.
LUK.1.48	Bá dháash, yú aalé káánaka gálaat hátlé hol ká hođuoká,
LUK.1.48	min Waag hí ˈdú ˈjiiyyeká gaalí ye yeedhe.
LUK.1.49	Waag Fargogiyyoká hé ye hé guđo midhabká ki ekeyche.
LUK.1.49	Waag meenyle he Máá Saas Mánká.
LUK.1.50	Waag gál hí iiy yie-, hí kikiatká
LUK.1.50	hátlé hol ka hođuoká geer haí ˈdú guudhdha.
LUK.1.51	Waag hé tág hé farguogoká gíl geerle tág ki niiyye.
LUK.1.51	Mu hé gál hol memeyo-, tawunyleka
LUK.1.51	hol gál ˈdúwaká ka dhaˈgasanká bađisie.
LUK.1.52	Mu hé gál farguogoká karmlé guguchiká gáá leesie.
LUK.1.52	Mu hé gál gaalí eesheyká les gaa shuune.
LUK.1.53	Mu hé gál kuoˈd ˈguoká hát ˈdabaanká heyisie.
LUK.1.53	Mu hé gál kaamúreká gil búrká ki galie.
LUK.1.54	Mu hé geer guanle mé ká ˈguo,
LUK.1.54	gedellé Yisirayelká yiir gáá ˈgiliˈgay,
LUK.1.55	hát giri mu Abirááyam ubaa umlé
LUK.1.55	giri eshim eshim kúnnaaká
LUK.1.55	hátlé taalle bííyyo hol ka hođuoká muí af iđieká,
LUK.1.55	María hí chie.
LUK.1.56	María ubaa Elísabet hol ˈguiyam seđ a yíéđie, María đo ényle hol ˈdú naate.
LUK.1.57	Elísabet ˈdálle ali kí ˈdiiyye, mu iny yab ˈdale. 
LUK.1.58	Mú olle ubaa mú gálle fayám maale-, fayam kieye, Máá Guđo Waag hé tág Elísabet ˈdú ˈjie, gaalí yieká, gaal mú hol ˈgar geyie. 
LUK.1.59	Ram síet chieká gaal véel hermisinyle ˈdu gáá yimie, gaal onnônyka véel meeny ˈjaallé Sakaría shigie. 
LUK.1.60	Aalé véel ˈjielle kieye, Hé hát kinaallá muuniny. Véel meenylé ki shiguoká Yuána, chie. 
LUK.1.61	Aalé gaal min yiete, kieye, Háteka? Mú ˈbíl ílle máá níínní meenyéél léká mán háluke! gaalí yie. 
LUK.1.62	Aalé gaal véel ˈjaalle bala ˈdú nie, giri véel ˈjaalle meeny hí shiguoká gaalí maaloká. 
LUK.1.63	Aalé mu ˈgór ˈbasso-, verenoká gáál yiete, mú gaalí ˈgór shie, ˈgór ˈdeeny muí ˈdug gaa veereká kieye, Véel meenyle Yuána, he yie. Aalé gaal lulle he af ˈdabe. 
LUK.1.64	Ál tikiˈde kinaal Sakaría af hí eiy ˈdie, ˈdéé huogodhe, Waag meey. 
LUK.1.65	Gál ólloká lulle he af ˈdabe, fayam kinaal lés gumano Yuuˈdiaká lulle bash ki chie, gaalí hol ki geey. 
LUK.1.66	Gálaat lulle ˈdeenyéél maaleká gerle ki tawue, kieye, Veelééllá aadh ˈdaatika kor veel háte yaal? gaalí yie. Hatal gaalí yíél, veel íín hé Waag gíl geer gaa ije.
LUK.1.67	Véel ˈjaallé Sakaría Hím Naasan Waaˈgiet hí koch chie, mu ˈdeeny Waag hí shiicheká ˈdiiyime, kieye,
LUK.1.68	Kí Máá Guđo Waag Yisirayelká meeyo,
LUK.1.68	ˈdaa giri mu muun gáál ˈdu gáá yimie-, gáál rieká.
LUK.1.69	Waag hé gédéchlé ˈDáwuˈd ˈbíl ílle máá fargogo-,
LUK.1.69	rubachietká yé gáá ˈdeeyche, mú gáál ká shiiche,
LUK.1.70	hát giri héle gál Waag hí taak koyye-,
LUK.1.70	Waag hí ˈdéé ka shigicheká hí gáál ka geey-,
LUK.1.71	giri mu kidh ubaa gál lulle gáál nébká
LUK.1.71	gil gerle gáál gáá ririanká.
LUK.1.72	Waag eshim eshimkúnno geeyche,
LUK.1.72	giri gáál ˈdaalleka mu gáál geer hí ˈdú guguat-,
LUK.1.72	he af iđiny mu íín dhúrle hí gáál af iđieká
LUK.1.72	hí in ma ka baađanyká.
LUK.1.73	He af iđiny Waag hí eshi eshim kúnnaa Abirááyam af iđiche-,
LUK.1.73	máálle hol ˈdodhdhe kinaal hééllá:
LUK.1.74	Mu kidh gíl geer hai gáál gaa riima,
LUK.1.74	giri hé ki kikiat mán-, ki mú vivisatká.
LUK.1.75	Tá múún rám kúnnaa ki lésal ˈdú ijoká
LUK.1.75	Waag innum leka ki gál ˈdúwa-,
LUK.1.75	he fedit Waaˈgiet gaa ijoká ki gaa yegetká.
LUK.1.76	Kó veel chial,
LUK.1.76	kúún Waag Úr Iđoká máállé ˈdéé ka shigichoká cheedhe.
LUK.1.76	Kúún Máá Guđoká met ha naata,
LUK.1.76	mú ˈgíéríchle met tág ha kooyyo.
LUK.1.77	Kúún Máá Guđoká hát gálle ririanká gálaat ha ki ˈdiyeenne,
LUK.1.77	giri mu gáál nyuogimle gaa egewká.
LUK.1.78	Rúbách kinaallá Waagkúnno geer kurshamlé yé gáá ˈdeeme,
LUK.1.78	édhum hai gáál shigia,
LUK.1.78	hát giri aadh bur yé ká ˈdeˈdeenno-,
LUK.1.78	gálaat gáá verenoká.
LUK.1.79	Édhúm kinaal gál bííy gaa ongʼoˈde-,
LUK.1.79	bííyle súm húˈd chieká gaa ijoká yé hai ˈdu gáá ˈdeeme,
LUK.1.79	tá úba ˈgaskúnno ˈgíérích naannáká hai nannaa,
LUK.1.79	Sakaría hí yie.
LUK.1.80	Aalé veel guđandhe, Hím Naasan Waaˈgiet ˈdaa ki liledhe. Mu ˈbakat álle gaa yíéđie, ˈjíig mu gál Yisirayel ál kinaal ki ˈdiiyime.
LUK.2.1	Bár kinaal máá kansich les ger lulle mé ki yiel-, Káísar giri Agústo léká ˈdéé mure, giri gálaat lullé les gaa ijoká gaalí totoyoká. 
LUK.2.2	Af giri Kurénios he kánsích Siria onnoyká hééllá he gálaat túóylé erká. 
LUK.2.3	Aalé gálaat lulle ˈjienle hol ˈdú nadhe, giri meetle gaalí verenoká. 
LUK.2.4	Yúósef úba ény Nasaret giri lés Galilaayaká gaa kie. Ény ˈDawuˈd-, gaalí Bételeem yeget-, giri lés Yuuˈdiaká mé nie, ˈdaa giri mu máá ˈbíl íl ˈDawuˈdká. 
LUK.2.5	Yúósef ubaa inillé đarm sidhe-, geer ˈgayye-, gaal hí María yegieká hol eedhdhe, giri gáál gaalí meet verenoká. 
LUK.2.6	Gaal hátle Bételeem gaa ija, María ˈdálle ali kí ˈdiiyye. 
LUK.2.7	María veel nyigeeny-, ˈgas kí kooteká ˈdalle. ˈDaa giri gaal é ííf gaa ˈdabeká véel súm gaa iifiche, véel đafaraam buuyye.
LUK.2.8	Chúúré kinaal ény kinaal ˈjobintle hé fórích aiyiet hí gaa ije.
LUK.2.9	Aalé máá ˈgasso-, urru-, Waaˈgietká fórích kinaallá gálle yé ˈdu gáá ˈdie, Máá Guđo Waag édhúmle gáál ˈdinnam lulle gaa veere, gaal súm birge. 
LUK.2.10	Máá ˈgasso-, urru-, Waaˈgiet kinaal gáál geey, kieye, Haí bírginy. Bá dhaayyíe, yú fayam guđo-, geyyiny ˈgayyo-, gálkícho lulle ki midhabká hí ˈdu gáá sidhe. 
LUK.2.11	Kúlíchallá ény ˈDawuˈd hé máá gáál ririanká hí ki ˈdalidhe. Máá kinaallá he Máá Guđo Kirísto.
LUK.2.12	Mu hátlé hí kiimisatoká hééllá: Hí sieteka, veel ninni-, gaalí đafaraam bue-, súm gaa iifoká haí aargiˈda, muí yie. 
LUK.2.13	Aalé ál tikiˈde kinaal nyésébích guđo-, yuoyo-, Waaˈgiet-, úr gáá leedheká ubaa máállé ˈgasso-, urru kinaal hol ˈdú fame, gaal Waag meey, kieye,
LUK.2.14	Waag Úr Iđoká gaalí meeyo,
LUK.2.14	gál lesallo-, muí ˈdú iifoká hí naanná yíéđuo,
LUK.2.14	gaalí yie.
LUK.2.15	Aalé nyésébích gál ˈgasso-, urru kinaal kie-, úr mé nieká gál aiyietká hol geey, kieye, Kée, kí kie, kí Bételeem mé nuo, hé yé ká ˈdie-, Máá Guđo Waag hí gáál ka geeyallá kí argo, gaalí hol yie.
LUK.2.16	Aalé gaal harare, gaal María ubaa Yúósef, tá veel giri ninni-, súm gaa iifeká af kí ˈdie. 
LUK.2.17	Gál aiyietká véel argeká, gaal fayam veeliet máá ˈgasso-, urru-, Waaˈgietká hí geeyká lulle gáál shie. 
LUK.2.18	Gaal lulle fayam gál aiyietká hí geeyká maaleká he af ˈdabe. 
LUK.2.19	Aalé María ˈdeenyéél lulle geer ki chirate, taawuyye. 
LUK.2.20	Gál giri aiyietká hol nanadheká Waag meey, Waag miimire, ˈdaa giri hé máá ˈgasso-, urru-, Waaˈgietká hí gáál geeyká lulle ˈduway-, gaalí argeká.
LUK.2.21	Veel kúlích he gaa ˈdalidheká gaal tiiya rafe, kúlích ki síetká véel hermisinyle ali kí ˈdiiyyeká gaal véel meeny Yíésu léká shie, meeny giri veel hátlé geer ma hílinyká máá ˈgasso-, urruká hí véel ˈjielle geeyká.
LUK.2.22	Aalé el ˈdaal, hát héle Móshe hí hemuumurit Waaˈgiet gaa veere-, min ˈdalloká he gaa nímle kúlíchle ali kí ˈdiiyyeka gaalí ˈdeˈdeenká Yúósef ubaa María véel eedhdhe, véel Yerúsalem eey, giri véel Máá Guđo Waag met gaa iđimuoká. 
LUK.2.23	Hééllá hát Máá Guđo Waag warˈgatle hí chie-, giri kieye, Veel yab er ˈdalaatká gaalí Máá Guđo Waag méé gaa vie,
LUK.2.24	Gaal úba sedhééllá, he hát giri Móshe hí hemuumurit Máá Guđo Waag gaa veere-, giri gaal hóle naama lug sug dhaadhatká, muuninyka, hóle waaroká naam suorle ˈgaˈgaloká.
LUK.2.25	Aalé mú tikiˈd máá Yerúsalem gaa ije mare meenyle Símion. Máá kinaallá máá Waaˈgiet. Mu ˈgíérích ˈdúwa-, saas mánká he gaa igire. Mu máá gál Yisirayel imiro gaa shugudmuoká he met egese. Símion Hím Naasan Waaˈgieto hí gaa iđe. 
LUK.2.26	Hím Naasan Waaˈgiet Símion fayám shiiche, giri Messíya
LUK.2.27	Aalé mú Hím Naasan Waaˈgiet hí geeyche, mu đo ˈBíl Waaˈgiet sedhe. Aalé hát aađa-, gáál nyátállé Yuuˈdiká Yíésu gállé guguđoká hí ˈBíl Waaˈgiet eey. 
LUK.2.28	Símion véel argeká mu véel ˈjielle gaa eedhdhe, véel úr ki eedhdhe, Waag meey, kieye,
LUK.2.29	Máá Guđo Waag, hát giri ye geeyche-,
LUK.2.29	káána ˈduwayallá yáá gédéch kuallá
LUK.2.29	aalé naanná guraam hí guuro.
LUK.2.30	Hééllá he ˈdaa giri inchú rúbách kuun hí nyí af iđicheká arge,
LUK.2.31	rúbách giri kuun hí tág koyye-, kidh lulle hí il ki aargiroká.
LUK.2.32	Rúbáchallá he édhúm kidh lulle hé kua ˈdúwaká aargisuo-,
LUK.2.32	héétí gál kua Yisirayel gaa verenoká,
LUK.2.32	Símion hí yie.
LUK.2.33	Yíésu ˈjielle ubaa ˈjaalle ˈdeeny Yiesu-, Símion hí hogodheká af ˈdabe. 
LUK.2.34	Símion gáál ˈdú ˈguunume, kor véel ˈjiellé María geey, kieye, Bá dháash, veelééllá ˈdaalle ˈdugaka gál Yisirayel burnayká les hai ˈdarama, gál Yisirayel éíy taaka burnayká les hai gaa keeme. Veelééllá he hedh gaalí điidhan-, gaalí ˈdeem ˈdeđewká ki hogodhoká, 
LUK.2.35	giri gál burnayká tawunylé ger ka ˈguoká gaalí mamaloká. Tá kúún geer hai ko gaa kaara, kul máálle hát máá gaalí naan veereká ki égká ha aargiˈda, muí María yie.
LUK.2.36	Ál kinaal úba hé min gaalí Ánna yegie-, ini Fanuel-, é meeny Asher-, Waag hí ˈdéé ká shigiche mare hí gaa iđe. Min karsidhe kinaallá af giri máá harte onnoyye-, tá gaal hí eedhdheká, ubaa bélle warram tiiya hol a yíéđie, đo bélle mán yie. 
LUK.2.37	Min hiyesím gaa yíéđiyye, ˈjíig arram úba hí tomonaam síet a afur chie. Min hé bar lulle ˈBíl Waaˈgiet álle ma gaa lalany. Min kulich ubaa chúúre ál kinaallá gaa iđe, Waago vivisate, héétí afo úba he higisate. 
LUK.2.38	Aadh ˈgás tikiˈde Símion hí ˈdéé gaa hogodhe kinaal, min hiyesidhe kinaal ká chimie, Waag meeyche, Waag gielmít hol ˈdú niiyye. Min gál giri lulle Yerúsalem rímlé Waag hí ririannoká met egeseká véel fayamle geeđiche.
LUK.2.39	Aalé gaal he gaa ním hemuumurit Waaˈgietká hí hoteká lulle mé đig yieká gaal lés Galilaaya hol ˈdú nadhe, énylé Nasaretká mé nie. 
LUK.2.40	Veel guđandhe, fargogoy, ˈdaaliledhe, midhant Waaˈgiet gaa yíéđie.
LUK.2.41	Warram hátlé hol el gaa igireká, Yíésu ˈjielle ubaa ˈjaalle ˈjila máá ˈgasso-, urru-, Waaˈgietká hí gáál ˈdug gaa nadheká af léká Yerúsalemo he seseme. 
LUK.2.42	Yíésu warram hí tomon a naam yieká, gaal hát aađaká ˈjila bííyle mé nie. 
LUK.2.43	Gaal ˈjila rámle beete-, ˈjienle hol ˈdu gáá nanadheká, Yíésu Yerúsalem ki ˈgite. Mú ˈgisanlé kinaal ˈjielle ubaa ˈjaalle hí moonnoy. 
LUK.2.44	Gaal íín kieye, Mu hé nyésébích ka yiimetallá hol ˈguo, yegie. Gaal kulich tikiˈd síé ki saanie. Af ˈdaa gelgaká gaal mú gállé hol léká ubaa gál gáál hol ógká gaa ebite. 
LUK.2.45	Gaal mú ˈdabeká, gaal hol nadhe, mú Yerúsalem ˈdú ˈgeˈgedhe. 
LUK.2.46	Aalé kúlích ki seđeká gaal mú ˈBíl Waaˈgiet gaa shuunne, mu gál gáál he oonisuoká hurt gaa ija. Yíésu gáál a nee koy, kor gáál heegete.
LUK.2.47	Gaal lulle mú ˈdeenyle maaleká mú ˈdaalimle ubaa mú ˈdeenylé muí hol ká nannieká a ˈdabe. 
LUK.2.48	Mú ˈjielle ubaa mú ˈjaalle hí argeká he af ˈdabe. Mú ˈjiellé María hí heesete, kieye, Inychú, háteka nyí héél ki egeychéel? ˈJaakú ubaa yú, nyáá tág nyí neeyye, nyí ko hol gaa ˈgeˈgete, chie.
LUK.2.49	Yíésu gáál ˈdéé hol ˈdú nie, kieye, Háteka hí ye hol gaa ˈgeˈgetéel? It hát yú ˈbíl ˈJaachú gaa ijóól, ití múog? muí yie. 
LUK.2.50	Yíésu ˈdeeny he hodheká hé ˈjielle ubaa ˈjaalle hí hélle ma kimísan.
LUK.2.51	Aalé mu gáál hol eedhdhe, gaal Násaret hol ˈdú nadhe, mu gáál ˈdeenyle el gaa veere. Mú ˈjiellé María ˈdeeny kinaal lulle geerle gaa kaate.
LUK.2.52	Yíésu guđandhe, ˈdaaliledhe, mu Waag ubaa gálaat ger gaa meey.
LUK.3.1	Bár giri Kaisar Tibériyo hí les máállé súm guđo kansichká gaa onnoyká tá wárlé ki tomon tikiˈde a chenká, Bonti Bilááto íín lés Yuuˈdia mé ki yiel. Bár kinaal úba Heróˈde
LUK.3.2	Aalé af giri Ánnas ubaa Kayáfas gál guguđo-, méte suoryoká onnoyká, Yuána giri Iny Sakariaká ˈbakate gaa ije, Waag hí ˈdéé ká shiiche. 
LUK.3.3	Mu lés wár Yorˈdan ˈdinnamle lulle iđoká af gaa veere, gálaat ki ˈdiiyime, giri gaal héllé ˈdeđew-, eekemeyká gil sug ki haađuo-, gaal Waag makan fafaan-, gáál gaalí bie gim nannuo-, gáál Waag hí ađaabanolle ubaa nyuogimle gaa egeyyoká. 
LUK.3.4	Yisááya giri Waag hí ˈdéé ka shigicheká, ˈdeeny he warˈgatle gaa veereká hé ˈduway. ˈDee kieye,
LUK.3.4	Kóˈd máádhat ˈbakat ha gaalí gaa maala, kuoˈd kieye,
LUK.3.4	Máá Guđoká met les ˈdiidháa,
LUK.3.4	mú ˈgierimle lođuđaat kóo.
LUK.3.5	Golb lulle úr hai kí keeme.
LUK.3.5	Gumano lulle hai ká leedhe.
LUK.3.5	ˈGierim kuongʼodoká lođuđaat hai ˈdeeme.
LUK.3.5	ˈGierim mokodaam ˈguoká hai saalnadha.
LUK.3.6	Gálaat lulle Waag rúbáchle il hai ki aargira,
LUK.3.6	hai yeedhe,
LUK.3.6	ˈdee hí yie.
LUK.3.7	Aalé Yuána nyésébích hí ˈdu gáá yimie-, bie gim nannieká geey, kieye, It ˈdálto chaaráal! Mááya hí fuute, hí idho Waaˈgiet ka chiimetoká met kar gaa ˈdonyle geey? 
LUK.3.8	Saano húgúmle midhab-, gálle Waag makan fameká ˈgáa. Tá haí hol geđîny, hí kieye, ˈJaakúnno he Abirááyam, hí chégen. Yú hí geeye, Waag waarééllá um Abiraayam hođichoká hé uˈdo. 
LUK.3.9	Aaléka, Waag hé yerellé alléká tág ká chirate, ˈguor đuur ˈdú koyye. Ameeny ˈgór saano midhabká hí ma gáá higisinyká lulle ali ha muí gaa muura, ˈjiet ha muí gaa verene, Yuána hí yie. 
LUK.3.10	Aalé nyesebich mú heete, kieye, Háte nyí ˈdeenne? yie. 
LUK.3.11	Yuána gáál ˈdéé hol ˈdú nie, kieye, Máá kosam naam ˈguoká hí kóte tikiˈd máá kóte mánká shio. Máá ˈguom ˈguoká úba hí hát tikiˈde kinaal ˈdie, muí yie.
LUK.3.12	Gál gibíre guguteká úba ká yimie, giri Yuána hí bie gim nannuoká. Gaal mú heete, kieye, Máá gáál he oonisúóllo, háte nyí ˈdeenne? yie. 
LUK.3.13	Mu gáál geey, kieye, Haí gálaat nyiimísan. Gibíre ˈdaˈdablé giri gaalí ki mureká ki guugutíe, muí yie. 
LUK.3.14	Gál yuoyó-, mangis mare úba mú heete, Tá nyíín, háte nyí ˈdeenne? yie. Yuána kieye, Haí hé gálaat farguoginsano ki shugúnan, hé hódhoká úba hí gálaat a ka kâny. Birm kíchia hí símísle dhidhiˈdaká hí gaa ˈdoyyo, gáál yie.
LUK.3.15	ˈDaa giri gaal Messíya giri ˈdeenyle gaalí Warˈgat Waaˈgiet gaa veereká met egeseká gaal lulle gerle ki tawue, kieye, Máállá taalle Messíya máámaʼ? he yegie. 
LUK.3.16	Aalé Yuána gáál geey, kieye, Yú tuuˈdchú íín bie hí gim nannaa. Tá máá ye far ˈdú gogoká hai ká yiimedhe. Yáá ˈduuw ˈguo-, mú koiyle saawle fuuroká mán. Máá kinaallá íín Hím Naasan Waaˈgiet ubaa ˈjiete hí gim nannaa. 
LUK.3.17	Aaléka mu hé múchlé sííndí ki tutunoká gíl ká ˈguo, giri mu sííndí tuneka, ál sííndí ki tune kinaal gaa hegedho-, sííndí buitle fafuoká. Tá sííndí metle íín ˈjiet ma kufuminyká hai gaa verene, Yuána hí yie.
LUK.3.18	Aalé mu gáál atim éíy burnayyeká geey, gáál Fayam Midhab Waaˈgietká úba shie.
LUK.3.19	Aalé Yuána máá kansich Heróˈde ki lole. Mu Heróˈde héllé ˈdeđew eekemey-, máálle min nyárlé giri gaalí Heróˈdias yegieká eedhdhe-, minle hote-, tá ubaa héllé éíy taaka ˈdeđew-, eekemeyká geey. 
LUK.3.20	Aalé Heróˈde đo Yuána ˈdú idhane, héllé ˈdeđew kinaal đo geđi hé éíy taaka a ˈdú kaay, mú ˈbíl hiiginká gaa kaay.
LUK.3.21	Af giri Yuána hátlé Heróˈde hí ma hííginká, Yuána gál ka yimieká lulle bie gim nannieká Yíésu úba bie gim nie. Yíésu hátle Waag vivita úr af hí furme. 
LUK.3.22	Hím Naasan Waaˈgiet hát yaalmit holeká mú ˈdu gáá leete. Gálaat ˈdéé úr gaa maale, ˈdee kieye, Kúún he Iny chia yú gielká, kó tág ye geer gaa meeyche, ˈdee hí yie.
LUK.3.23	Yíésu af giri he onisinyle mé gáá kokodheká warram hí tomonaam seđe. Gálaat tawuny leka kieye, Yíésu he iny Yuosefo, he yegie.
LUK.3.23	Yíésu eshille he Héli.
LUK.3.24	Héli he iny Mataat.
LUK.3.24	Matáat he iny Levi. Lévi he iny Malki.
LUK.3.24	Málki he iny Yanay. Yanây he iny Yuosef.
LUK.3.25	Yúósef he iny Matatias. Matatías he iny Amos.
LUK.3.25	Ámos he iny Naum. Náum he iny Hesili.
LUK.3.25	Hésili he iny Nagay.
LUK.3.26	Nagây he iny Maat.
LUK.3.26	Máat he iny Matatias. Matatías he iny Shemey.
LUK.3.26	Shémey he iny Yoseg. Yóseg he iny Yoˈda.
LUK.3.27	Yóˈda he iny Yonan. Yónan he iny Resa.
LUK.3.27	Résa he iny Serubabel. Serubábel he iny Salaatiel.
LUK.3.27	Saláátiel he iny Neri.
LUK.3.28	Néri he iny Malki.
LUK.3.28	Málki he iny Ađi. Áđi he iny Kosam.
LUK.3.28	Kósam he iny Elmaˈdam. Elmáˈdam he iny Era.
LUK.3.29	Éra he iny Yoshua. Yóshua he iny Elieser.
LUK.3.29	Elíéser he iny Yuorim. Yúórim he iny Mataat.
LUK.3.29	Matáat he iny Levi.
LUK.3.30	Lévi he iny Simion.
LUK.3.30	Símion he iny Yuuˈda. Yúúˈda he iny Yuosef.
LUK.3.30	Yúósef he iny Yuonam. Yúónam he iny Elyakim.
LUK.3.31	Elyákim he iny Meliya. Melíya he iny Menna.
LUK.3.31	Ménna he iny Matadha. Matádha he iny Naatan.
LUK.3.31	Náátan he iny ˈDawuˈd.
LUK.3.32	ˈDáwuˈd he iny Yeshay.
LUK.3.32	Yeshây he iny Yobed. Yóbed he iny Bowas.
LUK.3.32	Bówas he iny Shalmon. Shálmon he iny Naashon.
LUK.3.33	Nááshon he iny Aminaˈdab. Amínaˈdab he iny Aram.
LUK.3.33	Áram he iny Heseron. Héseron he iny Beres.
LUK.3.33	Béres he iny Yuuˈda.
LUK.3.34	Yúúˈda he iny Yakob.
LUK.3.34	Yákob he iny Yisak. Yísak he iny Abiraayam.
LUK.3.34	Abirááyam he iny Tera. Téra he iny Nayor.
LUK.3.35	Náyor he iny Serug. Sérug he iny Rew.
LUK.3.35	Rêw he iny Beleg. Béleg he iny Eber.
LUK.3.35	Éber he iny Shela.
LUK.3.36	Shéla he iny Kenan.
LUK.3.36	Kénan he iny Arbakashaˈd. Arbákashaˈd he iny Shem.
LUK.3.36	Shêm he iny Nowa. Nówa he iny Lamek.
LUK.3.37	Lámek he iny Metushela. Metúshela he iny Enok.
LUK.3.37	Énok he iny Yared. Yáred he iny Maalalel.
LUK.3.37	Máálalel he iny Kenan.
LUK.3.38	Kénan he iny Enosh.
LUK.3.38	Énosh he iny Sedh. Sêdh he iny Aˈdam.
LUK.3.38	Áˈdam he iny Waago.
LUK.4.1	Aalé Yíésu Hím Naasan Waaˈgiet hí koch onnoyyeká, wár Yorˈdan hol gáá nadhe, Hím Naasan hí ˈbakat ˈdú eete. 
LUK.4.2	Mu ˈbakat ram tomon afur gaa yíéđie. Rám tomon afur kinaal kídhích giri Sátan léká mú ki ekesete. Rám tomon afur kinaallá Yíésu íín hé hé kokoeyká mán. Rám kinaal beeyyeká mú geer hí ˈdú ˈjie. 
LUK.4.3	Aalé Sátan Yíésu geeyche, kieye, Kúún har Iny Waaˈgiet kátaka, ebá ˈdéé hot, wárallá hí balashá yeet, chie.
LUK.4.4	Aalé Yíésu Sátan ˈdéé hol ˈdú nie, kieye, Warˈgat Waaˈgiet kieye, Máádhat hé ˈguom tákámle ma ki iđinyo,
LUK.4.5	Hé kinaal elle Sátan geđi mú gúm ˈdug site, mú lésallá kamurle lúl a tikiˈd ki argisiche, 
LUK.4.6	mú geeyche, kieye, Lésallá guchle ubaa kamurle lulle ha yú ko shigia. ˈDaa giri hééllá lulle hé chúká máá yú ki fedo-, yú shiguoká ha yú shigia. 
LUK.4.7	Har ye visateka, hééllá lulle hé kua yeedhe, Sátan hí mú chie.
LUK.4.8	Yíésu mú ˈdéé hol ˈdú nie, kieye, Warˈgat Waaˈgiet kieye, Máá kua Guđo Waag tákámle viivíso, met gaa keekémo,
LUK.4.9	Aalé Sátan Yíésu ˈjien Yerusalem ˈdú eete, mú ˈBíl Waaˈgiet đírle állé ˈdérká ˈdú koyye, mú geeyche, kieye, Kuun har Iny Waaˈgiet kátaka, hol állá úr gáá lab, 
LUK.4.10	ˈdaa giri Warˈgat Waaˈgiet hí ki chie-, kieye,
LUK.4.10	Waag gállé ˈgasso-, urruká ˈdéé hai ki muuˈda,
LUK.4.10	giri gaal ko ˈdeˈdeen-,
LUK.4.11	ubaa gaal ko gil ˈdug ki egeet-,
LUK.4.11	waar ko ˈgas mé ma ki ˈdaraminyká,
LUK.4.11	chieká, Sátan hí mú chie.
LUK.4.12	Aalé Yíésu mú ˈdéé hol ˈdú nie, kieye, Warˈgat Waaˈgiet kieye, Ha Máá kua Guđo Waag ki ekemésenno,
LUK.4.13	Aalé Sátan mú hatal lulle ki ekeseteká, mú in ká siete, giri af éíy taaka mú hol ˈdu gáá nannaatoká.
LUK.4.14	Yíésu fargogint Hím Naasan Waaˈgiet hol ki nadhe, Galilááya mé nie. Mú fayamle lés tol iđoká lulle eiy bash ki chie. 
LUK.4.15	Mu gáál énylé Waaˈgiet ˈdiiyiminyká gaa oonisie, mú gálaat lulle hí meey.
LUK.4.16	Aalé Yíésu ˈjienlé giri Nasaret-, gáá guđandheká ki ˈjie. Mu hátlé aađaká Kúlích Hef ˈGisanká ˈbíl ˈdiiyiminyká hile. Mu les gaa kie, giri Warˈgat Waaˈgiet totoyoká. 
LUK.4.17	Aalé mú gaalí warˈgat máá Yisááya lé-, Waag hí ˈdéé ka shigicheká hí veereká shie. Mu warˈgát fuore, ál muí ˈdeenyéél gaa veereká af eey:
LUK.4.18	Máá Guđo Waag Hím Naasanle hé ye gaa iđo.
LUK.4.18	Waag hé ye salab mé ki liiyye,
LUK.4.18	giri yú gál he maamanká Fayam Midhabká ki ˈdiyeenká.
LUK.4.18	Mu ye ali gáá kaayallá he ˈdaa giri gál gaalí hiigidheká
LUK.4.18	yú ki ˈdiyeen-, gaal yé ka ˈdeˈdeen-,
LUK.4.18	gál biiy ma gaa arginyká úba yú ki ˈdiyeen-,
LUK.4.18	gaal biiy gaa aargiroká.
LUK.4.18	Mu úba ye ali gáá kaayallá
LUK.4.18	he ˈdaa giri gál gaalí mé les ki tieká yú mé fuuro-,
LUK.4.19	wár Waag hí midhantle gálaat gaa aargisichoká
LUK.4.19	yú gáál ki ˈdiyeenká.
LUK.4.20	Aalé mú warˈgát tuony hí gaa đuyyeká, mu warˈgát mare, warˈgát máá ˈbíl kinaal hujich gaa nannieká shie, les yíéđie. Gál ˈbíl ˈdiiyiminy kinaal gaa ijeká lulle mú gaa dhaay. 
LUK.4.21	Aalé mu ˈdéé huogodhe, gáál geey, kieye, Kúlíchallá ˈdeeny Waaˈgiet hí warˈgát gaa maalééllá hé ˈduway, muí yie. 
LUK.4.22	Mu gáál lulle ger gaa meey, ˈdeeny midhab-, muí hogodheká gaalí af ˈdabe, gaal kieye, Hééllá hé iny Yuosef muunîny? gaalí yie. 
LUK.4.23	Yíésu gáál geey, kieye, Hé ˈduwa, itín gon ˈdéé hótallá haí ye ˈdú hogoto: Máá gil onyi, hol bísish! Hé nyí maalle-, gáál af ˈdaˈdabsuo-, Kafarnáum gaa ekeycheká, lés kuallá úba gaa ékesh, haí ye cheedhe.
LUK.4.24	Tá hé ˈdúwaká yú hí geeye, máá Waag hí ˈdéé ka shigichoká hé gál lésle hí iiy ma yegen. 
LUK.4.25	Hé ˈduwa, bár giri héle Elíya ali ijeká, ˈdeg burnayye-, híyeská hé Yísirayel gaa iđe. Bár kinaallá ir hé warram seđ ubaa ˈguiyam eiy le ma gaa túniny. Les lulle kuoˈd guđoká hí gáá ˈdiiyye. 
LUK.4.26	Elíya hé ˈdeg híyes kinaal min níínní Waag hí ali ˈdú kaayyeká mán. Mú min hiyesidhe-, ény Sarafat giri ˈjien Siˈdon kí ˈjobonoyká gaa iđeká tákáma Waag hí ali ˈdú kaayye. 
LUK.4.27	Bár giri héle Elísha ali ije-, máálle Waag hí ˈdéé ka shigicheká gál burnay-, nyókot ˈgieká hé lés Yisirayel gaa ije. Gál kinaallá hé máá níínní Waag hí bisicheká mán, Nááman giri máá Siriaká tákáma Waag hí bisiche, Yíésu hí gáál yie.
LUK.4.28	Aalé gál ˈbíl ˈdiiyiminyká gaa ijeká ˈdeenyéél maaleká lulle súm idhane. 
LUK.4.29	Gaal les gaa kie, gaal mú é gaa eedhdhe, mú a chiˈde, mú gurmit giri gaalí é ˈdug gaa ˈdisseká kerka he úr gáá lalame. 
LUK.4.30	Yíésu đo gáál toom nadhe, ali gaa sedhe.
LUK.4.31	Aalé Yíésu Kafarnáum giri lés Galilaayaká mé nie, mu Kúlích Hef ˈGisanká ˈbíl ˈdiiyiminyká gálaat he gaa oonisie. 
LUK.4.32	ˈDaa giri mu hát máá kansim ˈdúwaká ˈguoká ˈdéé ká hogodheká gaal mú he oonisinyle af ˈdabe. 
LUK.4.33	ˈBíl ˈdiiyiminy kinaal geerle máá aryáán hí hille mare hí gaa ije. Máá kinaal súm kúóˈd ˈdoy, kieye, 
LUK.4.34	Hêy! Yíésu Nasaretallo, meete ke hol ká ˈgaa? Ha ká chimie-, nyí beđisáta? Kúún yáá ko óg, kúún he Máá saas mán-, Waaˈgietká! yie. 
LUK.4.35	Aalé Yíésu aryaan mú gaa iđeká il gíl gaa helie, kieye, Shab áat, mú yé gaa ˈdé! yie. Aalé aryáán máállé gaa iđe kinaal gáál hurt les ki ˈdoyye, mú yé gaa ˈdiiyye, hé hát mú koyyeká mán.
LUK.4.36	Aalé gálaat lulle he af ˈdabe, hol heegete, kieye, Hééllá ˈdeeny máre, ˈdeeny máálle kansimle ubaa fargogintle aryáán he ki mumuro-, aryáán gálaat yiem gaa ˈdeˈdeenal? gaalí yie. 
LUK.4.37	Fayam Yiesu đo lés kinaal lulle eiy bash ki chie.
LUK.4.38	Aalé Yíésu ˈbíl ˈdiiyiminyká yé gáá ˈdie, mu ény Simon mé nie. Mu ál kinaal kí ˈdieká Símon suoglé furs ˈdeewká hí ˈgieˈgieká gaalí mú geey. 
LUK.4.39	Yíésu min láá kí ˈdie, min báásh yé gaa ˈdeey. Min đo midhante, les gaa kiiyye, gáál gololiche.
LUK.4.40	Aadh dhúú ˈjiiyyeká gálaat lulle gállé basham ˈgie-, basham hí hol ká eiyyeká mú ˈdu gáá eey, mu gáál lulle gil ˈdú fie, gáál bisie.
LUK.4.41	Aryáán gál burnayká yiem gaa ˈdiiyye, koˈdam ˈdanne, kieye, Kúún he Iny Waago! chie. Yíésu aryáán il gíl gaa helie, giri aryáán shab chegetká. Aryáán mu hát he Messíyaká
LUK.4.42	Burro-, biiy ka biˈdeká Yíésu kie, ál gálaat mán mare mé nie. Gálaat mú hol gaa ˈgeˈgedhe, mú argeká mú ˈdú sedhe, kerka mú síe he ririme. 
LUK.4.43	Tá Yíésu gáál geey, kieye, Yú Fayam Midhab Guch Waaˈgietallá gon ˈjien eiy úba gálaat ha gaa oonisia. Yú hé kinaallá ˈdugaka Waag hí ye ali ˈdú gáá kaayye, yie. 
LUK.4.44	Aalé mu lés gál Yuuˈdiká énylé ˈdiiyiminyká gálaat fayám gaa shiigie.
LUK.5.1	Kulich mé tikiˈd Yíésu Bás Genesaretká he in yiel. Gál burnayká mú kí tame, ˈdeeny Waaˈgieto he nee kokoy. 
LUK.5.2	Mu kadis naama bás in ˈgiiyye mare arge. Kadís gállé hí ki awumeká kisso hí yé gaa ˈdie, gaal bushlé he ˈjiˈjie. 
LUK.5.3	Aalé Yíésu kadis naama kinaal kádích Simon hile,
LUK.5.4	Mu ˈdéé beeteká mu Símon geey, kieye, Kadich bíé gaa múúguká gaa kog, bush bie fáa, bush hé béé ká ˈgiiliˈgayyo, yie. 
LUK.5.5	Símon mú ˈdéé hol ˈdú nie, kieye, Máá Guđo, nyíín kisare chúúre lullé nyí gaa awuyye, he níínní nyí argiyyeká mán. Aalé kúún hatallá chíéllá, bush ha yú laama, mú yie.
LUK.5.6	Aalé gaal bush bie fieká beeny burnayká ká ˈgiiliˈgay, bush totom gáá ˈgiˈgite. 
LUK.5.7	Gaal gál hol ˈgie-, kádích eiy gaa ijeká gíl ki vie, giri gaal ká yiimet-, gáál bush ki chiiratká. Aalé gál giriká ká yimie, kadís hullaalle gaalí béé koch hoy, kadís onnônyka hai ˈdiđianne. 
LUK.5.8	Símon giri Bétiro léká héél argeká, Yíésu ˈgas met les gaa ˈdoy, kieye, Máá Guđo, yú he máá hemuumurit Waaˈgiet ˈdeđeneyoká. Yaash, sí, mú yie.
LUK.5.9	Símon ubaa gállé giri beeny burnayká yieská lulle he af ˈdabe. 
LUK.5.10	Hát tikiˈdéél Yákob ubaa Yuána giri hele Dhebeˈdaya-, Símon hol ˈgar awumeká úba he a ˈdabe. Aalé Yíésu Símon geey, kieye, Ha bírginy, kúlích ki gaa ijóóllá kúún aaléka gálaato Waag ˈdu gáá egeyye, mú yie. 
LUK.5.11	Aalé gáál kadisle ílung koy, gaal he lulle hay, Yíésu el gaa veere.
LUK.5.12	Aalé kúlích éíy taaka Yíésu he é mé tikiˈd gaa ijeká, máá nyókot gon lulle ká ˈgie mare úba hé ény kinaallá gaa ije. Mu Yíésu argeká les kurram veere, Yíésu gil ki efe, kieye, Máá Guđo, har feˈdoka, ha ye miidhansicha, yie. 
LUK.5.13	Aalé Yíésu mú gíl ˈdú helie, mú đig yie, kieye, Yáá fedo, midháno, yie. Ál tikiˈde kinaal mú đo nyókot hí mán gaa chie. 
LUK.5.14	Yíésu mú he ki mure, giri mu mú tikiˈd úba ma geđiny-, mu máá suoryoká hol aargisuo-, mu suor Móshe hí gáál geey-, máádhat midhandheka hí ˈgaˈgaloká Waag ki ˈgaalo-, hát midhandheká gálaat hí aargiroká, Yíésu hí yie.
LUK.5.15	Aalé Yíésu fayamle geđi súm les eiy bash ki chie. Gál burnayká mú ˈdú gáá yimie, giri mú ˈdeenyle nee kokuo-, bashamlé ˈguoká muí yé gaa ˈdeđuoká. 
LUK.5.16	Aalé Yíésu af burnayká aadhká alb gálaat mánká he mé nannie, Waag gaa vivite.
LUK.5.17	Kulich tikiˈd Yíésu hátlé gálaat he oonisieká, gál Farisaay-, ubaa gál nyatalaam-, giri ˈjien lullé lés Galilaaya ubaa lés Yuuˈdia tá Yerúsalem gáá yimieká úba hé nyésébích kinaallá gaa ije. Mu hé fargogint Máá Guđo Waag yé gáá ˈdiiyyeká giri muí gál basham ˈguoká ki bibisuoká hé ˈgie. 
LUK.5.18	Aalé máá héljo mare gaalí rokoˈd gáá kaadhdhe, gaal kerka mú ˈbíllo gáá kakay, mú Yíésu met gaa igifie. 
LUK.5.19	ˈDaa giri gálaat hí ki burnayká gaal kár he ˈbíl ki higiloká ˈdabe. Gaal ˈbíl ˈdug feˈjie, ˈbíl ađuđul Yíésu hí ki yielká bie. Gaal mu hátlé rokoˈdle gaa iifeká mú mé lođuđul kinaal ki leesie, gaal mú Yíésu met gaa iifie.
LUK.5.20	Aalé Yíésu gáál iiy yeenle argeká, máá giri héljoká geey, kieye, Musó, ađaabanokú yáá ko gaa eey, yie. 
LUK.5.21	Aalé gál nyatalaamká ubaa gál Farisaayká dhúrle hol heegete, Héél máá máre, máá Waag chaaréel? Hé máá níínní máádhat ađááb gaa egewká mán. Waag tákáma gálaat ađaabano gaa egeyye, gaalí yie.
LUK.5.22	Yíésu gáál tawunyle kimite, gáál heete, kieye, Háteka hí héél ger ki taawuyyáal? 
LUK.5.23	Hé máre súm hawul man yú máállá geđia? Ađaabanokú yáá ko gaa eey, yú yegetká háwúl mân? Ebá les gaa keʼ, sí, yú mú yegetká hawul man? 
LUK.5.24	Aaléka, yáá Iny Máádhátallá hát kansim yáálle lésalláka gálaat ađaabano gaa egewká ˈguoká dhaayyíe, muí gáál yie. Ál tikiˈde kinaal mu máá giri héljoká geey, kieye, Les gaa keʼ, rokoˈdkú éew, énykú mé naʼ, mú yie. 
LUK.5.25	Máá giri héljoká hátlé gaalí dhaˈgameká les gaa kie, rokoˈdle eedhdhe, yíé ˈdie, Waag meey, ényle ˈdú gale. 
LUK.5.26	Gál ál kinaal ijeká he af ˈdabe, Waag meey, kor birge, kieye, Hé gáál a ˈdaˈdabsuoká hé kúlíchal ke arge, gaalí yie.
LUK.5.27	Aalé hé kinaal el léká Yíésu yíé ˈdie, sedhe, máá gibíre gugusat-, gaalí Lévi yegie mare ˈbíl gibireká gaa ija, muí arge. Aalé Yíésu mú geey, kieye, Ye el gáá véer, mú yie. 
LUK.5.28	Aalé Lévi le gaa kie, he lulle hay, Yíésu el gaa veere.
LUK.5.29	Aalé Lévi ˈbílle Yíésu gólól guđoká tág ki nie. Gólól kinaallá nyésébích guđo gálle gibíre gugusatká ubaa gál éíy taaka ilishká gáál hol ˈgar golmote. 
LUK.5.30	Gál Farisaayká ubaa gál nyatalaamká ˈdéé him ki huogodhe, lali Yiesu ki lole, kieye, Háteka itín hí gál gibíre gugusatká ubaa gál ađaabano ˈguoká hí hol ˈgar golmosoto-, ubaa hí he hol ˈgar igianáal? gaalí yie.
LUK.5.31	Aalé Yíésu gáál ˈdéé hol ˈdú nie, kieye, Gál basham mánká hé gilóny ma fediny, gál basham ˈguoká in gilóny fede. 
LUK.5.32	Yú ka yimíéllá, yáá gál ađaabano mánká ma ka ˈgíen, yú gál ađaabano ˈguoká ká ˈgiedhe, giri gaal héllé ˈdeđewká haađuo-, gaal Waag makan fafaanká, Yíésu hí gáál yie.
LUK.5.33	Aalé gaal Yíésu heete, kieye, Háteka Yuána lalille af burnayká af ki higisat-, ubaa Waag vivisat-, lali gál Farisaayká úba hát tikiˈde kinaal ˈdeˈdeen-, tá lalikú íín taalle he kokonyo-, ubaa he igianal? gaalí mú yie. 
LUK.5.34	Yíésu gáál geey, kieye, Gál gaalí kiereká máállé shien yieská hí hurt gaa ijoka úba af hai hígíta? 
LUK.5.35	Kúlích máá shien yies kinaal Waag hí gálaat hurt gaa egeetoká ali hai kí ˈdeenne, bár kinaallá in gaal af higita, Yíésu hí gáál yie.
LUK.5.36	Aalé Yíésu gáál he hol ki ekenyéél geey, kieye, Hé máá níínní đafar káánaká toort gáá muuro-, toort đafar guđanteká ki ˈdaraanká mán. Har muí hát kinaal koyka, đafar giri káánaká đo hai ˈdeenete, toort giri káánaká úba đafar guđanteká hai gaa ˈgiita. 
LUK.5.37	Héétí orgom guguđandheká hé máá níínní hí ˈduuny vinna kaana-, hátle ma kárinyká fafuoká mán.
LUK.5.38	ˈDuuny vinna kaanaká orgomlé kaanaká gaalí fafaa. 
LUK.5.39	ˈDuuny vinna ram rafeká máá hí ˈjioká hé ˈduuny kaanaká ma fediny. Mu ˈduuny ram rafeká ˈduuny midhabká he yeedhe.
LUK.6.1	Kúlích Hef ˈGisanká tikiˈd Yíésu ubaa lalille lés siindi mare hurt gáá nadhe. Mú lalille sííndí met af ki ˈgieˈgite. Gaal sííndíllé gil ki suugunne-, kokoeyká, 
LUK.6.2	gál Farisaay mare gáál heete, kieye, Háteka hí Kúlích Hef ˈGisanká hé nyátál hí điiteká ekemeychéel? gaalí yie.
LUK.6.3	Yíésu gáál ˈdéé hol ˈdú nie, kieye, It hé ˈDáwuˈd ubaa sheelle ger hí gaa boloyká hí ekeyká Warˈgat Waaˈgiet ma gaa túony, 
LUK.6.4	giri mu ˈBíl Waaˈgiet náble hile-, balasha gaalí Waag taak ki iđie-, nyátálka gál suoryoká tákámle hí kokuoká koey-, tá sheelle úba shieká? muí yie. 
LUK.6.5	Aalé mu geđi kieye, Yáá Iny Máádhátallá he Kúlích Hef ˈGisanká Máállé Guđoká, muí yie.
LUK.6.6	Aalé Kúlích éíy taaka Hef ˈGisanká Yíésu ˈbíl ˈdiiyiminyká hile, gálaat he onisie. Máá gíl ˈdaa naaniet hí ki kiite-, gíl gáá héljo mare úba hé ˈbíl kinaallá gaa ije. 
LUK.6.7	Aalé gál nyatalaamká ubaa gál Farisaay giri hé mú hem ki sisidhoká hol gaa ˈgeˈgedheká mú ˈdeey, mu har Kúlích Hef ˈGisanéél máádhat gaa biisuoka. 
LUK.6.8	Tá Yíésu íín hé gáál tawunyle onnoy, in aalé mu máá gíl gáá heljey-, gil hí gaa kongʼoˈdeká geey, kieye, Le gaa keʼ, biiy metééllá kí ˈdé, mú yie. Máá giriká les gaa kie, biiy met ki ˈdie.
LUK.6.9	Aalé Yíésu gál Farisaay ubaa gál nyatalaam kinaal heete, kieye, Ebá yú hí ká heete, hemuumurit Waaˈgietka, meete ke Kúlích Hef ˈGisanká gaa ekemeye? He in hé midhabká ke ekemeyee? Ebá, hé ˈdeewká ke ekemeye? Máádhat ki biisuoká kalatoo? Ebá, máádhat ki yegeská kalat? muí gáál yie. 
LUK.6.10	Aalé mu gáál lulle il gaa nie, máá giriká geey, kieye, Gíl fat, yie. Máá giriká gíl fadhe, đo gil hí midhandhe. 
LUK.6.11	Gál Farisaay ubaa gál nyatalaam kinaal súm idhane, hé Yíésu ki ekemeyoká hol af gáá koy.
LUK.6.12	Aalé kulich tikiˈd Yíésu gúm mé nie, Waago he vivite. Mu chúúre kinaal lulle Waag gaa vite. 
LUK.6.13	Biiy ka biˈdeká mu lalille hol ˈdú gáá vie, gál kinaallá tomon a naama muí waaˈde, muí gál alb fimiká hoy.
LUK.6.14	Gál muí waaˈdeká he Símon giri muí meeny Bétiro léká shieká, Ánˈduru giri Símon nyár léká, Yákob, Yuána, Fílib, Bartolomáyo, 
LUK.6.15	Matááyo, Tómas, Yákob giri iny Alfaayaká, Símon giri gálaat ˈjegeduoká, 
LUK.6.16	Yúúˈdas giri iny Yakobká, tá ubaa Yúúˈdas giri Iskáryot lé-, waaséél Yíésu gál hí oos ˈgieká ˈdú eeyká.
LUK.6.17	Yíésu ubaa lalille gúm gáá leedheká, Yíésu ál gaa guđo-, saaloká ki ˈdie. Ál kinaal mú lalillé guđoká hé mú hol ˈgie. Nyésébích guđoká úba lés Yuuˈdia ubaa ˈjien Yerusalem, tá ˈjien Turo ubaa ˈjien Siˈdon giri bás in ijeká he gáá yimie, 
LUK.6.18	giri Yíésu a nee kokuo-, tá muí basham gaa egewká. Yíésu gál giri aryáán hí kí ˈdumayyeká lulle bisie. 
LUK.6.19	Gaal lulle mú đig yegetká he fede. Mú gaalí đig yieka, fargogínt đo mú yé hai gáá ˈdiiyye, gáál hai bisiche.
LUK.6.20	Yíésu lalille ki fuˈjie, kieye,
LUK.6.20	It hí hát lulle mánnallá Waag hé hí ˈdú ˈjeˈjeenno,
LUK.6.20	itín he gál Guch Waaˈgiet léká.
LUK.6.21	It káána kuoˈd hí chiesallá it Waag hí ˈdú ˈjeˈjeenno,
LUK.6.21	bár ˈdaatika haí heyeenne.
LUK.6.21	It káána imiro ˈjiibichóóllá it Waag hí ˈdú ˈjeˈjeenno,
LUK.6.21	bár ˈdaatika haí kosolonno.
LUK.6.22	ˈDaa chia yáálle Iny Máádhátallá ˈdugaka gaalí ˈdú nebedhe-, gaalí moonodhe-, gaalí chaachare-, tá gaal meetkícho ˈdeeneyka, Waag hé hí ˈdú ˈjeˈjeenno. 
LUK.6.23	Bár hé kinaallá lulle ali kí ˈdeenká aaˈdumíe, laallíe! Hé guđo midhabká úratíá haí gaa aargiˈda. Gáál eshim eshimle hát tikiˈdééllá in héle gál Waag hí ˈdeem ka shigicheká he ki ekey.
LUK.6.24	It kaamúrééllá onnóo!
LUK.6.24	It hé kíchia midhabká argiyye.
LUK.6.25	It heyiyyééllá onnóo!
LUK.6.25	Itín gillé kuoˈd hí cheese.
LUK.6.25	It káána kosolonnóóllá onnóo!
LUK.6.25	Itín gil kíchia hí beenne,
LUK.6.25	hí hol ger gaa tuunna.
LUK.6.26	Har gaal lulle hí memeyoka, onnóo! Gáál eshim eshimle héle hát tikiˈdééllá in gál kerka Waag hí ˈdéé ka shigicheká hol hođie-, hódho léká memey.
LUK.6.27	Aalé Yíésu geđi gáál geey, kieye, It ye af nee kokoyyóóllá yú hí geeye, gál hí hol ka kídhká geelnée, gál hí nebedheká hé midhabká ki eekemeyyíe. 
LUK.6.28	Gál hí ki waaˈgateká ˈdú ˈguunumíe. Gál hí chaachareká Waag ki viivitíe. 
LUK.6.29	Máádhat ko net gaa ˈdoyka, nét ˈdaatiká úba ki kog. Máádhat ko kótekú af ki ridhdheka, ha shamitkú úba rîny. 
LUK.6.30	Máádhat ko he ká ruogoneka, he shíish. Máádhat ko he af ki ridhdheka, Ye héchú hol ˈdu gáá naʼ, ha chéen. 
LUK.6.31	Hát lullé midhab-, gálaat hí ki ekemeyo-, hí feˈdoká, itín úba hát tikiˈde kinaallá gálaat ki eekemeyyíe.
LUK.6.32	Gál hí gielká hí geelneteka, ˈduuw máre hí yé ˈdú ˈdeenne? Gál hé ˈdeđewká gaa seseenká hé gál hí gielká úba giel. 
LUK.6.33	Gál hí hé midhabká ki ekeyoká hí hé midhabká ki ekeycheka, ˈduuw máre hí yé ˈdú ˈdeenne? Gál hé ˈdeđewká gaa seseenká úba hé kinaallá he ekemeye. 
LUK.6.34	Gál hí hol he gaa shugunatká hí he shigichoka, ˈduuw máre hí yé ˈdú ˈdeenne? Gál hé ˈdeđewká gaa seseenká úba gállé hé ˈdeđewká gaa seseenká hé hol he shiguo, ˈdaa giri hé ˈdáb gaalí gáál shieká gaalí hol ˈdú nannuoká.
LUK.6.35	Aalé kídhkícho geelnée, hé midhabká ki eekemeyyíe. Gálaat he shía. Hé hí gálaat shiichoká héllé gaalí el ká ˈgiˈgidhuoká haí táb ˈdoˈdóon. Hééllá hí ekemeychoka, itín hé súm midhabká haí aargiˈda, um Waag Úr Iđoká haí cheedhe, ˈdaa giri Waag gál he fiichiloká ubaa gál ađaabano ˈguoká geer hí sháw ˈdú yegetká. 
LUK.6.36	Hát ˈJaakícho geer ka guurá ˈgúóllá, itín úba ger ka guurá ˈgáa, muí yie.
LUK.6.37	Aalé Yíésu geđi kieye, Haí gálaat ˈdeđénsen. Itín hí gálaat ma ˈdeđensenka, it úba Waag hí ma ˈdeđensen. Gál hé ˈdeđewká hí ki ekemeyoká idholle hayyíe, haí ger ka ˈgíiny. Hát kinaallá hí ˈdiiyyeka, Waag úba hé kíchia ˈdeđew-, hí eekemeycheká hai haađicha. 
LUK.6.38	Gálaat hí he shigichoka, Waag úba he haí shigicha. Itín hé iraamlé-, gaalí ki tatuo-, gaalí ˈdú fafuo-, ˈdú ˈdérká haí aargiˈda. Hé hí he ki ekemeycho-, hí gálaat he ki fafiyyoká, in úba Waag hí he kí fafiyya, Yíésu hí yie.
LUK.6.39	Yíésu úba gáál he hol ki ekenyéél geey, kieye, Máá in mánká hé máállé in mánká met nánnáat? Gál kinaallá hullaalle hé ˈguoˈd ma ki ókóˈdmóon? 
LUK.6.40	Máá láliká hé máállé hí he oonisuoká ma ˈdú ˈduwanany. Tá máá gáál he oonisuoká lalille hát ˈdabaanká he onisie-, lali he lulle onodheka, lali kinaallá hát mu ííni he yeedhe.
LUK.6.41	Kúún háteka fiilit ninni-, nyárkú il ˈjiiyyeká argiyyo-, kor đúúrích guđo-, kuun dhúrkú ko il gaa ijóól hol ma ki arginyal? 
LUK.6.42	Kúún háteka nyárkú geđicho-, kieye, Iny ˈjie, fiilit ninni-, ko il ˈjiiyyééllá ko il gáá ee, mú chegedho-, kor đúúrích ko il gaa ijóól ma arginyal? Kó ˈdeent gálaat argiyyo-, kor ˈdeentkú ma arginyal! Erkob đúúrích ko il gaa ijóóllá hol il gáá éeb. Hát kinaallá ˈdiiyyeka, in biiy hát ˈdabaanká gaa argiyya, fiilit ninni-, nyárkú il ˈjiiyyéétíá úba mú il gaa egeyye.
LUK.6.43	ˈGór midhabká hé saano ˈdeewká hí ma gáá higisiny. Héétí ˈgór ˈdeewká hé saano midhabká hí ma gáá higisiny. 
LUK.6.44	ˈGór saanollé gaalí ki kiimita. Saano kinnach ubaa saano vinna hé gaalí ˈguor híí ˈguoká ma gáá babaan. 
LUK.6.45	Máá ˈdúwa-, hé midhabká geer ki sisidhoká in hé midhabká hí yé gáá ˈdeˈdeme. Máá ˈdeew-, hé ˈdeewká geer ki sisidhoká in hé ˈdeewká hí yé gáá ˈdeˈdeme. Máádhat ˈdeeny hí geer koch yegetká, in afle gáá hogodho.
LUK.6.46	Háteka hí ye veveenne-, Máá Guđo! Máá Guđo! hí ye chegete-, kor hé yú hí geđuoká hí el ma gaa igirinyal? 
LUK.6.47	Máá ye ˈdu gáá yimet-, ˈdeenychú maalo-, tá ˈdeenychú el gaa igiroká yú hí ká geeye, 
LUK.6.48	máá kinaallá hát máá ˈbíl ˈdiˈdisat-, tiirt waar ˈgayyoká ebite-, les ˈgodhe-, hilo les ki kikisie-, hele ká fameka, ˈbíl hele hí ma muotisinyká. Hééllá he ˈdaa giri ˈbíl muí hát ˈdabaanká ˈdisseká.
LUK.6.49	Máá ˈdeenychú maalo-, tá ˈdéé el ma gaa igirinyká, máá kinaallá hát máá ˈbíl ál yuochká gaa ˈdisse-, ˈbíl hilo hí les ma híliny-, hele ká fameká ˈbílle hele hí dhír ká lay-, hele hí uuneká, Yíésu hí gáál yie.
LUK.7.1	Yíésu ˈdeenylé giri gaalí nee kokoyká beeteká Kafarnáum mé nie. 
LUK.7.2	Ál kinaal hé máá yuoy kúˈd tikiˈd mé ki yiel mare hí gaa ije. Máá kinaal gédéchlé súm geelney mare kulnadhe, mu onnônyka hai kufume. 
LUK.7.3	Aalé máá guđo kinaal fayam Yiesu maaleká, mu gál káru Yisirayel mare Yíésu ali ˈdú fie, giri gaal mú gil ki egefo-, mu ká yiimet-, mú gédéchle biisuoká.
LUK.7.4	Aalé gál muí ali fieká Yíésu af kí ˈdieká mú gil ki efe, giri mu ká yiimet-, máá giri yuoy kúˈd mé ki yiel kinaal gédéchle biisuoká. Gaal kieye, Máá kinaallá onnônyka máá kuun hí ˈdú ˈjeenká. 
LUK.7.5	Máá kinaallá hé tág é meenykúnno giel, ííni úba gáál ˈbíl ˈdiiyiminyká kí ˈdisse, gaalí mú yie.
LUK.7.6	Aalé Yíésu gáál hol eedhdhe. Mu é kí ˈjobondheká máá yuoy kúˈd mé ki yiel kinaal sheelle Yíésu ali ˈdú fie, giri gaal héél Yíésu geđuo-, kieye, Máá Guđo, ha hállééllá hol héf kí chíésiny. Yú yáá máá ˈdúwa-, ˈbílle kuun hí ká higilloká muuniny. 
LUK.7.7	ˈDaa kinaallá ˈdugaka in yú dhúrchú ko ma ˈdu gáá yímen. ˈDéé tákámle hot, gédéchchú hai miidhandha. 
LUK.7.8	Yú úba yáá gál ye ˈdú guguđo-, yú el gaa yaalká ˈguo. Yáá úba yuoy mé ki yaalká ˈguo. Máádhat yú geey-, Sí, yú yieka, mu đo met hai ye gaa sedhe. Máá éíy taaka yú geey-, Káde, yú yieka, mu đo hai ká yimie. Gédéchchú yú geey-, Hatallá ˈdé, yú yieka, mu đo hát kinaal hai ˈdie, gaalí Yíésu hatal yegetká.
LUK.7.9	Aalé Yíésu ˈdeeny máá yuoy mé ki yiel kinaal gaalí geeyká ˈdéé af ˈdabe, mu nyésébích hí el gaa veereká bala ˈdú nie, kieye, Yú hí geeye, yú yáá gál Yisirayel iiy yeen guđo-, hatallóóllá kálta ma gaa árginy, yie. 
LUK.7.10	Máá giri yuoy kúˈd mé ki yielká gállé ali fieká é hol ˈdu gáá nadheká, máá giri gedech kulnayká midhándhe!
LUK.7.11	Waaséél Yíésu ény gaalí Náin yegie mare sedhe. Mú lalille tá ubaa nyésébích guđoká úba mú hol eedhdhe. 
LUK.7.12	Aalé Yíésu é káráfle kí ˈjobondheká gál máá mán yie mare ˈgieká hol met kí ˈdoy. Min hiyesidhe mare inylé tákámle ˈgayyeká hé kinaallá. Nyésébích guđo-, eny kinaalloká úba hé min hol ˈgie. 
LUK.7.13	Máá Guđo Yíésu min argeká min geer hí ˈdú gudhdhe, min geey, kieye, Ha búony, yie.
LUK.7.14	Aalé Yíésu gál íny ˈgieká ˈdú sedhe, rokoˈd iny hí gaa iifeká đig yie. Gál giri íny ˈgieká ˈgasle koy. Aalé Yíésu kieye, Inyáállo, ha yú ko geey, le gaa keʼ, yie. 
LUK.7.15	Aalé iny giri mán yieká, đo le gaa kie, ˈdéé huogodhe. Yíésu íny ˈjielle hol ˈdú nie. 
LUK.7.16	Gaal lulle he a ˈdabe, Waag meey, kieye, Máá Guđo-, Waag hí ˈdéé ka shigichoká hé gáál hurt yé gáá ˈdie. Waag hé ká leete, gálle ˈdú ˈjiiyye, gaalí yie. 
LUK.7.17	Fayaméél lés gál Yuuˈdi geerle ubaa biiyano éíy taakaká lulle bash ki chie.
LUK.7.18	Yuána lalille hí fayaméél lulle shie. Aalé Yuána lalille naam ká vie, 
LUK.7.19	mu gáál Máá Guđo Yíésu ali ˈdú fie, giri mú gaalí ká hegeset-, kieye, Kúún he máá giri nyí met egete-, ká yiimetkáa, ebá máá éíyyo nyí met egete? gaalí mú hatal ka hegesetká. 
LUK.7.20	Aalé gál láliká Yíésu af kí ˈdieká mú hatal geey, kieye, Yuána giri gáál bie gim nannuoká kúúni nyí ko ali ˈdu gáá fie, giri nyí ko ká hegesete-, kieye, Kúún he máá giri nyí met egete-, ká yiimetkáa, ebá, máá éíyyo nyí met egete? nyí ko hatal chegetká, gaalí mú yie. 
LUK.7.21	Ál kinaal Yíésu gál burnay basham ˈgieká ubaa gál aryáán hí hilleká bisie. Mu gál in maaman-, burnayká úba in kaay, gaal biiy gaa arge.
LUK.7.22	Aalé Yíésu lali giri Yuanaká ˈdéé hol ˈdú nie, kieye, Hol nadhíe, Yuána hé hí argiyyééllá ubaa hé hí maallééllá fayamle shía. Gál in maamanká hé in kaadhdhe, gál ˈgas maamannayká hé hol gaa seeseme, gál nyókot ˈgieká hé midhandhe, gál nee maamannayká hé he maale, gál kufeká hé sidham kaadhdhe, gál he maamanká hé gaalí Fayam Midhabká shie, yiedhíe. 
LUK.7.23	Tá máá yú ye ma ki nannaanká Waag haí ˈdú ˈjeenne, Yíésu hí gáál yie.
LUK.7.24	Aalé Yuána lalille hol nadheká, Yíésu Yuána ˈduuwle nyesebich geey, gáál yiete, kieye, Lés ˈbakatéétí hí sieteká meete hí aargiˈde hí feˈde? Hóch waanich hí muotisuoká hí aargiˈde? 
LUK.7.25	Tá meete hí eey, hí aargiˈde? Máá đafar midhabká hiteká hí éey, hí aargíˈde? Bá dhaayyíe, gál đafaraam ˈdabaanká fafaat-, mís gaa ijoká gál kinaallá gál kaansúoká ˈjienlé he gaa ija. 
LUK.7.26	Tá meete hí ˈdú siete, hí aargiˈde? Máá Waag hí ˈdeem ka shigichokâ? Hé ˈduwa! Tá yú hí geeye, Yuánáállá hé gál Waag hí ˈdeem ka shigicheká lulle ˈdú ˈdúwa. 
LUK.7.27	Yuánáállá he máá ˈdaalle ˈdugaka gaalí Warˈgat Waaˈgiet gaa veere-, warˈgatle kieye,
LUK.7.27	Ebá dháash, yú máá chia ˈgassoká ali ha gáá kakaa,
LUK.7.27	mu met hai ko naadha,
LUK.7.27	mu ˈgíérích kua ko met tág kokoo,
LUK.7.27	warˈgát hí chieká.
LUK.7.28	Yú hí geeye, gál gál ˈdiet hí ˈdaleká hé máá níínní Yuána a mé ijoká mán. Tá Guch Waaˈgiet gálle máállé biiy el ˈdaˈdká ííni mú a mé ija.
LUK.7.29	Gálaat lulle ubaa gál gibíre gugusat-, Yuána af nee kuokoy-, muí bie gim nieká hé hé Waag hí feˈdeká iiy yie. 
LUK.7.30	Gál Farisaay ubaa gál nyatalaamká Yuána hí bie gim nannuoká iiy ma yéenká íín hé Waag hí ki feˈdeká điidhe.
LUK.7.31	Gál barallóóllá meete yú hol ki ekemeye? Gaal he gál háte ˈgie? 
LUK.7.32	Gaal hát um nigini-, ál him hí hol gaa higiatká gaa ijo-, um eiy veveen-, kieye,
LUK.7.32	Itín ke hí geyyiny árle gil kí ˈdoyká
LUK.7.32	it ma láálan,
LUK.7.32	ke hí innum ˈdéént árle kí ˈdoyká
LUK.7.32	it ma shiilmísan,
LUK.7.32	yegetká he ká ˈgee. 
LUK.7.33	Yuána ka yimieká hé af higite, hé bersh ma igíminy, in itín hí kieye, mu aryáánno ˈgaa, hí mú cheedhe. 
LUK.7.34	Tá yáá Iny Máádhátallá ká yimie-, nyí gálaat hol ˈgar gololsote-, nyí gáál he hol ˈgar iyyeká, itín hí kieye, Bá dhaayyíe, máállá ebá he kokoo! Mu ebá bersh igima! Mú sheelle har gál gálaat birm gaa gugusatká ubaa gál ađaabano ˈguokaa! hí ye chegedhe. 
LUK.7.35	Tá ˈdaalim Waaˈgiet hát ke kiimisatká he hé midhab gál ˈdaalim kinaal el gaa igiroká hí ekemeyoká.
LUK.7.36	Aalé máá Farisaay mare Yíésu kiere, giri mú ˈbílle hol ˈgar golmosotká. Yíésu máá Farisaay kinaal ˈbílle hile, gaa gololte.
LUK.7.37	Aalé min ađááb ˈgayye-, ény kinaal álle gaa iđe mare fayám maalle-, Yíésu ˈbíl máá Farisaay gaa golmoto, gaalí yieká, đudmit sáláb usiyyo-, him hí ilishká hí gaa iđeká ká eete. 
LUK.7.38	Aalé ka chimieká Yíésu kí ˈjobonte, mú ˈdaa ˈgas metoká kí ˈdiiyye, imiro ˈjiibiche. Imiro giri Yíésu ˈgas ˈdug ˈdú ˈdaneká meenyle dhúrle ki shugudiche. Min mú ˈgas met ˈduunguanne, mú sáláb giri usiyyoká ˈgas met shugudiche. 
LUK.7.39	Máá giri Farisaay-, Yíésu kiereká héél argeká geerle ki tawue, kieye, Máállá máá Waag hí ˈdéé ka shigichoká onnônyka, hé minnééllá yaalmitlé he taal-, máálle ađááb ˈgúóllá hé óg, yie.
LUK.7.40	Aalé Yíésu máá giri Farisaayká ˈdéé hol ˈdú nie, kieye, Símon, yú ˈdeeny ko ka geđuoká ˈgaa, yie. Aalé Símon kieye, Máá gáál he oonisúóllo, ebá ye ka géesh, yie.
LUK.7.41	Aalé Yíésu kieye, Gál naama mare máá gaalí bíre gaa higidhe mare bíre gaa hidhe, mú tikiˈd bíre kúˈd chen mú gaa eedhdhe, máátí mú bíre tomon chen gaa eedhdhe. 
LUK.7.42	Gáál êw hin hí ka adhateká máá giriká gáál hullaalle êw ki hay. Gál naama kinaallá mááya súm máá hí bíre ki hayká giel? Yíésu hí mú yie. 
LUK.7.43	Símon Yíésu ˈdéé hol ˈdú nie, kieye, Yúka, máá giri muí ew ilishká ki hayká súm mú giel, yie. Yíésu kieye, Taglé, kó hát ˈdabaanká hote, yie.
LUK.7.44	Aalé mu Símon min gíl ki helie, kieye, Kó minnééllá argiyyo? Yú ˈbíl kuallá ka hileká, kuun kó bíé yú ˈgas ˈjiˈjiatká ye ma ka shíiny. Minnééllá íín imirollé ye ˈgas ki ˈjiiyye, in ye meenyle dhúrle ki shugudiche. 
LUK.7.45	Kuun kó ye aˈdíne ma ˈdúnginy.
LUK.7.46	Kuun kó ye salab mé ma shugudîny. Minnééllá in ye ˈgas met salab shugudiche. 
LUK.7.47	Aaléka, yú ko geeye, minnééllá ađaabano guđo-, ˈgayyóóllá hé Waag hí gaa eeyye, in aalé káána gielmit guđoká ˈgayya. Máá ađaab ninniká ˈguo-, kor ađaablé kinaal Waag hí gaa eeyyoká in gielmit ninniká úba ˈgaa.
LUK.7.48	Aalé Yíésu min geey, Hé kua ˈdeđew-, eekemeycheká ađaabanolle yáá ko gaa eey, yie. 
LUK.7.49	Gál mú hol ˈgar golmoteká hol heegete, kieye, Máállá máá máre, máá úba gálaat ađaabano gaa egewal? yie.
LUK.7.50	Aalé Yíésu min giriká geey, kieye, Iiy yeen ye iiy chíéllá hé ko riiyye, Waag ki sí, yie.
LUK.8.1	Hé kinaal đueká, Yíésu đo ˈjien gaa naanadhe, gálaat he oonisie, gáál Fayam Midhab Guch Waaˈgietká shie. Lali giri tomon a naamaká úba mú hol eedhdhe. 
LUK.8.2	Gál ˈdíét giri Yíésu hí aryáán yé gaa ˈdeeyká ubaa gál ˈdíét giri muí basham gaa bisieká úba mú hol eedhdhe. ˈDeg kinaallá ˈdáá tikiˈd he mú María giri gaalí min ény Magaˈdala yegie-, Yíésu hí aryaan tiiyaká yé gaa ˈdeeyká, 
LUK.8.3	ubaa Iwánna, giri min Kussa-, bélle máá kansich Heróˈde hujich ki nannieká, tá Susánna. ˈDegééllá ubaa ˈdeg éíy taaka burnayyeká héllé ˈgayyeká Yíésu ubaa lalillé tomon a naamaká he ki wawayche.
LUK.8.4	Nyésébích ilishká ˈjien yiem gáá ˈdeeˈdeme, Yíésu ˈdu gáá yimie. Yíésu gáál hibéél geey, kieye, 
LUK.8.5	Máá les fafuoká áár eedhdhe, sedhe, lésle fie. Mu af giri ár kinaal les fafieká áár ˈdáá tikiˈd ˈgierich af ki okoˈde, gál ˈgierich nanadheká hí ˈdú ˈdidhme, hurum hí koey. 
LUK.8.6	Áár ˈdáá tikiˈd ál waaroká ki okoˈde. Hirís hí yé ka ˈdiiyyeká, ˈdaa giri he bie ki ˈdabeká hirís đo gogoyye. 
LUK.8.7	Áár ˈdáá tikiˈd guˈdam híí ˈguoká ki okoˈde, hirís hí yé ka ˈdiiyyeká guˈdam híí ˈguo kinaal hí bolosie. 
LUK.8.8	Ár giri muí ál maal hí midhabká gaa fieká ká ˈdie, ˈdale, đuoram hí kúˈd yie, Yíésu hí yie. Aalé mu gáál hibéél geeyká mu af úr ki eey, kieye, Máá nee ˈguoká hí hééllá maalo, muí gáál yie.
LUK.8.9	Yíésu lalille hí hib kinaal hélle heete. 
LUK.8.10	Aalé mu gáál geey, kieye, Itíni in hé geer geđi Guch Waaˈgietká Waag hí shiiche. Tá gáláátatíá íín he lulle hát hibietká yú geđia,
LUK.8.10	giri gaalí dhaayka, gaalí ma aargiriny-,
LUK.8.10	gaalí maaleka, gaalí ma kiimisanká.
LUK.8.11	Aalé híb hélle hééllá: Aar he ˈdeeny Waaˈgiet. 
LUK.8.12	Ár ˈgierich af ki okoˈdeká he hát gál giri ˈdeeny Waaˈgiet maalo-, kor kídhích giri Sátan léká ká yiimet-, gáál ˈdéé hodhinaam gaa egeet-, giri gaal ˈdéé iiy ma yegen-, gaal rubach ma aargirinyká. 
LUK.8.13	Ár giri ál waaroká ki okoˈdeká hélle he hát gál ˈdeeny Waaˈgiet maalo-, ˈdéé hát geer gaa meentiká iiy yeget-, kor hidh les ma ki arînyká. Gál kinaallá he gál ˈdéé iiy yie-, kor á níínni yíéđieka, Sátan hí ki ekeseteka, ˈdéé gíl sug ki haađuoká. 
LUK.8.14	Ár ál híí ˈgayyoká ki okoˈdeká hélle he hát gál ˈdeeny Waaˈgiet maalo-, kor biiy hol ki sieteka, kamúr ubaa balchá, tá hé lesalloká gerle hí gaa ˈdeew-, he ˈgar aayaˈgoká. Gál kinaallá hé ˈdeeny Waaˈgiet ma ki higirany. 
LUK.8.15	Ár giri máá les fafuoká hí ál máálká gaa fieká hélle he hát gál ˈdeeny Waaˈgiet maaleka, ˈdéé ger ˈdúwa-, midhabká hát ˈdabaanká ki chiirat-, hol tatuo-, ˈdeeny Waaˈgiet ki higirawká, Yíésu hí lalille yie.
LUK.8.16	Aalé Yíésu geđi kieye, Nyátáá gaalí ˈjiet gaa iđieka, hé máá hí ˈdébé af bubuoká mán. Héétí ubaa hí shomodhe gaa kakawká mán. Nyátáá úrro gaalí ki ređia, in gál ˈbíl higiloká ˈbíl geer gaa arga. 
LUK.8.17	Hé gaalí kaawká lulle Waag haí ká eedhesicha. Hé geer geđiká lulle kaany hai ˈdaaba, ha gaalí kiimita.
LUK.8.18	ˈDeeny Waaˈgiet hí mamalloká hát ˈdabaanká nee kookóo, chiˈdíe. Máá hé gaalí gíl geer gaa kaayká tág chiratká, hé éíy taaka úba ha gaalí shigia. Tá máá hé gaalí gíl geer gaa kaay-, hélle ka dhaˈgame-, kor he tág ma chiranká héllé kinaal úba ha gaalí gaa egedhdhe, yie.
LUK.8.19	Yíésu ˈjielle ubaa nyaaramle ká yimie. Aalé ˈdaa giri nyésébích gálaat hí ki ilshanayká, gaal ál Yíésu hol ki argoká mán. 
LUK.8.20	Aalé Yíésu gaalí fayám shie-, gaal kieye, ˈJiekú ubaa nyaaramkú baaˈd ˈgee, ko aargiroká fede, gaalí yieká, 
LUK.8.21	Yíésu gáál geey, kieye, ˈJiechú ubaa nyaaramchú he gál ˈdeeny Waaˈgiet mamalo-, ˈdéé ki ˈgíéllá, yie.
LUK.8.22	Kulich tikiˈd Yíésu lalille geey, kieye, Kí bás ílung ˈdaatí yé ki ˈdie, yie. Aalé gaal kadich hile, kudhdhe. 
LUK.8.23	Gaal kádíchlé gaa ijeká Yíésu in hí dhie, ram hí eete. Aalé waanich ká ˈdoy, huđum ká kiite, bie kadich geer faafame, gáál kufach hí kí hile. 
LUK.8.24	Gaal Yíésu kiisie, kieye, Máá Guđo, Máá Guđo, kufach he gáál kí hile! yie. Aalé Yíésu les gaa kie, mu waanich ubaa húđúm ka ˈdarameká ki ˈday. Aalé waanich ali ki ˈdie, biiy đo ˈgidhiche. 
LUK.8.25	Aalé Yíésu gáál heete, kieye, Iiy yeenkícho eeyye? yie. Gaal birge, he a ˈdabe, hol heegete, kieye, Héél máá máre, máá waanich ubaa huđum he ki mumuro-, he hí af maalóol? gaalí hol yie.
LUK.8.26	Aalé Yíésu ubaa lalille kudhdhe, lés Gerasan giri Bás Galilaaya ílung ˈdaatíká yé ki ˈdie. 
LUK.8.27	Yíésu kadich gáá leledheká máá é gáá yimie-, aryáán hí hille mare hol arge. Máá kinaallá hé rám ilishká đafaraam ma gaa fáan, ubaa hé é ma gaa íđiny, mu likisham gaalí gálaat ki ˈgoˈgodheká he gaa ije. 
LUK.8.28	Mu Yíésu argeká mú ˈgas met les gaa ˈdoy, súm af úr ki eey, kieye, Yíésu Iny Waag Úr Iđóóllo, meete ke hol ká ˈgaa? Gillo yú ko ki efe, ha ye manyjasîny, yie. 
LUK.8.29	Máá aryáán ˈgieká hatallá yíéllá, ˈdaa giri Yíésu aryáán geey-, kieye, Máállá yé gaa ˈdé, yieká. Aryaan kinaallá úba kíssóótí af burnayká mú ki chegies. Har úba af kinaal gaalí nyarugano gil ubaa ˈgas ki ˈdane-, tá gaalí ˈbíl gaa kakayka, mu aadh lullé hé kinaal eiy ˈgiˈgita, aryáán hí ˈbakat ˈdú egeete.
LUK.8.30	Aalé Yíésu mú heete, Meenykú háteeye? yie. Mu Yíésu ˈdéé hol ˈdú nie, kieye, Meenychú Yuoy, yie. Mu hatallá yíéllá, mú aryaan burnayyeká hí gaa iđe. 
LUK.8.31	Aryaan giriká Yíésu gil ki efiyye, giri muí he ma ki muuriny-, ma keeminy-, ˈguoˈd gaa ˈdér-, el mé mánká ma higilinyká.
LUK.8.32	Ál kinaal golchom burnayká gaalí gúm ˈdug gaa ˈdeˈdeme. Aalé aryaan burnayye-, mú gaa iđe kinaal Yíésu gil ki efiyye, giri golchom higilloká. Aalé Yíésu aryáán af iiy yie. 
LUK.8.33	Aryaan giriká máá giriká yé gaa ˈdiiyye, golchom hille. Golchom giriká gúm gáá okoˈde, bás ki ˈdiiđime, kufe.
LUK.8.34	Gál golchom ˈdeˈdemeká héél argeká ˈdoˈdodhe, gaal gál é gaa ijeká ubaa gál forimle é kí ˈjobonoy mare fayám shie. 
LUK.8.35	Aalé gál giri fayám maaleká ká yimie, hé aargireká he fede.
LUK.8.35	Aalé gaal Yíésu af kí ˈdieká gaal máá giri aryáán hí yé gaa ˈdiiyyeká arge, mu Yíésu ˈgas met gaa ija, đafaraam fádhdhe, ˈdaalilédhe! Gaal đo neey. 
LUK.8.36	Gál hé kinaal argeká gál ka yimieká máá aryáán ˈgieká hát Yíésu hí bisieká geey. 
LUK.8.37	Aalé gál giri lés Gerasan ˈdinnam lulle gáá yimieká sierm hí súm faanne. Gaal Yíésu gil ki efe, giri muí lésle gaa kekeenká. Aalé Yíésu đo kadich hile, hol nadhe. 
LUK.8.38	Máá giri aryáán hí yé gaa ˈdiiyyeká Yíésu hátlé giri hol ma náanká mú gil ki efe, giri mú hol egeetká. Yíésu hé mú síé ma shíiny, mú hol nie, kieye, 
LUK.8.39	Énykú hol ˈdú nú, hé midhab Waag hí ko ki ekeychééllá énykú gaa ˈdiiyímo, mú yie. Aalé máá giriká sedhe, héllé midhab Yíésu hí ki ekeyká ˈjien lulle gaa ˈdiiyime.
LUK.8.40	Yíésu bás ílung ˈdaatí hol gáá nadheká, nyésébích guđo-, mú egeseká lulle ger hí gaa meedhe, mú agim nadhe. 
LUK.8.41	Ál kinaal máá gaalí Yáíras yegie-, ˈbíl ˈdiiyiminyká mé ki yiel mare úba Yíésu ˈdu gáá yimie, Yíésu ˈgas met les gaa ˈdoy, mú gil ki efe, giri muí ényle seseenká. 
LUK.8.42	Yáíras Yíésu hatallá heetééllá ˈdaa giri veellé ali ka takach-, harte-, war hí tomon tikiˈde a naamaká hí súm gil ki ayaˈgiyyeká.
LUK.8.42	Aalé Yíésu sienylé gaa igire-, ˈbíl Yairas sesemeká nyesebich hí ki tame. 
LUK.8.43	Min fas hí warram tomon tikiˈd tá a naam gaa hegeleká hé nyésébích kinaallá gaa iđe. Min kinaallá héllé ˈgayyeká lullé gilóny ˈdú beesete, kor hé máá níínní hí bisieká mán.
LUK.8.44	Aalé min kinaal Yíésu sug ki ˈdiiyye, mú đafar net đig chie. Min fáslé hí gaa hegeleká ál tikiˈde kinaal đo ali ki ˈdie.
LUK.8.45	Aalé Yíésu gáál yiete, kieye, Mááya ye đig yie? yie. Aalé gálaat lulle kieye, Nyáá nyí ko đig ma chéen, yieká, Bétiro kieye, Máá Guđo, nyesebich hé tág ko ki made, tá ko kí tame, yie. 
LUK.8.46	Aalé Yíésu kieye, Máádhat hé ye đig yie, fargogínt hát ye yé gaa ˈdiiyyeká yáá hol kimite, yie.
LUK.8.47	Min giriká hát níínní hol kaayyo mán argiyyeká hol yé ká ˈdeeyche, fađanne, Yíésu ˈgas met les gaa ˈdoyye. Min hát Yíésu đig chie-, ál tikiˈde kinaal đo gaa biiyyeká gálaat met gaa hote. 
LUK.8.48	Aalé Yíésu min geey, kieye, Inííllo, iiy yeen kua ye iiy chíéllá hé ko bisiche, Waag ki sí, yie.
LUK.8.49	Yíésu hátle ˈdéé af ká ˈgaa, Yáíras mú tikiˈd hí fayam ényle ˈdu gáá sidhe, mu kieye, Inikú hé mán chie, háteka máá gáál he oonisúól hawul ˈgeˈgetóol? muí yie. 
LUK.8.50	Yíésu héél maaleká Yáíras geey, kieye, Ha néeny, iiy tákámle áat, veel hai miidhandha, mú yie.
LUK.8.51	Yíésu he é nyuoreká, mu hé máá níínní éíy taaka iiy yie-, hol ˈbíl ˈgar hileká mán. Gál mú hol ˈbíl ˈgar hileká he Bétiro, Yuána, Yákob, tá véel gállé hí ˈdaleká tákáma. 
LUK.8.52	Gálaat lulle shiilmite, véel ˈdú buoy. Aalé Yíésu gáál geey, kieye, Haí búony, veel hé ma kúfiny, veel hai rafe, gáál yie. 
LUK.8.53	Gál giriká Yíésu eeshey, ˈdaa giri gaal veel hát he mán yieká ógká.
LUK.8.54	Aalé Yíésu véel gíl chiˈde, kieye, Ákutú, les gaa keʼ, véel yie. 
LUK.8.55	Véel đo sídhle hí hol ˈdu gáá naate, veel les gaa kie. Aalé Yíésu gáál geey, Véel hé geere shía, yie. 
LUK.8.56	Véel gál hí ˈdaleká he af ˈdabe. Yíésu gáál ˈdéé ki mure, giri gaal máádhat hééllá ma geđinyká.
LUK.9.1	Yíésu gállé tomon a naamaká hol ˈdu gáá vie, mu gáál fargogint gaalí aryáán lulle yé ki ˈdeđuoká ubaa fargogint gaalí basham yiem ki ˈdeđuoká shie. 
LUK.9.2	Aalé mu gáál alb fie, giri gaal seseen-, fayam Guch Waaˈgiet hogodho-, tá gál basham ˈguoká bibisuoká. 
LUK.9.3	Mu gáál geey, kieye, Hí seseennoká haí hé mare éen, haí ˈgulo, orgom, ˈguom, bíre úba shúúnan. Tá đafaraam nanam úba haí shúúnan. 
LUK.9.4	ˈBíl hí hilloká, ál kinaallá ˈdaab hí ény kinaal ma gáá kíinyká taalle gaa yíéđía. 
LUK.9.5	Gaal har hí rokoˈd ki gogoloká điidheka, ény kinaallá hí gaa kekeennoká ˈgaskícho shére gaa ˈdodhdhíe. Hát kinaallá in hát gaalí he ki ˈdeeneyká gaalí kiimita, yie. 
LUK.9.6	Aalé gaal sedhe, ˈjien gaa naanadhe, Fayam Midhab Waaˈgietká ˈdiiyime, ˈjien lulle gállé basham ˈgieká bisie.
LUK.9.7	Aalé Heróˈde giri kansichká he lullé Yíésu hí eekemeyká maaleká neey, ˈdaa giri gáál ˈdáá tikiˈd kieye, Yuána hé uushich yé gáá ˈdie, 
LUK.9.8	gáál ˈdáá tikiˈd kieye, Elíya hé gáál yé ˈdu gáá ˈdie, tá gáál ˈdáá tikiˈd kieye, Gál héle Waag hí ˈdéé ka shigicheká mú tikiˈd hé uushich yé gáá ˈdie, gaalí yegieká. 
LUK.9.9	Heróˈde íín kieye, Yuána mé ha yú gaa mure, tá máá yú fayamle maaléél mááya? yie. Heróˈde ˈgíérích mú ki aargiroká hol gaa ˈgeˈgedhe.
LUK.9.10	Aalé Yíésu gállé tomon a naama he alb fieká hol ká nadheká he lullé eekemeyká fayamle mú shie. Yíésu gáál gáál gaa eedhdhe, gaal tákámle ˈdaa ény Beđesaida mé nie. 
LUK.9.11	Gál ilishká mu sienylé Beđesáída sesemeká maaleká mú el gaa veere. Gaal mú hileká muí les iđie, gáál muí Guch Waaˈgiet fayamle shie, gál bím fedeká muí bisie.
LUK.9.12	Aadh gaanateká Yíésu gállé tomon a naamaká hí ˈdú sedhe, gaal kieye, Gáál hash, gaal hí eiy kie, hí ˈjien ubaa forim ka ˈjooˈjobká ˈguom ubaa alb iifietká ˈdú ˈgeˈgedho, múún ˈbakate ki gaa ija, gaalí mú yie. 
LUK.9.13	Yíésu gáál geey, kieye, Itín gáál hé geere shía, yie. Gaal kieye, Nyáá hé níínní nyí ˈgayyaká mán, balashá chen ubaa béé naama tákáma nyí ˈgayya, har múún tuuˈdkúnno ki kie-, ki gálallá lulle ˈguom kí hidhdheka tákáma, gaalí Yíésu yie. 
LUK.9.14	Gál yááb ál kinaal gaa ijeká tákámle hé shíí chen nyuoro.
LUK.9.14	Aalé Yíésu lalille geey, kieye, Gáál geeyyíe, gaalí tomon chien chene ká yíéđuo, muí gáál yie. 
LUK.9.15	Gál láliká hát muí geeyká ˈdie, gálaat alb iiđimie. 
LUK.9.16	Aalé Yíésu balasha giri chenká ubaa beeny giri naamaká eedhdhe, úr gaa dhaay, Waag ˈgielmít hol ˈdú nie. Mu balashá ubaa béé eiy mumure, gál giri láliká shie, giri gaalí gálaat af fafuoká. 
LUK.9.17	Aalé gaal lulle gololte, heyie. ˈGuom giri gaalí ˈdú heyie-, ka naate-, gaalí hol ˈdu gáá sisidheká illam tomon tikiˈde a naama koch koch.
LUK.9.18	Kulich tikiˈd Yíésu tákámle Waag viviteká, mú lalille hé mú hol ˈgie. Aalé mu gáál heete, kieye, Gálaat mááya ye yegedhe? yie. 
LUK.9.19	Gaal mú ˈdéé hol ˈdú nie, kieye, Gáál ˈdáá tikiˈd kúún Yuána giri gálaat bie gim nannieká ko yegedhe. Gáál ˈdáá tikiˈd kúún Elíya ko yegedhe. Gáál ˈdáá tikiˈd kúún gál héle Waag hí ˈdéé ka shigicheká mú tikiˈde uushich yé gáá ˈdie, ko yegedhe, gaalí yie. 
LUK.9.20	Yíésu gáál heete, kieye, Tá itín mááya hí ye chegedhe? yie. Aalé Bétiro kieye, Kúún he Messíya
LUK.9.21	Aalé Yíésu gáál il gíl gaa helie, gaal hai máádhat hééllá géeny, yie. 
LUK.9.22	Mu kieye, Iny Máádhat manyjasiny guđoká gon il haí aargiˈda. Gál káruká, ubaa gál guguđo-, suoryoká, tá gállé nyatalaamká haí điidhma, ha gaalí yeese, tá kúlích ki seđeká Waag uushich yé haí gáá ˈdeđicha, Yíésu hí lalille yie.
LUK.9.23	Aalé Yíésu gáál lulle geey, kieye, Máádhat ye el gáá verenoká fedoka, hí hol điidho, hí ˈgórlé đarám yaalká aadh lulle ˈgáár ki siisidho, hí ye el gáá veero.
LUK.9.24	Máá sídhle tág chichirat-, fedoká sídhle hai baađisia. Tá máá sídhle ˈdaachú ˈdugaka bađisuoká sídhle hai riima. 
LUK.9.25	Máádhat he les lulle liledhe-, tá Waag điidhe-, sídhle Waag gaa ˈgisateka, mu in hé ˈdúwa-, yé ˈdú ˈdeˈdeenká hé ˈgúo? 
LUK.9.26	Máá yú ubaa ˈdeenychú ˈdaalle ˈdugaka kern hí ˈgidhoká, yáá Iny Máádhátallá bár édhúmchú ubaa édhúm ˈJaachú, tá gál ˈgasso-, urru-, Waaˈgietká édhúmle kí yiimetká máá kinaallá ˈdaalle ˈdugaka kern úba ha ye ˈgiidha. 
LUK.9.27	Hé ˈdúwaká yú hí geeye, gál állá ˈgíéllá ˈdáá tikiˈd ˈdaab Guch Waaˈgiet ma árginyká hé ma kufuminy, Yíésu hí gáál yie.
LUK.9.28	Aalé Yíésu hé kinaal lulle beete. Ram amú síet chieká mu Bétiro, Yuána, tá Yákob eedhdhe, gúm feˈjie, giri Waag vivisatká. 
LUK.9.29	Mu Waag viviteká, mú innum bis hí hol gaa suoy, mú đafaraamle súm édh yie, ˈjiimiˈde. 
LUK.9.30	Toomareka gál naama mare ali ˈgee, mú hol geđia. Gál kinaallá he Móshe ubaa Elíya. 
LUK.9.31	Gáál édhúm Waaˈgiet hí gaa veere, gaal Yíésu kúfáchlé Yerúsalem ki kufunanká yaalmitle mú hol geey. 
LUK.9.32	Bétiro ubaa gállé hol ˈgie kinaal ram hí eete, gaal les gaa kieká gaal Yíésu édhúmle ubaa gál naama mú hol a ˈgieká arge.
LUK.9.33	Aalé gál giri naamaká Yíésu ˈgas in ka babadheká Bétiro Yíésu geey, kieye, Máá Guđo, hát ke állá gaa ijóóllá hé tág midhab. Ebá kí hí lokoolom seđ kí ˈdisso, lokóól tikiˈd hí lokoolkú cheet, lokóól tikiˈd hí lokool Moshe cheet, lokóól tikiˈd hí lokool Eliya cheet, Bétiro hí Yíésu yie. Bétiro hééllá mé ˈdaa gáá hodheká hé muog.
LUK.9.34	Aalé Bétiro hátle ˈdéé af ká ˈgaa, nyáˈdow yé ká ˈdiiyye, gáál buanne. Nyáˈdow gáál buanneká Bétiro ubaa gállé hol ˈgie kinaal súm biiy gaa kiadhe. 
LUK.9.35	Waag nyáˈdow hurt ˈdéé gáá hote, kieye, Hééllá Iny chia yáálle hí galayká, mú a nee kóo, Waag hí chie. 
LUK.9.36	Aalé gaal ˈdéé hótal maaleká Yíésu tákámle ali yaal gaalí arge. Gaal hé arge kinaal fayamle lulle shab ki yie. Gaal hé máá níínní bár kinaal úba hééllá geeyká mán.
LUK.9.37	Bííy eiy ka biˈdeká gaal gúm gáá leedhe, nyésébích guđoká Yíésu hol met kí ˈdoy. 
LUK.9.38	Nyésébích kinaal hurtle mú tikiˈd af gaa guđoká ˈdéé ki hodhe, mu kieye, Máá gáál he oonisúóllo, gillo yú ko ki efe, inychú a kí ˈdé, veelchú tákámle hé kinaallá. 
LUK.9.39	Bá dháash, veel álká aryáán hí kí kiisateka, veel đo kóˈdam hai ˈdaaˈdie. Aryáán haí muotisiche, ˈjíig af oshom hai gáá laalame. Aryáán veel súmo maanyjasicha, hé véel tala yé ma gaa ˈdeˈdeminy. 
LUK.9.40	Yáá lalikú gil ki efe, giri véel aryáán yé gaa ˈdeđuoká. Kor hé kinaal gaalí fargogintle mán, muí Yíésu yie. 
LUK.9.41	Aalé Yíésu kieye, It hí iiy yeen mán-, hí tág ma ˈgiinyal! Yú in ˈdáb aake ke hol af yíéđima, tá yú hol gaa tataa? yie. Yíésu đo véel ˈjaalle geey, kieye, Ebá inykú állá kí éeb, mú yie.
LUK.9.42	Aalé veel hátlé Yíésu ˈdu gáá yiimieká aryáán đo véel les ki ˈdoyye, véel muotisiche. Yíésu aryáán ki ˈday, aryáán đo véel yé gaa ˈdiiyye, veel đo midhandhe, véel ˈjaalle gíl gaa kaay. 
LUK.9.43	Gálaat lullé ál kinaal ˈgieká fargogint guđo-, Waaˈgietká a ˈdabe.
LUK.9.43	Gaal lulle hátle hé Yíésu hí ekeyká a ˈdaˈdabeká Yíésu lalille geey, kieye, 
LUK.9.44	ˈDeenyééllá hí nee hilo: Iny Máádhat gálaat gíl geer ha gaalí gaa kakaa, muí gáál yie. 
LUK.9.45	Kor mú lalille ˈdeeny muí hodhéél hé hélle ma kimísan. ˈDeenyéél hélle Waag hí gáál kimisan ká riate. Gaal Yíésu ˈdéé yaalmitle hegesetká kiadhe.
LUK.9.46	Gál láliká hol ki falme, kieye, Múún mááya guđo? yie. 
LUK.9.47	Yíésu hé tawuny gaalí gerka ˈgieká onnoy. Mu veel ninni mare láá kodhdhe, 
LUK.9.48	gáál geey, kieye, ˈDaa meenychú ˈdugaka, máá veel ninnííllá rokoˈd ki goloká, yaa ye rokoˈd kí gole. Máá ye rokoˈd kí goloká, Máá ye ali gáá kaayká he rokoˈd ki gole. Máá lulkícho hí ˈdú ninniká, máá kinaallá in lulkícho hí ˈdú guđo, gáál yie.
LUK.9.49	Yuána mú geey, kieye, Máá Guđo, nyíín nyáá nyí máá gálaat ˈdaa meenykú aryáán yé ki ˈdeđieká argiyye. Tá ˈdaa giri mú ko hol ˈgar ma seseminyká in nyí mú hé kinaal ká riate, yie. 
LUK.9.50	Yíésu mú geey, kieye, Haí mú hé kinaallá ka rían. Máá ˈdeenykícho ma điinká he máákícho, yie.
LUK.9.51	Yíésu aflé giri úratí mé nannieká ka ˈjobonteká, mu Yerúsalem sienyle ˈdú guofe. 
LUK.9.52	Aalé mu gálaat hol met nie. Gaal sedhe, ˈjien Samaria mare ki fame, giri mú met les ˈdiđianká. 
LUK.9.53	Aalé ˈdaa giri Yíésu Yerúsalem mé nannieká, gál al kinaalloká hé mú mé guđáan ma yéen.
LUK.9.54	Mú lalillé Yuána ubaa Yákob héél argeká kieye, Máá Guđo, ˈjiet nyí he ki muuˈdo-, úr gáá leeto-, gálal af ki shugunatká kó feˈdô? gaalí yie. 
LUK.9.55	Yíésu gáál bala ˈdú nie, gáál ki lole. [Mu kieye, It hé hí hogotóóllá muog. Yáá Iny Máádhátallá yáá gálaat af ki beesenle ma ˈdu gáá yímen, yú gáál ha ˈdú gáá riebe, muí gáál yie.]
LUK.9.56	Aalé gaal ál kinaal gaa kie, ény eiy mé nie.
LUK.9.57	Aalé gaal ˈgíéríchlé he gaa igireká, mú tikiˈd Yíésu geey, kieye, Alb lulle kuun hí seseennoká taalle ello yú ko gaa igira, mú yie. 
LUK.9.58	Yíésu mú geey, kieye, Mana godollé he gaa ija, hurum hé ényle ˈguo, tá yáá Iny Máádhátallá yáá ál ˈguo-, mé les ˈdú igifuoká mán, mú yie.
LUK.9.59	Aalé mu máá éíy taaka geey, kieye, Ye el gáá véer, yie. Máá giriká kieye, Máá Guđo, er ye síé shíish, yú see, ˈjaa chia karsichallá sídhle met esse, mú ˈgodho, yie. 
LUK.9.60	Yíésu mú geey, kieye, Gál kufeká hash, gállé kufeká hí gaagalio. Kúún íín sí, Guch Waaˈgiet ˈdiiyímo, mú yie.
LUK.9.61	Máá éíy taaka úba mú geey, kieye, El ha yú ko gáá verene, tá er ye síé shíish, yú gálchú a kí ˈdee, gáál nyí hol Waag ki viiyya, yie. 
LUK.9.62	Yíésu mú geey, kieye, Máá arlóngʼoˈd gíl ká ˈguo-, les guguso-, biiy el gaa dhaˈgasanká, hé Guch Waaˈgiet hol ma ki ˈgîn, yie.
LUK.10.1	Waaséél Máá Guđo Yíésu gáál tomon tiiya tá a naam éíy taaka waaˈde. Mu gáál nanam hol ki ˈdane, gáál hol met nie, giri gaal ˈjien ubaa alb muí sienyle ˈgieká lulle gaalí sedhe. 
LUK.10.2	Mu gáál geey, kieye, ˈGuom hiteká hé tág guđo, tá gál hí mumuroká íín hé iraam mán. Máá Guđo-, ˈguom léká heetíe, muí gállé hí hujich ki nannuoká lesam ali ˈdú fuo, gaal hí mú ˈguom kí muro. 
LUK.10.3	Sedhíe. Bá dhaayyíe, yú albo hí fafaa, hát wala đányar hursam gaa seseenká haí cheedhe. 
LUK.10.4	Haí shomodhaam birmoká, tá tokolaam, ubaa koiy éíy taaka shúúnan. Hí ˈgierich gaa igiˈdaká haí alb ki ˈdeˈdéminy, hí gálaat naa chégen.
LUK.10.5	ˈBíl mákárta-, hí higilloká er, ˈBílallá hí naanná yíéđuo, yiegedhíe. 
LUK.10.6	Máá naanná fedoká har ˈbíl kinaal gaa ijoka, af kinaallá naannakícho máá kinaallá hai buanna. Har máá naanná fedoká líítaka, naannakícho itle hollo hí hol ˈdu gáá naata. 
LUK.10.7	ˈBíl tikiˈde kinaallá gaa yíéđía. Hát giri máá hujich nuoká gaal hí símísle hol ˈdú nannuoká ˈguom gaalí ká shuoká kóo, hé imi gaalí ka shuoká ˈjía. Haí beríka ˈbílatí ˈdú gúúriny, beríka ˈbílatí ˈdú gúúriny.
LUK.10.8	ˈJien hí ki faan-, gálle hí mé guđáan yeetká, hé gaalí afka iđuoká kóo. 
LUK.10.9	Gál basham ˈguo-, ál kinaal gaa ijoká bisía, gálaat geeyyíe, Guch Waaˈgiet hé hí kí ˈjobonte, yiedhíe. 
LUK.10.10	Tá ˈjien hí ki faan-, gálle hí mé guđáan ma yeenká, ˈjien kinaal ˈgíéríchlé hí hurt iifoká ki ˈdée, hatallá yiedhíe, 
LUK.10.11	Shere lés kíchia nyí ˈgas chiˈdééllá ˈgas ha nyí gaa ˈdooto, hí il gíl gaa helitkícho yeet. Tá onnóo, Guch Waaˈgiet hé ka ˈjobonte, yiedhíe. 
LUK.10.12	Yú hí geeye, kúlích ˈdeeká ali kí ˈdiiyyeka, ˈjien kinaallá hé il hí aargiˈdoká hé ˈjien Soˈdom il hí aargiˈdoká úba hí ˈdú kalat, Yíésu hí gáál yie.
LUK.10.13	Aalé mu geđi kieye, Ény Korasinallo! Ény Beđesaidáállo! Hééllá onnóo! Hé burnay-, gálaat hí af ˈdaˈdabo-, yú hí hurt gaa ekeyká héle gaalí ˈjien Turo ubaa ˈjien Siˈdon gaa ekênyka, gál ˈjien kinaalloká kisso onnônyka he sharim hite, egem ˈjidhdhe, Waag makan fame. 
LUK.10.14	Kúlích Waag hí gálaat ˈdéé ki iđimichoká ali kí ˈdiiyyeka, itín manyjany il hí aargiˈdoká hé tág ˈdeew! Manyjany gál ˈjien Turo ubaa gál ˈjien Siˈdon il hí aargiˈdoká úba ˈdiefiyya. 
LUK.10.15	Tá kó ˈjien Kafarnaumallo, hollo hol ˈderneche-, úr nyoorónno? Kó úr ma nyuorminy! Kuun Waag hai ko gaanaycha, ál gál kufeká hí mé nannuoká ha gaa maanyjayya, muí yie. 
LUK.10.16	Aalé Yíésu geđi gál alb fimiká geey, kieye, Máá hí af maaloká, yaa ye af maale. Máá hí điidhoká, yaa ye điidhe. Héétí máá ye điidhoká, máá kinaallá Máá ye ali gáá kaayká úba he điidhe, Yíésu hí yie.
LUK.10.17	Waaséél gál giri tomon tiiya a naamaká geyyiny hol kí nadhe, Yíésu geey, kieye, Máá Guđo, úba aryáán meenykú nyí viiyyeká đo nyí met gaa kiiyye, gaalí yie. 
LUK.10.18	Mu gáál ˈdéé hol ˈdú nie, kieye, Sátan hát ír birgianáka úr gáá ˈjiiyye-, les ˈdaraanneká yáá arge. 
LUK.10.19	Bá dhaayyíe, yáá hí fargogint itle hí chaara ubaa genyam met ˈdú ˈdiđianká shie. Hééllá ubaa kídhích kúnnaa Sátan fargoginsamle lulle hé hát níínní hí kokuoká mán. 
LUK.10.20	Tá aryaan hí met gaa kiiyyééllá gerle súm haí gaa méen. Hát meetkícho Waag hí úratí gaa veeˈdééllá ˈdaalle ki geyyée, Yíésu hí gáál yie.
LUK.10.21	Ál tikiˈde kinaal Yíésu Hím Naasan Waaˈgiet hí geer gaa meeyche, mu kieye, Baabá, Máá Guđo úr ubaa les lééllo, ˈdaa giri kuun hé gál ˈdaalelle-, hínyaská in ká kaayyeká đalbááya eiy naasanle shiicheká, gielmitlé yú ko hol ˈdú gáá nannaa. Baabá, hé ˈduwa! Hééllá hát kuun hí feˈdeká, Yíésu hí yie.
LUK.10.22	Aalé Yíésu geđi kieye, He met lulle hé ˈJaachú hí ye gíl ká fie. Yáá Ínyííllá hé máá níínní ye ogká mán, ˈJaa chia tákáma ye og. Héétí hé máá níínní ˈJaachú ogká mán, yáá mú Inylééllá ubaa gál yú wawarat-, yú ˈJaachú aargisuoká tákáma nyí og, Yíésu hí yie. 
LUK.10.23	Aalé Yíésu lalille bala ˈdú nie, ˈdéé hótal gaal íín tákámle geey, kieye, Gál hé itín hí argiyyééllá argoká ebá Waag hí ˈdú ˈjiiy! 
LUK.10.24	Yú hí geeye, gál héle Waag hí ˈdeem ka shigiche-, burnayká ubaa gál kaansúo-, burnayká hé itín hí argiyyééllá aargireká he fede, tá hé ma árginy. Gál kinaallá hé itín hí maallééllá úba mamaleká he fede, tá hé ma mááliny, Yíésu hí gáál yie.
LUK.10.25	Waaséél máá súm hemuumurit Waag hí Móshe ka shiicheká óg mare le gaa kie, Yíésu ˈdéé a kí dhaay, kieye, Máá gáál he oonisúóllo, háte yú ˈdeeme, tá yú luolmit biiyoká aargira? yie. 
LUK.10.26	Aalé Yíésu mú geey, kieye, Warˈgat Waaˈgiet meete gaalí gaa veere? Meete gaa tuoyche? yie. 
LUK.10.27	Máá giriká kieye, Warˈgát kieye, Máá Guđo Waag kuaká geerkú lulle ki géélneb, hodhinkú lulle ki géélneb, fargogintkú lulle ki géélneb, ubaa tawunykú lulle ki géélneb.
LUK.10.28	Yíésu mú geey, kieye, Taglé hote. Aalé hat kinaallá ˈdé, luolmit biiyoká ha aargiˈda, mú yie.
LUK.10.29	Tá máá giriká ˈdaa giri ˈduuwle gálaat aargisuoká fedoká, Yíésu heete, kieye, Máá olchú mááya? yie. 
LUK.10.30	Aalé Yíésu mú hát hibietká geey, kieye, Mú tikiˈd Yerúsalem gaa kie, Yeríko mé nannie. Mu ˈgíéríchlé gaa igireká mú gál buraa léká hí fame, hí tune, hí shokodich gaa uune. Gaal mú kúfach a bala gaa hay.
LUK.10.31	Aalé máá suoryo-, Waaˈgiet mare ˈgíérích kinaal nadhe, mú ˈdu gáá suoy. Mú argeká đo a tame, ali gaa sedhe. 
LUK.10.32	Hát tikiˈdéél máá Levi mare úba ál kinaal ká nadhe, mú argeká đo a tame, ali gaa sedhe.
LUK.10.33	Aalé máá Samaria mare sienylé gaa igireká, máá giri ali iifeká ˈdu gáá suoy. Mu mú argeká mú geer hí ˈdú gudhdhe. 
LUK.10.34	Mú ˈdú sedhe, mú lilo salab ubaa bersh ˈdúúká ˈdú fafie, lilo af đafaraam gaa hidhe. Aalé óllé he ˈgieká mú ˈdú iđie, mú ˈbíl dheeˈgo mare eey, mú ˈbíl gaa kaay, mú hol af saanie, mú hol af rafe. 
LUK.10.35	Burroká máá ˈbíl léká bíre shíí naam ki gusse, mú geey, kieye, Máállá wâsh, bírééllá beeyyeka, hé éíy mú ki waychoká yú hol ká nadheka, ewle ha yú ko kí higidha, mú yie.
LUK.10.36	Aalé híb el hí ˈgidheká Yíésu mú heete, Máá gál buraa léká hí tunééllá tá gál seđééllá mááya mú máá ollé? yie. 
LUK.10.37	Máá giriká kieye, Máá mú ˈdú ˈjieká mú máá olle hé kinaallá, yie. Aalé Yíésu mú geey, kieye, Kúún sí, hát kinaallá úba ˈdeeˈdémo, mú yie.
LUK.10.38	Yíésu ubaa lalille sienylé gaa igireká, gaal é mé tikiˈd ki fame. Ál kinaal min gaalí Márta yegie mare gáál mé guđáan chie. 
LUK.10.39	Márta nyaarlé mare María gaalí yeedhe. María Yíésu ˈgas met gaa yíéđiyye, mú he onisinyle nee koyye. 
LUK.10.40	Márta hújích guđo giri nanniyyeká ˈdaalle ˈdugaka innum gaa tiiyye. Aalé Márta Yíésu ˈdú siete, kieye, Máá Guđo, nyaarchú hát ye hayche-, yú tákámchú gólol tág nannúól, hé ko geer ma gaa ˈdeeneny? Mú géesh, muí ká kie, muí ye hujich kí chirat, chie.
LUK.10.41	Aalé Máá Guđoká mú ˈdéé hol ˈdú nie, kieye, Márta, Márta, kúún hé burnay tág nanniyyóóllá ko ˈgorosie, ko geer gaa ˈdeew. 
LUK.10.42	He tikiˈd tákáma ˈdúwa. Hé ˈdúwa kinaallá in María hí he toom gaa eete. Hé kinaallá gaalí mú gaa egeetká hé Waag hí iiy ma chegen, Yíésu hí Márta yie.
LUK.11.1	Kulich tikiˈd Yíésu ali mé tikiˈd Waag gaa vivite. Mú Waag visan hí gaa đuyyeká mú lalille mú tikiˈd mú heete, kieye, Máá Guđo, hát Yuána hí lalille Waag visan onisieká kúún úba hát nyí Waag vivisatoká nyí ka onísish, yie. 
LUK.11.2	Aalé Yíésu gáál geey, kieye, Hí Waag vivisatoká hatallá yiegedhíe:
LUK.11.2	Baabá Waag, meenykú gaalí meeyo,
LUK.11.2	guchkú hí lésallá ká chimet.
LUK.11.3	ˈGuom kínyaa nyí nyuoˈdoká bar lulle nyí ka shíígish.
LUK.11.4	Hé nyí ˈdeeđeneycheká ˈdaalleka nyí ˈdú ˈjé,
LUK.11.4	hát giri nyiin gál nyí he ki ˈdeeđeneyká lulle nyí ˈdú ˈjeˈjeennééllá.
LUK.11.4	Hé ˈdeđew-, maralle nyí ˈgayyaká nyí af gaa táátaʼ.
LUK.11.5	Aalé Waag visan đuyyeká Yíésu kieye, Itín kálmaréél mú tikiˈd sheelech ˈguo-, chúúre hurtákaká shééléchlé kinaal ˈdú sedhe-, mú kiisie-, kieye, Sheelech, ebá in eiy ˈdéesh, ye ˈguom hé níínni mare ká. 
LUK.11.6	Máá ye béel ˈgierich gaa igire mare ye kí ˈjie. Yáá hé ˈguo-, mú shiguoká mán, yie-, 
LUK.11.7	tá máá ˈbíl léká kieye, Yaash, ha ye hawul ˈgíen, yáá ˈbíl af gaa koy. Yú ubaa umchú nyáá nyí rayye. Yáá ma ká keeminy, ko ˈguom ma ká shiginy, muí yieka, hé kinaallá háteeye? 
LUK.11.8	Yú hí geeye, har úba mu shééléchkú káta-, ko gaa điidhe-, kor kuun íín hí gáá ˈdiiyyeka, mu les hai gaa keeme, hé kua feˈdoká hai ko shigia.
LUK.11.9	Aalé yú hí geeye, Waag he roogonóo, Waag he haí shigicha. Waag ˈdú kiritíe, it Waag he ma gaa ˈdaabiny. ˈBíl af ˈdóo, Waag ˈbíl af haí kí fuuˈda. 
LUK.11.10	Máá Waag he ruogonoká he hai aargira. Máá Waag ˈdú ˈdootká hé Waag he ma gaa ˈdaabiny. Máá ˈbíl af ˈduoká, Waag ˈbíl af haí ki fuuˈda.
LUK.11.11	It idhaamallá mááya veelle hí beech yieteka, véel chár shigia? 
LUK.11.12	Muuninyka, veel hí ˈgongˈgó yieteka, véel géény shigia? 
LUK.11.13	Har káána úba hí gál ˈdeđewká kátaka, umkícho hé ˈdabaan hí shigichoká it óg. Tá ˈJaa kíchia úr ijoká íín gál hí Hím Naasan Waaˈgiet ruogonoká hé gál kinaallá Hím Naasan Waaˈgiet súm ma shiginy? Yíésu hí gáál yie.
LUK.11.14	Aalé Yíésu kulich tikiˈd máá aryáán hí af riiyye mare aryáán yé gaa ˈdeey. Aryaan kinaal mú yé gaa ˈdiiyyeká máá giriká đo ˈdéé huogodhe. Nyésébích guđo hol ˈdu gáá yimieká he a ˈdabe. 
LUK.11.15	Gál ál kinaal gaa ijeká ˈdáá tikiˈd kieye, Mu fargogint Belsebul giri aryáán kánsích léká in aryáán yiem ki ˈdeđia, gaalí yie. 
LUK.11.16	Gáál ˈdáá tikiˈd mú he af kí dhaay, gaal hé af ˈdaˈdabo-, mu hí fargogint urietká ki ekemeyoká mú heete.
LUK.11.17	Yíésu ˈdaa giri gáál tawunyle ógká, gáál geey, kieye, Les gálle hol af ká điidhe-, hol tuutuneka, lés kinaallá đo eiy hai ˈgiiˈgisate. Héétí ˈbíl geer tikiˈde-, hol ki ˈdalaateká hol tuutunneka, đo eiyyo hol gaa galle. 
LUK.11.18	Hát tikiˈdéél Sátan gállé kaansúo-, hí el gaa ˈgieká úba hol af ká điidheka, guch Satan hé tág taal? ˈDaa giri itín hí kieye, Mu fargogint Belsebullo aryáán yiem ki ˈdeđia, hí ye chieká, in yú hééllá ki hogodho. 
LUK.11.19	Har fargogint Belsebul yú aryáán yiem ki ˈdeđuoka, gálkícho íín fargogint mááya he aryáán yiem ki ˈdeđia? Aaléka, gaal ííni kinaallá ˈdeenykícho hát he hódhoká hai hogodho. 
LUK.11.20	Aaléka onnóo, har fargogint Waaˈgiet yú aryáán yiem ki ˈdeđuoka, Guch Waaˈgiet hé hí kí hille.
LUK.11.21	Máá fargogo-, ˈgulo ˈguoká ényle ˈdeˈdeenka, máá kinaallá aanyle naanná he iifa. 
LUK.11.22	Tá máá mú far ˈdú gogoká ká rue-, mú ká adhdheka, ˈgulo muí ki ˈduwanayká ubaa aany đo mú hai gaa uune. Aany kinaal đo gálaat hai bararsie.
LUK.11.23	Máá ye ma ˈdú iifinyká hé mááchú muuniny, mé illó ye gaa yaalla. Héétí máá ye ˈdína ma kí ˈdeˈdeminy-, ye walachú ma ˈdu gáá egenyká, he máá walachú baađisuoká.
LUK.11.24	Aryáán gaalí máádhat yé gaa ˈdeeyka, ál ˈbakateká he gaa seseenne, ál héf ki ˈgiˈgisatká he hol gaa ˈgeˈgete. Ál he héf ki ˈgiˈgisatká ma arginyka, đo tákámle hollo hol geeyche, Yú ál chia gáá kieká hol ˈdú naadha, hai chie. 
LUK.11.25	Hol ká naateka, ˈbíl giriká gaalí gaa heet, gaalí gaa séey! 
LUK.11.26	Hai siete, aryaan éíy taaka tiiya-, súm ˈdeew-, hí a mé ˈdaatíká hai ká eete, hai ká chimie, ˈbíl giriká hai hille, hai gaa yíéđiyye. Aaléka máá aryaannéél hí hilleká yaalmitle đo súm hai ˈdeenete, yaalmit giri erká a mé hai ˈgisate, Yíésu hí gáál yie.
LUK.11.27	Aalé Yíésu hátle ˈdeeny kinaal af ká ˈgaa, min nyésébích kinaal gaa iđe mare af úr ki eeyye, kieye, Min kuun hí hííl gaa iđe-, kuun hí ot ˈdoˈdosoteká hé Waag hí buanne, chie. 
LUK.11.28	Aalé Yíésu kieye, Máá ˈdeeny Waaˈgiet maalo-, tá ˈdéé el gaa veeroká, máá kinaallá ííni súm Waag hí buanne, yie.
LUK.11.29	Aalé nyesebich súm ilshandheká Yíésu gáál geey, kieye, Gál barallóóllá he gál hé gaa nyakarichká geer ki sisidho-, hé af ˈdaˈdaboká aargiroká fedoká. Tá gáál hé máá níínní hí hé kinaallá aargisuoká mán. Hé gaal hí aargiroká tikiˈd tákáma. Hé kinaallá héllé ki égká he yaalmit máá Waag hí ˈdeem ka shigiche-, Yónnas léká. 
LUK.11.30	Hát Yónnas hí gál Ninevi ki yieká, Iny Máádhat úba hí gál barallóóllá hát kinaal ki yeedhe. 
LUK.11.31	Min kansim ˈdaa urru ˈgayyoká kúlích Waag gálaat ˈdéé ki iđimichoká úba les hai gaa keenne, gál barallóóllá úba hai ˈdeđensete, ˈdaa giri íín héle les đúúríchlé fágká gáá kiiyye-, Sólomon ˈdaalimle nee kokoyyeká. Tá onnóo, állá hé máá Sólomon súm ˈdú ˈdúwaká hí yaal. 
LUK.11.32	Kúlích Waag hí gálaat ˈdéé ki iđimichoká gál Ninevi ubaa gál barallóóllá Waag met hai ki ˈdeeme, tá gál Ninevi gál barallóóllá súmmo ˈdeđente, ˈdaa giri gaal íín af giri Yónnas hí ki ˈdiiyimeká Waag makan fameká. Tá onnóo, állá hé máá Yónnas súm ˈdú ˈdúwaká hí yaal, Yíésu hí gáál yie.
LUK.11.33	Aalé Yíésu geđi kieye, Hé máá níínní nyátáá ˈjiet gaa iđieka, nyátáá noon sug gaa kakawká mán, héétí ubaa nyátáá ˈdaat af bubuoká mán. Nyátáá ˈdigacho gaalí ki ređia, in nyátáá ˈbíl gaa eedhesicha, gál ˈbíl ka hiloká ˈbíl geer gaa arga. 
LUK.11.34	Inkú he gónkú nyátáállé. Inkú ˈdabíntaka, gónkú lulle édhumo he ˈgayya. Inkú ˈdeđíntaka, af kinaalka gónkú lulle gaa ongʼoˈde. 
LUK.11.35	Édhúm ko gon gaa ijoká, ebá tág dháash, hai bííy gaa ongʼoˈdeká onnôny. 
LUK.11.36	Har gónkú lulle edhum hí gaa ijo-, ál gaa ongʼoˈdeká manítaka, gónkú lulle hai gaa eedheyye, hát nyátáá ko gaa verenno-, ko édhum shigichoká, Yíésu hí yie.
LUK.11.37	Yíésu ˈdeenyéél huogodheká, máá Farisaay mare hí ká vie, giri mú hol egeet-, mú ˈbílle gaa golmosotká. Aalé mu ˈbíl máá Farisaay kinaal hile, gaalí gólol kí eey. 
LUK.11.38	Yíésu hátlé er gil ma ˈjían-, gololteká, máá giri Farisaayká yaalmit kinaal af ˈdabe. 
LUK.11.39	Aalé Máá Guđo Yíésu máá giri Farisaayká geey, kieye, It Farisaayallá, itín makal ubaa ˈdaate hí ˈdug gáá ˈjiˈjiyya, tá gerkícho he hol ki fedít ubaa tawuny ˈdeđewká hí koch. 
LUK.11.40	It đéesal! Máá gon ˈdug tág nieká, úba gon geeréétí tág nie, muunîny? 
LUK.11.41	Aaléka, hé illam ger gaa ijoká gál he maamanká shía.
LUK.11.42	It Farisaayallo, onnóo! He lullé nigini hí aargiˈdoká, hát káána ˈguor met bir hí ˈguom fafaatoká tomon taat hí argiyyeka, taat Waago hí hol ˈdú nanniyya. Hé kinaallá hé midhab. Tá háteka, itín hí ˈdúúw ubaa gielmit Waaˈgiet gíl sug ki haychéel? Hééllá onnônyka ití gíl sug ma ki haađîny. Hé shiicho nigini kinaallá ubaa hééllá onnônyka hollo hí hol ˈdú chiirate.
LUK.11.43	It Farisaayallo, onnóo! Itín it tág ény ˈdiiyiminyká karmlé biiy met ˈgieká ˈdú yíéđianká feˈde. Héétí alb himiká hí gaa seseenne-, gálaat hí naa yegetká tág it úba feˈde. 
LUK.11.44	Itín he ebá hí ki ˈdéen! Itín hát uushim, gaal hí muog-, gaal hí ˈdug gaa seseenká hí ká ˈgiiyya, Yíésu hí gáál yie.
LUK.11.45	Máá nyataliet mare Yíésu geey, kieye, Máá gáál he oonisúóllo, kúún hatallá chíéllá, nyííni úba nyí hokort gáá naate, yie. 
LUK.11.46	Aalé Yíésu kieye, It nyatalaamká hééllá úba onnóo! It gálaat ilsh hélle gaalí ma urinyká ki chies. Itín úba it aadh tikiˈd ilsh kinaallá hí gáál ma ˈdú chichiran. 
LUK.11.47	Itín he ebá hí ki ˈdéen! It gál Waag hí ˈdeem ka shigiche-, giri eshim eshim kícho hí yieská uushim ki ˈdiˈdita. 
LUK.11.48	Aalé it hé eshim eshimkícho hí eekemey kinaal iiy chie, hol af gáá maalle. Hééllá he ˈdaa giri eshim eshimkícho gál Waag hí ˈdeem ka shigicheká yies-, tá gál kinaal uushimle itín hí ˈdiˈditaká.
LUK.11.49	Aaléka ˈdaalim Waaˈgiet héle hatallá he chie, kieye, Yú gál ˈdeenychú ka shiguoká ubaa gál alb fimiká gálaat alb ha ˈdú fafaa. Gál yú alb fafuo kinaal ˈdáá tikiˈd ha gaalí yeese, ˈdáá tikiˈd ha gaalí maanyjasia, he chie. 
LUK.11.50	Ameeny Waag les ká kuonneká gál burnay-, Waag hí ˈdeem ka shigicheká gaalí yies. Gál kinaallá fasamle nyuogimle gál barallóóllá Waag luut haí ki ređicha. 
LUK.11.51	Yú hí geeye, ameeny fás Abel hí gaa okoˈde-, tá ˈjíig bár giri fás Sakaria
LUK.11.52	It nyatalaamallá, he ebá hí ki ˈdéen! Itín it kár gaalí ˈdaalím ki aargiroká af gaa koyye. Itín it kár ˈdaalimo kinaallá ma híliny, it gál kar higiloká úba ká moyche, Yíésu hí gáál yie. 
LUK.11.53	Yíésu ál kinaal gaa kieká gál Farisaayká ubaa gál nyatalaamká mú ˈdéé ˈdú moy, mú hé burnayká hát điđamoká heegete, 
LUK.11.54	mú radhdhe, giri hé mú ki ˈgiiliˈgawká mú af yé gáá ˈdeđisatká.
LUK.12.1	Kúlích kinaal gál shíí burnay mare hol ˈdu gáá yiimie-, úba hol kar ririmeká, Yíésu erkob lalille geey, kieye, Gál Farisaay maatle hol raaradhíe. Haí hát gaal íín hí hol gál ˈduuˈdúwaká hol hođúóllá hí hol hôny. 
LUK.12.2	Hé níínní gaalí kakaw-, Waag hí yé ma ká ˈdeđinyká mán. ˈDeeny gaalí les đireká yé hai ká ˈdeeme. 
LUK.12.3	Hé hí chúúre hol geeycheká bííy kulichká gálaat haí gaa maala. Hé hí é ger hol nee ki shaakaˈdeká é met ˈdug af ˈdérká ha gaalí ki ˈdiyime.
LUK.12.4	Sheelchú, yú hí geeye, haí gál gónkícho yeges-, hé éíy ˈdaati ekemeyo-, mánká kikían. 
LUK.12.5	Máá tuuˈdle hí kiatoká ha yú hí ká geđia: Máá kinaallá he Máá fargogínt ˈguo-, gáál yieska, gáál ˈjiet biiyoká ki lalaanká. Hééllá taglé yú hí geđia, mú kiikiadhíe! 
LUK.12.6	Húrum chen hé gaalí saantím naam ma shugunîny? Waag íín hé húrmáách níínní hí in ká baađawká mán, muunîny? 
LUK.12.7	Metkícho dhúrlé hí gaa ˈgieká túóyle lulle hé Waag hí óg. Sierm hayyíe, itín it húrúm burnayká súm ˈdú ˈdúwa.
LUK.12.8	Yú hí geeye, Máá gálaat metle yú ye mááchú gaa yeetká, máá kinaallá yáá Iny Máádhátallá Waag gállé ˈgasso-, urruká metle úba mááchú ha yú gaa yeedhe. 
LUK.12.9	Máá ye gálaat metle gaa điidhoká, máá kinaallá úba Waag gállé ˈgasso-, urruká metle ha yú gaa điidhma. 
LUK.12.10	Máá Iny Máádhat ˈdeeny ˈdeewká ki hodhoká, máá kinaallá héllé ˈdeeney kinaal Waag haí haađicha. Tá máá Hím Naasan Waaˈgiet chaaroká hé Waag hí ma haađiny, Waag ˈdéé haí ki iđimicha.
LUK.12.11	Gaal hí ény ˈdiiyiminyká eey-, hí gál kaansúoká ubaa gál arráká met gaa kokuoka, hé hí hogotoká ubaa ˈdeeny hí gáál hol ˈdú nanniyyaká haí neesîny. 
LUK.12.12	Aadh ˈgas kinaallá tuuˈdle Hím Naasan Waaˈgiet hé hí hogotoká af haí ká fafiyya, Yíésu hí lalille yie.
LUK.12.13	Nyésébích kinaal mú tikiˈd Yíésu geey, kieye, Máá gáál he oonisúóllo, nyárchú géesh, aˈjibaat ˈjaakínyo hí nyí ˈdu gáá hayká, hí ye héchú gáá shuo, yie. 
LUK.12.14	Yíésu mú ˈdéé hol ˈdú nie, kieye, Musó, mááya ye máá arra hoy, hí hékícho eiy kí nannaa? mú yie. 
LUK.12.15	Aalé Yíésu gáál geey, kieye, Hol ˈdeeˈdemíe, hol gajált ka ridhdhíe. Máádhat sídhle hé aanylé burnay muí ˈguoká ma gaa iđiny, Yíésu hí gáál yie.
LUK.12.16	Aalé mu hibéél gáál geey, mu kieye, Máá kamúrut mare ˈguom fie, ˈguom hí súm hite. 
LUK.12.17	Máá kamúrut kinaal geer ki tawue, kieye, Yáá ˈguomchú ál fuo mánnal, háte ˈdeeme? yie. 
LUK.12.18	Aalé mu kieye, Hatallá yú ˈdeeme, bushchú ha yú fufura, bush éíy taaka bushééllá ˈdú guguđoká ha yú ˈgieˈgia, bush ˈguomchú ubaa shokodaamchú lulle ha yú fafaa. 
LUK.12.19	Hé kinaal yú tág koyka, yú hatallá hol yeedhe, Yáá ˈguom warram ilishká gaa kokuoká ˈdés kodhdhe. Aalé héf ˈgita, héchú koo, he ˈjia, geyyee, hollo hol yeedhe, muí yie.
LUK.12.20	Aalé Waag máá kinaal geeyche, kieye, Kó đeechal! Kúún chúúrééllá sídhkú ha yú egedhdhe. Tá hé hol tág ki koyyéél mááya hí higila? Waag hí mú chie, Yíésu hí gáál yie.
LUK.12.21	Aalé Yíésu hibéél beeteká kieye, Máá hol kaamurasuo-, kor íín kamur Waaˈgiet mánká, máá kinaallá hát máá hí hibééllá gaa maalleká, yie.
LUK.12.22	Aalé Yíésu lalille geey, kieye, Hé kinaallá ˈdugaka in yú hí geđia, ˈGuom hí kokonyo-, hí sidh met gaa kokoyyoká gerle haí gaa ˈdeenêny. Đafaraam hí higisataká úba haí neesîny. 
LUK.12.23	Máádhat sídhle hé hé geere tákámle af ma ki iđiny. Máádhat gónle úba hé đafaraam tákámle af ma ki iđiny. 
LUK.12.24	Ebá yaalmit haara dhaayyíe. Hé ˈguom níínní he fafiyyo-, mumurat-, tá bush fafaatká mán. Waago hí wawaycha. Itín it tág súm kimír ˈdú ˈdúwa. 
LUK.12.25	Itín mááya sídhle ˈdú neeyka, sídhle á níínni mare úba mé ˈdeerneye? 
LUK.12.26	Har hé ninni hatallóóllá úba hí ma urinyka, háteeye héétí lulle hí nenesia?
LUK.12.27	Ebá ísh lesiet kállányle dhaayyíe. Iish hé hujich ma nanniny, ubaa hé kírre ma susuny. Tá yú hí geeye, Sólomon giri kánsích ˈdúwaká onnoyká đafaraamlé fafadhdheká hé bís ˈdabaan-, iish kállányle hí ˈgúóllá mannay. 
LUK.12.28	It Waag iiy yeen hí ninníil! Waag har ísh halúg kúlíchal les gáá ˈdeˈdeen-, aadh ˈdaatika gaalí ˈjiet gaa verenóól in hatal buukaycha, mu bukam hatallo-, bís kallany a mé ˈdaatíká hé úba hí ma ki buukany? 
LUK.12.29	Héétí hé hí kokonyoká ubaa hé hí igiannoká haí ˈgar aayáˈginy, ubaa haí ger mare ˈgíiny. 
LUK.12.30	Kidh met lullé les gaa ijóóllá in hééllá lulle ˈgar aayaˈga. Tá ˈJaa kíchia Waag íín hééllá hát hí feˈdoká hé óg. 
LUK.12.31	Waag Guchle hol gaa ˈgeˈgedhée, aalé hééllá lulle úba Waag haí shigicha.
LUK.12.32	Wala iraam mánnallo, haí biiy gaa kikían! ˈJaakícho hí Guch Waaˈgiet shiguoká hé tág fedo. 
LUK.12.33	Hé kíchia hí ˈgayyaká birm hidhdhíe, birm gál he maamanká eiy gisáa. Shomodhaam kamur Waaˈgiet ma ˈgiˈginká dhaadhíe. Kamurkícho hí kamur biiyo urati-, ma bebeenyká cheet. Úratíá hé máá buraa léká ál hí ˈdú naatká mán. Kamur Waaˈgiet urati kinaallá hé guur níínní hí ˈdeđeneychoká mán. 
LUK.12.34	Ál kamurkícho hí gaa iđoká, in tawunykícho hí gaa iđa, Yíésu hí gáál yie.
LUK.12.35	Aalé Yíésu geđi lalille geey, kieye, Đafaraamkícho hát ˈdabaanká hitíe, edhekícho taalle hí booloon. 
LUK.12.36	Hát gál géde-, máállé guđo herginy álle sedheká met egesoká yiedhíe, giri mu karaf kí ˈdie-, gáál vieka, a tikiˈdeká mú đo gaalí karaf ki fuuroká. 
LUK.12.37	Gál gédeká máállé guđoká hol ká nadheka, íín in bano-, karaf gaa ˈgieka, ger haí gaa meedhe. Hé ˈdúwaká yú hí geeye, máá guđo kinaallá đafaraam gede hí ˈguoká hai higita, gáál kara ˈguomietká álle hai iđimia, gáál hai golmia. 
LUK.12.38	Máá guđoká hát káána chúúre hurtákaká yíekaʼ, héétí bár kí ˈjieka, mu gaal hátlé hújíchle gaa ˈgieká af kí ˈdieka, gál géde kinaallá đo ger haí gaa meedhe. 
LUK.12.39	Tá máá ˈbíl léká kúlích máá buraalléká hí gáá yiimetká onnônyka, mu hát máá buraa léká ˈbíl ma kí haađiny-, mu ˈbíl el ma fufuriny-, ˈbíl ma gaa buruminyká it óg. 
LUK.12.40	Hát tikiˈdéél itín úba tág ˈdée! Iny Máádhat aadh ˈgás giri itín hí ki muogká hai gáá ˈjeeme, Yíésu hí lalille yie.
LUK.12.41	Bétiro Yíésu yiete, kieye, Máá Guđo, hibéél nyííni nyí ká geđichaa, ebá gálaat lullé geđicha? yie. 
LUK.12.42	Aalé Máá Guđo Yíésu kieye, Gédéch ˈdúwa-, ˈdaallé-, hújíchle hát ˈdabaanká nannuoká he gédéch máre? Gédéch kinaallá he gédéch máállé guđoká hí gede éíy taaka met gaa koyka, géde ˈguom aleđuđugul urgúa gaalí gaa shiguoká gaa shiguoká 
LUK.12.43	Tá gédéch kinaal máállé guđoká hí af kí ˈdie-, hújíchle tág gaa yaalka, ebá geer hí súm gaa meedhe! 
LUK.12.44	Yú hí hé ˈdúwaká geeye, máá guđo kinaallá héllé lulle ˈguoká gédéchlé kinaallá mé hai ki kokoo. 
LUK.12.45	Tá gédéch muí gede éíy taaka met gaa koyká har he ˈdeenítaka, hát he taawuoká kieye, Máá chia guđoká hé ál ˈjob ma gáá ˈjeeminyo, he yeedhe, đo gállé gede yaabká ubaa gede ˈdietká he mé ki yaalká hai tuutune, gál bersham hí fafaanká hollo hol ˈdoy, gáál ˈgarro he hol koey, gáál bersham ˈgarro hol iigime. 
LUK.12.46	Tá gédéch kinaallá aadh ˈgas ubaa kúlích he muogká máállé guđoká haí gáá ˈjeeme. Mú máállé guđo kinaallá mú hát ˈdeđewká he hai ki ekemeye, mú ál gálle ˈdeem el ma gaa igirinyká hai ki laama.
LUK.12.47	Gédéch kinaal hát máállé guđoká hí fedeká óg-, kor ˈgíéríchle kinaal ma náan-, tág ma kônyká, máá kinaallá súmo gaalí tuuna. 
LUK.12.48	Gédéch máállé guđoká hátlé fedeká muog-, tá hé ˈdeew-, gaalí gaa tuunoká ekeyka, máá kinaallá taalle ha gaalí hagashia. Máá gaalí hé guđoká gíl fieká, hé guđoká gaalí gaa fede. Máá gaalí hé guđoká mé ki koyká, hé kinaallá hát ˈdabaanká tág ki yaalitlé gaalí gaa fede, Yíésu hí yie.
LUK.12.49	Aalé Yíésu geđi kieye, Yú ka yimíéllá ˈjiete les ká sidhe, ˈjiet onnônyka kis ma bolónyol hemme. 
LUK.12.50	Yú yáá manyjasiny gaa nannaatká ˈguo. Manyjasiny kinaallá ˈdaab yú yé ma gaa ˈdíinyká geerle hé ye gaa ˈdeew! 
LUK.12.51	Tawunykíchoka, yú ka yimíéllá, naanná les ká sidhe? Yú hí geeye, yáá naanná les ma ka sîn. Yú hol eiy gaa ˈgiiˈgidhinyo les ká sidhe. 
LUK.12.52	Káána ke gaa ijo-, ˈjíig biiy met ki suoyééllá gál chen hol ki ˈdalidheká eiy hollo hol gaa ˈgiˈgita. Gáál seđ gáál naam af hai ká điidhma. Gáál naam gáál seđ af hai ká điidhma. 
LUK.12.53	Íny ˈjaalle af haí ká điidhma. Iny ˈjaalle af hai ká điidhma. Ini ˈjielle af haí ká điidhanna. Ini ˈjielle af hai ká điidhanna. Min suogle af haí ká điidhanna. Min suogle af hai ká điidhanna, Yíésu hí yie.
LUK.12.54	Yíésu geđi nyesebich geey, kieye, Nyáˈdow ˈdaa aadho yé gáá ˈdiiyye-, hí argiyyeka, ir hai ká tuuna, hí cheedhe. Ir đo hai ká tune. 
LUK.12.55	Héétí waanich he ˈdaa urru gáá ˈdoy-, hí argiyyeka, biiy hai gaa kaaˈda, hí cheedhe. Biiy đo hai gaa kaˈde. 
LUK.12.56	It hol ˈdug gáá sasalláal! It yaalmit lesietká ubaa yaalmit urruká hélle ógal, háteeye hí yaalmit barallóól hélle ma kiimisan?
LUK.12.57	Háteka itín dhúrkícho hé midhabká ubaa hé ˈdeđewká hí hol eiy ma gaa nanninyal? 
LUK.12.58	Máádhat ko máá arra ˈdú egewka, hí síé gaa igiˈdaká, hol gár ˈdú naʼ, mu hai ko máá arra ˈdú éeny, máá arra hai ko máá yuoy mé ki yaalká gíl gaa káany, máá kinaal ko ˈbíl hiiginká gaa káany. 
LUK.12.59	Yú ko geeye, kó ˈbíl hiigin kinaallá yé ma gáá ˈdeeminy, ˈdaab bíre gaalí ko ki mureká lulle les ma fíiny-, bíre tikiˈd úba hí ma gaa lalanyká, Yíésu hí yie.
LUK.13.1	Aalé af kinaal gál ál kinaal gaa ije mare fayam gál Galilaaya-, gálle giri suor ˈgaˈgale-, Bilááto hí yies-, fásle ubaa fás aanyle suor ˈgaˈgale kinaal hol fameká Yíésu geey. 
LUK.13.2	Yíésu gáál ˈdéé hol ˈdú nie, kieye, Itín tawunykíchoka, gál Galilaaya manyjayal ííni súm gál Galilaayáátíá lúl ađaabano ˈdú ˈgáa? 
LUK.13.3	Yú hí geeye, hé hát kinaallá muuniny. Itín hí hé kíchia ˈdeđewká ma hany-, hí Waag makan ma faminyka, úba lulkícho haí maanyjayya. 
LUK.13.4	Tá itín úba tawunykíchoka, gál tomon a síet ˈbíl ˈdér naˈbual Siloom láá yielká hí ˈdú ˈdoy-, hí yieská ííni súm gál Yerúsalem gaa ijeká lúl ađaabano ˈdú ˈgaa? 
LUK.13.5	Yú hí geeye, hé hát kinaallá muuniny. Itín hí hé kíchia ˈdeđewká ma hany-, hí Waag makan ma faminyka, úba lulkícho haí maanyjayya, muí gáál yie.
LUK.13.6	Aalé mu gáál hibéél geey, kieye, Mú tikiˈd lésle kinnach gaa fie. Aalé kulich tikiˈd mu sedhe, kerka kinnacho he ká babadhdhe. Mu kinnach af kí ˈdieká kinnach má hisiny. 
LUK.13.7	Aalé mu máállé hí les ki ˈdeˈdemeká geey, kieye, Bá dháash, yú warram seđe gáá yiimie, kínnáchallá um gaa babadhdheká fede, kor yáá kinnach um níínní gaa argeká mán. Kinnach ali gaa mur, kinnach meete taalle hí lésal hurt gaa koy? muí máá les ˈdeˈdemeká yie. 
LUK.13.8	Aalé máá lés kinaal ˈdeˈdemeká mú ˈdéé hol ˈdú nie, kieye, Máá guđo, kinnach wárallá úba gaa hash, kinnach yú ˈdinnam ˈgodho, yú dhigit ki sisidha. 
LUK.13.9	Har he hisseka, af kinaalka hé midhab. Har he ma hisinyka, af kinaalka tá kí ali gaa muro, muí mú yie, Yíésu hí gáál yie.
LUK.13.10	Yíésu Kúlích Hef ˈGisanká ény ˈdiiyiminyká ˈbíl tikiˈd gálaat he gaa onisie. 
LUK.13.11	Min aryáán hí ˈdeeneyche-, hí warram tomon a síet báásh ki chie mare hé úba ál kinaallá gaa iđe. Min gaa kongʼodnote, hé úba hát leđugul ˈdiiyyoká mán. 
LUK.13.12	Aalé Yíésu min argeká min vie, min geey, kieye, Minnééllo, baash hí ko yé gaa ˈdie, yie. 
LUK.13.13	Aalé mu min gil ˈdú fie, min giriká đo leđugul ˈdiiyye, Waag meeyche.
LUK.13.14	ˈDaa giri Yíésu hí Kúlích Hef ˈGisanká min gaa bisieká, in ˈbíl ˈdiiyiminy kinaal máállé hí mé ki yielká idhane, gál ál kinaal ijeká geey, kieye, Ram le gálaat hí hujich gaa nannaa. Rám le kinaallá gáá yiimedhíe, gaalí gaa biibisuo, tá hé Kúlích Hef ˈGisanká muuniny, gáál yie. 
LUK.13.15	Aalé Yíésu mú geey, kieye, It ˈdeent gálaat argiyya-, ˈdeentkícho ma arginyal! Itín lulkícho it Kúlích Hef ˈGisanká ókícho ubaa olokícho af ma egêny? Hí bie ma shigîny? 
LUK.13.16	Tá ini Abiraayam-,
LUK.13.17	Mu ˈdeenyéél huogodheká gál hí mé il gaa ˈgieká kern hí ˈgidhe, kor gáláátatí lulle hé midhab fargogínt ˈgie-, muí eekemeyká argeká ger hí gaa meedhe.
LUK.13.18	Aalé Yíésu gáál yiete, kieye, Guch Waaˈgiet hé hát máre yaal? Tá meete kor yú hol ki ekemeye? 
LUK.13.19	Guch Waaˈgiet hát heert ninniká. Heert kinaallá máádhat hí eedhdhe-, hí fie-, ká ˈdiiyye-, ˈgórle guđandheka, kimír đo haí ˈdú galle, é haí gaa ˈdisate, muí yie. 
LUK.13.20	Aalé mu geđi kieye, Guch Waaˈgiet geđi meete yú hol ki ekemeye? yie. 
LUK.13.21	Guch Waaˈgiet he hát maat ninni-, min hí eete-, ˈdúlo ongʼolaam hí seđeká ki ˈdaaˈdiche-, ˈdúlo lulle karsicheká,
LUK.13.22	Yíésu ˈgíéríchlé gaa igire-, Yerúsalem sesemeká, ˈjien gaa naanadhe, gálaat he oonisie. 
LUK.13.23	Mú tikiˈd mú yiete, kieye, Máá Guđo, gál bísach aargiroká in hé iraam mánkâ? yie. Aalé Yíésu gáál geey, kieye, 
LUK.13.24	Laađamíe, káráf gaa chálká nadhíe! Yú hí geeye, gál burnayká kár kinaallá ki higiloká hé fedo, kor hé ma higiliny. 
LUK.13.25	Máá ˈbíl léká les gaa kie-, ˈbíl af gaa koyka, itín baaˈd haí ki ˈgiisata, ˈbíl af haí tuunna, hí kieye, Máá Guđo, nyí ˈbíl af kí fur, haí cheedhe. Tá mu íín ˈdéé hollo hí hol ˈdú gáá nannaa, Yáá itín ubaa ál hí gáá chimieká muog, haí yeedhe. 
LUK.13.26	Tá itín mú hatal haí cheedhe, Hé ke hol ˈgar gololte, ko hol he ˈgar ˈjie. Kó nyí úba ˈgierim ˈjienkínyo af he gaa oonisiche, haí mú cheedhe. 
LUK.13.27	Kor mu íín haí geđia, It ađaabano gaa seseennééllá ye gaa sedhíe! Yáá alb hí gáá chimieká muog, haí yeedhe. 
LUK.13.28	Ál kinaal hí Abirááyam, Yísak, ubaa Yákob, tá gál Waag hí ˈdéé ka shigicheká lulle hí Guch Waaˈgiet gaa argiyyeka, itín hát gaalí baaˈd ki ˈgidhieká haí kiimisata, haí beenne, kach amet hollo hí hol gaa ˈginianna. 
LUK.13.29	Gálaat biiy ˈdinnam lulle hai gáá yiimedhe, gólól Guch Waaˈgiet hai gaa yíéđima, hai golmoto. 
LUK.13.30	Bá dhaayyíe, gál biiy elloká ˈbaal alb gál biiy metoká hai ki maada. Gál biiy metoká ˈbaal alb gál biiy elloká hai ki maada, Yíésu hí gáál yie.
LUK.13.31	Aadh ˈgás tikiˈde kinaallá gál Farisaay ˈbaal hí Yíésu ˈdu gáá yimie, mú geey, kieye, Heróˈde ko yegeská he fede, állá gaa keʼ, ál eiy mé naʼ, mú yie. 
LUK.13.32	Yíésu gáál ˈdéé hol ˈdú nie, kieye, Sedhíe, đérích kinaallá geeyyíe, Yú kúlíchallá ubaa beríka aryáán ubaa bashamo gálaat yiem gaa ˈdeđia, burgalia in yú hújíchchú beđita, mú yiedhíe, Yíésu hí gáál yie. 
LUK.13.33	Har úba káána hát mákártaká kátaka, yú kúlíchallá ubaa beríka tá burgalia hé chiallá gaa seseme, ˈdaa giri gál Waag hí ˈdéé ka shigicheká máá níínní gaalí Yerúsalem ma ki yíésiny mánká.
LUK.13.34	It ˈjien Yerusalemallo! It gál Waag hí ˈdeem ka shigichoká cheges-, gál Waag hí ali ˈdu gáá fafiyyoká waar ki tutunnóol! Yú af burnayká hát lug umle kuol gim fafaatokáka itín hí hol ˈdú gáá shuguneká fede. Tá it hé kinaal ká điite. 
LUK.13.35	Bá dhaayyíe, Waag ˈbílkícho haí kí haađicha. Yú hí geeye, ití geđi ye ma aargiriny, ˈdaab giri bár hí ye ma árginy-, hí kieye, Máá meeny Máá Guđo Waag kí yimíéllá Waag hí ˈdú ˈguunuan,
LUK.14.1	Kúlích Hef ˈGisanká tikiˈd Yíésu ˈbíl máá guđo-, Farisaayká sedhe, giri ál kinaal gaa golmosotká. Aalé mu ˈbíllé he gaa ijeká gál ˈbíl kinaal gaa ijeká mú ˈdeey. 
LUK.14.2	Máá gon hí iigitayye mare úba hé ˈbíl kinaallá gaa ije. 
LUK.14.3	Aalé Yíésu gál nyatalaamká ubaa gál Farisaayká yiete, kieye, Nyátálkúnnoka, máádhat ke Kúlích Hef ˈGisanká gaa biisuoká taglê? Ebá, hé tagle muuniny? muí gáál yie. 
LUK.14.4	Gaal hé ˈdeeny mú hol ˈdú nieká mán. In aalé Yíésu máá giri iigitayká chiˈde, mu đo fayandhe, mú sí yie. 
LUK.14.5	Aalé mu gáál yiete, kieye, Itín mááya inyle yíekaʼ, yérle yíekaʼ, Kúlích Hef ˈGisanká ˈguoˈd ki ˈjieka, ˈguoˈd ma gáá egeny? yie. 
LUK.14.6	Gaal úba geđi ˈdeeny mú hol ˈdú nannuoká ˈdabe.
LUK.14.7	Aalé Yíésu gál máá Farisaay hí kiereká hát karm biiy meto-, gál ˈduuˈdúwaká hí ˈdú yíéđianká fedoká argeká, mu gáál hát hibietká geey, kieye, 
LUK.14.8	Máádhat ko herginyle shienle kí kiereka, ha ál midhab-, gál ˈduuˈdúwaká hí yíéđianká yíéđîny. Mu kálmaréélka úba hé máá ko ˈdú ˈdúwaká kiere. 
LUK.14.9	Ál ˈdúwa kinaallá yíéđiyye-, mu ííni giri hí kiereká ká yimie-, kuun ál gál ˈduuˈdúwa-, hí yíéđian kinaal iđoka, kálmaréél hai ko geđia, Állá gaa keʼ, ali máállá hí yíéđuo, hai ko yeedhe. Kúún đo kern hai ko ˈgidhe, ál éésh mán biiy ellóótíá ha yíéđiyye. 
LUK.14.10	Gaal ko kiereka, sí, ál éésh mán-, biiy elloká yíéđig. Máá ko kiereká ká yimieka, hí ko geeyo, Sheelech, biiy el kinaallá gáá keʼ, biiy metééllá kí maˈd, hí ko yeet. Hát kinaallá in gál lúl gaalí kiereká innumle gaa ˈduuwaya. 
LUK.14.11	Máá hol máá ˈdúwaká ka dhaˈgasanká, Waag ˈdúúw haí rianna. Máá hol máá ˈdúwaká ma ka dhaˈgaminyká, Waag haí ˈduuwaycha, Yíésu hí gáál yie.
LUK.14.12	Aalé Yíésu máá hí kiereká geey, kieye, Gólól kulichká yíekaʼ, gólól chuureká yíekaʼ, tág niiyyeka, ha sheelkú, nyaaramkú, gálaatkú, tá ol kua kaamúreká kíériny. Gál kinaallá kieˈdeka, gaal úba aadh ˈdaatika hai ko keere, êw đo af yíe hol ki ˈdiiyye. 
LUK.14.13	Gólol tág niiyyeka, gál he maamanká, gál ˈgas ˈdeđewká, gál alb hí gáá okoˈdeká, héétí gál in maamanká úba kíer. 
LUK.14.14	Hát kinaallá in Waag ko ˈdú ˈgunuanna, ˈdaa giri gálallá hé níínní ˈguo-, ko êw kí hidho-, mánká. Af giri Waag gállé hí iiy yie-, ˈdúwaká uushim yiem gáá ˈdeđichoká hé midhab ekeyche kinaallá ewle hai ko kí higita, Yíésu hí mú yie.
LUK.14.15	Gál Yíésu hol ˈgar golmoteká mú tikiˈd ˈdeenyéél maaleká Yíésu geey, kieye, Máá Guch Waaˈgiet gólólle gololsotká ebá Waag hí ˈdú ˈjiiy! yie. 
LUK.14.16	Aalé Yíésu mú hát hibietká ˈdéé hol ˈdú nie, kieye, Mú tikiˈd gólól guđoká he tág kokoy. Aalé mu gál ilishká kiere. 
LUK.14.17	Gólol afléká mu gál he kiereká gédéchle ali ˈdú kaay. Gedech gál muí kiereká ˈgiedhe, kieye, Ka yimedhíe, golol lulle hé hol ˈdú đue, gáál yie.
LUK.14.18	Aalé gál gaalí kiereká lulle héllé hí ki ˈgeeˈgerneyká máá giri gedechká geey. Máá erkobká mú geey, kieye, Yú lesso hidhdhe, káána lés chia kinaallá af kí ˈdeeme. Ha geer mare ˈgíiny, mú yie. 
LUK.14.19	Mú tikiˈd kieye, Yú hiit tomonno hidhdhe, káána ha seeme, hiit kinaallá les gúsáchle aargira. Yáá ma ká yiimen. Ha geer mare ˈgíiny, mú yie. 
LUK.14.20	Mú tikiˈd úba kieye, Yú káánallá eedhdhe, yáá ál kí yimetká man, mú yie.
LUK.14.21	Aalé máá giri gedechká hol nadhe, máállé guđoká fayaméél lúl shie. Aalé máá guđo kinaal hát idhoká gédéchle geey, kieye, Káána ˈjóballá keʼ, ˈgierim ubaa é totom gaa sí, gál he maamanká, gál ˈgas ˈdeđewká, gál alb hí gáá okoˈdeká, héétí gál in maamanká úba ka éew, mú yie.
LUK.14.22	Aalé máá giri gedechká geđi hol nadheká, máállé guđoká geey, kieye, Máá guđo, hé ye geeycheká yáá mé đig yie, kor ˈbil hátle kar ˈgaa, yie. 
LUK.14.23	Máá giri guđoká geđi gédéchle geey, kieye, Sí, ˈjien yé gaa ˈdé, ˈgierim ubaa ˈgierim aˈdinam gaa seesémo, gálaat hol ˈdú gáá shúun, gálaat hí hol ˈdu gáá yimet, ˈbil hí koch yeet, mú yie. 
LUK.14.24	Aaléka, yú hí geeye, ameeny gál yú kiere-, điidheká hé máá níínní gólólchú gaa yíéđianká mán, Yíésu hí gáál yie.
LUK.14.25	Nyésébích guđoká Yíésu hol eedhdhe. Aalé Yíésu nyesebich bala ˈdú nie, kieye, 
LUK.14.26	Máádhat ye ˈdu gáá yimet-, kor íín ˈjaalle, ˈjielle, minle, umle, nyaaramlé yaabká ubaa ˈdietká, tá sídhle dhúrle biiy met kuo-, yú ye biiy el kí maduoká, máá kinaallá hé máá lalichú ma yegen. 
LUK.14.27	Máá ˈgórlé đarám yaalká ma ká een-, ye el ma gáá veerinyká, hé máá lalichú ma yegen.
LUK.14.28	Itín mááya, ˈbíl ˈdérká ˈdiˈdisatká fedoka, er les ma yíéđiminy, ˈbíl shokodaamlé ki ˈdiˈdisoká ˈdaable ma tooson, shokodaam ˈdáb ˈbíl đuusuoká ma aargiriny? 
LUK.14.29	Tá máá kinaallá shokodaam ˈdaable ma tooson, kor ˈbíl ˈdísáchle mé gáá kodhdhe-, tá ˈbíl ˈdisach hí ma đunyka, mú gál hí argoká haí eesheye, 
LUK.14.30	Máállá kerka ˈbíllo he ˈdiˈdite, kor ˈbíl ˈdísach hí ká adhate, ha gaalí yeedhe.
LUK.14.31	Héétí máá kánsích máre máá éíy kansichká hol yegeska, er les ma yíéđiminy-, ma taawuny-, yuoylé shíí tomonká har kánsíchatí yuoylé shíí tomon naamáátí ká aađaatoka ma kiimisan? 
LUK.14.32	Har mu oos ma urinyka, gálatí hátlé ma ka rûnyká, mu hé gáál ali ma fafîny? Gaal shimít ˈdeenyle hol ma geđîny? 
LUK.14.33	Hát tikiˈde kinaallá, itín máádhat ˈdaachúka les ma yíéđiny-, hol ˈdéé mé ma gaa een-, héllé lulle ˈguoká ye ma ˈdú hanyka, hé máá lalichú ma yegen.
LUK.14.34	Shúgút hé midhab. Tá shúgút gaalí hé éíy taaka hol warase-, ˈjám ˈdabiyyeka háteeye midhab? 
LUK.14.35	Shúgút kinaallá hé ˈdúúw mán, hé úba máá hí lesam ubaa laagam fafaatká mán, ha gaalí okodmia. Máá nee ˈguoká hí hééllá maalo, Yíésu hí gáál yie.
LUK.15.1	Gál gibíre gugusatká ubaa gállé éíy taaka gaalí gál ađaabano ˈguoká yegetká lulle hol ˈdú gáá yimie, Yíésu he af nee kokoy. 
LUK.15.2	Aalé gál Farisaayká ubaa gál nyatalaamká yiirsam fadhdhe, kieye, Máállá gál ađaabano ˈguoká hol ˈdoy, hol ˈgar golmoto, yie. 
LUK.15.3	Aalé Yíésu gáál hát hibietká geey, kieye, 
LUK.15.4	Itín mááya, walallé kúˈd he ˈguoká walach tikiˈd hí gaa bađayka, wala giri tomon saal a saalká guor ma ki haađiny? Ma seeminy? Wálách giri tikiˈde bađayká hol ma gaa ˈgeˈgen? ˈJíig ma shugunan? 
LUK.15.5	Máá kinaallá walach shuunneka, geer haí gaa meedhe, walach ˈgáár hai kí egedhdhe. 
LUK.15.6	Mu é kí ˈjieka, mu sheelle ubaa olle hollo hol ˈdú veeme, gáál hai geđia, kieye, Ka yimedhíe, kí hol ˈgar aaˈduan, yáá wálách chia bađayká shuunne! hai gáál yeedhe. 
LUK.15.7	Hát tikiˈdééllá yú hí geeye, mú tikiˈd héllé ˈdeđewká hay-, Waag makan ˈjieká Waag gállé ˈgasso-, urruká súmo ger hí gaa meedhe. Gál tomon saal a saal hol gál saas mánká hol ka dhaˈgasanká hé Waag gállé ˈgasso-, urruká geer ma gaa memesiny, Yíésu hí gáál yie.
LUK.15.8	Yíésu gáál hibéél úba geey, kieye, Kálmaréél min bíre tomon ˈgayyo-, kor bíre tikiˈd hí gaa bađayyeka, min hé ˈjiet ma úgúfîny? ˈBíl ma gaa hégên? Bíre hát ˈdabaanká ˈbíl ma gaa ˈgéˈgên? ˈJíig bíre ma shúgúnân? 
LUK.15.9	Min kinaallá bíre shuunateka, sheelle ubaa olle hollo hol ˈdú gáá veenne, gáál hai geđicha, kieye, Ka yimedhíe, kí hol ˈgar aaˈduan, bíre chia ye gaa bađayyeká yáá shuunne! hai gáál cheedhe. 
LUK.15.10	Yú hí geeye, hát tikiˈdééllá máá hé ˈdeđewká gaa seseenká héllé ˈdeđewká hay-, Waag makan ˈjieka, in Waag gálle ˈgasso-, urruká ger hí gaa meedhe, Yíésu hí gáál yie.
LUK.15.11	Aalé Yíésu geđi gáál geey, kieye, Mú tikiˈd nyígéény hí naama. 
LUK.15.12	Iny giri ninniká ˈjaalle geey, kieye, Baabá, aany ubaa he lullé kua aadh ˈdaatika aˈjibaatle yú léká yáálle ye kí naʼ, yie. Aalé gáál ˈjaalle gáál aany ubaa shokodaam eiy ki nie.
LUK.15.13	Guch guđo mán, máá giri ninniká shokodaamle shuunne, aanyle hol ˈdú tune, aany ˈdaanne, lés éíy fágká mé nie. Bííy kinaal shokodaamle ubaa aanyle ki aaˈdume. 
LUK.15.14	Mu shokodaamle ubaa aanyle lulle beeteká, lés kinaal kuoˈd ˈdeewká hí gáá ˈdiiyye, mú mar hí yies. 
LUK.15.15	Aalé mu máá les kinaallo mare hujich ˈdú ˈgeˈgedhe. Máá kinaal léslé golchom hí gaa ˈdeˈdedhenká mú ali ˈdú kaay, giri mu golchom iish ubaa ˈguor af ki mumuroká. 
LUK.15.16	Mu ˈguor golchom hí kokoeyká kóonylé kokuoká táb ˈdodhdhe. Mú úba hé máá níínní hí hé geere shieká mán.
LUK.15.17	Mu biiy táb ˈdodhdhe, tawue, kieye, Gede ˈjaachú hí ˈguoká ˈdáb aake ki yaalla, heyime, ˈguom hí gáá nannaata, kor yú íín ál kuoˈd hí ye ki chegese! 
LUK.15.18	Yú ha keeme, bííy ˈjaa chia mé nannaa, mú ha geđia, Baabá, yáá Waag ubaa kuun hí he ki ˈdeeney. 
LUK.15.19	Yáá ˈduuw ˈguo-, geđi gaal ye inykú yeetká mán. Ye gedech hóso, ha yú yeedhe, muí hol yie. 
LUK.15.20	Aalé mu kie, bííy ˈjaalle mé nie. Mu é kí ˈjobondhe-, geđéétí sieká mú ˈjaalle mú arge, mú geer hí ˈdú gudhdhe, mú agim ˈdodhdhe, mú hođoˈd gaa ˈgiliˈgay, mú aˈdíne ˈdunge.
LUK.15.21	Iny ˈjaalle geey, kieye, Baabá, yú yáá Waag ubaa kuun hí he ki ˈdeeney. Yú yáá geđi máá ye inykú yegetká mán, yie. 
LUK.15.22	Aalé mú ˈjaalle gedelle ká vie, kieye, Hararáa! Đafar bis hí midhab-, ˈjilaká ka ée, mú hidháa! Mú gibit gúmúríny káa, mú koiy ˈgas fáa! 
LUK.15.23	Máádíny gieká ka ˈdeetíe, yiesíe, kí gololsot, kí aaˈduan. 
LUK.15.24	Iny chiallá érléká hai kufe, yú yie, káána lúol! Hai bađayyo, yú yie, káána hé yé ká ˈdie! íny ˈjaalle hí gedelle yie. Aalé gaal lulle aaˈdume.
LUK.15.25	Af kinaallá iny guđoká íín lés gaalí fafadhdheká he gaa ije. Aalé mu ka gagale-, é kí ˈjobondheká mu ár lalalat-, gálle aˈduanká maale. 
LUK.15.26	Aalé mu gál giri gédeká mú tikiˈd ká vie, mú yiete, kieye, Áˈdúmal hélle meete? yie. 
LUK.15.27	Aalé máá giri gedechká mú geey, kieye, Nyár kua ká ˈjie, in ˈjaakú máádíny gieká yies, ˈdaa giri mu ká ˈjie-, mu fayyáká! mú yie. 
LUK.15.28	Iny giri guđoká idhane, ˈbíl hilít điidhe. Aalé ˈjaalle hí yé ˈdú ˈdie, hí gil ki efe. 
LUK.15.29	Kor íín ˈjaalle geey, kieye, Bá dháash! Warramééllá lulle yú hujicho ko kí nannie. Yáá hé ye geeyche điidheká mán. Kó ye amit níínní edech ká shiiche-, yú ubaa sheelchú nyí ˈgalate-, nyí hol ˈgar aaˈduanneká mán. 
LUK.15.30	Kor káána iny kua aanykú ki aaˈdume-, aany sharmúut ˈdú beeteká ka ˈjieká, kuun hí máádíny gieká ki chiesal! ˈjaalle yie.
LUK.15.31	Aalé íny ˈjaalle kieye, Ákutú! Kúún bar lulle hé kuol af ijo. He lullé yú ˈgúóllá hékú. 
LUK.15.32	Kí aaˈduan, ger hí gáál gaa meet. Nyár kuallá érléká hai kufe, ke yie, káána lúol! Hai bađayyo, ke yie, káána hé yé ká ˈdie! muí inylé guđo kinaal yie, Yíésu hí gáál yie.
LUK.16.1	Yíésu úba lalille hibéél geey, kieye, Máá kamúrut mare aanyle
LUK.16.2	Aalé máá giri kamúrutká máá hí aanyle mé ki koyká ká vie, mú yiete, kieye, Hé yú ko gaa maalééllá meete? Aanychú ˈdaablé gíl ka ˈgayyoká ebá ye ka géesh. Kuun aalé káána ke gaa ijóóllá kó máá aanychú mé ki yaalká muuniny, mú yie.
LUK.16.3	Aalé máá aany mé ki yiel kinaal tákámle hol yiete, kieye, Háte yú ˈdeeme, máá chia guđo-, aanyle yú mé ki yielká in ye aanyle gaa aruma háluke? Yáá fargogint ˈguo-, les ki gugusoká mán. Roog úba kerno ye ˈgiˈgidhicha. 
LUK.16.4	Yáá aalé hát ˈdeˈdeenká ye táb ká ˈjiiyye, giri mu ye aanyle gaa arieka, gálaat ye ˈjienle ˈdú egeetká, yie.
LUK.16.5	Aalé gál mú máállé guđoká ewle ˈgieká muí hát taataká ká veeveme. Máá erkobká muí yiete, mu kieye, Kuun máá chia guđoká ewle mia ˈgayya? mú yie. 
LUK.16.6	Aalé máá giri êw ˈgie kinaal kieye, Mú ewlé yú ˈguoká salab đudm guguđoká kúˈd tikiˈde yú ˈgaa, yie. Aalé máá aany mé ki yielká kieye, Warˈgat kua ewuetallá éew, hol gaa lab, đudm tomon síet gaa véer, mú yie.
LUK.16.7	Aalé mu máá ki naamaká ká vie, mú yiete, kieye, Kuun mú ewle mia ˈgayya? yie. Aalé máá kinaal kieye, Mú ewlé yú ˈguoká sííndí orgom kúˈd, yie. Máá giri aany mé ki yielká mú geey, kieye, Warˈgat kua ewuetallá éew, hol gaa lab orgom tomon síet tákámle gaa véer, mú yie.
LUK.16.8	Aalé máá giri guđoká máá hí aanyle mé ki yiel-, aany ki aaˈdumeká hinyamlé koy kinaal meey. Gál lesalloká hé ˈdaalim gállé lesalloká hurt ki seseenká ˈguo. Gál édhúm Waaˈgiet gaa ijoká íín hé ˈdaalim hatallo-, gál lesalloká hurt ki seseenká mán. 
LUK.16.9	Yú hí geeye, kamur lesallóóllá sheel ki muráa, kamurééllá el me hí ˈgidhe-, sheel kinaallá hí hol úratí gaa argiyyeka, sheel ger haí gaa meedhe, lokoˈd haí kí goolo.
LUK.16.10	Máá hé ninniká gáá ˈdúwaká, úba hé hé guđoká gáá ˈdúwa. Tá máá hé ninniká gáá ˈdeewká, úba hé hé guđoká gáá ˈdeew. 
LUK.16.11	Aaléka, har itín hí kamur lesallóóllá gáá ˈdeenítaka, mááya hí kamur Waaˈgiet mé ki kokoo? 
LUK.16.12	Har itín hí aany máá eiy hí tág ma ki ˈgiinyka, aany hí mé ki liiletká mááya hí shigia?
LUK.16.13	Gedech hé gáál naam hí ma liileen, ˈdaa giri kálmaréél mú tikiˈd neebeet-, máátí geelneetká, muuninyka, mú tikiˈd giel-, máátí eesheyoká. Itín it ˈgas eiy ma kokony, Waag gedelle ubaa kamúr gedelle ma chegen, Yíésu hí gáál yie.
LUK.16.14	Aalé gál Farisaay giri birm gielká ˈdeenyéél lulle maaleká Yíésu eeshey. 
LUK.16.15	Aaléka Yíésu gáál geey, kieye, Itín innum gálaato hí gál ˈdúwaká hol gaa hođicha, tá Waag íín hé hé ger geđi kíchiaká óg. Tá hé gálaat hí hé súm ˈdúwaká ka dhaˈgasanká, íín hé Waag hí néb.
LUK.16.16	Hemuumurit Waag hí Móshe ka shiicheká ubaa warˈgasam gál Waag hí ˈdéé ka shigicheká hí veereká ˈdeemle hé gaalí ˈdiiyime, ˈjíig Yuána giri gáál bie gim nannieká bárle đig. Ameeny Yuana kinaallá in Fayam Midhab Guch Waaˈgietká yú gáá ˈdiiyime. Tá Guch Waaˈgiet hé gál burnayká hí ˈdu gáá ruruan. 
LUK.16.17	ˈDeeny Waaˈgiet hé ˈdeeny níínní ká ˈgiisat-, ma ˈduuwanyká mán. ˈDéé hót ninni kinaallá hanyle les ubaa úr el mé ˈginle hí hawul ˈdú man.
LUK.16.18	Máá minle điidho-, min eiy eetká, máá kinaallá minlé he ˈdú hergie, ađáábo he hile. Máá min bélle hol eiy gaa galoká eetká úba ađáábo he hile, Yíésu hí gáál yie.
LUK.16.19	Aalé Yíésu geđi kieye, Mú tikiˈd héle kamúrut-, đafaraam búr koorbisoká ubaa đafaraam édh-, salsalo-, kírre hí guogiyyoká he fafadhdhe. Mu bar lulle balchá he gaa ije. 
LUK.16.20	Mú kár ˈbílle máá he mannay-, roˈgonme-, gaalí Lasááro yegie-, gónle lulle gaa lilo mare hí af gaa iife. 
LUK.16.21	Lasááro ˈguom máá kamúrutká hí kokoey-, les ki okodooteká les gaa shugunneká fede. Chier úba ká yimie, mú lilolle eereme.
LUK.16.22	Aalé kulich tikiˈd máá he mannay kinaal mán yie, sídhle gál ˈgasso-, urruká hí eedhe, ál Abirááyam hí ijeká gaalí iđie. Aalé el ˈdaal máá giri kamúrutká úba mán yie, gaalí galie, 
LUK.16.23	mu ˈjiet álle mé nie. Mu hátlé ál ˈjiete kinaal gaa aayaˈgeká úr ki fuˈjie, Lasááro Abirááyam bala gaa ija, bííy fag ká arge. 
LUK.16.24	Aalé mu Abirááyam vie, kieye, Baabá, Abirááyam, geer hí ko ye ˈdú guat, Lasááro ali gáá káab, muí gúmúríny mé er bie ki gadho, hí ye ére bie đig ki yeet, gon hé tág ye boloyye, yie. 
LUK.16.25	Aalé Abirááyam kieye, Ákutú, af héle kuun hé ˈdabaanká gaa iđe-, Lasááro íín hát ˈdeđewká ijeká táb ˈdúo. Mu íín káána balchá he gaa ija, kúún íín káána hí manyjany gaa iđa. 
LUK.16.26	Héél lulléél úba kí hayo, toomkúnno ˈguoˈd gaa ˈdérká hí gaa taalla, gál állá gáá yimetká hé hát níínní ál kuun hí iđo kinaallá ka yimetká mán. Héétí hé máá níínní ál kinaallá gáá yiimet-, ˈguoˈd hođoˈd ká ˈdaraan-, nyí ˈdu gáá yiimetká mán, muí mú yie.
LUK.16.27	Aalé máá giriká kieye, Baabá, gillo yú ko ki efe, Lasááro ény ˈjaachú ali ˈdú káab. 
LUK.16.28	Yú yáá nyaaram chen ˈguo. Mu hí gáál il gíl gaa helio, gaal hai ál manyjany yú gaa ijóóllá ka yímen, yie. 
LUK.16.29	Aalé Abirááyam mú ˈdéé hol ˈdú nie, kieye, Gaal hé hemuumurit Waag hí Móshe ka shiicheká ubaa warˈgasam gál Waag hí ˈdéé ka shigicheká hí veereká ˈguo. Gaal hí ˈdeem kinaallá nee kuo, mú yie. 
LUK.16.30	Aalé máá giriká kieye, Híʼi, Baabá, Abirááyam, gál kufeká mú tikiˈd gáál ˈdú sedheka, gaal mú af nee hai kokoo, gaal héllé ˈdeđewká hai haađia, Waag makan hai faama, yie.
LUK.16.31	Aalé Abirááyam mú geey, kieye, Gaal har hemuumurit Waag hí Móshe ka shiicheká ubaa gál Waag hí ˈdéé ka shigicheká ˈdeemle nee ma konyka, af kinaalka úba káána máádhat uushich yé gaa ˈdeˈdéminy-, hí geđînyka, hé ˈdee hí mé ma ki seeminy, muí mú yie.
LUK.17.1	Yíésu lalille geey, kieye, Hé gálaat Waag el af gaa tatuoká ali hai kí ˈdeeme, tá máá hé kinaallá hí yé gáá ˈdieká he il haí aargiˈda. 
LUK.17.2	Máá gál nigini-, hatallóóllá tikiˈd ye el af gaa tuoká gaalí yíérích ilishká luut ki hidhe-, gaalí bás ki layka kalat.
LUK.17.3	Hol ˈdeeˈdemíe! Nyárkú har ađááb hileka, a taʼ. Mu har ađaablé hileká ˈdeentle kimite-, Waag makan ˈjieka, mú ˈdú ˈjé. 
LUK.17.4	Har mu ko kúlích tikiˈdeká a tiiya he ki ˈdeeney-, kor a tííyá tikiˈde kinaal ko hol ˈdu gáá naanadhe-, kieye, Yáá ko he ki ˈdeeney, makanno ko ká ˈjie, yieka, mú ˈdú ˈjé, Yíésu hí yie.
LUK.17.5	Aalé gál alb fimiká Máá Guđoká geey, kieye, Iiy yeenkínyo héérsish, yie. 
LUK.17.6	Aalé Máá Guđoká kieye, Itín har iiy yeen ninni-, hát heerteká hí ˈgíinyka, ˈgórallá hí geeyche-, Hidh ˈgar siléew, bás hurt gáá ˈdé, hí chieka, ˈgor đo af haí vedhdhe! muí gáál yie.
LUK.17.7	Aalé Yíésu geđi lalille geey, kieye, Kálmaréélka, itín mú tikiˈd gédéch hí les ki gugusoká, muuninyka, hí áíy ki ˈdeˈdeenká he ˈgaa. Mu in gédéch kinaal les gáá galeka, gedech hai geđía, Káde, les yíéđig, golólso, hai yéédhe? 
LUK.17.8	Mu in hé mú ma géđîny? Ye ˈguom kí or, đafar híso, ye ka golólish, ˈguom kóony ubaa he ím hí ye gaa đuyyeka, tá kuun golólso, he ig, hé mú ma yégên? 
LUK.17.9	Máá guđo kinaal hé gédéchle geeyká gédéchle hí tág ki koyka, in gedech hai geđía, Taglé, kó hujich hát ˈdabaanká niiyye, hai mú yéédhe? Híʼi, hé mú hát kinaallá ma yegen. 
LUK.17.10	Aaléka, itín úba he lullé gaalí ki muroká hí mé đig chieka, hatallá yiedhíe, Nyíín nyí gede ˈdúúw mánká, nyíín taalle hújích kínyia nyí niiyye, yiedhíe, Yíésu hí gáál yie.
LUK.17.11	Yíésu sienylé gaa igire-, Yerúsalem sesemeká, mu lés Samaria ubaa lés Galilaaya toom nadhe. 
LUK.17.12	Aalé mu he é mé tikiˈd higileká mu gál yááb tomon nyókot ˈgie mare hol met kí ˈdoy. Gaal geđéétí ki ˈdie, 
LUK.17.13	af gaa guđoká ˈdéé ki huogodhe, kieye, Máá Guđo Yíésu, geer hí ko nyí shâw ˈdú yeet! gaalí yie. 
LUK.17.14	Mu gáál argeká gáál geey, kieye, Sedhíe, gál suoryoká hol argisía, yie. Aalé gaal ˈgíéríchlé gaa igire-, sesemeká đo midhandhe.
LUK.17.15	Gál kinaal mú tikiˈd midhandhe-, hol argeká, hol ká nadhe, Waag af gaa guđoká ki meey. 
LUK.17.16	Mu Yíésu ˈgas met les gaa ˈdoy, mú gielmít hol ˈdú nie. Máá kinaallá he máá Samaria. 
LUK.17.17	Yíésu mú heete, kieye, Gál midhandheká hé tomon muunîny? Tá gáál saal hí aake? 
LUK.17.18	Gaal hé gál éíy hí hol gáá nannaat-, Waag meeyoká mân? Máá kídhích éíyallo tákáma? Yíésu hí yie. 
LUK.17.19	Aalé Yíésu máá giri Samariaká geey, kieye, Le gaa keʼ, sí, iiy yeen ye iiy chíéllá hé ko rubach shiiche, muí mú yie.
LUK.17.20	Aalé Yíésu gál Farisaayká hí yiete, gaal kieye, Guch Waaˈgiet amáre he ali kí ˈdeenne? gaalí yie. Mu gáál ˈdéé hol ˈdú nie, kieye, Guch Waaˈgiet ali kí ˈdímle hé hé ki il ki aargiroká muuniny. 
LUK.17.21	Héétí hé máá kieye, Hállia! muuninyka, Hártia! hí yegetká mán. Guch Waaˈgiet íín hé hí hurt gaa iđo, Yíésu hí gáál yie.
LUK.17.22	Aaléka Yíésu lalille geey, kieye, Bár Iny Máádhat hí hol af eiy gaa láká ali hai kí ˈdeenne. Bár kinaallá hí mú aargiˈdaká it tág feˈde, har úba kulich tikiˈd tákámle onnônyka. Tá it kúlích kinaal ma aargiriny. 
LUK.17.23	Gálaat haí geđia, Mu hártá! muuninyka, Mu hállá! haí yeedhe. Tá gáál haí ˈgar ˈdoˈdóon. 
LUK.17.24	Yaalmit ír biirgách hí úr gaa boloon-, úr lulle gaa eedhesichóóllá, kúlích Iny Máádhat úba hát tikiˈde kinaallá ká ˈdeenne. 
LUK.17.25	Tá mu íín gon erkob hai maanyjaa, gál barallóóllá haí điidhma.
LUK.17.26	Yaalmit giri héle bár Nowaká in Iny Máádhat ˈjímle bárle úba hí cheedhe. 
LUK.17.27	Bár Nowa kinaallá gálaat he kokoey, he igime, hollo hol shugunne, ˈjíig kúlích Nówa hí kadich gaa hileká đig. In aaléka bie les er suoy, gáál lulle yies.
LUK.17.28	Bár giri Lootká úba hát tikiˈde kinaallá, gálaat he kokoey, he igime, he higidhdhe, he mamadie, lesamo fafie, tá ubaa ée ˈdiˈdise. 
LUK.17.29	Kor kúlích giri Lóot hí Sóˈdom gaa kieká, waar ˈjiet hí gaa boloonneká úr gáá tune, gál Sóˈdom gaa ijeká lulle beete.
LUK.17.30	Kúlích Iny Máádhat hí gáá ˈjeen-, hí gálaat hol gaa aargisuoká úba hát bár Nowa ubaa Loot kinaallá hai cheedhe. 
LUK.17.31	Kúlích Iny Máádhat hí gáá ˈjeen kinaal máádhat ˈbílle ˈdug ˈdú ijo-, kor shokodich hí ˈbíl geer gaa ijoka, hai léen, ˈbíl híliny, shokodich ka shúúnan. Héétí máádhat har lesam gaa ijoka héllé biiy el ki hayká ˈdugaka hai ényle hol ˈdú náan.
LUK.17.32	Ebá min Loot hible táb ˈdodhdhíe.
LUK.17.33	Máá sídhle tág chiratká, sídhle hai baađisia. Máá sídhle silluoká sídhle hai riima.
LUK.17.34	Yú hí geeye, chúúré Iny Máádhat hí gáá ˈjeen kinaallá gál naama hol rokoˈd tikiˈd af iifoká, mú tikiˈd Waag haí gaa egeete, máátí hai ká ˈgiita. 
LUK.17.35	ˈDeg naama hol yierich ˈgar rorootká, min tikiˈd Waag haí gaa egeete, minnéétí hai ká ˈgiisata. 
LUK.17.36	[Gál naama hol les ˈgar fafaatká, mú tikiˈd Waag haí gaa egeete, máátí hai ká ˈgiita, Yíésu hí gáál yie.]
LUK.17.37	Aalé gaal mú yiete, kieye, Máá Guđo, hé kinaal ále? gaalí yie. Yíésu gáál geey, kieye, Ál rief hí ijoká in tére hí hol ˈdú hegelle, Yíésu hí gáál yie.
LUK.18.1	Yíésu lalille hát hibietká geey, giri gaal Waag aadh lulle vivisat-, ma giinanyká. 
LUK.18.2	Mu kieye, É mé tikiˈd máá arra-, Waag ma kikian-, gálaat úba vére muog mare hí gaa ije. 
LUK.18.3	Ény kinaallá hé min hiyesidhe-, aadh lulle máá arra kinaal ˈdú seseenne-, kieye, Yú ubaa máá ye mé il gaa yaalallá nyí ˈdéé ki íđish, nyí ˈdéé eiy kí naʼ, mú chegie mare úba hé hí gaa iđe. 
LUK.18.4	Kor máá giri arraká hé min rám guđoká ˈdeenyle hol ma gaa héésen. Aalé mu waaséél tawue, kieye, Har úba káána yú Waag ma kikian-, gálaat úba yú vére múóytaka, 
LUK.18.5	min ye hawul ˈgietééllá ˈdéé tágo yú ki kokoo. Har yú hélléél tág ma ki konyka, taalle aadh lulle hai ye ˈgormosicha, máá giri arraká hí hol yie, Yíésu hí yie.
LUK.18.6	Aalé Máá Guđo Yíésu geđi kieye, Máá arra ˈdeewal in káána hatal yie háluke, 
LUK.18.7	Waag íín hé gállé waarate-, hí chúúre ubaa kúlíchle ki bebeenká hé ˈdéé hát ˈdabaanká ma ki iđiminy? Mu hé gáál geer hí ma ˈdú guguan? 
LUK.18.8	Yú hí geeye, Waag gálle ál ˈjob ˈdéé hát ˈduwantiká hai ˈdú hogoto. Tá hé kinaal kí hayo, Iny Máádhat ka yiimetká, mu hé gál hí iiy yieká lésallá gaa aargiro? Yíésu hí gáál yie.
LUK.18.9	Yíésu gál ˈbaal hol gál ˈduuˈdúwa-, saas mánká ka dhaˈgasan-, gálaat eesheyo mare hibéél geey, kieye, 
LUK.18.10	Gáál naam ˈBíl Waaˈgiet sedhe, Waago he vivite. Mú tikiˈd hí máá Farisaay, máátí hí máá gibíre gugusatká. 
LUK.18.11	Máá giri Farisaayká les gaa kie, Waag vite, kieye, Waag, yáá ko meey, yú yáá hát gálatíá lulle muuniny, gálle gálaat gaa buruan-, hé ˈdeđewká ekemeyo-, tá hol buruanallá. Yáá úba hát máá gibíre gugusatallá muuniny. 
LUK.18.12	Rám tiiyaká geerle bar lulle ram naam yáá af higisat. Hé tomon yú argoká tikiˈd yáá ko hol ˈdu gáá nannuo, muí yie.
LUK.18.13	Aalé máá giri gibíre gugusatká íín tagéétí ki ˈdie, mé les ki ˈdoy, hé úba mé les ma gaa éeny, úr ma ki fuˈjîny. Mu hol ˈdeente, kieye, Waag, yáá ađááb ˈgúóllá, geer hí ko ye ˈdú guat, yie, Yíésu hí gáál yie.
LUK.18.14	Aaléka Yíésu geđi gáál geey, kieye, Yú hí geeye, hé máá Farisaayatíá muuniny, máá gibíre gugusatallá ííni ˈdúˈjím Waaˈgiet ki gale. Máá hol máá ˈdúwaká ka dhaˈgasanká, Waag ˈdúúw haí rianna. Máá hol máá ˈdúwaká ma ka dhaˈgaminyká, Waag haí ˈduuwaycha, Yíésu hí gáál yie.
LUK.18.15	Gálaat úba um niginiká Yíésu ˈdú eey, giri um muí met ˈdug ˈdú chichiratká. Gál láliká héél argeká gáál ki ˈday. 
LUK.18.16	Aaléka Yíésu um vie, lalille geey, kieye, Um haí môny, um hí ye ˈdu gáá yimet. Guch Waaˈgiet gál hílléká hát umééllá. 
LUK.18.17	Yú hí hé ˈdúwaká geeye, máá Guch Waaˈgiet hát veel ninniká iiy ma ka yeenká hé Guch Waaˈgiet ma higiliny, Yíésu hí gáál yie.
LUK.18.18	Aalé máá kansich mare Yíésu vie, mú yiete, kieye, Máá ˈdúwa-, gálaat he oonisúóllo, háte yú ˈdeeme, giri yú luolmit biiyoká aargiroká? yie. 
LUK.18.19	Aalé Yíésu mú yiete, kieye, Háteka ye máá ˈdúwaká chegetóol? Hé máá níínní ˈdúwaká mán, Waag tákáma ˈdúwa.
LUK.18.20	Hemuumurit Waaˈgiet kó óg, hemuumurít kieye, haí hol ˈdú burúminy, ha máádhat chíésiny, ha buráany, ha máádhat hódho af káany, ˈjaakú ubaa ˈjiekú kiikíaw,
LUK.18.21	Aalé máá giriká kieye, Hé kinaallá af giri yú máá nyigeeny onnoyká lulle yáá ki yiel, ˈjíig káána úba đig, yie.
LUK.18.22	Aalé Yíésu héél maaleká mú geey, kieye, He tikiˈd tákáma hátle ko gaa laʼ. He lullé kua ˈgayyoká mádish, birmle gál he maamanká eiy gis, hát kinaallá in kamúr úratíá gaa aargiˈda, tá káde, ye el gáá véer, Yíésu hí mú yie. 
LUK.18.23	Máá giriká héél maaleká, máá kamúrut ki yeetká, geer hí súm gaa ˈdeenedhe. 
LUK.18.24	Yíésu mú geer hí gaa ˈdeenedhe-, argeká, kieye, Gál kaamúreká Guch Waaˈgiet higiloká, ebá fargogóon! 
LUK.18.25	Máá kamúrutká Guch Waaˈgiet higiloká hé tág fargogo! Galt márfí íllé ninniká nannaatoká úba hí hawul ˈdú man, Yíésu hí yie.
LUK.18.26	Gál giri héél maaleká mú yiete, kieye, Tá aaléka gálya rubach aargira? yie. 
LUK.18.27	Aalé Yíésu kieye, Hé gálaat hí hát gaa mánká, hé Waag hí hát gaa ˈgayyo, muí gáál yie.
LUK.18.28	Aalé Bétiro Yíésu geey, kieye, Bá dháash! Nyíín hékínyo lullé nyí hayche, nyí ko el gáá veeˈde, yie. 
LUK.18.29	Aalé Yíésu gáál geey, kieye, Yú hí hé ˈdúwaká geeye, máá Guch Waaˈgiet ˈdaalle ˈdugaka ényle yíekaʼ, minle yíekaʼ, nyaaramle yíekaʼ, gállé hí ˈdaloká yíekaʼ, tá umle yíekaʼ hayoká, 
LUK.18.30	máá kinaallá gon ˈdúˈjím hát kinaallo burnayyeká bárallá hai gaa aargira, héétí bííy biraamiet ka chiimetóótíá mu luolmit biiyoká úba hai gaa yíéđima, Yíésu hí gáál yie.
LUK.18.31	Yíésu gál giri láli-, tomon a naamaká taak eedhdhe, gáál geey, kieye, Bá dhaayyíe, múún Yerúsalemo ke seseme, ˈdeeny Iny Máádhat ˈdaalle ˈdugaka gál Waag hí ˈdéé ka shigicheká hí veereká lulle ál kinaal hai gaa ˈduuwaa. 
LUK.18.32	Mú kídh gíl geer ha gaalí gaa kakaa, mú ha gaalí ˈdú kosolmo, mú he gaalí gaa ˈdeđia, sillam ha gaalí ki tuuna, 
LUK.18.33	mú tuuˈd ha gaalí ki tuuna, ha gaalí yeese. Tá kúlích ki seđeká sídhle hollo hí hol ˈdú naata, uushich yé hai gáá ˈdeeme, Yíésu hí gáál yie. 
LUK.18.34	Gál giri láliká hé ˈdeeny kinaallá umut tikiˈd úba ma gaa kimísan, ˈdee hí mé eiy ki sedhe, gaal hé muí huogodheká hé gíl ka mán.
LUK.18.35	Aalé Yíésu Yeríko ki ˈjobondheká máá in mannay mare ˈgierich af ˈdíne ija, roˈgonmo. 
LUK.18.36	Mu nyésébích ali ka nanadheká af maaleká gáál yiete, kieye, He meete? yie. 
LUK.18.37	Gaal mú geey, kieye, Yíésu Nasaretká ali ká nanadha, gaalí mú yie. 
LUK.18.38	Aaléka mu Yíésu af gaa guđoká ki vie, kieye, Yíésu, Iny ˈDawuˈdallo!
LUK.18.39	Gál nyesebich met gaa igireká mú ki ˈday, Shab áat! mú yie. Mu geđi súm af úr ki eey, Iny ˈDawuˈdallo! Geer hí ko ye ˈdú guat! yie.
LUK.18.40	Aalé Yíésu ali ki ˈdie, gáál geey, giri gaal mú mú ˈdu gáá egewká. Aalé mu ka ˈjobondheká Yíésu mú yiete, kieye, 
LUK.18.41	Meete feˈde yú ko ki ekemeye? yie. Aalé máá giri in mánká kieye, Máá Guđo, yú biiy gaa aargiroká fede, yie. 
LUK.18.42	Aalé Yíésu mú geey, kieye, In hí ko eiy ˈdie. Iiy yeen kua ye iiy chíéllá hé ko bisiche, yie.
LUK.18.43	Tíkíˈdé kinaal mú đo in hí eiy ˈdie, mu Yíésu el gaa veere, Waag meey. Gálaat lulle héél argeká úba Waag meey.
LUK.19.1	Yíésu Yeríko ki ˈjieká ˈjien hurt nadhe. 
LUK.19.2	Máá gaalí Sakááyo yegie mare ény kinaallá he gaa ije. Máá kinaallá gál gibíre gugusatká máállé guđoká, mu úba kamúrut. 
LUK.19.3	Mu Yíésu máá háte yaallo, he yegie. Aalé mu kár Yíésu ki aargiroká ˈgeˈgedhe. Kor ˈdaa giri nyesebich Yíésu ki made-, tá mu íín hí ki gaawká, mú hát níínní he mú argoká mán. 
LUK.19.4	Aalé mu gáál met ˈdodhdhe, kínnách ˈgíérích Yíésu hí gaa igireká af gaa yiel mare feˈjie, giri mu Yíésu ál kinaal ká nadheka mú aargiroká.
LUK.19.5	Aalé Yíésu kínnách kinaal álle ká ˈdoyká úr ki fuˈjie, mú vie, kieye, Sakááyo! Ebá đo ka léet, yú kúlíchallá dheeˈg ye ˈbílkú, Yíésú hí mú yie. 
LUK.19.6	Sakááyo đo ká leedhe, geer hí gaa meedhe, mú ényle ˈdú eedhdhe. 
LUK.19.7	Gálaat lulle héél argeká yiirsam fadhdhe, kieye, Mu hé máá ađááb ˈguoká ˈbílle sedhe, mú máállé dheeˈgo yie, gaalí yie.
LUK.19.8	Aalé waaséél Sakááyo les gaa kie, Yíésu geey, kieye, Bá dháash, Máá Guđo, hé chia yú ˈguoká eiy ha yú ˈdarama, ˈdáá tikiˈd gál he maamanká ha yú shigia. Máá yú tág ki ˈdie-, yú he súm gaa guteká he a afurro yú he hol ˈdú nannaa, mú yie. 
LUK.19.9	Aalé Yíésu kieye, ˈBílallá kúlíchallá hé rubach arge, ˈdaa giri máállá úba iny Abiraayamká.
LUK.19.10	Tá Iny Máádhat ka yimíéllá, gál bađayká he hol gaa ˈgeˈgedhe, he ririma, Yíésu hí yie.
LUK.19.11	Gálaat hátlé ˈdeeny Yíésu hí hogodheká nee kokoyká, Yíésu gáál hibééllá geey. Mu gáál hibééllá geeyallá hé ˈdaa giri mu Yerúsalem ma gaa faganâny-, tá gálaat tawunyleka, Guch Waaˈgiet tíkíˈdé kinaallá yé hai ká ˈdeenne, yegieká. 
LUK.19.12	Aalé mu gáál geey, kieye, Máá ˈbíl ílle ˈbíl íl kansimo mare kie, lés fág mare mé nie, giri gaalí bííy kinaal kansím gáá shiguo-, tá hol ka naatká. 
LUK.19.13	Aalé mu hátlé ma kíinyká gedellé tomon mare vie, gáál mínna
LUK.19.14	Kor mú gál lésle íín hé mú nebeney. Aalé gaal mú gálaat el gaa koy, giri ál muí seseme kinaal gállé guguđoká gálal hí ˈdeenyéél ˈdú siidho-, Máállá kánsíchkínyo yegetká nyáá nyí ma fediny, gaalí gáál yeetká. 
LUK.19.15	Har úba gaal hé kinaal ekeyka, mu kansím arge. Mu hol ká nadheká mu gedellé giri mínna shieká hol ˈdú gáá vie, giri mínna kinaal tírfíllé hí yé gáá ˈdiiyyeká ˈdaable aargiroká.
LUK.19.16	Gédéch erká ká yimie, kieye, Máá guđo, mínna tikiˈde giri ye ka shiicheká, tírfí tomonno yú ˈdug gaa arge, yie. 
LUK.19.17	Mú máállé guđoká kieye, Hé midhab, kúún he gédéch ˈdúwaká. ˈDaa giri kúún hé ninnííllá gáá ˈdúwaká, kuun aalé ˈjien met tomon kánsíchle ha cheedhe, muí mú yie.
LUK.19.18	Aalé gédéch ki naamaká ká yimie, kieye, Máá guđo, mínna tikiˈd giri ye ka shiicheká, tírfí chenno yú ˈdug gaa arge, yie. 
LUK.19.19	Aalé máá guđoká mú geey, kieye, Kúún aaléka ˈjien met chenno kánsíchle cheedhe, muí mú yie.
LUK.19.20	Aalé gédéch ki seđeká ká yimie, kieye, Máá guđo, bá dháash, mínna tikiˈde kua ye ka shiicheká sháásha yú af ki hidhe, yú ali iđie. Káána hállia. 
LUK.19.21	Yú kúúni ko kiadhe, kuun he máá ádum mán, hé ma lilenyká egeet-, héétí ˈguom ma fíinyká shalamánt mumuratká, muí mú yie. 
LUK.19.22	Aalé mú máállé guđoká mú geey, kieye, Kó gédéch ˈdeewal! Kuun aalé ˈdéé hót kua hotééllá hé ko hiigite! Kúúni ta yú hát máá ádum mán-, hé ma lilenyká egeet-, ubaa ˈguom hé ma fíinyká shalamánt mumuratká ôg? 
LUK.19.23	Háteka har bírechú ál birm ˈdaˈdalsichoká má sin-, yáálle hol ká nadheka, hí bíre eiy ˈdug má gaa arginya? muí mú yie.
LUK.19.24	Aalé máá giri guđoká gál ál kinaal ˈgieká geey, kieye, Máállá mínnallééllá gaa ée, mínna máá mínna tomon ˈgúótíá shía, muí gáál yie. 
LUK.19.25	Aalé gál giriká kieye, Máá guđo, máá kinaal íín hé mínna tomon ˈgúóllá muuniny? gaalí yie. 
LUK.19.26	Aalé máá giri guđoká kieye, Yú hí geeye, máá hé gaalí gíl geer gaa kaayká tág chiratká, hé éíy taaka úba ha gaalí shigia. Tá máá hé gaalí gíl geer gaa kaayká tág ma ki yaalinyká héllé gíl ká ˈguo kinaal ha gaalí gaa egedhdhe. 
LUK.19.27	Aaléka, gál halúgallo ye ka kídh-, yú kánsíchle yegetká ma fedinyallá ka shuunáa, met chiallá ka sidháa, yiesíe, muí yie, Yíésu hí gáál yie.
LUK.19.28	Yíésu hib kinaal gáál geeyká đo sienyle mé veere, Yerúsalem mé nie. 
LUK.19.29	Aalé mu ény Beđefege ubaa ény Bedhene giri gúmle gaalí Gúm Saano Salabká yegetká kí ˈjobondheká, mu lalille naam ali fie, 
LUK.19.30	gáál geey, kieye, Ény ˈgierich af tól ki ijóóllá sedhíe. É hí hilleka kírífíny gaalí hidhe-, kálta máá hí ˈdiidhe mánká haí aargiˈda. Kírífíny kinaallá ka fuˈdíe. 
LUK.19.31	Tá har máádhat hí yiete-, mu kieye, Har hí kírífíny fufurataa? muí yieka, itín hí kieye, Kírífíny Máá Guđoká hí fede, yiedhíe, Yíésu hí gáál yie.
LUK.19.32	Aalé gál giri muí ali fieká sedheká, hát giri muí geeyká kín ˈdúwa. 
LUK.19.33	Gaal he kírífíny ka fufuˈdeká, kírífíny máálle kieye, Har hí kírífíny fufurataa? gáál yie. 
LUK.19.34	Gaal kieye, Kírífíny Máá Guđoká hí fede, gaalí mú yie. 
LUK.19.35	Aalé gaal kírífíny Yíésu ˈdú gáá ˈdeey. Gaal đafaraamlé ˈdú lalaatká kírífíny ˈdú gole, Yíésu kírífíny ˈdú iđie. 
LUK.19.36	Aalé ˈgíérích Yíésu hí gaa igireká gálaat hí đafaraam af gaa gole.
LUK.19.37	Aalé mu Gúm Saano Salabká ˈgíérích hí gáá leledho-, Yerúsalem seseenká állé kí ˈjobondheká, nyésébích guđo láli mú hol ˈgieká ger hí gaa meedhe, ˈdaa giri gaal hé burnay-, gálaat hí af ˈdaˈdabo-, muí eekemeyká bar lulle aargireká. Gaal Waag af gaa guđoká ki meey, 
LUK.19.38	kieye,
LUK.19.38	Kánsích meeny Máá Guđo Waag kí yimíéllá
LUK.19.38	ebá Waag hí ˈdú ˈguunúánne!
LUK.19.38	Ur naanná! Waag Úr Iđoká kí meeyo,
LUK.19.38	gaalí yie.
LUK.19.39	Aalé gál Farisaay nyésébích kinaal hol ˈgie mare Yíésu geey, kieye, Máá gálaat he oonisúóllo, lalikú ki ˈdâsh, gaal hí shab yeet, yie. 
LUK.19.40	Yíésu gáál ˈdéé hol ˈdú nie, kieye, Yú hí geeye, gálallá he shab yieka, waarééllá úba koˈdam hai ˈdarama, muí gáál yie.
LUK.19.41	Aalé Yíésu Yerúsalem ki ˈjobondhe-, ˈjien argeká, ˈjien ˈdú buoy, 
LUK.19.42	kieye, Kúlích ki gaa ijóóllá hé ko naanná shiguoká kuun hí ma onnônyal hemme! Aalé káána kó hé kinaal ma kiimisan. 
LUK.19.43	Kuun bár gál ko ka kídhká ko đír ki madio-, gálkú ál kar ki ˈduoká ˈdaaboká ali hai kí ˈdeenne. 
LUK.19.44	Gaal kúún ubaa um kua đírkú geer gaa ijoká les haí ki tuuna. Gaal hé waar gálaat hí é ki ˈditeká hé wár tikiˈde wár eiy ˈdug ˈdú haađuoká mán. Hé kinaallá ˈdaa giri Waag kúlích ko a kí ˈdiiyyeká kuun hí moonnoyyeká, Yíésu hí yie.
LUK.19.45	Aalé Yíésu ˈBíl Waaˈgiet náble hile, mu gál ál kinaal shokodaam gaa mamadieká baaˈd ki arie. 
LUK.19.46	Mu gáál geey, kieye, Hé gaalí Warˈgat Waaˈgiet gaa veere, ˈBílchú hí ˈbíl Waag visan yeet,
LUK.19.47	Mu aadh lulle ˈBíl Waaˈgieto gálaat ˈdéé gaa oonisie. Aalé gál guguđo-, suoryoká, ubaa gál nyatalaamká, tá é karulle Yíésu ooslé yegeská hol geey. 
LUK.19.48	Kor gaal ˈgíérích he mú ki yegeská ˈdabe, ˈdaa giri gálaat lulle mú ki mamade-, mú ˈdeenyle nee kokoyká.
LUK.20.1	Kulich tikiˈd Yíésu hátlé ˈBíl Waaˈgiet náble gálaat he gaa oonisie-, Fayam Midhab Waaˈgietká gálaat ki ˈdiyimeká, gál guguđo-, suoryoká ubaa gál nyatalaamká, tá gál káruká mú ˈdu gáá yimie. 
LUK.20.2	Aalé gaal mú yiete, kieye, Ebá nyí ka géesh, kansim mááya kuun hí hééllá ki ekemeyche? Tá mááya ko kansimééllá shie? gaalí mú yie. 
LUK.20.3	Yíésu gáál ˈdéé hol ˈdú nie, kieye, Ebá yú úba hí ˈdéé umutééllá ká heete. Ye ka geeyyíe, 
LUK.20.4	Yuána bie gím nímle Waago yé gáá ˈdiiyyee? Ebá gálaato yé gáá ˈdiiyye? muí gáál yie.
LUK.20.5	Aalé gaal tákámle hol heegete, kieye, Waago yé gáá ˈdiiyye ke yieka, mu hai gáál ká hegete, Tá háteka hí mú af iiy ma chéenal? ha muí gáál yeedhe. 
LUK.20.6	Héétí, Gálaato yé gáá ˈdiiyye, ke yieka, gálallá lulle waar hai gáál ki tuuna, ˈdaa giri gálaat lulle Yuána hát máá Waag hí ˈdeem ka shigicheká ógká, gaalí hol yie. 
LUK.20.7	Aalé gaal mú ˈdéé hol ˈdú nie, kieye, Mú bie gím nímle állé yé gáá ˈdiiyyeká nyáá nyí muog, gaalí mú yie. 
LUK.20.8	Aalé Yíésu kieye, Af kinaalka, yáá kansim hééllá ki ekemeyoká máállé hí ye ká shieká úba hí ma ká geđiny, gáál yie.
LUK.20.9	Aalé Yíésu gálaat hibéél geey, kieye, Mú tikiˈd ˈguor saano vinnaká
LUK.20.10	Aalé saano vinna he hí baan yieká, máá giri lesléká gédéchle gál he lésle af iđieká ali ˈdú kaay, giri gál kinaal mú lésle saanolle gaalí mú ˈbaal ka shiguoká. Aalé gál giri les ˈdeˈdemeká máá giri gedechká tune, mú gil hol kí nie. 
LUK.20.11	Aalé máá giri les léká geđi gédéch eiy ali gaa kaay, máá kinaal úba gaalí tune, gaalí chaachare, gaalí gil hol kí nie. 
LUK.20.12	Mu geđi gédéch ki seđeká ali gaa kaay, máá kinaal úba gaalí ˈjaarsam fie, gaalí les sug ki lay.
LUK.20.13	Aalé máá giri les léká hol heete, kieye, Yú háte ˈdeeme? yie. Mu geđi hol ˈdéé mé gaa eedhdhe, kieye, Yú iny chia yáálle hí gielallá ali ha gaa kakaa, kálmaréél mú gaalí kiadha, yie. 
LUK.20.14	Tá gál giri muí les af iđieká mú inyle argeká hol af ki helie, kieye, Máá lesallá léká inylé hí aˈjibaatle higiloká hállá. Mú kí yees, les kí lilet, gaalí hol yie. 
LUK.20.15	Gaal mú lés vinna yé gaa ˈdeete, mú les sug ki yies, Yíésu hí gáál yie.
LUK.20.15	Aalé Yíésu gál hí af nee kokoyká yiete, kieye, Máá giri les léká gál kinaallá háte he kokoo? 
LUK.20.16	Mu hai ká yiimedhe, gál kinaal af hai ki beđita, les gál eiy af hai iđimia. Yíésu hí gáál yie. Gálaat ˈdeenyéél maaleká, kieye, Hé kinaal Waag hí điito! yie.
LUK.20.17	Yíésu gáál gaa dhaay, kieye, Tá ˈdeeny gaalí veere-, kieye, Wár gál é ˈdiˈdisoká hí điidheká hé ˈbíl árle yie,
LUK.20.18	Máá wár kinaallá ˈdú ˈduoká hai ˈgeeˈgee, tá máá wár kinaal hí ˈdú ˈduoká hai ˈbiirteedhe, Yíésu hí yie.
LUK.20.19	Aalé gál nyatalaamká ubaa gál guguđo-, suoryoká ˈdaa giri hibéél muí gáál ˈdaalle ki hodhe-, gaalí ógká, gaal ál tikiˈde kinaallá ˈgíérích mú ki ˈgiiliˈgawká hol gaa ˈgeˈgedhe, kor gaal gál mú af nee kokoyká kiadhe.
LUK.20.20	Aalé gaal Yíésu ˈdeey, mú gáál ki koy. Gál gaalí mú ki koy kinaal hol gál hé konf ka ˈguo mánká hol hoy, giri gaal mú ˈdéé af ki raraat-, mú máá mangis ál kinaal mé ki yielká gíl geer gaa kakawká. 
LUK.20.21	Gál giri gaalí mú ki koyká mú heete, kieye, Máá gáál he oonisúóllo, nyiin hát kuun hé ˈdúwaká hogoto-, ubaa gálaat he oonisichoká nyáá nyí óg. Kuun kó gálaat hol eiy ma gaa nanniny. Kúún ˈgíérích Waaˈgietká hát ˈduwantiká gálaat oonisicha. 
LUK.20.22	Aaléka, nyátál kúnnoka, Káísar
LUK.20.23	Aalé Yíésu gáál điđamle kimite, gáál geey, kieye, 
LUK.20.24	Ebá ye bíre tikiˈd kí helía, yie. Aalé mu gáál yiete, Bírééllá gách ubaa hedh hí gaa yaalallá hé mááya? yie. Gaal kieye, Hé Kaisar, yie.
LUK.20.25	Aalé Yíésu gáál geey, kieye, Har hát kinaal kátaka, hé Kaisar máállé Káísar shía, hé Waag hí léká Waagle shía, muí gáál yie. 
LUK.20.26	Gaal ˈdeeny muí nyesebich met gaa huogodhééllá ˈdéé hót mú ˈdú ˈgiiliˈgawká gaa ˈdabe. Mu ˈdeenylé gáál hol ˈdú níéllá gaalí af ˈdabe, gaal shab yie.
LUK.20.27	Aalé gál Saˈdukaay giri kieye, Gálaat gál mán yeetká hé sidhamle hí hol ma ˈdú gáá nannaan, uushim yiem ma gáá ˈdeˈdeminy, yegetká ˈbaal hí Yíésu ˈdéé hót ˈdú gáá eedhdhe, 
LUK.20.28	kieye, Máá gáál he oonisúóllo, Móshe hé muun gáál kí veereká kieye, máádhat nyárle eedhdhe-, tá hátlé um ma ˈdálinyká mán yieka, mú nyárle hí min kinaallá eet, hí mú um kí ˈdalo, he yie. 
LUK.20.29	Aaléka, gál yááb hol ki ˈdalidhe mare tiiya. Máá erká min eedhdhe, hátlé ma ˈdálinyká mán yie. 
LUK.20.30	Mú nyárlé hí elloká đo min kinaal eedhdhe, tá hátlé um ma ˈdálinyká úba mán yie. 
LUK.20.31	Máá kinaal nyárlé hí ˈgar yielká min kinaal úba eedhdhe, kor hátlé um ma ˈdálinyká úba mán yie. Yaalmitééllá gaal lullé hol ki ˈdalidhééllá mé gáá ˈjeeˈjeenne, ˈjíig máá ki tiiyaká đig. Gaal lullé hol ki ˈdalidhe tiiyáállá hídh mánt kufe. 
LUK.20.32	Min íín úba el ˈdaal mán chie. 
LUK.20.33	Aaléka, ˈdaa giri min gál hol ki ˈdalidhe-, tiiyáállá lúl hí shuunneká, af giri gál kufeká uushim yiem gáá ˈdeˈdeenká minnééllá gálallá mááya hí le? gaalí yie.
LUK.20.34	Aalé Yíésu gáál geey, kieye, Gál barallóóllá hollo hol shugunna. 
LUK.20.35	Tá gál Waag hí gál ˈdúwaká ka dhaˈgasannoká bár ˈdaatika af giri gálaat uushim yiem gáá ˈdeˈdeen-, luolmit biiyoká higiloká hé af kinaallá hol ma shugunan, 
LUK.20.36	ubaa hé geđi ma kufuminy. Gaal hát Waag gállé ˈgasso-, urruká hai yeedhe. ˈDaa giri Waag gáál sidham hol ˈdú niiyye-, gáál uushim yiem gáá ˈdeeycheká gaal he um Waaˈgiet. 
LUK.20.37	Gálaat hát uushim yiem gáá ˈdeˈdeenká Móshe hé hé kinaallá warˈgatlé veereká gáál gaa argisie, giri Waag ˈgór ˈjiet hí gaa boloonneká ˈdéé gáá hote-, kieye, Yú he Waag Abiraayam, Waag Yisak, ubaa Waag Yakob,
LUK.20.38	Waag hé Waag gál kúfach gaa yíéđianká muuniny, Waag he Waag gál luogolká, ˈdaa giri gál kinaal lulle mu íín ki luolká, Yíésu hí gáál yie. 
LUK.20.39	Aalé gál giri nyatalaamká ˈbáál mú ˈdéé hol ˈdú nie, kieye, Máá gáál he oonisúóllo, taglé hote, yie. 
LUK.20.40	Gaal hé máá níínní geđi úba Yíésu yieteká mán.
LUK.20.41	Aalé Yíésu gáál heete, kieye, Gálaat háteeye Máá Waag hí kansím koyye-, Messíya lééllá he Iny ˈDawuˈd
LUK.20.42	ˈDáwuˈd ííni Warˈgat Arram ˈdeenyéél gaa hodhe, mu kieye,
LUK.20.42	Máá Guđo Waag Máá chia Guđoká geey, mu kieye,
LUK.20.43	ˈDaab gál ko ka kídhká
LUK.20.43	yú kara kua kuun hí ˈgas ˈdú kokoyyoká ma hônyká,
LUK.20.43	ye gíl ˈdaa naanietallá yíéđig,
LUK.20.43	he mú yie,
LUK.20.43	ˈDáwuˈd hí yie.
LUK.20.44	Aalé ˈDáwuˈd Messíya Máá chia Guđoká in yeedhe háluke, háteeye geđi Messíya hí iny ˈDawuˈd cheedhe? Yíésu hí gáál yie.
LUK.20.45	Gálaat lulle hátlé ali ˈgieká Yíésu lalille geey, kieye, 
LUK.20.46	Gál nyatalaam-, halúg đafaraam ˈdeˈdierká fafaat-, gálaat in gaa seseen-, gaalí alb hoyyoká naa gaa yegetká fedo-, ény ˈdiiyiminyká karmlé biiy metoká ubaa alb he koonyietká karm gál ˈduuˈdúwaká hí ˈdú yíéđianká fedóóllá hol ˈdeeˈdemíe, 
LUK.20.47	halúg gálle ˈdeg híyeská tagano ki ˈdeˈdeen-, hol gál ˈduuˈdúwaká hođuo-, Waag visan hí met ˈdeˈdierallá! Gál yaalmit kinaallá gaa seseenká bár ˈdaatika súmo he il hí aargiˈda, Yíésu hí lalille yie.
LUK.21.1	Yíésu hátlé ˈBíl Waaˈgiet gaa ijeká, mu gál kaamúre-, birmlé shiicho-, Waag shigieká sanˈdug ˈBíl Waaˈgiet fafieká dhaay. 
LUK.21.2	Mu min hiyesidhe he mannayye-, bakanállé naama ˈgayyeká sanˈdúg fiiyyeká úba arge. 
LUK.21.3	Aalé mu gáál geey, kieye, Yú hí hé ˈdúwaká geeye, min he mán-, hiyesidhééllá hé ali fiiyyeká hé hé galatíá lulle ˈdú guđo. 
LUK.21.4	Gálatíá úba he ali fieka, hé guđoká hí kí ˈgite. Minnééllá héllé ninni-, ˈgayye-, ki iđeká lullé ali fiiyye, Yíésu hí gáál yie.
LUK.21.5	Aalé lali Yiesu ˈbaal waar ˈdabaan-, gaalí ˈBíl Waaˈgiet ki ˈdisseká ubaa shokodaam gálaat hí ká sidhe-, gaalí ˈBíl Waaˈgiet ki bukayká ˈdabintlé he hol geđie. Aalé Yíésu kieye, 
LUK.21.6	Bar ali hai kí ˈdeenne, ény lúl hí argiyyáállá hé wár níínní wár eiy ˈdug ˈdú ˈgiisatká mán, lulle ha gaalí ˈgieˈgia, muí gáál yie.
LUK.21.7	Aalé gaal mú heete, kieye, Máá gáál he oonisúóllo, hééllá af máre ali kí ˈdeeme? Tá af giri he ka ˈjoobonotká meete yé ká ˈdeeme, nyí ki kiimisata? gaalí mú yie. 
LUK.21.8	Yíésu kieye, Hol ˈdeeˈdemíe, ha gaalí nyimísan. Gál burnayká meenychú hai kí yiimedhe, gálaat hai geđia, kieye, Yú he Kirísto, hai yeedhe. Héétí muuninyka, Ram hé hol kí beeyye, hai yeedhe. Tá itín haí gáál el gaa véériny. 
LUK.21.9	Aaléka hí fayam oosomká ubaa fayam lésle ˈdeeneteká maalleka, haí néeny. Hééllá erkobo ali kí ˈdeeme, tá les el ˈdaˈdle hátle hé ram hí ali iđo, Yíésu hí gáál yie.
LUK.21.10	Aalé Yíésu geđi kieye, Kidh hollo hol yeese, kansimano lesam met eiy ki ˈgiiyyoká hollo hol cheese. 
LUK.21.11	Les súm hai motoonno, álb burnayká kuoˈd ubaa basham haí gáá ˈdeeme. Hé gáál súm nenesuoká ali hai kí ˈdeeme, hé gaalí a ˈdaˈdaboká úr ha gaalí gaa aargira.
LUK.21.12	Tá hé kinaallá lulle hátlé ali ma kí ˈdíinyká ha gaalí ˈgiiliˈgaa, ha gaalí maanyjasia. Meenychú ˈdaalle ˈdugaka gál ény ˈdiiyiminyká met ki ˈgieká ubaa gál kaansúoká tá gállé guguđo-, les met ki ˈgieká ha gaalí ˈdú egee, gaal ˈdéé haí ki iđimia, gaal ény hiiginká haí fafaa. 
LUK.21.13	Hééllá he kár itín hí gáál ˈduuwchú met gaa hogotoká. 
LUK.21.14	Aaléka hééllá mé ka ˈgáa, hé geđ sietká hátlé hí hol ˈdú hogotoká siermle haí ˈgíiny. 
LUK.21.15	Hé hí hol ˈdú hogotoká af ha yú hí ká fafaa, ˈdaalím ha yú hí shigia, giri gál hí met il gaa ˈgieká hí ma ki faalminy-, ubaa hí ma ka aađaanká. 
LUK.21.16	Gál hí ˈdaleká, nyaaramkícho, gál hí hol léká, tá sheelkícho úba haí điidhma, itín ˈbaal gálaat haí yeese. 
LUK.21.17	Gálaat lulle ˈdaa meenychú ˈdugaka haí neebeedhe. 
LUK.21.18	Tá hé dhuudit tikiˈde meenykícho gaa baađayyoká mán.
LUK.21.19	Hééllá hí mé ki chichirsatoka, luolmit biiyoká haí aargiˈda.
LUK.21.20	Tá Yerúsalem yuoy hí muˈde-, hí argiyyeka, hát ˈdeentle ka ˈjobonteká onnóo. 
LUK.21.21	Af kinaal gál lés Yuuˈdia gaa ijoká hí gumano kar ˈdú ˈdano, gál Yerúsalem gaa ijoká hí ˈjien kar gaa ˈdano, gál ˈjien tolloká gaa ijoká hai Yerúsalem ki ˈdíiny. 
LUK.21.22	Hééllá af giri he il ka argisiny-, he lullé gaalí Warˈgat Waaˈgiet gaa veereká ˈduuwawká. 
LUK.21.23	Hoba! Af kinaal ebá ˈdeg ger ˈgayyoká ubaa ˈdeg um hí ot ki ˈgieká ki ˈdéen! Les manyjasiny guđoká haí gáá ˈdeenne. Gál ˈjienééllá gálle he il haí aargiˈda. 
LUK.21.24	Kidh hátlé hol ká eiyyeká hai ká ruuma, gáál ˈbáál fado hai ki yeese, gáál ˈbáál hai ugunma, gáál léslé eiy hai ˈdú shugunna. Yerúsalem kidh mé ˈdug haí gaa seeme, ˈdaab kidh bárlé kinaal el me hí ma ˈgînká.
LUK.21.25	Hé gálaat hí af ˈdaˈdaboká aadh ubaa ˈgúíy, tá hidhino ha gaalí gaa aargira. Kidh lesalloká húđúm shímle ubaa bárán guđo bás gáá ˈdaraanká sierm haí fafaa, haí neesia. 
LUK.21.26	Hé lésallá gaa ˈdeđenetká ˈdugaka, gálaat sierm haí faanna, sidham hai gudmita, ˈdaa giri hé farguogo-, úr gaa ˈgieká Waag hí muotisichoká. 
LUK.21.27	Aaléka, gálaat Iny Máádhat hát nyáˈdow kí yiimetká hai aargira. Mu fargogínt ubaa ˈduuw guđoká hai kí yiimedhe. 
LUK.21.28	Hééllá er alb kí ˈdeeˈdemeka, le gaa kée, úr ki fuˈjée, rúbáchkícho hé ká ˈjobondhe, Yíésu hí gáál yie.
LUK.21.29	Aalé mu gáál he oonisie, kieye, Ebá kínnas ubaa ˈguor lulle dhaayyíe, 
LUK.21.30	ˈguorééllá urgúaka he gurf lay-, hí argiyyeka, it af saano hí gaa higisoká hát ka ˈjobondheká óg. 
LUK.21.31	Hát tikiˈdééllá hé hatallóóllá yaalmitle hí argiyyeka, Guch Waaˈgiet hát ali kí ˈdiiyyeká it óg. 
LUK.21.32	Yú hí hé ˈdúwaká geeye, gálallá
LUK.21.33	Úr ubaa les el met haí ˈgiidha. Tá ˈdeenychú íín hé el met hí ma ˈgiˈgin. 
LUK.21.34	Hol ˈdeeˈdemíe, haí gál he dhir eiy ki babaatká ubaa gál bersh hí fafaannoká chéen, hí hé lesalloká ˈgar kirísan, kúlích kinaal hátlé hí met muogká ali kí ˈdíiny. 
LUK.21.35	Kúlích kinaallá gálaat lullé les gaa ijoká hai ˈdú chiirata. 
LUK.21.36	Aadh lulle ˈdeeyimíe, Waag vivitíe, hé geđ igiro-, hí hát ˈdabaanká gaa nannaataká fargogintle muí shio, giri úba hí Iny Máádhat met ki ˈdeenká, Yíésu hí gáál yie.
LUK.21.37	Yíésu aadh lulle ˈBíl Waaˈgieto álle gálaat he gaa oonisie, tá a ˈdaa gelgaká gúm gaalí Gúm Saano Salabká yegetká állé he mé nannie. 
LUK.21.38	Gálaat lulle bur a midhab ˈBíl Waaˈgiet álle seeseme, ál kinaal mú a nee gaa kuokoy.
LUK.22.1	ˈJila balashalle máá hí maat fafuo-, mánká gaalí ˈjila máá ˈgasso-, urru-, Waaˈgietká hí gáál ˈdug gaa nadheká yegetká ká ˈjobonte.
LUK.22.2	Gál guguđo-, suoryoká ubaa gál nyatalaamká gálaat kiadhe. Aalé gaal ˈgíérích điđamo-, he Yíésu ki yegeská hol gaa ˈgeˈgedhe. 
LUK.22.3	Aaléka Yúúˈdas giri Iskáryot lé-, gál lali-, tomon a naamaká mú tikiˈd onnoyká Sátan hí hille. 
LUK.22.4	Mu gál guguđo-, suoryoká ubaa gál ˈBíl Waaˈgiet ˈdeˈdemeká gállé hí met ki ˈgieká ˈdú sedhe, mu ˈgíérích he Yíésu gáál gíl geer gaa kakawká gáál hol geey. 
LUK.22.5	Gál kinaal mú ˈdeenyle maaleká ger hí gaa meedhe, bíre mú les ki fafuoká mú af iđie. 
LUK.22.6	Mu gáál ˈdeenyle iiy yie, ál gaa guđo nyesebich mán-, álle gaalí mú gaa ˈgiiliˈgawká kárle ˈgeˈgedhe.
LUK.22.7	Aalé ˈjila balashalle máá hí maat fafuo-, mán-, ˈjilalle máá ˈgasso-, urruká hí gáál ˈdug gaa nadhe-, gaalí aany aiyietká gaa yegeská ali kí ˈdiiyye. 
LUK.22.8	Aalé Yíésu Bétiro ubaa Yuána ali fie, kieye, Sedhíe, ˈjila máá ˈgasso-, urru-, Waaˈgietká hí gáál ˈdug gaa nadheká gólólle tág ka naatíe, yie. 
LUK.22.9	Gaal mú heete, kieye, Ále feˈde, nyí gólol tág gaa kokoyyo? gaalí yie. 
LUK.22.10	Yíésu gáál geey, kieye, Dhaayyíe, ˈjien hí mé ki gagataká máá yáb ibil bieká ˈguoká met hollo hí hol kí ˈdaraanna. Mú el gaa veerée, mu ˈbíllé hiloká ˈgar hiláa. 
LUK.22.11	ˈBíl máálle geeyyíe, itín hí kieye, Máá gáál he oonisuoká kieye, ˈBíl geer ˈdaa yú ubaa lalichú nyí gólól ˈjila gaa golmosotoká ále? mú ko yie, yiedhíe. 
LUK.22.12	Mu gillé hí ˈbíl gaa guđo-, úr yaal-, shokodaamle hí geer gaa ijoká hí aargisia. ˈBíl kinaallá gólol tág gáá kóo, Yíésu hí gáál yie.
LUK.22.13	Aalé gaal sedheká hát giri Yíésu hí gáál geeyká lulle arge. Gaal ˈjila gólólle ál kinaal tág gaa koy. 
LUK.22.14	Aadh ˈgas ali kí ˈdiiyyeká Yíésu ubaa gállé alb fimi kinaal gólól kinaal gaa yíéđie. 
LUK.22.15	Aalé mu gáál geey, kieye, Yú hátlé ma manyjányallá yáá tág gólól ˈjilaalloká ke hol ˈgar kokuoká fedo. 
LUK.22.16	Tá yú hí geeye, yáá geđ ˈjiláállá gólólle ma kokony, ˈdaab ˈjiláállá hélle Guch Waaˈgiet ma gaa ˈduwânyká, Yíésu hí gáál yie.
LUK.22.17	Aalé mu kulu ˈduuny vinna
LUK.22.18	Yú hí geeye, ˈdaab Guch Waaˈgiet ma ka chímenká yáá saano vinnáállá ˈduunyle geđ ma igiminy, muí gáál yie.
LUK.22.19	Aalé mu úba balashá eedhdhe, Waag gielmít hol ˈdú nieká balashá eiy ˈgey, gáál shie, kieye, Hééllá gón chia ˈdaakíchoka yú ka sillieká. Hééllá eekemeyyíe, ye táb ki ˈduoˈdodhíe, muí gáál yie.
LUK.22.20	Golol he gáál gaa đueká mu geđi kulu ˈduuny vinna-, hí gaa ijeká eedhdhe, gáál geey, kieye, Kulúúllá he he hol af iđiny kaanaká. Hé hol af iđiny kaanáállá fás chia ˈdaakíchoka okodmootká ˈdaalle he ká naata. 
LUK.22.21	Bá dhaayyíe, máá gál ye oos ˈguoká ye gíl geer gaa kakawká nyáá nyí hol kara gololietallá af iđa. 
LUK.22.22	Tá Iny Máádhat hát Waag hí muˈdeká mé đig hai yeedhe. Tá máá Iny Máádhat gál hí oos ˈguoká gíl geer gaa kakawká, ebá he hí ki ˈdéen! Yíésu hí yie. 
LUK.22.23	Aalé gál láliká hol heegete, kieye, Múúnííl mááya kor héél ekemeye? yie.
LUK.22.24	Aalé gáál hol ki fálaam úba hí yé gáá ˈdiiyye, gaal kieye, Múúnííl mááya kor gaalí guuđanaya? gaalí hol yie. 
LUK.22.25	Aalé Yíésu đo gáál geey, kieye, Kidh gállé kaansúoká gállé he ki mumura. Gál kansím ˈguoká meeny gálaat hí veveen-, fedoká, gál gálaat tág ki yaal, gaalí yegetká he fede. 
LUK.22.26	Tá itín ˈdaakíchoka, he hé hát kinaallá muuniny. Itín máá kíchia guđoká hí hol ninineyo. Máá hí mé ki yaalká hé máá itín hí he ki nannuoká yeet.
LUK.22.27	Máá guđoká he mááya? He máá gaalí he ki nannuo-, gaalí ká golmuoká guđóo? Ebá máá mú he ki nannuo-, mú ka golmuoká guđo? Hé máá gaalí he ki nannuo-, gaalí ká golmuoká muuniny? Tá yú hí hurt gaa ijóóllá, hát máá hí he ki nannuoká. 
LUK.22.28	Itín he gál hé farguogoká il hí ye aargiˈdeká ye ma hâny-, nyí hol ˈgayyeká. 
LUK.22.29	Hát ˈJaachú ye gúch shíéllá, itín úba hát tikiˈde kinaallá yú hí gúch shigia, 
LUK.22.30	giri guchchú álle ke hol ˈgar gaa golmosot-, ubaa ke he hol ˈgar igianká. Héétí hí karm guguchiká ˈdú yíéđianno-, hí é meet Yisirayel tomon a naamaká ˈdeem eiy ki nanniyyoká, Yíésu hí gáál yie.
LUK.22.31	Aalé Yíésu Bétiro vie, mú geey, kieye, Símon, Símon, bá dháash, Sátan hé gil ká efiyye, kúúni he ko feˈde, giri hát sííndíkaʼ ko ereny kiiychoká. 
LUK.22.32	Tá yáá ko Waag kí vite, giri iiy yeenkú mán ma chegenká. Tá kuun ye hayche-, kor ye hol ˈdu gáá naateka, nyaaramkú gúófsish, Yíésu hí mú yie. 
LUK.22.33	Bétiro mú geey, kieye, Máá Guđo, har úba hiigin yíekaʼ, kúfach yíekaʼ, gon hollo ko hol ˈgaa, mú yie. 
LUK.22.34	Aalé Yíésu kieye, Bétiro, yú ko geeye, lúg hátlé chúúrééllá ma ˈdânyká, kúún a seđ ha ye gaa faalanna, Yáá mú muog, ha cheedhe, muí mú yie.
LUK.22.35	Aalé Yíésu gállé alb fimiká heete, kieye, Af giri yú hí alb fie-, hí shomodhaam birmoká, ubaa tokolaam, tá koiy ma shúúnanká, it hé hí ˈdabiyyeká ˈgayyê? gáál yie. Aalé gaal kieye, Hé níínní nyí ˈdabiyyeká mán, gaalí mú yie. 
LUK.22.36	Mu gáál geey, kieye, Aaléka, káánallá máá shomodhe bireká ˈguoká hí shomodhelle eet, máá tokol ˈguoká hí tokolle eet. Máá faaˈd mánká, hí đafarlé ˈdú lalaatká bíre yiat, hí bíre kinaallá faaˈd yiat. 
LUK.22.37	Tá yú hí geeye, hé ˈdaachúka Yisááya hí warˈgatle gaa veereká hai ye ˈdú đuđua, giri ˈdeenyle kieye, Mú hé gaalí gál nyakikoraam ˈguoká ˈdú iifie,
LUK.22.38	Aalé gaal kieye, Máá Guđo, bá dháash, fado naam hállá, gaalí yie. Aalé Yíésu gáál geey, kieye, Hé đue, yie.
LUK.22.39	Aalé Yíésu ˈjien yé gaa ˈdie, hátlé aađaká Gúm Saano Salabká mé nie. Mú lalille úba mú el gaa veere. 
LUK.22.40	Aalé mu ali nyuoreká lalille geey, kieye, Waag vitíe, giri hí hé ˈdeewká ekenyle hol ma kí haađinyká, muí gáál yie. 
LUK.22.41	Mu gáál gaa fagandhe, tagéétí ki ˈdie. Mu les kurram ˈdoy, Waag vite, kieye, 
LUK.22.42	Baabá, har feˈdoka, kulu manyjasinyallá ye gaa éeb. Tá he hát yú fedoká hai yéen, hí hát kuuní feˈdoká yeet, yie. 
LUK.22.43	Ál kinaal máá ˈgasso-, urru mare mú yé ˈdu gáá ˈdie, mú guofsie. 
LUK.22.44	Mú geer hí súm gaa ˈdeenedhe, mu geđi hát ˈdabaanká Waag vite. Mu simidhe, simis hát fáská mú gáá ˈjiibime, les ˈdane.
LUK.22.45	Yíésu Waag visan hí gaa đuyyeká, lalille hol ˈdu gáá nadhe. Mu gáál af kí ˈdieká, gaal ram gaa iifa. Hééllá he ˈdaa giri gáál ger hí gaa ˈdeenedheká. 
LUK.22.46	Aalé mu gáál kiisie, kieye, Háteka hí rayyéel? Le gaa kée, Waag vitíe, giri hí hé ˈdeewká ekenyle hol ma kí haađinyká, muí gáál yie.
LUK.22.47	Yíésu hátlé ˈdéé hogodheká, Yúúˈdas giri mú lalillé tomon a naamaká mú tikiˈd onnoyká nyésébích he met gaa igireká ali mé kí ˈdoy, ali kí ˈdie. Aalé Yúúˈdas hátlé Yíésu ˈdú gáá yiimie-, mú aˈdíne ˈdungunmeká, 
LUK.22.48	Yíésu mú heete, kieye, Yúúˈdas, kúún Iny Máádhat aˈdíne ˈdungunyo-, gálaat mú gíl geer gaa kakayya? mú yie. 
LUK.22.49	Aalé Yíésu lalillé giri hol ˈgieká he ˈdeenedhe argeká Yíésu heete, kieye, Máá Guđo, gáál nyí fado ki fáánna? yie. 
LUK.22.50	Gál láliká mú tikiˈd faaˈd ki suoy, máá méte suoryoká gédéchlé hí he ki nannieká nét ˈdaa naanietká gaa sare. 
LUK.22.51	Aalé Yíésu gáál ki ˈday, kieye, Hééllá hayyíe! yie. Aalé mu máá giri gedechká net đig yie, mú đo net hí midhante.
LUK.22.52	Aalé Yíésu gál guguđo-, suoryoká ubaa gál ˈBíl Waaˈgiet ˈdeˈdeenká met ki ˈgieká, tá gál káru ká yimie-, hí ˈgiiliˈgayká geey, kieye, Hí ká chimie-, hí fado ubaa shar ka chiratéél, yú he máá buraa léká? 
LUK.22.53	Muun aadh lulle ˈBíl Waaˈgieto ke hol af ije, kor itín it ye đig ma chéen. Hééllá aadh ˈgas kíchia Waag hí itín ubaa Sátan ˈdú shiiche-, hí he gaa ekemeseteká ali kí ˈdiiyye, muí gáál yie.
LUK.22.54	Aalé gaal Yíésu ˈgiliˈgay, mú eedhdhe, mú ˈbíl máá méte suoryoká eey. Bétiro íín gáál aˈdíne bííy fag nadhe. 
LUK.22.55	Aalé gál ál kinaal gaa ijeká ˈjiet nááb gaa iđite, ˈjiete ˈbuˈbute. Bétiro úba gáál hurt hile, ˈjiet kinaal álle yíéđie. 
LUK.22.56	Ini gededhe mare Bétiro ˈjiet láá ija argiyyeká, mú gaa dhaayche, kieye, Máállá úba hé mú hol ˈgie, chie. 
LUK.22.57	Aalé Bétiro falme, kieye, Inííllo, yáá mú muog, yie. 
LUK.22.58	Gaal á níínni mare yíéđieká máá éíy taaka Bétiro arge, kieye, Kúún úba kó gáál máálle muunîny! yie. Bétiro kieye, Musó, yú yáá gál kinaallá máálle muuniny, yie. 
LUK.22.59	Aadh ˈgas tikiˈd amú geđi ˈgiteká máá éíy taaka mú kimite, kieye, Máállá gon hé mú hol ˈgie, úba mú máállé Galilaaya, yie. 
LUK.22.60	Bétiro kieye, Musó, yáá hé kua a geer ka ˈgayyóóllá muog! yie. Mu hátle ˈdéé afká ˈgaa, lúg đo tíkíˈdé kinaal ˈdayche.
LUK.22.61	Aalé Máá Guđo Yíésu hol gáá made, Bétiro gaa dhaay. Bétiro đo ˈdéé hót Máá Guđoká hí geeyká hí táb ká ˈjiiyye, giri kieye, Lúg hátlé ma ˈdânyká kúún a seđ ha ye gaa faalanna, muí mú yieká. 
LUK.22.62	Bétiro đo nááb gaa kie, súm buoy.
LUK.22.63	Gál giri Yíésu ˈdeˈdemeká Yíésu tune, mú he af ki dhaaˈgame. 
LUK.22.64	Gaal mú sháásha in gaa hidhe, mú heete, kieye, Máá ko ˈdoyká ebá ká hot, mú yie. 
LUK.22.65	Gaal hé éíy burnay-, chaarimká úba mú ki huogodhe.
LUK.22.66	Biiy ka biˈdeká ˈjien karulle hol ˈdu gáá yimie. Karu kinaallá hé gál guguđo-, suoryoká, tá gál nyatalaamká úba hé hí gaa ije. Aalé Yíésu gaalí đaanya kinaal met ká eey. 
LUK.22.67	Gaal mú geey, kieye, Kúún har Messíya
LUK.22.68	Kor káána úba yú hí ká heeteka, haí điidhanna, it ye ˈdéé hol ma ˈdu gáá nanniny. 
LUK.22.69	Biiy toom gáá ˈjóballá Iny Máádhat Waag fargogínt lulle ˈgayyoká gíl ˈdaallé naanietká hai yíéđima, Yíésu hí gáál yie. 
LUK.22.70	Aalé gaal lulle mú yiete, kieye, Kúún in ta káána Iny Waaˈgiet? gaalí yie. Mu gáál geey, kieye, Hát yúká ití hote, yie. 
LUK.22.71	Gaal kieye, Aalé dhuom éíy taaka meete hí le, ˈdee in mú a geerle yé gáá ˈdie-, ke maalla háluke! gaalí yie.
LUK.23.1	Aalé karu lullé giri hol ˈdu gáá yimieká les gaa kie, Yíésu Bilááto met eey. 
LUK.23.2	Gaal mú he af kaay, kieye, Máállá gál kínyia baađisia, nyí argiyye. Mu kieye, Haí Káísar gibíre les ki fíinyo, he gálaat yeedhe. Mu úba kieye, Yú he Messíya giri kansichká, he yie, gaalí yie.
LUK.23.3	Aalé Bilááto Yíésu yiete, kieye, Kúún in he kánsích gál Yuuˈdi? yie. Yíésu mú ˈdéé hol ˈdú nie, kieye, Hát kuuní hogotóóllá, yie. 
LUK.23.4	Aalé Bilááto gál guguđo-, suoryoká ubaa nyesebich geey, kieye, Máállá hé ˈdeew-, he ekey-, yú gaa argeká mán, yie. 
LUK.23.5	Gaal Bilááto ˈdéé mé ki tie, kieye, Máállá hé lés gál Yuuˈdi geerle lulle gaa sedhe, gálaat he onisinyle ki chure. Mu he onisinyle erkob Galilááya mé gáá kodhdhe, in ˈjíig káána állá kí hile, gaalí yie. 
LUK.23.6	Bilááto ˈdeeny kinaal maaleká gáál heete, kieye, Máállá he máá Galilaaya? yie. 
LUK.23.7	Aalé Bilááto Yíésu hát lés Heróˈde hí mé ki yaalká máálle maaleká, mu gáál geey, kieye, Mú Heróˈde ˈdú ée, yie, ˈdaa giri Heróˈde af kinaal úba Yerúsalem gaa ijeká.
LUK.23.8	Heróˈde Yíésu argeká súm geer hí gaa meedhe. Hééllá he ˈdaa giri mu kíssóótí mú fayamle mamale-, hé gálaat af ˈdaˈdabsuo-, muí ekemeyoká mú gaa aargireká fedeká. 
LUK.23.9	Aalé mu hé burnayká Yíésu heegete, tá Yíésu hé mú ˈdeeny níínní hol ˈdú nieká mán. 
LUK.23.10	Gál guguđo-, suoryoká ubaa gál nyatalaam ál kinaal ˈgieká mú ki hurgudhdhe, mú he af kaay. 
LUK.23.11	Aalé Heróˈde ubaa yuoyle mú eeshey, mú he gaa ˈdeey. Gaal đafar máá kansich hí kakaatká mú kuch gáá bue, mú Bilááto hol ˈdú nie. 
LUK.23.12	Heróˈde ubaa Bilááto giri kíssóótí hol ka kídh onnoyká, kúlích tikiˈde kinaal đo hol hile.
LUK.23.13	Aalé Bilááto gál guguđo-, suoryoká ubaa gál Yuuˈdi tá karullé hí met ki ˈgieká, hol ˈdu gáá vie, 
LUK.23.14	gáál geey, kieye, Máá hí ye ˈdu gáá eeyyééllá itín kieye, Mu gálaato baađisia, hí ye chie. Tá bá dhaayyíe, mú káána yú metkícho gaa heegeteká hé ˈdeđew-, lulle hí mú af kaayyééllá har yú mú má gaa argua! 
LUK.23.15	Heróˈde har káána úba hé níínní ˈdeew-, muí ekey-, mú gaa argeká mánaa! Mú gáál hol ˈdu gáá naa! Bá dhaayyíe, máállá hé níínní he ˈdeeney-, hí kúfach mé ki kokuoká mán. 
LUK.23.16	Aalé yuoychú ha yú geđia, Mú tunáa, tá mú hayyíe, ha yú yeedhe, Bilááto hí gáál yie.
LUK.23.16	[ 
LUK.23.17	Warram lulle ˈjiláállá ali kí ˈdiiyyeka, gál gaalí hiigidheká máá gálaat hí fedoká gaalí gaa fufura. Aalé kúlích kinaal Bilááto máádhato he fufure.]
LUK.23.18	Aalé gálaat lulle kúóˈd ˈdoy, kieye, Máállá áas! Baráábas nyí kí fur! gaalí yie. 
LUK.23.19	Baráábas gaalí hiigidhééllá, he ˈdaa giri mu gál gál Yerusalem ˈbaal chure-, gáál mangis mé il gaa koyká máálle onnoyká, tá héétí mu úba máádhat yieská.
LUK.23.20	Bilááto Yíésu fuuroká he fede, mu geđi gáál hol geey. 
LUK.23.21	Gálaat íín kúóˈd ˈdoy, kieye, Mú ˈgór đarám yaalká ˈdug ˈdú yiesíe! gaalí yie. 
LUK.23.22	Bilááto gíl ki seđeká gáál yiete, kieye, Mú háteka ke yegesal? Meete ˈdeew muí ekey? Yú yáá hé ˈdeew-, muí ekey-, ki mú ˈdú yegeská mú ma gaa árginy. Yuoy ha yú geđia, giri gaal mú tuuno-, tá mú haađuoká, muí gáál yie. 
LUK.23.23	Gaal geđi súm kúóˈd ˈdoy, Bilááto ˈdéé ˈdú moy, giri Yíésu gaalí ˈgór đarám yaalká ˈdug ˈdú yegeská. Aalé gaal Bilááto ká adhdhe. 
LUK.23.24	Aalé Bilááto ˈdéé mure, giri hát gaalí fedoká ˈgíéríchle yuoy hí mú ki naatoká. 
LUK.23.25	Bilááto máá giri gál Yerusalem chure-, gáál mangis mé il gaa koy-, ubaa máádhat yies-, gaalí hiigidhe-, tá káána, Nyí kí fur! gaalí yieká fure. Yíésu íín muí yuoy gíl gaa kaay, giri yuoy hát gál Yuuˈdi hí fedóóllá mú ki seseennoká.
LUK.23.26	Gaal sienylé seseme-, Yíésu ˈgie-, mú ál ˈgór đarám yaalká ˈdú ˈdaraanká ˈdú egedhdheká, máá Kurene-, gaalí Símon yegie-, forich gáá yiimie mare hol met kí ˈdoy. Aalé gaal máá kinaal ká ˈgiliˈgay, mú ˈgór đarám yaal-, Yíésu hí ˈgieká ˈgáár ˈdú iđie, mu Yíésu el gaa veere, mú ˈgór ˈgar sidhe. 
LUK.23.27	Nyésébích guđoká ubaa gál ˈdíét Yíésu ˈdú bebeme-, hol ger gaa tutuneká Yíésu el gaa veere. 
LUK.23.28	Yíésu ˈdég ki fuˈjie, kieye, Hada Yerusalem, haí ye ˈdú bebéminy, hol ˈdú buoyyíe, ubaa umkícho ˈdú buoyyíe. 
LUK.23.29	Bá dhaayyíe, kúlích gálaat kieye, ˈDeg ˈdal mán, kálta ma ˈdáliny-, um hí ma ˈdóósonká kalat! gaalí yeetká, ali hai kí ˈdeenne. 
LUK.23.30	Gaal gumano hai geđia, Nyí ˈdú ˈdanáa! hai yeedhe. Héétí úba gurm hai geđia, Nyí yúa!
LUK.23.31	Gaal ˈgór nyuroká héél ki ekemeye háluke, tá ˈgór gogoyká kor mee ki ekêy? Yíésu hí gáál yie.
LUK.23.32	Gál éíy taaka naama-, he ˈdeeđeney-, hiigin gaa ije mare úba yuoy hí shuunne, giri gaalí ˈguor đarám yaalká ki ˈdaraan-, gaalí Yíésu hol ˈgar yegeská. 
LUK.23.33	Aalé gaal he ál gaalí Ál Me ˈGonte yegetká ki ˈdieká, yuoy Yíésu ˈgór đarám yaalká ˈdú ˈdoyye. Yuoy úba gál naama he ˈdeeney kinaal ˈguor ˈdú ˈdanne. Mú tikiˈd gaalí Yíésu gíl ˈdaa naaniet koy, máátí gaalí mú gíl ˈdaa ˈjíbach koy.
LUK.23.34	Aalé Yíésu kieye, Baabá, ˈdaa giri hé gaalí ekemeyóóllá gaalí muogká, gáál ˈdú ˈjé, yie. Aalé yuoy hol koiy ki ˈdoyye,
LUK.23.35	Gál ál kinaal ˈgieká mú gaa dhaay. Gál Yuuˈdi gállé hí met ki ˈgie-, úba ál kinaal ˈgieká mú fichile, kieye, Mu gál éíyyo he ririme, aalé káána íín dhúrle hí hol rio, har kín Messíya Waag hí ka eeyyeká kátaka, gaalí yie. 
LUK.23.36	Yuoy úba mú he af kí dhaaˈgasanne, mú ˈdú siete, mú ˈduuny bírigká ki heliche, 
LUK.23.37	kieye, Kúún har kín kánsích Yuuˈdi kátaka, hol rig! yuoy hí mú chie.
LUK.23.38	ˈGór gaalí mú ˈdú ˈdoy kinaallá úba ˈdéé hót kieye,
LUK.23.39	Gál giri he ˈdeeđeney-, gaalí ˈguor đarám yaalká ˈdú ˈdisseká mú tikiˈd Yíésu fichile, kieye, Kúún kó Messíya
LUK.23.40	Tá máátí máálle ki ˈday, kieye, Kúún kó Waag ma kikian? Hé gaalí ko ki ekemeyóóllá, úba hé gaalí mú ki ekemeyóóllá muunîny? 
LUK.23.41	Múún taglé gaal gáál hééllá ki ekemeye, ˈdaa giri ki he ˈdeeđeneyká. Tá máállá íín hé níínní ˈdeew-, he ˈdeeneyká mán, muí mú yie. 
LUK.23.42	Aalé mu Yíésu geey, kieye, Yíésu, af giri guch kua kansimoká kí chiimetká ye mé ká ˈgab, yie. 
LUK.23.43	Yíésu mú ˈdéé hol ˈdú nie, kieye, Yú ko hé ˈdúwaká geeye, kúún kúlíchallá ubaa yú ál geyyietká ha ke gaa yíéđima, mú yie.
LUK.23.44	Aadh ˈgas le-, e me ˈdugoká, biiy lulle chuurayye, ˈjíig aadh ˈgas saal ˈdoyye. 
LUK.23.45	Aadh ˈgas seđe kinaallá biiy hé édhúm aadho mannayye. ˈBíl Waaˈgiet ˈbíllé biiy geereká đafarlé hí af gaa tielká eiy lođuđugul fuate.
LUK.23.46	Aalé Yíésu af gaa guđoká kúóˈd ki ˈdoy, kieye, Baabá, sídhchú yáá ko gíl geer gáá kaay, yie. Mu héél hodheká đo sidh hí ˈgite.
LUK.23.47	Máá yuoy kúˈd mé ki yiel-, ál kinaal yielká héél lulle argeká Waag meey, kieye, Hé ˈduwa, máállá gon he máá ˈdúwa-, saas mánká! yie. 
LUK.23.48	Nyésébích hol ˈdu gáá yimie-, héél dhaˈgameká, he yaalmitle argeká, ger hí súm gaa ˈdeenedhe, ˈjienle hol ˈdú nadhe. 
LUK.23.49	Aalé gál giri Yíésu ógká ubaa ˈdeg mú hol Galilááya gáá eedhdheká lulle tagéétí ki ˈdie, hééllá lulle il ki dhaay.
LUK.23.50	Aalé máá arra gaalí Yúósef yegie-, hodhin midhabká ˈgie-, ˈdúwa-, 
LUK.23.51	máá ˈjien Arimataya giri lés Yuuˈdiaká hé ál kinaal úba gaa ije. Máá kinaallá Guch Waaˈgieto egese. Mu hé gál arraká hí mure-, hí ekemeyká iiy ma yéen. 
LUK.23.52	Aalé mu Bilááto ˈdú sedhe, mú Yíésu gónle heete, giri mú gagalioká. 
LUK.23.53	Mu Yíésu gónle ˈgór đarám yaalká gáá leesie, mú đafaraam édh-, kaanaká ki ˈdane, mú liish waariet-, kis gaalí geer gaa ˈgodhe-, kálta máá hí máádhat ki galie mán mare ki galie. 
LUK.23.54	Kúlích kinaallá he kúlích gál Yuuˈdi hí Kúlích Hef ˈGisanká met les gaa ˈdiđianká.
LUK.23.55	ˈDeg Yíésu Galilááya hol gáá eedhdheká Yúósef el gaa veeˈde, liish argiyye, mú hát gaalí iifieká úba argiyye. 
LUK.23.56	Aalé ˈdég é hol ˈdú naate, ˈgór ussaká ubaa sáláb Yíésu shugudmichoká tág koyye. Hát giri hemurit Waaˈgiet hí hoteká ˈdég Kúlích Hef ˈGisan kinaal héf gaa ˈgisate.
LUK.24.1	Rám tiiyaká kúlíchlé erká bur af midhab ˈdég sáláblé usiyyo-, he tág koyyeká eete, uushich bííyle mé niiyye. 
LUK.24.2	ˈDég ali kí ˈdiiyyeká nyátáábá uushich af gaa tielká gaalí uushich af gaa gaalgalsíe!
LUK.24.3	Aalé ˈdég he liish hilleká Máá Guđo Yíésu gónle liish gaa laʼ! 
LUK.24.4	Aalé ˈdég hátlé hé kinaal a ˈdaˈdabiyyeká gál yááb naama đafaraam édh ˈjiimidatká fadhdhe mare gáál láá kí ˈdie. 
LUK.24.5	ˈDég đo sierm hí faanne, met les ki ˈdoyye. Gál yaab kinaal ˈdég geey, kieye, Háteka it máá luolká álb gál kufeká gaa ˈgeˈgetéel? 
LUK.24.6	Mu hé állá gaa láʼ, mu hé uushich yé gaa ˈdie. Hé mu Galilááya gaa ijeká muí geeyká táb ˈdodhdhíe, 
LUK.24.7	giri mu kieye, Iny Máádhat gál nyuogim ˈguoká gíl ha gaalí gaa kakaa, ˈgór đarám yaalká ha gaalí ˈdú ˈdiisa, hai kufuma, tá kúlích ki seđeká uushich yé hai gáá ˈdeeme, muí yieká, gaalí ˈdég yie. 
LUK.24.8	ˈDég ˈdeeny kinaal hát Yíésu hí geeyká hí táb ká ˈjie.
LUK.24.9	Aalé ˈdég uushich álle hol gaa naateká, Yíésu gállé alb fimi-, tomon a takachká ubaa mú lalilléétí fayaméél shiiche. 
LUK.24.10	ˈDeg gál alb fimiká fayám shiicheká he mú María Magaˈdalaká, Iwánna, ubaa María giri Yákob ˈjielléká, tá héétí ˈdeg éíy taaka gáál hol ˈgieká. 
LUK.24.11	Gál alb fimi kinaal ˈdég ˈdéé af ki điidhe, ˈdéé ˈdeeny um niginiká hí ˈgieká ká dhaay. 
LUK.24.12	Kor Bétiro íín kiite, uushich bííyle ˈdú ˈdodhdhe. Mu ali ki ˈdieká liish ki ˈdolite, liish geer tág gaa dhaayká đafaraam gaalí Yíésu ki maamareká tákámle ali ija. Mu hé kinaal a ˈdabe, é hol ˈdú nadhe.
LUK.24.13	Kúlích tikiˈde kinaallá mú lalille naam hí kie, ény Emaaw he mé nannie. (Yerúsalem ke gaa kekeen-, ke Emáaw mé nannuoká sienyle aadh ˈgas naama he egedhe.) 
LUK.24.14	Gaal ˈgíéríchlé gaa igireká, hé argeká ubaa hé maaleká lullé hol geđie. 
LUK.24.15	Gaal hátlé hol hegete-, ˈdeenyéél hol geđieká, Yíésu tuuˈdle gáál el gáá hile, gáál hol eedhdhe, 
LUK.24.16	kor gaal hé mú ma kimísan.
LUK.24.17	Aalé Yíésu gáál heete, kieye, Hé hí ˈgierich gaa igiˈdaká hí hol geđicháállá meete? yie. Aalé gaal ali ki ˈdie, innum hol ˈdú shuune. 
LUK.24.18	Aalé gaal ííni kinaal máá gaalí Kiléyoba yegie mare mú ˈdéé hol ˈdú nie, kieye, Kúún káánallo Yerúsalem ki ˈjííyye? Hé gálaat lulle hí arge-, ubaa hí maaléél, kó nétle mân? muí mú yie.
LUK.24.19	Aalé Yíésu gáál heete, kieye, Hé kinaallá hé máre? yie. Gaal kieye, Fayam Yiesu Nasaret-, máállé Waag hí ˈdéé ka shigiche-, héllé ekemeyká ubaa héllé hogodheká innum gálaat lulle ubaa innum Waaˈgiet gaa ˈdúwa-, fargogonoyká, 
LUK.24.20	giri gál guguđo-, suoryoká ubaa gál kúnnaa gáál met ki ˈgieká hí mú mangis gíl gaa kaay-, Mú yiesíe, yie-, mú gaalí ˈgór đarám yaalká ˈdú ˈdisseká. 
LUK.24.21	Nyíín tawunykínyoka mu he máá gál Yisirayel kidh gíl geer yé gaa ˈdeđisatká. Aalé káána a meeny mú gaalí yieská kúlíchalláka seđe. 
LUK.24.22	Kor káána gál kínyia ˈdége mare úba geđi nyí birgisie. ˈDég bur a midhab uushich álle mé niiyyeká, 
LUK.24.23	gaal hé mú gónle liish ma gaa árginy. Gaal đo hol ká nadhe, gaal fayam gálle ˈgasso-, urruká hí yé ˈdú gáá ˈdiiyye-, hí geeyche-, máálle luolká nyí shie. 
LUK.24.24	Aalé gálkínyo ˈbaal hí liish álle mé nie, giri hé ˈdég hí ka siteká ˈdúúw ˈdú ˈdeˈdeenká. Tá mu íín hé gaalí ma árginy, gaalí yie.
LUK.24.25	Aalé Yíésu gál kinaal geey, kieye, Itín ebá hí đées-, it gál Waag hí ˈdéé ka shigicheká ˈdeemle lulle đo hí ál ˈjob ger ma ki chichiranal! 
LUK.24.26	Messíya hé hééllá il hí ma aargíriny? Tá hé kinaal el ˈdaal hé guchle ma higíliny? Yíésu hí gáál yie. 
LUK.24.27	Aalé Yíésu ˈdeenylé he veerit Waaˈgiet gaa iđe-, a meeny warˈgasam Móshe hí veereká, tá ˈjíig warˈgasam gál Waag hí ˈdéé ka shigicheká hí veereká đigká fayamle gáál af gaa koy.
LUK.24.28	Aalé gaal ény he sesemeká kí ˈjobondheká, Yíésu kerka é láa he nanadhe. 
LUK.24.29	Gál mú hol ˈgieká mú af ki mote, kieye, Aadh hé gaanate, biiy hé ká chuurayye, ényallá ál nyí ˈdú gagalaká kí ˈdú galo, gaalí mú yie. Aalé mu gáál hol eedhdhe, é ˈdú gale. 
LUK.24.30	Aalé af giri gaal gólol gaa yíéđieká, mu balashá eedhdhe, Waag gielmít hol ˈdú nie, balashá eiy ˈgey, gáál shie. 
LUK.24.31	Aalé gál giriká Waag hí in eiy ˈdeeyche, gaal đo mú kimite, Yíésu đo gáál in ki bađay. 
LUK.24.32	Gaal hol heegete, kieye, Mú ki hol ˈgie-, ki ˈgierich gaa igire-, mu gáál Warˈgat Waaˈgiet ˈdeenyle eiy kí nannieká, ger urgía hé gáál gaa meedheká muunîny? gaalí hol yie.
LUK.24.33+LUK.24.34	Aalé tíkíˈdé kinaallá gaal kie, Yerúsalem hol ˈdú nadhe. Gaal gál alb fimi-, tomon a takachká ubaa gállé hol ˈgie-, ali tikiˈd hol ˈdú ije-, hol geđie-, kieye, Hé ˈduwa, Máá kúnnaa Guđoká hé uushich yé gáá ˈdie, hé Símon yé ˈdu gáá ˈdie, hol yegetká, af kí ˈdie. 
LUK.24.35	Aalé gál giri naama hol nadheká hát Yíésu hol ˈgíérích ény Emaaw hol ˈdu gáá fame-, ubaa af giri mu balashá eiy ˈgieˈgie-, mú kimiteká fayamle gáál shie.
LUK.24.36	Gál naama kinaal hátle gáál fayám shigia, Yíésu gáál hurt yé gáá ˈdie, kieye, Naanná gaa yíéđía, yie. 
LUK.24.37	Gaal birge, sierm hí faanne, mú gaaramo he yie. 
LUK.24.38	Tá Yíésu gáál geey, kieye, Háteka bineneny hí faanne-, me hí guđandhéel? 
LUK.24.39	Gilchú ubaa ˈgaschú dhaayyíe. He yú. Ye chiichiˈdíe, hát he yúká kimitíe. Gaaram hé gón ubaa laf yú ˈguo-, itín hí ye gaa argiyyáállá hé mán, muí gáál yie.
LUK.24.40	Mu héél hodheká gille ubaa ˈgasle gáál argisie.
LUK.24.41	Gaal hátlé ger hí gaa meedhe-, he af hiibidhme-, ger totom gaa ˈgiˈgiteká, Yíésu gáál heete, kieye, It hé geere kare-, hí ˈgayya-, állá ijoká mân? gáál yie. 
LUK.24.42	Gaal béch gaalí narieká ká eey, mú ki helie. 
LUK.24.43	Aalé mu beech eedhdhe, beech gáál metle gaa koey. 
LUK.24.44	Aalé mu gáál geey, kieye, ˈDeenyééllá ˈdeeny giri muun ke hol af ijeká yú hí geeyká, giri yú hí geey-, hé ˈdaachúka Móshe hí warˈgasamlé hemuumuritiká gaa veereká ubaa ˈdeeny chia gál Waag hí ˈdéé ka shigicheká hí warˈgasamle gaa veereká, héétí ubaa ˈdeeny chia gaalí warˈgat Arramká gaa veereká lulle hai ˈduuwaa, yú hí yieká, Yíésu hí gáál yie.
LUK.24.45	Aalé mu gáál met eiy ˈdeey, giri gaal Warˈgat Waaˈgiet ˈdeenyle hélle kiimisatká. 
LUK.24.46	Mu gáál geey, kieye, Warˈgat Waaˈgiet hatallá gaalí gaa veere: Messíya ha gaalí yeese, tá kúlích ki seđeká sídhle hollo hí hol ˈdú naata, uushich yé hai gaa ˈdeeme. 
LUK.24.47	Fayam rubachietallá mú meenyle ˈdugaka erkob Yerúsalemo gaalí gaa ˈdiyime, tá gaalí kidh lulle ki ˈdiyime, giri gálaat héllé ˈdeđewká haađuo-, Waag makan fafaan-, Waag hí ađaabano ubaa nyuogim gaa egeyyoká. 
LUK.24.48	It giri hí hééllá argiyyeká in hí gálaat ki ˈdiyeenne. 
LUK.24.49	Bá dhaayyíe, hé ˈJaachú hí af iđieká ali ha yú hí ˈdu gáá kakaa. ˈDaab fargogint Waag hí úr gáá shigichoká hí ma árginyká ˈjienééllá gaa yíéđía! Yíésu hí gáál yie.
LUK.24.50	Aalé Yíésu gáál ˈjien gaa eedhdhe. Bédhene álleka mu gil úr ki shuunne, gáál ˈdú ˈguunume. 
LUK.24.51	Mu hátlé gáál ˈdú ˈgunumeká đo úr ki kie, Waag hí úr ˈdú eete. 
LUK.24.52	Gál giriká mú vite, súm ger hí gaa meedhe. Gaal aalé Yerúsalem hol ˈdú nadhe. 
LUK.24.53	Aalé gaal aadh lulle ˈBíl Waaˈgiet seeseme, ál kinaal Waag gaa meemey.
JHN.1.1	Erkob-, Waag hátlé hé níínní ka kuonne mánká ˈDee hé biiy gaa ije. Máá gaalí ˈDéé yegetallá Waago hol af ije, ˈDee íínííllá he Waag. 
JHN.1.2	Máállá in erkob Waag hátlé hé níínní ka kuonne mánká Waag hol af ije. 
JHN.1.3	He met lullé Waag hí ká kuonnééllá mú ˈdaallé he ká nadhe, ki ija. Máállá muuninyka, he met lullé úr ubaa les gaa ijóóllá hé onnônyka mán. 
JHN.1.4	Mu íínííllá in luolmít hí yé gáá ˈdeˈdeenne. Luolmit kinaallá he édhúm gálaat gaa verenoká. 
JHN.1.5	Édhúmallá he édhúm bííy gaa ongʼoˈdeká gaa eedhdhesuo-, bííy gaa ongʼoˈdeká hí ma ˈdiđisinyká.
JHN.1.6	Aalé máá gaalí Yuána yegieká Waag hí ali gáá kaayye. 
JHN.1.7	Mu ka yimíéllá he giri mu édhúm kinaallá ˈduuwle gálaat geđuo-, gálaat lulle édhum iiy yegetká. 
JHN.1.8	Mu íín dhúrle hé édhúm kinaallá muuniny. Mu ka yimíéllá édhum ˈduuwlé he ká sidhe. 
JHN.1.9	Édhúmallá he édhúm ˈdúwa-, lésallá ká yimie-, máádhat lulle édhum ˈdú kokuoká.
JHN.1.10	Édhúmallá hé lésallá gaa ije. Mu íínííllá har úba les hí ˈdaalle ká naate-, les hí ki iđoka, les gálle hé mú ali gaa moonnodhe. 
JHN.1.11	Mu hé lésle ká yimie, kor mú gálle hé mú điidhe. 
JHN.1.12	Tá gál mú ma đíin-, mú iiy yieká lulle íín hé muí ˈduuw gálle um Waaˈgiet yegetká shie. 
JHN.1.13	Gál mú iiy yíéllá ˈdalmaat káána-, he kí ˈdalidhééllá hé ˈdalmaat aađa-, fás gonniet-, gálaat hí hol kí hođuoká muuniny, hééllá he ˈdalmaat Waag yé gáá ˈdiiyyeká.
JHN.1.14	Aaléka, Máá gaalí ˈDéé yegetallá máádhat yie,
JHN.1.15	Aalé Yuána mú fayamle ˈdiiyime, af úr ki eey, kieye, Máá yú hí geđie-, yú kieye, Máá yú met ká nadhe-, ka yiimet-, yú hátlé ma ka ˈdaláanká kíssóótí ali ije-, hé ye ˈdú ˈdúwa-, yú hí yegieká hállá! yie. 
JHN.1.16	Mú ˈdúˈjímlé-, ˈdúˈjím ke hemuumurít gaa argeká a mé iđóóllá hé muun lulkúnno gáál ˈdú ookoˈdmoote. 
JHN.1.17	Hemuumurít íín Móshe hí gáál ká hilsie. ˈDúˈjím ubaa ˈgíérích ˈdúwáállá íín Yiesu Kirísto hí gáál ká hilie. 
JHN.1.18	Waag hé kálta máá hí argeká mán. Máá ke Waag gaa onnodheká, he Iny ali ka takach-, Waaˈgiet-, ˈJaalle túmus ki koyká.
JHN.1.19	Aaléka, gál guguđo-, Yuuˈdi-, Yerusalemká gállé suoryoká ubaa gállé Leviká
JHN.1.20	Yú yáá Messíya muuniny,
JHN.1.21	Aaléka, gaal mú yiete, kieye, Tá kuun mááya? Kuun he Elíya?
JHN.1.22	Aalé gaal mú yiete, kieye, Tá kuun mááya? Ebá hol ka ˈdáákash! Gál nyí ali ká fieká nyí fayám ˈdú sita, gaalí mú yie. 
JHN.1.23	Aalé Yuána kieye, Yú he ˈdéé hót ˈbakat gáá ˈgiˈgite-, kieye, ˈGíérích Máá Guđoká lođuđugul kóo,
JHN.1.24	Aalé gál gál Farisaay hí ali ka fíéllá, 
JHN.1.25	mú yiete, kieye, Kuun in Messíya máámaʼ, Elíya máámaʼ, Máá giri Waag hí ˈdéé ka shigichoká in úba muuniny háluke, tá háteka gálaat bie gim nanniyyóol? mú yie. 
JHN.1.26	Yuána gáál ˈdéé hol ˈdú nie, kieye, Yú bie gálaat gim nannaa, tá máá hí muogká hé hurt kíchiallá gaa ijo. 
JHN.1.27	Máá kinaallá he máá yú met ká nadhe-, ka yiimetká. Tá yú yáá ˈduuw ˈguo-, mú koiyle saawle fuuroká mán, yie. 
JHN.1.28	Hééllá lulle Bédhene giri wár Yorˈdan-, ílung ˈdaati-, álle Yuána hí gálaat bie gim gaa nannieká, he yiem gáá ˈdie.
JHN.1.29	Bííy éíy taaka ka biˈdeká Yuána Yíésu hí ˈdu gáá yiimie-, argeká, đo kieye, Dhaayyíe, Élíny Waaˈgiet nyuogim ubaa ađaabano lésallá gaa egewká háluká! 
JHN.1.30	Máá ˈdeenyle yú hogodhe-, yú kieye, Máá yú met ká nadhe-, ka yiimet-, yú hátlé ma ka ˈdaláanká íín kíssóótí ali ije-, hé ye ˈdú ˈdúwa-, yú hí yegieká, hállá! 
JHN.1.31	Yú dhúrchú érléká yáá mú moonnoy, tá yú ka yimie-, gálaat bie gim nannúóllá he giri gál Yisirayel mu hát mááyaká kiimisatká, yie.
JHN.1.32	Aaléka, Yuána hé argeká huogodhe, kieye, Yáá Hím Naasan Waaˈgiet hát hóleka úr gáá lelete-, mú ˈdú yíéđiyyeká arge. 
JHN.1.33	Yú yáá onnônyka mú ma kiimísan, tá Máá ye ali gáá kaay-, kieye, Gálaat bie gim náánnaʼ, ye yieká, ye geey, kieye, Máá Hím Naasan Waaˈgiet úr gáá leletoká hí ˈdú yíéđiyyo-, argiyyoká, máá kinaallá he máá gálaat Hím Naasan Waaˈgiet gim nannuoká, hí ye yie. 
JHN.1.34	Hé kinaallá yáá arge, tá yú hí mú ˈduuwle geeye, Máállá gon Iny Waaˈgiet, Yuána hí gáál yie.
JHN.1.35	Bííy éíy taaka ka biˈdeká Yuána ubaa lalille naam sedhe, geđi ál kinaal ki ˈdie. 
JHN.1.36	Yuána Yíésu sienylé gaa igireká mú gaa dhaay, đo ˈdéé hodhe, kieye, Bá dhaayyíe, Élíny Waaˈgiet háluká! yie. 
JHN.1.37	Gál giri naama-, láliká ˈdeeny Yuána hí hodhéél maaleká đo Yíésu el gaa veere. 
JHN.1.38	Yíésu hol gáá madeká gál naama-, hí el gaa igireká arge, đo gáál yiete, kieye, Meete hí feˈde? yie. Gaal mú yiete, kieye, Rábi, kuun in el mé ko ále? yie. (Rábi hélle kieye, Máá gáál he oonisúóllo.) 
JHN.1.39	Yíésu gáál ˈdéé hol ˈdú nie, kieye, Ka yimedhíe, el meenychú argáa, yie. Hé kinaallá aadh ˈgas afur ˈjobínti.
JHN.1.40	Gál giri naama-, Yuána ˈdéé hogodheká maale-, Yíésu el gaa veereká mú tikiˈd hí Ánˈduru giri Símon Bétiro nyárléká. 
JHN.1.41	Ánˈduru đo kie, erkob nyárlé Símon af kí ˈdie, mú geey, kieye, Nyáá nyí Máá Messíya léká argiyye, yie. (Messíya he af Heberew. Af Hellenka he Kirísto.)
JHN.1.42	Mu đo Símon Yíésu ˈdú eey. Yíésu Símon ki fuˈjie, kieye, Kúún he Símon, iny Yuanaká. Kúún aaléka Kéfasso gaalí ko yegedhe, muí mú yie. (Meeny Kéfaslééllá hélle kieye, Nyátáábá, af Hellenka Bétiro.)
JHN.1.43	Aaléka, bííy éíy taaka ka biˈdeká Yíésu sieny Galilááya seseenká hí ká hileká, Fílib ˈdú sedhe, mú geey, kieye, Ye el gáá véer, yie. 
JHN.1.44	Fílib úba he máá Beđesaida, ény giri Ánˈduru ubaa Bétiro égetléká. 
JHN.1.45	Aalé Fílib Nadhániel ˈdú sedhe, mú geey, kieye, Máá héle Móshe hí warˈgasam hemuumurit Waaˈgiet gaa veere-, gál Waag hí ˈdeem ka shigicheká úba hí ˈdeenyle warˈgasam gaa veereká nyáá nyí argiyye. Máá kinaallá he Yíésu Nasaret-, iny Yuosefká, yie. 
JHN.1.46	Nadhániel mú ˈdéé hol ˈdú nie, kieye, Hoo! Násaret kín hé midhabká hé hí yé gáá ˈdeˈdeen? yie. Aalé Fílib mú geey, kieye, Káde, ílkú hí ko geeycho, mú yie.
JHN.1.47	Aalé Yíésu Nadhániel hí ˈdu gáá yiimie-, argeká, ˈdéé hodhe, kieye, Máá Yisirayel-, honyir-, af ka hódho mánká, háluká! yie. 
JHN.1.48	Nadhániel Yíésu yiete, Háte ye og? yie. Yíésu kieye, Fílib hátlé ko ma ka víiny-, kúún kinnach gaach gaa iđeká in yú ko arge, yie. 
JHN.1.49	Aalé Nadhániel mú geey, kieye, Máá gáál he oonisúóllo! Kúún gon Iny Waago! Kúún he Kánsích Yisirayel! muí yie. 
JHN.1.50	Yíésu mú geey, kieye, Af giri yú ko geey-, yú kieye, Kuun hátlé kinnach gaach gaa iđeká in yú ko arge, yú ko yieká, in iiy chie? Kuun aaléka, hé éíy taaka hééllá af ˈdú gíriká il ha ki aargiˈda, mú yie. 
JHN.1.51	Yíésu geđi mú geey, kieye, Yú hí hé ˈdúwaká geeye, ur af hí furme-, gál ˈgasso-, urru-, Waaˈgietká úr mé nannuo-, tá Iny Máádhat ˈdu gáá leledhoká haí aargiˈda, Yíésu hí gáál yie.
JHN.2.1	Aalé ram seđ ˈgiteká ény Kanna giri lés Galilaayaká máádhat hí gaa eedhdhe. Yíésu ˈjielle hé ál kinaallá gaa iđe. 
JHN.2.2	Yíésu ubaa lalille úba gaalí kiere, sedhe. 
JHN.2.3	Aalé gál gaalí kiereká ˈduuny vinnaʼ
JHN.2.4	Yíésu ˈjielle ˈdéé hol ˈdú nie, kieye, ˈJíe, ye hash! Háte ye hatal geđichóol? Aleđuđugulchú hátle hé ali ma kí ˈdíiny, yie. 
JHN.2.5	Aalé Yíésu ˈjielle gál gálaat golmieká geeyche, kieye, Hé muí geeyoká tág kóo, gáál chie.
JHN.2.6	Ál kinaallá ibilaam bie-, gaalí waar tág gaa nieká le hí ˈgie. Ibilaam kinaallá nyátál gál Yuuˈdika, bíé gaalí illam ki dhidhiroká, ubaa gaalí hol ki dhidhiroká gaalí fafaa. Ibil tikiˈdeká bie ˈdáb egeetká đudm guguđoká tomon naama, muuninyka, tomon seđe hí higila. 
JHN.2.7	Aaléka, Yíésu gál gálaat ˈdúú shigieká geey, kieye, Ibilaam bie fáa, yie. Gaal ibilaam bie kochkoch fie.
JHN.2.8	Aalé mu geđi gáál geey, kieye, Ebá hé níínni gáá aría, máá ˈjila mé ki yaalká ˈdú sidháa, yie. Gaal đo hát kinaal ˈdie.
JHN.2.9	Máá ˈjila mé ki yaalká bíé giri ˈdúú yieká meeteká, mu đo máá eedhdheká tól eedhdhe. Hééllá he ˈdaa giri ˈduu állé ka nadheká muí muog-, gál bie gáá arieká íín hí ógká. 
JHN.2.10	Aalé máá ˈjila mé ki yaalká mú geey, kieye, Gálaat lulle erkob ˈduuny midhabká he biiy met ká nannaa, tá waaséél gálaat ˈduu hí gaa nadheka, in ˈduuny ˈdúú elloká gaalí yé ká ˈdeđia, kor kuun káána kó ˈduuny midhaballá biiy el ki ete, yie. 
JHN.2.11	Hééllá Yíésu héllé erkob ekey-, gálaat hí af ˈdabe-, mu gálaat ˈduuwle argisieká. Hééllá ény Kanna giri lés Galilaayaká muí gaa ekey. Mu hééllá ekeyká, mú lalille đo mú iiy chie.
JHN.2.12	Aaléka, héél đueká Yíésu kie, ˈjielle ubaa nyaaramle tá lalille hol eedhdhe, Kafarnáum mé nie. Gaal ál kinaal rám iraam mánká gaa rafe.
JHN.2.13	ˈJila gál Yuuˈdi-, máá ˈgasso-, urru-, Waaˈgietká hí gáál ˈdug gaa nadheká ka tirtirayyeká Yíésu Yerúsalem mé nie. 
JHN.2.14	Mu hoy guđo-, ˈBíl Waaˈgiet náble gaa iđo-, ˈgúó ubaa wála tá hóle birm higiat-, ˈbaal karm birm hí ˈdug ˈdú ijoká lag ijo-, tá birm eiy gaa fufumuoká arge. 
JHN.2.15	Aalé mu massam anakoto hote, gálaat ubaa aanyle lulle ˈBíl Waaˈgiet náble geer gaa arie. Mu gál hol birm eiy ki fufumieká birmle okodie, karm abuunam mure. 
JHN.2.16	Mu gál hóle nyáláár geer gaa mamadieká ós ki koy, kieye, Hééllá állá geer yé gaa ˈdeeyyíe, ˈbíl ˈJaachú haí ál kíchia hoyyo hóson! gáál yie. 
JHN.2.17	Mú lalille đo ˈdeeny Warˈgat Waaˈgiet hí hote-, giri kieye, ˈGat yú ˈbílkú ka ˈguoká chiralle hé tág ye chies,
JHN.2.18	Aalé gál guguđo-, Yuuˈdiká mú yiete, kieye, Kúún ˈduuw máre ˈgayya, hééllá ki ekemeyche? Har ˈduuw kinaallá Waag gaa argiyyeka, ebá nyí hé gáál af ˈdaˈdabsuoká ka argísish, yie. 
JHN.2.19	Yíésu gáál ˈdéé hol ˈdú nie, kieye, ˈBílallá eiy ˈgieˈgía, ˈbíl kulich seđ gaa ˈdissa, yie. 
JHN.2.20	Aalé gál Yuuˈdiká kieye, ˈBíl gaalí warram tomon afur tá a le gaa ˈdisseká, háteeye kuun hí kulich seđ tákámle gaa ˈdiita? yie. 
JHN.2.21	Tá ˈbíl Yíésu hí ˈdeenyle hodhééllá íín he mú gónlé. 
JHN.2.22	Aalé af giri Waag Yíésu uushich yé gáá ˈdeeycheká mú lalille hé kisso-, muí hogodheká hí táb ká ˈjie. Gaal Warˈgat Waaˈgiet ubaa ˈdeeny Yíésu hí kis huogodheká iiy yie.
JHN.2.23	Aalé Yíésu hátlé Yerúsalem álle ˈjila gaa ijeká, gál burnayká hé ke af ˈdaˈdabo-, muí eekemeyká argeká mú iiy yie. 
JHN.2.24	Tá Yíésu ˈdaa giri gálaat lulle yaalmisanolle eiy eiy ógká, hé gál kinaal hol ma ˈdú fáminy. 
JHN.2.25	Mu ˈdaa giri hé gaalí ger ka ˈguoká ógká, hé máá éíy taaka hegete-, hí ˈdeeny máádhat geđieká mán.
JHN.3.1	Ál kinaallá hé máá Farisaay-,
JHN.3.2	Mu chúúre tikiˈd Yíésu ˈdu gáá yimie, kieye, Máá gáál he oonisúóllo, kuun hát Waag gáá chimie-, gálaat he oonisichoká, nyáá nyí óg. Hé máá níínní Waag hí gaa líítaka, hé ke af ˈdaˈdabo-, kuun hí ekemeychóóllá ekemeyoká mán, yie. 
JHN.3.3	Aalé Yíésu mú ˈdéé hol ˈdú nie, kieye, Yú ko ˈdúúw geeye, máádhat ˈdaab geđi ma ka ˈdaláanká hé hát níínní Guch Waaˈgiet aargiroká mán, yie. 
JHN.3.4	Aalé Nikoˈdémos mú yiete, kieye, Máá guđandheká háteeye geđi kí ˈdalmidha? Máádhat hé hát níínní ˈjielle geer higilo-, tá geđi kí ˈdalmaatká mán, yie. 
JHN.3.5	Yíésu mú ˈdéé hol ˈdú nie, kieye, Yú ko hé ˈdúwaká geeye, máádhat ˈdaab bie ubaa Hím Naasan Waaˈgiet ma kí ˈdaláanká hé hát níínní Guch Waaˈgiet higiloká mán. 
JHN.3.6	Máádhat íín máádháto hí ˈdale. Máá veel Waaˈgiet yieká íín Hím Naasan Waaˈgieto hí ˈdalle. 
JHN.3.7	Aaléka, hát yú ko geey-, yú kieye, geđi kí ˈdalidhíe, yú ko yíéllá, ha af ˈdábiny. 
JHN.3.8	Waanich állé fedoká he ˈdú ˈdarama, ka ˈdaraanká kó maallo, kor ál he gáá ˈdoyká ubaa ál mé nannuoká kó muog. Hát tikiˈdééllá in kuun máádhat hát Hím Naasan Waaˈgiet kí ˈdalmaatká muog, Yíésu hí mú yie.
JHN.3.9	Aalé Nikoˈdémos mú yiete, kieye, Héél kor háteeye? yie. 
JHN.3.10	Yíésu mú ˈdéé hol ˈdú nie, kieye, Kuun in máá gál Yisirayel he oonisuoká háluke, tá háteeye héél eiy ma nannasan? 
JHN.3.11	Yú ko ˈdúúw geeye, nyiin hé nyí ógká in nyí hogoto, hé nyí ˈdúúw ˈdú ˈdiiyyeká in fayamle ki hí geđia, kor it hé ki hí geđuoká iiy ma chegen. 
JHN.3.12	Yaalmit lesalloká yú hí geeyká in hí iiy má cheen háluke, tá háteeye, yaalmit uriet-, yú hí ka geđuoká hí iiy chegedhe? 
JHN.3.13	Hé máá níínní úr mé nieká mán, Máá úr gáá leedheká tákáma. Máá kinaallá he Iny Máádhát. 
JHN.3.14	Hát tikiˈde Móshe gibit chár tág gaa nieká ˈgór ˈdú ˈdoy-, ˈbakat álle úr ki eeyká, in Iny Máádhat úba gaalí hát kinaal úr ki egee, 
JHN.3.15	giri ameeny gál mú iiy yeetká luolmit biiyoká aargiroká, Yíésu hí Nikoˈdémos yie.
JHN.3.16	ˈDaa giri Waag gálaat lullé les gaa ijoká súm gielká in gáál Inylé ali ka takachká ká shiiche. Máá Íny iiy yeetká sídhle hé ma baađany, taalle luolmit biiyoká hai gaa yíéđima. 
JHN.3.17	Waag Inyle ali gáá kaayyééllá hé gálaat ˈdeđensetoká ma ka múriny, Íny ˈdaalle gálaat rubach ki shigichoká he feˈde. 
JHN.3.18	Máá Íny iiy yeetká hé Waag hí ma ˈdeđensen, tá máá Íny iiy ma yéenká hé hátle Waag hí ˈdeđenseto, ˈdaa giri mu Waag Inylé ali ka takachká iiy ma yéenká. 
JHN.3.19	Waag gálaat ˈdeensenle hé igiˈdoká hééllá: Waag édhúmlé ˈdúwaká íín hé les ká hile, kor ˈdaa giri gálaat héllé ekemeyoká lúl gaa nyakarichká, gaal hé édhum ma géélnen, gaal bííy gaa ongʼoˈdeká he geelney. 
JHN.3.20	Máá hé ˈdeđewká gaa seseenká hé édhum néb, hé édhum álle yé ma kí ˈdeˈdeminy. Hééllá he ˈdaa giri mu héllé ˈdeđew-, he ekemeyoká ka eedhdhewká ma fedinyká. 
JHN.3.21	Tá máá hé ˈdúwaká el gaa igiroká in édhum álle yé ˈdú ˈdeˈdeme, giri héllé eekemeyká ˈduuwle hát ˈdaa Waaˈgiet ki ekeyká gálaat hí kiimisatká.
JHN.3.22	Hééllá lulle el ˈdaal Yíésu ubaa lalille kie, lés Yuuˈdia geerlé kinaallá ˈjienlé mare ki fame, ál kinaal ram ki kaadhdhe, gálaat bie gim naannie. 
JHN.3.23	Yuána íín ál gaalí Áíynon yeget-, Sálim kí ˈjób-, bie hí burnay mare he gálaat bie gim gaa nannie. Aalé gálaat Yuána ˈdú seeseme, muí bie gim naannie. 
JHN.3.24	Af kinaallá Yuána hátle hé máá hí hiigidheká mán. 
JHN.3.25	Aalé Yuána lalille ˈbaal ubaa máá Yuuˈdi mare hol ki fáláám dhiiritiká hí yé gáá ˈdiiyye, 
JHN.3.26	gaal đo Yuána hol ˈdú eedhdhe, mú geey, kieye, Máá gáál he oonisúóllo, máá giri hí hol wár Yorˈdan in ˈdaatí hol gaa ˈgayye-, fayamle kuuní gálaat shigicheká, gálaat lulle hí ˈdú seeseme, gáál bie gim nannáat! gaalí mú yie.
JHN.3.27	Aaléka Yuána gáál ˈdéé hol ˈdú nie, kieye, Máádhat hé hé ˈguoká mán, ˈdaab Waag hí he úr ma gáá shíinyká. 
JHN.3.28	Itín dhúrkícho hát yú gálaat geey-, yú kieye, Yú yáá Messíya
JHN.3.29	Máádhat ini egeetka, shééléchlé hí met egesse, hí af nee kokodhdho. Máá egeetká shééléchle hí af maaleka, shééléchle đo geer súm haí gaa meedhe. Yú úba yáá tág geer ye gaa meedhe. 
JHN.3.30	Messíya mee hí ˈdeernet-, yú mee ye gaanatká kalat, Yuána hí yie.
JHN.3.31	Máá úr gáá yimieká he lullé met ija. Máá lesalloká he máá lesallá, ˈdéé hótle ˈdaa lesieto ki taalla. Máá Waag gáá yimieká íín he lullé met ija. 
JHN.3.32	Máá kinaallá hé argeká ubaa hé maaleká ˈduuwlé he hogodho, kor mu hé ˈdúwa hogodhoká hé máá hí iiy yegetká mán. 
JHN.3.33	Tá máá mú ˈdeenyle iiy yieká Waag ˈduuwlé gálaat argisie. 
JHN.3.34	Máá Waag hí ali gáá kaayyeká ˈdeeny Waaˈgieto ˈdiyime. Waag Hím Naasanle hé mú ˈdú ookodmiche. 
JHN.3.35	Íny hé ˈJaallé Waag hí geelnedhe, ˈJaalle hí he met lulle gíl geer fie. 
JHN.3.36	Máá Íny iiy yeetká taalle luolmit biiyoká hai gaa yíéđima, tá máá Íny điidhoká hé idho Waaˈgiet hí ˈdú iđo, mu hé luolmít ma aargiriny.
JHN.4.1	Yíésu hát lali ilishká Yuána ˈdú arge-, bie gim nannieká fayamle gál Farisaay hí maale. 
JHN.4.2	Tá Yíésu dhúrle íín hé gál bie gim nannieká mán, mú lalille tákáma gálaat bie gim nanniyye. 
JHN.4.3	Aalé mu hát gál Farisaay fayam kinaal maaleká onnoyká đo lés Yuuˈdia gaa kie, lés Galilaaya geđi hol ˈdú nadhe. 
JHN.4.4	Mu lés gaa nanadheká he lés Samaria.
JHN.4.5	Aalé lés Samariaka, mu ény gaalí Súkar yeget-, lés héle Yákob hí inylé Yúósef shieká kí ˈjób mare álle nyuore. 
JHN.4.6	Ál kinaallá hé él Yakob hí gaa yiel. Aalé ˈdaa giri Yíésu sieny mé ˈdéral hí ˈgorosieká đo él kinaal af yíéđie. Hé kinaallá he aadh ˈgas tomon a naama gelgaká ˈjobínti.
JHN.4.7	Aalé min Samaria mare éél ká helle, Yíésu min yiete, kieye, Minnééllo, ye bie shíish, yie. 
JHN.4.8	Af kinaallá lali Yiesu íín ˈjienno siete, ˈguomo ˈdú maˈde. 
JHN.4.9	Aalé min kieye, Kúún he máá Yuuˈdi, yú he min Samaria, tá háteeye ye bie hegesetóol? chie. Min hatallá chíéllá he ˈdaa giri gál Yuuˈdi gál Samaria egesheyo-, gáál gil geerle he ma gaa igiminy-, ubaa he ma gaa kokonyká. 
JHN.4.10	Yíésu min ˈdéé hol ˈdú nie, kieye, Kuun har hé shiicho Waag hí gálaat shigichoká ubaa máá ko geđuo-, ye bie shíish yíéllá onnônyka, kó onnônyka mú heesete, mu ko bíé gálaat luolmít shiguoká shie, Yíésu hí yie. 
JHN.4.11	Aalé min mú heesete, kieye, Máá Guđo, eel in gaa ˈder, kuun hé bie kí armisatoká in man háluke, tá bíé gálaat luolmít shiguoká ále gáá egeyye? 
JHN.4.12	Kuun eshi eshim kínyaa Yákob giri nyí élallá ka shie-, íín ubaa umle tá aanyle élallá igimeká ha ˈdú guđínta? chie. 
JHN.4.13	Yíésu min ˈdéé hol ˈdú nie, kieye, Máá bíéllá ˈjioká geđi báre haí cheese, 
JHN.4.14	tá máá bíé yú shuoká ˈjioká hé geđ báre hí ma chiesiny. Bíé yú mú shuoká hát haˈd fefeennokáka, mú hai gaa ija, mú luolmit biiyoká hai shigia, yie. 
JHN.4.15	Aalé min Yíésu geeyche, kieye, Máá Guđo, bíé hogotóóllá ye shíish, báre geđi hai ye chíésiny, yú élallá ka héliny, chie.
JHN.4.16	Yíésu min geey, kieye, Sí, bélkú ká veʼ, hol ka eedhdhíe, yie. 
JHN.4.17	Min Yíésu geeyche, kieye, Yáá béél mán, chie. Yíésu kieye, Yáá béél mán chíélláka, hé ˈdúwaká hote. 
JHN.4.18	Kúún gál ko shuunneká chen, tá máá káána ko ˈgúóllá hé bélkú muuniny. Ál kinaalláka, kó ˈdúúw hote, Yíésu hí min yie.
JHN.4.19	Aalé min kieye, Máá Guđo, kuun yú ko dhaayká gon máá Waag hí ˈdéé ka shigichoká. 
JHN.4.20	Eshim eshimkínyo gúmallá ˈdugo he Waag gaa vivite, kor it Yuuˈdiká hí kieye, ál gálaat hí Waag gaa vivisatká Yerúsalemo hí chie, min hí Yíésu chie. 
JHN.4.21	Yíésu kieye, Minnééllo, hé yú ko geđúóllá ˈdúúw hósso, bár gúmallá ˈdug ubaa Yerúsalem hí ˈJaa kúnnaa Waag ma gaa viisanká ali hai kí ˈdeenne. 
JHN.4.22	It Samaríállá hé hí muogká hí vivisata, nyiin íín hé nyí ógká nyí vivisata, ˈdaa giri rubach gál Yuuˈdi yé gáá ˈdeˈdeenká. 
JHN.4.23	Bar ali hai kí ˈdeenne, kor úba káána hé ali kí ˈdiiyye, giri gál Waag visan hí ˈdúwaká ˈdaa Hím Naasan Waaˈgiet-, gáál Waag ˈduuwle kí eedhesichoká ˈJaa kúnnaa Waag ki vivisatká. Gál hatallóóllá in ˈJaa kúnnaa Waag hí hol gaa ˈgeˈgedhe, giri gaal mú vivisatká. 
JHN.4.24	Waag he Hím Naasan gálaat luolmít shigichoká. Aalé gál mú vivisatká hí ˈdaa Hím Naasan Waaˈgiet-, gáál Waag ˈduuwle kí eedhesichóólláka hí gerle Waag ki vivisat, Yíésu hí min yie.
JHN.4.25	Aaléka, min Yíésu geeyche, kieye, Máá gáál ririan-, Messíya Kirísto léká, hát ka yiimetká yáá óg. Mu ká ˈjieka, he met lulle eiy ha nyí kí nannaa, min hí chie. 
JHN.4.26	Aalé Yíésu min geey, kieye, Yáá ko geđúóllá, he mu ííni, yie.
JHN.4.27	ˈDeenyéél hátle Yíésu hí af ká ˈgaa, gál láliká đo ali kí ˈdie. Gaal Yíésu min hol geđia-, argeká gil hí af fame. Tá gaal hé máá níínní Yíésu yiete-, kieye, Min meete hí hol ká ˈgayya, muuninyka, meete hí min hol geđicha? mú yieká mán.
JHN.4.28	Aalé min ibillé bieká ál kinaal ki hayche, ˈjien hol ˈdú naate, gálaat geeyche, kieye, 
JHN.4.29	Ka kée, máá hé yú eekemeteká lulle el gáá huogodhéél argáa. Messíya
JHN.4.30	Gálaat ˈjien gaa kie, Yíésu bííyle mé nie.
JHN.4.31	Min hátle biiy ki laʼ, Yíésu lalille hí geey, gaal kieye, Máá gáál he oonisúóllo, hé geere kom, gaalí mú yie. 
JHN.4.32	Yíésu gáál geey, kieye, Yú yáá ˈguom itín hí muog-, kokuoká ˈguo, yie. 
JHN.4.33	Aalé gál láliká hol yiete, kieye, Mú kor máádhato hí ˈguom ˈdú gáá sidhe? hol yie. 
JHN.4.34	Yíésu kieye, Hújích Máá ye ali gáá kaayká hí ye gaa fedo-, yú nannuo-, yú beđisatká in ˈguomchú. 
JHN.4.35	ˈGuom fímle tá ˈjíig ˈguom mé ˈdonyle ˈguiyam hí afur, hí chegedhe, muunîny? Tá yú hí geeye, in eiy ˈdeeyyíe, lesam dhaayyíe, ˈguom mé ˈdonyle aleđuđugulle hé ali kí ˈdiiyye. 
JHN.4.36	Máá ˈguom mé ˈdaraanká hé símísle he gaa arge, ˈguom ˈdaa luolmit biiyoká ki đuorie. Hatallá in máá ˈguom fafuoká ubaa máá ˈguom mé ˈdaraanká hol ˈgar geyyime. 
JHN.4.37	Aalé ˈdéé hót kieye, ˈGuom mú tikiˈde hí fafaa, máá hí mumuro-, hí đođoruoká taaka, chieká, hé ˈdúwa. 
JHN.4.38	Yáá hí alb fie, giri ˈguom símísle hí ma dhíírinyká, hí mumuˈda-, hí đođorichoká. It hújích gál éíy taaka hí nannieká hurt hille, Yíésu hí lalille yie.
JHN.4.39	Aaléka, gál Samaria burnay-, ˈjien kinaalloká min ˈdeenylé hote-, kieye, Mu he lullé yú eekemeteká he el gáá huogodhe, chieká, gaal đo min ˈdeenylé kinaal mé ki eedhdhe, Yíésu iiy yie. 
JHN.4.40	Aalé gál Samaria Yíésu ˈdú sedheká, mú gil ki efe, giri mú hol af yíéđianká. Yíésu đo gáál hol ram naam af rafe. 
JHN.4.41	Yíésu ˈdeenylé hogodheká ˈdugaka, đo gál burnayká hí iiy yie. 
JHN.4.42	Aalé gál Samaria min giriká geey, kieye, ˈDeeny kua nyí ka geeycheká úba kí hayo, káána mú ˈdéé hótle nyáá nyí nétkínyo ki maalle, máállá gon he Máá lésallá ririanká, gaalí min yie.
JHN.4.43	Aalé rám naama kinaal ˈgiteká Yíésu ál kinaal gaa kie, Galilááya mé nie.
JHN.4.44	Aalé Yíésu dhúrle kíssóótí hé hodheká kieye, Máá Waag hí ˈdéé ka shigichoká ˈduuwle hé gál lésle hí muogo, he yie. 
JHN.4.45	Aalé mu Galilááya ki ˈjieká mú gál Galilaaya hí mé guđáan yie. Hééllá he ˈdaa giri gaal ˈjila gaalí Yerúsalem gaa nanateká álle gaa ije-, he lullé muí ál kinaal gaa eekemeyká argeká.
JHN.4.46	Yíésu geđi ény Kanna giri lés Galilaaya-, álle bie hol gaa lay-, bie ˈdúú yieká hol ˈdú nadhe. Kafarnáum giri ény Kanna kí ˈjóbká álle hé máá kansich iny hí ki kulnadhe mare hé hí gaa ije. 
JHN.4.47	Máá kansich kinaal Yíésu hát Yuuˈdía gáá yimie-, lés Galilaaya kí ˈjieká maaleká đo Yíésu ˈdú sedhe, mú gil ki efe, giri Yíésu mú inylé mú gil ki ayaˈgeká bííyle mé nannuo-, biisuoká. 
JHN.4.48	Aalé Yíésu mú geey, kieye, Itín ˈdaab hé hí il ki aargiˈda-, hí af ˈdaˈdabsuoká hí ye ma gaa árginyká it ye iiy ma chegen, yie. 
JHN.4.49	Máá giri kansichká Yíésu geey, kieye, Máá Guđo, sí kí siet, inychú hátlé sidh hí ma ˈgînká el ˈdú hil, yie. 
JHN.4.50	Yíésu mú ˈdéé hol ˈdú nie, kieye, Sí, inykú hé hím nie, yie. Aaléka máá giri kansichká ˈdéé hót Yiesu kinaal iiy yie, kie, sedhe.
JHN.4.51	Máá giri kansichká hátlé ˈgierich gaa igireká gállé gédeká hol met kí ˈdoy, gaalí geey, gaal kieye, Inykú hé hím nie, gaalí yie. 
JHN.4.52	Aalé máá giri kansichká aadh ˈgas inyle hí hím gaa nieká gáál yiete. Gaal mú geey, kieye, Inykú gefere aadh ˈgas tikiˈde gelgaká
JHN.4.53	Íny ˈjaalle aadh ˈgás kinaal tuuˈdle hát Yíésu hí gaa geey-, mu kieye, Inykú hé hím nie, muí yieká, đo og. Mu íín ubaa ˈbíl geerle đo Yíésu iiy yie. 
JHN.4.54	Hééllá hé ki naama-, gálaat hí af ˈdabe-, Yíésu geđi lés Yuuˈdia hol gáá nadheká muí lés Galilaaya gaa ekey-, mu gálaat ˈduuwle argisieká.
JHN.5.1	Hééllá lulle el ˈdaal ˈjila gál Yuuˈdi ali kí ˈdiiyye, Yíésu đo kie, Yerúsalem mé nie. 
JHN.5.2	Yerúsalem állé kinaallá hé kár gaalí Kár Wala, yeget-, laanyle naˈbual giri af Heberewka gaalí Beđisádha yegetká hé hí gaa tiel. Naˈbual kinaallá gaasam chenno gaalí ˈdinnam ˈdisse. 
JHN.5.3	Gaasam kinaallá gál burnay-, alb hí gáá okoˈde-, in maaman-, ˈgas ˈdeđew-, tá hélchoká hí gaa sannime. [Gaal bie đaam hí gaa mamadoká he egesse. 
JHN.5.4	Naˈbualééllá máá ˈgasso-, urru-, Waaˈgietká aadh ka yimetká đo đaam haí gaa made. Máá erkob naˈbúál ki leedhoká đo hai midhandhe.] 
JHN.5.5	Ál kinaallá hé máá warram tomonaam seđe tá a síet les gáá ˈdoy mare hé hí gaa ije.
JHN.5.6	Aalé Yíésu mu les gaa iifa arge-, mú hát kúllaʼ hí chuoyyeká ógká, mú yiete, kieye, Kúún miidhanatoká féˈde? yie. 
JHN.5.7	Máá giri kulnayká kieye, Máá Guđo, naˈbúál bíélle đaam hí gaa madeka, yáá máá níínní ye naˈbúál ki lelesuoká mán. Naˈbúál hátlé yú ˈdú seseenká máá eiy đo met hai ye leedhe, yie. 
JHN.5.8	Aalé Yíésu mú geey, kieye, Les gaa keʼ, lokoˈdkú éew, ˈgaskú ki sí, mú yie. 
JHN.5.9	Tíkíˈdé kinaal máá giriká đo midhandhe, lokoˈdle eedhdhe, ˈgasle ki sedhe. Kúlích kinaallá he Kúlích Hef ˈGisanká.
JHN.5.10	Aalé gál guguđo-, Yuuˈdiká máá giri midhandheká geey, kieye, Hééllá Kúlích Hef ˈGisan. Nyátálkúnnoka, kúlíchallá hé kúlích kuun hí kulidh hol gaa sisitoká muuniny, yie. 
JHN.5.11	Aalé máá giri midhandheká kieye, Yú máá ye bisieká ye geey, kieye, kulidhkú éew, ˈgaskú ki sí, ye yie, muí gáál yie. 
JHN.5.12	Aalé gaal mú yiete, kieye, Máá ko geey-, kieye, kulidhkú éew, ˈgaskú ki sí, ko yíéllá, mááya? yie. 
JHN.5.13	Máá giri midhandheká hé úba máá hí bisieká moonnoy, ˈdaa giri Yíésu ál mú gaa midhansie kinaal nyésébích hí gaa ijeká hurt hileká.
JHN.5.14	Aalé waaséél máá midhandheká ˈBíl Waaˈgietká álle mé nieká Yíésu mú ˈdú sedhe, mú geey, kieye, Bá dháash, kó midhante, ha geđi ađááb hol ˈdú náan, hé súm ˈdeewká ko mé gáá ˈjíiny, mú yie. 
JHN.5.15	Máá midhandheká đo ali gaa sedhe, gál Yuuˈdiká geey, kieye, Máá ye bisieká he Yíésu, yie.
JHN.5.16	Aalé ˈdaa giri Yíésu hé hatallóól Kúlích Hef ˈGisanká gaa eekemeyká, in gál guguđo-, Yuuˈdiká Yíésu ˈdéé ki saasale. 
JHN.5.17	Aalé Yíésu gáál geey, kieye, ˈJaachú hé hujich nannuo, ˈjíig káána đig, tá yú úba yáá hujich nannuo, gáál yie. 
JHN.5.18	Aalé ˈdéé hótéél ˈdugaka, gál guguđo-, Yuuˈdiká súm geđi hát lulle laađame, giri mú yegeská. He hé kieye, mu Kúlích Hef ˈGisanká tákáma hé hatallóóllá gaa ekey muuniny, he ˈdaa giri mu úba Waag ˈJaalle yie-, Waag hol tikiˈd hoyká.
JHN.5.19	Aalé Yíésu gáál ˈdéé hótal geey, kieye, Yú hí hé ˈdúwaká geeye, Iny hé níínní tákámle ekemeyoká mán, hé ˈJaalle hí ekemeyo-, argoká in ekemeye. Iny he lullé ˈJaalle hí ekemeyoká in úba ekemeye, 
JHN.5.20	ˈdaa giri Íny ˈJaalle hí giel-, ˈJaalle héllé ekemeyoká lulle hí aargisuoká. Tá mu úba hé hééllá súm ˈdú guđo-, ekemeyoká Inyle hai aargisia, giri itín súm hí he af ˈdaˈdabiyyaká. 
JHN.5.21	Hát Íny ˈJaalle gál kufeká uushim yiem gáá ˈdeđuo-, gáál logolnoyóóllá, hát tikiˈde kinaallá in Iny gál he fedoká logolnoyo. 
JHN.5.22	Tá Íny ˈJaalle hé máá níínní ˈdéé ki iđimuoká mán, hé gálaat ˈdéé ki iđinyle lulle Íny gíl fie, 
JHN.5.23	giri gálaat lulle hát tikiˈde Íny ˈJaalle kikiatallá, úba Íny kikiatká. Máá Íny ma kikianká hé Íny ˈJaallé hí ali gáá kaayká úba ma kikian.
JHN.5.24	Yú hí hé ˈdúwaká geeye, máá ˈdeenychú maalo-, Máá ye ali gáá kaayká iiy yeetká, hé luolmit biiyoká ˈguo, mú álle hé ˈdéé ki iđiny mán. Máá kinaallá kisso kúfach yé gaa ˈdie, luolmít hile. 
JHN.5.25	Yú geđi hí ˈdúúw geeye, bar ali hai kí ˈdeenne, tá káána hé úba ali kí ˈdiiyye, giri gál kúfach gaa ijoká Waag Inyle af maalo-, tá gaal Íny af maaleka loogolnotká. 
JHN.5.26	Íny ˈJaalle dhúrle hát fargogint gálaat luolmít ki shiguoká ˈgúóllá, in Inyle fargogint he gálaat luolmít ki shiguoká shie. 
JHN.5.27	Hé úba Íny hemurit máálle gálaat ˈdéé ki iđimuoká shie, ˈdaa giri Iny he Iny Máádhatká.
JHN.5.28	Haí hééllá af ˈdábiny, bar ali hai kí ˈdeenne, giri gál kufeká lulle mú af maalo-, 
JHN.5.29	yiem ká ˈdeˈdeen-, gál hé ˈdabaanká eekemeyká rubach aargiro-, gál hé ˈdeđewká eekemeyká íín ˈdéé ki iđiny il hí aargiˈdoká, Yíésu hí gáál yie.
JHN.5.30	Yíésu kieye, Yú tákámchú yáá hé ekemeyoká mán, yú hé maaloká in ˈgásle gaa igira, gálaat ˈdéé ki iđimia. Yú ˈdéé ki iđiny ˈdúwaká gálaat ki iđimia. Yú yáá hát fedoká ma ekemeny, yú Máá ye ali gáá kaayká hát he fedoká ekemeye. 
JHN.5.31	Har yú dhúrchú ˈduuwchú gálaat geđuoka, hé kinaallá hé tagle muuniny. 
JHN.5.32	Máá ˈduuwchú hogodhoká hé biiy gaa ijo.
JHN.5.33	It gálaat Yuána ali ˈdú fiiyye, tá mu hé gálaat ˈduuw chiallá geey. 
JHN.5.34	Tá yú íín yáá ˈduuw chia máádhat hí hogodhoká ma ki iđiny. Hééllá yú hí geđúóllá, he giri hí rubach aargiˈdoká. 
JHN.5.35	Yuána he nyátáá boloonne-, biiy gaa eedhesicheká. Itín ramanóótíá it mú édhúmlé kinaallá ki geyeenne.
JHN.5.36	Yú yáá hé ˈduuwchú hogodho-, fayam Yuána hí ˈdu gáá sidheká af mé ˈdú gíriká ˈguo. Hújích ˈJaachú hí ye ká shie-, bééso muí yie-, káána hátle yú nannúóllá hát ˈJaachú ye ali gáá kaayká ˈduuwlé he hogodho. 
JHN.5.37	Tá ˈJaa chia ye ali gáá kaayallá ííni ˈduuwchú hogodho. Itín it kálta mú afle ma mááliny, ubaa mu yaalmitlé yaalká ma árginy. 
JHN.5.38	Mú ˈdeenyle úba hé hí ger gaa mán, ˈdaa giri Máá muí ali gáá kaayká hí iiy ma chéenká. 
JHN.5.39	Itín it tág Warˈgat Waaˈgiet totoycho. Tawunykíchoka, he veerít luolmit biiyoká ha nyí gaa aargiˈda, hí chegedhe, kor he veerít íín ˈduuw chia he hogoto. 
JHN.5.40	He veerít har úba ˈduuwchú hogotoka, it hí ye ˈdu gáá chiimeto-, hí luolmit biiyoká aargiˈdoká ma fediny.
JHN.5.41	Yú yáá meeny gálaat hí ye memeyoká ma ki iđiny. 
JHN.5.42	Yú yáá hí tág óg, gielmit Waaˈgiet hát hí ger ka mánká yáá óg. 
JHN.5.43	Yú meeny ˈJaa chia kí yimie, kor itín it ye điite. Tá máá éíy taaka meenyle kí yimieka, đo iiyyo hí chie. 
JHN.5.44	Itín hí hol eiy memeychoká hí feˈde, tá Waag ali ka takachká hí itín memeychoká in hí mé ká man háluke, tá háteeye hí ye iiy chegedhe?
JHN.5.45	Tá haí taawûny, hí kieye, mu ˈJaalle metle hai nyí gaa kaatasia, hí chéen. Móshe giri hí taawuyya-, hai nyí riima, hí chegetoká ííni hí kaatasia. 
JHN.5.46	Móshe ˈdeenyle hí iiy chéenka, af kinaalka iiy haí ye chegie, ˈdaa giri ˈdeeny muí veereká héchú hogodhoká. 
JHN.5.47	Aaléka, ˈdeeny muí veereká in hí iiy má chegeto háluke, tá hé yú hogodhoká háteeye hí iiy chegedhe? Yíésu hí gáál yie.
JHN.6.1	Hé kinaal el ˈdaal Yíésu Bás Galilaaya-, Tiberiados léká ílung ˈdaatí yé ki ˈdie. 
JHN.6.2	ˈDaa giri gálaat hé gaalí af ˈdaˈdabo-, muí gál fursam ˈgieká ki ekeyká argeká, nyésébích guđoká mú el gaa veere. 
JHN.6.3	Aalé Yíésu ubaa lalille gurmit feˈjie, gurmit ˈdú yíéđie. 
JHN.6.4	Af kinaallá ˈjila gál Yuuˈdi-, máá ˈgasso-, urru-, Waaˈgietká hí gáál ˈdug gaa nadheká hé ká ˈjobonte.
JHN.6.5	Aalé Yíésu nyésébích guđoká hí ˈdú gáá yiimie-, argeká, đo Fílib yiete, kieye, Balasha gáláátallá hí kokuoká in ále ke gáá higidhdha? yie. 
JHN.6.6	Yíésu mú hatallá yietééllá taalle mú ˈdéé afo he kí dhaay, íín dhúrle hé hát he ˈdeˈdeenká ˈguo. 
JHN.6.7	Aalé Fílib mú ˈdéé hol ˈdú nie, kieye, Bíre hújíchle ram hí kúˈd naamaká ki ˈguom ka higían-, ˈguomle úba ki gál ˈdááballóóllá ke ki ˈjiingʼírinyka, hé gáál ma gaa ˈdony, yie.
JHN.6.8	Aalé mú lalille máá gaalí Ánˈduru yeget-, giri nyárle Símon Bétiro léká Yíésu geey, kieye, 
JHN.6.9	Máá nyigeeny balashá chen
JHN.6.10	Aalé Yíésu kieye, Gálaat geeyyíe, gálaat hí les yíéđuo, yie. Ál kinaallá meka hé tág iish hí ˈdie. Gaal lullé les yíéđieká gál yaab tákámle hé shíí chen nyuoro. 
JHN.6.11	Aaléka, Yíésu balashá eedhdhe, Waag ˈgielmít hol ˈdú nieká, balashá gaalí gál ál kinaal ijeká eiy gise. Hát tikiˈdéél gaal béé úba gálaat eiy gise. Gálaat lulle balashá ubaa béé ˈdaˈdab fedeká arge.
JHN.6.12	Aalé gálaat gololte-, heyieká Yíésu lalille geey, kieye, ˈGuom ka ˈgisateká hol ˈdú shuunáa, haí okoˈdîny, yie. 
JHN.6.13	Aaléka balasha giri gaalí ˈdú heyie-, ka ˈgisateká gaal hí hol ˈdu gáá shuune, illam tomon a naama kochkoch.
JHN.6.14	Aalé nyesebich hé Yíésu hí ekey kinaal arge-, he af ˈdabeká kieye, Hééllá gon Máá Waag hí ˈdéé ká shigicho-, Warˈgat Waaˈgiet hí hote-, lésallá ka yiimetká. 
JHN.6.15	Aalé Yíésu hát gaalí ˈdú kekeen-, gaalí kansím mé ki tatuo-, gaalí kánsíchle hođisatká kimiteká, đo gáál af ˈgite, tákámle geđi gúm bííyle mé nie.
JHN.6.16	Aalé aadh gaanateká Yíésu lalille bás mé nie, 
JHN.6.17	ál kinaal kadich gaa hile, giri ílung ˈdaatí yé ki ˈdeˈdeen-, Kafarnáum seseenká. Aalé gaal kadich kudhdheká Yíésu hátlé gáál ma hílinyká biiy đo chuurayye. 
JHN.6.18	Af kinaallá wááních fargogoká hé ˈdarame, baran đo les gaa kiiyye. 
JHN.6.19	Aalé gaal bás hurtéétí ˈdoyká,
JHN.6.20	Yíésu đo gáál geey, kieye, He yú, haí seerêny! gáál yie. 
JHN.6.21	Aalé gaal đo mú kadich gaa kaadhdhe, kadich tíkíˈdé kinaallá ál gaalí sesemeká malgle af ki ˈdie.
JHN.6.22	Bííy ka biˈdeká nyésébích ílung ˈdaatí ki ˈgiteká hát kadich tikiˈd tákámle gefere ílung yiel-, gál láliká tákámle hí ˈdeete-, Yíésu hí ma hílinyká, kimite. 
JHN.6.23	Aalé kadis ény Tiberiados gáá chimie-, ál Yíésu hí Waag gielmít hol ˈdú nie-, gálaat hí balashá gaa koeyká malgle ˈjobínt ki ˈdiiyye. 
JHN.6.24	Nyésébích giri ílung kinaal ki ˈgiteká gíl les kí ˈdoyká Yíésu hát láʼ-, lalille íín hol ma ka náanká kimite. Gaal đo kadís hile, Kafarnáum mé nie, bííy kinaal Yíésu ˈdú ˈgeˈgedhe.
JHN.6.25	Aalé gaal Yíésu bás ílung ˈdaatí gaa argeká mú yiete, kieye, Máá gáál he oonisúóllo, amáre ál kí ˈjiiyye? mú yie. 
JHN.6.26	Yíésu gáál ˈdéé hol ˈdú nie, kieye, Yú hí hé ˈdúwaká geeye, itín hí ye hol gaa ˈgeˈgetééllá, hé kieye, hé gáál af ˈdaˈdabsuo-, yú ekeyká hí argiyye, muuniny, he ˈdaa giri hí balashá konye-, hí heyiyyeká in hí héy hol gaa ˈgeˈgete, muí gáál yie. 
JHN.6.27	ˈGuom geere-, ˈdeđenetoká haí ˈdú aayáˈginy, ˈguom ma ˈdeđenen-, Iny Máádhat hí ka shiguo-, hí luolmit biiyoká yé ˈdú ˈdeđichoká ˈdú aayaˈgáa. Iny Máádhat íín he Máá ˈJaallé Waag hí ˈduuwle gálaat ki edhesieká, Yíésu hí gáál yie. 
JHN.6.28	Aalé gaal kieye, Háte nyí ˈdeenne, hújích Waag hí nyí gaa feˈdoká nyí nanniyya? gaalí mú yie. 
JHN.6.29	Yíésu gáál ˈdéé hol ˈdú nie, kieye, Hújích Waag hí gaa feˈdoká hééllá: Máá Waag hí ali gáá kaayyééllá iiy yiedhíe, muí gáál yie.
JHN.6.30	Aalé gaal kieye, Hé gáál af ˈdaˈdabsuo-, kuun hí ekemeycho-, nyí aargiˈda-, nyí ko iiy chegetoká meete? Kuun hé yé ká ˈdeđichoká hát káána meete? 
JHN.6.31	Héle eshim eshimkúnno ˈbakat állé he mánna gaa kokoey,
JHN.6.32	Aalé Yíésu kieye, Yú hí hé ˈdúwaká geeye, ˈguom úr gáá chimíéllá máá hí ka shieká hé Móshe muuniny. ˈGuom ˈdúwaká ˈJaa chia hí úr gáá shigia. 
JHN.6.33	ˈGuom Waag hí ká shigichóóllá he Máá úr gáá yimie-, gálaat luolmit ˈdúwaká shigúóllá, Yíésu hí gáál yie. 
JHN.6.34	Aalé gaal kieye, Máá Guđo, taalle nyí ˈguomééllá ka shíígish, gaalí mú yie.
JHN.6.35	Yíésu kieye, ˈGuom luolmitiká he yú. Máá ye ˈdú gáá yimetká hé gon geer hí ma gaa bolominy. Máá ye iiy yeetká hé geđi báre hí ma chegesiny. 
JHN.6.36	Hát hí ye argiyye-, kor hí ye iiy ma chéenká, yáá hí geey. 
JHN.6.37	Gál ˈJaachú hí ye ká shiguoká lulle ha ye ˈdú gáá yiimedhe, tá máá ye ˈdú gáá yimetká yáá ma aruminy. 
JHN.6.38	Yú úr gáá yimíéllá yáá hé meenychú ma ekemeny, Máá ye ali gáá kaayká hát he fedoká el gaa igira, ekemeye. 
JHN.6.39	Máá ye ali gáá kaayká hát he fedoká he gál muí ye gíl geer ká fieká mú tikiˈd úba hí ma gaa baađany-, kúlích biiy el ˈdaˈdká gáál lulle yú uushim yiem gáá ˈdeđuoká. 
JHN.6.40	Hé ˈJaachú hí fedoká hééllá: Máá yáá Ínyííllá ye bala ˈdu gáá nuo-, ye iiy yeetká, luolmit biiyoká hai gaa yíéđima, tá kúlích biiy el ˈdaˈdká úba uushich yé ha yú gáá ˈdeđia, Yíésu hí gáál yie.
JHN.6.41	Aalé ˈdaa giri Yíésu kieye, Yú he balasha úr gáá chimieká, yieká, gál guguđo-, Yuuˈdiká đo yiirsam fadhdhe. 
JHN.6.42	Gaal kieye, Hééllá hé Yíésu giri iny Yuosef ˈjaalle ubaa ˈjielle ki ógká muunîny? Tá háteeye, káána kieye, Yú úrro gáá yimie, yegedhe? gaalí yie. 
JHN.6.43	Yíésu gáál ˈdéé hol ˈdú nie, kieye, Haí yiirsam fafáan. 
JHN.6.44	Máádhat ˈdaab ˈJaa chia ye ali gáá kaayká hí ye ma ˈdu gáá éenyká, hé ye ma ˈdu gáá yiimen. Máá ˈJaachú hí ye ˈdu gáá eewká in yú kúlích biiy el ˈdaˈdká uushich yé gáá ˈdeđia. 
JHN.6.45	Warˈgasam gál Waag hí ˈdeem ká shigicheká ali tikiˈd kieye, Gálaat lulle Waag he haí oonisicha, he chie.
JHN.6.46	ˈJaa kúnnaa Waag hé máá níínní hí argeká mán, Máá mú af gáá kieká tákáma hí arge. 
JHN.6.47	Yú hí hé ˈdúwaká geeye, máá ye iiy yieká hé luolmit biiyoká ˈguo. 
JHN.6.48	Yú he ˈguom luolmitiká. 
JHN.6.49	Eshim eshimkícho har káána úba mánna ˈbakat álle gaa kokoeyka, hé guraam hí guure. 
JHN.6.50	Tá ˈguom úr gáá chimíéllá, máá hí kuoká hé ma kufuminy. 
JHN.6.51	Yú he ˈguom luolmiti-, úr gáá chimieká. Máá ˈguomééllá kuoká taalle bííyyo ali he ija. ˈGuomééllá he gón chia yú suor hođuo-, les gálle hí luolmít ki aargiroká, Yíésu hí gáál yie.
JHN.6.52	Aalé gál guguđo-, Yuuˈdiká hol ki falme, lole, kieye, Máállá háteeye gáál gónle ká shigia, gon ki kokoo? yie. 
JHN.6.53	Yíésu gáál geey, kieye, Yú hí hé ˈdúwaká geeye, ˈdaab itín hí gón Iny Máádhat ma kôny-, ubaa hí mú fásle ma înyká, it luolmit hí gaa iđoká mán. 
JHN.6.54	Máá gónchú kuo-, fáschú ˈjioká hé luolmit biiyoká ˈguo, tá kúlích biiy el ˈdaˈdká úba uushich yé ha yú gáá ˈdeđia. 
JHN.6.55	Gónchú he ˈguom ˈdúwaká, fáschú he hé imi-, ˈdúwaká. 
JHN.6.56	Máá gónchú kuo-, fáschú ˈjioká taalle hai ye gaa ija, yú úba taalle mú ha gaa ija. 
JHN.6.57	Hát káána ˈJaa chia luolallá ye ali gáá kaay-, tá yú ˈJaachú ˈdaalle ki luolallá, in máá gónchú kuoká úba ˈdaachú ki luol. 
JHN.6.58	Yú he ˈguom úr gáá chimieká. Eshim eshimkícho hé mánna koey, kor úba hé guraam hí guure, tá máá ˈguomééllá kuoká taalle bííyyo ali he ija, Yíésu hí gáál yie. 
JHN.6.59	Hééllá af giri mu ˈbíl ˈdiiyiminy-, Kafarnaumká gáál he gaa oonisieká muí huogodhe.
JHN.6.60	Aalé lali ilish Yíésu el gaa veereká mú he onisinyléél maaleká gál gúúđo kieye, He onisiny fargogiyyóól, mááya hí iiy yeedhe? gaalí yie. 
JHN.6.61	Aalé Yíésu hát lalille hí he onisinyléél yiirsam gaa fafaatóól ógká, đo gáál geey, kieye, Hééllo hí birgisie? 
JHN.6.62	Tá itín Iny Máádhat hátlé úr mé nannuo-, állé er he gáá yimieká hol ˈdú nannaatká hí aargírinyka, háte hí chíe? 
JHN.6.63	Hím Naasan Waaˈgieto gálaat luolmít shigicha. Gon hé uˈdoká mán. ˈDeeny yú hí geeyallá he Hím Naasan Waaˈgiet sidhamkícho luolmít shigichoká. 
JHN.6.64	Tá itín ˈbaal it hátle iiy ma chéen, Yíésu hí gáál yie. Yíésu hatallá yíéllá, he ˈdaa giri mu íín kis gál hí iiy ma yéenká ubaa máá gál mú oosle ˈguoká mú ˈdu gáá egewká onnoyká. 
JHN.6.65	Aalé mu geđi gáál geey, kieye, ˈDaa kinaallá ˈdugaka in yú hí geey, yú kieye, Máádhat ˈdaab ˈJaachú hí ye ma ˈdu gáá éenyká, hé ye ma ˈdu gáá yiimen, yú hí yie.
JHN.6.66	Ameeny kinaallá in lali ilishká Yíésu el hol gaa nadhe, mú hol ˈgar seseenká điidhe. 
JHN.6.67	Aalé Yíésu lalillé tomon a naamaká yiete, kieye, Itín úba hí ye el hol gaa nannaataká hí má feˈde? gáál yie. 
JHN.6.68	Aalé Símon Bétiro mú ˈdéé hol ˈdú nie, kieye, Máá Guđo, mááya nyí ˈdú seenne? Kúún in luolmit biiyoká ˈdeenyle ˈgayya háluke! 
JHN.6.69	Kuun hát Waag Máállé saas mánká nyáá nyí kimisate, nyáá nyí ko iiy chie, Bétiro hí Yíésu yie. 
JHN.6.70	Aalé Yíésu gáál ˈdéé hol ˈdú nie, kieye, It tomon a naamáállá, máá hí waaˈdeká hé yú muunîny? Tá itín mú tikiˈd har hí máá Satanaa! Yíésu hí gáál yie. 
JHN.6.71	Yíésu máá ˈdeenyle hogodhóóllá he Yúúˈdas giri Iskáryot-, iny Simon-, gál láli tomon a naamaká máállé giri Yíésu gál hí oosle ˈgieká Yíésu ˈdu gáá egewká.
JHN.7.1	Hééllá el ˈdaal Yíésu đo Galilááyalle gaa yíéđie, ˈjien totom gaa seeseme. Mu ˈdaa giri gál guguđo-, Yuuˈdiká hí oosle ˈgieká mu hé lés Yuuˈdia ma síen. 
JHN.7.2	Aalé gál Yuuˈdi ˈjilallé lokoolomká ka ˈjobonteká, 
JHN.7.3	Yíésu nyaaramle hí geey, gaal kieye, Állá gaa keʼ, Yuuˈdía mé naʼ, lali kua al kinaalloká hí hé kuuní ekemeychóóllá úba argo. 
JHN.7.4	Máá mee hí ˈdeernet-, fedoká héllé ekemeyoká hé ma kakany. Héél in ekemeyche háluke, hol les gálle argísish, mú nyaaramle hí mú yie. 
JHN.7.5	Mú nyaaramle hatallá yíéllá, ˈdaa giri dhúrle mú iiy ma yéenká.
JHN.7.6	Aalé Yíésu kieye, Aleđuđugul chia yú gaa seseenká hé ali ma kí ˈdíiny, tá itín aadh ˈgás hí gaa seseennoká it uˈda. 
JHN.7.7	Lésallá gálle íín hé hát hí neebenetká mán, máá he nébká he yú, ˈdaa giri gaal héllé ekemeyoká hát he gaa nyakarichká ˈduuwle yú hogodhoká. 
JHN.7.8	Itín ˈjila bííyle mé náa. Yú yáá káánallá ma seeminy, ˈdaa giri hééllá aleđuđugulchú muuninyká, Yíésu hí gáál yie. 
JHN.7.9	Mu hatal yieká đo Galilááya ki ˈgite.
JHN.7.10	Aalé mú nyaaramle kie-, ˈjila bííyle mé nieká, mu íín đo kie, hé gálaat hol ma argisîny, ˈjila bííyle úba mé nie. 
JHN.7.11	ˈJila kinaal álle gál guguđo-, Yuuˈdiká mú hol gaa ˈgeˈgedhe, gálaat heegete, kieye, Máá giriká in aake? yie. 
JHN.7.12	Nyésébích ál kinaal ijeká gál gúúđo Yíésu ˈdaalle ˈdugaka hol a les ki geey. Gáál ˈbáál kieye, Mu he máá ˈdúwaká. Gáál ˈbáál kieye, Hé muuniny! Mu gálaato nyiimita, gaalí yie. 
JHN.7.13	Tá ˈdaa giri gaal gál guguđo-, Yuuˈdiká kikiadheká, gaal hé máá níínní Yíésu ˈdeenyle af gúch ki huogodheká mán.
JHN.7.14	Aalé ˈjila gaalí ká naate-, toom ka ˈdoyyeká Yíésu ˈBíl Waaˈgietká nyáláárle geer hile, gálaat he onisie. 
JHN.7.15	Gál guguđo-, Yuuˈdiká mú he onisinylééllá af ˈdabe, hol yiete, kieye, Máállá in máá gáál he oonisuo-, hí he onisieká man háluke, tá háteeye ˈdaalimééllá arge? gaalí yie. 
JHN.7.16	Yíésu gáál ˈdéé hol ˈdú nie, kieye, He onisiny yú gálaat oonisúóllá hé ye yé ma gáá ˈdeˈdeminy, máá yé gáá ˈdeˈdeenká he Máá ye ali gáá kaayká. 
JHN.7.17	Máádhat har hé Waag hí feˈdoká ˈgíéríchle nannaatká fedoka, af kinaalka he onisinyééllá har Waag yé gáá ˈdeˈdeenka, har yú tuuˈdchú ye yé gáá ˈdeˈdeenka, eiy hai naata. 
JHN.7.18	Máá hélle dhúrle hogodhoká ˈdúuw he hol ki ˈgeˈgedhe, tá máá máá hí ali gáá kaayká ˈduuwle laatle lađaanká he máá ˈdúúw hogodho-, af ka hódho mánká. 
JHN.7.19	Itín Móshe hí hemuumurit Waaˈgiet ma shíiny? Har úba hát kinaal kátaka it máá níínní hemuumurít ki yielká mán. Tá háteka hí ye oos ˈgayyáal? Yíésu hí gáál yie. 
JHN.7.20	Nyésébích ál kinaal gaa ijeká kieye, Kuun aryáán má ˈgayyo! Mááya ko oos ˈgaa? gaalí mú yie.
JHN.7.21	Aalé Yíésu gáál geey, kieye, Yú he tikiˈde Kúlích Hef ˈGisanká gaa ekey, in itín hí hé kinaallá af ˈdabiyye.
JHN.7.22	Móshe hé hí hemurit hermisanká shie. In káána um kíchia yaabká kúlíchlé hermisanká har úba Kúlích Hef ˈGisanká kátaka, in hí kúlích kinaallá gaa heermisicha. Tá hermisanééllá hé Móshe yé ma gáá ˈdíiny, hermisan eshim eshim kúnnaa giri Móshe metoká he yé gáá ˈdiiyye.
JHN.7.23	Aalé har káána hemurit Móshe hí shíéllá hí ˈdeđeneychoká hí ma fediny-, hí Kúlích Hef ˈGisanká um gaa hermisicha háluke, tá háteka, máádhat gónle lulle yú Kúlích Hef ˈGisanká gaa bisieká hí ye ˈdú idhannéel? 
JHN.7.24	Haí hállééllá gálaat ˈdug gáá dhaˈgáminy, hí gálaat ˈdeđénsen, gálaat hát ˈduwantiká eiy naannatíe, Yíésu hí gáál yie.
JHN.7.25	Aalé gál Yerusalem ˈbaal hol heegete, kieye, Máá oosle gaalí ˈguoká hé máállá muunîny? 
JHN.7.26	Bá dhaayyíe, mu har gálaat met gaa ˈdiyime, kor gaal hé níínní mú ˈdú hogodhoká mánnaa! Gál ˈdeem mumuroká mu hát Messíyaká má ôg? 
JHN.7.27	Messíya
JHN.7.28	Aalé Yíésu hátlé giri gálaat ˈBíl Waaˈgietká nyáláárle geer he gaa oonisieká af gaa guđoká ˈdéé ki hodhe, kieye, Itín it ye óg, ál yú gáá yimieká úba it óg. Tá yú yáá meenychú ma kí yímen. Máá ye ali gáá kaay-, itín hí muogká, hé tág ˈdúwa. 
JHN.7.29	Yú íín ˈdaa giri mú álle gáá yimie-, mu ye ali gáá kaayká yáá mú óg, Yíésu hí gáál yie.
JHN.7.30	Mu ˈdeenyééllá tákáma hodhe, gál guguđo-, Yuuˈdiká đo mú ˈgiliˈgany gaa ˈgeˈgedhe, kor ˈdaa giri mú aleđuđugulle ali ma kí ˈdíinyká gaal hé máá níínní mú đig yieká mán. 
JHN.7.31	Tá nyésébích kinaal gál burnayká mú iiy yie, kieye, Hé gáál af ˈdaˈdabsuo-, máállá hí eekemeyóóllá ebá fargogóon! Máállá taalle Messíya máámaʼ? gaalí yie. 
JHN.7.32	Gál Farisaay nyesebich ˈdeeny Yiesúúl hol geđia maaleká, íín ubaa gál guguđo-, suoryoká đo gál ˈBíl Waaˈgietká ˈdeˈdeenká ali fie, giri gaal Yíésu ka ˈgiiliˈgawká.
JHN.7.33	Aalé Yíésu kieye, Yú rám iraam mánká ke hol af ija, tá Máá ye ali gáá kaayká hol ˈdú naadha. 
JHN.7.34	Itín gil kíchia hí ye hol gaa ˈgeˈgete, kor it ye ma aargiriny. It ál yú gaa ijoká ál níínní hí kí ˈdiiyyaká mán, muí gáál yie. 
JHN.7.35	Aalé gál giri guguđo-, Yuuˈdiká hol yiete, kieye, Ál máállá hí seseen-, ke mú ma gaa aargirinyallá ále? Mu kidh gálkúnno hí bash ki yíétí he bííyle mé nannaa, he oonisía? 
JHN.7.36	Hé mu kieye, Itín gil kíchia hí ye hol gaa ˈgeˈgete, kor it ye ma aargiriny, it ál yú gaa ijoká ál níínní hí kí ˈdiiyyaká mán, muí yíéllá, hélle meete? gaalí hol yie.
JHN.7.37	Aalé ˈjila kúlíchlé biiy el ˈdaˈd-, fargogiyyoká ali kí ˈdiiyyeká Yíésu les gaa kie, af gaa guđoká ˈdéé ki huogodhe, kieye, Máádhat har báre ˈguoka, hí ye ˈdu gáá yimet, hí bíé luolmitiká ˈjio. 
JHN.7.38	Máá ye iiy yieká hát Warˈgat Waaˈgiet hí hotekáka, Wár bíé luolmitiká hí gáá fafaanká haí gáá fafama,
JHN.7.39	ˈDeeny Yíésu hí huogodhééllá he ˈdeeny Hím Naasan Waaˈgietle gál mú iiy yieká hí aargiroká. Yíésu ˈdeenyééllá hogodheká Waag hé hátle Hím Naasanle gál Yíésu iiy yieká ma shíiny, ˈdaa giri Yíésu hátle ˈgór ma ˈdú kúfiny-, uushich yé ma gáá ˈdíiny-, bííy ˈJaalle mé ma níinyká. 
JHN.7.40	Gaal mú ˈdeenyle maaleká, gáál ˈdáá tikiˈd kieye, Máállá Máá Waag hí ˈdeem ká shigicho-, ke met egesseká, yie.
JHN.7.41	Gáál ˈbáál hí kieye, Máállá he Messíya, yie. Tá gáál ˈbáál kieye, Hééllá hé Messíya muuniny. Messíya háteeye lés Galilaaya yé gáá ˈdeˈdeme? 
JHN.7.42	Warˈgat Waaˈgiet hé kieye, Messíya ˈbíl íl ˈDawuˈdo yé gáá ˈdeeme, ény ˈDáwuˈd hí gaa ije-, Bételeem léká yé gáá ˈdeeme, ma chéen? gaalí hol yie. 
JHN.7.43	Yaalmitééllá ˈdugaka in nyesebich ˈdee hí hol el ˈgiiˈgite. 
JHN.7.44	Gáál ˈbaal mú ˈgiliˈganyo he fede, kor mú hé máá níínní hí đig yieká mán.
JHN.7.45	Aalé el ˈdaal gál giri ˈBíl Waaˈgietká ˈdeˈdeenká gál Farisaay ubaa gál guguđo-, suoryoká hol ˈdú nadheká, gál guguđo kinaal gáál yiete, kieye, Háteka hí mú ma ka ˈgiliˈgânyal? gaalí yie. 
JHN.7.46	Aalé gaal gáál ˈdéé hol ˈdú nie, kieye, Hé máá kálta hát máállá ˈdéé ka hogodheká mán, gaalí yie. 
JHN.7.47	Gál Farisaay kinaal đo kieye, Mu itín úba haí nyimite? 
JHN.7.48	Gál kaansúóllá ubaa nyííni nyí Farisaayallá it gál mú iiy yieká nyí gaa argiyye? 
JHN.7.49	Tá nyésébích hemuumurit Waaˈgiet og mánnallá íín hé ˈdor hí hile, gaalí yie.
JHN.7.50	Aalé Nikoˈdémos giri gál Farisaay kinaal túóyle gaa ije-, meeny gíri Yíésu ˈdú sedheká, gállé guguđo kinaal yiete, kieye, 
JHN.7.51	Máádhat har héllé he ekemeyoká er ki ˈgas ma heesen-, ki nee ma konyka, nyátálkúnnoka, hé ki hálléél ˈdeđenset? hí gáál yie. 
JHN.7.52	Aalé gál giriká Nikoˈdémos ˈdéé hol ˈdú nie, kieye, Kúún úba máá Galilaaya? Ebá warˈgasam gaa ebísso, Máá giri Waag hí ˈdeem ka shigicho-, ki met egessoká gon hé Galilááya yé ma gáá ˈdeeminy, gaalí mú yie. 
JHN.7.53	[Aalé đo gaal lulle eiy kie, ˈjienle eiy ˈdú gale.
JHN.8.1	Yíésu íín Gúm Saano Salabká álle sedhe.
JHN.8.2	Bur biiy ká biˈdeká, Yíésu ˈjien hol ˈdú nadhe, geđi ˈBíl Waaˈgietká nyáláárle geer hile. Mú gálaat lulle hí ki made, mu đo les yíéđie, gáál he onisie. 
JHN.8.3	Gál gálaat nyatalaam oonisuoká ubaa gál Farisaay min mááyab hol burume mare ál kinaal ká eey, min nyesebich hurt ká koy. 
JHN.8.4	Aalé gaal Yíésu geey, kieye, Máá gáál he oonisúóllo, minnééllá mááyábo hol burume, in nyí ká ˈgiliˈgayye. 
JHN.8.5	Móshe hemuumurit Waaˈgiet ˈdéé gáá hodheká kieye, ˈDeg hatallo-, buruannallá waar ki tunáa, he yie. Tá kúún háte cheedhe? gaalí mú yie. 
JHN.8.6	Gaal mú hatallá yíéllá, hé mú af kí dhaˈgasan-, mú ˈdú ˈdeđensetká he mú gaa ˈgeˈgedhe. Yíésu íín taalle mé les ki ˈdoy, gúmúrínylé he les ki verene.
JHN.8.7	Aalé gaal hátlé taalle mú hegeteká, mu mé les gaa eey, gáál geey, kieye, Ebá itín máá ađááb mánká hí erkob min wáár ki ˈduo, yie. 
JHN.8.8	Mu geđi mé les ki ˈdoy, he les gaa veere.
JHN.8.9	Aalé gál min ka ˈgiliˈgayká héél maaleká hát taataká eiy yíé ˈdeeˈdeme, karu erkob yíé ˈdie, ˈjíig gaal lulle el gaa ˈgidhe. Yíésu ubaa min tákámle nyesebich hurt kí ˈgite. 
JHN.8.10	Aalé Yíésu mé les gaa eeyká, min yiete, kieye, Minnééllo, gál ko ka ˈgiliˈgayká aake? Gaal hé máá ko ˈdeđenteká mán? yie. 
JHN.8.11	Min kieye, Máá Guđo, hé mán, chie. Aalé Yíésu kieye, Yáá úba ko ma ˈdeđensen, sí, ha geđi ađááb híliny, yie.]
JHN.8.12	Yíésu geđi gálaat ki ˈdiiyime, kieye, Yú he édhúm lésallá ka yimieká. Máá ye el gáá veeroká hé geđi bííy gaa ongʼoˈdeká ma gaa seseminy, édhúm gálaat luolmít shiguoká he ˈgaa, yie.
JHN.8.13	Aalé gál Farisaay Yíésu ˈdéé ˈdú tie, kieye, Kúún állá taalallá tákám kua hol ˈduuwkú ˈdú hogoto. Hol ˈdúúw ˈdú huogon kuallá hé tagle muuniny, gaalí mú yie. 
JHN.8.14	Aalé Yíésu gáál ˈdéé hol ˈdú nie, kieye, Har káána yú hol ˈduuwchú ˈdú hogodhoka, ˈdaa giri yú ál gáá yimieká ubaa ál seseenká ógká, hol ˈdúúw ˈdú huogon chiallá hé ˈdúwa. Tá itín íín it ál yú gáá yimieká ubaa ál yú seseenká muog. 
JHN.8.15	Itín yaalmit gálaatká hí gálaat ˈdéé ki iđimicha. Yú íín yáá máá ˈdéé ki iđimuoká mán. 
JHN.8.16	Tá har yú máádhat ˈdéé ki iđieka, ˈdéé ki iđinychú hé ˈdúwa, ˈdaa giri yú tákámchú muuniny-, ˈJaa chia ye ali gáá kaayká nyí hol ˈgayyaká. 
JHN.8.17	Warˈgasam kíchia hemuumurit Waaˈgietká ˈdéé umut gaalí gaa veereká kieye, Hé gál naamaká hí ˈdúúw ˈdú ˈdie-, hí ˈduuwle huogodhoká hé ˈdúwa, he chie. 
JHN.8.18	Yú he máá ˈduuwle gálaat met gaa hogodhoká. Héétí ˈJaa chia ye ali gáá kaayká ˈduuwchú hogodho, muí yie.
JHN.8.19	Aalé gaal mú heete, kieye, ˈJaakú aake? gaalí mú yie. Yíésu gáál ˈdéé hol ˈdú nie, kieye, Ití ye muog, ˈJaachú úba it muog. Itín hí ye onnônyka, it ˈJaachú úba óg, muí gáál yie. 
JHN.8.20	ˈDeenyééllá af giri mu ˈBíl Waaˈgietká álle gálaat he gaa oonisieká muí hodhe. Mu af kinaallá ál gálaat hí héllé shiichoká hol ˈdu sisidhoká he láá ije. Tá ˈdaa giri mú aleđuđugulle ali ma kí ˈdíinyká, mú hé máá níínní hí ˈgiliˈgayká mán.
JHN.8.21	Aalé Yíésu geđi gáál geey, kieye, Yú ali ha gaa seeme, tá itín hollo hí ye hol gaa ˈgeˈgete, kor ađaabanokícho haí ki kufunanna. Ál yú mé nannuoká it hát níínní hí ka chimetká mán, gáál yie. 
JHN.8.22	ˈDéé umut kinaallá gál guguđo-, Yuuˈdiká tawuny gaa koyye, gaal hol yiete, kieye, Hé mu kieye, Ál yú mé nannuoká it hát níínní hí ka chimetká mán, muí yíéllá, mu kor hollo hol yegese? gaalí hol yie. 
JHN.8.23	Aalé Yíésu kín ˈdéé huogodhe, kieye, Itín lésallá hí le, yú íín úrro le. Itín hí gál lesallá, yú íín yáá máá lesallá muuniny. 
JHN.8.24	Yú yáá hí geey, ađaabanokícho haí ki kufunanna, yáá hí yie. Itín yú hát he yúká hí iiy ma cheenka, ađaabanokícho gon haí ki kufunanna, Yíésu hí gáál yie.
JHN.8.25	Aalé gaal mú yiete, kieye, Kúún mááya? gaalí mú yie. Yíésu gáál ˈdéé hol ˈdú nie, kieye, Hé kinaallá hé yú hí kis geeyká. 
JHN.8.26	Yú yáá hé guđo-, hí ˈdú ˈdeđensetká ˈguo. Tá Máá ye ali gáá kaayká hé yú gaa maaleká in yú gálaat lésallá gaa geđia. Máá kinaallá hé ˈdúwa, muí gáál yie. 
JHN.8.27	Gáál hát muí ˈdeeny ˈJaallé Waag geđúóllá hé eiy ma náásan. 
JHN.8.28	Aalé Yíésu kieye, Af giri hí Iny Máádhat ˈgór đarám yaalká ˈdú ˈdoyyo-, hí mú úr ki eeyyoká in yú hát he yúká hí kiimisata. Héétí hát yú tákámchú hé níínní ekemeyoká mán-, hé ˈJaachú hí ye onisieká tákámle hogodhoká úba haí kiimisata. 
JHN.8.29	Máá ye ali gáá kaayká yáá nyí hol ˈgayya, tá ˈdaa giri he lullé yú ekemeyoká mú geer gaa memesuoká, mu hé ye ma hâny, Yíésu hí gáál yie.
JHN.8.30	Yíésu hátlé ˈdéé af ká ˈgieká đo gál burnayká hí iiy yie.
JHN.8.31	Yíésu gál Yuuˈdi hí iiy yieká geey, kieye, Har hí he onisinychú tág chirateka, itín af kinaalka gon hí lalichú, 
JHN.8.32	tá hé ˈdúwaká eiy haí naasata, hé ˈdúwa kinaal mé haí fuura, Yíésu hí gáál yie.
JHN.8.33	Aalé gál Farisaay Yíésu oosle ˈgieká Yíésu geey, kieye, Nyiin nyí hídh Abiraayam, nyáá nyí kálta gálaat nyí mé les ma ki tíiny, nyí géde ma hóson. Tá háteeye, kúún kieye, hé kinaallá mé haí fuura, nyí chegedhe? gaalí Yíésu yie. 
JHN.8.34	Yíésu gáál ˈdéé hol ˈdú nie, kieye, Yú hí hé ˈdúwaká geeye, máá ađaabano hileká ííni ađaabano gédéchlé he yie. 
JHN.8.35	Gedech hé el meeny leđuđugulleká mán, tá iny laag ki ˈdalidheká íín hé el meeny leđuđugulle-, biiyoká ˈguo. 
JHN.8.36	Yáá Ínyííllá hí mé fureka, mé furit kinaallá he mé furit ˈdúwaká. 
JHN.8.37	Itín hát hí hídh Abiraayamká yáá hí óg, kor ˈdaa giri hí ˈdeenychú ma ˈdú fafinyká, in hí tagkícho ˈdiiyye, hí ye chegese. 
JHN.8.38	Yú hé ˈJaachú gaa aargiroká in hogodho. Itín íín hé hí ˈjaakícho gaa mamalloká hí ekemeyche, Yíésu hí gáál yie.
JHN.8.39	Gaal đo kieye, ˈJaakínyo he Abirááyam, gaalí yie. Aalé Yíésu gáál geey, kieye, Itín har hí um Abiraayam kátaka, onnônyka hé midhab Abirááyam hí eekemeyká hí ekemeyche. 
JHN.8.40	Yú he máá hé ˈdúwa-, Waag gaa maaleká hí geđuoká, kor káána it ye oos muˈde. Abirááyam íín hé hatallo-, itín hí ekemeychóóllá ma ekêny. 
JHN.8.41	Itín hé ˈjaakícho hí ekemeyoká hí ekemeyche, Yíésu hí gáál yie. Gaal falme, kieye, Nyiin nyáá nyí um afoká muuniny, nyiin ˈJaakínyo tikiˈde, Waag tákáma, gaalí yie.
JHN.8.42	Aalé Yíésu gáál geey, kieye, Waag har ˈJaakícho kátaka, it onnônyka ye giel, ˈdaa giri yú Waag gáá yimie-, tá káána yú állá ijoká. Yú yáá meenychú ma kí yímen, mu ííni ye ali gáá kaay. 
JHN.8.43	Itín hé yú hí geđuoká háteka hí eiy ma nannasanal? Hééllá hí eiy ma nannasanallá he ˈdaa giri ˈdeeny chia yú hí geđuoká hí mé ma ki seseminyká. 
JHN.8.44	Itín ˈjaa kíchia hí léká he Sátan. Itín hát ˈjaakícho hí fedoká hí el gaa igiˈdoká hí feˈde. Máá kinaallá he máá aale-, gálaat yeges-, hé ˈdúwaká ma ki yaaliny-, hé ˈdúwaká hí gaa mánká. Mu af giri hódho higiloká in hélle tuuˈdle hogodho. Hééllá he ˈdaa giri mu hódho lé-, hódho ˈjaa léká. 
JHN.8.45	Tá yáá giri hí hé ˈdúwaká geđuoká it ˈdeenychú iiy ma chegen! 
JHN.8.46	Itín mááya yú hát ađááb hileká ká hogodho? Tá har yú ˈdúúw hogodhoka, háteka hí ye iiy ma chegenal? 
JHN.8.47	Máá Waag hí léká Waag ˈdeenyle hai maala. Itín ˈdaa giri hí Waag gálle muuninyká in Waag ˈdeenyle hí mé ma ki seseminy, Yíésu hí gáál yie.
JHN.8.48	Gál giri guguđo-, Yuuˈdiká mú ˈdéé hol ˈdú nie, kieye, ˈDeeny nyí hote-, nyí kieye, Kuun máá Samaria, aryáánno ˈgayya, nyí ko chieká, hé ˈdúwaká muunîny? yie. 
JHN.8.49	Yíésu kieye, Yú yáá aryáán mán. Yú ˈJaa chia kikiadha, met gaa kekeme, tá itín íín erenyo hí ye kikicha. 
JHN.8.50	Yú yáá hol ˈdúúw ma ki ˈgeˈgen, Máá ye ˈdúúw ki ˈgeˈgedhoká yáá ˈguo. Máá kinaallá ííni he hol eiy gaa ním og. 
JHN.8.51	Yú hí hé ˈdúwaká geeye, máá ˈdeenychú ki yaalká taalle bííyyo hé kúfach il hí ma aargiriny, Yíésu hí gáál yie.
JHN.8.52	ˈDéé umutéél tákáma muí hodhe, gál Yuuˈdi đo kieye, Hát aryáán ˈgayyoká káána gon nyáá nyí kimisate. Abirááyam hé guraam hí guure, gál Waag hí ˈdeem ká shigicheká úba hé guraam hí guure. Tá háteeye kúún geđi kieye, Máá ˈdeenychú ki yaalká taalle bííyyo hé kúfach il hí ma aargiriny, chegedhe? 
JHN.8.53	Kúún in ˈjaa kínyaa Abirááyam ˈdúuw ˈdú ˈgayya? Mu íín ubaa gál Waag hí ˈdeem ka shigicheká in guraam hí guure háluke, tá kúún mááya hol hođicha? gaalí Yíésu yie.
JHN.8.54	Yíésu gáál ˈdéé hol ˈdú nie, kieye, Yú har hol ˈduuwasuoka, af kinaalka ˈduuwchú hé kátaká mán. Máá ye ˈduuwasuoká he ˈJaa chia hí hol bal ki ˈdaraanna-, hí Waagkínyo chegetallá. 
JHN.8.55	Har káána itín hí mú móíytaka, yú yáá mú óg. Tá yáá mú muog, yú yieka, af kinaalka hát itín hí hódho lééllá yú úba yáá hódho lé. Yú íín yáá mú óg, mú ˈdeenyle ki yaal. 
JHN.8.56	ˈJaa kíchia Abirááyam hé ˈjímchú gófle ˈgie. Mu ˈjímchú argeká, hé súm geer hí gaa meedhe, Yíésu hí yie. 
JHN.8.57	Aalé gál Yuuˈdi mú yiete, kieye, Kó warram ko tomon chen ma chéenallo, Abirááyam argíyye? gaalí mú yie.
JHN.8.58	Yíésu gáál ˈdéé hol ˈdú nie, kieye, Yú hí hé ˈdúwaká geeye, Abirááyam hátlé ma ka ˈdaláanká, yáá ali ije, muí gáál yie. 
JHN.8.59	Gaal héél tákáma maale, đo waar giri mú ki tutunoká shuunne, Yíésu đo gáál mé af ˈgite, ˈBíl Waaˈgietká náble yé gaa ˈdie.
JHN.9.1	Aaléka, Yíésu sienylé he gaa igireká, máá in mánt kí ˈdalidheká arge. 
JHN.9.2	Yíésu lalille hí heete, gaal kieye, Máá gáál he oonisúóllo, máállá in mánt kí ˈdalidhééllá ííni ađaabano híléê, ebá gál hí ˈdaleká ađaabano hile, mú in mánt kí ˈdale? gaalí yie. 
JHN.9.3	Yíésu gáál geey, kieye, Máállá hatallá ka ˈdalidhééllá, hé kieye, mu íín ubaa gál hí ˈdaleká ađaabano hile muuniny. Hééllá he ˈdaa giri Waag fargogintle mú hujich gaa nanniyyo-, gálaat hí aargiroká. 
JHN.9.4	Biiy hátlé kulichká taalle Máá ye ali gáá kaayká kí hújíchle naannuo. Chúúré gálaat hí hujich ma gaa nanninyká ali hai kí ˈdeenne. 
JHN.9.5	ˈDaab yú lésallá gaa ijóóllá yú he les édhúmlé, Yíésu hí gáál yie.
JHN.9.6	Aalé mu hatal yieká, đo abarany les ki lay, abarany eeˈd hol ki ˈdaaˈdie, sháˈd hoy, máá giri in mánká in gaa liilie, 
JHN.9.7	mú geey, kieye, Sí, naˈbual Siloom in gaa ˈjío, yie. (Síloom hélle kieye, Ali gaa kaany.) Aalé máá giriká sedhe, ˈjidhdhe, gagalóóllá hé biiy gaa argoká.
JHN.9.8	Mú olle ubaa gál urgúaka mu rogonmeká mú aargireká hol yiete, kieye, Hééllá hé máá tikiˈde-, les ije-, rogonmeká muunîny? hol yie. 
JHN.9.9	Gáál ˈdáá tikiˈd kieye, He mu ííni, yie. Gáál ˈbaal kieye, Hé mu íín muuniny, mu taalle mú hollo hol ki egínta, yie. Máá giriká dhúrle kieye, Yú he máá kinaallá, yie. 
JHN.9.10	Gaal mú yiete, kieye, Tá háteeye in kaate? gaalí mú yie. 
JHN.9.11	Mu gáál geey, kieye, Máá gaalí Yíésu yegetká sháˈd tág koy, ye sháˈd in gaa liilie, kieye, Sí, naˈbual Siloom in gaa ˈjío, ye yie, in yú đo sedhe, ˈjidhdheká đo biiy gaa arge, muí gáál yie. 
JHN.9.12	Gaal mú yiete, kieye, Mu káána ále gaa ija? yie. Aalé mu kieye, Mu ál gaa ijoká yáá muog, yie.
JHN.9.13	Aalé gaal máá biiy gaa arge kinaal gál Farisaay ˈdú eedhdhe. 
JHN.9.14	Kúlích giri Yíésu hí sháˈd tág gaa koy-, mú in yé ka ˈdeeyká he Kúlích Hef ˈGisanká. 
JHN.9.15	Aalé gál Farisaay mu hátlé biiy gaa argeká úba mú yiete. Máá giriká kieye, Mu sháˈdo ye in gaa liilie, aalé yú ˈjidhdheká đo káána biiy gaa arga hállá, yie. 
JHN.9.16	Gál Farisaay ˈbáál kieye, Máállá ˈdaa giri Kúlích Hef ˈGisanká nyátálle ma ki yaalinyká, hé gon Waag ma gáá yímen, yie. Gáál ˈbaal hí kieye, Mu har máá ađááb ˈguoká kátaka, mu háteeye hé gálaat af ˈdaˈdabsúóllá ekemeye? yie. Gaal đo hol af ká điidhe, eiy ˈgite.
JHN.9.17	Gaal geđi máá biiy gaa argeká yiete, kieye, Mu in ko in yé ká ˈdeey háluke, kó mú héllé nyí ká geđichoká mán? gaalí mú yie. Mu gáál ˈdéé hol ˈdú nie, kieye, Mu he máá Waag hí ˈdeem ká shigichoká, yie.
JHN.9.18	Gál Yuuˈdi kinaal hát mu kis in mannay-, tá káána in kaadhdheká hé hátle hí mé ma ki síen, gaal đo gál mú ˈdaloká gálaat ali ˈdú fie. 
JHN.9.19	Aalé gaal gál mú ˈdaleká yiete, kieye, Hééllá iny kíchia-, hí hogote-, in mánt kí ˈdalidheká? Tá mu háteeye biiy gaa arge? gaalí gáál yie. 
JHN.9.20	Gál mú ˈdaloká gáál ˈdéé hol ˈdú nie, kieye, Máállá hát he inykínyo-, tá in mánt kí ˈdalidheká nyáá nyí óg. 
JHN.9.21	Tá mú biiy gaa arginyle ubaa máá mú in eiy ˈdeeyká nyáá nyí muog. Mu íín hé guđo, yietíe, hí ká geeyo, gál mú ˈdaloká hí gáál yie. 
JHN.9.22	Gál mú ˈdaloká hatallá yíéllá, gaal gál guguđo-, Yuuˈdiká he kiadhe. Hééllá he ˈdaa giri gál Yuuˈdi kis ˈdéé muˈde-, kieye, Máá kieye, Yíésu he Messíya,
JHN.9.23	ˈDaa kinaallá ˈdugaka in gál mú ˈdaloká kieye, Mu hé guđo, mú itle hí yietíe, gáál yie.
JHN.9.24	Aalé gaal geđi máá biiy gaa argeká ká vie, geey, kieye, Ebá Waag ˈdúo, hé ˈdúwaká húógot. Nyiin íín máá kinaallá hát ađaabano ˈguoká nyáá nyí óg, gaalí mú yie. 
JHN.9.25	Aalé máá giriká kieye, Mu ađaabano ˈgaakaʼ, mánkaʼ, yáá muog. Tá hé yú ógká íín tikiˈde, yú érléká yáá in mannay, kor káána yáá biiy gaa arge, gáál yie. 
JHN.9.26	Gaal đo kieye, Mu meete ko ki ekey? Mu háteeye ko in yé ká ˈdeey? gaalí mú yie. 
JHN.9.27	Aalé mu kieye, Yáá hí kis geey, kor it ye af nee ma kôny. Tá háteka geđi hí mamalloká hí feˈdéel? Itín úba hí mú lalille chegetoká hí féˈde? yie.
JHN.9.28	Aalé gaal đo mú chaarim ˈdú mure, kor kieye, Kúúni mú máá lalillé. Nyiin íín, nyí lali Moshe. 
JHN.9.29	Móshe hát Waag hol geđieká nyáá nyí óg, tá máállá ál he gáá yimieká nyáá nyí muog, gaalí mú yie. 
JHN.9.30	Máá giriká kieye, Hééllá he hé ki af ˈdaˈdaboká! It ál muí gáá yimieká muog, kor mu hé ye in yé ká ˈdeey. 
JHN.9.31	Waag hát gál ađaabano ˈguoká af nee ma kokonyká hé ki óg. Waag máá hí kikiat-, Waag hát feˈdoká el gaa igiroká he af nee kokoyyo. 
JHN.9.32	Máá in mánt kí ˈdalidhe-, kor gaalí in kaayká hé kálta máá hí maaleká mán. 
JHN.9.33	Máállá Waag ma gáá yimenka, hé onnônyka hééllá ma ekemêny, muí gáál yie. 
JHN.9.34	Gál guguđo Yuuˈdiká hatal muí yieká kieye, Kúún in ađaabano guđoká kí ˈdalaate háluke, tá har nyí ki ˈdiyeenne! gaalí mú yie. Gaal đo mú ˈbíl ˈdiiyiminyká gaa arie.
JHN.9.35	Aalé Yíésu máá in kaayká hát gaalí ˈbíl ˈdiiyiminyká gaa arieká maale. Yíésu mú bííyle mé nie, mú yiete, kieye, Kó Iny Máádhat iiy chie? yie. 
JHN.9.36	Aalé mu kieye, Máá Guđo, máá kinaallá mááya? Mú ye ka géesh, mú iiy yeedhe, yie. 
JHN.9.37	Yíésu mú geey, kieye, Kó mú argiyyo, mu he Máá hí hol geđicháállá, yie. 
JHN.9.38	Aalé máá giriká kieye, Máá Guđo, yáá ko iiy yie, yie, đo mú ˈgas met les kurram gaa ˈdoy.
JHN.9.39	Aaléka, Yíésu kieye, Yú gálaat ˈdéé eiy ki ními ˈdaalle ˈdugaka in lésallá ká yimie, giri gál in mánká in hí yiem ká ˈdeˈdeen-, gál in ˈguoká in ˈdaˈdaboká, yie. 
JHN.9.40	Gál Farisaay Yíésu hol ˈgieká ˈbaal ˈdeenyéél Yíésu hí hodhe-, maaleká kieye, Héél kor háteeye? Nyiin úba inno nyí maníta? mú yie. 
JHN.9.41	Yíésu kieye, Itín hí in mannânyka it onnônyka ađááb mán, kor káána hí kieye, Nyáá nyí biiy gaa argiyya, hí chegedhe háluke, ađaabanokícho hé itle hí gaa iđo, Yíésu hí gáál yie.
JHN.10.1	Aalé Yíésu kieye, Yú hí hé ˈdúwaká geeye, máá wála ˈdeeyle kárle ma kí higiliny-, ˈdeey hođoˈd kí tunoká he máá buraallé-, he fargogínt ki egeetká. 
JHN.10.2	Tá máá wála ˈdeeyle kárle kí higiloká he máá wála lé-, wála ˈdeˈdeenká. 
JHN.10.3	Máállá hé máá wála ˈdeeyle kárle ˈdeˈdeenká hí kar af ki fufura. Máá wála léká hé walalle hí af kiimisat, mu hé walalle meet veveen, wala hí ˈdú seseen, wála yíé ˈdeđisat. 
JHN.10.4	Aalé mu walalle lulle yíé ˈdeeteka, hé wála met nannaat, tá ˈdaa giri wala mú afle ógká hé mú el gaa vereno. 
JHN.10.5	Wala hé máá afle ma kiimisanká el ma gaa vereniny, mú kar hai gaa ˈdarama, Yíésu hí gáál yie. 
JHN.10.6	Yíésu gáál hibéél geeyká, gaal hé híb hélle eiy ma náásan.
JHN.10.7	Aalé Yíésu geđi kieye, Yú hí hé ˈdúwaká geeye, yú he wála kárlé. 
JHN.10.8	Gál ye met ká nadheká lulle he gál buraa lé-, he fargogínt ki egeetká,
JHN.10.9	Yú he kar, máá ye ka naatká rubach hai aargira. Mu ˈdeey hai ká higila, kor yíé hai ˈdeeme, hai ˈdeedhme.
JHN.10.10	Máá buraa léká ká yimieka, hé buruanká, hé yegeská, ubaa hé ˈdeđeneyoká tákáma hí ká egee. Tá yú ka yimíéllá he giri gál ye af maaleká luolmít aargiro-, luolmít ˈduuwle gaa yíéđianká.
JHN.10.11	Yú he Máá ˈdúwa-, wála ˈdeˈdeenká. Máá ˈdúwa-, wála ˈdeˈdeenká sídhlé he wála ˈdú silmia. 
JHN.10.12	Máá gaalí he ki gugusso-, wála ˈdeeˈdémo, gaalí yieká, hé wála hát máá hí léká hí ˈdeˈdeenká ma ká ˈdeˈdeminy. ˈDaa kinaallá ˈdugaka in mu bíních kach ˈguoká wála ˈdu gáá yiimet-, argeka, wála okoˈdmia, kar ˈdarama, binich wála walach gaa ˈgiiliˈgaa, waláátí eiy baađaa. 
JHN.10.13	Máá kinaallá wála in kar ka ˈdaraanallá, he ˈdaa giri mú gaalí he ki gugusso-, wala hí geer ma gaa ˈdeenenyká.
JHN.10.14	Yú he Máá ˈdúwa-, wála ˈdeˈdeenká. Yú yáá walachú óg, tá walachú íín hé ye óg, 
JHN.10.15	hát káána ˈJaachú ye óg-, yú úba ˈJaachú ógallá. Sídhchú wála ha yú ˈdú silmia. 
JHN.10.16	Yú yáá wala éíy taaka ˈdeeyééllá gaa láká ˈguo. Wala kinaallá úba ha yú ká ˈdaanna. Wala kinaallá úba af ha ye maala. Waláállá lulle me tikiˈd haí yeedhe, máállé hí ˈdeˈdeenká tikiˈde. 
JHN.10.17	ˈJaachú ye gielallá he ˈdaa giri yú sídhchú silmuo-, kufunan-, sídhchú geđi yáálle hí hol ka nannasatká. 
JHN.10.18	Sídhchú hé máá níínní hí ye gaa silmuoká mán, yáállé tákáma hí silmia. Yáá fargogint sídhchú ki silmuo-, tá geđi yáálle hí hol ka nannasatká ˈguo. Hemuritééllá ˈJaa chia yú gaa arge, muí gáál yie.
JHN.10.19	Yíésu hatallá tákáma yie, gál guguđo-, Yuuˈdiká geđi eiy ˈgite. 
JHN.10.20	Gál burnayká kieye, Mu in aryáán ubaa sigír ˈgaa háluke, tá mú meete ke af nee ˈdú kokoo? yie. 
JHN.10.21	Tá gáál ˈbáál íín kieye, Hééllá hé ˈdeeny máá aryáán ˈguoká hí hogodhoká muuniny. Máá aryáán ˈguoká háteeye máá in mánká in yé ká ˈdeđia? yie.
JHN.10.22	Aalé Yerúsalem álle ˈjila ˈBíl Waaˈgietká ali kí ˈdiiyye.
JHN.10.23	Yíésu af kinaallá ˈBíl Waaˈgietká gáchlé gaalí Gách Solomon yegetká gaa seseme. 
JHN.10.24	Aalé gál guguđo-, Yuuˈdiká mú ki made, mú yiete, kieye, Kúún taalle ger totom gaa ˈgiˈgisan nyí mé ki kokoyyo! Ebá kúún har Messíya
JHN.10.25	Yíésu gáál ˈdéé hol ˈdú nie, kieye, Yáá kis hí ma géeny, tá itín it ma đíin! Hé gálaat af ˈdaˈdabsuo-, yú ˈJaachú hemuumuritle ki ekemeyóóllá, ˈduuwchú eiy haí kí nannaa, 
JHN.10.26	tá ˈdaa giri itín hí walachú muuninyká it ye iiy ma chegen. 
JHN.10.27	Walachú hé afchú maalo, hé yáálle hí óg, ye igiro. 
JHN.10.28	Hé yáálle hí luolmit biiyoká shiguo, hé ma kufuminy. Hé máá níínní hí ye af ki ririat-, hí ye gíl geer yé gaa ˈdeđisatká mán. 
JHN.10.29	ˈJaa chia ye waláállá ka shieká ííni guchle he met lulle a mé ˈdú gíri. Waláállá hé máá níínní hí ˈJaachú af ki ririat-, hí mú gíl geer yé gaa ˈdeđisatká mán. 
JHN.10.30	Yú ubaa ˈJaachú nyí tikiˈde, Yíésu hí gáál yie.
JHN.10.31	Gál guguđo-, Yuuˈdiká đo geđi waar mú ki tutunoká shuunne. 
JHN.10.32	Aalé Yíésu gáál geey, kieye, Yáá hé hí af ˈdaˈdabiyye-, burnay-, midhab-, ˈJaachú yé gáá ˈdeˈdemeká hí ká aargisie. Tá hé kinaallá lulle hé máre hí ye waar ˈdú tuunna? muí gáál yie. 
JHN.10.33	Gaal mú ˈdéé hol ˈdú nie, kieye, Nyiin hé kua mákárta-, midhab-, ekeycheká ˈdaalle nyáá nyí ko waar ma ki tutuniny. Nyiin ˈdaa giri kó máádhátallá Waag chachaˈdo-, hol Waag hoycheká in nyí ko waar ki tuunna, gaalí mú yie. 
JHN.10.34	Yíésu kieye, Warˈgasamkícho hé ˈdeeny Waag hí hote-, kieye, Itín hí waagam, chieká, hé hí gaa mán? 
JHN.10.35	ˈDeeny Waaˈgiet hé hol ma gaa sorominy. Waag gál ˈdeenyéél shiicheká in waagam chie háluke, 
JHN.10.36	tá háteka, yáá giri ˈJaa chia Waag ye taak kodhdhe-, ye lésal ali ˈdú gáá kaayká, hí ye hatal ka geđichóol? Yú he Iny Waago, yú hí yieká, hí kieye, Kó Waag chaachaˈde! hí ye chegedhóol? 
JHN.10.37	Har yú hé midhab-, ˈJaachú yé gáá ˈdeˈdeenká ma ekemenyka, haí ye iiy chéen. 
JHN.10.38	Tá yáá hé midhab kinaallá ekemeyo. Har úba káána hí ye iiy ma chegenka, hé midhab yú ekemeyoká iiy yiedhíe. Hát kinaallá in hát ˈJaachú ye gaa ijo-, ˈJaachú íín yú gaa ijoká hí kiimisata, hí eiy naasata, Yíésu hí gáál yie. 
JHN.10.39	Aalé gaal geđi mú ˈgiliˈgany gaa ˈgeˈgedhe, mu đo gáál mé af ˈgite.
JHN.10.40	Aalé Yíésu hol nadhe, wár Yorˈdan ílung ˈdaatí yé ki ˈdie, ál Yuána hí gálaat bie gim gaa nannieká gaa yíéđie. 
JHN.10.41	Gál burnayká mú ˈdu gáá yimie. Gaal hol geey, kieye, Yuána hé gálaat af ˈdaˈdabsuo-, ekeyká mán, kor he lullé ˈdaa maallo-, he huogodheká hé ˈdúwa, gaalí yie. 
JHN.10.42	Aalé gál burnayká ál kinaallá Yíésu iiy gaa yie.
JHN.11.1	Aalé máá eny Bedhene-, gaalí Lasááro yegetká kulnadhe. Mú ényle he ény mú nyaaramlé María ubaa Márta hí léká. 
JHN.11.2	María halúg nyárlé Lasááro kúlláállá, he María giri Máá Guđoká sáláb usiyyoká ˈgas ˈdú fafiyye-, meenyle dhúrle mú ˈgas ki shugudicheká. 
JHN.11.3	Aalé hada hol nyaaram kinaallá Yíésu ˈdéé ˈdú lay, kieye, Máá Guđo, máá kuun hí gielká hé kulnadhe, yie. 
JHN.11.4	Aalé Yíésu héél maaleká kieye, Kúlláʼ kinaallá el ˈdáˈdle hé kúfach muuniny. Hééllá hatallá ˈdíéllá he giri fargogint Waaˈgiet gálaat hí aargiro-, Iny Waaˈgiet ˈdúúw egeetká.
JHN.11.5	Yíésu íín hé tág Márta ubaa María tá Lasááro giel. 
JHN.11.6	Tá mu Lasááro kúlalle maaleká mu ál kí ˈjie kinaal aadh naam gaa ˈguole. 
JHN.11.7	He đueká mu lalille geey, kieye, Ka yimedhíe, kí Yuuˈdía hol ˈdú naat, yie. 
JHN.11.8	Gál láliká mú geey, kieye, Máá gáál he oonisúóllo, kuun kó káána gál Yuuˈdi ko waar ki tutuneká muunîny, geđi ál kinaallo seseenne? gaalí mú yie. 
JHN.11.9	Yíésu kieye, Bííy kulich-, ke hujich gaa nannuoká hé aadh ˈgas hí tomon tikiˈde a naama muunîny? Máá bííy kulichká gaa seseenká hé ma riigiriny, ˈdaa giri mu les édhúmle ki seseenká. 
JHN.11.10	Máá bííy gaa ongʼoˈdeká gaa seseenká in riigiria. Hééllá he ˈdaa giri edhum mú gaa mánká.
JHN.11.11	Mu ˈdeenyéél beeteká geđi gáál geey, kieye, Shééléch kúnnaa Lasááro hé rafe. Yú ha seeme, mú ramo gaa kiisia, yie. 
JHN.11.12	Mú lalille kieye, Máá Guđo, mu har rafeka, hai miidhandha, gaalí yie. 
JHN.11.13	Yíésu íín kúfách Lasaaro ˈdeenylé he gáál geđie, tá mú lalille íín rám aađaká he taawue. 
JHN.11.14	Aalé Yíésu gáál ˈdéé hát ˈdabaanká eiy ki nie, kieye, Lasááro hé mán yie, 
JHN.11.15	tá ˈdaa giri yú ál kinaal gaa lalayká, ˈdaakíchoka yáá geer ye gaa meedhe-, giri hí ye iiy chegetoká. Ka kée, kí mú bííyle mé nuo, yie.
JHN.11.16	Aalé Tómas giri gaalí ˈDíđumos
JHN.11.17	Yíésu ali ki ˈdieká Lasááro hát gaalí galie-, uushich
JHN.11.18	Bédhene hé Yerúsalem ma gaa faganany.
JHN.11.19	Aalé gál burnay-, Yuuˈdia-, Márta ubaa María ˈdu gáá yimie-, gáál nyárlé mán yieká ˈdugaka gáál imiro gaa shugudmieká hé ál kinaallá gaa ije. 
JHN.11.20	Márta Yíésu ká yiimie maalleká đo mú agim naate, María íín ˈbíl ki ˈgisate.
JHN.11.21	Aalé Márta Yíésu hol argeká mú geeyche, kieye, Máá Guđo, kúún állá gaa iđînyka, nyárchú hé ma kufúminy. 
JHN.11.22	Tá káána úba hé Waag heesetoká hát Waag hí ko ká shigichoká yáá óg, chie. 
JHN.11.23	Yíésu đo Márta geey, kieye, Nyárkú geđi hai loolnodho, uushich yé hai gáá ˈdeeme, yie. 
JHN.11.24	Aalé Márta kieye, Mu hát kúlích biiy el ˈdaˈd-, Waag gálaat uushim yiem gáá ˈdeđichoká íín úba uushich yé gáá ˈdeenká yáá óg, chie. 
JHN.11.25	Aalé Yíésu kieye, Uushim yiem gáá ˈdeeny ubaa luolmít he yú. Máá ye iiy yeetká har úba kufúminyka hai loolnodho. 
JHN.11.26	Tá gál ye lésallá iiy gaa yeetká lulle taalle bííyyo hé ma kufuminy. Kó héél iiy chíe? muí Márta yie. 
JHN.11.27	Aalé Márta kieye, Iiy-hí Máá Guđo, kúún hát Messíya-, Iny Waagoká yáá iiy yie. Kúún he Máá Warˈgat Waaˈgiet hí hote-, lésallá ka yiimetká, chie.
JHN.11.28	Márta hatal chieká đo hol naate, nyaarlé María viiyye, mú nee ki shaakaˈde, kieye, Máá gáál he oonisuoká hé ká ˈjie, ko hegete, chie. 
JHN.11.29	María héél maaleká đo les gaa kiisate, Yíésu ˈdú siete. 
JHN.11.30	Yíésu af kinaallá hé hátle é ma híliny, hé ál Márta hol gaa argeká ijo. 
JHN.11.31	Aalé gál Yuuˈdia ˈbíl gaa ije-, María imiro gaa shugudmieká María kiisanléél argeká mú el gaa veere. Gaal tawunyleka, mu uushicho álle he seseme, gaa bebeme, he yie.
JHN.11.32	María ál Yíésu hí gaa ijeká nyuoˈde-, mú argiyyeká, mú ˈgas met les gaa ˈdoyye, kieye, Máá Guđo, kúún állá gaa íđinyka, nyárchú hé ma kufúminy, chie. 
JHN.11.33	Aalé Yíésu María ubaa gállé hol ˈgieká bebime-, argeká đo geer hí súm gaa ˈdeenedhe, geer hí gudhdhe, 
JHN.11.34	kieye, Mú ále hí ki galiche? yie. Aalé gaal kieye, Máá Guđo, káde, dháash, gaalí yie.
JHN.11.35	Yíésu đo imiro hí gáá okoˈde. 
JHN.11.36	Aalé gál Yuuˈdia kieye, Bá dhaayyíe, mu hát mú giel! yie. 
JHN.11.37	Gáál ˈbáál kieye, Mu hé máá in mannayká in eiy ma ˈdéeny! Tá háte, Lasááro kúfach ma ka rían? yie.
JHN.11.38	Yíésu uushich álle kí ˈjobondheká đo geđi geer hí gudhdhe. Úúshích kinaallá he liish gaalí wáár af gaa koy mare. 
JHN.11.39	Yíésu gáál geey, kieye, Wáár ali af gaa ée, yie. Márta giri nyárle mán yieká kieye, Máá Guđo, mu uushich afurro gaa rafe, afééllá hé moˈdoy, chie. 
JHN.11.40	Aalé Yíésu kieye, Yú ko ma géeny, iiy chieka, Waag hát fargogiyyoká ha aargiˈda, yú ko ma yéen? yie.
JHN.11.41	Aalé gaal wáár ali af gaa eey. Yíésu úr gaa dhaay, kieye, Baabá, ˈdaa giri ye af maalleká yáá ko gielmít hol ˈdu gáá nie. 
JHN.11.42	Hát kúún aadh lulle ye af mamalloká yáá óg. Tá gál állá ˈgíéllá ˈdaalle ˈdugaka in yú hééllá ki hodhe, giri hát kuun ye ali gáá kaayyeká gaalí iiy yegetká, yie. 
JHN.11.43	Yíésu héél huogodheká, af gaa guđoká Lasááro ki vie, kieye, Lasááro, yé ka ˈdé! yie. 
JHN.11.44	Lasááro giri mán yieká hátlé giri gille ubaa ˈgasle gaalí shaasham ki ˈdane-, gaalí mé úba đafar ki ˈdaneká đo uushich yé gáá ˈdie. Yíésu gáál geey, kieye, Mú uushich đafaraamlééllá gaa furáa, mú hayyíe, mu hí siet, Yíésu hí gáál yie.
JHN.11.45	Aalé, gál Yuuˈdia burnay-, María ˈdú gáá yimieká, hé Yíésu hí ekeyká il ki argeká, Yíésu iiy yie. 
JHN.11.46	Gáál ˈbaal íín gál Farisaay ˈdú sedhe, hé Yíésu hí ekeyká gáál geey. 
JHN.11.47	Aalé gál guguđo-, suoryoká ubaa gál Farisaay hol vie, ˈdéé iđie. Gaal hol yiete, kieye, Háte ki ˈdeeme? Máá állá gaa seseenallá ebá hé burnay-, ke af ˈdaˈdaboká eekemêy! 
JHN.11.48	Múún ki máállá hélle hol ma hegesenka, gálaat lulle mú iiy hai yeedhe. Gál Rooma hai ká ruuma, ál kúnnaa ki Waag gaa vivisatká ubaa gábárích kúnnaallá hai gáál gaa ugunma, gaalí hol yie. 
JHN.11.49	Aalé gaal íínííllá máá gaalí Kayáfas yegie-, wár kinaal geerle máá méte suoryo-, onnoyká ˈdéé hodhe, kieye, Itín gon hé níínní hí ógká mán. 
JHN.11.50	Itín gon it ma tawûny. Itín hé hí ki midhabká mú tikiˈd gáál ˈdú kufunanká kalat, hát gál Yuuˈdi lulle bebewká muuniny, muí gáál yie.
JHN.11.51	ˈDeenyééllá hé mú kasle yé ma gáá ˈdíiny. Mu ˈdaa giri wár kinaal geerle máá méte suoryo-, onnoyká in mu hé biiy met gaa ijoká huogodhe. Yaalmit giri Yíésu gál Yuuˈdi ˈdú kufunan-, 
JHN.11.52	tá gál Yuuˈdi tákámle ma ˈdú kufuminy-, um Waaˈgiet les lulle eiy bash ki yieká úba ˈdú kufunan-, gáál hol ˈdu gáá shuguno-, gáál tikiˈd hođuoká, ta muí hélle huogodhe. 
JHN.11.53	Ameeny kinaallá in gaal Yíésu ooslé yegeská sulle nie.
JHN.11.54	Aalé Yíésu ameeny kinaallá hé úba gál Yuuˈdia hurt đarám ma gaa síen. In đo mu ál kinaal gaa kie, ubaa lalille lés ˈbakat kí ˈjób-, ényle gaalí Eferááyim yeget mare mé nie, ál kinaal gaa yíéđie.
JHN.11.55	Af giri gál Yuuˈdi ˈjilallé máá ˈgasso-, urru-, Waaˈgietká hí gálaat ˈdug gaa nadheká ka ˈjobonteká gál burnayká ˈjienle gaa kie, Yerúsalem mé nie, giri ˈjila hátlé ali ma kí ˈdíinyká hol dhidhiroká.
JHN.11.56	Aalé gálaat Yíésu il ki ˈgeˈgedhe, gaal hátlé ˈBíl Waaˈgietká geer gaa ˈgieká hol heegete, kieye, Háte ki yeedhe, mu kín hé ˈjiláállá álle ká yiimet? hol yie. 
JHN.11.57	Tá gál guguđo-, suoryoká ubaa gál Farisaayká íín hé kis ˈdéé muˈde, giri máádhat Yíésu ál he gaa ijoká óíytaka, mu gáál ˈdéé ˈdú siidho-, mú gaalí ˈgiiliˈgawká.
JHN.12.1	ˈJila máá ˈgasso-, urru-, Waaˈgietká hí gáál ˈdug gaa nadheká mé gáá koonle ram le hí ka ˈgisateká Yíésu Bédhene álle Lasááro hí gaa ijoká ki ˈjie. Lasááro he máá Yíésu hí uushich yé gáá ˈdeeyká. 
JHN.12.2	Yíésu gaalí ál kinaallá gólol tág ki nie. Máá gáál golmieká he Márta, Lasááro íín gál Yíésu hol kara ˈguomietká álle hol af ijeká he gaa ije. 
JHN.12.3	Aalé María đudmit sáláb dhát-, usiyyo-, him hí ilish-, gaalí ˈgór nariˈd-, hídhle gaa ˈdieká eete, Yíésu salab ˈgas met ˈdú fafiyye, meenyle dhúrle mú salab ˈgas ki shugudiche, ˈbíl geer lulle salab úsle hí ki maalay.
JHN.12.4	Aalé Yúúˈdas Iskáryot giri máá lali Yiesu-, gál Yíésu oos ˈguoká Yíésu ˈdú egewká, kieye, 
JHN.12.5	Háteka sálábal gaalí mamadîny-, gaalí bíre ma ka yían-, bírelle gaalí gál he maamanká eiy ma gísinyal? Sáláballá bírellé hí yé ká ˈdeđichoká hé bíre hújíchle ram hí kúˈd seđeká muunîny? yie. 
JHN.12.6	Mu hatallá yíéllá, hé kieye, mu gál he maamanká hí geer gaa ˈdeew, muuniny, mu buraa he liley. Mu íínííllá he máá bíre laliká shomodhelle hí gíl geer gaa iđe-, kor bíre a nigini mare gaa burumeká. 
JHN.12.7	Aaléka, Yíésu kieye, Min salab ki hayyíe, min kúlích gaalí ye gaa gagaluoká héllé he ekeyche. 
JHN.12.8	Gál he maamanká aadh lulle it hí hol af iđa, tá yú yáá ˈjíig ke hol af ma iđiny, Yíésu hí gáál yie.
JHN.12.9	Aalé nyésébích guđo-, Yuuˈdiká Yíésu hát Bédhene gaa ijoká maale. Aalé gaal sedhe, gaal hé ˈdeeny Yiesu tákámle hí ma éeny, gaal Lasááro giri muí uushich yé gáá ˈdeeyká úba aargireká he fede. 
JHN.12.10	Gál guguđo-, suoryoká Lasááro ooslé yegeská úba sulle nie. 
JHN.12.11	Hééllá he ˈdaa giri gál burnay-, Yuuˈdiká fayam Lasaaro maaleká gál guguđo kinaal el af gaa tame-, Yiesu iiy yieká.
JHN.12.12	Bííy éíy taaka ka biˈdeká nyésébích guđo-, ˈjila álle hol ˈdu gáá yimieká hát Yíésu ˈgierich gaa igiro-, Yerúsalem ká yiimetká maale. 
JHN.12.13	Aalé gaal kulidh muˈde, fuadhe, mú agim nadhe, af úr ki eey, kieye,
JHN.12.13	Waag hé gáál ˈdú ˈjiiyye!
JHN.12.13	Máá meeny Máá Guđo Waag kí yimie-,
JHN.12.13	Kánsích Yisirayelallá ebá Waag hí ˈdú ˈguunúánne!
JHN.12.13	gaalí yie.
JHN.12.14	Yíésu kírífíny gaalí ˈdu gáá ˈdeeyká ˈdú yíéđie. Hééllá hát Warˈgat Waaˈgiet hí hote-, giri kieye,
JHN.12.15	Ini Siyon,
JHN.12.15	Bá dháash!
JHN.12.15	Kánsíchkú kírífíny ˈdú ija, ká yiimie!
JHN.12.15	chieká.
JHN.12.16	Lali Yiesu af giri héél hatal ˈdieká hé ˈdeeny Warˈgat Waaˈgiet hí kis ˈdaa Yiesu ki hotééllá hé eiy ma náásan. Héétí gaal úba hé gálaat hí Yíésu ki ekemeyóóllá hát ˈdéé hót hí hogotoká hé eiy ma náásan. Yíésu Waag hí uushich yé gáá ˈdeeyche-, hí gúch koyyeká el ˈdaallá in gaal hééllá lulle eiy naate.
JHN.12.17	Aaléka, Yíésu af giri Lasááro vie-, mú uushich yé gáá ˈdeeyká, nyésébích mú hol ˈgie-, héél lulle il ki argeká fayám les bash ki hoy. 
JHN.12.18	Aalé gál burnayká fayam hélle gálaat af ˈdaˈdabsuo-, Yíésu hí Lasááro ki ekeyká maaleká kie, Yíésu agim nadhe. 
JHN.12.19	Aalé gál Farisaay nyésébích mú agim nadhéél argeká hol geey, kieye, Bá dhaayyíe, múún gon hé ki hát mán. Ebá gálaat lulle hát he mú ˈdú ˈdoˈdodhdheká dhaayyíe! hol yie.
JHN.12.20	Aaléka, gál ˈjila álle mé nie-, Waag viviteká hé gál gál Yuuˈdi muuninyká ˈbaal hí gaa ije. 
JHN.12.21	Gaal Fílib giri máá ény Beđesaida-, lés Galilaayaká ˈdu gáá yimie, mú yiete, kieye, Máá guđo, nyiin Yíésu nyí aargiˈdoká nyí feˈde, yie. 
JHN.12.22	Aaléka, Fílib sedhe, Ánˈduru geey, gaal hullaalle hol eedhdhe, Yíésu geey.
JHN.12.23	Yíésu gáál ˈdéé hol ˈdú nie, kieye, Aleđuđugul Iny Máádhat hí gaa ˈduuwawká hé ali kí ˈdiiyye. 
JHN.12.24	Yú hí hé ˈdúwaká geeye, sííndí aaritle les ki ˈjiiyye-, eeˈd geer naate-, hátle ma kufinyka, hátlé aađa-, aariteká he iđa. Tá har he kuyyeka, af kinaalka đo hai ˈdiiyye, um guđoká hai ˈdalle.
JHN.12.25	Máá sídhle gielká sídhle hai baađisia, tá máá sídhle lésallá gaa điidhoká, sídhle luolmit biiyoká he af ki ija. 
JHN.12.26	Máá hújíchchú nannuoká, hí ye el gáá veero. Ál yú ijoká in gédéchchú úba hí ija. Máá hújíchchú nannuoká, ˈJaachú haí ˈduuwaya. 
JHN.12.27	Aalé káána, geer hé tág ye gaa ˈdeenedhe, tá háte yú yeedhe? Baabá, hé ye met gaa ijóóllá ye gáá bísisho yú yeedhe? Híʼi, hééllá ˈdugaka in yú aleđuđugullééllá kí yimie, Yíésu hí yie. 
JHN.12.28	Aalé mu hatal yieká kieye, Baabá, meenykú ˈduwásish! yie. Aalé ˈdéé hót úr yé gáá ˈdiiyye, kieye, Yáá ˈduwasie, tá geđi ha yú ˈduuwaya, chie.
JHN.12.29	Nyésébích ál kinaal ˈgieká ˈdéé hót úr gaa maaleká kieye, He ˈgeˈgetíâ! Gáál ˈbaal kieye, Máá ˈgasso-, urru-, Waaˈgietká mú geey, yie. 
JHN.12.30	Yíésu kieye, ˈDéé hótééllá ˈdaa he yé kí ˈdiiyyééllá, hé ˈdaachú ma ki taaliny, ˈdaa kíchia ki taalla. 
JHN.12.31	Waag aleđuđugul lésallá ˈdéé ki iđimichoká kálle hé ká maˈde. Kánsích lesallo-, Sátan léká Waag les haí gaa aruanna. 
JHN.12.32	Tá yú af giri gaal ye les gaa egewká gálaat lulle ha yú laadhdha, muí gáál yie. 
JHN.12.33	Mu hatallá yíéllá kúfáchlé he kufunanká gáál geđia. 
JHN.12.34	Nyesebich kieye, Warˈgat Waaˈgiet hé nyí gaa maaleká kieye, Messíya bííyyo ali he ija, he chie. Tá háte geđi kúún kieye, Iny Máádhat lesso gaalí gaa egee? chegedhe. Iny Máádhátallá he mááya? gaalí mú yie. 
JHN.12.35	Aalé Yíésu gáál geey, kieye, Edhum rámlé ka ˈgite-, hí hol af iđaká hé iraam ká ˈdabiyye. Édhum hátlé hí hol ˈgayya, bííy gaa dhátká hí el ma ˈdug gáá hílinyallá hol gaa seesemíe. Máá bííy gaa ongʼoˈdeká gaa seseenká hé ál he nannaatká muog. 
JHN.12.36	Édhum hátlé hí hol ˈgayyáállá, édhum iiy yiedhíe, giri hí um edhum chegetoká, Yíésu hí gáál yie. Yíésu ˈdéé beeteká đo gáál mé af ˈgite, ali gaa sedhe.
JHN.12.37	Yíésu har úba he lullé burnay-, gáál af ˈdaˈdabsúól gálaat met gaa ekeyka, gál burnayká hé mú iiy ma yéen. 
JHN.12.38	Yaalmitééllá ˈdéé hót Waag hí Yisááya ká shiiche-, giri kieye,
JHN.12.38	Máá Guđo, mááya fayamkínyo iiy yie?
JHN.12.38	Mááya gílkú fargogintle eiy naate?
JHN.12.38	chieká, hé ˈduwasiche.
JHN.12.39	Gaal hát Waag iiy ma yegenallá yaalmitle hé Yisááya geđi hí gáál geey, giri kieye,
JHN.12.40	Waag hé gáál in ˈdabsiche, gáál met googonoyche,
JHN.12.40	giri gaal inle he ma ki aargiriny-,
JHN.12.40	kasle he eiy ma ki nannasanká.
JHN.12.40	Waag úba kieye,
JHN.12.40	Gaal hai ye ˈdu gáá ríébiny, yú bisîny,
JHN.12.40	Waag hí chie, Yisááya hí yieká.
JHN.12.41	Yisááya hééllá hodhééllá, Yíésu guchlé arge, in mú ˈdeenyle huogodhe.
JHN.12.42	Har héél úba hatal kátaka, gál guguđoká gál burnayká mú iiy yie, kor gaal ˈdaa giri gál Farisaay hí ˈbíl ˈdiiyiminyká gaa aruanká kikiatká, hé iiy yeenle ma húógon. 
JHN.12.43	Hééllá ˈdaa giri gaal gálaat hí memeyoká fedo-, meeny Waag hí memeychoká ma ˈdú fafinyká.
JHN.12.44	Aalé Yíésu af gaa guđoká ˈdéé ki hodhe, kieye, Máádhat ye iiy yieka, hé yú tákámchú ye iiy ma yéen, Máá ye ali gáá kaayká he iiy yie. 
JHN.12.45	Máá ye dhaˈgasanká, Máá ye ali gáá kaayká he dhaˈgama. 
JHN.12.46	Yú lésallá ka yimíéllá he édhum, giri máá ye iiy yegetká bííy gaa ongʼoˈdeká ma gaa yíéđiminyká. 
JHN.12.47	Máá ˈdeenychú maalo-, kor ˈdéé ma ki yaalinyká yáá ˈdéé ma ki iđiminy. Yú yáá les ˈdéé ki iđiny ma ˈdu gáá yímen, yú lés ririanká ˈdu gáá yimie. 
JHN.12.48	Máá ye điidho-, ˈdeenychú iiy ma yeenká, hé héllé giri hí kúlích biiy el ˈdaˈdká gaa ˈdeđenset-, hí ˈdéé ki iđimuoká ˈguo. Hé kinaallá he ˈdeenychú. 
JHN.12.49	Tá yú yáá hé meenychú ma húógon, ˈJaa chia ye ali gáá kaayká in hé yú hogodhoká ubaa hé yú hí geđuoká ye kí mure. 
JHN.12.50	Mú hemuritle hát luolmit biiyoká yé ˈdú ˈdeˈdeennoká yáá óg. In hé ˈJaachú hí ye geeyká tákámle yú hogodho, Yíésu hí gáál yie.
JHN.13.1	Aalé ˈjila máá ˈgasso-, urru-, Waaˈgietká hí gáál ˈdug gaa nadheká ka tirtirayyeká, Yíésu aleđuđugulle hát ali kí ˈdiiyye-, lésallá haađuo-, bííy ˈJaalle mé nannuoká hé onnoy. Mu hát gállé lesallo-, hí iiy yieká gielká in gielmit kinaallá taalle muí gáál ká ˈgie, muí gáál aargisie.
JHN.13.2	Aalé Yíésu ubaa lalille hátlé gólól gelgaká gaa ijeká, Yúúˈdas Iskáryot giri iny Simonká af kinaallá meeny gíri Sátan hí he mé gaa kaayye, giri gál Yíésu oosle ˈguoká Yíésu ˈdu gáá egewká. 
JHN.13.3	Yíésu hát ˈJaalle hí he met lulle gíl geer fie-, íín Waag gáá yimie-, kor Waag hol ˈdú nannaatká hé onnoy. 
JHN.13.4	Aalé gaal hátlé gólol gíl ka ˈgieká Yíésu les gaa kie, đafarlé biiy ˈdugoká fure, đafar bie shugudsanká seet hite. 
JHN.13.5	Aalé mu ˈdaat ˈjianká bie fadhdhe, lalille ˈgas ˈjiiˈjie, đafar bie shugudsan-, he seet hiteká gáál ˈgas ki shugudie.
JHN.13.6	Aalé mu Símon Bétiro mé đig ka yieká, Símon Bétiro kieye, Máá Guđo, kúún ˈgasso ye ˈjiˈjiyya? yie.
JHN.13.7	Yíésu mú ˈdéé hol ˈdú nie, kieye, Kuun hé yú ekemeyóóllá kó káána eiy ma náásan, kor aadh eiy, eiy ha naasata, mú yie. 
JHN.13.8	Aalé Bétiro mú geey, kieye, Hash! Kúún gon kó ye ˈgas ma ˈjiˈjiny, yie. Yíésu mú ˈdéé hol ˈdú nie, kieye, Har yú ko ˈgas ma ˈjiˈjinyka, af kinaalka hé níínní ke hol ka ˈguoká mán, Yíésu hí mú yie. 
JHN.13.9	Aalé Símon Bétiro kieye, Máá Guđo, af kinaalka hai ˈgas tákámle onnôny, ye gil ubaa mé úba ˈjig, yie. 
JHN.13.10	Yíésu mú ˈdéé hol ˈdú nie, kieye, Máádhat ˈjidhdheka, waaséél ˈgas tákáma hol ˈdú naadha, ˈjiˈjia, ˈdaa giri gónnatí lulle saaloká. Kuun kó saalnate, kor it lulkícho ma saalnany, Yíésu hí Bétiro yie. 
JHN.13.11	Kor it lulkícho ma saalnany, muí yíéllá, he ˈdaa giri mu máá ađááb ˈguo-, gál mú oosle ˈguoká mú ˈdu gáá egewká onnoyká.
JHN.13.12	Aalé mu gáál ˈgas ˈjím hí gaa đuyyeká mu đafarlé biiy ˈdugoká eedhdhe, kaadhdhe, állé ijeká hol ˈdú nadhe, gáál yiete, kieye, It hé yú hí ki ekeyallá eiy naasate? 
JHN.13.13	Itín Máá gáál he oonisuoká ubaa Máá Guđo, hí ye chegedhééllá, hé kinaallá taglé. Yú he máá kinaallá. 
JHN.13.14	Aalé ˈdaa giri yáá Máá kíchia Guđóól ubaa Máá kíchia hí he oonisúól hí ˈgas ˈjieká, itín úba hol ˈgas ˈjiiˈjía. 
JHN.13.15	Yáá hí yaalmít ká argisie, giri hé yú hí ki ekeyallá úba hí hol ki ekemeychoká. 
JHN.13.16	Yú hí hé ˈdúwaká geeye, gedech hé máállé hí hoteká ma ˈdú ˈduwanany, héétí máá ˈgassoká hé máállé hí ali gaa kakawká ma ˈdú ˈduwanany. 
JHN.13.17	Aalé hééllá hí óíyta-, hí ekemeychoka, Waag haí ˈdú ˈgunnuanna.
JHN.13.18	Yáá lulkícho ˈdeenykícho ma hogon. Gál yú waaˈdeká yáá tág eiy óg. Tá hééllá hé Warˈgat Waaˈgiet hí hote-, giri kieye, Máá nyí ˈdaat tikiˈd hol ˈgar kokonyóóllá he mé ilchú,
JHN.13.19	Hééllá hátlé ali ma kí ˈdíinyká yú hí geđia, giri he ali kí ˈdieka, Yú hát he Yúká, iiy haí cheedhe. 
JHN.13.20	Yú hí hé ˈdúwaká geeye, máá yú ali gáá kaawká máá hí ˈdeenyle iiy yeetká yaa ye iiy yie, tá máá ye iiy yeetká Máá ye ali gáá kaayká he iiy yie, Yíésu hí gáál yie.
JHN.13.21	Yíésu hatal yieká geer hí súm gaa ˈdeenedhe, gáál geey, kieye, Yú hí hé ˈdúwaká geeye, itín mú tikiˈd gál ye oos ˈguoká gíl geer hai ye gaa kakaa, yie. 
JHN.13.22	Aalé mú lalille hol ki fuˈjiyye, hol il gaa niiyye, máá muí ˈdeenyle hogodhóól hát kor mááyaká tawuyye. 
JHN.13.23	Gál lálííllá máá Yíésu hí giel mare íín Yíésu he túmus ki koy. 
JHN.13.24	Aalé Símon Bétiro máá kinaal af ki helie, kieye, Ebá mú ka yíéso, he kor mááya? yie. 
JHN.13.25	Aalé máá kinaal Yíésu af ˈbóíy ˈdú nie, kieye, Máá Guđo, hé kinaal mááya? yie. 
JHN.13.26	Yíésu mú ˈdéé hol ˈdú nie, kieye, He máá balasháállá yú shúón ˈgidhieka yú shiguoká, muí yie. Aalé mu balashá shúón ˈgidhieká, balashá Yúúˈdas Iskáryot giri iny Simonká shie.
JHN.13.27	Yúúˈdas tikiˈde balashá af gaa kakaatallá đo Sátan hí hille. Yíésu Yúúˈdas geey, kieye, Hé kua ekemeychoká đo káánallá ékesh, yie. 
JHN.13.28	Kor gál gólól kinaal álle gaa ijeká hé Yíésu hí Yúúˈdas hatallá ˈdú yieká hé muog. 
JHN.13.29	ˈDaa giri Yúúˈdas shomodhe bireká hí gíl geer gaa iđeká, gáál ˈbaal tawunyleka, Yíésu mú hé mákárta-, ˈjilaká ka yío, muuninyka, bíre ˈbaal gál he maamanká shíísho, he mú yie, he yegie. 
JHN.13.30	Yúúˈdas tikiˈde balashá hí gaa bebeyyóóllá đo yíé ˈdie. Af kinaallá biiy hé chuurayyeká.
JHN.13.31	Aalé Yúúˈdas sedheká Yíésu kieye, Iny Máádhat káána hai ˈduuwaa, Waag íín mú hai ki ˈduuwaya. 
JHN.13.32	Waag mú ki ˈduwayyeka, af kinaalka Waag íín đo ál ˈjob mú hollo hol ki ˈduuwaycha. 
JHN.13.33	Ummo, yú aadh ˈgas ninniká tákáma ke hol af ija. Hát giri yú gál Yuuˈdi geeyká in yú hí geđia, itín úba hollo hí ye hol gaa ˈgeˈgete. Tá ál yú mé nannuoká it ál níínní hí kí ˈdiiyyaká mán. 
JHN.13.34	Yáá hí hemurit kaanaká kí mure, hol geelnedhíe. Hát káána yú hí gielallá, itín úba hol geelnedhíe. 
JHN.13.35	Itín hí hol geelneteka, hát kinaallá in gálaat lulle hát itín hí lalichúká kiimita, Yíésu hí lalille yie.
JHN.13.36	Aalé Símon Bétiro Yíésu yiete, kieye, Máá Guđo, ále seseenne? yie. Yíésu kieye, Ál yú seseenká kó káánallá ál ye el kí veeˈdoká mán, aadh éíyyo ye el gáá verenne, yie. 
JHN.13.37	Bétiro mú yiete, kieye, Máá Guđo, háteka káánallá yú ko el ma gáá vereninyal? Yú gon ha ko ˈdú kufuma, muí Yíésu yie. 
JHN.13.38	Aalé Yíésu ˈdéé hol nie, kieye, Kó kín ye ˈdú kufunân? Yú ko hé ˈdúwaká geeye, kúún lúg hátlé ma ˈdânyká a seđe ye gaa faalanna! Yíésu hí Bétiro yie.
JHN.14.1	Aalé Yíésu lalille geey, Ha ger hí gaa ˈdéénen. Waag iiy yiedhíe, yú úba ye iiy yiedhíe. 
JHN.14.2	ˈBíl ˈJaachú hé ger hí burnayká. Onnônyka ger hí ma burnanyka, yáá hí geey. Yú ˈbíl kinaallá seeme, hí ali tág kí kokoo. 
JHN.14.3	Yú sedhe-, hí ali tág kí koyka, hollo hol ká naadha, haí egedhdhe, giri itín úba ál yú ijoká hí yíéđiannoká. 
JHN.14.4	Itín ál yú seseen kinaallá ˈgíéríchle it óg.
JHN.14.5	Aalé Tómas Yíésu yiete, kieye, Máá Guđo, ál seseennoká nyáá nyí muog, tá háteeye, nyí ˈgierich og? yie. 
JHN.14.6	Yíésu mú geey, kieye, Yú ˈgierich, ˈduuw he yú, yú luolmíti. Hé máá níínní ye ma gáá naanka, Waag ˈdú seenká mán. 
JHN.14.7	Itín har hí ye óíytaka, it ˈJaachú úba óg. Aalé káána ke gaa ijóóllá, tá biiy met ki suoyééllá, it mú óg, ubaa mú argiyye, muí gáál yie.
JHN.14.8	Aalé Fílib kieye, Máá Guđo, nyí ˈJaakú ka argísish, hé nyí faaˈgsuoká hé kinaallá, yie. 
JHN.14.9	Aalé Yíésu mú geey, kieye, Fílib, bííy muun ke hol af gáá yíéđieká, kó hátle ye muog? Máá ye argeká, ˈJaa chia arge. Tá háteeye, kúún kieye, Nyí ˈJaakú ka argísish, chie? 
JHN.14.10	Hát yú ˈJaachú gaa ijo-, ˈJaachú íín ye gaa ijoká, kó iiy ma chéen? ˈDeem yú hí geđúóllá hé hé meenychú muuniny. ˈJaa chia ye gaa ijoká in hújíchle nannaa. 
JHN.14.11	Hát yú ˈJaachú gaa ijo-, ˈJaachú íín ye gaa ijoká iiy yiedhíe. Har ˈdee hí iiy ma honyka, hé yú eekemey-, hí il ki argiyyeká, hí iiy hoyo. 
JHN.14.12	Yú hí hé ˈdúwaká geeye, Máá ye iiy yeetká hé yú eekemeyká hai ekemeye. Máá hat kinaalloká ˈdaa giri ˈJaachú yú bííyle mé nannuoká hé éíy taaka gálaat hí af ˈdaˈdabo-, hé yú eekemeyká a mé gíriká hai ekemeye. 
JHN.14.13	Aalé hé hí meenychú ˈdaalle ki hegesetoká roogle met ha yú hí gaa egedhdhe, giri yáá Ínyííllá ˈJaachú ˈdúúw egeetká. 
JHN.14.14	He lullé hí ˈdaa meenychú ki hegesetoká, roogle met ha yú hí gaa egedhdhe.
JHN.14.15	Har hí ye gielnítaka, hé yú hí kí mureká el haí gaa verenne. 
JHN.14.16	Tá ˈJaachú ha yú hegete, mu Máá éíy hí rangʼit yeget-, bííyyo hí hol af yíéđiannoká haí ká shigia. 
JHN.14.17	Máá kinaallá he Hím Naasan hí ˈduuw Waaˈgiet af ki tatuoká. Gál lesalloká ˈdaa giri mú aargiroká điidhe-, ubaa mú muogká in mu gáál ma ˈdú ˈjeˈjeminy. Tá itín ˈdaa giri mu íín hí hol af iđa-, muí gaa ijoká it mú óg. 
JHN.14.18	Yú yáá hí hiyesím ma ki haađiny. Yú geđi af haí kí ˈdeeme. 
JHN.14.19	Aleđuđugul gálaat hí ye ma gaa aargirinyká hé ma faganany, tá itín geđi haí ye aargiˈda. ˈDaa giri yú ali ijoká itín úba taalle ali haí iđa. 
JHN.14.20	Kúlích kinaallá hát yú ˈJaachú gaa ijo-, itín hí ye gaa iđa-, tá yú hí gaa ijoká eiy haí naasata. 
JHN.14.21	Máá hemuumuritchú ki yaal-, hemuumurít el gaa veeroká he máá ye gielká. Máá ye geelnetká ˈJaachú úba haí geelnedhe, yú úba máá kinaallá ha geelnedhe, mú hollo hol kí eedhesia, Yíésu hí gáál yie.
JHN.14.22	Aalé Yúúˈdas éíy taaka-, Iskáryot muuninyká, Yíésu heete, kieye, Máá Guđo, háteeye kúún nyí hol kí eedhesicha, les gálle hol ma kí eedhesiny? yie. 
JHN.14.23	Yíésu mú ˈdéé hol ˈdú nie, kieye, Máádhát ye geelnedheka, he onisinychú el hai gaa verene. ˈJaachú mú hai geelnedhe, mú ha nyí ˈdu gáá chiimedhe, afo nyí hol yíéđianna. 
JHN.14.24	Máá ye ma geelnenyká hé ˈdeenychú el ma gaa vereniny. ˈDeeny hí maallóóllá hé ˈdeenychú muuniny, he ˈJaa chia ye ali gáá kaayká ˈdeenylé. 
JHN.14.25	Hééllá lulle hátlé ke hol af ijo-, yú hí in ma ka kíinyallá, yáá hí ká geey. 
JHN.14.26	Tá Máá hí rangʼite-, Hím Naasan Waaˈgietlé-, ˈdaa meenychúka, ˈJaachú hí ali ˈdu gáá kakawká, he lulle haí oonisia, he met lullé yú hí geeyká táb haí kí gagadha. 
JHN.14.27	Yáá hí naanná af kí hay, naanná chia yú hí shie. Naanna yú hí shíéllá, hé hát naanna gál lesalloká hí hol shiguoká muuniny. Ha ger hí gaa ˈdéénen, hí seerêny.
JHN.14.28	ˈDeeny giri yú hí geey-, yú kieye, Yú ha seeme, kor geđi hollo hí hol ˈdu gáá naadha, yú hí yieká, it maalle. Itín hí ye geelnênyka, hát yú ˈJaachú bííyle mé nannúóllá gerle onnônyka hé hí gaa meedhe, ˈdaa giri mu ye ˈdú guđoká. 
JHN.14.29	Aalé hééllá hátlé ali ma kí ˈdíinyká yáá hí geey, giri he ali kí ˈdieka, hí iiy chegetoká. 
JHN.14.30	Yáá ál ˈjíig hí ki geeyoká mán, ˈdaa giri kánsích lesallo-, Sátan léká ká yiimetká. Máá kinaallá hé níínni ye gil kí mumuroká mán, 
JHN.14.31	tá hééllá yú hurt higilóóllá he giri les gálle yú hát ˈJaachú giel-, hé ˈJaachú hí ye kí mureká lulle el gaa igiroká kiimisatká. Ka kée, kí siet, Yíésu hí lalille yie.
JHN.15.1	Aalé Yíésu kieye, Yú he ˈgór ˈdúwaká. ˈJaachú he máá ˈguor ootoloká. 
JHN.15.2	Mu kolm ye ki ˈgie-, saano hí ma gaa higisinyká ali hai gaa muura, kolm saano hí gaa higissoká íín in hollo hol ki nannaa, giri saano hí hát ˈdabaanká gaa higissoká. 
JHN.15.3	Itín ˈdeeny chia yú hí geeyká ˈdaalleka, it káána kolm ye ki ˈgie-, ˈJaachú hí in hol ki nannuoká chie. 
JHN.15.4	Ye gaa yíéđía, yú hí gaa yíéđia. Kolmit hé tákámle ma higisiny, ˈgórle ki taalka, in higita. Itín hí ye ma ki ˈgiinyka, it ma higisiny.
JHN.15.5	Yú he ˈgór, itín hí kolmo. Máá ye gaa yíéđuo-, yú gaa yíéđuoká, súmmo higissa. Itín hí ye gaa líítaka, it hé níínní hí uˈdaká mán. 
JHN.15.6	Máá ye ma gaa iđinyká, he hát kolmit gaalí lay-, gogoyyeká. Kolm hatallóóllá hollo gaalí hol ˈdú shuguna, ˈjiet ha gaalí ki lalama, hai ˈdunnuma. 
JHN.15.7	Har hí ye gaa iđa-, ˈdeenychú hí gaa ijoka, hé hí feˈdeká heetíe, haí aargiˈda. 
JHN.15.8	Itin saano burnayká hí gáá higisso-, hí lalichú ká iđaka, hé kinaallá in ˈJaachú ˈdúúw shigia.
JHN.15.9	Gielmit ˈJaachú hí ye ká ˈguoká in yú hí ká ˈgaa. Gielmit chiallá gaa yíéđía. 
JHN.15.10	Hát yú hemuumurit ˈJaachú ki yaal-, mú gielmitle gaa ijóóllá, itín har hí hemuumuritchú ki taalka, gielmitchú haí gaa yíéđianna. 
JHN.15.11	Yáá hí hééllá geey, giri geer gaa meenchú hí gaa yíéđianno-, geer gaa meenkícho ˈduuwayoká. 
JHN.15.12	Hemuritchú hééllá: Hát yú hí gielallá itín úba hol geelnedhíe. 
JHN.15.13	Gielmit máálle sídhle sheelle ˈdú sillieká, hé gielmit níínní guđo-, hí a mé iđoká mán. 
JHN.15.14	Hé yú hí ki mureká ˈgíéríchle hí naateka, itín hí sheelchú. 
JHN.15.15	Yáá geđi hí géde ma yegen, ˈdaa giri gedech máállé hí hoteká héllé ekemeyoká muogká. Yáá káána hí sheelchú yie, ˈdaa giri he lullé yú ˈJaachú gaa maaleká, yú hí geeyká. 
JHN.15.16	Itín it ye ma ka éeny, yaa hí ká shuune, hí hujichaam met ki kuokoy, giri hí seseenne-, saano hí gáá higisso-, saano kinaal bííyyo ali ijo-, hé hí ˈdaa meenychú ˈJaachú ki hegesetoká muí ká shiguoká. 
JHN.15.17	Hé yú hí kí mureká hééllá: Hol geelnedhíe, Yíésu hí gáál yie.
JHN.15.18	Aalé Yíésu geđi kieye, Har les gálle hí nebítaka, hát erkob ye nebedheká onnóo. 
JHN.15.19	Itín hí lésallá gálle kátaka, les hát hí léká gálle onnônyka hé hí giel. Itín ˈdaa giri hí gál lesalloká muuniny-, yú hí waaˈde-, hí lésallá gíl sug ki haycheká in les gálle hí neb.
JHN.15.20	ˈDeeny yú hí geeyká táb ˈdodhdhíe, giri yú kieye, Gedech hé máállé hí hoteká ma ˈdú ˈduwanany, yú yieká. Gáál ˈbáál hé ye manyjasie, gaal itín úba haí maanyjasia. Gáál ˈbáál hé he onisinychú chiˈde, gaal he onisinykícho úba hai chiiˈda. 
JHN.15.21	ˈDaa giri itín hí gálchú-, ubaa Máá ye ali gáá kaayká gaalí muogká, in gaalí hatallá maanyjasia. 
JHN.15.22	Yú onnônyka ma ká yimen-, gáál ma geenyka, gaal hé onnônyka ađaabano mán. Tá káánaka, gaal hé hát níínní ađaabano gaa faalanká mán. 
JHN.15.23	Máá ye nébká hé ˈJaachú úba néb. 
JHN.15.24	Yú onnônyka hé gálaat af ˈdaˈdabsuo-, máádhat hí ma ekemenyká gáál hurt ma gaa eekemenyka, gaal hé onnônyka ađaabano mán. Tá káána gaal hé hé kinaallá arge, kor hé yú ubaa ˈJaachú nyí hol ˈgar nebedhe. 
JHN.15.25	Tá hééllá hé gaalí Warˈgat Waaˈgiet gaa veere-, giri kieye, Gaal hállééllá ye nebedhe, chieká, he ˈduwasie. 
JHN.15.26	Máá hí rangʼite-, ˈJaachú gáá yiimetká ali ha yú hí ˈdu gáá kakaa. Máá kinaallá he Hím Naasan ˈJaachú yé gáá ˈdeˈdeen-, hí ˈduuw Waaˈgiet af ki tatuoká. Hím Naasan kinaallá in hí ˈduuwchú geđia. 
JHN.15.27	Aalé ˈdaa giri kíssóótí ke hol ˈgie-, káána đigallá itín úba ˈduuwchú gálaat haí geđicha.
JHN.16.1	Hééllá lullé yú hí geeyallá, he giri iiy yeen kíchia hí ye ka ˈgayyaká hí ma haađinyká. 
JHN.16.2	Itín gaal ény ˈdiiyiminyká haí ká riidha. Tá bár gál hí yegeská kieye, Nyíín Waago nyí hujich ki nanniyya, yegetká, hé geđ igiˈdo. 
JHN.16.3	Gaal hí hééllá ki ekemeyóóllá he ˈdaa giri gaal ˈJaachú ubaa yú nyí muogká. 
JHN.16.4	Aaléka, yáá hí geey, giri hééllá bárle ali kí ˈdiiyyeka, hát yú hí geeyká hí táb ka ˈjeenká. ˈDaa giri kis ke hol ˈgieká in yú hí hééllá biiy ératíá ma gáá géeny.
JHN.16.5	Tá káána yú Máá ye ali gáá kaayká bííylé mé nannaa, tá itín it máá níínní ye hegeset-, kieye, Ále seseenne? ye yegetká mán. 
JHN.16.6	ˈDaa giri yú hí hééllá geeyká, in ger hí gaa ˈdeenedhe. 
JHN.16.7	Tá yú hí hé ˈdúwaká geeye, kímchú hé hí ki midhab. Har yú ma kiinyka, Máá hí rangʼit yegetká hé hí ma ˈdu gáá yiimen. Tá yú sedheka, mú ali ha yú hí ˈdu gáá kakaa. 
JHN.16.8	Mu ká yimieka, gálaat tawunylé ˈdaa ađaabano-, ubaa he fedit Waaˈgiet-, tá ˈdéé ki iđiny Waaˈgietká hát gaalí taawuo-, tagle muuninyallá gáál eiy hai ki nannaa. 
JHN.16.9	Ađaabano muí gáál eiy ki nannúóllá hélle hééllá: Gaal ađaabano ˈgúóllá, he ˈdaa giri gaal ye iiy ma yéenká. 
JHN.16.10	Mu he fedit Waaˈgiet hélle gálaat eiy ki nannúóllá, he ˈdaa giri yú bííy ˈJaachú mé nannuo-, hí ye ál ˈjob ma gaa aargirinyká. 
JHN.16.11	Tá ˈdéé ki iđiny muí gálaat eiy ki nannúóllá, he ˈdaa giri Waag kis kánsích lesallo-, Sátan léká ˈdéé ki iđicheká.
JHN.16.12	Yú yáá hé guđo-, hí ka geđuoká ˈguo, kor it káánallá hé kinaallá ma uriny. 
JHN.16.13	Tá Hím Naasan hí ˈduuw Waaˈgiet af ki tatiyyo kinaallá ká chimieka, he lullé ˈdúwaká af haí gáá kokoyyo. Mu hé hélle ma hogon, mu hé maaleká hai hogodho, hé geđ igiroká haí ká geđia. 
JHN.16.14	Mu héchú met hai ye gáá egedhdhe, haí ˈdu gáá siidha, eiy haí kí nannaa. Yaalmitééllá in mu ye ˈduuwasia. 
JHN.16.15	He lullé ˈJaachú hí léká, héchú. ˈDaa kinaallá in yú kieye, Hím Naasan héchú met hai ye gáá egeete, haí ˈdu gáá siita, eiy haí kí nanniyya, yú hí yie.
JHN.16.16	It guch guđo hí yíéđiannoká mán it ye ma aargiriny, it guch guđo úba hí yíéđiannoká mán đo haí ye argiyye, Yíésu hí lalille yie.
JHN.16.17	Mú lalille ˈbaal hí hol heegesete, kieye, ˈDeeny muí hodhe-, mu kieye, It guch guđo hí yíéđiannoká mán it ye ma aargiriny, it guch guđo úba hí yíéđiannoká mán đo haí ye argiyye, muí yíéllá, kor hélle meete? Héétí ˈdeeny muí hodhe-, kieye, Yú ˈJaa chia bííyle mé nannaa, muí yíéllá, hélle úba meete? gaalí hol yie. 
JHN.16.18	Aalé gaal taalle hol heegete, kieye, Guch guđo mán, hélle meete? Hé muí hogodhóóllá, har ki múógaa! gaal hí hol yie.
JHN.16.19	Yíésu hát gaalí ˈdéé hótal hegesetká kimite, gáál geey, kieye, He in hé yú hodhe-, yú kieye, It guch guđo hí yíéđiannoká mán, it ye ma aargiriny, it guch guđo úba hí yíéđiannoká mán đo haí ye argiyye, yú hí yíéllo, hélle hí hol hegesete? 
JHN.16.20	Yú hí hé ˈdúwaká geeye, itín haí beenne, imiro haí ˈjiibicha, les gálle íín ger haí gaa meedhe. Itín ger haí gaa ˈdeđendhe, tá ger gaa ˈdeenenkícho geyyiny yé hai ˈdú ˈdeenne. 
JHN.16.21	Min ˈdal hí ká chirate-, geer hí veerenneka, đo gon haí boloyye. Hol eiy niiyyeka, gon bolo he argiyyeká gíl sugó ki hayche, geer haí gaa meedhe, ˈdaa giri véel ˈdalleká. 
JHN.16.22	Aalé káánaka, itín it ger hí gaa ˈdeenedhe. Tá yú geđi hollo ke hol aargira, af kinaallá ger haí gaa meedhe, geyyiny kíchia kinaallá hé máá níínní hí gaa egeetká mán. 
JHN.16.23	Kúlích kinaallá it hé hí ye hegesetoká mán. Tá yú hí hé ˈdúwaká geeye, ˈJaachú hé hí ˈdaa meenychú ki hegesetoká haí ká shigia. 
JHN.16.24	It hátle hé hí ˈdaa meenychú ki ruogonneká mán. Roogonóo, he haí aargiˈda, ger súm haí gaa meedhe.
JHN.16.25	Hééllá lulle hát he hol ki ekeny-, hibanoká yú hí ká geey. Tá aadh ˈgas yú hí hát he hol ki ekeny-, hibanoká ma ká geđiny-, yú hí yaalmit ˈJaachú hát ˈdabaanká ka geđuoká ali hai kí ˈdeenne. 
JHN.16.26	Kúlích kinaallá ˈdaa meenychú he haí ki rogononno. Tá yáá kieye, Itín ˈJaachú he yú hí kí rogonmo, hí ma yegen. 
JHN.16.27	ˈJaachú íín hé hí giel, ˈdaa giri itín hí ye giel-, ubaa yú hát Waag gáá yimieká hí iiy chieká. 
JHN.16.28	Yú ˈJaa chia gáá yimie, in lésallá mé ká nie. Aalé káána lésallá ha haađia, ˈJaa chia hol ˈdú naadha, Yíésu hí gáál yie.
JHN.16.29	Aalé Yíésu lalille kieye, Đug, kó káána ˈdeeny édhká huogote, kó hibano hélle nyí eiy ma nannasanká ma húógon. 
JHN.16.30	Aaléka, hát kuun he lulle óg-, máá ko ˈdéé hol ˈdu gáá nannuo-, mánká nyáá nyí argiyye. Hééllá in hát kuun Waag gáá chimieká nyí iiy hoy, gaalí mú yie. 
JHN.16.31	Yíésu gáál ˈdéé hol ˈdú nie, kieye, Afééllo hí iiy chegedhe? 
JHN.16.32	Bá dhaayyíe, aadh ˈgas hé tág ká ˈjobonte, giri itín hí eiy baađayya-, hí eiy gaallaʼ-, hí ye tákámchú ká gaataká. Tá yáá tákámchú ma ká ˈgiisan, ˈJaachú nyáá nyí hol ˈgayya. 
JHN.16.33	Yú hí hééllá geeyallá, he giri ˈdaachúka, hí naanná aargiˈdaká. Lésallá he il haí gaa aargiˈda, tá haí ger mare ˈgíiny, yáá les ká adhdhe, muí gáál yie.
JHN.17.1	Aalé Yíésu ˈdeeny kinaal beeteká đo úr gaa dhaay, kieye, Baabá, aadh ˈgas hé ali kí ˈdiiyye. Inykú ˈduwásish, Iny íín hí ko ˈduwayo. 
JHN.17.2	Kuun kó kansim yáá Iny kuallá hí gálaat lulle he ki mumuroká ye shiiche, giri gál ye ka shiicheká lulle yú luolmit biiyoká shiguoká. 
JHN.17.3	Luolmit biiyoká hatallá gaalí aargira, giri kúúni Waag tikiˈde-, ˈdúwáállá gaal ko óg-, yáá Yiesu Kirísto-, kuun ye ali gáá kaayyééllá úba gaal ye ógká. 
JHN.17.4	ˈDaa giri hújích ye ka shiicheká yú beeteká, yáá ko lésallá gaa ˈduway. 
JHN.17.5	Aalé, Baabá, ye ˈduuw héle les hátle biiy gaa mannayyeká yú ubaa kuun ke hol ka ˈgieká, ye káánallá ki ˈdúwash.
JHN.17.6	Yáá gál ye lésallá gáá shiicheká húgúmkú argisie. Gaal he gálkú, kúúni hí ye ká shiiche, gaal hé ˈdeenykú el gaa veere. 
JHN.17.7	Aalé káána, gaal he lullé ye ka shiicheká hát ko yé gáá ˈdieká hé kimite. 
JHN.17.8	Fayam ye ka shiicheká yáá gáál shie, hé gaalí iiy yie. Gaal hát yú ko yé gáá ˈdieká hé eiy naate, tá kuun hát ye ali gáá kaayyeká úba hé iiy yie. 
JHN.17.9	Yú ˈdaa galallá ko kí rogonmo, yáá ko les gálle ˈdaalle ma kí rogonminy. Tá gál ye ka shiichééllá he gál yú ko kí rogononká, ˈdaa giri gaal he gálkúká. 
JHN.17.10	He lullé yú ˈguoká hékú, tá he lullé kuun hí ˈgayyoká héchú. Tá gáál ˈdaalleka, ˈduuwchú hé gálaat hí arge. 
JHN.17.11	Yú yáá lésallá ma gaa iđiny, yú bííy kua mé ká nannaa, gaal íín lésallá he kí ˈgiita. ˈJaa chia saas mánnallo, meeny kua ye ká shiichééllá ˈdaalleka, gáál in ki ˈdé. Hát muun ke tikiˈdééllá, gaal íín úba hí tikiˈd yeet. 
JHN.17.12	Af giri gáál nyí hol ˈgayyeká meeny ye ká shiichééllá yú gáál in ki yiel, in gaal naanná ije. Gaal hé máá níínní muun gáál gaa ˈgiteká mán. Gálallá máállé tikiˈde-, muun gáál gaa ˈgiteká he iny baađawká tákáma,
JHN.17.13	Yú káána bííy kua mé ká nannaa. Hééllá lésallá yú gaa hogodho, giri geyyinychú gálallá koch chegetká. 
JHN.17.14	Yáá gáál fayamkú shie. Tá ˈdaa giri gaal íín hát yúka, gál lesallo-, muuninyká, gáál hé les gálle hí nebedhe. 
JHN.17.15	Yáá ko ma rogonminy, kieye, Gáál lésallá gaa éeb, ma yegen, he gáál ˈdaa Sátanáka in ki ˈdé, yú yegedhe. 
JHN.17.16	Hát tikiˈde yú máá lesallo-, muuninyallá, gaal íín úba hé gál lesallá muuniny. 
JHN.17.17	Gáál hol taak ki kúo, gáál ˈduuwkú ki dhíir. ˈDuuw kinaallá he ˈdeenykú. 
JHN.17.18	Hát ye les ali ˈdu gáá kaayyééllá, yú úba yáá gáál alb fie. 
JHN.17.19	Gaal íín ˈdaalle ˈdugaka in yú dhúrchú ko hol taak kí koy, giri gaal íín úba ˈdeeny kua ˈdúwaká hí ko taak kí kokuoká.
JHN.17.20	Yáá gálallá tákámle ko ma kí rogonminy, yú gál fayam chia gálallá hí hogodhoká maalo-, ye iiy yegetká úba ko kí rogonmo, 
JHN.17.21	giri gaal lulle tikiˈd yegetká. Baabá, hát kuun ye gaa iđo-, yú ko gaa ijóóllá, gaal íín úba hí muun gáál gaa yíéđuo, giri les gálle hát kuun ye ali gáá kaayyeká iiy yegetká. 
JHN.17.22	Yáá gáál ˈduuw kuun hí ye ka shiicheká shie, giri gaal íín hát muun ke tikiˈdééllá íín úba tikiˈd yegetká. 
JHN.17.23	Hát yú gáál gaa ijo-, kuun ye gaa iđóóllá, gaal hí hát ˈdabaanká tikiˈd yeet, giri les gálle hát kúún ye ali gáá kaayye-, gielmit kuun hí ye gielká, úba kuun hí gáál gielká kiimisatká.
JHN.17.24	Baabá, gál ye ka shiichééllá, ál yú gaa ijoká úba yíéđian-, guch chia ye ka shiichééllá úba aargiroká yú fede. Kuun les hátle biiy gaa mán, in ye giel, ye guchééllá ká shiiche. 
JHN.17.25	ˈJaa chia saas mánnallo, har úba les gálle ko móíytaka, yú yáá ko óg, tá hát ye ali gáá kaayyeká hé gál chiallá úba hí óg. 
JHN.17.26	Yáá gáál ˈduuwkú onisie, gaal ko onnodhe, tá gáál taalle ha yú ko oonisia, giri gielmit ye gielká úba gáál gaa iđo-, yú úba gáál gaa ijoká, Yíésu hí ˈJaalle yie.
JHN.18.1	Aalé Yíésu ˈdeeny kinaal beeteká ubaa lalille hol eedhdhe, Il Kediron hođoˈd ˈdoy. Gaal ˈguor saano salab-, íl in ˈdaatí ˈgieká hile. 
JHN.18.2	Yúúˈdas giri gál Yíésu oosle ˈguoká Yíésu ˈdu gáá egewká hé ál gaalí sedhe kinaal onnoy, ˈdaa giri Yíésu ubaa lalille ál kinaal af burnayká hol ˈdú sesemeká. 
JHN.18.3	Aalé Yúúˈdas, yuoy ubaa gál ˈBíl Waaˈgietká ˈdedeen-, giri gál guguđo-, suoryoká, ubaa gál Farisaay hí ali ka fieká eedhdhe. Gaal nyátáá ubaa kat ˈjiet hí gaa boloonnoká, tá ˈgulo shuunne, ál kinaal mé nie.
JHN.18.4	Yíésu hát he lulle il hí aargiˈdoká ógká, gáál af ki sedhe, gáál yiete, kieye, Mááya hí hol gaa ˈgeˈgete? yie. 
JHN.18.5	Gaal mú geey, kieye, Nyiin Yíésu Nasaretká nyí hol gaa ˈgeˈgete, gaalí yie. Yíésu kieye, Yíésu Nasaret he yú, yie. Yúúˈdas giri mú gáál ˈdu gáá eeyká hé gál kinaallá hurt gaa yiel. 
JHN.18.6	Aalé tikiˈde Yíésu kieye, He yú, yegetallá, gaal đo el ki gaagabe, les ˈdane. 
JHN.18.7	Mu geđi gáál yiete, kieye, He in mááya hí hol gaa ˈgeˈgete? yie. Gál giriká kieye, Yíésu Nasaretká, yie. 
JHN.18.8	Aalé Yíésu kieye, Yáá kis hí geey, he yú, yáá hí yie. Aalé káána hí ye hol gaa ˈgeˈgete háluke, gálallá hayyíe, hí siet, yie. 
JHN.18.9	Hééllá hatallá ˈdíéllá, he ˈdeeny muí hodhe-, giri mu kieye, Gál ye ka shiichééllá hé máá níínní hí gaa baađawká mán, muí yieká, ˈduuwawká.
JHN.18.10	Aalé Símon Bétiro faaˈdlé órof ˈgieká ká sillite, máá méte suoryoká máállé gedech-, hí hujich ki nannieká sabite, mú nét ˈdaa naaniet gaa sare. Máá gedech kinaallá meenyle Málkas. 
JHN.18.11	Aalé Yíésu Bétiro ki ˈday, kieye, Faaˈd tobotle hol ˈdú naʼ! Kulu ˈJaachú hí ye ka shíéllá, yáá ma igimîny? yie.
JHN.18.12	Aalé yuoy ubaa máállé hí mé ki yielká, tá gál Yuuˈdi-, gállé ˈBíl Waaˈgietká ˈdeˈdeenká Yíésu ˈgiliˈgay, mú gil sug ki hiigidhe, 
JHN.18.13	mú erkob Ánnas giri Kayáfas sodh léká met eey. Kayáfas he máá wár kinaalláka, máá méte suoryoká onnoyká. 
JHN.18.14	Kayáfasallá he máá giri gál Yuuˈdi geey-, kieye, Mú tikiˈd gálaat ˈdú kufunanká kalat, yieká.
JHN.18.15	Símon Bétiro ubaa máá éíy láliká Yíésu el gaa veere. Máá láli kinaal íín hé máá méte suoryoká hí onnoy. Aalé mu náb máá méte suoryo-, gaalí Yíésu sidheká álle úba sedhe. 
JHN.18.16	Bétiro íín náb kinaal káráfle ki ˈdie. Máá giri láli-, máá méte suoryoká hí onnoyká hol ká nadhe, ini karaf ˈdeˈdeenneká geey, Bétiro nááb gáá kaadhdhe.
JHN.18.17	Aalé ini kinaal Bétiro heesete, kieye, Máá gaalí állá ka eeyallá lalille mú tikiˈd hé kuun muunîny? chie. Aalé Bétiro kieye, Hé yú muuniny! yie.
JHN.18.18	Aalé ˈdaa giri biiy ˈdéeny ˈgayyeká gál gédeká ubaa gál biiy ˈdeˈdemeká ˈduno he ˈjiet gaa iđiteká ˈbuˈbute. Bétiro úba hé ál kinaal yiel, gáál hol ˈjiet kinaal ˈgar ˈbuˈbute.
JHN.18.19	Aaléka máá méte suoryoká Yíésu yaalmit lalille ubaa he onisinyle yiete. 
JHN.18.20	Aalé Yíésu kieye, Yú les ˈdeeny édhká geey. Yú bar lullé ény ˈdiiyiminyká ubaa ˈBíl Waaˈgiet-, gál Yuuˈdi-, hí hol ˈdu gáá yiimetká gálaat he gaa oonisie. Yáá ˈdeeny níínní hát shuolitiká huogodheká mán. 
JHN.18.21	Tá háte ye hegesetóol? Gál hé yú huogodheká maaleká yíéso. Hé yú huogodhe kinaallá hé gaalí óg, yie. 
JHN.18.22	Yíésu héél hodheká, gál ˈBíl Waaˈgiet ˈdeˈdeme-, ál kinaal ˈgieká mú tikiˈd hí innum gíl gaa ˈdoy, kieye, Máá méte suoryoká hatallo ˈdéé af ki nanniyya? yie. 
JHN.18.23	Yíésu mu ˈdéé hol ˈdú nie, kieye, Har hé ˈdeewká yú hodheka, héllé ˈdeew kinaal ebá ká hot. Tá har hé ˈdúwaká yú hodheka, háteka ye ˈdoyyéel? mú yie. 
JHN.18.24	Ánnas đo Yíésu hátlé gaalí gil hiigidheká yuoy geey, giri Yíésu gaalí máá méte suoryo-, Kayáfas léká ˈdú egewká.
JHN.18.25	Aalé Bétiro állé yiel-, ˈjiet gaa ˈbuˈbuteká, gaalí yiete, Mú máá lalille tikiˈd hé kuun muunîny? gaalí mú yie. Mu falme, kieye, Hé yú muuniny, yie. 
JHN.18.26	Máá méte suoryoká gállé gédeká máá máálle Bétiro hí net gaa sareká Bétiro yiete, kieye, Máá yú arge-, ˈguor saano salabká álle mú hol gaa ˈgieká hé kuun muunîny? yie. 
JHN.18.27	Aalé Bétiro geđi Yíésu gaa falme, tíkíˈdé kinaallá lúg đo ˈdayche.
JHN.18.28	Aalé bar fuadheká gaal Yíésu Kayáfas álle gaa eedhdhe, mú máá Rooma kansichká ˈbíllé kansimoká eey. Gál guguđo-, Yuuˈdi-, gáál hol ˈgieká hé ˈbíl kansimo kinaallá náble geer ma híliny. Gaal ál kinaal hílinyka, saasso he kaadhdhe, hé ˈjila gólólle ma kokôny. 
JHN.18.29	Aalé Bilááto gáál yé ˈdu gáá ˈdie, gáál yiete, kieye, Máállá meete ˈdeeney, hí ˈdú katate? yie. 
JHN.18.30	Gaal kieye, Mu onnônyka he ma ˈdeenenyka nyáá nyí ko ma ˈdu gáá egêny, yie. 
JHN.18.31	Aalé Bilááto gáál geey, kieye, Mú itle hí eedhdhíe, mú nyátálkícho ˈdaalle ˈdéé ki iđía, yie. Gál Yuuˈdiká kieye, Hemurit kíchia Roomakáka, oos nyí gálaat chegeseká it nyí ká riate, gaalí yie. 
JHN.18.32	Hééllá hatallá ˈdíéllá, he ˈdaa giri Yíésu kúfáchlé yaalmitle kis huogodheká ˈduuwawká.
JHN.18.33	Aalé Bilááto ˈbíllé kansimoká geer hol ˈdú nadhe, Yíésu vie, mú heete, kieye, Kúún in he kánsích gál Yuuˈdi? yie. 
JHN.18.34	Yíésu mú ˈdéé hol ˈdú nie, kieye, He in ˈdéé hótkúû, ebá gál éíyyo ko ye geey? yie. 
JHN.18.35	Aalé Bilááto kieye, Yú he máá Yuuˈdi? Kuun gál kua Yuuˈdiká ubaa gál guguđo-, suoryoká ko ye ˈdu gáá eey. Meete ˈdeeneyche? muí Yíésu yie. 
JHN.18.36	Aalé Yíésu kieye, Guch chú hé guch lesallá muuniny. Guch chú guch lesallo-, onnônyka, gál chia yú mé ki yaalká hé onnônyka oos iđie, gál Yuuˈdi hé ye ma ˈgiiliˈgâny. Tá guch chú íín álle taaka, yie. 
JHN.18.37	Bilááto kieye, Kuun a kinaalka, máá kansichaa! yie. Yíésu mú ˈdéé hol ˈdú nie, kieye, Yú hát kansichká kó hote. Yú ˈdaa kinaallá ˈdugaka in ˈdalidhe, lésallá ká yimie, giri ˈdúúw hogodhoká. Tá gál ˈdeeny ˈdúwaká ˈdaalle ki yaalká lulle af nee hai ye kokoo, yie.
JHN.18.38	Bilááto kieye, ˈDeeny ˈdúwaká meete? yie. Bilááto ˈdéé hótal hodheká đo yíé ˈdie, gál Yuuˈdiká geđi ˈdú sedhe, kieye, Yáá máállá hé ˈdeeney gaa argeká mán. 
JHN.18.39	Tá itín it nyátál ˈgayya, af giri ˈjila Waag máállé ˈgasso-, urruká gálaat ˈdug gaa nadheká aflékáka, gál gaalí hiigidheká yú hí mú tikiˈd kí fufuroká. Aaléka, itín yú hí kánsích Yuuˈdi kí fuuroká it feˈdée? yie. 
JHN.18.40	Gaal đo kúóˈd ˈdoy, kieye, Ha nyí máá kinaallá kí fúriny, nyí Baráábas kí fur! gaalí yie. Baráábas íín he máá gál les mé ki ˈgieká mé il gaa yielká.
JHN.19.1	Aalé Bilááto yuoy ˈdéé ki mure, giri gaal Yíésu egeet-, mú anakoto ki tuunoká. 
JHN.19.2	Yuoy đo shóte híí tág gaa niiyye, mú mé kaayye. Gaal mú đafar gielle-, búr korbiso mare kaay.
JHN.19.3	Gaal mú bala ˈdiiđime, kieye, Kó ˈdúwa-, Kánsích Yuuˈdííllo! yiegie. Gaal úba mú tune.
JHN.19.4	Bilááto geđi gál guguđo-, Yuuˈdiká yé ˈdú ˈdie, kieye, Bá dhaayyíe, yú hí mú yé ˈdu gáá ˈdeđúóllá, he giri itín hé muí ˈdeeneyká hát yú mú ma gaa árginyká hí kiimisatoká, gáál yie. 
JHN.19.5	Aalé Yíésu đafar gielle-, korbidheká ubaa hiiny gaalí sháásha tág gaa nie-, gaalí fieká yé kí ˈdie. Bilááto đo gáál geey, Bá dhaayyíe, mu hállá! yie. 
JHN.19.6	Gál guguđo-, suoryoká ubaa gállé kaansúoká tikiˈde mú aargiróóllá, kúóˈd ˈdoy, kieye, Mú ˈgór đarám yaalká ˈdug ˈdú yiesíe! Mú ˈgór đarám yaalká ˈdug ˈdú yiesíe! yie. Aalé Bilááto gáál ˈdéé hol ˈdú nie, kieye, Itín dhúrkícho mú eedhdhíe, mú ˈgór đarám yaalká ˈdug ˈdú yiesíe! Yú yáá hé muí ˈdeeney-, mú gaa argeká mán, yie. 
JHN.19.7	Aalé gál Yuuˈdiká điidhe, kieye, Nyíín nyáá nyí hemurít ˈgayya, ˈdaa giri mu hol Iny Waaˈgiet yegetká, mu gon hai kufe, gaalí yie.
JHN.19.8	Bilááto héél maaleká đo geđi súm seerey, 
JHN.19.9	ˈbíl kansimoká geđi hol ˈdú nadhe. Mu Yíésu yiete, kieye, Kúún máá aleeye? yie. Tá Yíésu hé ˈdeeny níínní mú hol ˈdú nieká mán. 
JHN.19.10	Aalé Bilááto kieye, Kúún kó ye ma ká geđîny? Yú hát fargogint kuun ko ki fufuroká ubaa ko ˈgór đarám yaalká ˈdug ˈdú yegeská ˈguoká kó múog? mú yie. 
JHN.19.11	Yíésu mú ˈdéé hol ˈdú nie, kieye, Kúún Waag ko fargogínt úr ma gáá shiinyka, kó fargogint ˈgayyo-, ye he ki mumuˈdoká mán. Tá máá kúún ko ye ali ˈdu gáá kaay-, kuun ye chegesoká nyúógíchle hé nyúógíchkú ˈdú guđo, yie.
JHN.19.12	Bilááto af kinaallá đo ˈgíérích he Yíésu ki fufuroká hol gaa ˈgeˈgedhe, kor gál Yuuˈdi warchane, kieye, Har máállá hayche-, mu sedheka, kuun af kinaalka, kó máá Kaisar muuniny. Ameeny máá hol kansich yegetká Káísarro kansimle egesheye! gaalí Bilááto yie. 
JHN.19.13	Bilááto héél maaleká Yíésu baaˈd yé ki ˈdeey, karallé hemuriti-, kansimo-, álle gaalí Shíígiant Waariet yeget mare yielká ˈdú yíéđie. Ál kinaallá af Heberewka, Gabádha, gaalí yegedhe. 
JHN.19.14	Hé kinaallá he aadh ˈgas tomon a naama burroká ˈjobínti. 
JHN.19.15	Gaal đo kúóˈd ˈdoy, kieye, Mú állá gaa ée! Mú állá gaa ée! Mú ˈgór đarám yaalká ˈdug ˈdú yiesíe! gaalí yie. Aalé Bilááto gáál heete, kieye, Kánsích kíchia yú ˈgór đarám yaalká ˈdug ˈdú yegese? gáál yie. Gál guguđo-, suoryoká kieye, Kánsíchkínyo he Káísar, nyáá nyí kánsích éíy taaka mán, gaalí mú yie.
JHN.19.16	Aalé el ˈdaal, Bilááto mú gáál shie, giri mú gaalí ˈgór đarám yaalká ˈdug ˈdú yegeská.
JHN.19.16	Aalé yuoy Yíésu eete. 
JHN.19.17	Yíésu ˈgórlé đarám yaalká eedhdhe, gaal sedhe, ál gaalí Ál Me ˈGonte yegetká mé nie. Ál kinaallá af Heberewka, Golgóta, gaalí yegedhe. 
JHN.19.18	Yíésu ál kinaallá gaalí ˈgórlé đarám yaal kinaal ˈdug ˈdú ˈdoy, ˈgór gaalí les gaa eey, gaalí ˈdisse. Gál eiy naam úba gaalí ˈguor đarám ˈgieká eiy ˈdug ˈdú ˈdane, gaalí Yíésu ˈdinnam eiy koy.
JHN.19.19	Bilááto ˈgór ˈbassoká đađáb gaa veere, ˈgór đarám yaal-, gaalí Yíésu ˈdug ˈdú ˈdoyká mé shurt ki ˈdoy. ˈGór ˈbasso kinaal héllé muí gaa veereká kieye,
JHN.19.20	ˈDaa giri ál gaalí Yíésu ˈgór đarám yaalká ˈdug ˈdú ˈdoyká ˈjien Yerusalem kí ˈjobonoyyeká gál Yuuˈdi gúch he veerit kinaallá tuoy. He veerit kinaallá af Heberew, ubaa af Rooma, tá af Hellenno gaalí ki veere. 
JHN.19.21	Aalé gál guguđo-, Yuuˈdi-, suoryoká Bilááto geey, kieye, Ha Kánsích Yuuˈdi véériny. Máá hol Kánsích Yuuˈdi yegetká, véer, gaalí yie. 
JHN.19.22	Bilááto ˈdéé hol nie, kieye, Hé yú veereká ha yú veere, gáál yie.
JHN.19.23	Aalé yuoy Yíésu ˈgór đarám yaalká ˈdug ˈdú ˈdoyyeká mú đafaraamle shuunnate, đafaraam kinaal met afur eiy ká fiiyye, tá eiy taat shuunnate. Aalé giel biiy geereká ká ˈgisate. Giel kinaallá is hí tikiˈde, hé dhaay hí toom iiyyeká mán. 
JHN.19.24	Gaal kieye, Giel ha ki eiy ˈdániny, kí hol koiy ki ˈduo, máá kot hí ˈdú ˈdoyyoká hí lilew, gaalí hol yie. Hééllá hatallá ˈdíéllá he ˈdeeny Waaˈgiet giri kieye, Gaal đafaraamchú hol gise, gielchú koiy ki ˈdodhdhe, yieká ˈduway.
JHN.19.25	Yíésu ˈgórlé đarám yaalká ˈjobintle hé ˈjielle ubaa ˈjielle nyaarle, héétí María giri min Kilobaká, tá María Magaˈdalaká hé hí ˈgie. 
JHN.19.26	Yíésu ˈjielle ubaa máá láli-, muí gielká ál kinaal ˈgie-, muí argeká, Yíésu ˈjielle vie, kieye, ˈJie, máá hí hol af ˈgiiyyáállá aalé he inykú, yie. 
JHN.19.27	Aalé mu máá giri láliká geey, kieye, Bá dháash, máállá aalé he ˈjiekú, yie. Ameeny kinaallá in máá lálííllá Yíésu ˈjielle máá ˈbíl geerle hote.
JHN.19.28	Aalé el ˈdaal, Yíésu hát he lulle đusieká ógká in kieye, Yú báre ˈgaa, yie. Mu hééllá hodhééllá he ˈdeeny Warˈgat Waaˈgiet hí hoteká ˈduway.
JHN.19.29	Ál kinaallá hé óngʼólích ˈduuny bírigká hí gaa ijeká hí ije. Aalé gaal đafar gaa nyuro mare ˈgór mé ki hidhe, ˈduuny vinnaʼ kinaal ki tie, Yíésu af ki chiˈde. 
JHN.19.30	Yíésu ˈduuny kinaal ˈbuuteká kieye, He hé đue! yie, đo mé les ki ˈdoy, sidh hí yé gaa ˈdiiyye.
JHN.19.31	Kúlích kinaallá he kúlích gaalí Kúlích Hef ˈGisanká met les ˈdiđianká. Aalé ˈdaa giri Kúlích Hef ˈGisan kinaal súm ˈdúwaká, gál guguđo-, Yuuˈdiká hé gál gaalí ˈguor ˈdug ˈdú ˈdaneká alb ˈgieká ma fediny. Aalé gaal Bilááto heete, giri yuoy gáál ˈgas gaa ˈgieˈgicho-, gáál gaalí ˈguor gaa babuoká.
JHN.19.32	Aalé gál giri yuoyóká ká yimie, gál gaalí Yíésu hol ˈguor đarám ˈgieká eiy ˈdug ki ˈdaneká mú tikiˈd er ˈdú siete, ˈgas gaa ˈgieˈgiche, máátí úba ˈdú siete, ˈgas gaa ˈgieˈgiche. 
JHN.19.33	Gaal Yíésu ˈdu gáá yimie-, mu kuf argeká, hé mú ˈgas ma gaa ˈgieˈgîny. 
JHN.19.34	Aaléka, gál yuoyóká mú tikiˈd Yíésu naan beet gaa veere, Yíésu đo fas ubaa bie hí gáá hele. 
JHN.19.35	Máá hééllá argeká he ˈduuwlé hogodho. Hé muí argééllá hé ˈdúwa. Máá kinaallá hé hogodhóóllá hát ˈdúwaká hé óg. Hééllá muí hogodhóóllá he giri itín úba hí iiy chegetoká. 
JHN.19.36	Hééllá hatallá ˈdíéllá he giri hé Warˈgat Waaˈgiet hí hote-, kieye, Mú lafle hé lafit tikiˈde gaalí gaa ˈgieˈguoká mán, chieká, ˈduuwawká. 
JHN.19.37	Warˈgat Waaˈgiet ali tikiˈd úba kieye, Gaal máá beet gaa veereká hai dhaˈgama,
JHN.19.38	Aalé héél el ˈdaal, Yúósef giri máá ˈjien Arimatayaká Bilááto heete, giri gón Yiesu egeetká. Yúósef he máá lali Yiesu, tá ˈdaa giri he gál Yuuˈdi kikiadheká íín ˈgerellé he yiel. Mú Bilááto hí ˈdéé met gaa eedhdheká, mu ká yimie, gón Yiesu eedhdhe. 
JHN.19.39	Máá Yúósef hol ˈgieká he Nikoˈdémos giri chuure tikiˈd Yíésu ˈdú sedheká. Nikoˈdémos henyit ubaa helb gaalí hol fie-, ilshám hí tomon seđ af ˈgayyoká nyuoˈdoká hé ˈgie. 
JHN.19.40	Aalé gaal gón Yiesu eedhdhe, gon đafaraam édh-, henyit ubaa helb ˈdú fafieká ki ˈdane. Hééllá he yaalmit gál Yuuˈdi hí hol gagaluoká. 
JHN.19.41	Ál gaalí Yíésu ˈgór đarám yaalká ˈdug ˈdú yies kinaallá ˈjobintle, hé les hí gaa iđe. Lés kinaallá hurtle hé liish waariet-, gaalí geer gaa ˈgodhe-, káána-, kálta gaalí máádhat ma ki galînyká hé hí gaa iđe. 
JHN.19.42	ˈDaa giri kúlích kinaallá he kúlích gál Yuuˈdi hí Kúlích Hef ˈGisanká met les gaa ˈdiđianká onnoyye-, tá ˈguoˈd liishó kinaal íín ka ˈjobonoyyeká gaal đo gón Yiesu ˈguoˈd liishó kinaal ki galie.
JHN.20.1	Rám tiiyaká kúlíchlé erká bur af midhab biiy hátlé gaa dhátká María Magaˈdalaká kiiyye, uushich álle mé niiyye. Uushich af kí ˈdiiyyeká, uushich gaalí nyátáábá af gaa eeb! 
JHN.20.2	Aaléka đo suoyye, Símon Bétiro ubaa máá láli-, Yíésu hí gielká bííyle ˈdú ˈdoote, gáál geeyche, kieye, Máá Guđoká hé gaalí uushich gaa eedhdhe, mú ál gaalí sidheká nyáá nyí muog! chie.
JHN.20.3	Aalé Bétiro ubaa máá láli-, Yíésu hí gielká kikite, uushich bííyle mé nie. 
JHN.20.4	Gaal hullaalle ˈdoˈdodhdhe, máátí Bétiro in ká ˈdie, er uushich af kí ˈdie, 
JHN.20.5	uushich ki ˈdoliteká đafaraam ali ija, kor hé uushich ma híliny. 
JHN.20.6	Símon Bétiro giri mú el gaa igireká đo mú láá nadhe, uushich hile, đafaraam ali ija arge. 
JHN.20.7	Mu úba đafar gaalí Yíésu mé ki ˈdaneká đafaraam gaalí mú gónle ki ˈdaneká taak gaa iiyye-, hol agum ˈdú ˈgeyyeká arge. 
JHN.20.8	Waaséél máá er uushich af kí ˈdieká úba uushich hile, mu hát uushich gaa láká ˈdúúw ˈdú ˈdie, iiy yie. 
JHN.20.9	Gaal hééllá met Yíésu hát geđi loolgonot-, uushich yé gáá ˈdeˈdeenká hé Warˈgat Waaˈgiet eiy ma gaa náásan.
JHN.20.10	Aalé gál lálííl đo eiy gale. 
JHN.20.11	María íín hé uushich láá taal, bebeen. Aalé hátlé bebeenneká đo uushich geer ki ˈdolisate, 
JHN.20.12	gál ˈgasso-, naama-, Waaˈgiet-, đafaraam eegedhká fadhdhe-, ál gaalí gón Yiesu iifieká ijeká argiyye. Mú tikiˈd ˈdaa meká he ki ije, máátí ˈdaa ˈgas metoká he ki ije. 
JHN.20.13	Aalé gál kinaal min yiete, kieye, Minnééllo! Háteka bebeennóol? yie. Min kieye, Gaal hé Máá chia Guđoká ali gaa eedhdhe, ál gaalí mú sidheká yáá muog, chie.
JHN.20.14	Min héél hote-, hol gaa maˈdeká, máádhat ali yaal, mu hát he Yíésuká hé ma kimísan. 
JHN.20.15	Aalé Yíésu min yiete, kieye, Minnééllo! Háteka bebeennóol? Mááya hol gaa ˈgeˈgete? yie. María íín tawunyleka, máá mú heetééllá he máá ál kinaallá ˈdeˈdeenká, he chie, đo kieye, Máá guđo, har kúún mú eeteka, mú ál siteká ye ka géesh, mú eedhdhe, chie. 
JHN.20.16	Yíésu đo min vie, kieye, María! yie. María đo mú ˈdú suoyye, af Heberew ki ˈdayche, kieye, Rabóóni! chie. Rabóóni hélle kieye, Máá gáál he oonisuoká.
JHN.20.17	Aalé Yíésu María geey, kieye, Ha ye chíran, yáá hátle ˈJaachú hol ma ˈdú náan. Sí, nyaaramchú géesh, yú ˈJaa chia-, ˈJaakícho-, Waag chia-, Waag kíchiaká hol ˈdú naadha, muí María yie.
JHN.20.18	Aalé María Magaˈdalaká đuul gil faate, gál láliká fayám ˈdú site, kieye, Yáá Máá Guđoká nyí hol argiyye! chie. Min ˈdeeny Máá Guđoká hí geey-, Gáál ˈdú sit, muí yieká úba gáál geeyche.
JHN.20.19	Kúlích kinaal gélgálle gál láliká ˈbíllo he gaa ije, tá ˈdaa giri gaal gál guguđo-, Yuuˈdiká kikiadheká gaal ˈbíl af ger ki kuokodhdhe. Yíésu gáál hurt yé gáá ˈdie, kieye, Naanná gaa yíéđía, yie. 
JHN.20.20	Mu héél hodheká đo gille ubaa beetle gáál argisie. Gál láliká Máállé Guđoká argeká súm ger hí gaa meedhe.
JHN.20.21	Yíésu geđi kieye, Naanná gaa yíéđía! Hát yú ˈJaachú ye ali gáá kaayallá, yú úba alb haí fafaa, muí gáál yie. 
JHN.20.22	Mu hatal yieká đo Hím Naasanle gáál ki nie, kieye, Hím Naasan Waaˈgiet hí hillo. 
JHN.20.23	Itín máádhat ađaabanollé ˈguoká hí hayche-, hí mú ˈdú ˈjiiyyeka, máá kinaallá úba Waag haí ˈdú ˈjeenne. Tá har máádhat ađaabanollé ˈguoká hí ma hany-, hí mú ma ˈdú ˈjiinyka, máá kinaallá ađaabanolle hai ˈgaa, Yíésu hí gáál yie.
JHN.20.24	Gál láli-, tomon a naamaká tá máá giri Tómas ˈDíđumos léká, af giri Yíésu láli yé ˈdu gáá ˈdieká hé gáál gaa lalay. 
JHN.20.25	Aalé gál lálíítí mú geey, kieye, Nyáá nyí Máá kúnnaa Guđoká argiyye! yie. Tómas kieye, ˈDaab yú lilo misimaaramká mú gille ma gaa árginy-, gúmúrínychú ma ki gáágan-, ubaa gílchú mú beet ma ki gânká, yáá iiy ma yegen, yie.
JHN.20.26	Ram síet ˈgiteká gál láliká geđi ˈbíllo hol ˈdú ije. Tómas úba hé gáál hol af ije. Gaal har úba ˈbíl af ger ki kuokodhdheka, Yíésu đo gáál hurt yé gáá ˈdie, kieye, Naanná gaa yíéđía! gáál yie. 
JHN.20.27	Aalé mu Tómas geey, kieye, Gúmúrínykú ka hélish, gilchú ki gáágat, dháash. Gílkú ka hélish, beetchú ki gat. Ha ye ki nannáan, ye iiy áat, Yíésu hí mú yie. 
JHN.20.28	Aalé Tómas kieye, Máá chia Guđo! Waagchú! muí Yíésu yie. 
JHN.20.29	Aalé Yíésu mú geey, kieye, ˈDaa giri ye ki argiyyeká in ye iiy chie? Gál ye ma árginy-, kor ye iiy yieká, ebá Waag hí ˈdú ˈguunúánne! mú yie.
JHN.20.30	Yíésu hé éíy taaka-, gaalí af ˈdaˈdabo-, lalille met gaa eekemey-, máá hí warˈgatééllá úba gaa veere mánká hé tág burnay. 
JHN.20.31	Máá warˈgatééllá ka veerééllá hé he veerééllá, he giri itín Yíésu hát he Messíya-, Iny Waaˈgietká hí iiy chegeto-, tá hí mú iiy chieka, hí luolmit biiyoká mú meenyle ki aargiˈdoká.
JHN.21.1	Aalé hé kinaal el ˈdaal, Yíésu lalille Bás Tiberiados álle yé ˈdu gáá ˈdie. Mu hát gáál yé ˈdu gáá ˈdieká hatallá: 
JHN.21.2	Mú lalillé hol ˈgayyeká he Símon Bétiro, Tómas giri gaalí ˈDíđumos yegetká, Nadhániel giri ény Kanna-, lés Galilaaya gáá yimieká, ubaa hele Dhebeˈdaya, tá gál éíy taaka naama-, láliká. 
JHN.21.3	Aalé Símon Bétiro gáál geey, kieye, Yú áwuo seeme, yie. Gaal kieye, Muun áwúlkúnno áwuo ke hol ˈgar seeme, yie. Aalé gaal kie, kadich hile, kor chúúré kinaallá gaal hé béch he yieská mán.
JHN.21.4	Bur a midhab-, biiy he biˈdeká, gál láliká máádhát ílung yaalká arge, kor gaal mu hát he Yíésuká hé ma kimísan. 
JHN.21.5	Aalé Yíésu gáál vie, kieye, Ummo, it béch níínní hí ka argiyyeká mân? yie. Gaal kieye, Mán, gaalí yie. 
JHN.21.6	Aalé Yíésu kieye, Buit kadich ˈdaa naaniet ki láa, béé haí cheese, gáál yie. Gaal hát muí geeyká ˈdieká, buit hergisan hí ká adhate, ˈdaa giri buit beeny burnayká ka ˈgiiliˈgayyeká. 
JHN.21.7	Aalé máá giri láli-, Yíésu hí gielká kieye, Bétiro, he har Máá kúnnaa Guđúa! yie. Bétiro ˈdeenyéél tákáma mú af gaa maale, đo đafarlé biiy ˈdugo-, fure-, ali iđieká seet ki ˈdanne, bie ki suoy. 
JHN.21.8	Aalé ˈdaa giri kadich ílung ma gaa faganâny-, fagintle hát gil tooson kúˈd naamaká, gál lálíítí kadich ílung ˈdu gáá ˈdeete, buit kí laađame.
JHN.21.9	Kadich ílung ka ˈdoy-, gaal kadich gaa leedhe-, baaˈd yé ki ˈdieká, ˈduno boodoy-, beech hí gaa iifeká ubaa balashá arge. 
JHN.21.10	Aalé Yíésu gáál geey, kieye, Beeny hí chieská ˈbaal állá ka sidháa, yie. 
JHN.21.11	Símon Bétiro đo buit ílung ˈdú hergite. Buit kinaallá beeny guguđoká hí koch, béé túóyle kúˈd tikiˈde, tómón eiy chen, tá a seđe. Buit har úba beeny burnayallá ká ˈgiiliˈgayyeka, hé ma ˈgîn. 
JHN.21.12	Aalé Yíésu gáál geey, kieye, Ka yimedhíe, he chira mé ki ˈdóo, gáál yie. Gál láliká ˈdaa giri mu hát gáál Máállé Guđoká onnoyká ógká, hé máá hol yíé ˈdeey-, mú yiete-, kieye, Kúún mááya? mú yieká mán. 
JHN.21.13	Yíésu đo balashá eedhdhe, gáál balashá shie, gáál beech úba shie. 
JHN.21.14	Yíésu ameeny he uushich yé gáá ˈdieká, hééllá he gíl ki seđe-, mu lalille yé ˈdu gáá ˈdieká.
JHN.21.15	Aalé gáál golol hí gaa đueká, Yíésu Bétiro tól eedhdhe, mú yiete, kieye, Símon, iny Yuana, kó ye gálallá ˈdú giel? yie. Bétiro kieye, Iiy-hí, Máá Guđo, kuun hát yú ko gielká, kó óg, yie. Yíésu kieye, Walachú ˈdeeˈdémo, yie. 
JHN.21.16	Yíésu geđi mú yiete, kieye, Símon, iny Yuana, kó ye giel? yie. Aalé Símon kieye, Máá Guđo, kuun hát yú ko gielká kó óg, yie. Yíésu kieye, Walachú ˈdíésish, yie. 
JHN.21.17	Yíésu gíl ki seđeká geđi mú yiete, kieye, Símon, iny Yuana, kuun kín kó ye giel? yie. Bétiro ˈdaa giri Yíésu hí a seđ ki yiete-, Kó ye giel? muí yieká, đo geer hí gaa ˈdeenedhe, kieye, Máá Guđo, kuun kó he lulle óg, hát yú ko gielká kó óg, yie. Yíésu kieye, Walachú ˈdeeˈdémo, mú yie. 
JHN.21.18	Aalé Yíésu mú geey, kieye, Yú ko ˈdúúw geeye, kúún ruorich onnoyyeká kó đafarkú higisate, alb feˈdeká seseenne. Tá af giri vinnamoká gil ha faata, máá eiy đafar hai ko higidha, ál ma fedinyká hai ko siidha, Yíésu hí mú yie. 
JHN.21.19	Yíésu hééllá hodhééllá kúfách Bétiro hí kufunan-, mu Waag ˈduuwayoká yaalmitlé he mú geey. Aalé Yíésu ˈdeenyéél hodheká mú geey, kieye, Ye el gáá véer, yie.
JHN.21.20	Aalé Bétiro hol gaa madeká, máá giri láli-, Yíésu hí gielká gáál el gaa igira arge. Máá kinaallá he máá af giri gaal gólól biiy el ˈdaˈdká golmoteká Yíésu túmus ki koy-, kieye, Máá Guđo, máá ko gál ko oos ˈguoká ˈdu gáá egewallá he mááya? yieká. 
JHN.21.21	Aalé Bétiro máá kinaal argeká, Yíésu yiete, kieye, Máá Guđo, tá máál, hát hí háteeye? yie. 
JHN.21.22	Yíésu mú ˈdéé hol ˈdú nie, kieye, Har yú fedo-, mu les ˈdug ˈdú yíéđian-, ˈjíig af giri yú hol ká nannaatká đig kátaka, hé kinaallá meete kua hí gaa ija? Kúún ye el gáá véer! mú yie. 
JHN.21.23	ˈDeenyéél ˈdugaka, máádhat ˈdéé hótéél gál nyaaramká af ki veere, máá lálííllá hé ma kufuminy, gáál yie. Tá Yíésu íín hé kieye, Mu hé ma kufuminy, ma yéen. Mu hé hodheká kieye, Har yú fedo-, mu les ˈdug ˈdú yíéđian-, ˈjíig af giri yú hol ká nannaatká đig kátaka, hé kinaallá meete kua hí gaa ija? he yie.
JHN.21.24	Máá lálííllá he máá hééllá ˈduuwle hogodho-, tá he veereká. Hééllá hát ˈdúwaká nyáá nyí óg. 
JHN.21.25	Yíésu hé éíy taaka burnayká úba eekemey. Hé kinaallá lulle gaalí véérinyka, yú tawueka, warˈgasam kinaallá hé les alb he hol ki yíéđuoká mán.
ACT.1.1+ACT.1.2	Tíáfeles, warˈgat chia erkob yú veereká he lullé giri Yíésu hí mé gáá kodhdhe-, hí eekemey-, tá hí gálaat oonisie-, tá ˈjíig kúlích muí úr mé gaa nieká yú gaa veere. Kúlích kinaallá mu hátlé úr mé ma níinyká, mu gállé giri waaˈde-, muí alb fafieká muí Hím Naasan Waaˈgiet af ki tie. 
ACT.1.3	Aalé mú manyjasinyle ubaa kúfáchle el ˈdaal, mu gállé waaˈde kinaal af burnayká hol yé ˈdu gáá ˈdeey, tá hé burnay-, máálle hát geđi luolká ˈduuwle gaalí kiimisatká muí gáál argisie. Rám tomonaam afur kinaal mu gáál hol yé ˈdú gáá ˈdeeđieká mu Guch Waaˈgiet ˈdeenyle huogodhe. 
ACT.1.4	Af tikiˈd mu hátlé gáál hol ˈgar golmoteká mu gáál hatal geey, kieye, Ha hí Yerúsalem gaa kíiny, hé hí ye af gaa maalle-, yú hogodhe-, ˈJaachú hí ye af iđie-, yú hí ka shiguoká esée. 
ACT.1.5	Yuána bie he gálaat gim nannie, tá itín rám iraam mán ka chiimetallá Hím Naasan Waaˈgieto Waag hí gim nanniyya, muí yie.
ACT.1.6	Aalé gál alb fimiká ubaa Yíésu hol ˈdu gáá yimieká, gaal mú heete, Máá Guđo, kúún aalé káána gál Yisirayello kansím hol ˈdu gáá nanniyya? gaalí yie. 
ACT.1.7	Mu gáál geey, kieye, Hééllá bárle ubaa aflé giri ali kí ˈdeˈdeen-, ˈJaachú hí hemuritle taak ki koyká hé hé kíchia hí gaa ijoká mán. 
ACT.1.8	Aalé Hím Naasan Waaˈgiet hí ˈdu gáá leeteka, fargogínt haí aargiˈda. Itín ˈjien Yerusalem, lés Yuuˈdia lullé, tá lés Samaria, tá ˈjíig les ameenylé ki taalká ˈdeenychú gálaat ha hí gaa maalsicha, muí yie.
ACT.1.9	Mu ˈdeenyéél beeteká hátlé gaalí dhaˈgameká úr mé nie, nyáˈdow hí buanne, gáál in ki bađay. 
ACT.1.10	Gaal hátlé mu bííylé mé nieká gaa dhaˈgameká gál naama đafaraam eegedhká fadhdhe mare ál tikiˈde kinaal đo gáál láá kí ˈdie, 
ACT.1.11	kieye, Gál Galilaaya, háteka hí ál ˈgiiyya-, hí úr gaa dhaˈgasannóol? Yíésu Waag hí gaa eetééllá hát tikiˈde hí argiyya-, he ur Waaˈgiet mé níéllá in geđi hol kí naadha, gaalí yie.
ACT.1.12	Aalé gaal Gúm Saano Salabká hol gáá nadhe, Yerúsalemle mé nie. (Sieny kinaallá he sieny mé gaaw-, gáál nyátálleka gaalí Kúlích Hef ˈGisanká gaa seseenká.) 
ACT.1.13	Aalé gaal é kí ˈdieká ˈbíllé biiy ˈdug yiel he gaa ijeká feˈjie. Gaal ííni kinaallá he mú Bétiro, Yuána, Yákob, Ánˈduru, Fílib, Tómas, Bartolomáyo, Matááyo, Yákob giri iny Alfaayaká, ubaa Símon giri gálaat ˈjegeduoká, tá aalé Yúúˈdas giri iny Yakobká. 
ACT.1.14	Gaal bar lulle ubaa gál ˈdiet, tá Yíésu ˈjiellé ubaa Yíésu nyaaramlé hol Waag ˈgar vivite.
ACT.1.15	Af kinaal Bétiro les gaa kie, gál giri nyaaram-, Yíésu iiy yieká hurt ki ˈdie. Gál kinaallá amú kúˈd tikiˈde tómón eiy naama giri hol ˈdú gáá yimieká. 
ACT.1.16	Aalé mu kieye, Nyaaramchú, he veerit Waaˈgiet gon hé ˈduwayye, giri kíssóótí Hím Naasan Waaˈgiet hí ˈDáwuˈd a geer gaa kaayye-, giri ˈdeeny Yuuˈdas-, máálle gál Yíésu ˈgiliˈgayká Yíésu ˈdú eeyká. 
ACT.1.17	Yúúˈdas kinaallá úba hé túóykúnno gaa yiel, hé fayam Waaˈgiet úba ki hol ˈgar sisidhe. 
ACT.1.18+ACT.1.19+ACT.1.20	ˈDeeny Hím Naasan Waaˈgiet hí ˈDáwuˈd a geer gaa kaayye-, gaalí warˈgat Arramká gaa veereká hatallá he chie:
ACT.1.18+ACT.1.19+ACT.1.20	Mú egemle gaalí hayo,
ACT.1.18+ACT.1.19+ACT.1.20	ha máádhat hí el meenyle hóson,
ACT.1.18+ACT.1.19+ACT.1.20	warˈgát hí chie, Bétiro hí yie.
ACT.1.18+ACT.1.19+ACT.1.20	(Hé kinaallá hé ˈduway, af giri Yúúˈdas birellé ˈgíérích ađaabiet ki argeká les hidhdhe-, ál kinaal mu úr gáá ˈjie-, le ˈdoy-, geer hí eiy fuadhe-, nyimereem lulle hí gáá leedheká. Héétí gál Yerusalem lulle úba hí maaleká, gaal ál kinaal meeny he shieká Hakelˈdáma. Hakelˈdáma gáál afleka hélle kieye, Ál fasiet.)
ACT.1.18+ACT.1.19+ACT.1.20	Aalé Bétiro geđi kieye, ˈDeeny ˈDáwuˈd warˈgat Arramká hí hoteká úba kieye,
ACT.1.18+ACT.1.19+ACT.1.20	Máá eiy hé mú álle eet,
ACT.1.18+ACT.1.19+ACT.1.20	he chie.
ACT.1.21+ACT.1.22	Aalé mú tikiˈd kí ká eew, kí ál Yuuˈdas kinaal gaa kuo. Máá kinaallá hé máá ameeny Yíésu Yuána hí bie gim gaa nie-, Yíésulle ke hol ˈgieká tá ˈjíig kúlích muí úr mé gaa nieká ke hol af ijeká onnow. Máá kinaallá Yíésu uushich yé gaa ˈdímle kí misikirle hol ˈgar yeet, Bétiro hí gáál yie.
ACT.1.23	Aalé gaal gáál naam hol ki koy, Yúósef giri gaalí Barsábas yegie-, Yóstos léká ubaa Matías. 
ACT.1.24	Aalé gaal Waag vite, kieye, Máá Guđo, kúúni gálaat lulle gerle og. Gál naamáállá máá feˈdoká nyí ka argísish. 
ACT.1.25	Mú ál gálle Yíésu hí alb fafuo-, Yúúˈdas hí ká hay-, muí állé fedeká mé gaa níéllá nyí gaa koyyo, gaalí yie. 
ACT.1.26	Aalé gaal gál naama kinaal koiy ki ˈdoy,
ACT.2.1	Kúlích ˈjila Bentekos
ACT.2.2	Toomareka gaal kóˈd hát wááních fargogo-, úr gáá ˈdoyká maale. Kóˈd kinaallá ˈbíl gaalí gaa ijeká koch yie. 
ACT.2.3	Gaal hé hát ˈjiet bólo ki ég-, hol eiy gaa ˈgiiˈgite-, gáál lulle met eiy ˈdú yíéđieká arge.
ACT.2.4	Gaal lulléká Hím Naasan Waaˈgiet hí koch chie, gaal lulle af hol ká eiyye-, Hím Naasan Waaˈgiet hí shiicheká ˈdeem ki huogodhe.
ACT.2.5	Aalé Yerúsalem hé gál Yuuˈdi-, giri gál Yisirayel lé-, Waag kikiadhe-, les lúl gáá yimieká hé hí gaa ije. 
ACT.2.6	Kódal gálaat hí maaleká, nyesebich hol ˈdú gáá yimie, af gil hí fame, ˈdaa giri gaal íín lulle hátlé les eiy gáá yimieká aflé gaalí hogodheká eiy mamaleká. 
ACT.2.7	Aalé gaal he af ˈdabe, hol heegete, kieye, Gálallá lulle hé gál Galilaayaká muunîny? 
ACT.2.8	Héél kor háteeye, hé afkúnno hátlé hol ká eiy eiyyéél gaalí ˈdeem ki hogodhoká ki eiy maalóol? 
ACT.2.9	Múúni ki állá ˈgíéllá ki gál lés Bartia, gál lés Meˈdia, gál lés Ellim, gál lés Mesobotamia, gál lés Yuuˈdia, gál lés Kabaˈdosha, gál lés Bontos, gál lés Asia, 
ACT.2.10	gál lés Firgia, gál lés Bamfilia, gál lés Misirayim, tá gál lés Libia e hí ˈjien Kurene kí ˈjóbká. Múún gáál ˈdáá tikiˈd Róóma gáá yimie. 
ACT.2.11	Múúni kinaallá ˈdáá tikiˈd ke gál Yuuˈdi, tá gálatí he gál Waag Yuuˈdi iiy yieká. Tá múún ˈdáá tikiˈd ke gál lés Kerete ubaa gál lés Arabia. Tá gaal íín har hé gáál af ˈdaˈdabsuo-, Waag hí ekemeycheká afkúnno eiy ki memeye! Ki maala! gaalí yie. 
ACT.2.12	Gaal lulle he af ˈdabe, he hí mé eiy ki sedhe, hol heegete, kieye, Hééllá kor hélle meete? gaalí yie. 
ACT.2.13	Gáál ˈbáál gáál hélléél eeshey, kieye, Gáál bershó hí faanne, yie.
ACT.2.14	Aalé Bétiro ubaa gál alb fimi-, tomon a takachká les gaa kie, nyesebich met ki ˈdie. Bétiro af gaa guđoká nyesebich ki ˈdiiyime, kieye, Gál Yuuˈdi ubaa it halúg lul kíchia hí Yerúsalem gaa iđáállo, ebá yú hí hééllá ká geeye. Hé yú ka hogodhóóllá hát ˈdabaanká nee kóo. 
ACT.2.15	Hé hát hí taawuyyáállá muuniny, biiy hátle burro, gálallá hé bersh níínní hí faanneká mán. 
ACT.2.16	Máá Waag hí ˈdéé ka shigiche-, Yówel léká ˈdeenylé hodheká hééllá: 
ACT.2.17	Waag kieye,
ACT.2.17	Bár giri biiy el ˈdaˈd hí ká ˈjoobonotká
ACT.2.17	Hím Naasanchú gálaat lulle ha yú ˈdú leesia.
ACT.2.17	Nyígéénykícho ubaa hadakícho ˈdeeny yú shiguoká
ACT.2.17	hai ˈdiyime,
ACT.2.17	gál kíchia rúóre yaabká ˈdeeny ˈdaachú yé gáá ˈdeˈdeenká
ACT.2.17	hai aargira.
ACT.2.17	Gál kíchia káru yaabká amádh ha yú shigia,
ACT.2.17	hai aamadhma.
ACT.2.18	Gede chia yaabká ubaa gede chia ˈdietká
ACT.2.18	Hím Naasanchú ha yú ˈdú leesia,
ACT.2.18	gaal ˈdeeny yú shiguoká hai ˈdiyime.
ACT.2.19	Yú hé gáál af ˈdaˈdabsuoká úr yé ha gáá ˈdeđia.
ACT.2.19	Les úba hé gálaat il hí aargiˈdoká yé ha yú gáá ˈdeđia,
ACT.2.19	fás, ˈjiete, tá ér guđoká yé ha yú ká ˈdeđia.
ACT.2.20	Kúlích giri ˈdúwa-, fargogiyyo-, yáá Guđóóllá hí gáá ˈjeen-,
ACT.2.20	hí ˈdéé gálaat ki iđimuoká hátlé ali ma kí ˈdíinyká,
ACT.2.20	aadh ha yú oongʼorosia, ˈgúíy hollo yú hol gaa laama,
ACT.2.20	bur ˈdíngi hát fáská ha yú hođia.
ACT.2.21	Tá máá meenychú vivisatká ha yú riima,
ACT.2.21	Waag hí chie, Bétiro hí yie.
ACT.2.22	Aalé Bétiro geđi gáál geey, kieye, Gál Yisirayel, hééllá nee kóo. Yíésu giri Nasaretká héllé farguogo-, Waag hí shiiche-, hí hurt gaa eekemey-, hí af ˈdaˈdabiyyeká ití óg. Hé kinaallá ˈdugaka in mu hát he máá ˈdúwaká Waag hí itín argisiche. 
ACT.2.23	Máállá Waag hí gíl geer gáá kaayyééllá, he hát giri kis Waag hí tawuyye-, hí gaa feˈdeká in gál nyatalaam maamanká hí mú yiir kí chiˈde, mú hí ˈgór đarám yaalká ˈdú chies. 
ACT.2.24	Aalé ˈdaa giri kufach fargogint níínní he ˈguo-, mú uushich ki chichirat-, mánká, in Waag mú kúfach gaa eeyye, mú uushich yé gáá ˈdeeyche. 
ACT.2.25	ˈDáwuˈd mú ˈdeenyle huogodheká kieye,
ACT.2.25	Máá chia Guđoká bar lullé yú met gaa kokodhdho.
ACT.2.25	Yú yáá hé ye riitisuoká mán,
ACT.2.25	ˈdaa giri mu ye gíl ˈdaa naaniet yaalká.
ACT.2.26	Aaléka, geer hé ye gaa meedhe,
ACT.2.26	af hé ye hé midhabká huogodhe,
ACT.2.26	gónchú aalé úba naanná hai gaa yíéđianna,
ACT.2.27	ˈdaa giri kuun sídhchú ál gaaramká ma ki haađiny-,
ACT.2.27	máá kua lé-, kuun hí taak koyyeká
ACT.2.27	mooˈdowká kuun hí iiy ma chegenká.
ACT.2.28	Kó ye ˈgíérích luolmitiká argisiche,
ACT.2.28	innumkú geer ha ye gaa memesicha.
ACT.2.28	ˈDáwuˈd ˈdeenyééllá ˈdaa Kiristo he ki hodhe, Bétiro hí gáál yie.
ACT.2.29	Aalé Bétiro geđi kieye, Nyaaramchú, ebá yú hí hát ˈdabaanká ká geeye, eshi eshimkúnno ˈDáwuˈd lééllá héle mán yieká, állá gaalí ki ˈgodhe, úúshíchle káána úba hé állá gaa ijo. 
ACT.2.30	Mu íín he máá Waag hí ˈdéé ka shigicheká, hát Waag úba hí he af iđicheká hé onnoy, giri mú hídhle mú tikiˈd Waag hí mú karalle ˈdú iđimichoká. 
ACT.2.31	Mu hé biiy metoká onnoyká, in Messíya
ACT.2.32	Waag hé Yíésu kinaallá loolnoyche, uushich yé gáá ˈdeeyche, tá nyíín lulkínyo nyáá nyí hé kinaallá ˈdúúw ˈdú ˈdiiyye. 
ACT.2.33	Mú hé Waag hí les gaa eeyye, Waag hí gíl ˈdaallé naanietká iđisate, mú ˈJaalle Hím Naasanlé he mú af iđieká hé mú shie. Hé káána aalé hí argiyya-, hí mamallóóllá he Hím Naasan Waaˈgiet kinaallá muí nyí ˈdú gáá leesie. 
ACT.2.34	Tá ˈDáwuˈd bár giri ˈdeenyééllá hodheká hé úr ma síen, kor kieye,
ACT.2.34	Máá Guđo Waag Máá chia Guđoká geey, kieye,
ACT.2.34	Gíl ˈdaa chia naanietká yíéđig,
ACT.2.35	ˈdaab gál ko ka kídhká
ACT.2.35	kara kuun hí ˈgas ˈdú kokoyyoká yú ma hônyká,
ACT.2.35	Waag hí Máá chia Guđoká chie.
ACT.2.35	ˈDáwuˈd Waag hí ˈdeenyééllá shiiche, Bétiro hí gáál yie.
ACT.2.36	Aalé Bétiro geđi kieye, Aalé it Yisirayelallá, lulkícho hééllá hát ˈdabaanká onnóo, Yíésu giri hí ˈgór đarám yaalká ˈdú chies kinaallá hé Waag hí Máá Guđoká ubaa Messíya hoyche, muí yie.
ACT.2.37	Gálaat héél maaleká gáál ˈdee hí geer hile, gaal Bétiro ubaa gál Yiesu alb fimiká heete, kieye, Nyaaramkínyo, háte nyí ˈdeenne? gaalí yie. 
ACT.2.38	Bétiro gáál ˈdéé hol ˈdú nie, kieye, Hé kíchia ˈdeđew-, hí gaa seseenká hayyíe, Waag makan famíe, lulkícho gaalí meeny Yiesu Kiristo bie gim ki nuo, ađaabano ubaa nyuogim kícho Waag hí gaa eeyyo. Hát kinaallá in Hím Naasan Waaˈgiet hí aargiˈda. 
ACT.2.39	He af iđinyééllá meka he af iđinykícho ubaa he af iđiny umkícho, tá he af iđiny gál fág-, Máá kúnnaa Guđo Waag hí ká veveenká, Bétiro hí gáál yie. 
ACT.2.40	ˈDeem burnay hatalloká Bétiro hí gáál geey, muí gáál net gaa kaay, mu kieye, Gál barallo-, ˈgierim hí kuongʼodóóllá hol ka ridhdhíe, muí gáál yie. 
ACT.2.41	Gál mú ˈdeenylé kinaal iiy yieká gaalí bie gim nie. Kúlích kinaal gáál shíí seđ gáál túóyle ˈdú fame.
ACT.2.42	Gál Yíésu iiy yie kinaallá aalé đo gál alb fimiká hol af yíéđie, gáál he onisinyle nee kuokoy, gáál balashá hol ˈgar goolmote,
ACT.2.43	Yíésu gállé alb fimiká hé burnay-, gáál af ˈdaˈdabsuo-, gaalí il ki argeká eekemey, gálaat lulle he af ˈdabe. 
ACT.2.44	Gál Yíésu iiy yieká hol af yíéđie, tá héllé ˈgieká hol gil gáá gise. 
ACT.2.45	Gaal aanyle ubaa shokodaamle madie, birm hidhdhe, gál he hí ki ˈgeeˈgerneyká gil gáá gise. 
ACT.2.46	Gaal aadh lulle ˈBíl Waaˈgiet nyáláárle geerle hol ˈdú gáá yiimie. Gaal lúl hol af yíéđie, ˈjienle hát gielmitiká hol ˈgar gaa golmote, ger hí gaa memeedhe. 
ACT.2.47	Gaal bar lullé Waag memey, gáál gálaat lulle úba hí geelnedhe. Ram hátlé hol el gaa igiˈdeká Máá Guđoká gál hí iiy yieká gáál af ˈdú faafie.
ACT.3.1	Kulich tikiˈd aadh ˈgas saal-, urgúaka gaalí Waag gaa vivisatká, Bétiro ubaa Yuána ˈBíl Waaˈgieto seseme. 
ACT.3.2	Máá ameeny ka ˈdalidheká héljo mare gálaat hí úr ki eedhdhe, ˈBíl Waaˈgiet kárlé gaalí Kár Bis hí Midhabká yegie mare gaalí álle iđie. Ál kinaal bar lullé gaalí mú iđimie, giri mu gál ˈBíl Waaˈgiet higiloká rogononká. 
ACT.3.3	Mu Bétiro ubaa Yuána hátlé kar ká nanadheká gáál bíre ruogone. 
ACT.3.4	Aalé Bétiro ubaa Yuána mú gaa dhaay. Bétiro kieye, Nyí kí fúˈjig! muí mú yie. 
ACT.3.5	Aalé máá giriká gáál gaa dhaay, amú kieye, Gáál he yú gaa aargira, he yie.
ACT.3.6	Aalé Bétiro kieye, Yáá bíre ˈguo-, ko ka shiguoká mán. Tá hé yú ˈguo-, yú ko ká shiguoká hééllá: ˈDaa meeny Yiesu Kiristo Nasaretkáka, le gaa keʼ, hol gaa sí, Bétiro hí mú yie. 
ACT.3.7	Aalé Bétiro mú gíl ˈdaa naaniet chiˈde, mú les gaa eey, máá giriká đo ˈgas ubaa kudf hí fadhme, midhandhe. 
ACT.3.8	Mu les gaa kiite, hol gaa seeseme, gáál hol eedhdhe. Aalé gaal ˈBíl Waaˈgiet higileká mu urgano ki kiikite, Waag meey. 
ACT.3.9	Aalé gálaat lulle mú arge-, mu hol gaa seseme-, Waag memeyká, 
ACT.3.10	gaal mú kimite, he ta máá giri aađa-, bar lulle ˈBíl Waaˈgiet kárlé Bis hí Midhabká gaalí af gaa iđimie-, rogonmeká! Gaal mú yaalmitléél ki argeká gil hí af fame, he af ˈdabe.
ACT.3.11	Máá giri rogonmeká hátlé giri Bétiro ubaa Yuána ki yiel-, gaal gách gaalí gách Solomon yegieká gaa ˈgieká, gálaat hí arge. Gálaat đo hol ˈdú gáá kirite, mú bímle af ˈdabe. 
ACT.3.12	Bétiro gáál he af ˈdabinyléél argeká gáál geey, kieye, It Yisirayelallo, háteka hí héél af ˈdabiyye-, hí nyí hatal gáá dhaˈgasanáal? Tawunykíchoka, hol gaa sieny maallóól in fargogintkínyo ubaa ˈduuw kínyia he yé gáá ˈdiiyye, hí cheedhe? Hé hát kinaallá muuniny. 
ACT.3.13	Waag giri Abiraayam-, Yisak-, tá Yakob-, giri eshim eshim kúnnaa kinaallá hé gédéchlé Yíésu ˈduwasiche. It mú gál kaansúoká gíl geer gaa kaayye. Af giri Bilááto mú ká hađieká fedeká ití mú Bilááto met gaa điite. 
ACT.3.14	It Máá saas mán-, ˈdúwa kinaallá điite. Itín máá gálaat yegieská gaalí yé kí ˈdeđieká hí feˈde. 
ACT.3.15	It Máá sidh léká chies, tá Waag íín hé mú uushich yé gáá ˈdeeyche. Nyíín nyáá nyí hééllá ˈduuwle argiyye. 
ACT.3.16	ˈDaa iiy yeen meeny Yiesuka in máá hí argiyya-, hí ógallá les gaa eeyye. Hé ˈduwa, iiy yeen nyí Yíésu iiy chieká, máá hí metééllá gaa yaalallá bisiche.
ACT.3.17	Nyaaramchú, yáá óg, hé gál kíchia kaansúoká ubaa itín hí ekeycheká hé kinaallá meto hí moonnoyye. 
ACT.3.18	Hééllá hát Waag hí gállé héle ˈdeem ka shigicheká kíssóótí geeyche-, giri Messíyalle maanyjawká in ˈduway. 
ACT.3.19	Hé kíchia ˈdeđew-, hí gaa seseennoká hayyíe, Waag makan famíe, giri ađaabano ubaa nyuogim kícho Waag hí ˈdug gaa laanno-, hím kíchia hí nanniyyoká Máá Guđo Waag yé gáá ˈdeenká. 
ACT.3.20	Waag hí makan faanneka, Waag Messíya giri hí gíl ki helicheká ali haí ˈdú gáá kaayya. Máá kinaallá he Yíésu. 
ACT.3.21	Mu íín ˈdaab Waag he lulle hátlé er ká kuonneká geđi tág ma ka níinyká taalle úrro gaa ija, hát giri héle Waag gállé taak koyye-, ˈdéé ka shigicheká hí ˈdiiyimeká. 
ACT.3.22	ˈDeenyééllá ˈdeeny úba héle Móshe hí huogodhe-, giri mu kieye, Máá Guđo Waag máállé ˈdéé ka shiguo-, hát yúká, hurt yé ha muí gáá ˈdeđia. Máá kinaallá he lullé hí geđuoká nee kóo. 
ACT.3.23	Máá mú ˈdeenyle nee ma kokonyká, mú gálle ha gaalí gaa ˈgiidhia, ha gaalí yeese,
ACT.3.24	Hé ˈduwa, gál Waag hí ˈdéé ka shigicheká ameeny Sámuel tá el ˈdaal kí suoyééllá lulle úba hé ˈdeeny kulichallóóllá ˈdiiyime. 
ACT.3.25	Itín um gál Waag hí ˈdéé ka shigicheká ubaa um eshim eshimle Waag hí he af iđiche-, giri mu Abirááyam geey-, kieye, É meet lullé les gaa iđoká ˈdúˈjímlé yú ˈdú ˈjeenká umut kua ˈdaalle ká naata,
ACT.3.26	Aalé Waag gédéchle gáál hurt yé gáá ˈdeeycheká in erkob muí itín ali ˈdú gáá kaay, giri muí ˈdú ˈjeˈjeen-, lulkícho muí ˈgierim kíchia ˈdeđewká af gáá tatuoká, Bétiro hí gáál yie.
ACT.4.1	Bétiro ubaa Yuána hátlé giri gáál geđieká gál suoryoká, ubaa ˈBíl Waaˈgiet gál hí ˈdeˈdemeká máállé hí mé ki yielká, tá gál Saˈdukaayká
ACT.4.2	Aalé gál kinaal he onisiny Bétiro ubaa Yuána hí gálaat ki ˈdiiyime-, giri gálaat uushim yiem gáá ˈdímle uushich yé gáá ˈdím Yiesu hí ˈduwaycheká maaleká chirm sare. 
ACT.4.3	Gaal đo Bétiro ubaa Yuána ˈgiiliˈgay, tá ˈdaa giri aadh hí dhúú ki ˈjiiyyeká gaal gáál ˈbíl hiiginká fie, gáál bííy éíy ka bibiˈdoká ki esse. 
ACT.4.4	Tá gál burnay-, fayam ˈdeenyle Bétiro ubaa Yuána hí ˈdiiyimeká maaleká fayám iiy yie. Kúlích kinaal ameeny gál Yíésu iiy yieká gál yaab túóy hí shíí chen nyuoˈde.
ACT.4.5	Aalé biiy ka biˈdeká gál kaansúo-, Yuuˈdiká, gállé káruká, tá gál nyatalaamká Yerúsalem hol ˈdú gáá yimie. 
ACT.4.6	Máá méte suoryo-, gaalí Ánnas yegieká ubaa gállé mú Kayáfas, Yuána, Alekesánda, tá mú gállé éíy yaab mare úba hé ál kinaal gaa ije. 
ACT.4.7	Aalé Bétiro ubaa Yuána gaalí gáál met ká eey, gáál gaalí heegete, He in meeny ubaa fargogint mááya hí máá héljóóllá ki bisiche? gaalí yie.
ACT.4.8	Bétiro giri Hím Naasan Waaˈgiet hí koch chieká gáál geey, kieye, It kaansúóllo ubaa it halúg karúúllo, 
ACT.4.9	har kúlíchal hé midhab nyí máá héljo-, ˈgas mánnal ki ekeycheká ˈdugaka hí nyí ká viiyye-, mu hát he ki bieká hí nyí hegesetka, 
ACT.4.10	aalé itín lulkícho hééllá maaláa, gál Yisirayel lulle úba hí hééllá maalo: he ˈdaa meeny Yiesu Kiristo giri Nasaret-, máálle itín hí ˈgór đarám yaalká ˈdú chies-, tá Waag hí uushich yé gáá ˈdeeycheká in máá hí metééllá gaa yaalallá hí ki bie. 
ACT.4.11	Yiesu Kirísto íín he máá Warˈgat Waaˈgiet hí hogote-, kieye, He ár
ACT.4.12	Rubach hé máá éíy taaka ke gaa aargiroká mán, ˈdaa giri lésallá hé máá níínní éíy taaka hí gaa ijo-, Waag hí gáál ka shiiche-, meenyle gálaat hí ki bebeenká mánká, Bétiro hí gáál yie.
ACT.4.13	Aalé gaal Bétiro ubaa Yuána hát he gál aađa-, timirít mán-, kor ˈdéé hát yaabintiká huogodhe-, gaalí argeká, gaal he af ˈdabe. Gaal úba gaal hát Yíésu hol ˈgieká kimite. 
ACT.4.14	Aalé ˈdaa máá giri héljo onnoyká bie-, gáál met gaa seeseme-, gaalí argeká gaal hé níínní hodhoká mán. 
ACT.4.15	Aalé ar gáál á níínni mare hol tól yé gaa ˈdeeyche, tákámle hol kí ˈgisate, hol geeyche, kieye, 
ACT.4.16	Gálallá háte ke kokoo? Gálallá hé ke af ˈdaˈdabo-, he ekeyká meka hé gál lulle Yerúsalem gaa ijóóllá hé hí óg. Hé níínní ke in gáá kootká mán. 
ACT.4.17	ˈDeenyééllá hátlé ke ali kokuo-, les eiy bash ma ki yegen-, gálaat hí ma mamalinyká he gálallá ke il gíl gaa helima, gaal hai gálaat geđ meenyééllá ki ˈdiyíminy, gaalí hol yie.
ACT.4.18	Aalé gaal geđi Bétiro ubaa Yuána ká vie, gáál he ki mure, giri gaal ˈdaa meeny Yiesu gálaat ma ki ˈdiyiminy-, ubaa gálaat he ma ki oonisinyká. 
ACT.4.19	Aalé Bétiro ubaa Yuána gáál ˈdéé hol ˈdú nie, kieye, Itín dhúrkícho ebá hééllá hol eiy gaa náa, innum Waaˈgietka, he in itín ke hí met gaa kekeenká káláát? Ebá, Waag ke met gaa kekeenká kalat? 
ACT.4.20	Tá nyiin gon hé nyí argiyyeká ubaa hé nyí maalleká nyáá nyí ma haađiny, ha nyí ˈdiyeenne, gaalí gáál yie. 
ACT.4.21	Aalé máá méte suoryoká ubaa gállé hol ˈgieká geđi Bétiro ubaa Yuána ki lole, gáál il gíl gaa helie. Gál guguđo kinaallá ˈdaa giri gálaat lulle hé Bétiro ubaa Yuána hí ekeyká af ˈdabe-, Waag memeyká in gálaat kiadhe, hé Bétiro ubaa Yuána he ma ki ekêny, gáál fure. 
ACT.4.22	Máá ameeny ka ˈdalidheká héljo onnoy-, giri káána yaalmitéél ki bieká hé warram hí tomon afur a ˈgayye.
ACT.4.23	Bétiro ubaa Yuána gaalí fureká gálle hol ˈdú nadhe, he lullé gál guguđo-, suoryoká ubaa gál káruká hí geeyká gáál geey. 
ACT.4.24	Aalé gál kinaal héél maaleká gaal lulle af gaa guđoká Waag ki vite, gaal kieye, Máá kínyia súm Guđoká, kúún kó úr, les, bás, tá héllé hí gaa ijoká lulle tág niiyye. 
ACT.4.25	Kúún kó ˈdaa fargogint Hím Naasankú eshi eshim kínyia ˈDáwuˈd giri gédéch kuaká afle héle ˈdéé gáá hote, kieye,
ACT.4.25	Háteka kidh ídho hí ˈdú ˈjiiyye-,
ACT.4.25	gaal Waag ˈdéé tág ki nannuo-,
ACT.4.25	kor hé níínní đuđusuo mánnal?
ACT.4.26	Gál kaansúo-, lesalloká hé tagano ˈdie,
ACT.4.26	tá gaal hé hol ˈdú gáá yimie,
ACT.4.26	Máá Guđo Waag ubaa máállé Kirísto hé ˈdú gáá rue
ACT.4.26	chieká.
ACT.4.27	Hé kinaallá hé ˈduway. Heróˈde ubaa Bonti Bilááto, tá gál kidhdhoká ubaa gál Yisirayelká hé ˈjienééllá hol ˈdú gáá yimie, giri Gédéch kua Saas Mán-, kuun hí salab mé ki liiyye-, kansím koyye-, Yíésu léká met hiigiteká. 
ACT.4.28	Gaal hééllá ekeyallá, fargogintkú ubaa he fedit kua héle kuuní ali koyyeká gaalí ki ekey. 
ACT.4.29	Máá Guđo, aalé káána hé gaalí nyí met iifíéllá kí fúˈjig, gedekú fargogint giri ˈdeenykú hát nyaalimoká ki hogodhoká shíish. 
ACT.4.30	Gíl kua gáál bibisuoká nyí ˈdú gáá hélish, hé gaal hí il ki aargiro-, gáál af ˈdaˈdabsuoká ˈdaa meeny gédéch kua Saas Mán-, Yíésu léká nyí ki eekemeyche, gaalí yie.
ACT.4.31	Aalé gáál Waag visan hí gaa đuyyeká ál gaalí hol ˈdú gáá yimie kinaal motiyye. Gáál lulle Hím Naasan Waaˈgiet hí koch chie, gaal ˈdeeny Waaˈgiet nyaalím ki huogodhe.
ACT.4.32	Gál Yíésu iiy yieká lulle ger ubaa kas hí tikiˈd yie. Hé máá níínní shókódíchle hol bal ki ˈdarameká mán, gaal shokodaamlé ˈgieká lulle hol ki liledhe. 
ACT.4.33	Gál alb fimiká Máá Guđo Yíésu uushich yé gáá ˈdímle fargogínt ki ˈdiiyime, tá gáál ˈdúˈjím guđoká hí ˈdú gáá leete. 
ACT.4.34	Af kinaal hé máá níínní gáál hurt gaa ije-, he hí ki ˈgerneyká mán. Gaal ameeny gál lesam ubaa é ˈgieká gaal lesam ubaa énylé kinaal marte, birm ká hidhdhe, 
ACT.4.35	birm gál alb fimiká met ká sidhe. Aalé gál alb fimi kinaal birm gál he hí ki ˈgeeˈgerneyká eiy ki mumure.
ACT.4.36+ACT.4.37	Yúósef giri máá Levi, tá máá lés Kuburos, giri gál alb fimiká hí meeny Barnábas léká shieká léslé he lilayká úba bíre hidhdhe, bíre kinaal gál alb fimiká met ká sidhe. (Barnábas hélle kieye, Máá gáál gogofsuoká.)
ACT.5.1	Aalé máá gaalí Ananías yegie mare ubaa minlé Safíra léslé mare úba bíre hidhdhe. 
ACT.5.2	Ananías bírellé les ká hidhdheká ˈdáá tikiˈd hát hinyamietká kaadhdhe, bíréétí ká eedhdhe, gál alb fimiká met ká sidhe. Mú minle úba hé hinyamééllá mú hol ki onnoy. 
ACT.5.3	Aalé Bétiro Ananías vie, kieye, Ananías, háteka Sátan ko hille-, kuun Hím Naasan Waaˈgiet nyimisate-, bíre giri les yiateká ˈdáá tikiˈd hát hinyamietká kaatéel? 
ACT.5.4	Hé kua ˈgayyeká hátlé giri bíre ma yíanká hé hékú muunîny? Aalé bíre ká yiateká bíre kinaallá hé hát kua kúólle hí feˈdoká hí ki seseennoká muunîny? Meete ko tawunyéél gaa koy, kuun hí héél ki ékéyche? Kúún kó máádhat ma nyimísan, Waago nyimisate, Bétiro hí mú yie.
ACT.5.5	Aalé Ananías héél maaleká đo le ˈdoy, kufe. Gál héél maaleká lulle sierm guđoká hí faanne. 
ACT.5.6	Aaléka gál rúóreká kie, mú đafaraam ki maamare, mú eey, mú ˈgodhe.
ACT.5.7	Aadh ˈgas seđ amú hí ˈgiteká Ananías minlé Safíra ká chimie, hé hé níínní onnoyyeká mán. 
ACT.5.8	Aalé Bétiro min yiete, kieye, Ebá ye ka géesh, lés kíchia hí marsateká bírellé hí ka yiateká lulle hééllo? yie. Aalé min giriká kieye, Iiy-hí, bíre lulle hé kinaallá, chie. 
ACT.5.9	Aalé Bétiro min geey, kieye, Háteka itín hí Hím Naasan Waaˈgiet nyiimisatoká hí hol af gáá maalléel? Fúˈjig, gál bélkú ˈgodheká hé shagum hí ˈbíl af gaa ˈgiˈgidhóóllá. Kúún úba gaal hai ko ˈgoodho, Bétiro hí min geey.
ACT.5.10	Ál tikiˈde kinaal min đo mú ˈgas met les gaa ˈdoyye, kuyye. Aalé gál giri rúóreká ˈbíl ka hileká min giriká úba kuiy, đo min eedhdhe, min bélle láá ki ˈgodhe. 
ACT.5.11	Gál Yíésu iiy yieká ubaa gál héél maaleká lulle sierm guđoká hí faanne.
ACT.5.12	Gál alb fimiká hé gaalí il ki aargiro-, gáál af ˈdaˈdabsuoká gálaat met gaa eekemey. Aalé gál Yíésu iiy yieká lulle gách Solomon álle hol ˈdú gáá yiimie. 
ACT.5.13	Har gaal íín súm úba gaalí gál ˈdúwaká ká dhaˈgameka, hé máá níínní hí hurt hileká mán, ˈdaa giri gáál gaalí kikiadheká. 
ACT.5.14	Kor gál yááb ubaa gál ˈdíét burnayká Máá Guđoká iiy yie, gáál af ˈdú faafame. 
ACT.5.15	Héél ˈdaalle ˈdugaka gálaat gál basham ˈgieká ˈgierim af ká sidhe, gáál kubano ubaa rokodo ˈdugano ˈdú iifie, giri kerka Bétiro ál kinaal ká nadheka, gáchle gáál ˈdáá tikiˈd gáá nannaat-, giri gaal miidhanatká. 
ACT.5.16	ˈJien Yerúsalem lag ijeká nyésébích guđoká hí gáá yimie, gaal gál basham ˈgieká ubaa gál aryáán hí ayaˈgisicheká ká eey, gál kinaal lulle midhandhe.
ACT.5.17	Aalé máá méte suoryoká ubaa gállé hol ˈgie-, Saˈdukaayká hinááf hí faanne. 
ACT.5.18	Gaal gál alb fimiká ˈgiiliˈgay, gáál ény hiigin-, gaalí gálaat ki higidheká fie. 
ACT.5.19	Tá chúúré kinaal máá ˈgasso-, urru-, Waaˈgiet mare ény hiigin kinaal af fuufure, gáál yé ká ˈdeete, kieye, 
ACT.5.20	Sedhíe, ˈBíl Waaˈgiet đírle geer ki ˈdée, luolmit kaanallóóllá fayamle lulle gáál shía, muí gáál yie. 
ACT.5.21	Aalé biiy ká biˈdeká hát giri máá ˈgasso-, urru kinaal hí gáál geeyká gaal đo ˈBíl Waaˈgiet đírle geer hile, gálaat ˈdéé onisie.
ACT.5.21	Aalé máá méte suoryoká ubaa gálle hol ˈdú sedhe. Aalé gaal gál arrá-, giri karu Yisirayelká lulle úba hol ˈdú vie. Gaal gál yuoyoká ény hiiginká ali ˈdú fie, giri gál alb fimi-, gaalí hiigidheká ká shugunatká. 
ACT.5.22	Aalé gál giri yuoyoká ény hiiginká sedheká gaal ˈbíl gaa laʼ, đo hol ká nadhe, fayám ká sidhe, 
ACT.5.23	kieye, Nyí sieteká ény hiiginká gaalí hát ˈdabaanká af gaa kuokog, gál é ˈdeˈdemeká kín é af eiy hát ˈdabaanká gaa ˈgee, kor é nyí af fuˈdeká é gerle gál níínní hí gaa ijeká mán, gaalí yie. 
ACT.5.24	Gál ˈBíl Waaˈgiet ˈdeˈdemeká máállé hí mé ki yielká ubaa gál guguđo-, suoryoká ˈdeenyéél maaleká birge, he hátlé mákártaká af ˈdabe.
ACT.5.25	Aalé mú tikiˈd ká yimie, kieye, Bá dhaayyíe, gál kíchia giri hí ˈbíl hiiginká fiiyyeká ˈBíl Waaˈgiet đírle geer gaa ˈgee, gálaat he oonisia, yie. 
ACT.5.26	Aalé máá giri ˈBíl Waaˈgiet gállé hí ˈdeˈdemeká mé ki yielká ubaa yuoyle đo hol eedhdhe, gál alb fimi kinaal ká eedhdhe. Gaal hé gáál hát fargogintiká ma ka shúúnan, ˈdaa giri gaal gálaat kiadhe-, gálaat waar hai nyí kí tuuna, yegieká.
ACT.5.27	Aalé gaal gál alb fimiká ka eeyká, gáál gál arráká met gaa koy, giri máá méte suoryoká hí hegesetká. 
ACT.5.28	Aalé máá kinaal gáál yiete, kieye, It ke hí he ma ki múriny, ke hí il gíl ma gaa helîny? Meenyééllá haí gálaat he ki oonisîny, ke hí ma yéen? Tá káána háteeye geđi he onisinyéél hí ˈjien Yerusalem geer kuˈd hoyche, hí nyí mú fásle méé gaa veveenne? muí gáál yie.
ACT.5.29	Aalé Bétiro ubaa gál alb fímíítí mú ˈdéé hol ˈdú nie, kieye, Gálaat hí ˈgisat, nyiin gon Waago nyí met gaa kekeenne. 
ACT.5.30	Yíésu giri itín hí ˈgór đarám yaalká ˈdú chieská hé Waag eshim eshimkúnno hí loolnoyche, hí uushich yé gáá ˈdeeyche. 
ACT.5.31	Waag hé mú gíl ˈdaallé naanietká iđisate, mú Máá Kansich-, ubaa Máá Rubachietká hoyche, giri mu gál Yisirayel fargogínt shiguo-, gaal héllé ˈdeđew-, gaa seseenká haađuo-, mú makan fafaan-, gáál muí ađaabano ubaa nyuogim gaa egewká. 
ACT.5.32	Nyíín ubaa Waag Hím Naasanlé giri Waag hí gállé hí met gaa kekeenká shiicheká in nyí hééllá ˈdúúw ˈdú ˈdiiyye, nyí hogoto, gaalí mú yie.
ACT.5.33	Aalé gaal ˈdeenyéél maaleká súm idhane, gáál yegieská fede. 
ACT.5.34	Aalé máá Farisaay-, gáál nyatalaam oonisuo-, gaalí Gamáliel yegie-, ˈdúwa gaal hí óg mare gál giri arraká hurtle les gaa kie, ˈdéé hodhe, giri gáál gaalí á níínni mare baaˈd yé ki ˈdeđuoká. 
ACT.5.35	Aalé mu gál guguđo kinaal geey, kieye, Gál Yisirayel, gálallá hé hí ki ekemeychoká mé dhaaˈgamíe. 
ACT.5.36	Toomééllá Dheúˈdas yé ká ˈdie, ˈduuwle huogodhe, hol meey, gáál kúˈd afur hí el gaa veere. Mú gaalí yieská mú lalilléká eiy bađay, he đo lulle me hí ˈgidhe. 
ACT.5.37	Máá kinaal elle Yúúˈdas giri máá lés Galilaayaká bár gálaat gaalí totoyká yé ká ˈdie, gál burnayká hí el gaa veere. Máá kinaal úba gaalí yieská mú gállé kinaal eiy bađay. 
ACT.5.38	Aalé káána yú hí geeye, gálallá hayyíe, gaal hí siet, gaal héllé ekemeyóóllá har hé ˈdaa gálaat yé gáá ˈdieká kátaka, af kinaalka hé el mé mán. 
ACT.5.39	Tá gaal har hélle hé Waag yé gáá ˈdieká kátaka, af kinaalka ití gálallá he eiy ma ki fufuminy. Itín af kinaalka Waago hí af ˈdú egeyye, muí gáál yie.
ACT.5.40	Aalé gaal Gamáliel af maale, gaal gál giri alb fimiká ká vie, gáál túdaam ki tune, kor gáál il gíl gaa helie, gáál geey, kieye, Haí meeny Yiesúúllá ˈdaalle he ki hógon, yie, đo gáál fure. 
ACT.5.41	Aalé gál alb fimi kinaal ar álle gaa kieká, ger hí gaa meedhe, ˈdaa giri gáál gaalí ˈdaa meeny Yiesu ki manyjasieká. 
ACT.5.42	Ram hátlé hol el gaa igiˈdeká, gaal đír ˈBíl Waaˈgiet geerle tá ubaa ˈjien Yerusalem Fayam Midhab Waaˈgiet-, Yíésulle hát he Messíyaká taalle gáál gaa shiigie.
ACT.6.1	Bár kinaal gál láliká ilshandheká, gál lali kinaal gál Yuuˈdi Hellenká gál Yuuˈdi Heberewká ˈdeente, ˈdaa giri bar lulle ˈguom gaalí gálaat eiy gigiseká gáál ˈdeglé híyeská gaalí gíl ˈdeent he ki shigieká. 
ACT.6.2	Aalé gál giri tomon a naama-, alb fimiká gál Yíésu iiy yie-, láliká lulle hol ˈdu gáá vie, kieye, Nyíín nyí ˈdeeny Waaˈgiet onisinyle gíl sug ki haađicha-, nyí ˈguom gísáchle gaa seseenká hé ma midhanany. 
ACT.6.3	Nyaaramkúnno, gál ˈdúwa-, tiiya Hím Naasan Waaˈgiet hí koch chie-, ˈdaallellé-, hí ógká hol gáá shuunáa, gáál nyí hújíchallá mé ki koyyo. 
ACT.6.4	Nyíín dhúrkínyo aalé bar lulle Waag visan ubaa ˈdeeny Waaˈgiet ˈdiiyiminyle nyí mé verenne, gaalí yie.
ACT.6.5	Aalé gál láli kinaal lulle hé gál alb fimiká hí hodheká hí ger gaa meey. Gaal Estéfan giri Yíésu hát ˈdabaanká iiy yie-, Hím Naasan Waaˈgiet hí koch onnoyyeká ká eey. Gál éíy taaka úba gaalí ká shuuneká he mú Fílib, Borokóro, Níkanor, Tímon, Bármen, tá Níkola giri Ántiok gáá yimie-, Waag gál Yuuˈdiká iiy yieká. 
ACT.6.6	Aalé gaal gáál gál alb fimiká ˈdú eey, gál alb fimiká gáál Waag ki vite, gáál gil ˈdú fie.
ACT.6.7	Aalé ˈdeeny Waaˈgiet ˈjien Yerusalem bash ki yie, gál burnayká ˈdéé iiy yie, gaal lali Yiesu yie. Gál burnay-, suoryoká úba fayam Yiesúúl iiy yie, fayám el gaa veere.
ACT.6.8	Aalé Estéfan giri midhant Waaˈgiet ubaa fargogint Waaˈgiet hí koch onnoyyeká hé gáál súm af ˈdaˈdabsie-, gaalí il ki argeká gálaat hurt gaa eekemey. 
ACT.6.9	Aalé gáál mé tikiˈd Estéfan ˈdu gáá yimie, mú hol ki falme. Gál kinaallá ˈbíl ˈdiiyiminy-, gálle Gál Gaalí Mé Fureká gaalí yegieká he yé gáá ˈdie. Gál kinaallá ˈdáá tikiˈd ˈjienle he ˈjien Kurene ubaa ˈjien Alekesanđara, tá gáál ˈdáá tikiˈd íín úba lés Kilikia ubaa lés Asia he gáá yimie. 
ACT.6.10	ˈDaalim Hím Naasan Waaˈgiet Estéfan hí ˈdéé ki hogodheká in fáláám gaalí hol ki fafalme kinaal Estéfan hí gáál kí adhdhe.
ACT.6.11	Aalé gál kinaal hát hinyamoká gáál ˈdáá tikiˈd chure, kieye, Estéfan Móshe ubaa Waag chachareká nyáá nyí maalle, yiedhíe, gáál yie. 
ACT.6.12	Aalé ˈdeeny Estefanallá gálaat ubaa gál káruká tá gál nyatalaamká idhansie, gaal Estéfan ˈgiliˈgay, mú gál arraká met ká eey. 
ACT.6.13	Gaal gál mú hódho luut kaay mare úba ká shuunne. Aalé gál kinaal kieye, Máállá bar lullé he ˈBíl Waaˈgietallá ubaa hemuumurit Moshééllá fiichila. 
ACT.6.14	Mú nyí af maalleká, mu kieye, Yíésu Nasaretallá ˈBíl Waaˈgietallá eiy hai ˈgieˈgia, kor nyátál Móshe hí gáál ka shieká úba hollo hol gaa laama, muí yie, gaalí yie. 
ACT.6.15	Aalé gál giri ál gál arra kinaal gaa ijeká lulle mú gaa dhaay, máá innum hí hol gaa suoyye-, innum hí innum máá ˈgasso-, urruká chieká arge.
ACT.7.1	Aalé máá méte suoryoká Estéfan yiete, kieye, Hé gaalí ko ˈdú hogodhóóllá hé ˈdúwa? yie. 
ACT.7.2	Aalé Estéfan gáál ˈdéé hol ˈdú nie, kieye, Nyaaramchú ubaa idhaamchú, ye af nee kóo, bár giri héle eshi eshim kúnnaa Abirááyam hátlé giri Háran mé ma níinyká in Waag gúch ˈgayyo-, hol édhum yé gáá ˈdeđichoká mú lés Mesobotámia álle yé ˈdú gáá ˈdiiyye, 
ACT.7.3	mú geeyche, kieye, Léskú ubaa gálkú hash, keʼ, sí, lés yú ko aargisuoká mé naʼ,
ACT.7.4	In aaléka mu lés Kalˈday gáá kie, lés Haran gaa ˈgudhdhe. Mú ˈjaalle ál kinaal mán ki yieká Waag mú ál kinaal gáá eeyye, mú lés káána hí gaa iđáállá ká eeyye. 
ACT.7.5	Waag hé aˈjibaat níínní mú állá gaa shiicheká mán, hé mú ˈjádábích lesiet úba ma shíiny. Abirááyam af kinaal úba véel manayka, Waag íín hé mú ˈdéé af iđiche, giri mu íín ubaa hídhle lésallá liiletká. 
ACT.7.6	Tá Waag mú hatallá he geeyche, kieye, Hídhkú umle lés ma lilenyká hai gaa yíéđima, tá gál les kinaalloká géde haí hođita, warram kúˈd afur heeny ha gaalí ki seeme, Waag hí mú chie. 
ACT.7.7	Waag úba mú geeyche, kieye, Kídh hídhkú géde hođisat kinaallá he ha yú ki ekemeye. El ˈdaal gaal lés kinaal yé hai gáá ˈdeeme, lésal hai ye gaa viita,
ACT.7.8	Waag úba Abirááyam he ki muˈde, kieye, Kúún ubaa um kua yaabká heermitíe, chie. Hermisan kinaallá he hedh hol af iđiny Waag ubaa Abirááyam hí hol af iđieká.
ACT.7.9	Aalé Yákob nyígéénylé kinaal nyárlé Yúósef hinaafle hí faanne, mú gál nigiˈd hol bíre gaa hidhdhe. Gál nigiˈd kinaal đo mú lés Misirayim ˈdú eedhdhe, mú marte, gál les kinaalloká mú gedech hote. Tá Waag íín hé mú ˈdeˈdeenne, 
ACT.7.10	hé mú ki ˈgeeˈgerneyká mú ˈdú chichirate. Waag hé kánsích Misirayim giri Fárro léká innumle mú ˈdaa gaa lileyche, mú Fárro úba hí geelnedhe. Kor Fárro úba hé ényle ubaa lés Misirayim lulle mú máállé guđoká hoy.
ACT.7.11	Aalé bár tikiˈde kinaal lés Misirayim ubaa lés Kanaan lulle kuoˈd ˈdeewká hí gáá ˈdiiyye, gálaat mar hí yies. Aalé eshim eshim kúnnaa kinaal ál he ˈguom gaa aargiroká ˈdabe. 
ACT.7.12	Yákob Mísirayim hát ˈguom hí gaa iđoká maaleká mu helellé giri eshim eshim kúnnaaká ali fie. Hé kinaallá he gáál sienylé erkob les kinaalloká. 
ACT.7.13	Aalé gáál sienylé ki naamaká Yúósef hol nyaaramle af ki ˈdaakay. Aalé Fárro Yúósef gáláátle arge. 
ACT.7.14	Yúósef ˈjaallé Yákob ubaa gálle ˈdéé ˈdú lay, giri gaal hí ˈdú guuranká. Gál ka guureká lulle tomonaam tiiya a chen. 
ACT.7.15	Aalé Yákob lés Misirayim kinaal gaa yíéđie, ál kinaal mán ki yie. Mú helellé giri eshim eshim kúnnaaká úba lés kinaallá he mán ki yie. 
ACT.7.16	Aalé gáál lafle gaalí lés kinaal gáá shuunne, gaalí ˈjien Shekem ká sidhe, gaalí ˈguoˈd Shékem gaa tiel-, Abirááyam hí hele Hamor hol bíre gaa hidhdheká ki ˈgodhe, gaal đo geđi lés Misirayim hol ˈdú nadhe.
ACT.7.17	Aalé warram burnay kinaal hátlé hol el gaa igireká gál kúnnaa kinaal lés Misirayim ki heere. He af iđiny Waag hí Abirááyam af iđicheká bárle ká ˈjobonteká, gaal lés kinaal súm ki ilshandhe. 
ACT.7.18	Aalé el ˈdaal lés Misirayim kinaal máá Yúósef moonnoyká hí kansím gaa eedhdhe. 
ACT.7.19	Aalé mu gál kúnnaa kinaal điđám ki ˈdie-, gáál he ki ekey-, kor gáál he ˈdú moy, giri gaal umlé niginiká bado sisidhe-, um kufumeká.
ACT.7.20	Af tikiˈde kinaallá in Móshe úba ˈdalidhe. Mu ka ˈdalidheká mu mídhab, in gál hí ˈdaloká hí ˈbíl ki kaay, hí ˈguiyam seđ gaa way. 
ACT.7.21	Aalé el ˈdaal mú gaalí baaˈd sidhe-, hátle gaalí baaˈd ki kakayká Fárro inille hí shuunate, hí eete, hí veelle hosote. 
ACT.7.22	Aalé Móshe ˈdaalim gál Misirayimká lulle gaalí onisie, mú ˈdéé hót ubaa he eekemenyle hí hé máá ˈdúwaká chie.
ACT.7.23	Aalé mú warram hí tomonaam afur chieká mú kas máálle gállé Yisirayelká a kí ˈdeˈdeenká hí ká hille. 
ACT.7.24	Kulich tikiˈd mu sedheká, mú gálle mú tikiˈd máá Misirayim hí he ki ekemeyeká muí arge. Aalé mu máá kídhlé kinaal in gaa nadhe, máá Misirayimká ˈdoy, mú yies. 
ACT.7.25	Móshe tawunyleka, gálle hát Waag mú íín ali gáá kaayye-, mu gáál biisuoká hai kiimita, he yegie. Kor gaal hé hé kinaal ma kimísan. 
ACT.7.26	Aalé bííy eiy ka biˈdeká, Móshe gállé Yisirayel naama-, hol tutune mare a kí ˈdie. Mu gáál gár ki nie, kieye, Gál yaab, itín kidh hí tikiˈde, tá háteka hí hol tutunnáal? yie. 
ACT.7.27	Aalé máá giri ós ka kuoneká Móshe lay, kieye, Mááya ko máá kínyia arra-, nyí mé ki yaalká hoy? 
ACT.7.28	He in hát gefere máá Misirayim chieská in úba ye chegeská feˈde?
ACT.7.29	Móshe ˈdeenyéél maaleká đo lés Miˈdian kar ˈdú ˈdoy, mu lés ma lileny kinaal gaa yíéđie, úba gaa eedhdhe, nyígéény naam ki ˈdale.
ACT.7.30	Aalé Móshe lés Miˈdian warram tomon afur gaa yíéđieká mu kulich tikiˈd áíy ál ˈbakate Gúm Sanai kí ˈjobonoyye mare he gaa igire. Aalé máá ˈgasso-, urruká mú yé ˈdu gáá ˈdie, hát ˈjieteká ˈgór hurt gaa boloy. 
ACT.7.31	Mu héél argeká he af ˈdabe, mu kerka he kí ˈjoobondhe, he tág dhaˈgame. Aalé mu Máá Guđo Waag afle maale, 
ACT.7.32	Waag kieye, Yú he Waag eshim eshim kua-, mú Abiraayam, Yisak, tá Yakobká,
ACT.7.33	Aalé Máá Guđo Waag mú geey, kieye, Koiykú ˈgas gaa fur, kúún innum chia gaa taalla. 
ACT.7.34	Gál chia Mísirayim gaa ijóótíá hát gaalí mé les ki ˈdiidheká yáá hát ˈdabaanká arge. Yáá gáál buonyle maale, yáá aalé ká leedhe, giri gáál ririanká. Kúún aalé Mísirayimo yú ko ali ˈdú kakaa,
ACT.7.35	Hééllá Móshe tikiˈde giri gál Yisirayel hí điidhe-, gaal kieye, Mááya ko nyí máá arra-, nyí mé ki yaalká hoy? gaalí yieká. In Waag Móshe kinaal yaalmit máá ˈgasso-, urruká yé ˈdu gáá ˈdiiyye, ˈgór hurt gaa boloyye. In aaléka mú gállé Yisirayelká ali ˈdú kaayye, giri mu gáál ririan-, gáál lés Misirayim yé gáá ˈdeđuo-, gáál mé ki yaalká. 
ACT.7.36	Aalé Móshe kinaallá gál Yisirayel lés Misirayim yé gáá ˈdeey. Mu hé gaalí il ki arge-, gáál af ˈdaˈdabsieká lés Misirayim ubaa Bás Búrká álle gaa ekey. Hé éíy hat kinaalloká úba muí ál ˈbakateká warram tomon afur gaa ekey. 
ACT.7.37	Hééllá Móshe tikiˈde giri gál Yisirayel geey-, kieye, Waag máá Waag hí ˈdéé ka shigicho-, hát yúká gálkúnno hurt yé hai gáá ˈdeđicha,
ACT.7.38	Hééllá he Móshe giri eshim eshimkúnno ubaa nyésébích Yisirayel lulle hol ˈbakat álle af ije-, máá ˈgasso-, urruká hí Gúm Sanai ˈdéé gáá shigie-, ˈdeeny luolmiti kinaal gáál ˈdú sisidheká.
ACT.7.39	Kor eshim eshimkúnno mú af điidhe, gerleka lés Misirayim hol ˈdú nannaatká he fede. 
ACT.7.40	Gaal Ááron geey, kieye, Nyí waagam nyí met nannaat-, nyíín nyí el gaa igiˈdoká nyí tág kí naʼ. Móshe gáál Mísirayim gáá eeyallá, hé mákárta hí ki ˈdeenedheká hé ke muog,
ACT.7.41	Aalé ál kinaal gaal hórkí máádíny tág gaa naate, waagle hote, kor suor ki ˈgale. Gaal hé gílle tág ki naateká hí geer gaa meemesie, aaˈdume. 
ACT.7.42	Aalé Waag gáál hurt yé gaa ˈdiiyye, gáál hidhino uriet-, gaalí vivite-, gaalí fedeká gáál ˈdú hayche. Hát giri gaalí warˈgat gál Waag hí ˈdéé ka shigicheká gaa veere-, warˈgatle kieye,
ACT.7.42	It Yisirayelallo, warram tomon afur hí ˈbakat álle gaa iđe-,
ACT.7.42	hí suor ˈgaˈgalleká he in yaa hí ye suor kí ˈgaˈgale?
ACT.7.42	It suoryam kinaallá ye ma kí ˈgaˈgáliny!
ACT.7.43	Itín waagam hí gilkícho tagano ki nannasateká in hí vivisate,
ACT.7.43	hát káána waag giri Mólok lé-,
ACT.7.43	lokoolle hí hol gaa sisiteká,
ACT.7.43	héétí ubaa waag giri hidhinte-, Ráífan lé-, hí ˈduwasicheká.
ACT.7.43	Itín aalé kídh ha yú ˈdú haađia,
ACT.7.43	kidh haí ugunma,
ACT.7.43	lés Babilon mé sug ˈdaatí ha gaalí ˈdú egedhdhe,
ACT.7.43	chieká.
ACT.7.44	Eshim eshimkúnno hé ˈBíl ˈbaaro Waaˈgietká 
ACT.7.45	Aalé af giri Yóshua ubaa eshim eshimkúnno ˈBíl ˈbaaro Waaˈgiet kinaal ˈgieká, in lésallá gaalí kidh af kí ridhdhe. Tá bár giri gaal les ka higileká ˈBíl ˈbaaro kinaal úba gaalí lésallá ˈdú gáá eedhdhe. Af giri gaal les kidh af kí riridheká Waag íín eshim eshim kúnnaa he kidh met gaa aruanne. ˈBíl ˈbaaro Waaˈgiet kinaal hé lésallá gaa yiel, ˈjíig bár giri ˈDáwuˈd hí lésallá máá kansich gaa onnoyká. 
ACT.7.46	Aalé ˈDáwuˈd Waag geer gaa meey, kor Waag Yakob kinaal yiete, har ˈbíl he gaa yíéđiannoká muí ki ˈdiisoka. 
ACT.7.47	Tá Waag hé ˈDáwuˈd hí ˈbíl ki ˈdiˈdiseká iiy ma chéen. ˈDáwuˈd inylé Sólomonno he iiy chie, hí ˈbíl ki ˈdisse. 
ACT.7.48	Tá Waag Úr Iđoká íín hé ˈbíl gálaat hí gíl ki ˈdissoká ma gaa yíéđiminy. Hát giri máá Waag hí ˈdéé ka shigiche-, Yisááya hí veere-, 
ACT.7.49	giri Waag kieye,
ACT.7.49	Ur he kara chia kansimoká,
ACT.7.49	les he kara chia yú ˈgas ˈdú kokuoká.
ACT.7.49	ˈBíl yaalmit máre yaallo, hí ye kí ˈdííta?
ACT.7.49	Ál chia yú hím ki nannuoká ále?
ACT.7.50	Hééllá lulle hé gílchú hí tág ma níiny?
ACT.7.50	chieká.
ACT.7.51	It met guogo-, hí gerkícho Waag iiy ma ki chegen-, hí nee gaa guogiyyáal! Itín hát hí eshim eshimkícho. Itín bar lullé hí Hím Naasan Waaˈgiet af điđidhanna. 
ACT.7.52	Ameeny gál giri Waag hí ˈdéé ka shigicheká mááya eshim eshimkícho hí he ma ki ekêny? Eshim eshim kíchia kinaallá in úba gál giri héle Máá ˈdúwa-, saas mánká ˈjímle ˈdiiyimeká yies. Aalé káána itín it Máá ˈdúwa-, saas mán kinaal hí gáál mú mé il gaa koyye, hí mú chies. 
ACT.7.53	Itín it hemuumurit Waaˈgiet giri gál ˈgasso-, urruká hí ˈdú gáá siteká argiyye, kor ití nyátál kinaal ma ki tíéliny, Estéfan hí hatal gál arraká geey.
ACT.7.54	Gaal héél maaleká idhane, mú af ˈdú ˈgiinime. 
ACT.7.55	Estéfan Hím Naasan Waaˈgiet hí koch chie kinaal úr gaa dhaay, édhúm Waag gáá edhdheyká ubaa Yíésu Waag gíllé ˈdaa naanietká yielká muí arge. 
ACT.7.56	Aalé Estéfan kieye, Bá dhaayyíe, úr hé af hí furme, Iny Máádhat Waag gíl ˈdaa naanietká yaal, muí yie. 
ACT.7.57	Gaal héél maaleká hol nee rie, súm kúóˈd ˈdoy, lulle mú ˈdú gudhdhe, 
ACT.7.58	mú a chiˈde, mú é yé gaa ˈdeete, giri mú yegeská. Gál hé giri Estéfan hí hogodheká nee kokoyká gielolle fure, máá ruorich gaalí Sáwul yegie mare bala fie, gaal Estéfan waar ki tune. 
ACT.7.59	Gaal hátlé Estéfan waar ki tutuneká Estéfan Waag vite, kieye, Máá Guđo Yíésu, sídhchú éew, yie. 
ACT.7.60	Aalé mu le ˈdoy, kurram le veere, af úr ki eey, kieye, Máá Guđo, nyúógíchallá ha gáál luut káany, yie, đo mán yie.
ACT.8.1	Sáwul Estéfan kúfáchlé gaalí yegieská úba hé fede.
ACT.8.1	Kúlích tikiˈde kinaallá gál Kiristo Yerúsalem gaa ijeká manyjasinyle biiy gáá ˈdiiyye. Aalé gáál gúch hí Yerúsalem gaa đufe, lés Yuuˈdia ubaa lés Samaria eiy ˈdú ˈbasandhe, gál alb fimiká tákámle ká ˈgite. 
ACT.8.2	Gál Waaˈgiet mare Estéfan súm ˈdú buoy, mú ˈgodhe. 
ACT.8.3	Aalé Sáwul íín le gaa kie, gál Kiristoká kí ˈdie. Mu ˈjien af gaa veere, gál yaab ubaa gál ˈdiet é gáá shuune, gáál ˈbíl hiiginká fie.
ACT.8.4	Gál giri kar ˈdane-, les eiy ˈdú basandheká fayam Waaˈgiet alb he met naannieká gaa ˈdiiyime. 
ACT.8.5	Fílib ˈjien lés Samaria mare mé nie, ˈjien kinaal mu gálaat Yíésu hát he Kirísto-, máálle Waag hí salab mé ki liiyye-, Waag hí kansím koyyeká gáál geey. 
ACT.8.6	Nyesebich Fílib ˈdeenylé hogodheká maale-, tá hé gáál af ˈdaˈdabsuo-, muí eekemeyká argeká, gaal lulle mú af tág nee kuokoy. 
ACT.8.7	Fílib gál ilishká aryáán yiem gaa ˈdeey. Gáál af giri aryáán hí yiem gaa ˈdeˈdeenneká gaal koˈdam ˈdane. Gál héljo mare ubaa gál burnay alb ˈgie mare úba muí bisie. 
ACT.8.8	Aalé ˈjien kinaal gálle ger hí gaa meedhe.
ACT.8.9	Máá gil onyi gaalí Símon yegie mare hé úba ˈjien kinaallá gaa ije. Mu bár kinaal he nímlé nannieká gál Samaria lulle hí af ˈdabe. Mu hollo hol memey, Yaa ˈdúwa, he yegie. 
ACT.8.10	Aalé gál ˈduuˈdúwaká ubaa gállé aađa-, les kinaalloká lulle bár kinaal mú a nee kuokoy, gaal kieye, Máállá he fargogint Waaˈgiet giri gaalí Fargogint Guđoká yegetká, gaalí mú yegie. 
ACT.8.11	Gaal mú ˈdeenyle iiy yie, ˈdaa giri mu hé gáál af ˈdaˈdabsieká warram burnayká gaa eekemeyká. 
ACT.8.12	Aalé gál Símon el gaa igire kinaal Fílib hí Fayam Midhab Guch Waaˈgiet-, ubaa meeny Yiesu Kiristoká ki ˈdiiyimeká gaal fayám iiy yie. Aalé gál yááb ubaa gál ˈdíét fayam kinaal iiy yieká gaalí bie gim nie. 
ACT.8.13	Símon dhúrle úba fayam kinaal iiy yie, gaalí bie gim nie. Mu Fílib el gaa veere, alb lullé giri Fílib hí sesemeká úba sedhe, mu úba hé farguogo-, Fílib hí eekemey-, gáál af ˈdaˈdabsieká argeká he af ˈdabe.
ACT.8.14	Aalé gál alb fimi-, Yerúsalem gaa ijeká gál Samaria hát ˈdeeny Waaˈgiet iiy yieká maaleká gaal Bétiro ubaa Yuána ali fie, gaal gáál bííyle mé nie. 
ACT.8.15	Bétiro ubaa Yuána ali ki fameká gáál Waag ki vite, giri gáál Hím Naasan Waaˈgiet hí higilloká. 
ACT.8.16	Waag visan gaalí gáál ki vite kinaal he ˈdaa giri gáál kis meeny Máá Guđo Yiesu Kiristoká gaalí bie gim ki nie-, kor gáál hátle Hím Naasan Waaˈgiet hí ma hílinyká. 
ACT.8.17	Aalé Bétiro ubaa Yuána gáál gil ˈdú fie, gáál Hím Naasan Waaˈgiet hí hille.
ACT.8.18	Aalé Símon gál alb fimiká gál he gil ˈdú igifieká Hím Naasan Waaˈgiet hí hille argeká, mu gál alb fimi kinaal bíre ki helie, 
ACT.8.19	kieye, Fargogintééllá úba ye shía, máá yú gil ˈdú iifuoká úba Hím Naasan Waaˈgiet hí hillo, muí gáál yie. 
ACT.8.20	Aalé Bétiro mú geey, kieye, Ubaa bírekú hol ˈgar bađáa, ˈdaa giri kúún hé Waag hí gáál ká shigichoká tawunykúka, bíre ha yú higidhdha, chegedhoká. 
ACT.8.21	Kúún kó ˈdeenyééllá hé níínní gaa léká mán, ˈdaa giri káskú he Waag gaa fágká. 
ACT.8.22	Hé kua ˈdeđew-, taawuyyóóllá hash, Máá Guđoká gil ki ef, hé kua ˈdeđew-, geer ka ˈgayyóóllá kálmaréél muí haya, mu hai ko he il ka argisîny! 
ACT.8.23	Kúún hát hinaaf ˈdeewká ˈgayyo-, saas ko hiigidheká yáá ko arge, Bétiro hí mú yie. 
ACT.8.24	Aalé Símon Bétiro ubaa Yuána geey, kieye, Ye Máá Guđoká makan ki ˈjée, hé hí hogotóóllá tikiˈd ha il hí ye árginy, muí gáál yie.
ACT.8.25	Aalé Bétiro ubaa Yuána Máá Guđo Yíésu ˈdeenyle ˈdiiyime-, hé muí eekemey-, he il ki argeká fayamle úba gáál shieká kie. Gaal ˈgíéríchlé gaa igire-, Yerúsalem hol ˈdú nanadheká Fayam Midhab Waaˈgietká ˈjien Samaria gálaat gaa shie.
ACT.8.26	Aaléka, máá ˈgasso-, urru-, Waaˈgietká Fílib geey, kieye, Keʼ, ˈdaa urru ki sí, ˈgíérích Yerúsalem yé gaa ˈdeˈdeen-, ˈbakat gaa nannaat-, Gása mé nannúóllá nú, mú yie. 
ACT.8.27	Aalé Fílib đo kie, sedhe. Mu máá guđo Abacha-, min Abacha kansidhe-, gaalí Kanˈdáke yegieká birmle ubaa shokodaamle mé ki yiel mare ˈgíérích kinaal gaa arge. Máá Abacha kinaal Yerúsalemo he Waag gaa vite, 
ACT.8.28	mu muul fara hí af chichiˈdeká he gaa ije, hai gagale. Mu ˈgíéríchlé gaa igireká warˈgat ˈdeenyle Waag hí Yisááya shiiche-, Yisááya hí veereká he totoy. 
ACT.8.29	Aalé Hím Naasan Waaˈgiet Fílib geeyche, kieye, Sí, muuléétíá ˈdú sí, muul a ˈdíne nú, chie.
ACT.8.30	Fílib đo muul fara hí af chichiˈde kinaal ˈdú ˈdodhdhe. Mu muul a ˈdíne nadheká máá giriká af maale, mu warˈgat Yisááya hí veereká totoyo. Aalé Fílib mú yiete, kieye, Hé totoychóóllá hélle kó kimisatê? yie. 
ACT.8.31	Aalé máá giri Abachaká kieye, He hélle ˈdaab máádhat hí ye af ma gáá kônyká háte yú kiimita? yie. Aalé mu Fílib muul gaa kaadhdhe, mú hol lag yíéđie.
ACT.8.32	Mu warˈgat kinaal ˈdeeny he gaa totoyká kieye,
ACT.8.32	Hát ány walach gaalí ˈgalan ˈdú ˈdeđisatkáka,
ACT.8.32	mú gaalí eedhdhe.
ACT.8.32	Hát ány walach gaalí dhúúr gaa dhudhurio-,
ACT.8.32	ma ˈdiyiminykáka,
ACT.8.32	mu hé ˈdéé ma hôn.
ACT.8.33	Gál arraká mú ˈdúúw rie,
ACT.8.33	hé mú ˈdeenyle hát ˈdabaanká eiy ma níiny.
ACT.8.33	Gál mú ˈbíl ílle hol geđuoká in gálya?
ACT.8.33	Mú in gaalí les gaa yies háluke!
ACT.8.33	he yie.
ACT.8.34	Aalé máá giri Abachaká Fílib yiete, kieye, Ebá ye ka géesh, Máá Waag hí ˈdéé ka shigichééllá mááya ˈdeenyle hogodho? Mu ˈdeenylé he hogodhoo? Ebá, mu máá éíyyo ˈdeenyle hogodho? yie. 
ACT.8.35	Aalé Fílib ˈdeeny muí totoy kinaal hélle mú af gaa koy, mú Fayam Midhab Yiesuká geey.
ACT.8.36	Gaal ˈgíéríchlé gaa igireká gaal ál bie hí gaa ijo mare ká nyuore. Aalé máá giri Abachaká mú geey, kieye, Bie hállá, meete ye bie gim naan ká riridhdha? yie. 
ACT.8.37	[Fílib mú geey, kieye, ˈDeenyééllá har ko geer hát ˈdabaanká hileka, af kinaalka bie gim ha yú ko nannaa, yie. Aalé máá Abachaká mú ˈdéé hol ˈdú nie, kieye, Yiesu Kirísto hát he Iny Waaˈgietká yáá iiy yie, yie.]
ACT.8.38	Aalé máá Abacha kinaal máá muul kukueká geey, giri mu muul ali kokuoká. Aalé muul ali ki ˈdiiyyeká mu ubaa Fílib hullaalle leedhe, đo bie ki leedhe, Fílib mú bie gim nie. 
ACT.8.39	Gaal he bie yé gáá ˈdieká Hím Naasan Máá Guđoká đo Fílib ali gaa eete. Máá giri Abachaká hé geđ mú ma árginy, ˈgíéríchle nadhe, geer hí gaa meedhe. 
ACT.8.40	Fílib hol ka argeká ény Asotus gaa ija, aalé đo kín sedhe, ˈgíéríchlé gaa igireká ˈjien gaa nadhe, ˈjien kinaal gáál Fayam Midhab Waaˈgietká gaa shie, ˈjíig Kaisária ki ˈjie.
ACT.9.1	Bár kinaal Sáwul lali Máá Guđoká ˈgíérích he ki maanyjasuoká hátlé hol gaa ˈgeˈgedhe-, af tune-, kieye, Gálallá afo yú ki beđita, yegieká. Aaléka máá méte suoryoká ˈdú sedhe, 
ACT.9.2	mú yiete, giri muí warˈgasam ki vereno-, warˈgasam egeet-, warˈgasam ény ˈdiiyiminy ˈDamaskaská ˈdú egeetká. Warˈgasam kinaallá in mú fargogínt shigie, giri gál yaab yíekaʼ, gál ˈdiet yíekaʼ, giri Yíésu iiy yie-, gaalí Gál ˈGierichká yegieká muí kí ˈgiiliˈgaw-, gáál muí Yerúsalem ká sisidhoká.
ACT.9.3	Aalé Sáwul warˈgasam shuunne, sedhe. Mu sienylé gaa igire-, ˈjien ˈDamaskas kí ˈjobondheká, toomareka edhum úr yé gáá ˈdie, hí ˈdinnam lulle gaa veere. 
ACT.9.4	Mu đo le ˈdoy, ˈdéé hót hí geđicheká maale, ˈdéé hót kieye, Sáwul, Sáwul, háteka kó ye maanyjasichóol? ˈdéé hót hí chie. 
ACT.9.5	Aalé Sáwul kieye, Máá Guđóóllo, kuun mááya? yie. ˈDéé hót kieye, Yú he Yíésu giri kuun hí maanyjasichóóllá. 
ACT.9.6	Le gaa keʼ, é mé naʼ, hé ekemeychoká ény kinaallá ha gaalí ko gaa geđia, ˈdéé hót hí mú chie.
ACT.9.7	Aalé gál Sáwul hol ˈgieká birge, he af ˈdabe, ˈdéé hót kinaallá tákáma he maale, gaal hé máá níínní argeká mán. 
ACT.9.8	Aalé Sáwul le gaa kie, in fuoreká biiy má gaa argo. Gaal mú gíl mé chiˈde, mú ˈDamáskas ˈdú eedhdhe. 
ACT.9.9	Mu kulich seđ in gaa ˈdabe, hé hé geere ma kôny, kor úba hé hé imi ma îny.
ACT.9.10	Aalé mú tikiˈd máá lali Yiesu-, gaalí Ananías yegie mare ˈDamáskaso úba he gaa ije. Máá kinaallá hát amadhyoká Máá Guđoká hí vie, mu kieye, Ananías! muí yie. Aalé Ananías vedhdhe, kieye, Wuoy! Yú hállá, Máá Guđo, yie. 
ACT.9.11	Máá Guđoká mú geey, kieye, Keʼ, ény ˈgíéríchle gaalí ˈGíérích Lođuđugul Yaalká yegetallá nú, máá ˈjien Tarsos giri Sáwul léká ˈbíl Yuuˈdas álle gaa yíéso. Mu hé ál kinaallá gaa ijo, ye vivisat. 
ACT.9.12	Mu visanlé kinaallá máá gaalí Ananías yegetká hí ˈdu gáá yiimet-, hí gil ˈdú fuo-, mu geđi biiy gaa aargiroká hé gaa arge, Máá Guđoká hí yie.
ACT.9.13	Aalé Ananías mú ˈdéé hol ˈdú nie, kieye, Máá Guđo, gál burnayká máá kinaallá hé ˈdeđew-, muí gál kua Yerúsalem gaa ijoká ki eekemeyká he ye fayamle shie. 
ACT.9.14	Aalé káána mu ˈDamáskas ka yimíéllá mú gál guguđo-, suoryoká hí ali gáá kaay, giri mu gáláát lullé ko vivisatká ˈgiiliˈgawká, Ananías hí yie. 
ACT.9.15	Aalé Máá Guđoká mú geey, kieye, Mú ˈdú sí, mu íín he faˈd chia yú galay-, meenychú gál kaansúoká, ubaa kidhlé, tá gál Yisirayel lulle mamalsuoká. 
ACT.9.16	Mú aalé ˈdaa meenychú ˈdugaka hé burnay-, il hí mú aargiˈdoká mú ha yú aargisia, Máá Guđoká hí yie.
ACT.9.17	Aalé Ananías kie, Sáwul ˈdú sedhe. Mu ˈbíl Sáwul hí gaa ijeká hile, mú gil iifie, kieye, Nyárchia Sáwul, Máá Guđo Yíésu giri kúún ˈgierich gaa igiˈdeká ko yé ˈdu gáá ˈdieká yú ko ye ali ˈdu gáá kaay, giri kúún geđi biiy gaa aargiˈdo-, Hím Naasan Waaˈgiet ko higilloká, Ananías hí mú yie. 
ACT.9.18	Ál tikiˈde kinaallá hé béé hinych ki ég mare đo Sáwul in gáá okoˈde, mu geđi biiy gaa arge. Mu đo les gaa kie, gaalí bie gim nie. 
ACT.9.19	Aalé mú gaalí hé geere shie, mú gon hí hol ká naate.
ACT.9.19	Sáwul ˈDamáskas ram gaa rafe, gál Yíésu iiy yie-, láli-, ál kinaal gaa ijeká hol af yíéđie. 
ACT.9.20	Mu af kinaal đo ény ˈdiiyiminyká gerle Yíésu hát he Iny Waaˈgietká gaa ˈdiiyime. 
ACT.9.21	Gál mú af maaleká lulle he af ˈdabe, hol heegete, kieye, Hééllá hé máá Yerúsalem álléétí gál máá Yíésu léél viviteká yegieská muunîny? Mu káána hé ˈgíérích tikiˈde he gáál ki ˈgiiliˈgaw-, gáál gál guguđo-, suoryoká ˈdú egeetká ál ma kí yímen? gaalí yie. 
ACT.9.22	Aalé Sáwul he onisinyle súm fargogoyye, mu Yíésu hát he Messíyaká
ACT.9.23	Aalé rám ilishká ˈgiteká gál Yuuˈdi kinaal hol af ká yíéđie, ˈgíérích he Sáwul ki yegeská hol geey. 
ACT.9.24	Aalé Sáwul ooslé gaalí hol geđieká hemle gaalí ki buraay. Gál mú oosle hol geđie kinaal kulich ubaa chúúrélle é karanollée he af higile, giri mú yegeská. 
ACT.9.25	Chúúre tikiˈd Sáwul gállé ˈdeeny Yiesu onisieká hí eedhdhe. Gaal mú kulidh guđo-, ongʼolich ká taal mare gaa kaay, mú đír ˈdér gaalí é ki madie mare állé il ˈgayyo mare gaalí ki leesie, gaalí đír sug ˈdaatí koy.
ACT.9.26	Sáwul Yerúsalem hol ˈdú nadheká mu gál láliká hurt higileká he fede. Aalé gál láliká mu hát máá laliká hé iiy ma yéen, gaal mú kiadhe. 
ACT.9.27	Aalé Barnábas Sáwul eedhdhe, mú gál alb fimiká ˈdú eey. Mu Sáwul hát he ˈgierich gaa igire-, Máá Guđoká arge-, tá Máá Guđoká hí geeyká gáál geey. Mu ˈDamáskas álle Sáwul hát nyaalimiká meeny Yiesu gáál ki ˈdiiyimeká úba gáál geey.
ACT.9.28	Aalé Sáwul gál alb fimiká hol af yíéđie, ˈjien Yerusalem lulle gaa sedhe, Máá Guđo Yíésu meenyle hát nyaalimiká ˈdiiyime. 
ACT.9.29	Sáwul gál Yuuˈdi af Hellen onnoy mare hol geey, hol ki falme. Kor gál kinaal íín ˈgíérích mú ki yegieská he hol gaa ˈgeˈgedhe. 
ACT.9.30	Gál Yíésu iiy yieká yaalmitéél argeká, gaal Sáwul Kaisária eey, mú ˈjien Tarsos ali ˈdú kaay.
ACT.9.31	Aalé af kinaal gál Kiristo lés Yuuˈdia ubaa lés Galilaaya tá lés Samaria gaa ijeká lulle hím a níínni mare nie. Gaal Hím Naasan Waaˈgiet hí fargogonoyche, mú ˈdúˈjímle gaa yíéđie, Máá Guđoká a maale, met gaa keekeme, úba heere.
ACT.9.32	Aalé Bétiro sienylé hol gaa sesemeká, mu kulich tikiˈd gál Yíésu iiy yie-, Lúúˈda gaa ijeká ˈdú sedhe, gáál af kí ˈdie. 
ACT.9.33	Ál kinaal mu máá gaalí Enías yegie-, héljo-, warram síet lokodo ˈdú iife mare arge. 
ACT.9.34	Bétiro mú geey, kieye, Enías, Yiesu Kirísto hé ko bisie, le gaa keʼ, lokoˈdkú máro, yie. Ál tikiˈde kinaal Enías đo midhandhe, les gaa kie. 
ACT.9.35	Aalé gál Lúúˈda ubaa Sáron gaa ijeká lulle Enías argeká, Máá Guđoká iiy yie.
ACT.9.36	Aalé Yóóba álle min lali Yiesu-, gaalí Tabídha yegie mare hí gaa iđe. Min meenylé kinaallá af gál Hellenka ˈDórkaso gaalí yeedhe. (Tabídha tá ubaa ˈDórkas hélle kieye, Ginte.) Min aadh lulle hé midhabká gálaat ki ekemeyche, gál he maamanká he shigiche. 
ACT.9.37	Bár kinaal kulich tikiˈd min kulnate, min đo mán chie. Min mán chieká gaalí ˈjie, gaalí ˈbíl ˈdug yiel mare gaa iifie.
ACT.9.38	Yóóba hé Lúúˈda ma gaa faganany. Aalé gál Yíésu iiy yie-, láli-, Yóóba gaa ijeká Bétiro hát he Lúúˈda gaa ijeká maaleká, gaal mú gáál naam ali ˈdú fie. Aalé gál gaalí ali fieká sedhe, gaal mú af kí ˈdieká mú geey, kieye, Gillo nyí ko ki efiyye, káde, káánallá kí hol eet, gaalí yie. 
ACT.9.39	Aalé Bétiro đo kie, gáál hol eedhdhe. Mu ali nyuoreká mú gaalí ˈbíl biiy ˈdug yielká eey.
ACT.9.39	Aalé mu ˈbíl hileká mú ˈdeg híyes mare lulle hí ki maˈde, ˈdég buoyye, đafaraam ˈDórkas hí tág ki niiyyeká mú aargisiche. 
ACT.9.40	Aalé Bétiro gáál lulle yíé ˈdeey, les kurram veere, Waag vite. Aalé mu min giri mán chieká bala ˈdú nie, kieye, Tabídha, le gaa keʼ, yie. Aalé min in fuoˈde, Bétiro argiyyeká lođuđul yíéđiyye. 
ACT.9.41	Bétiro gíl helie, min gíl chiˈde, min les gaa eey. Aalé mu gál Yíésu iiy yieká ubaa ˈdeg híyeská ká vie. Gaal ka yimieká Bétiro min hát luolká gáál argisie, kor gáál min hol ˈdú nie. 
ACT.9.42	Fayaméél ˈjien Yooba lulle eiy bash ki chie, gál burnayká Máá Guđoká iiy yie.
ACT.9.43	Aalé Bétiro ubaa máá issam ubaa lokodo gaa dhudhuˈge-, gaalí Símon yegie mare rám ilishká Yóóba hol a yíéđie.
ACT.10.1	Kaisária álle máá gaalí Kornélios yegie mare hí gaa ije. Máá kinaallá yuoy Talyan kúˈd tikiˈde mé ki yiel. 
ACT.10.2	Mu ubaa umle he gál ˈdúwa Waag kikiatká. Mu gál Yuuˈdi-, he maamanká he shigie, bar lulle Waago he vivite. 
ACT.10.3	Kulich mé tikiˈd aadh ˈgas saal-, a ˈdaa gelgaká máá ˈgasso-, urru-, Waaˈgietká hát amadhyoká mú yé ˈdu gáá ˈdiiyye, muí hát ˈdabaanká arge. Máá kinaal mú vie, kieye, Kornélios, yie.
ACT.10.4	Aalé Kornélios hát binenenyká mú gaa dhaay, kieye, Máá Guđo, he meete? yie. Mu Kornélios ˈdéé hol ˈdú nie, kieye, Waag visankú ubaa hé kua gál he maamanká shigichoká hé Waag ká nyuore, tá Waag hé ko táb ˈdoˈdoot. 
ACT.10.5	Aaléka gálaat Yóóba ali ˈdú faʼ, gaalí máá gaalí Símon yeget-, giri Bétiro léká ko kí vie. 
ACT.10.6	Mu hé Símon giri issam ubaa lokodo gaa dhudhuˈgo-, ˈbil hí bás in yaalká hol af ijo, muí mú yie.
ACT.10.7	Aalé máá ˈgasso-, urru-, mú geđieká sedheká, Kornélios máállé yuoyo-, hí he ki nannie-, Waag kikiadhe mare ubaa gál géde naama mú ˈbílle hujich gaa nannie mare ká vie. 
ACT.10.8	Mu hé argeká lulle gáál fayamle shie, gáál Yóóba ali ˈdú fie.
ACT.10.9	Bííy eiy ká biˈdeká gál Kornélios hí ali fieká ˈgíéríchlé gaa igireká aadh ˈgas le chieká Yóóba kí ˈjobondhe. Aadh ˈgas tikiˈde kinaallá Bétiro ˈbíllé gaa ijeká ˈdúglé gaa ˈbasiyyo mare feˈjie, Waago he vivite. 
ACT.10.10	Aalé mu Waaglé viviteká mú geer hí gaa boloy, mu hé geere kokoeyká fede. ˈGuom óróómle hátlé gaalí gílká ˈgieká mú me hí húˈd yie. 
ACT.10.11	Aalé mu úr af hí furmeká arge. Hé đafar guđoká ki ég-, gaalí ˈdinnam afuraalle ki ˈgie-, gaalí les kí lelesieká muí arge. 
ACT.10.12	Hé đafar ki ég kinaallá bine met lullé ˈgas hí afurká, ubaa guur lesietká, tá kimir kuol ˈgayyoká hí gaa ije.
ACT.10.13	Aalé mu ˈdéé hót maale, ˈdéé hót mú geeyche, kieye, Bétiro, le gaa keʼ, hééllá áas, he kom, ˈdéé hót hí mú chie.
ACT.10.14	Aalé Bétiro kieye, Máá Guđo, he hát kinaallá muuniny. Yáá hé gaa nyakarich-, gál chia Yuuˈdi-, hí ma kokonyká kálta af ma gaa naanîny, muí yie. 
ACT.10.15	Aalé ˈdéé hót geđi a ki naamaká mú geeyche, kieye, Hé Waag hí iiy chie-, Waag hí ko ka shiicheká ha hé gaa nyakarichká chéen, ˈdéé hót hí mú chie. 
ACT.10.16	Aalé héél af hí seđ yieká he giri đafareká đo geđi gaalí úr ki eedhdhe.
ACT.10.17	Bétiro hátle héllé argeká yaalmitle ubaa hélle taawua, gál Kornélios hí ali ká fieká ˈbíl Simon yiete, gaalí ˈbíl argisie, gaal đo sedhe, ˈbíl af ki ˈdie. 
ACT.10.18	Gaal gáál vie, gáál yiete, har Símon giri gaalí Bétiro yegetká ˈbíl kinaal gaa ijoka. 
ACT.10.19	Aalé Bétiro hátlé héllé arge kinaal taawueká Hím Naasan Waaˈgiet hí geeyche, kieye, Bá dháash, gálaat seđ ko hegete. 
ACT.10.20	Le gaa keʼ, léet, ha ger totom gaa ˈgiˈgísan, giri gáál hí hol egeetoká. Gáál yaa hí ali ká fie, Hím Naasan Waaˈgiet hí mú chie.
ACT.10.21	Aalé Bétiro leedhe, gáál hol ˈbíl af gaa arge, gáál geey, kieye, Máá hí hol gaa ˈgeˈgetééllá he yú. He háte? yie. 
ACT.10.22	Aalé gaal mú geey, kieye, Nyíín máá yuoy kúˈd tikiˈd mé ki yaal-, gaalí Kornélios yeget mare nyí ali ká fie. Máá kinaallá he máá ˈdúwa-, Waag kikiat-, gál Yuuˈdi lulle hí memeyoká. Máá ˈgasso-, urru-, Waaˈgieto mú geey, giri mu ko ká kekero-, hé hogotoká muí mamaloká, gaalí mú yie. 
ACT.10.23	Aalé Bétiro gáál ˈbíl fadhdhe, gáál ííf shie.
ACT.10.23	Aalé gaal rafe, biiy ká biˈdeká Bétiro gáál hol eedhdhe, gál nyaaram-, Yíésu iiy yie-, Yóóba gaa ijeká ˈdáá tikiˈd úba gáál hol eedhdhe. 
ACT.10.24	Bííy éíy geđo ka biˈdeká gaal Kaisária ki fame. Kornélios íín af kinaal kisso gálle ubaa sheelle hol ˈdú vie, Bétiro he met egese. 
ACT.10.25	Aalé Bétiro ˈbíl af ki ˈdieká Kornélios mú a gim nadhe, mú ˈgas met les kurram gaa ˈdoy. 
ACT.10.26	Aalé Bétiro mú les gaa eey, kieye, Le gaa keʼ, yú he máádhát, hát kúúni, yie.
ACT.10.27	Aalé Bétiro hátlé mú hol geđie-, ˈbíl higileká, nyésébích guđo mé ki yíéđie-, ˈbíl gaa ijeká arge. 
ACT.10.28	Mu nyésébích kinaal geey, kieye, Hát káána yú máá kídh éíyyallá ˈbílle ka hilééllá, nyátál gál kínyia Yuuˈdikáka hát tagle muuninyká it óg. Tá Waag hé ye he ká argisiche, giri yú máádhat máá ˈdúúw mán-, gaa nyakarichká ma ká dhaˈgaminyká. 
ACT.10.29	Aalé hí ye gáál ali ˈdu gáá fiiyyeká, yáá hé níínní in gáá kodhdheká mán, đo ká kie. Aalé ha yú hí heete, meete hí ye kí kieˈde? Bétiro hí gáál yie.
ACT.10.30	Aalé Kornélios mú geey, kieye, Rám seđe ˈgitééllá aadh ˈgas saal, hát aadh ˈgas káána ke gaa ijóóllá yú ˈbíl chia gaa ije, Waag gaa vivite. Toomareka máá đafaraam bíl bíl yegetká fadhdhe mare ye met kí ˈdie, 
ACT.10.31	kieye, Kornélios, Waag hé Waag visankú maalle, tá hé kua gál he maamanká shigichoká hé úba méká ˈgayyo. 
ACT.10.32	Aalé Símon giri gaalí Bétiro yeget-, Yóóba gaa ijóótíá gáál ali ˈdú faʼ. Mu Símon giri issam ubaa lokodo gaa dhudhuˈgo-, ˈbil hí bás in yaalká máállé dheeˈgo, mu hí ye yie. 
ACT.10.33	In đo yú ko ál ˈjob gáál ali ˈdu gáá fie. Hát ka chimíéllá hé tág midhab. Aalé nyíín lul kínyia nyí innum Waaˈgiet gaa iđáállá hé mákárta Máá Guđoká hí ko kí mure-, nyí ka geđichoká nyí nee kokoyyo, Kornélios hí mú yie.
ACT.10.34	Aalé Bétiro gáál ki ˈdiiyime, kieye, Aalé káána yáá hát ˈdabaanká he kimite, Waag hát he gáál mé tikiˈd tákámle ma ˈdú iifinyká. 
ACT.10.35	É meet lulle gál Waag kikiat-, hé ˈdabaanká gaa seseenká Waag iiy haí chegedhe. 
ACT.10.36	ˈDeeny Waag hí gállé Yisirayelká ali ˈdu gáá kaayyeká it óg. ˈDeeny kinaal he Fayam Midhab naanna-, ˈdaa Yiesu Kiristo ka naateká. Yiesu Kirísto kinaallá he gálaat lulle Máállé Guđoká. 
ACT.10.37	Hé Yíésu hí lés Yuuˈdia lulle gaa eekemeyká it óg. Hé kinaallá he bár giri Yuána bie gim niiny fayamle ˈdiiyimeká el ˈdaallá. Hé kinaal lulle er lés Galilaaya yé gáá ˈdie. 
ACT.10.38	It Yíésu Nasaretká hát Waag hí Hím Naasan Waaˈgiet ubaa fargogínt ˈdu gáá leesicheká it óg. Waag hé mú hol ˈgie, giri mu hol gaa seseme-, hé midhabká ekemey-, mu gál kídhích kúnnaa giri Sátan léká hí he ki ekemeycheká úba lulle bibisieká.
ACT.10.39	Nyííni he lullé muí lés gál Yuuˈdi ubaa ˈjien Yerusalem gaa ekemeyká nyí il ki argiyye. In gaal mú ˈgór đarám yaalká ˈdú ˈdoy, mú yies. 
ACT.10.40	Kor kúlích ki seđeká Waag íín mú uushich yé gáá ˈdeeyche, nyí mú ká argisiche, nyí mú il ki argiyye. 
ACT.10.41	Mú hé gálaat lulle hí ma árginy. Nyííni giri kis Waag nyí waarate-, hé nyí il ki argiyyeká nyí hogotoká tákáma nyí mú argiyye. Gál kinaallá he nyííni giri mu uushich yé gáá ˈdieká nyí mú hol ˈgar gololsote-, mú nyí hol he ˈgar iiyyeká. 
ACT.10.42	Mu hé nyí ˈdéé kí mure, giri mú fayamle nyí gálaat ki ˈdiyeenneká. Mu hé Waag hí máá gál luogolká ubaa gál kufeká máállé hí ˈdéé ki iđimuoká hoyche. Fayamééllá gálaat geeyyíe, muí nyí yie. 
ACT.10.43	Gál Waag hí ˈdéé ka shigicheká lulle hé mú ˈdeenyle huogodhe, giri mú meenyle ˈdaalle ˈdugaka gál mú iiy yeetká ađaabanolle Waag hí gaa egeyyoká, Bétiro hí gáál yie.
ACT.10.44	Bétiro hátlé ˈdéé hogodheká Hím Naasan Waaˈgiet gál ˈdéé nee kokoyká lulle ˈdu gáá leete. 
ACT.10.45	Aalé gál Yuuˈdi-, Yíésu iiy yie-, Bétiro hol Yóóba gáá eedhdheká Hím Naasan Waaˈgiet hát Waag hí gál Yuuˈdi muuninyká úba ˈdu gáá leesicheká argeká he af ˈdabe. 
ACT.10.46	Gál Hím Naasan Waaˈgiet hí ˈdu gáá leete kinaal af hol ká eiyyeká đo ká huogodhe, Waag ki meey, gaalí maale. Aalé Bétiro kieye, 
ACT.10.47	Mááya gálallá bie gim nímle điidhma? Hát tikiˈde múún ke Hím Naasan Waaˈgiet ke ki arge kinaallá in úba gálallá hí ki arge, muí gáál yie. 
ACT.10.48	Aalé mu gáál he ki mure, kieye, Gaal hí meeny Yiesu Kiristo bie gim ki nuo, gáál yie. Aalé gaal Bétiro yiete, giri mu gáál rám mákártaká hol af yíéđianká.
ACT.11.1	Gál alb fimiká ubaa gál giri nyaaram-, Yiesu Kirísto iiy yie-, lés Yuuˈdia gaa ijeká kidh hát ˈdeeny Waaˈgiet iiy yieká maale. 
ACT.11.2	Aalé Bétiro Yerúsalem hol ˈdú nadheká gál Yuuˈdi giri Yíésu iiy yieká ˈdáá tikiˈd
ACT.11.3	gaal kieye, Háteka gál ma hermisanká ényle siete-, hí hol af gaa konyéel? gaalí mú yie.
ACT.11.4	Aalé Bétiro gáál ˈdéé hát ˈdabaanká ˈgas gaa koy, 
ACT.11.5	kieye, Yú ˈjien Yooba gaa ije. Kulich tikiˈd Waag chia viviteká, me đo ye húˈd yie. Hé Waag yé gáá ˈdie-, hát đafar ká yaal-, guđo-, gaalí ˈdinnam áfúrle ki ˈgie-, gaalí úr gáá leesie mare yú arge. 
ACT.11.6	Aalé hé kinaal yú geer gaa dhaayká bine ˈgas hí aafure-, baaˈdietká ubaa guuré, tá kimir kuol ˈgayyoká hí gaa ija. 
ACT.11.7	Aalé yú ˈdéé hót ye geđicheká a maale, ˈdéé hót kieye, Bétiro, le gaa keʼ, héél áas, he kom, ˈdéé hót hí ye chie. 
ACT.11.8	Aalé yú ˈdéé hol nie, yú kieye, Máá Guđo, hé hát kinaallá muuniny. Yáá hé gaa nyakarich-, gál chia Yuuˈdi-, hí ma kokonyká kálta af ma gaa naanîny, yú yie.
ACT.11.9	ˈDéé hót geđi af ki naamaká úr gáá ˈgite, kieye, Hé Waag hí iiy chie-, hí ko ká shiicheká ha hé gaa nyakarichká chéen, ˈdéé hót hí ye chie. 
ACT.11.10	Héél af hí seđ yieká he lulle geđi gaalí úr ki eedhdhe.
ACT.11.11	Tíkíˈdé kinaal gál seđe gaalí Kaisária ye ali ˈdú gáá fie mare ˈbíl yú gaa ijeká af kí ˈdie. 
ACT.11.12	Aalé Hím Naasan Waaˈgiet ye geeyche, giri gáál nyí hol egeet-, yú ger totom ma gaa ˈgiˈgisanká. Gál le nyaaramallá úba nyí hol eete, máá gaalí Kornélios yeget mare ˈbílle nyí ki faanne. 
ACT.11.13	Mu hát máá ˈgasso-, urruká hí ˈbílle geer yé ˈdú gáá ˈdieká nyí geey. Hé máá ˈgasso-, urruká hí mú geeyká kieye, ˈJien Yooba gálaat ali ˈdú faʼ, Símon gaalí Bétiro yegetká gaalí ko kí vie. 
ACT.11.14	Mu fayam kúún ubaa gálkú lulkícho hí biisichoká haí ˈdu gáá siidha, muí mú yie.
ACT.11.15	Aalé yú ˈdéé mé gáá eeyká Hím Naasan Waaˈgiet hát giri héle erkob múún gáál ˈdú gáá leeteká úba gáál ˈdu gáá leete. 
ACT.11.16	Aalé hé toomeelloʼ Máá Guđoká hí gáál ka geeyká ye táb ká ˈjie, giri mu kieye, Yuána íín bie gálaat gim nie, tá itín Hím Naasan Waaˈgieto Waag hí gim nanniyya, muí gáál yieká. 
ACT.11.17	Har Waag Hím Naasanle af giri múúni ke Máá Guđo Yiesu Kirísto iiy yieká gáál ka shiicheká úba gaal íín shiicheka, yú mááya Waag gaa điidhanal? Bétiro hí gáál yie. 
ACT.11.18	Aalé gaal ˈdeenyéél maaleká hol ki fálaam hay, Waag meey, kieye, Taglé, Waag úba hé kidh kár he héllé ˈdeđewká ki haađuo-, gaalí makan ki fafaanká shiiche, giri gaal luolmít aargiroká.
ACT.11.19	Af giri Estéfan gaalí yies-, manyjasiny gál Yíésu iiy yieká biiy gáá ˈdiiyyeká, gál gaalí manyjasie kinaal ˈbáál bííy he kar ˈdú ˈdane-, he mé đig yieká he lés Foinike, lés Kuburos, tá ˈjien Antiok. Gaal gállé Yuuˈdiká tákáma ˈdeeny Yiesuká geey. 
ACT.11.20	Aalé gál Yerúsalem kar gaa ˈdane-, Ántiok mé nieká ˈdáá tikiˈd hí gál lés Kuburos, ˈbaal hí gál ˈjien Kurene. Gál kinaallá ˈjien Antiok kí fameká gál kídh Hellen Máá Guđo Yíésu Fayamlé Midhabká úba shie. 
ACT.11.21	Aalé Waag gáál kúól gaa chirate, gál burnayká ˈdéé iiy yie, gaal Máá Guđo Yíésu gálle yie.
ACT.11.22	Aalé fayam galallóól gál Yíésu iiy yie-, Yerúsalem gaa ijeká hí maaleká gaal máállé Barnábas Ántiok ali ˈdú kaay. 
ACT.11.23	Aalé Barnábas ali ki ˈjie-, Waag gielmitle argeká geer hí gaa meedhe, mu gáál lulle guofsie, giri gaal kasle Máá Guđoká gaa iđimuo-, mú el af ma gaa taaminyká. 
ACT.11.24	Barnábas íín tuuˈdle he máá ˈdúwa-, Hím Naasan Waaˈgiet hí koch onnoyye-, iiy yeen guđoká ˈgieká, in gál burnayká Máá Guđoká iiy yie.
ACT.11.25	Aalé mu Társos sedhe, Sáwul ál kinaal ˈdú ˈgeˈgedhe. 
ACT.11.26	Aalé mu Sáwul argeká mú Ántiok ˈdu gáá eedhdhe. Gaal hullaalle ubaa gál Yíésu iiy yie-, al Antiok kinaalloká hol war tikiˈd af yíéđie. Gaal gál burnayká fayam Yiesu Kiristo onisie. Ál Antiok kinaallá in erkob gál láliká gaalí gál Kiristo gaa yie.
ACT.11.27	Af kinaal gál Waag hí ˈdéé ka shigiche mare Yerúsalem gáá yimie, Ántiok kí fame. 
ACT.11.28	Gál kinaal mú tikiˈd máá gaalí Ágabos yegie mare les gaa kie, ˈdaa fargogint Hím Naasan Waaˈgietká les lulle hát kuoˈd ˈdeewká hí gáá ˈdeˈdeennoká ˈdiiyime. (Kuoˈd kinaallá af giri Kaláúˈdias giri Káísar léká he máá kansich onnoyká les gáá ˈdiiyye.) 
ACT.11.29	Gál Yíésu iiy yieká hátlé giri hol he ˈdú ˈgaˈguoká ˈdeemanolle ger ki muumuˈde. Gaal nyaaramlé giri gál Yíésu iiy yie-, lés Yuuˈdia gaa ijeká he ˈdaˈdablé shigieká hol ˈdú shuune. 
ACT.11.30	Gaal héllé hol ˈdú shuune-, gállé nyaaram-, lés Yuuˈdia gaa ijeká ali ˈdú fafieká Barnábas ubaa Sáwul gíl fie, he gaalí gáál karulle ˈdú sidhe.
ACT.12.1	Bár kinaal máá kansich Heróˈde gál Kiristoká ˈbáá tikiˈd hiigidhe, giri gáál he ki ekemeyoká. 
ACT.12.2	Aalé mu ˈdéé mure, Yákob giri Yuána nyárléká gaalí faaˈd ki yies. 
ACT.12.3	Mu héél gál Yuuˈdi ki mídhab argeká mu úba geđi Bétiro gáál ali ˈdú fie, giri mú gaalí ká ˈgiiliˈgawká. Hééllá ˈjila balashalle máá hí maat fafuo-, mánká muí gaa ekey. 
ACT.12.4	Mu Bétiro ˈgiliˈgayká yuoylé met hí afur-, hol ká aafure mare mú gíl gaa kaay, giri gaal mú ˈbíl hiiginká gaa ˈdeˈdeenká. Heróˈde hát he fedeká ˈjila máá ˈgasso-, urru-, Waaˈgietká hí gáál ˈdug gaa nadheká he béenyka, Bétiro gálaat met ká egeyká he fede. 
ACT.12.5	Aalé gaal Bétiro ˈbíl hiiginká gaa kaay, tá gál giri Yíésu iiy yieká íín tágo he mú Waag ki vivite.
ACT.12.6	Chúúré giri onnônyka búrléká Heróˈde mú gálaat met ká egeyká, Bétiro íín yuoy naama he toom gaa iife, gaalí ki hiigidhe. Hé gaalí gáál hol ki hiigidhe kinaallá he nyárugó. ˈBíl afle úba yuoyó hí ˈdeˈdeenne.
ACT.12.7	Aalé toomareka máá ˈgasso-, urru-, Waaˈgietká đo ˈbíl hiigin kinaal hurt yé gáá ˈdie, ˈbíl geer hí gaa edhdhey. Aalé máá urru kinaal Bétiro kiisie, kieye, Đo le gaa keʼ, mú yie. Nyarugano giriká đo mú gil gaa okoˈde.
ACT.12.8	Aalé máá ˈgasso-, urru kinaal mú geey, kieye, Đafar híso, koiy ˈgas fúo, yie. Bétiro đo hé kinaal tág kodhdhe. Aalé mu geđi kieye, Gielkú ˈdu gáá múro, ye el gáá véer, mú yie. 
ACT.12.9	Aalé Bétiro máá ˈgasso-, urru kinaal el gaa veere. Mu hé máá ˈgasso-, urru kinaal hí ekemeyká hát ˈdúwaká hé moonnoy, he amáto he yegie. 
ACT.12.10	Gaal gál ˈbíl hiiginká ˈdeˈdemeká gállé erkobká ubaa gál ki naamaká láá nadhe. Gaal kár síbil gaalí é ki seseenká álle ká nyuoreká kar đo tákámle af hí eiy ˈdie, gaal kar nadhe. Aalé gaal ˈgierich á níínni mare ˈgar kat kat yieká máá giri ˈgasso-, urruká đo mú hay, ali gaa sedhe.
ACT.12.11	Bétiro me hí hol ká nadheká kieye, Yáá aalé he hát ˈdúwaká kimite. He ta Máá Guđoká máálle ˈgasso-, urruká ali gáá kaay, mu ye gíl geer Heroˈde ubaa hé mákárta gál Yuuˈdi hí ye ki ekemeyoká ye gáá bisie! muí yie. 
ACT.12.12	Aalé mu héél kimiteká mu đo María ˈbílle sedhe. (María he Yuána giri Márko léká ˈjiellé.) Bétiro hátlé lalayká gál burnayká ˈbíl Maria kinaal hol ˈdú sedhe, he gaa ije, Waag gaa vivite. 
ACT.12.13	Aalé Bétiro ˈbíl nyáláárle kárle af ˈdoy. Aalé ini gedech gaalí Róóˈda yegie mare karaf ˈdú siete. 
ACT.12.14	Aalé ini Bétiro af kimisateká geer hí súm gaa meedhe, hátlé karaf ma fúrinyká đo geđi hol gaa suoyye, ˈbíl ˈjiiyye, kieye, Bétiro karaf gaa yaal! chie. 
ACT.12.15	Gaal ini yiete, kieye, Mée ko ˈjíéˈde? yie. Aalé ini gon điite-, mé gaa ˈdoyye-, gaalí argeká gaal kieye, He taalle mú máálle ˈgasso-, urruká máámaʼ? gaalí yie.
ACT.12.16	Bétiro íín hé karaf ˈgul ma hâny. Aalé gaal karaf fure-, mú argeká gaal birge, he af ˈdabe. 
ACT.12.17	Bétiro gáál gíl ki geey, giri gaal shab yegetká. Mu hát Máá Guđoká hí ˈbíl hiiginká yé gáá ˈdeeyká gáál geey. Aalé mu kieye, Yákob ubaa gál nyaaramká ˈdeenyééllá geeyyíe, yie. Mu đo ál kinaal gaa kie, ál éíy taaka mé nie.
ACT.12.18	Aalé biiy ka biˈdeká yuoy ˈbíl hiigin kinaal ˈdeˈdeenneká biiy hí ˈdú ˈdeˈdernete, kieye, Hobaʼi! Bétiro ále nadhe? gaalí yie. 
ACT.12.19	Aalé Heróˈde gálaat ali fie, giri gaal Bétiro hol gaa ˈgeˈgedhoká. Gaal mú ˈdabeká Heróˈde yuoy ˈbíl hiiginká ˈdeˈdeenneká ˈdéé ki iđie, gáál ˈdéé ˈdú moy. El waas léká mu yuoylé éíy taaka geey, kieye, Gálallá eedhdhíe, gáál yiesíe, yie. Aalé Heróˈde Yuuˈdía gaa kie, Kaisária mé nie, ál kinaal á níínni mare gaa yíéđie.
ACT.12.20	Gál ˈjien Turo ubaa gál ˈjien Siˈdon kisso Heróˈde hí súm ˈdú idhane. Gál muí idholle ˈgie kinaal ˈdaa giri lésle mú lésle ˈguom gaa aargiˈdoká hol chiˈde, mú ˈdéé ˈdú eedhdhe, naanná ˈgeˈgedhe. Gaal hátlé mú af ma kí ˈdíinyká erkob Balásta giri ˈbíl máá kansich kinaal mé ki yielká el koy, giri muí ˈdíne ki ˈdeˈdeenká. 
ACT.12.21	Aalé kúlích Heróˈde hí gáál a méé ki vieká ali kí ˈdiiyyeká Heróˈde đafaraamlé kansimoká fadhdhe, kara kansimoká ˈdú yíéđie, gáál ki ˈdiiyime. 
ACT.12.22	Aalé gaal koˈdam ˈdoy, af gaa guđoká ˈdéé ki huogodhe, kieye, Hééllá hé af máádhat muuniny, he af waago! gaalí yiegie. 
ACT.12.23	ˈDaa giri Heróˈde meenylé gaalí memeyká ma đíin-, ˈduuw kinaal Waag hol ma ˈdú níinyká, in ál tikiˈde kinaal máá ˈgasso-, urru-, Waaˈgietká đo hí ˈdoy, kulnadhe, kuuˈd hí faanne, kuuˈd hí konye, kufe.
ACT.12.24	Aalé ˈdeeny Waaˈgiet heere, les eiy bash ki yie. 
ACT.12.25	Aalé Barnábas ubaa Sáwul hújíchlé gaalí mé ki koyká beeteká gaal Yerúsalem gaa kie. Gaal Yuána giri Márko léká eedhdhe, Ántiok hol ˈdú nadhe.
ACT.13.1	Gál Kiristo Antiokká hé gál Waag hí ˈdéé ka shigicheká ubaa gál gálaat ˈdeeny Yiesu oonisieká hí gaa ije. Gál kinaallá he mú Barnábas, Símion giri Níˈjer
ACT.13.2	Gaal hátlé Waag vivite-, af higiteká Hím Naasan Waaˈgiet gáál geeyche, kieye, Barnábas ubaa Sáwul hújích yú kí vieká mé ki kóo, chie. 
ACT.13.3	Aalé gaal Waag vite-, ubaa af hiteká gaal Barnábas ubaa Sáwul gil ˈdú fie, gáál Waag ki vie, gáál ali fie.
ACT.13.4	Aalé Hím Naasan Waaˈgiet Barnábas ubaa Sáwul ali fiiyyeká gaal Selúkia ki fame, đo ál kinaal kadich gaa hile, koro Kuburos mé nie.
ACT.13.5	Aalé gaal he ˈjien Salamis ki fameká gaal ény gál Yuuˈdi ˈdiiyiminyká ˈdeeny Waaˈgiet gaa ˈdiiyime. Yuána giri Márko léká úba gáál hol eedhdhe, giri gáál rangʼitle yegetká.
ACT.13.6	Gaal koro Kuburos lulle gaa nadhe, ˈjíig Báfos ki fame. Ál kinaal máá Yuuˈdi-, muoro-, gilka he ním ˈgie-, hol máá Waag hí ˈdéé ka shigicheká tág gaa nie-, hódhollé-, gaalí Baryíésu yegie mare arge. 
ACT.13.7	Máá kinaallá koro Kuburos máállé kansich hinyasich-, gaalí Sérgies Báulos yegie mare he hol onnoy. Aalé máá kansich kinaal ˈdeeny Waaˈgiet mamaleká he fede, đo Barnábas ubaa Sáwul gáál ali ˈdú fie. 
ACT.13.8	Aalé máá muoro-, gilka he ním ˈgie kinaal giri meenyle af Hellenka gaalí Élimas yegieká hé mú Barnábas nebeney, aalé úba máá giri kansichká chure, giri mu ˈdeeny Yiesu Kiristo mú Barnábas hí ˈdiyeenal iiy ma yegenká.
ACT.13.9	Aalé Sáwul giri Báulollé-, Hím Naasan Waaˈgiet hí koch onnoyyeká, Élimas gaa dhaay, mú geey, 
ACT.13.10	kieye, Kó Sátan inylé-, he lullé ˈdúwaká kídhíchléel! Hé hódhoká ubaa hé điđamoká lúl ˈgayyóol! Kó ˈgíérích ˈdúwa-, Máá Guđo-, lođuđugul yaalal riitisinyle ma haađîny? 
ACT.13.11	Aaléka ónnob! Máá Guđoká gíl hai ko ˈdu gáá helima, in ha ˈdaabiyya, kó ram ˈdaab mákártaká aadh édhúmle ma aargiriny, mú yie. Ál tikiˈde kinaal mú in hí gaa booroch yie, mu in ˈdabe, mu biiy met ki tune, máá hí gíl mé chichiratká hol gaa ˈgeˈgedhe.
ACT.13.12	Aalé máá giri kansichká héél argeká ˈdéé iiy yie, ˈdaa giri mu he onisiny Máá Guđoká af ˈdabeká.
ACT.13.13	Aalé Báulo ubaa gállé hol ˈgieká kadich hile, Báfos gaa kie, Bérga giri lés Bamfiliaká ki fame. Yuána giri Márko léká gáál ál kinaal ki hay, Yerúsalem hol ˈdú nadhe. 
ACT.13.14	Aalé mú Báulo Bérga gaa kie, Ántiok lés Bisidiaká ki fame. Kúlích Hef ˈGisanká gaal ˈbíl ˈdiiyiminyká hile, les yíéđie.
ACT.13.15	Aalé hemuumurit Waag hí Móshe ka shiicheká ubaa gál Waag hí ˈdeem ka shigicheká ˈdeemle túóy hí đuyyeká, ˈbíl ˈdiiyiminyká gállé guguđo-, hí mé ki ˈgieká máádhat mú Báulo ali ˈdú kaay, kieye, Nyaaram kínyia Yuuˈdííllo, har ˈdeeny hí gálallá af ki tatiyyoká hí ˈgayyaka, ka kée, gáál af táa, yie.
ACT.13.16	Aalé Báulo les gaa kie, gíl les gaa eey, kieye, Gál Yisirayelallo, ubaa it halúg Waag kikiatáállo, nee kóo. 
ACT.13.17	Waag kúnnaa Yisirayelká bííy heleká eshim eshimkúnno ká eete, af giri gaal he lés Misirayim gaa ijeká gáál heersiche, gíllé fargogoká les gaa eeyye, gáál Mísirayim yé gáá ˈdeeyche. 
ACT.13.18	Waag warram tomon afur gaalí ˈbakat gaa ijeká gáál mé ˈdug ki site. 
ACT.13.19	Aalé mu lés Kanaan kidh met tiiya af ki beeteká, lés kinaal hát aˈjibáátká muí gálle shie. 
ACT.13.20	Hééllá lulle warram kúˈd afur tómón eiy chenno he eedhdhe.
ACT.13.20	Héél he beeyká Waag ar gáál met ki ˈgiiyyoká gáál shigiche,
ACT.13.21	Aalé gaal Waag kánsích gaal íín met ki ˈdeˈdeenká ruogone. Waag gáál Sáwul giri iny Kish ˈbíl íl Binyaminká shiiche. Warram Sáwul hí gáál kánsíchle gaa yieká tomonaam afur. 
ACT.13.22	Aalé Waag Sáwul kansím gaa leesicheká, ˈDáwuˈd gáál kánsíchle hoyche. Mú ˈdeenyle huogote, kieye, Iny Yeshay giri ˈDáwuˈd léká hát he máá ye geer gaa memesuo-, he lullé yú fedoká ye ki ekemeyoká yáá geer ki shuunne, chie. 
ACT.13.23	Aalé Waag hát he gál Yisirayel af iđicheká, hé Máá Rubach Yíésu hídh ˈDawuˈd yé gáá ˈdeeyche, gál Yisirayel shiiche. 
ACT.13.24	Yíésu hátlé ma ka yímenká, Yuána gál Yisirayel ki ˈdiiyime, giri gaal héllé ˈdeđewká haađuo-, Waag makan fafaan-, gáál gaalí bie gim nannuoká. 
ACT.13.25	Yuána hátlé hújíchle ma béésenká kieye, Itín mááya hí ye cheedhe? Yú yáá máá hí taawuyyáállá muuniny. Mu hé geđ giro, yáá ˈduuw ˈguo-, mú koiy ˈgas gaa furoká mánno, he yie.
ACT.13.26	It nyaaram chia hídh Abiraayamallo, ubaa it Waag kikiatáállo, fayam rubachietallá múúni Waag hí gáál ali ˈdu gáá kaayye. 
ACT.13.27	Gál Yerusalem ubaa gállé kaansúoká, Yíésu hát Máá Rubachietká hé ma kimísan. Gaal warˈgasam gál Waag hí ˈdéé ka shigicheká hí veereká ˈdeenyle Kúlích Hef ˈGisanká lullé he nee gaa kokoy, kor hé hélle moonnoy, in đo mú kúfach mure, ˈdéé ˈduwasie. 
ACT.13.28	Gaal hé ˈdúwa-, muí ˈdú kufunanká har úba mú ma gaa arginyka, mú Bilááto mé ki tie, giri Bilááto mú yegeská. 
ACT.13.29	Aalé gaal he lullé mú ˈdaalle ˈdugaka gaalí veereká đusieká, mú gálle mú ˈgór gáá leesie, mú ˈguoˈd gaa kaay. 
ACT.13.30	Kor Waag íín hé mú sídhle hol ˈdú niiyye, mú uushich yé gaa ˈdeeyche. 
ACT.13.31	Mú rám burnayyeká gál hol Galilááya gáá eedhdhe-, hol Yerúsalem ˈgar sedheká úba hí arge. Gál kinaallá gál mú ˈdúúw ˈdú ˈdie-, káána gálkúnno geđuoká.
ACT.13.32	Nyíín Fayam Midhabká ke hí geđia: Waag héle hé eshim eshimkúnno he af iđiche. 
ACT.13.33	He af iđiny kinaallá múúni ke gáál umlééllá káána muí hélle gáál ká shie, giri mu Yíésu uushich yé gáá ˈdeeyká. Hát káána gaalí warˈgat Arramká káráflé naamaká gaa veere-, kieye,
ACT.13.33	Kúún he Inychú, kúlíchallá yáá ko ˈdale,
ACT.13.33	chieká.
ACT.13.34	Waag mú uushich yé gáá ˈdeenyle, máálle muí móˈd ma ki haađinyká, ˈdeenylé muí gáál ka geeyká hééllá, kieye,
ACT.13.34	Áˈján chia ˈdúwa-, yú ˈDáwuˈd af iđieká
ACT.13.34	úba ha yú hí ká shigia,
ACT.13.34	he chie.
ACT.13.35	ˈDáwuˈd úba warˈgat Arramká karaf tikiˈd hatallá he Waag gaa geey, kieye,
ACT.13.35	Kuun kó máá kua taak koyyeká
ACT.13.35	mooˈdowká iiy ma chegen,
ACT.13.35	he yie, Báulo hí yie.
ACT.13.36	Aalé Báulo geđi gáál geey, kieye, Aalé ˈDáwuˈd bár giri haryam léká hújíchlé Waag hí shiicheká beeteká đo mán yie, hát giri eshim eshimle gaalí galieká íín úba gaalí galie, moˈdoy. 
ACT.13.37	Tá Máá Waag hí uushich yé gaa ˈdeeycheká hé ma moˈdôny. 
ACT.13.38	Nyaaramchú, aaléka, hééllá nee kóo, hé ke hí ki ˈdiiyeenallá máá Yíésu lééllá ađaabano ubaa nyuogim kúnno ˈdaalle ˈdugaka in kufe, giri Waag ađaabano ubaa nyuogim kúnno gáál gaa egeyyoká. 
ACT.13.39	Aaléka, itín máá Yíésu iiy yeetká he lullé ˈdeeđeneyká ađaablé ubaa nyúógíchlé kinaal Waag haí gaa egeyye, Waag mú máá ˈdúwaká hai ká dhaˈgasanna. Hééllá he hé hemuumurit Moshe hí ma ekemenyká. 
ACT.13.40	Aaléka tág ˈdée, hé gál Waag hí ˈdéé ka shigicheká hí huogodheká ha il hí árginy, giri kieye,
ACT.13.41	Bá dhaayyíe, it afka fichilít ˈgayyáal!
ACT.13.41	Gil hí af faan, me hí ˈgidho.
ACT.13.41	Yú bárkícho he ha gaa ekemeye,
ACT.13.41	hé úba máádhat hí geđînyka,
ACT.13.41	hí iiy ma chegenká,
ACT.13.41	Waag hí chie-, gaalí yieká, Báulo hí gáál yie.
ACT.13.42	Aalé Báulo ubaa Barnábas hátlé giri ˈbíl ˈdiiyiminyká yé gaa ˈdeˈdemeká gaalí gil ki efe, giri Kúlích Hef ˈGisanká geđi hol gáá nannaat-, gáál ˈdeenyéél súm oonisuoká. 
ACT.13.43	Gaal ˈdiiyiminy eiy gaa kieká gál Yuuˈdi burnayká ubaa gál kidhdho-, nyátál gál Yuuˈdiká tág el gaa igireká Báulo ubaa Barnábas el gaa veere. Báulo ubaa Barnábas gáál ˈdéé net gaa kaay, giri gaal gielmit Waaˈgiet gaa yíéđianká.
ACT.13.44	Kúlích Hef ˈGisan-, geđoká ˈjien kinaal gálle gúch hol ˈdu gáá yimie, giri ˈdeeny Waaˈgiet nee kokuoká. 
ACT.13.45	Aalé gál Yuuˈdi ˈbaal nyesebim argeká, gáál hinááf hí faanne, gaal ˈdeeny Báulo hí hogodheká af ki ˈjierte, ˈdéé fichile. 
ACT.13.46	Báulo ubaa Barnábas ˈdéé nyaalím ki huogodhe, gaal gáál kieye, ˈDeeny Waaˈgiet erkob it gál Yuuˈdííllá ke hí geđie. Aaléka, it hol ká muˈde, ˈdaa giri hí ˈdéé điita-, gál luolmit biiyoká ma ki ekenenyká hí hol hoycheká. Nyíín aalé kidhdho nyí bala ˈdú nanniyya. 
ACT.13.47	Waag ˈdeeny ˈdaakínyoka hoteká hééllá, kieye,
ACT.13.47	Yáá ko kidh met gaa koy,
ACT.13.47	giri kuun édhúm kidh in kakawká cheget-,
ACT.13.47	kuun rubach les lúl nyuorsichoká,
ACT.13.47	he chie, mú Baulo hí gáál yie.
ACT.13.48	Aalé kidh héél maaleká ger hí gaa meedhe, ˈdeeny Máá Guđoká meey. Ameeny gál giri Waag hí luolmit biiyoká gíl ki helicheká ˈdéé iiy yie. 
ACT.13.49	ˈDeeny Máá Guđoká lés kinaal lulle eiy bash ki yie. 
ACT.13.50	Aalé gál Yuuˈdi giri ˈdeeny Yiesu điidheká ˈdeg he súm óg-, hí nyátálle tág el gaa igiˈdeká ubaa ˈjien kinaal gállé guguđoká lulle chure. Gaal Báulo ubaa Barnábas oos mure, gáál lésle gaa arie. 
ACT.13.51	Aalé Báulo ubaa Barnábas kekemeká gaal ˈgas shére gaa ˈdodhdhe,
ACT.13.52	Aalé gál Yíésu iiy yie-, Ántiok giri Bisidiaká ki ˈgiteká Hím Naasan Waaˈgiet hí koch chie, ger hí gaa meedhe.
ACT.14.1	ˈJien Ikonio álle Báulo ubaa Barnábas hátlé aađaká gál Yuuˈdi ˈbíllé ˈdiiyiminyká hile. Gaal hát ˈdabaanká ˈdéé huogodhe. Gál Yuuˈdi burnayká ubaa gál Hellen burnayká ˈdéé iiy yie. 
ACT.14.2	Aalé gál giri Yuuˈdi ˈdéé iiy ma yéenká gál giri kidhdhoká ˈbaal chure, gáál gál nyaaram-, Yíésu iiy yieká mé il gaa koy. 
ACT.14.3	Báulo ubaa Barnábas ál kinaal rám ilishká gaa yíéđie. Gaal Máá Guđo Yíésu ˈdeenyle hát nyaalimoká huogodhe. Máá Guđo Yíésu ˈdeenylé gielmiti-, gaalí huogodhe kinaal ˈduwasie, mu fargogint hélle gálaat hí il ki aargire-, gaalí af ˈdaˈdabe-, gaalí eekemeyká mú Báulo shie.
ACT.14.4	Aalé gál ˈjien kinaalloká eiy ˈgiiˈgite, ˈdáá tikiˈd gál Yuuˈdi Yíésu iiy ma yéenká ˈdú fame, ˈdáá tikiˈd gál alb fimiká ˈdú fame. 
ACT.14.5	Aalé gál kidhdhoká ubaa gállé Yuuˈdiká tá gállé guguđoká ˈdee hí tikiˈd yieká, gaal mú Báulo ˈdéé tág ki nie, giri gáál he ki ekemeyo-, gáál waar ki tuunoká. 
ACT.14.6	Aalé Báulo ubaa Barnábas gáál điđamlé kinaal maaleká, gaal lés Lukonia ˈjienlé Lustura-, ubaa ˈDerbe-, tá forimlé hí lag ijeká kar ˈdú ˈdoy. 
ACT.14.7	Gaal ˈjienno kar ˈdú ˈdoy kinaal Fayam Midhab Yiesuká gaa ˈdiiyime.
ACT.14.8	Lústura állé kinaal máá ameeny ká ˈdalidheká kálta hol ma gaa síen-, ˈgas gáá héljo mare hé hí gaa ije. 
ACT.14.9	Mu ˈdeeny Báulo hí hogodheká nee koy. Aalé Báulo mú tág gaa dhaayká, mu iiy yeen máálle gaalí biisuoká ˈgaa. 
ACT.14.10	Aalé Báulo af gaa guđoká mú ki geey, kieye, Le gaa keʼ, ˈgas les ki ˈdíit, yie. Máá giriká đo les gaa kiite, hol gaa seeseme.
ACT.14.11	Nyesebich hé ki af ˈdaˈdabo-, Báulo hí ekey kinaallá argeká af gaa guđo-, Lukoniaká ˈdéé ki huogodhe, kieye, Waagam hé yaalmit gálaatká hol tág gáá niiyye, gáál ˈdú gáá leete! gaalí yie. 
ACT.14.12	Gaal waaglé guđo Sías léká meenylé Sías lé kinaal Barnábas shie. Gaal úba waaglé afo Hérmes léká meenylé Hérmes lé kinaal Báulo shie, ˈdaa giri Báulo he súm ˈdiyimeká. 
ACT.14.13	Sías ˈbíllé gaalí gaa vivisat-, é sug yielká máállé suoryoká hiit ubaa huraam gaalí ˈguor kállányle tagano gaa nieká é káráfle ká sidhe, giri mu íín ubaa nyésébích kinaal Báulo ubaa Barnábas suor ki ˈgaaloká.
ACT.14.14	Aalé Barnábas ubaa Báulo hé gaalí ekemesetal ˈdeenyle maaleká ger hí gaa ˈdeenedhe, hol đafaraam eiy ki fufue, nyesebich ˈdú kirite, gáál ki ˈday, 
ACT.14.15	kieye, Gál yaab, háteka hí héél ekemeychéel? Nyíín úba nyí gálaat, hát itíni! Nyíín Fayam Midhabká ke hí ˈdú gáá sidhe, giri ke hí geđuo-, hí hé ˈdúúw mánnallá haađicha-, Waag giri úr, les, bás, tá héllé hí gaa ijoká tág niiyyeká hí bala ˈdu gáá nanniyyaká. 
ACT.14.16	Kíssóótíá mu kidh mé ki hay, giri gaal hátlé fedeká sesemeká. 
ACT.14.17	Kor mu hé ˈgíérích hí ki kiimisatká hí ma ka rían. Mu hé hí hé midhabká ki eekemey, giri muí ír úr gáá shigie-, ˈguomkícho muí higisieká. Mu hé hí heeymisie, hí ger gaa meemey, gaalí gáál yie. 
ACT.14.18	Gaal har úba ˈdeeméél lulle huogodheka, gaal hát nyifieto suor gaalí ki ˈgaˈgaleká ali koy.
ACT.14.19	Aaléka, gál Yuuˈdi ˈbaal hí Ántiok ubaa Ikónio gáá kie, ény Báulo hí gaa ijeká gálle chure, gaal Báulo waar ki tune. Aalé mú me hí ˈjieká, mu hai kufe, he yie, mú é ˈgas gaa chiˈde, mú biiy sug ki lay. 
ACT.14.20	Aalé gál Yíésu iiy yie-, láli-, ál kinaal gaa ijeká sedhe, Báulo ki made. Aalé Báulo ka aareká, le gaa kie, é hol ˈdú nadhe. Bííy éíy taaka geđo-, ka biˈdeká mu ubaa Barnábas hol eedhdhe, ˈDérbe mé nie.
ACT.14.21	Báulo ubaa Barnábas ˈjien ˈDerbe Fayam Midhab Yiesuká gaa ˈdiiyime, lali guđo-, Yíésu iiy yieká arge. Aalé gaal đo Lústura, Ikónio tá Ántiok giri lés Bisidiaká hol ˈdú nadhe. 
ACT.14.22	Gaal ˈjien kinaal gál láliká yiir gaa chiˈde, gáál af tie, giri gaal hát ˈdabaanká iiy yeen tág chiiratká. Gaal gáál geey, kieye, Guch Waaˈgiet ki higiloka, hát hé guđoká il hí gáál aargiˈdoká kí onnow, gaalí yie. 
ACT.14.23	Báulo ubaa Barnábas aflé higite-, Waag viviteká gál Kiristo ˈjien kinaallo-, alb hí hol ka eiy eiyyeká gállé hí met ki ˈdeenká le gaa shuune. Gaal Máá Guđo Yíésu he iiy yieká gáál gíl geer fie. 
ACT.14.24	Aalé gaal ˈjien lés Bisidia mé ki ˈdoyká, Bamfília ki fame. 
ACT.14.25	Gaal Máá Guđo Yíésu ˈdeenyle ˈjien Berga gaa ˈdiiyimeká, gaal ˈjien Atalia mé nie.
ACT.14.26	Gaal ˈjien Atalia kinaal kadich gaa hile, Ántiok giri lés Siriaká hol ˈdú nadhe. Ál kinaallá he ál erkob gaalí gáál gielmit Waaˈgiet ˈdú hay-, hújích káána gaalí beetéél gaalí gáál mé ki koyká. 
ACT.14.27	Aalé gaal he ál Antiok kinaal ki fameká gaal gál Kiristoká hol ˈdú vie. Gaal hát Waag hol ˈgie-, Waag hí hujich ki nannasate-, tá kár giri kidh hí Kirísto iiy ki yegetká Waag hí af ki fuˈdeká, fayamle lulle gáál shie. 
ACT.14.28	Aalé gaal ubaa gál láli-, al kinaalloká hol súm af yíéđie.
ACT.15.1	Gál yááb lés Yuuˈdia gáá yimie mare Ántiok kí fame, gál nyaaramká ˈdeenyéél onisie, kieye, Heermitíe, hát giri hemuumurit Waag hí Móshe ka shiicheká hí gáál oonisicheká. ˈDaab hí ma heermísanká, it rubach Waag ma gaa aargiriny, gaalí yie. 
ACT.15.2	Aalé Báulo ubaa Barnábas gáál hol ˈdéé súm ˈdú naannie, gáál hol ki falme. Gál nyaaram al kinaalloká Báulo ubaa Barnábas tá gál éíy taaka nyaaramká bie, giri gaal Yerúsalem seseen-, gál alb fimiká ubaa gál Kiristo gállé hí met ki ˈgieká ˈdéé umutéél ka hegesetká. 
ACT.15.3	Aalé gál Kiristo gáál ali fie. Gaal ˈgíéríchlé gaa igire-, lés Foinike ubaa lés Samaria gaa nanadheká, gaal gál Kiristo les kinaalloká kidh hát Yíésu bala ˈdú nieká gáál geey. Fayaméél gál nyaaram kinaal lulle ger gaa meemesiche. 
ACT.15.4	Aalé gaal he Yerúsalem kí ˈdieká gaal gál Kiristo al kinaalloká ubaa gállé hí met ki ˈgieká, tá gál alb fimiká hí shuunne, hí gállé dheeˈgo hote. Aalé mú Báulo hát Waag hol ˈgie-, Waag hí hujich ki nannasateká fayamle lulle gáál shie. 
ACT.15.5	Kor gál Kiristo siraat gál Farisaay ki ˈgieká les gaa kie, kieye, Gál kidhdho Kirísto iiy yíéllá gon gaalí heermisuo, hemuumurit Waag hí Móshe ka shiicheká hí el gaa iigiro, yie.
ACT.15.6	Gál alb fimiká ubaa gál Kiristo gállé nyaaram-, hí met ki ˈgieká ˈdeenyéél ˈdugaka me hí hol arge. 
ACT.15.7	Aalé gaal he hol súm geeyká, Bétiro les gaa kie, kieye, Nyaaramchú, ití óg, hát giri kíssóótí Waag hí ye hurt gáá viiyye-, giri kidh Fayam Midhaballá afchú gaa maalo-, fayám iiy yegetká. 
ACT.15.8	Waag ííni ger gálaat ógallá, hát he kidh iiy chieká hé gáál ká argisiche. Hát giri mu Hím Naasanle muun muí gáál ka shieká in úba muí kidh shie. 
ACT.15.9	Waag íín hé muun ubaa kidh gáál hol eiy ma gaa nanniny. Hát giri muun gáál saas gaa eeyyeká in kidh úba saas gaa eeyye, ˈdaa giri kidh Kirísto iiy yieká. 
ACT.15.10	Aalé káána háteka hí Waag ki ekemesete-, hí gál láli kidhdho-, Yíésu iiy yieká ilsh eshim eshimkúnno ubaa muun gáál ka adhdheká hí ˈdú iđimicháal? 
ACT.15.11	Múún hé ki óg, hát gielmit Máá kúnnaa Guđo Yiesu Kirísto ke rubach ki argeká in kidh úba hát tikiˈdééllá hí rubach ki arge, Bétiro hí yie.
ACT.15.12	Aalé nyesebich lulle shab yie, Báulo ubaa Barnábas af nee koy. Báulo ubaa Barnábas Waag hát hí hujich ki naasate-, hé gáál af ˈdaˈdabsuo-, kidh hí il ki argeká Waag hí kidh hurt gaa eekemeycheká gáál geey. 
ACT.15.13	Aalé gaal he ˈdeem beeteká Yákob les gaa kie, kieye, Nyaaramchú, ye af nee kóo. 
ACT.15.14	Símon hé gáál ká geey, hát Waag erkob kidh ˈdú ˈjiiyye-, gál giri mú meenyle léká kidh gaa waarateká. 
ACT.15.15	ˈDeeny Símon hí hodhééllá ubaa ˈdeeny gál Waag hí ˈdéé ka shigicheká hé hol af vedhdhe, giri he veeritle Waag hí hatal gaa chie-, kieye,
ACT.15.16	Hééllá beeyka, yú hollo hol ká naadha,
ACT.15.16	ˈDáwuˈd ˈbíllé le ˈdoyká les ha yú gaa egee.
ACT.15.16	Érétlé kinaallá ha yú ˈdiisa, ali yé yú gáá ˈdeđia,
ACT.15.17+ACT.15.18	giri gáláát ka ˈgiteká ubaa kidh lullé meenychú ˈguoká
ACT.15.17+ACT.15.18	yáá Máá Guđóóllá hí ye ˈdu gáá kirmisatká.
ACT.15.17+ACT.15.18	Hééllá hé Máá Guđo giri héél hélle kísóótí gáál ka mamalsieká hí yieká,
ACT.15.17+ACT.15.18	chieká, Yákob hí yie.
ACT.15.19	Aalé Yákob geđi kieye, Kaschúka, ha ke gál kidhdho-, Waag bala ˈdú gáá nannuoká ke súm ílsh gaa iđimîny. 
ACT.15.20	Ínalleka kí gáál warˈgát ˈdú veero, gaal ˈguom suorle gaalí waagam hodhoká ki ˈgaˈgaloká ubaa so aanyle gaalí himano ki yegeská hí gaa faganat, gaal úba hai fasam igíminy, héétí ubaa gaal hí herginy gálle hol ma shúúnanká hol ká riat. 
ACT.15.21	Hééllá ˈdaaka bííy kisso hemuumurit Waag hí Móshe ka shiicheká gaalí ˈjien lulle gáá ˈdiiyime, ubaa gaalí ény Waaˈgiet ˈdiiyiminyká Kúlích Hef ˈGisanká gáá tuotoy, Yákob hí gáál yie.
ACT.15.22	Aalé gál alb fimiká ubaa gál nyaaramká, tá gállé hí met ki ˈgieká lulle hol ˈdéé af gáá maale. Gaal gál Báulo ubaa Barnábas hol egeet-, Ántiok mé nannuoká bie. Gál gaalí bieká he Yúúˈdas giri Barsábas léká tá Sílas. Gál naamáállá úba he gál nyaaramká gállé guguđoká. 
ACT.15.23	Gáál warˈgat gaalí ˈdeenyééllá gaa veereká gaalí shie:
ACT.15.23	Nyííni nyí warˈgatééllá ka veeˈdééllá nyí nyaaram kíchia alb fimiká ubaa gál Kiristo alloká gállé nyaaram hí met ki ˈgieká. It giri kidhdho nyaaram-, hí Ántiok, Síria, tá Kilíkia gaa iđáállo, náa!
ACT.15.24	Warˈgatééllá nyí ka veeˈdééllá fayam gál kínyia ˈdáá tikiˈd hí ál kíchia kinaal kí fame-, gálle nyiin nyí ˈdéé ma ka shíiny-, kor ˈdeenylé hí geđieká hí mé eiy ki sedheká nyí maalle. 
ACT.15.25	Tá nyáá nyí hol ˈdéé af gáá maalle, nyiin nyí kieye, Kí gálaat buo, gáál kí nyaaram kúnnaa ke giel-, Barnábas ubaa Báulo 
ACT.15.26	giri ˈdaa Máá kúnnaa Guđo Yiesu Kirísto ˈdugaka sidhamle bíéllá kí hol fuo, gáál kí gáál ali ˈdú fuo, nyí chie. 
ACT.15.27	Aalé gál nyí ka biiyye-, nyí Báulo ubaa Barnábas ka fiiyye-, ke hí ali ˈdu gáá fíéllá he Yúúˈdas ubaa Sílas, giri ˈdeeny tikiˈde ke hí ˈdu gáá veerééllá hí af kí geđuoká. 
ACT.15.28	Héél hát Hím Naasan Waaˈgiet ubaa nyiin nyí ki midhabká nyáá nyí argiyye, giri ke hí ilsh éíy taaka ma gaa iđiminy-, kor hí héél íín ki taalká: 
ACT.15.29	Aaléka, ˈguom suorle gaalí waagam hodhoká ki ˈgaˈgaloká ubaa so aanyle gaalí hím ki yegeská gaa fagandhíe, fasam haí igíminy, héétí herginy gálle hol ma shúúnanká hol ka ridhdhíe. Hééllá lullééllá hí hol ká riateka, af kinaalka hé midhabká hí ekeyche.
ACT.15.30	Aalé gál afural gaalí ali fie-, Ántiok ki fameká gaal gál Kiristo al kinaalloká hol ˈdú vie, gáál warˈgát shie. 
ACT.15.31	Gál al kinaalloká warˈgát tuoyká, atim gaalí warˈgát gaa veereká gáál ger gaa meeyche. 
ACT.15.32	Yúúˈdas ubaa Sílas giri dhúrle Waag hí ˈdéé ka shigicheká gál nyaaramká ˈdeem burnayká af ki tie, gáál guofsie. 
ACT.15.33	Aalé gaal ál kinaal ram gaa rafeká, gál giri nyaaram Antiokká gáál Waag ki vie, gáál gállé hí ali ka fieká ali ˈdú fie. [ 
ACT.15.34	Sílas íín ál Antiok kinaal ki ˈgite.]
ACT.15.35	Báulo ubaa Barnábas úba ál Antiok kinaal gaa yíéđie. Gaal ubaa gál éíy taaka burnayká ˈdeeny Máá Guđoká ˈdiiyime, gálaat ˈdéé oonisie.
ACT.15.36	Aalé rám burnayyeká hol ki sieteká Báulo Barnábas geey, kieye, Kí hol naat, ˈjien giri ke fayam Máá Guđoká gaa ˈdiiyimeká gál giri nyaaramká hátlé mákárta ijoká kí argo, mú yie.
ACT.15.37	Barnábas íín Yuána giri Márko léká gáál hol egedhdheká he fede. 
ACT.15.38	Aalé ˈdaa giri Yuána gáál Bamfília álle ki hay-, gáál hol hujich ˈgar ma síenká, Báulo mú hol egeetká má fedo. 
ACT.15.39	Aalé gaal hol af ká điidhe, hol eiy gaa ˈgite. Barnábas đo Márko eedhdhe, kadich hile, koro Kuburos mé nie. 
ACT.15.40	Báulo íín Sílas eedhdhe, gál nyaaramká hí Waag ki vie, gaalí gielmit Máá Guđoká ˈdú hay, gaal đo kie. 
ACT.15.41	Aalé gaal lés Siria ubaa lés Kilikia gaa nadhe, gál Kiristo-, alb kinaalloká guofsie.
ACT.16.1	Báulo ubaa Sílas sienylé gaa igireká ˈDérbe ubaa Lústura ki fame. Aalé gaal ˈjien Lustura állé kinaal máá lali-, gaalí Tímote yegie-, ˈjielle min Yuuˈdi-, Kirísto iiy chie-, ˈjaalle máá Hellen mare ál kinaal gaa arge. 
ACT.16.2	Máá kinaallá gál nyaaram Lústura ubaa Ikónio gaa ijeká hí memey. 
ACT.16.3	Báulo Tímote kinaallá úba hol egedhdheká he fede. Aaléka mu mú hermisie, giri gál Yuuˈdi lullé alb kinaal gaa ije-, mú ˈjaalle hát he máá Hellen onnoyká mú ma fiichilinyká. 
ACT.16.4	Aalé gaal kie-, ˈjienlé gáá nanadheká, gaal ˈdeeny gál giri alb fimiká ubaa gál Kiristo Yerúsalem gaa ijeká gál nyaaram-, hí met ki ˈgieká hí hol af gáá maaleká fayamle gáál ki ˈdiiyime, giri hé hayyíe gaalí gáál yieká gaalí gaa faaganatká. 
ACT.16.5	Aalé gál Kiristo alb kinaalloká gaalí guofsie, iiy yeen hí fargogoyye, gál Yíésu iiy yieká aadh lulle heegere.
ACT.16.6	Aalé mú Báulo lés Firgia ubaa lés Galatia gáá nadheká Hím Naasan Waaˈgiet gáál lés Asia ˈdéé ˈdiiyiminy gaa riiyye. 
ACT.16.7	Gaal Mísia kí ˈjobondheká gaal lés Bidhinia sesemeká he fede, kor Hím Naasan Yiesu hé gáál síé ma shíiny. 
ACT.16.8	Gaal lés Misia gáá nadhe, ˈjien Torowas mé nie. 
ACT.16.9	Chúúré kinaallá Báulo Waag hí amasiche. Mu máá Makeˈdonia hí gil ki egefe-, kieye, Lés Makeˈdoníállá káde, nyí ˈdú ˈjé! yieká, amadh kinaal gaa amadhe. 
ACT.16.10	Aalé Báulo amadh kinaal amadheká sieny Makeˈdonia đo nyí ká hile. Waag hát nyí ká viiyye-, giri Fayam Midhab Kiristoká nyí gál Makeˈdonia ki ˈdiiyeenneká nyí kimisate.
ACT.16.11	Aalé Torówas nyí kadich gaa hilleká, nyí lođuđugul ˈdiiyye, nyí koro Samotarake ˈdú galle. Bííy éíy taaka ka biˈdeká nyí Níábolis ki faanne. 
ACT.16.12	Ál kinaal geđ nyí gaa kiiyye, nyí lés Makeˈdonia ˈjienlé guguđoká ˈjien mé tikiˈd ˈjien gaalí Filíbi yeget-, gál Rooma hí hile-, hí ˈjienle hote mare ki faanne, ál kinaal nyí ram gaa rayye.
ACT.16.13	Aalé Kúlích Hef ˈGisanká nyí é yé gaa ˈdiiyye, war in ál gálaat hí Waag gaa vivisat-, nyí maalle mare nyí siete. Aalé ˈdég ál kinaal hol ˈdú gáá chimieká nyí les yíéđiyye, gáál nyí fayam Waaˈgiet shiiche. 
ACT.16.14	ˈDeg kinaallá hé min Waag iiy chie-, gaalí Líˈdia yeget-, ˈjien Dhiatira gáá chimie-, đafaraam ˈdabaan-, bis hí kóórbiská hol gaa mamadicho mare hé hí gaa iđe. Min kinaal úba nyí af nee koyye. Máá Guđoká min kás shie, min ˈdeeny Báulo hí huogodheká iiy chie. 
ACT.16.15	Aalé min ubaa gál ˈbíl geerle gaalí bie gim nieká, min nyí gil ki efiyye, kieye, Har hí ye máá Máá Guđoká iiy yieká ká dhaycheka, ka yimedhíe, ˈbílchú gaa yíéđía, chie. Min nyí súm gil ki efiyye, nyí ˈbílle ˈdú eete.
ACT.16.16	Kulich tikiˈd ál gaalí Waag gaa vivisat kinaal nyí seseenneká ini gedech aryáán hí hille-, mé ki rafananne mare nyí hol met kí ˈdoyye. Ini mé ki rámlé kinaallá gállé guguđoká kaamurasiche. 
ACT.16.17	Ini Báulo ubaa nyíín nyí el gáá veeˈde, af gaa guđoká ˈdéé ki huogote, kieye, Gálallá Waag Úr Iđoká gedellé-, hí he ki nannuo-, yaalmit hí rubach ki aargiˈdaká hí ki ˈdiyeenká, ini hí chiegie. 
ACT.16.18	Ini aadh lullé nyí el gaa igiˈde, nyí hawul ˈgieˈgete, héél af gaa guđoká ki huogote. Aalé Báulo ini hélléél hí idhansie, mu ini bala ˈdú nie, aryaan ini gaa iđeká geey, kieye, Fargogint meeny Yiesu Kiristo yú ko ki geeye, inííllá yé gaa ˈdé, yie. Tíkíˈdé kinaal aryáán đo ini yé gaa ˈdiiyye.
ACT.16.19	Aalé ini gállé guguđoká kamurlé he ini gaa aargireká el me hí ˈgidhe-, argeká, gaal đo Báulo ubaa Sílas ˈgiiliˈgay, gáál af chiˈde, gáál ál gabaaya-, gál guguđo-, ˈjien kinaalloká hí ijeká ˈdú eedhdhe. 
ACT.16.20	Aalé gaal mú Báulo gál guguđo-, ˈjien kinaallo-, gálaat ˈdeem ki iđimuoká met ka koyká kieye, Gál Yuuˈdííllá hé gálaat bađisie, ˈjien kúnnaallá shalal fie. 
ACT.16.21	Gaal siraat nyátál kúnnaa Rooma-, hí iiy ma chegen-, ke ma ekemenyká he gáál oonisia, gaalí yie. 
ACT.16.22	Aalé nyesebich ˈgúl gaalí mú Báulo tutunoká gáál ˈdú chiˈde. Aalé gál giri gálaat ˈdeem ki iđimuoká gáál đafaraam gaa fure, Gáál tunáa, yie. 
ACT.16.23	Aalé gaal he Báulo ubaa Sílas súm tuneká, gaal gáál ˈbíl hiiginká fie, gaal máá ˈbíl hiiginká ˈdeˈdemeká ˈdéé ki mure, kieye, Gálallá hát ˈdabaanká ˈdeeˈdémo, gáál il mé ki súoy, yie. 
ACT.16.24	Aalé máá ˈbíl hiigin kinaal ˈdeˈdemeká gaalí ˈdeenyéél ki mureká, mu gáál ˈbíl giri ˈbíl geer ˈdaatí gaa yielká fie, gáál ˈguor guguđoká ˈgas met ki ˈdane.
ACT.16.25	Aalé chúúre hurtákaká Báulo ubaa Sílas Waago vivite, Waago arram ki ˈdarame, memey. Gál giri gaalí hiigidhe-, gáál hol ˈbíl ˈgar ijeká gáál af nee koy. 
ACT.16.26	Gaal hátlé Waag vivite-, Waag memeyká, les đo súm motiyye, ˈbíl hiigin-, gaalí gaa ijeká úba motie. Aalé ˈbíl đo af lulle hí furme, ˈguor gáál ˈgas met ki ˈgieká af hí hol eiy gaa bame. 
ACT.16.27	Aalé máá giri ˈbíl hiiginká ˈdeˈdemeká ram gaa kiiteká, e af mán argeká, đo hol faaˈd tobot kí ˈdoy, onnônyka hollo hol yegies. Hát he tawueká, gál giri gaalí hiigidheká karro ˈdane, he yie. 
ACT.16.28	Aalé Báulo af gaa guđoká ˈdéé ki hodhe, mú geey, kieye, Ha hol chíésiny, nyíín lulkínyo nyí hállia, mú yie.
ACT.16.29	Aalé máá giri ˈbíl hiiginká ˈdeˈdemeká gálle ki ˈday, Nyátáá kí ˈdoˈdodhíe, yie. Mu đo ˈbíl hiiginká ˈjie, Báulo ubaa Sílas ˈgas met les gaa ˈdoy, fađane. 
ACT.16.30	Aalé mu mú Báulo ˈbíl yé gaa ˈdeey, gáál heete, kieye, Gál yaab! Háte yú ˈdeeme, yú rubach aargira? yie. 
ACT.16.31	Gaal mú ˈdéé hol ˈdú nie, kieye, Máá Guđo Yíésu iiy áat, rubach ha aargiˈda, ˈbíl geerkú úba rubach hai aargira, gaalí mú yie. 
ACT.16.32	Aalé Báulo ubaa Sílas mu íín ubaa ˈbíl geerle lulle ˈdeeny Máá Guđoká geey. 
ACT.16.33	Aalé ál tikiˈde kinaal mu mú Báulo eedhdhe, ˈjaarsam ˈdeđew-, gaalí ˈgieká lilolle ˈjie. Aalé mu íín ubaa ˈbíl geerle lulle gaalí bie gim nie. 
ACT.16.34	Mu mú Báulo ˈbílle ˈdú eedhdhe, gáál gololie. Mu íín ubaa ˈbíl geerle lulle geer hí súm gaa meedhe, ˈdaa giri gaal Waag iiy yieká.
ACT.16.35	Biiy ká biˈdeká gál giri guguđo-, gáál ˈdeem ki iđimuoká gállé hí el gaa ˈgieká máá ˈbíl hiiginká ˈdeˈdemeká ali ˈdú fie, kieye, Gál giri naamaká muí yíé ˈdeeyo, hí siet, gaalí yie. 
ACT.16.36	Aalé máá ˈbíl hiiginká ˈdeˈdemeká mú Báulo fayám ˈdú sidhe, kieye, Gál gáál ˈdeem ki iđimuoká gálaat ali ká fie, kieye, Gáál yíé ˈdéesho, he yie. Aaléka, yé ka ˈdée, Waag ki sedhíe, gáál yie. 
ACT.16.37	Aalé Báulo gál gaalí ali ka fieká geey, kieye, Nyiin in nyí gál Rooma,
ACT.16.38	Aalé gál gaalí ali ka fieká gállé guguđoká hol ˈdú nadhe, gaal ˈdeeny Báulo hí huogodheká fayamle gáál shie. Gál giri guguđo-, gálaat ˈdeem ki iđimuo kinaal gaal hát he gál Rooma maaleká birge, ger hí gaa ˈdeenedhe. 
ACT.16.39	Gaal đo ká yimie, gáál makan fame, gáál ˈbíl hiiginká yé gaa ˈdeey, kor úba gáál gil ki efe, giri gaal ˈjien kinaal yé gaa ˈdeˈdeenká. 
ACT.16.40	Aalé Báulo ubaa Sílas ˈbíl hiiginká yé gaa ˈdieká gaal ˈbíl Liˈdia mé nie. Gaal ál kinaal gál nyaaramká hol gaa arge, gáál af tie, gáál guofsie, đo é yé gaa ˈdie, ali gaa sedhe.
ACT.17.1	Aalé gaal he Amfíbolis ubaa Abollónia gáá nadheká gaal Dhesaloníke giri gál Yuuˈdi ˈbíllé ˈdiiyiminyká hí gaa yielká ki fame. 
ACT.17.2	Báulo hátlé aađaká Kúlích Hef ˈGisanká ˈbíl ˈdiiyiminyká sedhe. Mu Kúlích Hef ˈGisanká met seđ ˈbíl ˈdiiyiminy kinaal ˈdeeny Warˈgat Waaˈgiet gálaat af gaa koy. 
ACT.17.3	Aalé mu Warˈgat Waaˈgiet kinaal he veerit gaalí gaa veere-, giri Messíyalle maanyjaw-, tá he uushich yé gáá ˈdeˈdeenká gáál gaa argisie. Kor gáál geey, kieye, Yíésu yú hí ki ˈdiyeenallá he Messíya
ACT.17.4	Aalé gál Yuuˈdi-, ˈdáá tikiˈd ubaa gál burnay Hellen-, Waag kikiatká ubaa ˈdeglé luuteká ˈdeeny Báulo ubaa Sílas hí huogodheká iiy yie, gáál ˈdú fame.
ACT.17.5	Aalé mú Báulo gál ilishká hí ˈdú fameká gál Yuuˈdi giri íín ˈdéé iiy ma yéenká đo hinááf hí faanne. Gaal đalaallá chure, gaal ˈjien gálle hol ˈdú vie, ˈjien gaalí shalal ˈdisie. Nyesebich lullé giriká Yáson
ACT.17.6	Aalé gaal he gáál ˈdabeká gaal Yáson ubaa gál nyaaram mare ká ˈgiiliˈgay, gáál ˈjien gállé hí met ki ˈgieká ˈdú eey. Gaal kúóˈd ˈdoy, kieye, Léskúnno hé gál les lúl ˈdeeneyká hí kí fame, 
ACT.17.7	gáál hé Yáson hí shuunne, hí dheeˈgle hote! Gálallá ubaa gál kinaallá lulle hé hemuumurit Kaisar el af gaa tame, kieye, Kánsích éíy taaka Yíésu lé mare hé les gaa ijo, he yegedhe, gaalí yie. 
ACT.17.8	Aalé nyesebich ubaa ˈjien gállé guguđoká lulle ˈdeenyéél maaleká seerey. 
ACT.17.9	Aalé gaal Yáson ubaa gál nyaaram kinaal bíre gaa guteká gáál hay, gaal sedhe.
ACT.17.10	Aalé biiy he chuurayyeká gál giri nyaaramká đo Báulo ubaa Sílas é yé gaa ˈdeey, gáál ˈjien Berya ali ˈdú fie. Gaal he ál kinaal ki fameká gaal ˈbíl ˈdiiyiminy gál Yuuˈdiká sedhe. 
ACT.17.11	Gál ˈjien Berya hé gál ˈjien Dhesalonike ˈdú ˈdúwa, ˈdaa giri gaal ˈdeeny Báulo hí oonisieká hát he gaa feditiká nee kokoyká. Gaal bar lullé ˈdeeny Báulo hí ˈdiyimeká Warˈgat Waaˈgiet gaa dhaˈgame, ˈdéé eiy nanate, har Báulo ˈdeeny he hogodhe kinaal ˈdúúw kátaka. 
ACT.17.12	Aalé gál Yuuˈdi burnayká ubaa ˈdeg Hellen luuteká, tá gállé burnay yaab Hellenká fayam Báulo hí hogodheká iiy yie, lali Yiesu yie.
ACT.17.13	Aalé gál Yuuˈdi-, giri ˈdeeny Yiesu điidhe-, Dhesaloníke gaa ijeká Báulo gálaat fayam Waaˈgiet ˈjien Berya gaa shigia maaleká, gaal geđi ál kinaal sedhe, gálaat chure, shalal les gaa eey. 
ACT.17.14	Aalé gál nyaaram-, Beryaká tíkíˈdé kinaal Báulo bás in eey. Sílas ubaa Tímote íín ˈjien kinaal ki ˈgite. 
ACT.17.15	Aalé gál giri Báulo eeyká mú Ádhenay đig hoy. Gaal Bérya hol ˈdu nanadheká Báulo gáál ˈdéé gaa kaay, giri Sílas ubaa Tímote mú ál ˈjob gaa higiloká.
ACT.17.16	Aalé Báulo hátlé Sílas ubaa Tímote Ádhenay ki egeseká mu ˈjien Adhenay kinaal waagam hodhoká hí koch arge, mú súm geer hí gaa ˈdeenedhe. 
ACT.17.17	Aalé Báulo gál Yuuˈdi-, ubaa gál Hellen-, Waag iiy yieká ˈbíl ˈdiiyiminyká álle fayam Yiesu af gaa kuokoy. Mu úba alb gabaayaká bar lulle gál hí gaa ijeká ˈdeeny kinaal af gaa kuokoy. 
ACT.17.18	Mu ál gabaaya kinaal gál gaalí Ebekúre yeget-, ubaa gál éíy taaka gaalí Sitóyik yeget-, lullé kas hí he ká shugunat mare hol ˈdéé ˈdú naannie. Gál kinaal ˈbáál hí kieye, Máá éésh mánnal in meete ká hogodho? yie. Aalé gáál ˈdáá tikiˈd kieye, Máállá in taalle waagam éíy taaka kidhdhoká gáál má ki ˈdiyéen? yie. Gaal hatal yíéllá he ˈdaa giri mu gáál fayam Yiesu ubaa gálaat uushim yé gáá ˈdímle ˈdeenyle ki ˈdiiyimeká.
ACT.17.19	Aalé gaal Báulo gurmit gaalí Areyobágus yeget-, álle karu hí le ˈdaraan-, hí ˈdeem gaa iđimuo mare ˈdú eedhdhe. Gaal ál kinaal ki ˈdieká mú heete, kieye, Ebá he onisiny kua káána ˈdiyeennóóllá nyí ka géesh, nyí maalla. 
ACT.17.20	Kuun ˈdeeny kálta nétkínyo hí ma máálinyká nyí ká geđicha. Aalé káána ˈdeenyééllá hélle nyí eiy kí nanniyyoká nyí feˈde, gaalí mú yie. 
ACT.17.21	(Gál ˈjien Adhenay ubaa gál lés éíy taaka ál kinaal gaa ijeká hé éíy taaka he nannieká mán, gaal bar lulle he oonisiny kaanaká ubaa kas kaana galaatká he nee kokoy, he hol geđie.)
ACT.17.22	Aalé Báulo Areyobágus álle kinaal karu ˈdeem iđimuoká met ki ˈdie, gáál geey, kieye, It Adhenayallo, itín hát hí waagam kíchia burnayká hát ˈdabaanká el gaa igiˈdaká yáá arge. 
ACT.17.23	Yú af giri ˈjienkícho gaa seseme-, hé giri hí waagam ki ˈditeká yú dhaˈgameká, kúb suoryo gaalí gaar gaa ˈgeˈgey-, gaar veeritle kieye,
ACT.17.24	Waag giri les ubaa héllé lúl hí gaa ijoká ká kuonneká he Máá Guđo-, úr ubaa les mé ki yaalká. Mu hé ény gil gálaat hí mú ki ˈdisseká ma gaa yíéđiminy. 
ACT.17.25	Waag kinaal hé níínní ˈdabiyye-, gálaat hí tág ki nannuoká mán, ˈdaa giri íín tuuˈdle gálaat sidham gaa koyye-, gálaat he lulle shigichoká. 
ACT.17.26	Waag kinaallá kidh lullé les ˈdú ijóóllá mú tikiˈde he yé gáá ˈdeeyche, giri gaal les lúl gaa yíéđianká. Ííni úba kidh albanollé he yíéđianká ubaa kidh ˈdaab les gaa yíéđianká muˈde. 
ACT.17.27	Waag hééllá tág ka niiyyééllá he giri gálaat hí hol gaa ˈgeˈgedho-, hí hol gaa eebisat-, hí af kí ˈdeenká. Tá muun hé máá níínní muí gaa fágká mán, 
ACT.17.28	ˈdaa giri mu gáál sidh gaa koy-, ke mú gim gaa ijo-, ke mú gim gaa seseenká. Hát tikiˈdééllá gál kíchia ˈdeem hí kar ma gaa ˈdaraminy mare úba hé hí hodhe-, giri gaal kieye, Muun ke mú umlé, gaalí yieká.
ACT.17.29	Aalé ˈdaa giri múún ke um Waaˈgietká ha ke Waag gil ony hí kate-, hí hórkí ubaa sibilaam tá waar tág gaa niiyyeká ke gaa sísin. 
ACT.17.30	Bííy heleká Waag hé gálaat đeemléél hol ma héésen, kor káána hé gálaat he ki muˈde, giri gaal héllé ˈdeđew-, gaa seseenká haađuo-, mú makan fafaanká. 
ACT.17.31	Waag hé kúlích ˈdeeká taak koyye. Kúlích kinaallá máá muí gíl ki helieká ˈdeem hát ˈduwantiká gálaat eiy hai ki nannaa. Waag hééllá ˈduuwle hé gálaat lulle argisiche, hé máá kinaal uushich yé gáá ˈdeeyche, Báulo hí gáál yie. 
ACT.17.32	Aalé gál giri mú af nee kokoyká ˈbaal ˈdeeny uushich yé gaa ˈdímííl maaleká ˈdéé eeshey, ˈbaal hí kieye, Nyíín ˈdeenyééllá aadh éíy taaka ha nyí ko gaa maalla, gaalí mú yie. 
ACT.17.33	Aalé Báulo káru in ká sedhe. 
ACT.17.34	Aalé gál ˈbaal ál kinaal ijeká Báulo ˈdú fame, lali Yiesu yie. Gál kinaal mú tikiˈd he ˈDionúsios giri karu gurmit Areyobagus ˈdéé gaa iđimieká máállé, ubaa min gaalí ˈDámaris yegie mare, tá gál éíy taaka ˈdéé iiy yieká.
ACT.18.1	Aalé af kinaal el ˈdaal Báulo Ádhenay gaa kie, Korínto ki ˈjie. 
ACT.18.2	Mu ál kinaal máá Yuuˈdi gaalí Akúla yegie-, Bóntos ki ˈdalidhe mare hol arge. Máá kinaallá ubaa minlé Biriskílla rám gáá ˈjóbká lés Talyan gáá fame. Gaal lés Talyan gaa kíéllá he ˈdaa giri Kaláúˈdias giri Káísar léká
ACT.18.3	Gálallá he gál đonganaam dhadhaw-, đongaanam mamarsatká. Aalé ˈdaa giri Báulo úba he máá đongaanam dhadhawká onnoyká, gáál hol af yíéđie, gáál hol hujich ˈgar nie.
ACT.18.4	Báulo ˈjien Korinto kinaal bar lulle Kúlích Hef ˈGisanká ˈbíl ˈdiiyiminyká seeseme. Mu fayam Yiesu gálaat ki ˈdiiyime, gál Yuuˈdi ubaa gál Hellen ˈdéé af gaa kuokoy.
ACT.18.5	Aalé Sílas ubaa Tímote Makeˈdónia gáá fameká, Báulo đonganaam dhaany hay, hol sillie, aadh lulle ˈdeeny Yiesu gálaat ki ˈdiiyime, gál Yuuˈdi Yíésu hát he Messíyaká geeđie.
ACT.18.6	Aalé gál Yuuˈdi mú ˈdeenyle điidhe-, mú chaachareká Báulo đo đafaraamle hurgufe,
ACT.18.7	Aalé mu ˈbíl ˈdiiyiminy kinaal gaa kie, mu máá Waag iiy yie-, gaalí Titio Yóstos yegie-, ˈbil hí ˈbíl ˈdiiyiminy kinaal láá yiel mare ˈbílle sedhe. 
ACT.18.8	Aalé ˈbíl ˈdiiyiminy kinaal máállé hí mé ki yiel-, gaalí Kirísbos yegie mare ubaa ˈbíl geerle lulle Máá Guđo Yíésu iiy yie. Gál burnay Korinto-, ˈdiiyiminy Baulo nee kokoyká úba ˈdéé iiy yie, gáál gaalí bie gim nie.
ACT.18.9	Aalé chuure tikiˈd Máá Guđo Yíésu Báulo hát amadhyoká geey, kieye, Ha biiy gaa kían, ˈdeenychú taalle ˈdiiyímo, ha shab chéen. 
ACT.18.10	Yú yáá ko hol ˈguo, yáá gál burnay-, ye iiy yieká úba ˈjienééllá ká ˈguo. Hé máá níínní ko đig yeget-, ko he ki ekemeyoká mán, Máá Guđo Yíésu hí mú yie. 
ACT.18.11	Aalé Báulo ál kinaal ˈguiyam tomon a síet gaa yíéđie, gáál ˈdeeny Waaˈgiet onisie.
ACT.18.12	Af giri Gallíyo lés Akaya
ACT.18.13	Gaal Gallíyo geey, kieye, Máállá hé gálaat chure. ˈGíérích muí gálaat Waag ki oonisúóllá hé gálaat nyátálkúnno gaa bađisie, gaalí mú yie. 
ACT.18.14	Aalé Báulo hátlé onnônyka af eiy ˈdeđite-, ˈdéé hogodheká Gallíyo gál Yuuˈdi geey, kieye, It Yuuˈdííllo, ˈdeenyééllá har máálle máá hé ˈdeewká, muuninyka, ađááb ekeyká onnônyka, taglé, yáá hí af nee koy. 
ACT.18.15	Kor héél káána hol ki fáláám ˈdeem ubaa meet nyatalaam kíchiaká háluke, itle hí hol eiy gaa náa. Yú yáá hé hatalloká hol eiy ma gaa nanniny, muí gáál yie. 
ACT.18.16	Mu đo gáál ˈbíl kinaal gaa arie. 
ACT.18.17	Aalé gaal lulle Sóstenes giri ˈbíl ˈdiiyiminy mé ki yielká fame, mú ˈbíl gaalí gálaat ˈdéé ki iđimuo kinaal met gaa tune. Kor Gallíyo íín hé ˈgúl kinaal hol ma héésen.
ACT.18.18	Báulo ˈjien Korinto kinaal rám éíy taaka ilishká gaa yíéđieká mu gál nyaaramká in ká kie. Mú kímlé kinaal Biriskílla ubaa Akúla hé mú hol ˈgie. Gaal hátlé kadich ma híliny-, Kenkéra ma gaa kíiny-, Síria mé ma níinyká, Báulo he af iđiny kis Waag af iđieká ˈduwasie-, mé đig yieká, đo mé gaa dhuurte. 
ACT.18.19	Gaal he Eféso kí fameká Báulo Biriskílla ubaa Akúla ál kinaal ki hay. Mu ˈbíl ˈdiiyiminyká sedhe, gál Yuuˈdi hol ki falme. 
ACT.18.20	Gaal mú heete-, kieye, Kí rám guđoká hol af yíéđuo, yieká, mu gáál gaa điidhe. 
ACT.18.21	Kor mu gáál in ká kekemeká mu gáál geey, kieye, Har Waag hí feˈdoka, yú geđi hollo hí hol ˈdú gáá naadha, gáál yie. Aalé mu đo kadich hile, Eféso gaa kie.
ACT.18.22	Aalé mu Kaisária ki ˈjieká mu Yerúsalem sedhe, gál nyaaramká naa yie, đo ál kinaal gaa kie, Ántiok mé nie. 
ACT.18.23	Mu Ántiok állé kinaal ram gaa rafe, đo kie, lés Galatia ubaa lés Firgia lulle gaa sedhe, lali Yiesu alb kinaal gaa ijeká yiir gaa chiˈde, gáál guofsie.
ACT.18.24	Aalé máá Yuuˈdi gaalí Abóllos yegie-, Alekesánđara gaa ˈdalidhe mare Eféso kí ˈjie. Mu íín he máá ˈdaalím hí guđo-, Warˈgat Waaˈgiet hát ˈdabaanká ógká. 
ACT.18.25	Mu íín kisso gaalí ˈgíérích Máá Guđoká af gaa koy. Mu chira ˈdeeny Yiesu ki ˈdiyeenká he ˈgie, mu ˈdéé hát ˈdabaanká ˈdiiyime. Kor mu íín he onisiny Yuana bie gím nímle tákáma onnoy. 
ACT.18.26	Aalé Abóllos hát nyaalimiká ˈbíl ˈdiiyiminyká gaa ˈdiiyime. Biriskílla ubaa Akúla ˈdiiyiminy muí ˈdiiyime kinaal maaleká mú ˈbílle ˈdú eedhdhe, mú ˈgíérích Waaˈgiet hát ˈdabaanká af gaa koy.
ACT.18.27	Aalé Abóllos sieny Akaya hí ka hileká, gál nyaaram al kinaalloká hí guofsie. Gál nyaaram kinaal warˈgát gál nyaaram Akayaká ˈdú veere, giri gaal mú egeet-, mú máállé dheeˈgo hođisatká. Aalé Abóllos Akaya ki ˈjieká mu gál ˈdaa gielmit Waaˈgiet ˈdugaka Yíésu iiy yieká hát ˈdabaanká yiir gaa chiˈde. 
ACT.18.28	Aalé Abóllos gálaat metle gál Yuuˈdi hát ˈdabaanká hol ki ˈdiiyimeká, gáál a mé kí ˈjie. Mu Yíésu hát Messíyaká gáál Warˈgat Waaˈgiet gaa argisie.
ACT.19.1	Aalé af giri Abóllos Korínto gaa ijeká, Báulo lés Galatia ubaa lés Firgia gaa kie, mu ˈgíérích ˈdug iifeká nadhe, Eféso ki ˈjie. Mu ál kinaal gál Yíésu iiy yie mare hol gaa arge. 
ACT.19.2	Mu gáál yiete, kieye, Af giri hí Yíésu iiy chieká it Hím Naasan Waaˈgiet hí ˈdú gáá leete? muí gáál yie. Aalé gaal mú ˈdéé hol ˈdú nie, kieye, Hím Naasan Waaˈgiet hát biiy gaa iđoká nyáá nyí nétle mán, gaalí mú yie. 
ACT.19.3	Aalé Báulo gáál yiete, kieye, Bie gím ním máre hí argiyye? yie. Gaal kieye, Bie gím ním Yuána hí gáál onisieká, gaalí yie. 
ACT.19.4	Báulo kieye, Yuána he onisinylé bie gim nimiká hélle kieye, hé kíchia ˈdeđewká hayyíe, Waag makan famíe, he chie. Tá mu úba hé gálaat geey, giri máá mú el gáá ˈjeenká gaalí iiy yegetká. Máá kinaallá he Yíésu, Báulo hí gáál yie. 
ACT.19.5	Gaal héél maaleká, gáál đo gaalí Máá Guđo Yíésu meenyle bie gim ki nie. 
ACT.19.6	Aalé Báulo gáál gil ˈdú fieká, Hím Naasan Waaˈgiet gáál ˈdú gáá leete, gaal af hol ká eiy eiyye-, Hím Naasan Waaˈgiet hí shiicheká ˈdeem ki huogodhe, gaal ˈdeeny Waag hí shiicheká ˈdiiyime. 
ACT.19.7	Gál yááb ál kinaal gaa ijeká amú lúl tomon tikiˈde a naama.
ACT.19.8	Aalé ameeny kinaallá Báulo ˈbíl ˈdiiyiminy-, al kinaalloká ˈguiyam seđ gaa sedhe, gálaat Guch Waaˈgiet ˈdeenyle hát ˈdabaanká af gaa kuokoy. 
ACT.19.9	Kor gáál ˈbáál hí ˈdéé điidhe, gaal ˈgíérích Yiesúúllá gálaat met gaa fichile. Aalé Báulo gál giri láli ˈdéé iiy yieká hol eedhdhe, gaal gál giri ˈdéé điidheká taak yé gaa ˈdie. Mu bar lulle máá gaalí Turáno yegie mare ˈbíllé ˈdiiyiminyká álle gáál fayam Yiesu af gaa kuokoy. 
ACT.19.10	Mu warram naam gáál ˈdeenyéél hatal gaa onisie, ˈjíig gál giri lés Asia gaa ijeká, gál Yuuˈdi yíekaʼ, gál Hellen yíekaʼ, lulle hí ˈdeeny Máá Guđoká gaa maale.
ACT.19.11	Waag Báulo hujich ki naasate, hé súm gálaat hí af ˈdaˈdabeká eekemeyche. 
ACT.19.12	Báulo shaashamle ubaa đafaraamlé muí đafaraam ˈdug ˈdú higiteká úba gaalí gál basham ˈgieká ˈdú eedhdheka, gaal đo hai bie, aryáán đo gálaat yiem hai gaa ˈdiiyye.
ACT.19.13	Aalé gál Yuuˈdi hol gaa seseme-, gálaat aryáán yiem gaa ˈdeđie mare kerka Máá Guđo Yíésu meenylé he gálaat aryáán yiem ki ˈdeđie. Gaal aryáán geđuoká kieye, ˈDaa meeny Yiesu giri Báulo hí ki ˈdiyeenká ha yú ko ki geey, máállá yé gaa ˈdé, he yegie. 
ACT.19.14	Máá guđo suoryo-, Waaˈgiet gaalí Sekéwa yegieká helellé yaab tiiya mare he gál ˈbaal hí hééllá ekemeteká. 
ACT.19.15	Aalé gaal kulich tikiˈd hátlé giri aryáán geđie, Máállá yé gaa ˈdé, yegieká, aryáán gáál ˈdéé hol ˈdú niiyye, aryáán kieye, Yíésu yáá óg, Báulo úba yáá óg, tá itín hí gálya? gáál chie. 
ACT.19.16	Aalé máá giri aryáán ˈgieká gáál hurt ˈjie, gáál tune, gáál ká adhdhe, gaal lulle đafaraam dhiire, hol fasam ki tune, ˈbíl kar gaa ˈdane.
ACT.19.17	Gál Yuuˈdi ubaa gál Hellen ˈjien Efeso kinaal gaa ijeká ˈdeenyéél maaleká sierm hí faanne, gaal Máá Guđo Yíésu meenyle ˈduway. 
ACT.19.18	Aalé gál Yíésu iiy yie-, burnayká ká yimie, héllé ˈdeđew-, he eekemeyká gálaat met gaa huogodhe, ˈdeentle iiy yie. 
ACT.19.19	Gál kinaallá gállé burnay-, gil ka he ním ˈgieká, warˈgasamlé he nimiká hol ˈdu gáá sisidhe, gálaat metle ˈjiet gaa veere. Warˈgasam kinaallá hímle gaalí tuoyká bíre hí shíí tomon chen. 
ACT.19.20	Yaalmitééllá in ˈdeeny Máá Guđoká hí far ki gogoy, hí biiy eiy bash ki yie.
ACT.19.21	Aalé héél lulle đueká Báulo Hím Naasan Waaˈgiet hí koch chie, giri mu lés Makeˈdonia ubaa lés Akaya af gaa vereno-, tá ˈjien Yerusalem mé nannuoká. Aalé mu kieye, Yú ál kinaal nyuoreka, Róóma úba ha yú seeme, muí yie. 
ACT.19.22	Aalé mu gállé naama hí hujich yiir ki chichiˈde-, Tímote ubaa Erástos lééllá Makeˈdónia ali ˈdú fie, mu íín dhúrle lés Asia kinaal rám ilishká gaa yíéđie.
ACT.19.23	Af kinaal he onisiny ˈgíérích Yiesúúl ˈdugaka gálaat shalal kaadhdhe. 
ACT.19.24	ˈJien Efeso állé kinaal mú tikiˈd máá gaalí ˈDemétiros yegie mare hí gaa ije. Máá kinaal ény súm nigini gaalí yaalmit ˈbíl gaalí waag Artémes léká gaa viviteká he sibilaam tagano gaa nannie, birm higidhdhe. Gál éíy taaka gil óg-, mú hujich ki chichiˈdeká hát kinaallá úba tírfí aargire. 
ACT.19.25	Mu gál hí hujich ki chichiˈde kinaal ubaa gál éíy taaka hújích hát gáál hújíchléél tagano nannieká hol ˈdú vie, kieye, Gál yaab, kamurkúnno hát he hújíchallá yé gáá ˈdeˈdeenká ití óg. 
ACT.19.26	Aalé káána it argiyye, ubaa it maalle, hát máá Báulo léél gál ilishká ˈjien Efesóól ubaa lés Asia hátlé taalal lulle gálaat gaa chure-, gálaat bađisíéllá. Mu hé gálaat geđuoká kieye, Waagam gálaat hí gil tagano ki níéllá hé waagam muuninyo, he yegedhe. 
ACT.19.27	Aalé hééllá hát muun gáál ki ˈgereká onnóo! Hújích kúnnaallá meenylé midhaballá hai baađaa, ˈbíl waag guđo-, Artémeslééllá gaalí gaa vivisatallá úba ˈdúúw hai ˈdaaba. Artémes íín giri gaalí lés Asíállá tá biiy lulle gaa vivisatallá tuuˈdle meenylé ˈdérallá hai gaanadha, muí gáál yie.
ACT.19.28	Aalé gálaat ˈdeenyéél maaleká súm idhane, kúóˈd ˈdoy, kieye, Artémes Efesóóllá ííni ˈdúwa! gaalí yie. 
ACT.19.29	ˈJien lulle ós kaadhdhe, gaal máá gaalí Gáyyos yegie-, ubaa máá gaalí Aristákos yegie-, Báulo hol Makeˈdónia gáá eedhdhe mare kas tikiˈdeká ki ˈgiiliˈgay, gáál ki ˈdoˈdodhe, gáál ˈjien náble ˈdú eedhdhe. 
ACT.19.30	Báulo nááb álle seseme-, nyesebich met ki ˈdeˈdemeká he fede, kor gál nyaaram láliká mú síé rie. 
ACT.19.31	Báulo sheellé kaansúo-, Asiaká úba mú gáál ali ˈdu gáá fie, giri mu nááb állé kinaal ma seeminyká.
ACT.19.32	Aalé gál nááb álle hol ˈdú sedhe kinaal ˈdee hí hol af ká điidhe, gálal héél hodheka, gálatí íín héétí hai hodhe. Gáál gúch úba hé hí ál kinaal eeyká hé muog. 
ACT.19.33	Aalé gál giri Yuuˈdiká máá gaalí Alekesánda yegie mare nyesebich met gaa koy. Nyésébích giri ál kinaal ijeká ˈbaal Alekesánda ˈdéé af gaa koy. Alekesánda biiy met ki ˈdieká gíl úr ki eey, gíl waanie, giri gaal lulle hátlé ali ijóóllá hol ˈdéé ˈdú hogodhoká. 
ACT.19.34	Aalé nyesebich Alekesánda hát máá Yuuˈdiká kimiteká gaal lullé giriká aadh ˈgas naam koˈdam gaa ˈdane, gaal kieye, Artémes Efesóóllá ííni ˈdúwa! yiegie.
ACT.19.35	Aalé máá ˈjien kinaal warˈgasamlé nyatalaamká gilka ˈguoká gáál shab hoy, kieye, It Efesóóllo, múúni giri ke gál ˈjien Efesóóllá Artémes guđóóllá ˈbíllé ke gaa vivisatká ubaa wárlé úr gáá ˈjieká hát ke ˈdeˈdeenká les lulle gálya hí gaa muog? 
ACT.19.36	Aaléka, ˈdaa giri hééllá lulle máá níínní hí điidho-, mánká nógúóllá sedhíe, haí ˈdeem hugusam ki mumúriny. 
ACT.19.37	Itín it gálallá állá ká eeyye, kor gaal íín hé ény gaalí waagam gaa vivisatká ma gaa buráany, hé waag kúnnaa Artémes úba ma chaacháriny. 
ACT.19.38	Aalé ˈDemétiros ubaa gállé hol hujich ˈgar nannuoká har máádhat hol ˈdéé ká ˈguoka, ˈbíl ˈdeeká hé ali yaal, karu ˈdeem iđimuoká hé les gaa ijo, gaalí ál kinaallá hol ˈdú eet, gaalí ˈdeem eiy ki nuo. 
ACT.19.39	Har ˈdeem éíy taaka hí ger ká ˈgayya-, gaalí eiy kí nannuoká hí feˈdeka, ˈdeem kinaallá hé állé hí eiy nanniyyoká ˈgayyo, ál kinaal ˈdú eedhdhíe. 
ACT.19.40	Aaléka shalal kulichallóóllá ˈdeenyle hát gáál ˈdú ˈdoyká onnóo! Hééllá har he ˈduwayka, muun nyesebim ke ˈdoméél ˈdaalleka hé níínní ke ká ˈgiiliˈgaw-, ke gáál geeyoká mán, muí gáál yie. 
ACT.19.41	Aalé mu gáál hatal geeyká, mu đo nyesebich eiy galie.
ACT.20.1	Aalé shalalaam he górof galieká Báulo gál giri nyaaram láli al kinaalloká máádhat ali ˈdú kaay. Gaal ali kí ˈdieká mu gáál guofsie, gáál hol Waag ki vie, kie, lés Makeˈdonia mé nie. 
ACT.20.2	Mu lés kinaal lúl gaa sedhe, mu gál nyaaram alb kinaalloká ˈdeeny burnay hí gogofsuoká onisie, đo lés Hellen mé nie. 
ACT.20.3	Mu lés Hellen kinaal ˈguiyam seđ gaa yíéđie. Aalé mú sienylé lés Siriaká ka ˈjobondheká, mu ˈdeeny gál Yuuˈdi hí mú tág ki nieká hemitle maale. Mu đo kas máálle Makeˈdónia hol ˈdú nannaatká hí ká hille. 
ACT.20.4	Gál mú hol eedhdheká he Sobátiros giri iny Burros-, giri ˈjaallé kinaal máá Beryaká, mú Aristákos tá Sekúónoˈdos giri gál Dhesalonikeká, Gáyyos giri máá ˈDerbeká, ubaa Tímote, héétí mú Túkiko tá Torofímos giri Asiaká. 
ACT.20.5	Gálallá nyí met nadhe, nyí Torówas kí esse. 
ACT.20.6	Aalé ˈjila balashalle máá hí maat fafuo-, mánká rámle ˈgiteká nyiin nyí Filíbi kadich gaa hille, ram chen chieká nyí Torówas ki faanne, ál kinaal nyí tiiya gaa rayye.
ACT.20.7	Rám tiiyaká kúlíchlé erká nyí hol ˈdu gáá chimie, giri nyí balashá ˈgieˈgicha-, nyí gólól Máá Guđoká hol ˈgar golmosotoká. Aalé ˈdaa giri Báulo biiy ká biˈdeka kekeenká mu gálaat ˈdeeny Waaˈgiet onisie, ˈjíig chúúre hurtáka. 
ACT.20.8	ˈBíl ki seđe-, biiy ˈdug ˈdú yiel-, nyí hol ˈdú iđeká nyátáá burnayyeká hí gaa boloonne. 
ACT.20.9	Máá ruorich gaalí Yútukos yegie mare ˈbíl ˈdína állé eiy iđeká he ˈdú ije. Aalé Báulo he ˈdéé súm chuoyká mu állé ijeká in hí súm dhie, waaware, ram hí eeteká đo úr gáá ˈjie, le ˈdoy, gaalí les gaa eeyká kuf. 
ACT.20.10	Aalé Báulo đo leedhe, sedhe, mú ˈdú ˈdoy, mú gil ˈdinnam nie, gáál geey, kieye, Haí bírginy, mu hé luol, yie. 
ACT.20.11	Aalé Báulo geđi ˈbíl biiy ˈdug yielká hol ˈdú nadheká, mu balashá ˈgieˈgie, gáál hol balashá ˈgar koey. Mu gáál ˈdeeny Waaˈgiet onisie ˈjíig biiy biˈde, đo kie, sedhe. 
ACT.20.12	Aalé máá ruorich-, giri loolnodheká gaalí é ˈdú eedhdhe, ameeny máá giri ál kinaal gaa ijeká gerlé hí súm gaa ˈdeenedheká hí gaa meedhe.
ACT.20.13	Aalé nyí Báulo met naate nyí kadich hille, Ássos giri álle nyí mú ki egeetoká nyí ˈdú kuate. Báulo íín kisso sieny ˈgas kí yiimet-, Ássos mé ká nannieká tág kodhdhe. 
ACT.20.14	Aalé mu nyí Ássos gáá hileká nyí mú kadich gaa kaate, đo nyí Mítulen ki faanne. 
ACT.20.15	Bííy éíy taaka ka biˈdeká nyí ˈjien Mitulen gaa kiiyye, nyí koro Kiyos nyuoˈde. Kúlích ki seđeká nyí ál kinaal gaa kiiyye, nyí Sámos ki faanne. Aalé bííy éíy geđo ka biˈdeká nyí ál Samos kinaal gaa kiiyye, nyí ˈjien Miletos ki faanne. 
ACT.20.16	Báulo Eféso ma gáá náánallá, mu Yerúsalem ál ˈjob gaa higile-, ˈjíig ˈjila Bentekos el ˈdú higileká fede.
ACT.20.17	Milétos állé kinaal Báulo Eféso gálaat ali ˈdú fie, giri gál nyaaram al kinaalloká gál hí met ki ˈgieká gaalí ká veveen-, mú hol aargiroká. 
ACT.20.18	Gaal ali kí fameká mu gáál geey, kieye, Bár giri erkob yú Ásia kí ˈjieká, it yaalmit chia yú ki ije-, bar lulle ke hol af ijeká, it óg. 
ACT.20.19	Har úba gál Yuuˈdi ye mé il gaa ˈgie-, hé burnayká il hí ye aargiˈdeka, yáá hol máá ˈdúwaká ma ka dháany, yú hújích Máá Guđoká imiro ki nannie. 
ACT.20.20	Yú hí ˈdeeny Waaˈgiet ka oonisieká yáá ˈdeeny níínní hí ki midhab-, hí af ˈgidhieká mán. Yú innum gálaat ubaa ˈjien kíchia hí he gaa oonisie. 
ACT.20.21	Yú yáá gál Yuuˈdi ubaa gál Hellen ki ˈdiiyime, giri gaal ađaabano ubaa nyuogim le haađuo-, Waag makan fafaan-, Máá kúnnaa Guđo Yíésu iiy yegetká.
ACT.20.22	Aalé káána Hím Naasan Waaˈgiet hé ye guofsiche, giri yú Yerúsalem seseenká. Yáá yaalmit chia al kinaalloká muog. 
ACT.20.23	Kor Hím Naasan Waaˈgiet íín hé ˈjien lullé yú ki ˈjeˈjemeká hiigin ubaa manyjasiny ye egeteká ye geđiche. 
ACT.20.24	Tá yú yáá sídhchú ye geer ma gaa ˈdeeneny. Hé chia ye ki ˈdúwaká he hújích Máá Guđo Yíésu hí ye ká shieká, giri Fayam Midhab gielmiti Waaˈgietká đulalle yú kirmisat-, yú ˈdiyeen-, yú beđisatká.
ACT.20.25	It giri yú hí hurt gaa seseme-, lulkícho yú hí Guch Waaˈgiet ˈdeenyle ki ˈdiiyimeká, hát máá níínní geđi ye aargiro-, mánká, yáá óg. 
ACT.20.26	Aalé lulkícho kúlích ki gaa ijóóllá yú hí geeye, itín máádhat hí gaa bađayka, yáá máá níínní bađanyle gaalí ye ˈdú ˈdeensetká mán. 
ACT.20.27	He fedit Waaˈgiet hé níínní yú hí in ka kaayká mán, lulle yáá hí ki ˈdiiyime, muí gáál yie.
ACT.20.28	Mu geđi gáál geey, kieye, Hol ˈdeeˈdemíe, gál Kiristo lullé Hím Naasan Waaˈgiet hí mé ki koyyééllá úba ˈdeeˈdemíe. Hát máádhat hí aanyle ˈdeˈdeenká Máá Guđo Yíésu gállé he fásle ká hidhdheká lulle hát tikiˈde kinaallá ˈdeeˈdemíe. 
ACT.20.29	Yáá óg, yú kieka, đanyar hurt haí ká higila, hé hí ma biisiny. 
ACT.20.30	Itín hurtkícho úba gál gálaat baađisuo-, gál Yíésu iiy yieká ˈbaal laatká yé haí gáá ˈdeeme. 
ACT.20.31	Aaléka, biiy ˈdeeˈdemíe, warram seđ geerle hát yú hí chúúre ubaa kúlíchle buony af ki tatieká táb ˈduoˈdodhíe.
ACT.20.32	Yáá hí Waag gíl geerle fie, hí Waag ˈdeenylé gielmitiká ˈdú hay, giri ˈdee hí iiy yeenkícho higirasuo-, ubaa gál Waag hí gálle hosote-, muí taak koyká lulle hí mú áˈjánle hol ˈgar aargiˈdaká. 
ACT.20.33	Yú yáá máá níínní bírelle ubaa đafaraamle ílle ˈgieká mán. 
ACT.20.34	Itín dhúrkícho it óg, hát yú gil ger chiallá hujich ki nannie-, hé chia ye ki ˈgeerˈgerneyká, ubaa gál chia nyí hol ˈgayyeká héllé hí ki ˈgeerˈgerneyká, nyí ki aargiˈdeká. 
ACT.20.35	Yáá hí yaalmit ke hujich hát ˈdabaanká ki nannuo-, ke gál he hí ki ˈgierˈgereká ke ˈdú ˈjeˈjeenká hí ká argisie. ˈDeeny Máá Guđo Yíésu hí hodheká mé ka ˈgáa, giri máálle kieye, Hé ke máádhat shieká geer gaa meentlé ke aargiroká geer gaa meent hélle ke máádhat gaa argeká a mé ˈdaatíká, muí yieká, Báulo hí gáál yie.
ACT.20.36	Báulo ˈdeenyéél beeteká les kurram ˈdoy, gáál lulle hol Waag ˈgar vite. 
ACT.20.37	Gaal lulle ger hí gudhdhe, buoy, Báulo hođoˈd gaa ˈgiiliˈgay, mú a ˈdinnam ˈduungume. 
ACT.20.38	Hé súm gáál geer gaa ˈdeeneyká he ˈdeeny giri Báulo hí hodhe-, mu kieye, It geđ ye ma aargiriny, muí yieká. Aaléka gaal kie, mú eey, ˈjíig mú kadich álle đig hoy.
ACT.21.1	Gáál nyí hol Waag ki viiyyeká, nyí ál kinaal gaa kiiyye, nyí kadich hille, nyí lođugul ˈdiiyye, nyí koro Koos ˈjienle ki faanne. Bííy éíy taaka ka biˈdeká nyí ál kinaal gaa kiiyye, nyí koro Rooˈdos ˈjienle ki faanne. Aalé ál kinaal nyí gaa kiiyyeká nyí ˈjien Batara mé niiyye. 
ACT.21.2	Batára állé kinaal kádích Foiníke seseme mare nyí argiyye, nyí kádích kinaal hille. 
ACT.21.3	Aalé nyí koro Kuburos bííy fag ka argiyyeká nyí ˈdaa urru naate, nyí lés Siria ˈdú kuate. ˈJien Turoka nyí kadich mé ˈdite, giri shokodich gaalí kadich gaa lelesuoká. 
ACT.21.4	Aalé nyí gál nyaaram láli-, al kinaalloká ˈgas ˈgeˈgete, gáál nyí hol argiyyeká gáál nyí hol ram tiiya af rayye. ˈDaa giri gál láli kinaal Hím Naasan Waaˈgiet hí kas giri hé Báulo Yerúsalem álle il hí gaa aargiˈdoká shiicheká, gaal mú af kí mote, kieye, Ha Yerúsalem síen, mú yie. 
ACT.21.5	Kor rám kínyia al kinaalloká beeyyeká, nyí kiiyye, nyí sienykínyo mé veeˈde. Tá hátlé nyí ˈjien kinaal ma gaa kíinyká, gál láli kinaal ubaa ˈdegle tá umle nyí ˈjien hol gaa eete, bás in álleka lulkínyo nyí le kurram ˈdoyye, nyí hol Waag ˈgar visate. 
ACT.21.6	Aalé gáál nyí hol Waag ki viiyye, tá nyiin nyí kadich hille, gaal íín ényle hol ˈdú nadhe.
ACT.21.7	Nyí ál Turo kinaal gaa kiiyyeká, nyí Botólomay ki faanne. Ál kinaal gál nyaaram Yíésu iiy yieká nyí hol naa gaa chie, gáál nyí hol tikiˈd af rayye. 
ACT.21.8	Biiy ka biˈdeká nyí ál kinaal gaa kiiyye, nyí Kaisária ki faanne. Ál kinaal gál giri tiiya-, kis gál alb fimiká hí le gaa shuuneká, Fílib
ACT.21.9	Máá kinaal hada Waag hí ˈdéé ka shigicheká afuro he ˈgie.
ACT.21.10	Ál kinaal nyí ram ki kaateká máá Waag hí ˈdéé ka shigiche-, gaalí Ágabos yegie mare lés Yuuˈdia gáá yimie. 
ACT.21.11	Mu nyí ˈdú gáá yimieká mu Báulo sáblé seeteká eedhdhe, mu sááb gille ubaa ˈgasle ki hiigite, kieye, Hím Naasan Waaˈgiet hatallá he chie: Sáballá máálle gál Yuuˈdi Yerusalemká hatallá hí higidha, tá hí kidh gíl gaa kakaa, Hím Naasan hí ye chie, muí yie. 
ACT.21.12	Nyíín nyí héél maaleká, nyíín ubaa gál nyaaram Kaisaria kinaal nyí Báulo gil ki efiyye, Ha Yerúsalem síen, nyí mú chie. 
ACT.21.13	Aalé Báulo nyí ˈdéé hol ˈdu gáá nie, kieye, Háteka hí bebeenne-, hí ye gúóf gaa gagalicháal? Yerúsalem yú sedheka, Máá Guđo Yíésu meenyle ˈdugaka hiigin úba kí hayo, kúfach yáá ki ég, muí nyí yie. 
ACT.21.14	Aalé hé nyí mú geđichaká nyí ˈdabiyyeká, nyí shab chie, đo nyí mú geeyche, He hí hát Máá Guđoká hí gaa fedoká ˈdie, nyí mú chie.
ACT.21.15	Rám kínyia nyí ál kinaal gaa iđeká hol ki sieteká, nyí shókódíchkínyo tág koote, nyí Yerúsalem mé niiyye. 
ACT.21.16	Aalé ˈjien Kaisaria kinaal gállé láli-, Yíésu iiy yieká ˈbaal nyí hol eete. Gaal máá lés Kuburos kíssóótí Yíésu iiy yie-, gaalí Manáson yegie mare ká eedhdhe, máá Yerúsalem nyí ki faanneka, ˈbílle nyí gaa yíéđiannoká.
ACT.21.17	Nyí Yerúsalem ki faanneká gál nyaaram-, ál kinaal gaa ijeká nyí argeká ger hí gaa meedhe. 
ACT.21.18	Bííy éíy taaka ka biˈdeká Báulo nyí hol eete, nyí Yákob ˈdú siete. Gál nyaaramká gállé hí met ki ˈgieká lulle úba hé ál kinaallá gaa ije. 
ACT.21.19	Báulo gáál naa yieká Waag hát hí hujich ki naasate-, Waag hé burnay-, kidh hursam gaa ekeycheká fayamle lulle gáál hát ˈdabaanká shie.
ACT.21.20	Gaal fayaméél maaleká Waag meey. Aalé gaal Báulo geey, kieye, Nyárkínyo, gál Yuuˈdi burnay shíí-, Yíésu iiy yíéllá kó argiyyo? Gálallá hemuumurit kúnnaa Waag hí Móshe ka shiicheká úba he tág ki yaalla. 
ACT.21.21	Tá gaal hé ˈdéé maale, hát kuun kerka gál Yuuˈdi lulle giri kidh hurt gaa ijoká geđicho-, gaal hemuumurit kúnnaa Moshe kinaal el af gaa tataan-, gaal umle ma hermisiny-, ubaa siraatkúnno haađuoká. 
ACT.21.22	Aalé káána háte ke ˈdeeme? Gaal hát ál kí ˈjiiyyeká hai maala. 
ACT.21.23	Aaléka, hát nyí ko geeychoká ˈdé. Gál yaab afur-, Waag he af iđieká nyáá nyí ˈgayya. 
ACT.21.24	Gál Waag héllé af iđieká mé đig yie kinaallá éew, siraat he naasanle gaalí nannasatallá gáál hol ˈgar naatíe, hol dhiiráa. Suor gaalí ˈgaˈgalatká aanyle kuun hí ka yío, suor ˈgallíe, gaal hí met gaa dhuursat. Hát kinaallá in gálaat lulle ˈdeeny er he maaleká hát he hódho-, kuun íín hí hemuumurít ki taalká kiimita.
ACT.21.25	Gál kidhdho-, Yíésu iiy yieká ˈdaalleka, warˈgat hélle nyí muˈdeká íín nyáá nyí gáál ˈdú veeˈde, giri gaal ˈguom suorle gaalí waagam hodhoká ki ˈgaˈgaloká ubaa so aanyle gaalí himano ki yegeská gáá faaganat-, fasam ma igiminy-, tá herginy gálle hol ma shúúnanká hol ká ririatká, nyí chie, gaalí Báulo yie.
ACT.21.26	Aalé biiy ka biˈdeká Báulo gál afur kinaal hol eedhdhe, gaal hol dhiire. Héél đueká Báulo đo kie, ˈBíl Waaˈgiet sedhe. Mu máá suoryoká gáál he naasanle rámlé hí ka ˈgisateká ubaa kúlích gaal hí mú ˈdú seseen-, gaal suor ˈgaˈgaloká fayamle mú shie.
ACT.21.27	Rám giri tiiya-, mú Báulo he naasanlé kinaal bár hí ká bebeyyeká gál Yuuˈdi giri gál Asiaká Báulo ˈBíl Waaˈgiet geer gaa argeká nyésébích ál kinaal gaa ijeká chure, tíkíˈdé kinaal đo gál Asia kinaal Báulo ˈgiliˈgay, 
ACT.21.28	kúóˈd ˈdoy, kieye, Gál yááb Yisirayel, nyí mú ˈdú chiˈdíe. Hééllá máá gálkúnno ubaa nyátál kúnnaa Moshe-, tá ˈBíl kúnnaa ke Waag gaa vivisatallá gálaat ká ririatká. Héél úba kí hayo, mu úba hé gál Hellen ˈBíl Waaˈgietallá ká eey, gaal ál saas mánnallá ˈdeeney, gaalí yie. 
ACT.21.29	Gál Yuuˈdi kinaal hééllá huogodhééllá ˈdaa giri gaal kulich tikiˈd mu Torofímos giri máá ˈjien Efesoká mú hol ki argeká. Aalé gaal gáál hol ki argeká hé tawueká, Báulo mú ˈBíl Waaˈgieto he sidhe, he yie.
ACT.21.30	ˈDeenyéél gálaat lullé ˈjien kinaalloká shalal kaay, gálaat ídho hí ˈjiiyye, biiy ˈdinnam lulle gáá kirite, Báulo ˈgiliˈgay, mú náb ˈBíl Waaˈgietká af gaa chiˈde, mú biiy sug yé ki ˈdeey, karafano náb ˈBíl Waaˈgietká đo gaalí af gaa koy. 
ACT.21.31	Gálaat bár onnônyka mú yegieská fayam ˈjienle shalal hí ˈdiiyyeká máá yuoy mé ki yielká hille. 
ACT.21.32	Aalé máá yuoy mé ki yiel kinaal gállé hí el ˈgie-, yuoy kúˈd taat met ki ˈgieká ubaa yuoy ˈbáál eedhdhe. Gaal nyesebich bííyle ˈdú kirite. Nyesebich he máá yuoy mé ki yiel kinaal ubaa yuoyle argeká Báulo ˈgul hay.
ACT.21.33	Aalé máá yuoy mé ki yiel kinaal Báulo ˈgiliˈgay, yuoyle geey, kieye, Mú nyarugano naam ki hiigidháa, yie. Aaléka mu nyesebich yiete, kieye, Hééllá mááya? Tá mu meete he ˈdeeney? yie. 
ACT.21.34	Aalé nyesebich af hí hol el ˈgiiˈgite, gálal hélle hogodhoká gálatí héllé he hogodho. Aalé máá yuoy mé ki yiel kinaal shalal hí ˈdéé ˈgas eeny ká riateká yuoyle geey, kieye, Mú ény kúnnaa yuoyóótíá álle ée, yie. 
ACT.21.35	Gaal ál giri gaalí ki feˈjeenká ka ˈdoyká, nyesebich ˈdeenylé osietal yuoy far ˈdú gogoy, yuoy đo Báulo úr ki eete. 
ACT.21.36	Aalé nyésébích gáál el gaa igireká đo kúóˈd ˈdoy, kieye, Mú gon kí yees! yie.
ACT.21.37	Aalé gál giri yuoyoká hátlé énylé yuoyoká ma hílinyká, Báulo máá yuoy mé ki yielká af ki helie, kieye, ˈDéé hótéél yú ko ká heeteka hai ˈdeeníta? mú yie. Máá giri yuoy mé ki yiel kinaal kieye, Af Hellen ha óíyta? 
ACT.21.38	Kuun kó máá Misirayim gálaat chure-, gaal mangis hol yeges-, shút shíí afur ˈbakat ˈdú eedhdheká muunîny? muí mú yie. 
ACT.21.39	Aalé Báulo kieye, Yú máá Yuuˈdi, ˈjien ˈdúwa-, Tarsos-, giri lés Kilikiaká ki ˈdalidhe. Gillo yú ko ki efe, ye hash, nyésébíchallá geeye, yie.
ACT.21.40	Aalé Báulo muí af iiy yieká, đo ál gaalí ki feˈjeenká ˈdú ˈdie, nyesebich gil shab ki hoy. Aalé gaal lulle shab yieká, mu gáál af Heberew ki geey.
ACT.22.1	Mu kieye, Idhaamchú ubaa nyaaramchú, ˈdeeny chia yú hol ˈdú hogodhóóllá, ebá nee kóo, yie. 
ACT.22.2	Aalé gaal mu af Heberew hodhe-, maaleká, gaal lúl shab yie. Aalé Báulo kieye, 
ACT.22.3	Yú máá Yuuˈdi, ˈjien Tarsos-, giri lés Kilikiaká ki ˈdalidhe, tá ˈjien Yerusalemallá gáá guđandhe. Yú Gamáliello ye nyátál eshim eshimkúnno hát ˈdabaanká onisie. Yú tágo Waag he ki nímle hol ˈdú sillie, hát káána kulichallo itín hí iđóóllá. 
ACT.22.4	Yú gál ˈgíérích Yiesúúllá el gaa igireká manyjasie, gál yaab ubaa gál ˈdieto ˈgiiliˈgay, gáál ény hiiginká fafie, gáál ˈbaal úba hí alb nadhe. 
ACT.22.5	Máá méte suoryoká ubaa karullé ˈdeemoká ˈdeenyééllá úba hát he ˈdúwaká ha ye ˈdú chiiˈda. Gaal ííni yú warˈgasam ˈdú ˈgiedhe, giri warˈgasam yú gáál nyaaramlé ˈDamáskas gaa ijeká ˈdú siidho-, giri gál ˈgíérích Yiesúúllá el gaa igire-, ál kinaal gaa ijeká ˈgiiliˈgaw-, gáál yú Yerúsalem ká siidho-, gáál gaalí he ki ekemeyoká.
ACT.22.6	Aadh he é mé ˈdug ˈdoyyeká yú sieny chia gaa igire-, ˈDamáskas kí ˈjobondheká, édhúm édhká úr yé gáá ˈdie, ye gaa veere, ye ˈdinnam lulle gaa veere. 
ACT.22.7	Aalé yú đo le ˈdoy, ˈdéé hót maale, ˈdéé hót kieye, Sáwul, Sáwul, háteka ye hatal manyjasichóol? ˈdéé hót hí ye chie. 
ACT.22.8	Aalé yú ˈdéé hol nie, kieye, Kúún mááya, Máá Guđo? yú yie. Mu ye geey, kieye, Yú he Yíésu Nasaret-, kuun hí maanyjasichóóllá, muí ye yie. 
ACT.22.9	Gál chia nyí hol ˈgayyeká úba hé édhúm kinaallá arge, kor hé Máá giri ye geđieká af ma mááliny.
ACT.22.10	Aalé yú mú heete, kieye, Máá Guđo, háte yú ˈdeeme? yú yie. Máá Guđoká ye geey, kieye, Les gaa keʼ, ˈDamáskas mé naʼ, ál kinaallá he lullé yú ko mé ki kokuoká ha gaalí ko gaa geđia, ye yie. 
ACT.22.11	Gál chia nyí hol ˈgayyeká ye gíl mé chiˈde, ye ˈDamáskas eey, ˈdaa giri édhúm édh ye gaa veereká ye in rieká.
ACT.22.12	Aalé máá gaalí Ananías yegie-, hemuumurit Waag hí Móshe ka shiicheká hát ˈdabaanká ki yiel-, gál Yuuˈdi al kinaalloká hí súm memey mare ye ˈdu gáá yimie, 
ACT.22.13	ye láá kí ˈdie, kieye, Nyár chia Sáwul, in hí ko eiy ˈdie, muí ye yie. Aalé tíkíˈdé kinaallá yú đo in ye eiy ˈdie, mú arge. 
ACT.22.14	Aalé mu kieye, Waag eshim eshimkúnno hé ko ká viiyye, giri kuun mu hát he fedoká kiimisat-, mú Máállé ˈdúwa-, saas mánká aargiˈdo-, ubaa ˈdéé af gaa mamaloká. 
ACT.22.15	Kúún aaléka mú máállé misikirká ha cheedhe, hé argiyye-, ubaa maalééllá fayamle gálaat lulle ha shigicha. 
ACT.22.16	Aalé káána meete egete? Les gaa keʼ, mú ki búoy, gaalí ko bie gim nuo, ađááb hí ko yé gaa ˈdiiyyo, muí ye yie, Báulo hí gáál yie.
ACT.22.17	Aalé mu geđi ˈdéé huogodhe, gáál geey, kieye, Yú Yerúsalem hol ˈdu gáá nadhe-, ˈBíl Waaˈgiet Waag gaa viviteká, me đo ye húˈd yie, 
ACT.22.18	Máá Guđoká yú arge, mu ye geey, kieye, Đo keʼ, Yerúsalem yé gaa ˈdé. Gál alloká hé ˈdeeny chia kuun hí geđichoká iiy ma yegen, muí ye yie. 
ACT.22.19	Yú mú ˈdéé hol ˈdú nie, kieye, Máá Guđo, gál alloká yú hát he mumure-, gál ko iiy yieká gaalí ény ˈdiiyiminy gáá shugunne-, gaalí tutune-, ubaa gáál gaalí ˈbíl hiiginká fafieká lulle hé óg. 
ACT.22.20	Yú máá kua ˈdeenykú hol gaa sisidhe-, Estéfan léká af giri gaalí yegieská úba yáá álle gaa ije, mú kúfáchle iiy yie, met yiel. Gál mú yegieská đafaraamle úba yaa hí ˈdeˈdeme, yú mú yie. 
ACT.22.21	Aalé Máá Guđoká ye geey, kieye, Keʼ, sí, yú kidh fágatíá ko ali ˈdú kakaa, muí ye yie, Báulo hí gáál yie.
ACT.22.22	Gálaat Báulo af nee koy, mu bár ˈdéé hótal đig ka yieká gaal kúóˈd ˈdoy, kieye, Máállá les gaa yiesíe! Hééllá hé máá les ˈdug ˈdú ijoká muuniny! yie. 
ACT.22.23	Gaal koˈdamlé ˈdarame-, đafaraamle urgano ki lalame-, edo urgano ki tutuneká, 
ACT.22.24	máá giri yuoy mé ki yielká yuoyle geey, giri Báulo gaalí ény yuoyoká álle egewká. Aaléka mu yuoy ˈdéé ki mure, giri mú gaalí tuuno-, tá hé mákárta gálaat hí mú kúóˈd ˈdú ˈdaraanallá gaalí mú ka hegesetká. 
ACT.22.25	Aalé Báulo gaalí hiigidhe-, bár onnônyka gaalí tuuneká, mu yuoy máállé hí mé ki yielká máállé hí ello-, ál kinaal yielká heete, kieye, Máá Rooma héllé ˈdeeneyká hátlé ke ˈduuwle ma árginyká ke tuunoká taglê? Báulo hí mú yie.
ACT.22.26	Aalé máá giri Báulo hí geđieká sedhe, yuoy máállé hí mé ki yielká geey, kieye, Kúún aaléka háte ˈdeenne? Máál in máá Rooma háluke! yie. 
ACT.22.27	Máá yuoy mé ki yiel kinaal đo Báulo ˈdú sedhe, mú yiete, kieye, Ebá ye ka géesh, kuun in máá Rooma? yie. Báulo kieye, Iiy-hí. Yú máá Rooma, muí mú yie. 
ACT.22.28	Aalé máá guđo kinaal Báulo geey, kieye, Yú mangis bíre guđoká les ki fie, in káána máá Rooma yie, muí Báulo yie. Báulo mú ˈdéé hol ˈdú nie, kieye, Yú íín ˈdalmáátka máá Rooma, yie. 
ACT.22.29	Aalé gál giri ká yimie-, kerka mú hegeteká đo lulle eiy kie. Aalé máá giri yuoy mé ki yiel kinaal đo bineneny hí faanne, ˈdaa giri máá Rooma nyarugano ki hiigidheká.
ACT.22.30	Aalé bííy geđo ka biˈdeká máá giri yuoy mé ki yielká hé mákárta gál Yuuˈdi hí Báulo ˈdú kataseká ˈgas egeyká he fede. Aalé mu Báulo nyarugano gaa fure, mu gál guguđo-, suoryoká ubaa karullé guguđo ˈdeemo-, Yuuˈdiká hol ˈdú vie, Báulo gáál met ká eey.
ACT.23.1	Báulo gál guguđo kinaal gaa dhaay, kieye, Nyaaramchú, yáá innum Waaˈgiet hát ˈdabaanká gaa seseme, ˈjíig kúlích ke gaa ijóóllá đig, muí gáál yie. 
ACT.23.2	Aalé máá méte suoryo-, giri Ananías léká Báulo gállé hí lag ˈgieká geey, kieye, Mú af gíl gaa ˈdóo, yie. 
ACT.23.3	Aalé Báulo mú geey, kieye, Kó hol sasallóol! Waag hai ko ˈdaraanna. Kúún in káána ˈdeeny máre hemuriti ál kinaal ki iđa, ye ki iđimicha? Hemurít in el af gaa taanne, Mú af gíl gaa ˈdóo, cheedhe háluke! 
ACT.23.4	Gál Báulo lag ˈgieká kieye, Kúún máá méte suoryo-, Waaˈgietká chácháˈda? mú yie. 
ACT.23.5	Aalé Báulo gáál ˈdéé hol ˈdú nie, kieye, Nyaaramchú, yáá ˈdeeney. Mu hát máá méte suoryo-, Waaˈgietallá yáá muog. Hé Warˈgat Waaˈgiet úba hí hote, giri kieye, Gálkú máállé kansichká ˈdaalle ha hé ˈdeewká ki hôn,
ACT.23.6	Aalé Báulo gaal hát ˈbaal hí gál Saˈdukaay-, ubaa hí gál Farisaay-, onnoyká mu káru af ˈdérká ki geey, kieye, Nyaaramchú, yú máá Farisaay, tá yú úba iny máá Farisaay. He iiy yeen yú ˈguo-, giri gál kufoká Waag hí uushim yiem gáá ˈdeđichoká ˈdaalle ˈdugaka in yú hí metééllá gaa yaalla, hí ye ˈdéé ki iđimicha, muí gáál yie. 
ACT.23.7	Aalé mu hatal yieká gál Farisaayká ubaa gál Saˈdukaayká ˈdee hí eiy yie, eiy ˈgite. 
ACT.23.8	Gál Saˈdukaayká he gál kieye, Gál kufoká hé uushim yiem ma gáá ˈdeˈdeminy, yegetká, ubaa kieye, Biiy hé gál ˈgasso-, urruká ubaa gál urietká mán, yegetká. Gál Farisaay íín hé gál Saˈdukaay hí điidhééllá hát he biiy gaa ijoká he iiy yie.
ACT.23.9	Aalé gálaat đo súm kúóˈd ˈdoy, gál Farisaay nyatalaamká les gaa kie, ˈdéé hát chira saritiká huogodhe, kieye, Máállá hé ˈdeew-, he ˈdeeney-, nyí gaa argiyyeká mán. Mú káána máá mákárta-, urietká, muuninyka, máá ˈgasso-, urruká hí ka géeyka it ôg? gaalí gáál yie. 
ACT.23.10	Aalé gééycho kinaal kúfach chieká, máá yuoy mé ki yielká Báulo gáál ki kiadhe, mu hát máá gaalí eiy chirat. Aalé mu yuoyle geey, kieye, Sedhíe, mú gáál af kí ridhdhíe, mú ény kúnnaa yuoyóótíá ka sidháa, gáál yie.
ACT.23.11	Aalé kúlích kinaal chúúrélle Máá Guđoká Báulo láá ki ˈdie, kieye, Ha binenêny, hát tikiˈde giri ye Yerúsalem gaa ˈdiiyeennééllá, ˈjien Rooma úba ha ye gaa ˈdiyeenne, Máá Guđoká hí mú yie.
ACT.23.12	Bííy geđo ka biˈdeká gál Yuuˈdi giri Báulo nebeneyká sul nie, hol ˈdéé mé ki hodhe, kieye, ˈDaab ke Báulo ma yíésinyká hé ke ˈguom ma kokony ubaa ke he ma igiminy, hol yie. 
ACT.23.13	Gál sullééllá nannieká hé tomon afur, tá af ˈgie. 
ACT.23.14	Gaal gál guguđo-, suoryoká ubaa karu ˈdeemoká ˈdú sedhe, kieye, Nyíín nyáá nyí hol he mé ki hote, ˈdaab nyí Báulo ma chíésinyká nyáá nyí hé níínní af đig cheetoká mán. 
ACT.23.15	Aaléka itín ubaa gál káruká máá giri yuoy mé ki yaalká ˈdéé ˈdú láa, muí Báulo ˈdú gáá eew, hé hí mú geđichaká, itín kieye, Mú nyí hát ˈdabaanká ˈdéé gaa eete, yiedhíe. Nyíín íín tagano nyí ˈdeenne, mu hátlé ál ma ka hílinyká mú ha nyí cheese, gaalí yie.
ACT.23.16	Aalé Báulo iny nyaarle sulléél ˈdeenyle maale. Mu đo ény yuoyo-, Báulo hí gaa ijeká sedhe, Báulo sul fayamle shie. 
ACT.23.17	Aalé Báulo gál yuoy kúˈd taat met ki ˈgieká mú tikiˈd ká vie, kieye, Máá ruorichallá máá kíchia hí mé ki yaalká ˈdú éeb, mu hé mú geđuoká ˈgaa, yie. 
ACT.23.18	Aalé máá kinaal máá ruorich kinaal máá guđoká ˈdú eey, kieye, Báulo giri hiigin gaa ijóóllá ye vie, kieye, Máá ruorichallá máá kíchia hí mé ki yaalká ˈdú éeb, mu hé mú geđuoká ˈgaa, ye yie, mú yie.
ACT.23.19	Máá giri guđoká máá giri ruorich kinaal gíl gaa chiˈde, mú taak eedhdhe, mú heete, kieye, He ˈgayya ye ká geđicha? mú yie. 
ACT.23.20	Aalé máá ruorich kinaal kieye, Gál Yuuˈdi hé hol ˈdéé af gáá maale, giri ko hegeset-, kuun beríka Báulo gáál karullé ˈdeemoká met egeyyo-, giri mú ˈdeenyle kerka gaalí tág ˈgas egewká. 
ACT.23.21	Gaal hai ko af far ˈdú gogónson, mú gáál shíiny. Mu gál tomon afur af ˈguoká met haí higila. Gaal hé hol ˈdéé mé ki hodhe, ˈdaab he mú ma yíésinyká hé bie ma igiminy ubaa hé hé geere ma kokony. Gaal lulle hé ˈdeenyle tág kodhdhe, ˈdeeny kua tákáma egese, máá ruorich kinaal hí mú yie. 
ACT.23.22	Aalé máá guđo kinaal máá giri ruorichká hinyate, kieye, ˈDeeny ye ka geeychééllá, hát ye ˈdu gáá sitééllá ha máádhat hí mááliny, mú yie, đo mú hay, mu sedhe.
ACT.23.23	Aaléka, máá giri guđo-, yuoy mé ki yiel kinaal gál hí el ˈgie-, yuoy kúˈd taat met ki ˈgieká naam vie, kieye, Sedhíe, yuoy ˈdaaballá tág kóo: Yuoy aađaká kúˈd naam hoyyíe, yuoy fára ki seseenká tomon tiiya hoyyíe, héétí yuoy nannoká kúˈd naam hoyyíe. Chúúrééllá ebisam he ˈgiˈgidheka haí keenne, Kaisária mé haí nanniyya.
ACT.23.24	Báulo úba fára ki golóo, mú naanná ée-, mú máá guđo Felíki af ka kóo, muí gáál yie. 
ACT.23.25	Aalé mu warˈgát Felíki hatal ˈdú veere:
ACT.23.26	Máá ˈdúwa guđo Felíki, naa! Yú he Kaláúˈdias giri Lúsias léká.
ACT.23.27	Máállá gál Yuuˈdi hí ˈgiliˈgay, onnônyka ha gaalí yegies. Mu máá Rooma yú maaleká in yú yuoychú eedhdhe, mú hile. 
ACT.23.28	Aalé mú héllé mákárta-, he ˈdeeneyká ˈgásle yú mamaleká yú fede, in yú mú gáál karullé ˈdeemo-, Yuuˈdiká met eey. 
ACT.23.29	Mú héllé gaalí af kaayká gáál nyátálle ˈdaallé he ki yaalla. Tá hé mú kúfach ubaa mú hiigin mé ki kokuo-, yú mú gaa argeká mán. 
ACT.23.30	Mú sul oosle fayamle gaalí ye ka shieká in mú yú ko ali ˈdu gáá kaay. Yáá úba gál mú ˈdeenyle ˈguoká bííykú gíl kí helie, giri gaal ˈdeenylé mákárta-, ˈguoká ko ka geđuoká.
ACT.23.31	Aalé yuoy giriká ˈdéé hát gaalí ki mureká el gaa veeˈde, warˈgát ubaa Báulo eedhdhe, chúúré kinaal leđuđugul ˈdie, ˈjíig Antibátiris ki fame. 
ACT.23.32	Aalé biiy ka biˈdeká yuoy aađaká ubaa yuoy nannoká Báulo yuoy fára ki seseenká ˈdú hay, giri gaal mú ˈdaatí ki egewká. Gaal íín gáál hol gáá nadhe. 
ACT.23.33	Yuoy fára ki seseen kinaal ˈjien Kaisaria ki faanneká gaal warˈgát máá giri guđo Felíki shie, Báulo mú gíl geer gaa kaay. 
ACT.23.34	Aalé Felíki warˈgát tuoyká Báulo yiete, kieye, Kúún máá lés máre? mú yie. Aalé mu Báulo hát he máá lés Kilikia maaleká, 
ACT.23.35	mu kieye, Gál kuun ko kataseká he állá kí fameka in yú ˈdeenykú nee kokoo, mú yie. Aalé mu yuoyle geey, giri gaal Báulo ˈbíl Heroˈde egew-, mú ál kinaal gaa ˈdeˈdeenká.
ACT.24.1	Ram chen he beeyyeká máá méte suoryo-, Ananías lééllá ubaa karu Yuuˈdi ˈdáá tikiˈd, tá máá hemuumurit Rooma óg-, gaalí Tartúllos yegie mare Kaisária mé nie. Gaal héllé Báulo af kaayká máá giri guđo Felíki léká ˈdú eedhdhe. 
ACT.24.2	Aalé Báulo gaalí ˈbíl geer ki vieká Tartúllos đo les gaa kie, giri Báulo héllé gaalí af kaayká Felíki met gaa hogodhoká. Aalé mu Felíki geey, kieye, Nyáá nyí naanna mé ˈdérká kansimkú gaa argiyye. ˈDaalim kua kúólle hé biiy metoká hol aˈgaˈd tág ki nanniyyoká hé lésallá in hol ki niiyye. 
ACT.24.3	Felíki, hééllá lullé ekeychééllá nyiin hát lullé nyí biiy lulle iiy gaa chie. Kó tág nyí ger gaa meeyche. 
ACT.24.4	Ebá ha ko súm ˈgorôny, nyí net shíish, ˈdéé hót kínyia um hí naamáállá nee kog.
ACT.24.5	Máállá hát biiy ˈdeeneyká nyáá nyí kimisate. Mu hé gál Yuuˈdi les lulle gaa ijoká mángísle hol af maalít ká ridhdhe. Mu máá ény Nasaret gál hí el gaa veereká he mé ki yaalla. 
ACT.24.6	Mu ˈBíl Waaˈgieto úba he nyakarich hoy, in đo nyiin nyí ˈgiliˈgayye. [Mú onnônyka nyátál kínyia ˈgíéríchle nyí ki naate, nyí ˈdéé ki iđimiche, 
ACT.24.7	in đo Lúsias giri yuoy mé ki yaalká ká yimie, nyí mú af ki ridhdhe, 
ACT.24.8	gál mú ˈdeenyle ˈgúóllá he ki mure, giri gaal bííykú ká yiimetká.]
ACT.24.9	Aalé gál Yuuˈdi máá ˈdéé hogodheká ˈdú fame, kieye, Hééllá lullé muí huogodhééllá hé ˈdúwa, yie.
ACT.24.10	Aalé máá guđo Felíki Báulo gíl ki geey, giri mu hol ˈdéé ˈdú hogodhoká. Aalé Báulo mú geey, kieye, Kúún hát warram ilishká mángísallá gálle ˈdeem ki iđimicheká yáá óg. Yáá tág geer ye gaa meedhe, giri káána yú ko metééllá gaa yaal-, yú hol ˈdéé ˈdú hogodhóóllá. 
ACT.24.11	Hát yú rám tomon tikiˈde a naama ˈgitéétíá Yerúsalem sedhe-, Waag gaa viviteká, eiy ha naasata. 
ACT.24.12	Gál ye ˈdeenyééllá luut kaayallá hé máá níínní ye arge-, yú gálaat ˈBíl Waaˈgiet geer ˈdeem nyí hol ˈdú nanniyye-, nyí hol ki fafalanneká mán. Yáá úba gáál énylé ˈdiiyiminyká ubaa gáál ˈjienlé nyesebim ˈdiˈdisie-, nyesebim gaa chuchure-, gaalí ye gaa argeká mán. 
ACT.24.13	Gaal íín dhúrle káána ye ˈdéé af kaayallá hé ˈdúwa ˈguo-, ko ka geeyoká mán.
ACT.24.14	Tá hé ˈduwa! Waag héle eshim eshimchú hí viviteká in káána yú ˈgíérích Kiristo gaalí ˈgíérích hodho yegetallá ki vivita. Yú hemuumurit lullé Waag hí Móshe ka shiicheká ubaa he lullé gál Waag hí ˈdéé ka shigicheká hí veereká iiy yie. 
ACT.24.15	Yú úba hát tikiˈde gaal íín hí Waag iiy yíéllá Waag iiy yie, giri gál saas mánká ubaa gál saas ˈguoká met hullaalle Waag hí uushim yiem gáá ˈdeđichoká. 
ACT.24.16	In bar lúl yú lađama, giri yú innum Waaˈgiet ubaa innum gálaat ađááb hol ká ririatká.
ACT.24.17	Aalé warram ilish yú Yerúsalem gaa lalayká hol ki sedheká, yú geđ Yerúsalem hol ˈdu gáá nadhe. Hé chia hol ˈdu gáá nadheká gál chia Yuuˈdi-, he maamannayká hé chia shiichoká ˈdú gáá sidhe, héétí suorró Waag ki ˈgaˈgale. 
ACT.24.18	Gaal ye ˈBíl Waaˈgiet geer gaa aargiro-, yú suor ˈgaˈgale kinaallá yú yáá kis ˈdaa hemurit kínyoka hol dhiire. Hééllá yú ekemetééllá yáá nyésébích níínní nyí hol af iđeká mán. Héétí úba yáá shalal níínní ali yé gáá ˈdeeyká mán. 
ACT.24.19	Gál Yuuˈdi Asia-, giri ˈbaal hí ye ˈdeenyééllá luut kaayallá íín dhúrle onnônyka állá he ije, hé mákárta-, yú ˈdeeneyká har ˈdúúw kátaka, metkú gaa hogodhe. 
ACT.24.20	Aalé káána gaal ál gaa laʼ háluke, ebá gál állá ijóóllá af giri yú gaal ye ar met eeyká hé yú ˈdeeney-, gaalí ye gaa argeká hí ko ká geeyo. 
ACT.24.21	Tá hé tikiˈde gaalí ye ˈdú ˈdeđensetká taalle hééllá máámaʼ, giri yú af gaa gúch gáál met gaa hodhe-, yú kieye, Gál kufoká uushim yiem gáá ˈdímle ˈdugaka in yú metééllá gaa yaalla, hí ye ˈdéé ki iđimicha, yú gáál yieká? Báulo hí gáál yie.
ACT.24.22	Aalé Felíki giri ˈgíérích Yiesu kinaal onnoyká đo ˈdéé eiy mure, mu Báulo geey, kieye, Lúsias giri yuoy mé ki yaalká ká ˈjieka, af kinaallá in yú ˈdeenykú hol eiy gaa nannaa, mú yie. 
ACT.24.23	Aalé Felíki máá yuoy mé ki yielká máállé hí el yielká geey, kieye, Báulo ˈbíl hiiginká álle ki chiˈdíe, tá haí híígin. Mú sheelle hí ˈdú gáá chiimet-, gaal hé mákárta úba mú ˈdú gáá sisidhoká haí ka rían, muí gáál yie.
ACT.24.24	Aalé ram hol ki sieteká Felíki ubaa minlé ini Yuuˈdi-, gaalí Đúrsila yegie mare hol ká eedhdhe. Mu Báulo gáál ali ˈdú fie. Mu iiy yeen ke Yiesu Kirísto iiy yeget-, Báulo hí ˈdiiyimeká nee koy. 
ACT.24.25	Aalé Báulo gálaat hát ˈduwantiká ki ijoká ubaa gálaat hé ˈdeđewká hol gáá momoyoká, tá kúlích ká chiimeto gálaat Waag hí ˈdéé ki iđimichoká yaalmitle gáál geđieká, Felíki đo neey, Báulo geey, kieye, Aalé káánaka sí, af mákártaká ha yú ko ká veeme, mú yie. 
ACT.24.26	Mu af kinaal Báulo hí gub les ki fafieká úba he fede. ˈDaa kinaal ˈdugaka in aadh lulle mu Báulo gálaat ali ˈdú fafie, mú hol geđie.
ACT.24.27	Aalé warram naam hí beeyyeká Bórkios Fésitos kara kansimo-, Felikiká ˈdú yíéđie. Felíki ˈdaa giri gál Yuuˈdi hí memeyo-, fedeká, mu Báulo ˈbíl hiiginká ki hay.
ACT.25.1	Aalé Fésitos lés Yuuˈdia kansimle eedhdheká, mu ˈjien Kaisaria ram seđ gaa rafe, đo kie, Yerúsalem mé nie. 
ACT.25.2	Ál kinaal gál guguđo-, suoryoká ubaa karu Yuuˈdiká mú ˈdú kie, gaal Báulo ˈdeenyle mú ˈdú eedhdhe. 
ACT.25.3	Gaal Fésitos súm gil ki efe, giri muí af veveet-, Báulo muí Yerúsalem ká egewká. Tá gaal íín ˈdeenylé he tág nanateká Báulo met higilo-, mú le hurt ki yegeská he fede. 
ACT.25.4	Aalé Fésitos gáál ˈdéé hol ˈdú nie, kieye, Báulo Kaisária gaalí ki hiigidhe. Yú úba rám gáá ˈjóbká ál kinaallá hol ˈdú naadha. 
ACT.25.5	Gál kíchia káruká ˈbaal ka báa, gáál nyí hol eete, gaal hé mu héllé mákárta-, ˈdeeđeneyká hí ál kinaallá gáá huogodho, muí yie.
ACT.25.6	Mu rám síet ubaa tomon nyuoˈdoká ál kinaal gaa rafeká, đo kie, Kaisária hol ˈdú nadhe. Mu bííy éíy taaka ka biˈdeká karullé gálaat ˈdeem ki iđimuoká hol af ká yíéđie, gáál geey, giri Báulo gaalí met ka egewká. 
ACT.25.7	Aalé Báulo he ali kí ˈdieká, gál Yuuˈdi giri Yerúsalem gáá yimieká mú lag ki ˈdie, mú héllé mákárta burnay-, ˈdeđew-, muí ekemeyká huogodhe. Gaal héllé mú ˈdú huogodhe kinaal geđi el met mán. 
ACT.25.8	Aalé Báulo hol ˈdéé ˈdú huogodhe, kieye, Yáá hemuumurit Yuuˈdi hé níínní gaa ˈdeeneyká mán. Yáá úba ˈBíl Waaˈgiet ubaa máá guđo Káísar hé níínní ki ˈdeeneyká mán, yie.
ACT.25.9	Aalé Fésitos ˈdaa giri gál Yuuˈdi hí memeyo-, fedeká, Báulo yiete, kieye, ˈDeenyéél ˈdugaka Yerúsalem seseen-, ál kinaal ye met ki ˈdeen-, yú ko ˈdéé ki iđimuoká kó feˈdo? muí yie. 
ACT.25.10	Aalé Báulo mú ˈdéé hol ˈdú nie, kieye, Yú ˈdaaka ál ye lé-, hemurit Kaisar hí ye ˈdeem ki iđimichoká yaalla, giri kuun ye ˈdéé ki iđimichoká. Kuun dhúrkú gál Yuuˈdi hát yú he ma ki ˈdeenênyká kó tág óg. 
ACT.25.11	Har yú hé mákárta-, máádhat hí gaa kufunanká ˈdeeneyka, af kinaalka yáá kúfach ma điin. Tá hé gál Yuuˈdííllá hí ye luut kaayallá he hódho kátaka, af kinaalka hé máá níínní ye gálallá gíl geer gaa kakawká mán. Ye Káísar dhúrle ˈdú ée, mu hé ˈdeeny chiallá eiy nuo! yie.
ACT.25.12	Aalé Fésitos gállé káruká hol ˈdeenyéél geeyká, mu Báulo geey, kieye, Káísar ye ˈdú ée, chíéllá, aaléka Káísar ha ˈdú seenne, Fésitos hí mú yie.
ACT.25.13	Aalé ram hol ki sieteká máá kansich Agiríba ubaa nyaarlé Berníke Kaisária ki fame, Fésitos naa ˈdú sidhe. 
ACT.25.14	Aalé gaal ál kinaal ram ki kaadhdheká, Fésitos Agiríba fayam Baulo geey, kieye, Állá máá Felíki hí ˈbíl hiiginká kí hay mare hí gaa ija. 
ACT.25.15	Aalé af giri yú Yerúsalem sedheká gál guguđo-, suoryoká ubaa gál Yuuˈdi káruká ye mú ˈdeenyle ˈdu gáá eedhdhe, giri yú mú ˈdéé ki iđimuo-, ubaa mú ˈdéé điidhanká. 
ACT.25.16	Hé yú gáál geeyká, yú kieye, Hééllá hé hát nyátál Rooma muuniny. Máá Rooma ˈdaab gállé hí ˈdéé af kaayká metle hol ˈdéé ma ˈdú húógonká hé máá hí he ki ekemeyoká mán, yú yie. 
ACT.25.17	Aalé gáál nyí hol állá ˈdu gáá eeteká yáá ˈdéé ram ma ki ráfiny. Kúlích nyí gáá faanneká nyí rayye, biiy ká biˈdeká karuchú yú hol ˈdú gáá vie. Aalé yú Báulo gáál ali ˈdú fie, giri mú gaalí nyí met ká kokuoká. 
ACT.25.18	Aalé mú gállé giri hí ˈdéé af kaayká les gaa kieká gaal hé ˈdéé hót ˈdeew-, yú af ki raradheká ma ka hôn. 
ACT.25.19	Gáál ˈdeemlé kinaallá gáál nyátál Waaglé-, ubaa héétí máá kufe-, gaalí Yíésu yeget-, Báulo íín kieye, Hé luol, muí yeget mare, ˈdaallé he ki yaalla.
ACT.25.20	ˈDeenyééllá ˈgíéríchlé ke eiy ki nannuoká yú af ˈdabeká, yú mú heete, har mu Yerúsalem seseen-, yú ál kinaal mú ˈdéé ki iđimuoká muí fedoka. 
ACT.25.21	Aalé Báulo kieye, Ye Káísar ˈdú ée, yieká, in yú ˈdéé mure, giri ˈdaab yú mú Káísar ali ma ˈdú káanyká mú yuoy hí ˈbíl hiiginká ki chiiratká, Fésitos hí Agiríba yie. 
ACT.25.22	Aalé Agiríba Fésitos geey, kieye, Yú dhúrchú máállá af nee kokuoká fede, yie. Aalé Fésitos kieye, Beríka mú af nee ha kooyyo, muí mú yie.
ACT.25.23	Aalé bííy éíy taaka ka biˈdeká Agiríba ubaa Berníke tá nyésébích guđo-, hol ki fadhdheká hol ká eedhdhe, ˈbíl guđo-, ˈdeeká ká hile. Nyésébích kinaallá ˈbaal hí gál guguđo-, yuoy met ki ˈgieká. Gáál ˈdáá tikiˈd hí gál guguđo-, ˈjiennoká. Aalé Fésitos kieye, Báulo ˈbíl gáá káa, yieká, Báulo đo gaalí ˈbíl gaa kaay. 
ACT.25.24	Aalé Fésitos kieye, Máá guđo Agiríba ubaa it lúl hí ál iđáállo, it máállá argiyyâ? Máállá he máá gál Yuuˈdi lullé giri ˈjien Yerusalem ubaa ˈjien Kaisaríállá gaa ijoká hí ye yiete-, gaalí kóˈdle ˈdoy-, gaal kieye, Máállá hé máá les ˈdug ˈdú ijoká muuniny, gaalí ye yieká. 
ACT.25.25	Máállá hé ˈdeew-, he ˈdeeney-, yú gaa arge-, hí kúfach mé ki kokuoká mán. Tá ˈdaa giri mu kieye, Ye Káísar ˈdú ée, muí yieká, in aalé yú kieye, Mú Róóma yú ali ˈdú kakaa, yú yie.
ACT.25.26	Tá yáá hé ˈdúwa-, mú ˈdaalleka ˈguo-, máá guđo Káísar ˈdú verenoká mán. Aaléka, yáá hí mú lulkícho met ká eey, tá súm kó guđo Agiríba lééllá, giri ˈdeenyéél ke hát ˈdabaanká ˈgas eeyka, yú máá kúnnaa guđoká hé ˈdú verenoká ˈguoká. 
ACT.25.27	ˈDaachúka, máá hiigin gaa ijoká ke máá kúnnaa guđo Káísar ali ˈdú kaay-, kor héllé mákárta ˈdeew he ˈdeeđeneyká ke mú ma ˈdú veerinyka, hé kinaallá hé tagle muuniny, Fésitos hí Agiríba yie.
ACT.26.1	Aalé Agiríba Báulo geey, kieye, Yáá ko mé fure, hol ˈdéé ˈdú húógot, mú yie. Aalé Báulo đo gíl les gaa eey, hol ˈdéé ˈdú huogodhe,
ACT.26.2	kieye, Máá guđo Agiríba, hát kuun kúlíchallá yú ko met gaa yaalallá yáá tág geer ye gaa meedhe, giri he lullé gál Yuuˈdi hí ye af kaayká met kuallá hol ˈdéé ˈdú hogodhoká. 
ACT.26.3	Hééllá yú hodhééllá ˈdaa giri kuun gáál siraatlé Yuuˈdiká ubaa gáál ˈdeemlé nyatalaamká ógká. Aaléka, gillo yú ko ki efe, ha ˈgorôny, ye af nee kog.
ACT.26.4	Gál Yuuˈdi lulle yaalmit chia héle yú nineney-, tá yú kí guđandhe-, yú léschú ubaa Yerúsalem ki ijeká hé óg. 
ACT.26.5	Gaal hé kíssóótí ye gáá óg. Har gaal hí fedoka, gaal yú hát máá Farisaay-, nyátál kínyia Yuuˈdííllá hát ˈdabaanká el gaa igireká hai ko ká geđia. 
ACT.26.6	He ˈdaa yáálle hé Waag hí eshim eshimkínyo af iđicheká iiy yie-, he af iđiny kinaal hélle egesoká ˈdaalle ˈdugaka in yú kúlíchallá hí metééllá gaa yaalla, hí ye ˈdéé ki iđimicha. 
ACT.26.7	Hé Waag hí eshim eshimkínyo af iđiche kinaallá in é met kínyia Yisirayel-, tomon a naamaká hí ali kí ˈdímle egete. Hé kinaal gaalí egesoká in chúúre ubaa kúlíchle gaal Waag hát ˈdabaanká vivita. Máá guđo, he he esiny chiallá in gál Yuuˈdi ye ˈdéé af kaay. 
ACT.26.8	Waag gál kufeká uushim yiem gáá ˈdeđichoká hí iiy chegetká, in hatal súm farro hí ki gogínta?
ACT.26.9	Yú erkobká hát chia tawueká, he lullé mákárta meeny Yiesu-, Nasaretallá baađisieká ˈgierimlé gaa seseme. 
ACT.26.10	Hé kinaallá hé dhúrle yú Yerúsalem gaa ekeyká. Gál guguđo-, suoryoká ye fargogint yú gál Yíésu iiy yieká ki ˈgiiliˈgaw-, gáál yú ény hiiginká fafieká ye shie. Gáál ooslé gaalí yegieská úba yáá iiy yegie. 
ACT.26.11	Af burnayká yú ény ˈdiiyiminyká af gaa verene, giri gál Yíésu iiy yieká gaalí he ki ekemeyoká. Yáá úba gáál he ˈdú momoy, Meeny Yiesúúllá điidháa! gáál yegie. ˈDaa giri yú gáál ˈdeemléél súm geer ki sisidheká, in yú úba bííy eiy ˈjienle met nannie, gáál he ki ekemey, Báulo hí Agiríba yie.
ACT.26.12	Aalé Báulo geđi Agiríba geey, kieye, Siemééllá síé tikiˈd yú ˈDamáskaso seseme, warˈgasam gál guguđo-, suoryoká hí ye kí mure-, gálle ye mé fureká ˈgie. 
ACT.26.13	Máá guđo, yú ˈgíérích chia gaa igire kinaallá aadh he é mé ˈdug ˈdoyyeká, édhúm aadh ˈdú édhká úr yé gáá ˈdie. Édhúm kinaal yú ubaa gál chia nyí hol ˈgayyeká nyí ˈdinnam lulle gaa veere, 
ACT.26.14	lul kínyiaká nyí les ˈdanne. Aalé yú ˈdéé hót ye af Heberew ki geđicheká maale, kieye, Sáwul, Sáwul, háteka ye maanyjasichóol? Máá kuun hí ki lađaannóóllá he yú, kó ye ma uriny, ˈdéé hót hí ye chie.
ACT.26.15	Máá Guđo, kúún mááya? yú yie. Aalé Máá Guđoká, kieye, Yú he Yíésu, kuun hí maanyjasichóóllá. 
ACT.26.16	Aaléka les gaa keʼ, leđuđul ˈdé. Yú ko yé ˈdú gáá ˈdíéllá, máá chia ye he kí nannuoká yú ko hođia, giri hát ye argiyyééllá ubaa hé yú ko ká aargisuoká misikirle chegetká. 
ACT.26.17	Kúún é meenykú ubaa kidh ko met il gaa ˈgieká ha yú ko gáá riima. Gáál ali ha yú ko ˈdú kakaa, 
ACT.26.18	giri gáál in eiy ˈdeđicho-, bííy gaa ongʼoˈdeká gaalí hol gáá nannaat-, gaal bííy gaa édhká bala ˈdú gáá nannuoká. Héétí ubaa gaal fargogint Satan gim yé gáá ˈdeˈdeen-, Waag bala ˈdu gáá nannuo-, giri Waag hí ađaabano ubaa nyuogimle gaa egeyyo-, tá alb gál ye iiy yie-, yú saas gaa eeyallá hí gaa ijóóllá gaa yíéđianká, muí ye yie, Báulo hí mú yie.
ACT.26.19	Aaléka Báulo geđi kieye, Máá guđo Agiríba, hé yú il ki arge-, úr yé gáá ˈdieká hélle yáá el af ma gaa táminy. 
ACT.26.20	Yú erkob fayám ˈDamáskaso gaa ˈdiiyime, in Yerúsalem, Yuuˈdía, tá ˈjíig kidh úba đig yie. Fayam yú gáál ki ˈdiiyimeká hééllá, giri gaal lulle héllé ˈdeđew-, gaa seseenká haađuo-, Waag makan fafaan-, gaal héllé ekemeyo-, hát héllé ˈdeđewká hayká ˈduuwle gálaat aargisuoká. 
ACT.26.21	He ˈdiiyiminyééllá ˈdugaka in gál Yuuˈdi ye ˈBíl Waaˈgiet náble gaa ˈgiliˈgay, onnônyka ye yegies. 
ACT.26.22	Tá Waag hé ye ˈdú ˈjiiyye, ˈjíig kúlích káána ke gaa ijo-, yú hí metkícho gaa yaal-, yú it kaansúóllá ubaa gál chiallá fayamééllá hí geđúóllá. Móshe ubaa gál Waag hí ˈdeem ka shigicheká hé biiy meto ali kí ˈdeenká ˈdeenylé he huogodhe. ˈDeeny chia yú hogodhóóllá he ˈdeeny tikiˈde gaal íín hí huogodhe kinaallá. 
ACT.26.23	ˈDeeny kinaallá kieye, Messíya ha gaalí maanyjasia, tá mu íín he máá erkob uushich yé gáá ˈdeˈdeen-, gállé Yuuˈdiká ubaa gál kidhdhoká ˈdaalim Waaˈgiet ki ˈdiyeenká, he yie, Báulo hí mú yie.
ACT.26.24	Aalé Fésitos af les gaa eey, kieye, Báulo, kúún me hé ko ˈjieˈde, warˈgasam burnay kua tuoychééllá hé ko sigír gaa veeˈde, muí mú yie. 
ACT.26.25	Aalé Báulo kieye, Máá guđo Fésitos, yáá sigír ye ma fáminy, yú ˈdeeny ˈdúwa-, tag léká hogodho. 
ACT.26.26	Máá kansich Agiríba lééllá úba hé ˈdeenyééllá óg, ˈdaa kinaallá in yú mú af gaa gúch ki geđia. Mu íín hé níínní hí in ki riteedheká mán, ˈdaa giri hééllá yé ka ˈdeˈdemeká shuolít gaa lalayká, muí Fésitos yie.
ACT.26.27	Aalé mu Agiríba geey, kieye, Máá guđo Agiríba, kó ˈdeeny gál Waag hí ˈdeem ka shigicheká hí veereká iiy chíe? Hát úba iiy chieká yáá óg, Báulo hí mú yie. 
ACT.26.28	Aaléka Agiríba Báulo geey, kieye, ˈDeeny gáá gaaw-, huogotééllo, đo ye máá Kiristo hođicha? yie. 
ACT.26.29	Aalé Báulo kieye, ˈDee úba mé gaanítaka, ubaa mé ˈdernítaka, Waag kúún ubaa gál állá ijo-, lullé ye af nee kokúóllá yaalmit yáálle máá Kiristóóllá hí itín hođichoká yú fede, tá hé nyarugano ye ki ˈgíéllá muuniny, Báulo hí mú yie.
ACT.26.30	Aaléka máá guđo kansich Agiríba ubaa máállé guđo Fésitos, tá Agiríba nyaarlé Berníke ubaa gál ál kinaal ijeká lullé les gaa kie. 
ACT.26.31	Aalé gaal he ˈbíl yé gaa ˈdeˈdemeká, gaal hol geey, kieye, Máállá hé níínní ˈdeew-, he ekey-, hí hiigin ubaa kúfach mé ki kokuoká mán, gaalí yie. 
ACT.26.32	Aalé Agiríba Fésitos geey, kieye, Máállá onnônyka, Ye Káísar ˈdú ée, ma yeenka, hé ke fure, muí mú yie.
ACT.27.1	Aalé sieny kínyia gaalí mure-, giri nyí kadich higille-, nyí lés Talyan seseenneká Báulo ubaa gállé gaalí hol ˈgar hiigidheká ˈbáál gaalí máá gaalí Yúlias yegie-, yuoy kúˈd tikiˈd mé ki yiel mare gíl fie. Máá kinaallá he yuoy gaalí Yuoy Kaisar yegieká máállé.
ACT.27.2	Aalé kádích Ađaramúten gáá yimie-, lés Asia hol ˈdú nannaat-, malgam les kinaalloká ki ˈdeˈdeen mare nyí hille, đo nyí kiiyye. Aristákos giri máá lés Makeˈdonia-, éget hí Dhesalonikeká úba nyáá nyí hol ˈgayye.
ACT.27.3	Biiy ká biˈdeká nyí Síˈdon đig chie. Aalé Yúlias Báulo ˈdú ˈjie, mú síé shie, giri mu sheelle ˈdú seseen-, mu héllé mákárta mánká gáál gaa aargiroká. 
ACT.27.4	Aalé nyí ál kinaal gaa kiiyye-, nyí sienykínyo mé veeˈdeká ˈdaa giri waanich ˈdaa nyí ki seseenneká he súm gáá ˈdarameká nyí koro Kuburos ˈdaallé líéshká naate. 
ACT.27.5	Aalé nyí lés Kilikia ubaa lés Bamfilia láá naateká, nyí malg Mura giri lés Lukiaká ki faanne. 
ACT.27.6	Aalé ál kinaal máá giri yuoy mé ki yielká kádích Alekesánđara gáá yimie-, lés Talyan seseme mare arge, mu nyí kádích kinaal fie. 
ACT.27.7	Aalé nyí hát hefiet mare rám ilishká gaa kuate, ˈjíig nyí malg Kaniˈdos kí ˈjobonte. Ál kinaalka waanich hátlé he súm ˈdarame-, nyí sieny biiy metoká ká ridhdheká nyí malg Salmone láá naate, nyí koro Kerete léshle túmus ki koyye. 
ACT.27.8	Aalé bás in kinaal nyí hát hefiet mare gaa kuate, ˈjíig ál gaalí Malg Midhabká yeget-, ˈjien Lasaya kí ˈjób mare đig chie.
ACT.27.9	ˈDaa giri rám ilishká nyí le hurt ki beesete-, kadich kuan hí nyí bineneny fiiyye-, ˈjila af hisanká ram úba hí ˈgiteká
ACT.27.10	kieye, Gál yaab, sieny kúnnaallá yú dhaayká hé ma ˈduuwany, múún kadich ubaa shokodaamle ha gáál gaa baađaa. Hé kinaal úba kí hayo, sie hé muun dhúrkúnno úba gáál ki ˈdeew, yie. 
ACT.27.11	Aalé máá giri yuoy mé ki yielká íín hé ˈdeeny Báulo hí hogodheká nee ma kôny, mu máá kadich mé ki yielká ubaa máá kadich léká ˈdeenyle tákáma he el gaa igire. 
ACT.27.12	Aalé ˈdaa giri malg kinaal ˈguiyam ˈdeenyietkáka kadich ma ki midhananyká, gál gúúđo kadich taalle seseen-, ˈjíig Fóínika nyooron-, gaal ˈdéeny aflé kinaal ál kinaal gaa yíéđianká he fede. Malg Foinika kinaallá koro Kerete ˈdaa aadho urruká ubaa ˈdaa aadho meleská he bala niiyye.
ACT.27.13	Wááních ˈdaa urru af hí ka nieká gaal hé tawueká, wááních gáál siidhoká hé kinaallá, he yie. Aalé gaal đo waar giri masam met ki hiigidhe-, bie ki laalameká bie gáá shuunne, kadich ká fadhdhe, gaal koro Kerete in gaa kudhdhe. 
ACT.27.14	Kadich hátlé ma fagánanká wááních fargogo-, ˈdeew-, gaalí wááních baryo meleská yeget mare baaˈd af gáá kiite. 
ACT.27.15	Huđum kadich ˈjiiyye. Aalé ˈdaa giri kadich huđum hí waanich mé ki kôny ka riateká đo nyí kadich mé ki hayche, kadich waanich hí sidhe.
ACT.27.16	Aalé nyí koro ninni gaalí Kaláwˈda yeget mare álle ka ˈdoyyeká kóro ˈdaallé líéshká nyí naate. Aalé kádích ninni kadich el ki yielká hát hefietká nyí kadich geer kí hergisate. 
ACT.27.17	Gaal kádích giri ninniká kadich geer gáá kaadhdheká, gaal kádích giri guđoká masam gim nie, masam ki ˈdane, giri kadich hol af eiy ma gaa babaminyká. Aalé gaal ˈdaa giri ál tiirte-, gaalí Súrti yegetká kadich ki kiadheká gaal đafaraam kadich sisidhoká ká leesie, kadich mé ki hay, kadich waanich hí sidhe.
ACT.27.18	Aalé huđum he kadich tunne-, kadich ki rayyeká, biiy biˈdeká gaal shókódích kadich gaa ijeká ˈdáá tikiˈd bás ki laalame. 
ACT.27.19	Kúlích ki seđeká gaal úba shokodaam iigilish-, kadich gaa ijeká gúch hol ki chiichiˈde, bás ki laalame. 
ACT.27.20	Rám ilishká nyáá nyí aadh ubaa hidhino ma gaa árginy. Aalé huđum kín taalle kadich tune, bim úba nyí mé yé gaa ˈdie.
ACT.27.21	Aalé ˈdaa giri gaal rám ilishká ˈguom ma gaa kônyká Báulo gáál hurt ki ˈdie, kieye, Gál yaab! Itín onnônyka af haí ye maalle, hé ke Keréte ma ˈdu gáá kukúan, hééllá il hí ma aargíriny. 
ACT.27.22	Aaléka, yú hí geeye, haí geer mare ˈgíiny, it máá níínní hí gaa kufunanká mán, kadich tákáma eiy baama. 
ACT.27.23	Waag ye lé-, yú hujich ki nannúóllá máállé ˈgasso-, urruká kisare ye láá kí ˈdie, 
ACT.27.24	ye geey, kieye, Báulo, ha néeny, kuun Káísar met ha ki ˈdeenne, ˈdéé ha gaalí ko ki iđimia. Waag hé ko af veete, gál hí hol kadich af iđáállá hé Waag hí midhantle ki riiyye, muí ye yie. 
ACT.27.25	Gál yaab! Haí geer mare ˈgíiny, hé Waag hí hotééllá hát ˈduuwawká yáá óg. 
ACT.27.26	Tá kádíchkúnno íín koro mákárta bie hurt gaa yaalká álle hai chiiˈda, Báulo hí gáál yie.
ACT.27.27	Ram he tomon a afur chieká chúúre waanich hátlé nyí Bás Ađariya gaa sisidheká, gál giri kadich kukuoká chúúre hurtákaká hol heete, He in taalle ke ílung má kí ˈjobonon? hol yie. 
ACT.27.28	Aalé gaal más wáár mé ki hidhe-, más bie ki layká, bie gaa múúgantle gil tooson hí tomon síet. Aalé gaal geđi á níínni mare sedheká geđi más bie ki gadheká, bie gaa múúgant hí gil tooson tomon le ˈdoy. 
ACT.27.29	Hé nyí súm neesieká kadich waar meto ki ˈdarama nyí chie. Aalé gaal waar afur kadich el ki laalame, biiy bír waagamle ki vite.
ACT.27.30	Aalé gál giri kadich kukuoká kádích giri ninniká bie ki leesie, kerka wár gaalí kadich mé ki hiigidheká bie ki lalame, kor íín hinyamlé he koyká karro ˈdarame he fede. 
ACT.27.31	Aalé đo Báulo máá giri yuoy mé ki yielká ubaa yuoy geey, kieye, Gálallá kádích guđóóllá geer yé gaa ˈdieka, itín álkícho hé bím mán, yie. 
ACT.27.32	Aalé gál giri yuoyoká masam gaalí kádích ninniká ki leesieká mumure, kádích ninni kinaal đo taare.
ACT.27.33	Aalé aadh hátlé yé ma ka ˈdíinyká Báulo gáál lulle hé geere ki chure, kieye, Rám tomon a afur beeyyééllá it neeyye, it hé níínní geere hí konyeká mán. 
ACT.27.34	Aaléka, ebá hé geere kóo, ˈguom hí gon hol ká niiyyo, it máá níínní he hí ki ˈdeđenetká mán, Báulo hí gáál yie. 
ACT.27.35	Aalé mu gáál hatal geeyká balashá eedhdhe, gáál lulle metle Waag gielmít hol ˈdú nie, balashá eiy ˈgieˈgie, balashá koey. 
ACT.27.36	Gaal lulle ger hí gaa meedhe, gaal úba gololte. 
ACT.27.37	Nyííni giri lúl nyí kádích kinaallá gaa iđeká nyí kúˈd naama tómón eiy tiiya a le. 
ACT.27.38	Aalé gaal ˈguom koey-, heyieká orgom sííndí hí gaa iđeká bie ki laalame, kadich heefendhe.
ACT.27.39	Biiy ká biˈdeká gaal hé lés yé ˈdú ˈdieká ma kimísan, gaal ál giilo-, ílung hí midhab mare arge, giri ál kinaal har hát ˈgayyoka álle gaalí kadich ˈdú aruanká. 
ACT.27.40	Aalé gaal waar masam gaa mumure, waar bie ki hay. Gaal kadich ˈguorlé hí el ˈgie-, gaalí kadich af ki tatuoká masamle gaa nyurnay. He đueká, gaal đafar kadich mé ki tielká les gaa eey, waanich ki ˈgaase, baaˈd af ˈdú kudhdhe. 
ACT.27.41	Gaal ál bie hí tiirt hoy mare ka ˈdoyká kadich tiirt mé ki ˈdoy, les ki kiite, motiny úba ˈdabe. Kadich ˈdaallé elloká bárán giri tiirt tutuneká hí eiy baabiyye.
ACT.27.42	Gál giri yuoyoká gál gaalí hiigidheká yegieská he fede, giri gaal kadich ma gaa sorominy-, ma dhadhanan-, kar ma ˈdaraminyká. 
ACT.27.43	Aalé ˈdaa giri máá yuoy mé ki yielká Báulo ririme-, fedeká, mu yuoy gál gaalí hiigidheká ooslé he yegieská ká ridhdhe. Mu gáál lulle geey, kieye, Gál giri dhám ógká erkob hí kadich gaa sooroon, hí dhanat, hí ílung yé ki ˈdie. 
ACT.27.44	Gál giri kadich kí ˈgisatká hí ˈguor ubaa kadich ˈbakalaamle ki dhanat, hí ílung yé ki ˈdie, muí gáál yie. Yaalmitééllá in gálaat lulle hí ki bie, hí baaˈd yé ki ˈdie.
ACT.28.1	Aalé nyí kar ˈdoyye-, nyí baaˈd yé ki ˈdiiyyeká, kóro meenylé nyí maalleká, Melíte. 
ACT.28.2	Koro kinaal gálle nyí ˈbule. Gaal ˈdaa giri les ir hí gaa tutune-, ali ˈdéeny ˈgayyeká, gaal ˈjiet iđie, nyí ká vie, nyí ˈjiet ˈbuusate. 
ACT.28.3	Aalé Báulo ˈguor ká shuunne-, ˈguor ˈjiet fieká, ˈjiet kúlkúlle reew ˈguor yé gáá ˈdeeyche, reew mú gíl ˈdáˈdáb chie.
ACT.28.4	Gál giri koro kinaalloká mú reew hí gíl gáá rereenne-, argeká hol af ki helie, kieye, Máállá gon máádhato he yies. Har úba bás kúfáchle kar gáá ˈdoyka, nyúógích kinaallá ađaable hé hí chiesalâm! gaalí yie. 
ACT.28.5	Aalé Báulo gíl hurgufe, reew ˈjiet les gaa ˈdoyye, tá mu íín hé ál níínní hí gaa kulnayyeká mán. 
ACT.28.6	Gál giriká mú ˈdeey, máá igitaw-, ubaa kufach hí saaro-, sidh hí ˈgiitoká egese. Gaal súm yíéđieká mu hé níínní hí ki ˈdeđenet mán argeká, gaal héllé taawue kinaal hay, kieye, Waagam waag tikiˈd hí máál máámaʼ? hol yie.
ACT.28.7	Ál nyí ki ˈdiiyyééllá koro kinaal máállé hí mé ki yiel-, gaalí Bobílyo yegie mare léslé gaa ˈbasiyyo mare bala. Máá kinaallá nyí ényle ˈdú eedhdhe, nyí ˈbule, énylé kinaal nyí seđ gaa rayye. 
ACT.28.8	Aalé Bobílyo ˈjaallé báásh ˈgie-, geer hí ˈjie mare úba ény kinaallá he gaa ije. Báulo ˈbíl muí gaa iifeká hile, mú gil ˈdú fie, mú Waag ki vite, mu bie. 
ACT.28.9	Koro kinaal gálle héél maaleká gál giri basham ˈgieká lulle ká yimie, úba bie. 
ACT.28.10	Koro kinaal gálléká nyí hát lulle les gaa eedhdhe. Aalé he nyí síé yieká shokodaam nyí mannayyeká nyí ká shie.
ACT.28.11	ˈGuiyam seđ nyí koro Melite kinaal ˈdú đufeká kádích Alekesánđara gáá yimie-, af niesiet kinaal ál kinaal gaa yiel mare nyí hille, nyí koro kinaal gaa kiiyye. Kádích kinaallá waagam hol manđaana-, gaalí Kasitóra ubaa Bulúkisa yegie mare mé bala ká ˈgie. 
ACT.28.12	Aalé Súrakos nyí ki faanne, ál kinaal nyí seđ gaa ˈguolle. 
ACT.28.13	Ál kinaal nyí gaa kiiyyeká nyí Région ki faanne, nyí gaa rayye. Biiy ka biˈdeká wááních fargogoká ˈdaa urru gáá ˈdoy, đo nyí kiiyye. Kúlích ki naamaká nyí Botíólo ki faanne. 
ACT.28.14	Ál kinaal nyí gál nyaaram-, Yíésu iiy yieká hol gaa argiyye, gaal nyí ényle ˈdú eedhdhe, gáál nyí hol ram tiiya af rayye. Ál kinaal nyí gaa kiiyyeká, nyí Róóma mé niiyye. 
ACT.28.15	Gál nyaaram Yíésu iiy yie-, Roomaká hát nyí ˈgierich gaa igiˈdoká maaleká, nyí agim ká nadhe. Gaal ál gaalí Gabaaya Abiyu yegetká ubaa ál gaalí Súg Seđeká yegetká alble nyí gáá hile. Báulo gáál argeká geer hí gaa meedhe, Waag meey. 
ACT.28.16	Aalé nyí Róóma ki faanneká Báulo gaalí hay, giri mu ˈbíl eiy tákámle gaa yíéđian-, máá yuoyo tikiˈd hí ˈbíl kinaal álle gaa ˈdeˈdeenká.
ACT.28.17	Báulo ram hí Róóma seđ ki chieká gál Yuuˈdi guguđo-, al kinaalloká hol ˈdu gáá vie. Gaal hol ˈdu gáá yimieká Báulo gáál geey, kieye, Nyaaramchú, har káána yú hé níínní gálkúnno ubaa nyatalaam eshim eshimkúnno ki ˈdeeneyká manítaka, yáá gaal ye Yerúsalem gaa ˈgiliˈgay, gaal ye mángís Rooma gíl gaa kaay, 
ACT.28.18	gál Rooma ye ˈdéé gaa eedhdhe. Aalé ˈdaa giri hé níínní ˈdeew yú ekey-, ye kúfach mé ki kokoy-, gaalí ye gaa arge-, mánká gaal ye haađieká he fede. 
ACT.28.19	Aalé gál Yuuˈdi furitchú điidheká, yáá hát éíy taaka ˈgieká mán, in yú kieye, Ye Káísar ˈdú ée, yú yie, har úba yú hé ˈdeew-, gál chia Yuuˈdi yú Káísar met gaa hogodheká mannayka. 
ACT.28.20	Hé kinaallá ˈdugaka in yú hí ká vie, giri ke hol aargiroká. He ˈdaa máá giri gál Yisirayel hí egeso-, gáál ririanká ˈdaalle ˈdugaka in yú nyárugééllá ye ki ˈgiiyya, Báulo hí gáál yie.
ACT.28.21	Aalé gál Yuuˈdi kinaal mú ˈdéé hol ˈdú nie, kieye, Nyiin nyáá nyí warˈgat hé kua ˈdeđewká huogote-, gál Yuuˈdi hí nyí ˈdu gáá veereká mán. Héétí úba gál nyaaram ál ka yiimieká hé máá tikiˈde nyí fayamkú ˈdu gáá sidhe-, ubaa hé kua ˈdeđew-, nyí ka geeyká mán. 
ACT.28.22	Aalé hé geer kua nyí mamalla. Biiy lulle hé tág gál ˈgíéríchallá el gaa igiroká af ki eete, gaalí Báulo yie.
ACT.28.23	Aalé gaal rám éíy taaka geđo Báulo hol gaa aargiroká hol ki chiˈde. Aalé kúlích kinaal ali kí ˈdiiyyeká gál burnayká ˈbíl Báulo hí gaa ijeká a midhab ká yimie. Báulo gáál Guch Waaˈgiet ˈdeenyle geey. Mu hemuumurit Waag hí Móshe ka shiicheká warˈgasamle ubaa warˈgasam gál Waag hí ˈdéé ka shigicheká alblé giri ˈdeeny Yiesu hogoteká gáál af gaa koy. Mu hatal gáál ˈdeeny Yiesu ki ˈdiiyime, gáál ˈdéé net ˈdú gadhe, ˈjíig biiy gelga chie. 
ACT.28.24	Gáál ˈdáá tikiˈd ˈdeeny Waaˈgiet Báulo hí huogodheká hí ger hile, gáál ˈdáá tikiˈd íín ˈdéé điidhe. 
ACT.28.25	Aalé gaal hol af ká điidhe. Kor gaal hátlé giri eiy ma kíinyká Báulo ˈdeenylé biiy el ˈdaˈdká gáál geey, kieye, Hím Naasan Waaˈgiet hé ˈdúwaká eshim eshimkícho geeyche, giri Yisááya geeyche-, kieye,
ACT.28.26	Gálallá ˈdú sí, hatallá gáál géesh, kúún kieye,
ACT.28.26	Itín taalle ˈdéé haí mamalla,
ACT.28.26	kor it ˈdee hí mé ma ki seseminy.
ACT.28.26	Itín taalle he haí dhaˈgasanna,
ACT.28.26	kor ití he ma kiimisan, hatallá gáál áat.
ACT.28.27	Hééllá he ˈdaa giri gálallá met guogo-,
ACT.28.27	ubaa hol nee rie-, tá hol in rieká.
ACT.28.27	Har onnônyka hát kinaal muuninyka,
ACT.28.27	gaal hé in fuore, he arge, nee hí he maale,
ACT.28.27	ubaa hol ˈdéé mé gaa eedhdhe,
ACT.28.27	ye hol ˈdu gáá nadhe, yú bisie,
ACT.28.27	Hím Naasan Waaˈgiet hí mú chieká, Báulo hí gáál yie.
ACT.28.28	Báulo geđi gáál geey, kieye, Aaléka, onnóo! Waag hé fayam rubachietallá kidh ali ˈdú kaayye. Kidh kinaallá fayám nee hai kokoo, muí gáál yie. 
ACT.28.29	[Báulo ˈdéé beete. Aalé gál Yuuˈdi eiy keekeme-, eiy gagaleká tákámle hol súm ki faafalme.]
ACT.28.30	Aalé Báulo warram naam ˈbíllé he bíre les gaa fafieká gaa yíéđie. Mu gáláát giri hí ˈdú gáá yimieká lulle hol geeđie. 
ACT.28.31	Mu gálaat hát ˈdabaanká Guch Waaˈgiet ubaa Máá Guđo Yiesu Kirísto ˈdeenyle onisie. Mú hé máá níínní úba hí ˈdéé huogon ká ridhdheká mán.
ROM.1.1	Yú he Báulo, gédéch Yiesu Kiristo-, Waag hí ká viiyye-, hí máállé ali gaa kaanyká hosote-, Waag hí Fayamlé Midhaballá hol gaa sinle mé ki koyyeká. 
ROM.1.2	Fayam Midhaballá hé kis Waag hí gállé ˈdeem ka shigicheká ká shiiche, gaalí ˈdiiyime, gaalí Warˈgat Waaˈgiet gaa veere. 
ROM.1.3	Fayam Midhaballá Waag Inyle ˈdaallé he ki taalla. Inyáállá he máá gón gálaat kaadhdhe-, ˈbíl íl ˈDawuˈd yé gáá ˈdieká. 
ROM.1.4	Inyáállá Hím Naasanle he Hím Naasan Waaˈgiet. Waag fargogintlé Inyáállá geđi ki loolnoyche, Íny uushich yé gáá ˈdeeyche. Yaalmitééllá in Waag Inyáállá hát Inyléká gáál eiy kí niiyye. Iny Waaˈgietallá he Máá kúnnaa Guđo Yiesu Kirísto. 
ROM.1.5	Mu íín ˈdaalleka in Waag nyí ˈdúˈjímle ká shiiche, nyí gállé alb fimiká hosote, giri kidh hátlé met hí hol ká eiyyeká nyí Fayam Midhaballá ki ˈdiyeenne-, gaal fayám iiy yeget-, Waag met gaa kekeen-, meeny Kiristo ˈduuwayoká.
ROM.1.6	It Roomáállá úba he gál tikiˈde-, Waag hí ká viiyye-, Yiesu Kirísto hí lééllá. 
ROM.1.7	Warˈgatééllá it Waag hí giel-, Waag hí ká viiyye-, hí gálle hosote-, hí Róóma gaa iđoká yú hí ˈdu gáá veere. ˈJaa kúnnaa Waag ubaa Máá kúnnaa Guđo Yiesu Kirísto hí ˈdú ˈjeeˈjeen, hí naanná shiiguo.
ROM.1.8	Hé erkob yú hogodhoká, lulkícho ˈdaa kíchoka yáá Waagchú gielmít hol ˈdú nannuo. Hééllá he ˈdaa giri hát itín hí Yiesu Kirísto iiy chieká ˈdeenyle biiy lulle bash ki yieká. 
ROM.1.9	Waag giri yú fargogintchú lulle hujich ki nannuo-, Inyle Fayamlé Midhaballá yú ˈdiyeenallá, hát aadh lulle yú hí kí vivisatká hé óg. 
ROM.1.10	Yáá úba aadh lulle Waag vivisat, giri har Waag hí feˈdoka, Waag ye kar shigicho-, yú hí ál ˈjob af kí ˈdeˈdeenká.
ROM.1.11	Yáá tág hí fiirie, giri yú hí af kí ˈdeˈdeen-, hé shiicho-, Waag Hím Naasanle yé gáá ˈdeˈdeen-, hí fargogínt shiguoká hí aargiˈdaká. 
ROM.1.12	Hát yú fedoká, af giri ke hol af ijoká iiy yeen ke Kirísto iiy yie-, ke ˈgúóllá ke hol ki gogofsuoká yú fede. 
ROM.1.13	Nyaaramchú, hééllá mé ka gáa, hát yú af burnayká hí ˈdu gáá yiimetká fedo-, kor hát ˈdabe-, ˈjíig káána đigallá. Hé yú fedoká he giri hát tikiˈde yú gáál kidhóótí Fayam Midhab Kiristóóllá ki ˈdiiyime-, gaal Kirísto enníéllá, in úba it Roomáállá yú hí ki ˈdiyeenká yú fede.
ROM.1.14	Hújích chiallá gál ushúmbaká ubaa gál ushúm muuninyká, tá gál ˈdaalim warˈgasano ˈguoká ubaa gál ˈdaalim warˈgasano mánká ˈdaallé he ki yaalla. 
ROM.1.15	ˈDaa kinaallá ˈdugaka in yú súm gúóf ˈgaa, giri it Róóma gaa iđáállá úba yú hí Fayam Midhab Kiristóóllá ki ˈdiyeenká.
ROM.1.16	Fayam Midhab Kiristóóllá ˈdugaka kern hé ye ma ˈgiˈgin, ˈdaa giri fayamééllá Waag hí gál Kirísto iiy yegetká lulle ki ririannoká. Fayamééllá erkob gál Yuuˈdi hí maale, tá gál gál Yuuˈdi muuninyká yé ˈdú ˈdiiyye. 
ROM.1.17	Fayam Midhaballá héllé gáál geđichoká he ˈgíérích Waag hí gálaat ki ˈduuwaychoká. ˈGíérích kinaallá he iiy yeen kúnnaa er ke Kirísto iiy yie-, tá taalle ke mú iiy yegetallá tákáma, hát giri káána Warˈgat Waaˈgiet hí hote-, kieye, He ˈdaa iiy yeen máádhat hí Waag iiy yie-, hí ˈgúóllá in Waag mú máá ˈdúwaká chie, mú luolmít shiiche,
ROM.1.18	Waag hé gálaat geeyche, giri idholle úr gáá haađicho-, gál Waag kian ka mán-, héllé gaa nyakarich-, gaa seseen-, hé ˈdúwaká mé ki yuyuoká lulle ˈdú iđimichoká. 
ROM.1.19	Waag hééllá gáál ki ekemeychóóllá he ˈdaa giri Waag biiy gaa iđinyle ˈduuwle ubaa yaalmitlé kaany mán-, gáál kí edhesicheká gálaat hí gíl sug ki haađuoká. 
ROM.1.20	Ameeny Waag les ka kuonneká fargogintlé biiyoká ubaa íín hát he lúl hí ki ijoká lúl hé édh-, kaany mánká tákáma. He met lullé Waag hí ka kuonnééllá in Waag ke il ma ki argirinyallá ˈduuwle gálaat aargisia. Aaléka gálaat Waag ˈduuwle hé hát níínní gaa faalanká mán.
ROM.1.21	Har úba gaal Waag óíytaka, gaal mu hát Waagká hé mú ma memeny, mú gielmít hol ma ˈdú nanniny. Gáál hé tawuny hí ˈdeenete, gáál ˈdaalimlé éésh mánnallá hé đéém hí koch chie. 
ROM.1.22	Gaal gál ˈdaalle léká hol yegedhe, kor gaal hé đées yie. 
ROM.1.23	Gaal hé Waag bííyyo ali iđo-, ma kufuminyká ˈduuwle hay, hé kufunan-, gaalí yaalmit hát káána gálaat, kimíre, bíne, tá guur tág gaa nieká bala ˈdú nie, waagamle hote.
ROM.1.24	Hééllá ˈdaalle ˈdugaka in gaal héllé fedo-, gaa nyakarichká Waag hí ˈdú hayche, giri gaal babatle el gaa igiro-, hé kern mantiká ekemeyoká. 
ROM.1.25	Gaal hé Waag ˈduuwle hé hódhoká in gaa nie. Gaal hé Waag he lúl ka kuonnééllá hay, hé Waag hí ka kuonneká waagamle hote, viivite. Waag les lulle ka kuonnééllá taalle bííyyo gaalí meemeyo. Iiy-hí, he hí hát kinaallá yeet.
ROM.1.26	Gáál Waag hanylééllá, in Waag gáál babat kern mantiká ˈdú hayche. Gáál gállé ˈdietká hé herginy aađaká gíl sug ki hay, íín tákámle hol heergime. 
ROM.1.27	Hát tikiˈdééllá gáál gállé yaabká úba hé herginy aađa-, gál ˈdietká gíl sug ki hay, hé babat íín tákámlé yaab-, hol hergisanká hí ˈgaaˈgaate, hé herginy kern manti kinaallá hol ki eekemey. Aalé gaal héllé ˈdeđew-, gaa seseme kinaal ˈdugaka, gaal ínnallé hol gon bólo ki ˈgeˈgedhe.
ROM.1.28	Aalé ˈdaa giri gaal Waag óny hát hé ˈdúwaká ma ká dhaˈgaminy-, ma chichiranká, in Waag gáál kaslé ˈdeenete kinaal ˈdú hayche, hé onnônyka gálaat hí ma ekemenyká ekemeye. 
ROM.1.29	Gáál saas ˈgany, ađááb, he hol ki fedíti, hé gaa nyakarichká, gajálti, nyuogich, hol oosó, ubaa hódho, tá điđám hí koch. Gaal gálaato heengʼeedhe, 
ROM.1.30	gálaato meet ˈdeđeneye, hé Waag néb, hollo hol chachara, churshámo ˈdoˈdomo, hollo hol memeye, gaal ˈgierim hé ˈdeđewká ki ekemeyoká tagano kokoo, hé gál hí ˈdaleká met ma gaa kekeminy, 
ROM.1.31	hé kás mán, héllé gálaat af iđimuoká he el ˈgiˈgita, hé gálaat gielmít ka mán, héétí hé gálaat geer guurá ka mán. 
ROM.1.32	Har úba káána gaal hemuumurit Waaˈgiet-, giri gál hé hatallóóllá ekemeyoká hát he kufunanká óíytaka, gaal hé hééllá ekenyle tákámle el ma gaa igiriny, gaal gál hééllá ekemeyoká gál ˈdúwa hé ˈdeeney mánká he ká dhaˈgama.
ROM.2.1	It halúg gálaat ˈdeđensetéel, itín hát níínní hí hol ˈdéé ˈdú hogotoká mán, ˈdaa giri it tikiˈde hí gáál ˈdeđensetééllá hí hé tikiˈde gaal íín hí ekemeyóóllá úba hí ekemeychóóllá. Af giri hí gálaat hatal ˈdeđensetoká itín dhúr kíchia hí hol ˈdéé ki iđiny Waaˈgiet ˈdú gáá egeyye. 
ROM.2.2	Waag ˈdéé ki iđinylé gál hééllá ekemeyoká ki iđimichoká hát ˈdúwaká hé ke óg. 
ROM.2.3	Aaléka, it hí gálaat ˈdeđensete-, kor hé gaalí ekemeyo kinaal úba hí ekemeychóol! Hí tawuyyeká itínka Waag ˈdéé ki iđinyle met karro hí gaa ˈdaraanna? 
ROM.2.4	Bá he taalle Waag geer guuralle ubaa nog ki sienle, tá geer gaa guchlé guđo-, hí itín aargisichóóllá hí egesheyche? Mú geer guuralle hát hí af tatiyyo-, giri hí hé kíchia ˈdeđewká haađicha-, tá hí mú makan fafaannaká it eiy ma náásan?
ROM.2.5	Aaléka, ˈdaa giri hí met ki guogo-, hí hé kíchia ˈdeđewká ma haađinykáka, in hí Waag kúlíchlé gálaat ˈdéé ki iđimicho-, gálaat he il ká aargisichoká ali kí ˈdeennoká idhollé hí áár kaate. 
ROM.2.6	Kúlích kinaallá in Waag máádhat héllé he eekemeyká ˈdáble he ki shigicha.
ROM.2.7	Gál hé midhabká ekemeyo-, giri aadh ˈdaatika Waag hí meeycho-, muí gál ˈdúwaká yeget-, gón ma kufuminyká muí shiguoká, luolmit biiyoká Waag haí shigicha. 
ROM.2.8	Tá gál giri tákámle he hol ki fedo-, hé ˈdúwaká điđidhan-, hé ˈdeđewká el gaa igiroká, Waag idholle ubaa Waag he il ká argisinyle hai aargira. 
ROM.2.9	Ameeny máá hé ˈdeđewká gaa seseenká manyjasiny ubaa gon bólo il haí aargiˈda. Hééllá erkob gál Yuuˈdi il hí aargiˈda, el gaa igíˈdelle gál gál Yuuˈdi muuninyká il hí aargiˈda. 
ROM.2.10	Tá ameeny máá hé midhabká ekemeyoká Waag haí meeyche, máá ˈdúwaká Waag haí cheedhe, naanná ha muí shigia. Hééllá erkob gál Yuuˈdi hí aargira, el gaa igíˈdelle gál gál Yuuˈdi muuninyká úba hí aargira. 
ROM.2.11	Waag hé gálaat ˈdug ma gáá dhaˈgaminy, gálaat héllé ger ka ˈguoká dhaˈgasanna, in gálaat hát ˈduwantiká ˈdéé ki iđimicha.
ROM.2.12	Gál hemuumurit Waag hí gál Yuuˈdi shiicheká muog-, hé ˈdeđewká gaa seseenká, úba káána hemuumurít moonnônyka, sidhamle hai baađaa. Tá gál hemuumurit Waag hí gál Yuuˈdi shiicheká óg-, kor hé ˈdeđewká gaa seseen-, hemuumurit kinaal ˈdeđeneyoká Waag ˈdéé haí ki iđimicha. 
ROM.2.13	Aaléka, gál hemuumurit kinaal mamalo-, kor hemuumurít el ma gaa igirinyká, innum Waaˈgietka hé gál ˈdúwaká muuniny. Tá gál hemuumurit kinaal el gaa igiro-, ekemeyoká in Waag innumleka, Waag hí gál ˈdúwaká chegedhe.
ROM.2.14	Gál kidhdho-, hemuumurit Waag hí gál Yuuˈdi shiicheká muog-, kor hé midhab-, hemuumurit kinaal hí hogotoká ekemeyoká, gál kinaallá dhúrle hé hemuumurit kinaal hí gaa iđo. 
ROM.2.15	Gálallá húgúmle hemuumurit kinaal hát gaal íín ger gaa iđoká he gálaat ká aargisia. Gáál úba hé kasle hí af tatiyyo. Aalé kúlích gaal Waag met ki ˈdeenká, gaal héllé ˈdeđew-, eekemeyká, tawunyle haí ˈdeđensete, héétí héllé midhab-, eekemeyká, tawunylé kinaal úba he hát midhabká haí geđicha. 
ROM.2.16	Tá kúlích gaal Waag met ki ˈdeen kinaal ali kí ˈdiiyyeka, Waag ˈdaa Yiesu Kiristoka gálaat lulle héllé ger geđiká hai ká eedhesicha, máádhat hát ˈdúwaká hai hogoto, muuninyka, mu hát ˈdúúw muuninyká hai hogoto. Yaalmitééllá he hé ke Fayam Midhab yú hí ki ˈdiyeenallá gaa argeká.
ROM.2.17	It halúg hí gál Yuuˈdi-, hí kerka hí hemuumurit Waag hí shiicheká hát ˈdabaanká ki ˈgiiyya-, hí hol memeyche-, hí Waag gálle hol chegetóol! 
ROM.2.18	It halúg gaalí hemuumurit Waaˈgiet onisie-, hí hát Waag hí feˈdoká óg-, hí hé ˈdúwaká eiy naasanle úba ógal! 
ROM.2.19	It gál Waag muogká gál hí af tatuoká hol hoyche-, ubaa gál kas Waag eiy ki nannasatká mánká hí édhúmle hol hoychéel! 
ROM.2.20	Héétí gál đéeská gállé hí af tatuoká hol hoyche-, gál ˈdaa ma lílenká gállé hí he oonisuoká hol hoychéel! It halúg ˈdaalím ubaa ˈdúúw lulle hát hemuumurit Waaˈgiet gaa iđoká ógal! 
ROM.2.21	Aaléka, itín in hí gálaat he oonisicha háluke, tá háteeye dhúrkícho hí he hol ma oonisiny? It buraa hát ˈdeewká ˈdeentle hí gálaat ki ˈdiyeennééllá, he in haí buruanna? 
ROM.2.22	It gálaat geđicha-, hí kieye, haí hol burúminy chegetallá, he in hollo hí hol buruanna? It waagam hódho-, gálaat hí gille tagano ki nieká néballá, he in waagam kinaal énylé gálaat hí gaa vivisatká hí gaa buruanna? 
ROM.2.23	It hemuumurit Waaˈgiet hát hí súm ógká gálaat geđicháal! Hemuumurit Waaˈgiet hí ˈdeđeneychóóllá, hé kinaallá Waago hí egesheyche muuniny? 
ROM.2.24	Warˈgat Waaˈgiet hát hoteká, kieye, Húgúmkícho hé Waag méé ˈdeeney, Waag meenyle hé kidh hí chaachare.
ROM.2.25	It gál Yuuˈdííllá, har hí hemuumurit Waaˈgiet ki ˈgiiyyaka, af kinaalka hermisankícho hé ˈdúúw ˈgayyo. Tá har hí hemuumurit Waaˈgiet ma ki ˈgiinyka, af kinaalka hermisankícho hé hermisan kátaká mán.
ROM.2.26	Tá gál gál Yuuˈdi muuniny-, ma heermisanallá hemuumurit Waaˈgiet ki ˈgieka, hé Waag hí hát gálle ma ká dhaˈgaminy? 
ROM.2.27	Kidh ma hermisan-, kor hemuumurit Waaˈgiet el gaa igiroká, it Yuuˈdi-, hí heermisato-, hí hemuumurit Waaˈgiet warˈgasamle ˈgayya-, kor hí hemuumurít ˈdeđeneychóóllá haí ˈdeđente.
ROM.2.28	Har káána gál ko ˈdaléél he gál Yuuˈdi káta-, kúún gaal ko hermisieka, hééllá hé ko máá Waaˈgiet ma hođiny. 
ROM.2.29	He Waag geer ubaa mé ki sinno in máádhat máá Waaˈgiet hođia. Hermisan ˈdúwaká hé kinaallá. Hermisan ˈdúwáállá hé hemuumurít el gaa igiritle yé ma gáá ˈdeˈdeminy, Hím Naasan Waaˈgiet af maalíti he yé gáá ˈdeˈdeenne. Hermisanééllá gál hí hermisatká gálaat hí memeyoká hé ma fediny, Waag hí memeychoká he fede.
ROM.3.1	Aaléka, gál Yuuˈdi meete ˈdúwa gál gál Yuuˈdi muuninyká ˈdú ˈgaa? Hermisan gál Yuuˈdííllá meete midhab he ˈgayya? 
ROM.3.2	Iiy-hí, gál Yuuˈdi hé gál kidhdhoká hé hé ˈdúwa-, burnayká ˈdú ˈguo. Hé súm ˈdúwa-, gaalí gál kidhdhoká ˈdú ˈgúóllá, he ˈdaa giri gaal íín Waag hí ˈdeenyle gíl geer gaa kaayyeká. 
ROM.3.3	Tá gál Yuuˈdííllá hé ˈbaal ˈdeeny Waaˈgiet ma chíran. Gáál ˈdéé ma ki yaalintlééllá he in kieye, Waag héllé hotééllá hé tagle muuninyo, he yegedhe? 
ROM.3.4	Híʼi, he hé hát kinaallá muuniny. Har gálaat lulle úba hođom líítaka, Waag íín hát lullé he ˈdúwa, hát káána ˈDáwuˈd hí Waag geey-, mu kieye, Hé kuuní hogotoká taglé, ˈdeensenkú hé ˈdúwa,
ROM.3.5	Tá kálmaréel máádhat kieye, Ađaabano kúnnaa ke higilóóllá hé gáál midhant Waaˈgiet aargisuo, tá Waag har múún gáál he il ká aargisichoka, af kinaalka Waag hé ˈdeew, yieka, tá múún háte ke yeedhe? Hééllá hé gáál ˈbaal hí taawuoká yú hogodho. 
ROM.3.6	Tawuny hat kinaallóóllá Waag hí điito! Waag hé hé níínní ˈdeeneycheká mán. Tá Waag har gál he ˈdeđeneyoká he il ma ká aargisinyka, af kinaalka ˈdéé ki iđinyle hé tagle muuniny.
ROM.3.7	Héétí kálmaréel máádhat hatal hai faalma, kieye, ˈDeeny chia hódho-, yú hogodhóóllá hé Waag hát hódho mán-, ˈdúwaká gálaat aargisuo. Tá Waag háteeye geđi ye ˈdeđensete, ye máá ađááb ˈguoká cheedhe? hai yeedhe. 
ROM.3.8	Tawuny hat kinaallóóllá hé ˈdeew. Gáál ˈbaal úba hé nyí ˈdeem af kaay. Gaal hé hogodhoká kieye, nyiin kerka gálaato nyí geđicha, nyí kieye, Kí hé ˈdeđewká eekemeyo, hé midhabká hí hé ˈdeđew kinaal yé gáá ˈdie, kerka nyí chegedhe, he yegedhe. Gál hééllá hogodhóóllá Waag ˈdéé haí ki iđimicha, hé gaalí hol ki ˈgeˈgedhoká hééllá.
ROM.3.9	Aaléka, múúni ki gál Yuuˈdííllá, Waag innumleka, hé ke gálaat ˈdú ˈdúwa, ke hol yegedhe? Híʼi, he hé hát kinaallá muuniny. Hé ke hí geeyká kieye, gálaat lulle, gál Yuuˈdi yíekaʼ, gál gál Yuuˈdi muuninyká yíekaʼ, lulle ađaabano he gim gaa ija, muunîny? 
ROM.3.10	Warˈgat Waaˈgiet kieye,
ROM.3.10	Biiy hé máá níínní tikiˈde úba saas mánká mán.
ROM.3.11	Hé máá níínní ˈdaallé-, Waag hol gaa ˈgeˈgedhoká mán.
ROM.3.12	Gálaat lulle hé Waag ˈboiy gaa ˈdie,
ROM.3.12	gaal lulle hé ˈdúúw ˈdabe.
ROM.3.12	Biiy hé máá níínní tikiˈde-,
ROM.3.12	úba hé midhabká ekemeyoká mán.
ROM.3.13	Gáál ˈdéé hótle hát úúshích af hí eiy ijo-,
ROM.3.13	ká kekeenká.
ROM.3.13	Gáál erble hé hođomká hí yiem gáá ˈdeˈdeme.
ROM.3.13	Gáál agerle hé hí yiem gáá ˈdeˈdeenká
ROM.3.13	hát lúabal af heđlé.
ROM.3.14	Gáál afle ki waaˈgasan ubaa ˈdeem heđeká hí koch.
ROM.3.15	Gáál ˈgasle đúla he gaa igira,
ROM.3.15	giri gálaat fasam okoˈdmuoká.
ROM.3.16	Gaal alb he sesemeká hé he ki ˈdeeđeney,
ROM.3.16	gálaat buony ˈdú iđie.
ROM.3.17	Gaal hé naanná ˈgíéríchle muog.
ROM.3.18	Gaal hé Waag kian hé níínni úba ka mánno,
ROM.3.18	he chie.
ROM.3.19	Hééllá hé gaa édhká, hemuumurít gál Waag hí shiiche-, Yuuˈdííllá ˈdaallé he ki taalla, giri gálaat fálaam ká ririat-, gálaat lulle innum Waaˈgietka ˈdeensen ˈguoká. 
ROM.3.20	Aaléka, hé máá níínní innum Waaˈgietka hemuumurít ki yaalitle ˈdaalleka Waag hí máá ˈdúwaká chegetoká mán. Hemuumurít gálaato hát saas ˈguoká he gáál ká aargisicha.
ROM.3.21	Aalé káána Waag hé kár gálaat gál ˈdúwaká ki hođichoká gáál kí edhesiche. He veerit Moshe ubaa he veerit gál Waag hí ˈdeem ka shigicheká kárallá ˈdeenylé he hogodho. Kárallá hé hemuumurít el gaa igiritle ˈdaalle ma ki taaliny. 
ROM.3.22	Kar ˈdaa Yiesu Kiristo he ki taalla. Gálaat lulle Yiesu Kirísto iiy yeget-, har káána úba gál kídh mákártaká kátaka, Waag saas haí gaa egeyye, innum Waaˈgietka gaal gál ˈdúwaká hai yegedhe. 
ROM.3.23	Gálaat lulle hé ađaabano hile, muun hé ˈdúwa-, Waag hí gáál gaa feˈdoká hé ke ma ekêny. 
ROM.3.24	Tá Waag ˈdúˈjímlé guđoká hállééllá he gáál ká argisiche, Yiesu Kirísto ali gáá kaayye, giri gáál ađaabano ubaa nyuogim gim gáá egewká. Aalé ke Yiesu Kirísto iiy yieka, in Waag múún gáál gál ˈdúwaká chegedhe. 
ROM.3.25	Waag Yíésu ali gáá kaayyééllá, he giri mu suor yeget-, fásle okodmuo-, gál hí iiy yegetká ađaabano ubaa nyuogim gaa egewká. Waag mú ali gáá kaayyééllá, in he hát ˈdúwaká Waag hí gáál ká argisiche. Hé ˈdeđew-, héle gaalí eekemeyká hé muí il er nie. 
ROM.3.26	Hééllá muí il er níéllá, he ˈdaa giri mu gáál nog ki sesemeká. Tá báralka, suor Yiesúúllá Waag hát he ˈdúwaká gáál ká aargisicha. Héétí gál Yíésu iiy yegetká in Waag hí gál ˈdúwaká chegedhe.
ROM.3.27	Aaléka, meete ke ˈgaa, ke hol ki memeye? Gon hé mán. Tá Waag múún gáál gál ˈdúwaká chegetóóllá, he hemuumuríti ke el gaa igire? Híʼi. Hééllá he ˈdaa giri ke Kirísto iiy yieká, in mu gáál gál ˈdúwaká yie. 
ROM.3.28	Aaléka, máádhat hé hemuumurít ki yaalitle hí máá ˈdúwaká ma hođiny, iiy yeen muí Yiesu Kirísto iiy yieká in innum Waaˈgietka mú máá ˈdúwaká hođicha.
ROM.3.29	Waag íín he Waag gál Yuuˈdi tákáma? Hé úba gál gál Yuuˈdi muuninyká Waagle muuniny? Iiy-hí, Waag úba he Waag gál gál Yuuˈdi muuninyká. 
ROM.3.30	Waag íín tikiˈde biiy gaa iđoká. Gál Yuuˈdi yíekaʼ, gál gál Yuuˈdi muuninyká yíekaʼ, máálle Kirísto iiy yieka, in Waag hí máálle hođisata. 
ROM.3.31	Aaléka, ˈdaa giri ke Kirísto iiy yíéllá, he hemuumurit Waag hí gál Yuuˈdi ka shiichééllá kí gadho, ke yeedhe? Híʼi, he hé hát kinaallá muuniny. Hemuumurít hélle ha ke đuusia.
ROM.4.1	Aaléka, eshi eshim kúnnaa gál kúnnaa Yuuˈdííllá hí yé gáá ˈdie-, Abirááyam lééllá ˈdaalleka, kor háteeye? 
ROM.4.2	Har Abirááyam héllé eekemeyká ˈdaalle ˈdugaka Waag hí máá ˈdúwaká chieka, af kinaalka onnônyka hé hé hol ki memeyká ˈgie. Tá Waag hé hé kinaallá ˈdaalle ˈdugaka mú máá ˈdúwaká ma chéen. 
ROM.4.3	Warˈgat Waaˈgiet hát he chieká kieye, Abirááyam Waag iiy yie, iiy yeenlé kinaallá ˈdaalle ˈdugaka in Waag hí máá ˈdúwaká chie.
ROM.4.4	Aalé máádhat hujich nieka, héllé he hújích kinaallá gaa aargiroká hé hé halleello-, gaalí mú shieká muuniny, he hújích muí nieká símíslé gaalí mú hol ˈdú nannaa. 
ROM.4.5	Tá máádhat hé hújíchlé nieká ˈdaalle ˈdugaka Waag hí máá ˈdúwaká ma chegen. He ˈdaa mu Waag iiy yieká in Waag mú máá ˈdúwaká chegedhe. Waag íín gál ađaabano ˈguo-, tá hí iiy yieká ađaabano gaa egeyye, gáál gál ˈdúwaká hođicha. 
ROM.4.6	ˈDáwuˈd hé úba gál ˈdaa héllé eekemeyká muuninyká Waag hí gál ˈdúwaká ki chieká hélle hodhe. Mu gálallá hát Waag hí ˈdú ˈjiiyyeká úba hodhe, kieye,
ROM.4.7	Gál Waag hí ađaabano gaa eeyye-,
ROM.4.7	ađaabanollé kinaal Waag hí gíl sug ki haychéél,
ROM.4.7	ebá Waag hí ˈdú ˈjiiy!
ROM.4.8	Máá ađaabanolle Waag hí ali gaa huolleká,
ROM.4.8	ebá Waag hí ˈdú ˈjiiy!
ROM.4.8	ˈDáwuˈd hí yie.
ROM.4.9	ˈDúˈjím Waaˈgietallá gál hermisat-, Yuuˈdííllá ˈdaalle tákáma ki taallaa? Ebá hé kidh ma hermisanká ˈdaalle úba ki taal? Warˈgat Waaˈgiet kieye, Abirááyam Waag iiy yie, iiy yeenlé kinaallá ˈdaalle ˈdugaka in Waag hí máá ˈdúwaká chie. 
ROM.4.10	Aaléka, Abirááyam amáre Waag hí máá ˈdúwaká chie? He af giri mu hátle ma hermísankaa? Ebá he af giri mu hermiteká tá el ˈdaal mú Waag hí máá ˈdúwaká chie? He hé af giri mu hátle ma hermísanká muuniny? 
ROM.4.11	Aalé mu hermite. Hedh kinaallá hélle kieye, mu hátlé ma hermísanká mú iiy yeenle ˈdaalle ˈdugaka mú Waag hí máá ˈdúwaká chie. Aaléka, mu hé gál ma hermísan-, kor Waag iiy yieká lulle ˈjaalle yie, giri gál kinaallá úba Waag hí gál ˈdúwaká chegetoká. 
ROM.4.12	Eshi eshim kúnnaa Abirááyam íín úba gál hermisat-, Kirísto iiy yíéllá ˈjaallé. Gálallá he gál Yuuˈdi iiy yeen Abirááyam íín hátlé ma hermísanká hí ˈgieká ˈguoká.
ROM.4.13	He af iđiny Abirááyam ubaa ˈbíl ílle Waag hí af iđiche-, giri gaal lésal liiletkáka hé hemuumurít ˈdaalle yé ma kí ˈdíiny, he ˈdaa giri mu Waag iiy yieká ˈdaallé he yé kí ˈdie. Aalé mú Waag iiy yeenlééllá, in Waag mú máá ˈdúwaká chie. 
ROM.4.14	Tá gál hemuumurít el gaa igiro-, kor iiy yeen mánká har gál af iđiny Waaˈgiet aargiroká kátaka, af kinaalka iiy yeen hé ˈdúúw mán, he af iđiny Waaˈgiet úba hé kátaká mán. 
ROM.4.15	Hemuumurít ˈdeeneny in máádhat idho Waaˈgiet ubaa he il ká argisinyle gim gaa iđimicha. Tá hemuumurít mannânyka, af kinaalka biiy hé hemuumurít ˈdeeneny mán.
ROM.4.16	Aaléka, he af iđiny Waag hí Abirááyam af iđiche kinaallá iiy yeen ˈdaallé he ká nannaata. He af iđinyééllá ˈdúˈjím Waaˈgieto he yé gáá ˈdeˈdeenne. He af iđinyééllá hé gál Waag hí hemuumurít ka shiicheká tákámle hí ma lileny, gál iiy yeen Abirááyam hí ˈgieká ˈgúóllá úba haí aargira, ˈdaa giri Abirááyam gál Waag iiy yegetká lulle ˈjaalléká. 
ROM.4.17	Hééllá he hé Warˈgat Waaˈgiet hí hote-, giri Waag Abirááyam geeyche-, kieye, Yú é meet burnayyeká ˈjaallé ko hođia,
ROM.4.18	He af iđiny Waag hí Abirááyam af iđiche-, máálle Waag hí é meet burnayyeká ˈjaalle hođichoká chíéllá, har káána úba Abirááyam far ˈdú gogonoyyeka, Abirááyam hé Waag ˈdéé hótle ˈdúúw hote. Waag úba kieye, ˈBíl ílkú burnatle hát ˈdaab hidhinóóllá,
ROM.4.19	Har úba káána bár kinaal Abirááyam vinadhe-, warram hí kúˈd tikiˈd chie-, tawunyleka gón gályaab fargogínt gáá ˈdabe-, héétí Sáára har úba ˈdal mannayye-, vinateka, Abirááyam hé iiy yeenlé hélle Waag hí af iđicheká tág ki yiel. 
ROM.4.20	Mu hé ˈdeeny Waag hí af iđichééllá ma ki náan. Mu hé iiy yeenle far ki gogoy, Waag meey, Waag ˈdúúw shie.
ROM.4.21	Hé Waag hí mú af iđichééllá, hát Waag fargogint giri hé kinaal ˈduuwasichoká ˈgayyo-, muí ógká, in mu Waag ma ki náan. 
ROM.4.22	Mú iiy yeenlééllá ˈdaalle ˈdugaka in Waag mú máá ˈdúwaká chie. 
ROM.4.23	ˈDéé hót Waag hí mú máá ˈdúwaká chíéllá, hé mú ˈdaalle tákámle ma ki taaliny. 
ROM.4.24	He múúni giri Waag Máá kúnnaa Guđo Yíésu uushich yé gáá ˈdeeycheká ke iiy yie-, Waag múún gáál gál ˈdúwaká chegetóóllá hé úba ˈdaakúnno ki taal. 
ROM.4.25	Waag Yíésu ká silliche-, gálaat gíl geer gaa kaayye-, gálaat mú yiesallá, he giri mu ađaabanokúnno gáál gáá bibisuoká. Héétí Waag geđi mú loonoyche-, mú uushich yé gáá ˈdeeychééllá, he giri mu múún gáál innum Waaˈgiet gaa ˈduuwasuoká.
ROM.5.1	Aaléka, ˈdaa giri ke Yíésu iiy yie-, Waag innumleka muun gáál gál ˈdúwaká chíélláka, muun káána hé ke Waag hol naanná ki ijo. Naanna kinaallá Máá kúnnaa Guđo Yiesu Kirísto ˈdaallé he ká naate. 
ROM.5.2	Iiy yeen ki Kirísto iiy yíéllá ˈdaalle ˈdugaka, hé ke ˈgíérích ki ˈdúˈjím Waaˈgiet ki aargiroká arge, in káána ke ˈdúˈjím kinaal gaa ija. Héétí Guch Waaˈgiet hélle lulle hát ke higiloká hé ki óg, hé kinaallá hé tág gáál geer gaa meey. 
ROM.5.3	Hé ke hé kinaallá tákámle ma gaa geyyiminy, manyjanykúnno úba ha ki gaa geyyime, ˈdaa giri manyjany hat mé ki chirsan yé ˈdú ˈdeˈdeennoká ki ógká. 
ROM.5.4	Héétí mé ki chirsan húgúm Waag hí feˈdoká he yé ˈdú ˈdeˈdeenne, tá húgúm Waag hí feˈdo kinaal íín hé yé ˈdú ˈdeˈdeenká he he ony giri hé Waag hí gáál af iđicheká hát he ˈduuwawká ke ógká. 
ROM.5.5	ˈDaa giri Waag múún gáál Hím Naasanle ká shiiche-, gáál gielmitle koch ki hoychééllá, he af iđiny Waaˈgietallá met esiny ubaa onyle hé gáál af hódho ma hođiny.
ROM.5.6	Af giri hátle ke hát mannayká, in Kirísto múúni giri ke ˈgierim Waag hí ma fedinyká gaa sesemeká gáál ˈdú kufe. Kúfách Kirísto hí gáál ˈdú kufe kinaal aleđuđugullé Waag hí muˈdeká ali kí ˈdie. 
ROM.5.7	Urgúaka máádhat hé máá ˈdúwaká ma ˈdú kufuminy, tá kálmaréélka, máádhat máá geerka guurá ˈguoká haí ˈdú kufuma. 
ROM.5.8	Tá Waag gielmitlé gáál gielká hátlé gáál ka argisicheká hééllá: Af giri hátle ki ađaabano ubaa nyuogimkúnno gaa ijeká in Kirísto gáál ˈdú kufe.
ROM.5.9	Aalé káána, Kirísto fásle ˈdaalle ˈdugaka, Waag múún gáál gál ˈdúwaká hoyche. ˈDaa giri ke hé kinaal ógká, Kirísto hát muun gáál Waag idholle ubaa he il ká argisinyle gáál gaa ririanká hé úba ke óg. 
ROM.5.10	Har káána úba ke Waag hol ka kídh onnoyka, Waag kúfách Inylééllá hé muun ubaa Waag gáál hol hilsie. Aalé káána ke Waag hol ka kídh muuninyallá, hát gon ke rubach aargiroká hé ke óg. Waag Inylé luolallá in muun gáál luolmit biiyoká shigia. 
ROM.5.11	Héétí, ˈdaa Máá kúnnaa Guđo Yiesu Kirísto giri múún ubaa Waag gáál hol hilsíélláka in muun káána úba ke Waag gaa geyyime.
ROM.5.12	Aaléka, ađááb mú tikiˈde ˈdaallé he ká naate, les ká hille, tá kufach íín ađaab kinaallá he yé gáá ˈdie. Yaalmitééllá in gálaat lulle kúfach mé ki koyye, ˈdaa giri gálaat lulle ađaabano hileká. 
ROM.5.13	Hemuumurít hátle Waag hí gál Yuuˈdi má ká shiiny, ađaabano ubaa nyuogim hé les gaa ije. Bár kinaallá ˈdaa hé ˈdeđew-, gaalí eekemeykáka Waag hé kieye, Gaal hemuumuríti he ˈdeeđeney, ma chéen, ˈdaa giri les hátle hemuumurit Waaˈgiet mannayyeká. 
ROM.5.14	Tá bár giri Aˈdam-, ˈjíig bár Moshe đigká gál bár kinaal ali ijeká hé lúl kúfách gim gaa ije. Gaal har úba ađaab Áˈdam hí hile-, máálle hemurít ˈdeeneyká ma ˈdeenenyka, lulle hé kufe.
ROM.5.14	Áˈdam Máá bár kinaal hátle ma ka yímenká
ROM.5.15	Áˈdam ađaable ubaa hé shiicho Waag hí gáál hállééllá ka shiichééllá hol ká eiyye. Áˈdam ađaablééllá in gálaat lulle kúfach mé ki koyye. Tá Waag hé shiicho gáál ka shiichééllá ebá guđáan! Hé shiichóóllá he Yiesu Kirísto, giri muí gálaat lulle ká shie-, gáál muí ˈdú ˈjeˈjeenká. 
ROM.5.16	Ađaab mú tikiˈd hí hilééllá héllé hí yé gáá ˈdieká ubaa hé shiicho Waaˈgietallá héllé hí yé gáá ˈdieká hol ká eiyye. Áˈdam hemurít ˈdeenenyle in gálaat lulle Waag hí gál ađaabano ubaa nyuogim ˈguoká chie. Tá hé shiicho Waag hí gáál ka shiiche-, ke ˈgúóllá in muun gáál gál ˈdúwaká chegedhe. Hé kinaal har úba káána ke ađaabano ubaa nyuogim burnayká hileka. 
ROM.5.17	Máá tikiˈde Áˈdamlééllá in ađaable gálaat lulle kúfach gim gaa iđiche. Tá Waag ˈdúˈjímle ubaa héllé shiicho-, innumleka gálaat ki ˈduuwaychóóllá ebá ˈdúwa! Ameeny gál hé shiichóóllá iiy yeget-, aargiroká in Waag hí kúfach gim gáá egeyye, gaal kúfach ká aađadhdha, luolmit biiyoká gaa yíéđima. Hééllá lúl mú tikiˈde ˈdaallé he ká nadhe, máá kinaallá he Yiesu Kirísto.
ROM.5.18	Iiy-hí, he ˈdeeneny tikiˈde Aˈdamallá ˈdaalleka in gálaat lúl Waag hí ˈdeensete. Tá he ekeny tikiˈde Kiristo ˈdúwáállá ˈdaalleka in Waag gálaat lúl kár gáál ki ˈduuwaycho-, gaal hí rubach ki aargiroká shigicha. 
ROM.5.19	ˈDaa giri máá tikiˈde Áˈdamlééllá Waag af đuˈduseká in gálaat lulle ađaabano hile. Héétí, ˈdaa giri máá tikiˈde Kirísto lééllá Waag af ˈduuwayká in gál gúúđo Waag hí gál ˈdúwaká hođicha.
ROM.5.20	Waag hemuumuritle af giri les ká hileká, in gálaat ađaabanolle ubaa nyuogimle ilshandhe. Tá ađaabano ubaa nyuogim ilshandheká, in Waag ˈdúˈjímle úba súm ilshante. 
ROM.5.21	Gálaat lulle érléká ađaabano ubaa nyuogimmo he gim gaa ije. Tá káána, gál Máá kúnnaa Guđo Yiesu Kirísto iiy yegetká, in Waag hí gál ˈdúwaká chegedhe, Waag hí ˈdúˈjímle gim gaa iđimicha, gaal luolmit biiyoká aargira.
ROM.6.1	Aaléka, háte ki ˈdeeme? He in taalle ađaabano ke higilla, ki gaa ija, giri Waag ˈdúˈjímlé gáál ˈdú ˈjeˈjeennoká súm iilshanatkâ? 
ROM.6.2	Hé kinaal Waag hí điito! Múúni ki ađaabano gim yé gáá ˈdíéllá, háteeye geđi ki ađaabano hátle gim gaa ija? 
ROM.6.3	Múúni lul kúnnaa ke bie gim nadhe-, ke Kirísto hol ˈdú famééllá, hát ke Kirísto hol ˈgar kufeká, it muog? 
ROM.6.4	Aaléka, ˈdaa giri ke bie gim nadhe-, ke Kirísto hol ˈgar kufeká, yíéđiny kúnnaa kissoká úba mán chie. Hát káána ˈJaa kúnnaa Waag fargogintlé ˈdúúw ˈgayyo-, Kirísto uushich yé kí ˈdeeychééllá, in Waag muun úba gáál luolmit kaanaká shiiche, giri ke yíéđiny kaanaká ke ki ijoká.
ROM.6.5	Aalé ˈdaa giri ke Kirísto hol ˈdú fame-, ke mú hol ˈgar kufeká, Waag múún hát tikiˈde Kirísto geđi loolnoyche-, mú uushich yé gáá ˈdeeychééllá úba múún hai gáál loolnoycho. 
ROM.6.6	Aaléka, hééllá onnóo, muun yaalmit kúnnaa kisso-, ke ki ijeká hé ubaa Kirísto ˈgór đarám yaalká ˈdú kufe, giri muun balt gonniet fargogintle ke gim yé gáá ˈdeˈdeen-, ke geđi ađaabano gim ma gaa iđinyká. 
ROM.6.7	Máádhat he Kirísto hol ˈgar kufeka, hé geđi ađaabano gim ma gaa iđiny.
ROM.6.8	Aalé ˈdaa giri ke Kirísto hol ˈgar kufeká, hát ke Kirísto hol af yíéđianká hé ke óg. 
ROM.6.9	Héétí Kirísto ˈdaa giri Waag hí geđi loolnoyche-, uushich yé gáá ˈdíéllá, hát geđi ma kufuminyká hé ke óg. Kufach íín hé fargogint níínní geđi mú ˈdú ˈguoká mán. 
ROM.6.10	Kirísto kúfáchlé af hí tikiˈde-, kufééllá ˈdugaka in mu massam ađaabanoká ˈgiˈgite. Tá luolmit muí gaa ijóóllá he luolmit muí Waag ˈdúúw gaa shiguoká.
ROM.6.11	Aalé hát hí ađaabano farguoginsamle gim yé gáá ˈdiiyye-, luolmit kíchia hí ˈdaa Yiesu Kiristo ka ˈgayyáállá, hí Waag ki ˈduuwaychoká mé ka ˈgáa. 
ROM.6.12	Aaléka, ađaabano hai gón kíchia-, aadh ˈdaatika kufunannóóllá he ki mumúriny, hí gon baltle híliny. 
ROM.6.13	Héétí haí gónkícho hé gaa nyakarichká ˈdú hâny, hí hé ˈdeđewká ekêny. ˈDaa giri yaalmit kíchia kissoká kuyye-, Waag hí luolmit kaanaká shiichééllá hol Waag ˈdú hayyíe, gónkícho hí hé ˈdúwa-, Waag ˈdúúw shiguoká yeet. 
ROM.6.14	ˈDaa giri itín hí hemuumurit Waag hí gál Yuuˈdi shiicheká hí gim ma gaa iđiny-, hí ˈdúˈjím Waaˈgiet gaa iđoká, hé Waag hí ma fedinyká hai hé hí he gil ki mumuroká yéen.
ROM.6.15	Aalé háte ke ˈdeeme? ˈDaa giri muun hemuumurit Waag hí gál Yuuˈdi shiicheká ke gim gaa láʼ-, ki ˈdúˈjím Waaˈgiet gaa ijóóllá, he in taalle ađaabano ke higila? Hé kinaal Waag hí điito! 
ROM.6.16	Itín hí máádhat ˈdú siete-, hí mú hemuumuritle iiy chie-, hí el gaa veeˈdeka, hát hí mú gedelle chieká, it múog? Aalé itín har hí hé ˈdeđew-, Waag hí ma fedinyká gedelle chieka, kúfacho hí hol mé ki koyye. Tá har hí Waag gedelle chieka, innum Waaˈgietka gál ˈdúwaká hí chie, luolmit biiyoká haí higilla. 
ROM.6.17	Aalé it giri érléká hí hé ˈdeđew-, Waag hí ma fedinyká gedelle onnoyyeká, it káána he onisiny Waaˈgiet hí argiyyeká hol ˈdú hayche, hí el gaa veeˈde. Hé kinaal ˈdugaka Waag hí ˈdúúw eet! 
ROM.6.18	Aalé káánaka, it ađaabano gim yé gáá ˈdiiyye, it gede Waaˈgiet-, hé ˈdúwa-, Waag hí feˈdoká ekemeyoká chie. 
ROM.6.19	Yú hí af gálaat ki geđúóllá, he ˈdaa giri tawunykícho tawuny gálaatká. Itín kíssóótíá it metkícho ki seseenne, hé gaa nyakarichká gedelle chie, it ađaabano hí ki fiidhe. Aalé káánaka gede Waaˈgiet hé ˈdúwaká ekemeyo-, saas mánká yeedhíe.
ROM.6.20	Af giri hí hé ˈdeđew-, Waag hí ma fedinyká gedelle onnoyyeká, it hé ˈdúwa-, Waag hí gaa feˈdoká tawunyle mannayye. 
ROM.6.21	Tá hé hí af kinaallá ekeyche-, káána kernle hí ˈgidhééllá, meete ˈdúwa hí gaa argiyye? Yaalmisano kinaallá el ˈdáˈdle hé kúfach muunîny? 
ROM.6.22	Aalé káána Waag hí ađaabano gim gáá eeyye-, hí Waag gedelle chíéllá, hééllá héllé ˈdúwa-, hí yé gáá ˈdeˈdeenká he giri gál hé Waag hí feˈdoká el gaa igiroká chegete-, el ˈdáˈdle hí luolmit biiyoká higiloká. 
ROM.6.23	Ađááb héllé gálaat hí gaa aargiroká he kúfach, tá hé shiicho halleello-, Waag hí gál Máá kúnnaa Guđo Yiesu Kirísto iiy yegetká shigichoká íín he luolmit biiyoká.
ROM.7.1	Nyaaramchú, yú it halúg hí gál Yuuˈdi-, hí hemuumurít ógallá hí geđia. Hemuumurít hát máádhat hátlé mé waanich hí ˈdaraanká he ki mumuˈdoká it óg. 
ROM.7.2	Hemurít tikiˈd kieye, máá ˈdiet gaalí eedhdheka, béllé hí eedhdhe kinaallá ˈdaab hátlé les ˈdug ˈdú ijoká hílle, he chie. Tá min bélle har guraam hí guureka, hé hemurit kinaallá gim yé gáá ˈdiiyye. Har feˈdoká egeetoká hé uˈdo. 
ROM.7.3	Aaléka, min hátlé bélle mé waanich hí ˈdaraanká eetká, min kinaallá béllé he ˈdú hergiche, gaalí yeedhe. Tá bélle guraam hí guure-, máá eiy hí eedhdheka, af kinaalka hé hemurít hí ˈgas ma egeny, bééllo ˈdú hergiche, hé máá hí yegetká mán.
ROM.7.4	Aaléka, nyaaramchú, itín úba af giri hí gón Kiristo hol ˈdú faanne-, hí Kirísto hol ˈgar kuyyeká, it hemuumurit Waag hí gál Yuuˈdi ka shiichééllá gim yé gáá ˈdiiyye. Aalé káánaka, it Kirísto Waag hí loolnoyche-, hí uushich yé gáá ˈdeeycheká gálle chie, giri hé midhab Waag hí feˈdoká saanolle muun gáál yé gáá ˈdeˈdeenká. 
ROM.7.5	Muun af giri yaalmit kúnnaa hele-, ke ki ijeká gónkúnno balt gaa nyakaridheká hí gaa iđe. Hemuumuritééllá in súm baltééllá gáál gaa verenne, giri hé ˈdeđew-, Waag hí ma fedinyká saanolle muun gáál yé gáá ˈdeˈdeme-, gáál kúfach mé ki kokoyká. 
ROM.7.6	Aalé ˈdaa giri ke hemuumurit gáál hiigitééllá gim yé gáá ˈdie-, hemuumurít geđi muun gáál he ma ki mumurinyallá, muun káána ke gede Waaˈgiet-, iđiny kaanaká ki ijo-, Hím Naasan Waaˈgiet hí gaa iđo-, hí af tatiyyoká. Iđiny kúnnaa kaanáállá hé hát iđiny héle ke ki ije-, múúnalle ke hemuumurit gaalí veerééllá gim gaa ijeká muuniny.
ROM.7.7	Aalé háte ke yeedhe? Hemuumurít káána he ađáábo ke yeedhe? Híʼi, hemuumurít gon hé ađááb muuniny. Biiy héle hemuumurít mannânyka, yáá onnônyka hé Waag hí ma fedinyká ma kiimísan. Hát káána hemurit kieye, ha hé gálaat gajaltle ˈgíiny,
ROM.7.8	Tá hemurit kinaallá in ađááb kar shiiche, ađááb he met lulle gajaltle ye mé ki koyye. Biiy hemuumurít mannânyka, ađaabano hé onnônyka farguoginsam mannay. 
ROM.7.9	Kíssóótíá yáá hemuumurít moonnoy. Tá af giri yú hemuumurít eiy naateká, in ađááb ye ˈgaaˈgaate, 
ROM.7.10	ye chies. Hemuumurit yú onnoy-, kerka rubach ˈgayyeká ta kúfacho he ˈgayya. 
ROM.7.11	Hemuumuritééllá ííni ađááb kar shiiche, ađááb ye nyimisate, ye hemuumurít ki chies. 
ROM.7.12	Hemuumurit Waag hí gál Yuuˈdi ka shiichééllá íín hé ˈdúwa-, saas mán-, tagléká.
ROM.7.13	Aaléka, hemuumurit midhaballá, in hé ye kúfach mé ki kokoyyokâ? Híʼi, hé gon hát kinaallá muuniny. Ađáábo in ye kúfach mé ki koyye, ye hemuumurit midhaballá ki chies. Aalé ˈdaa giri ađááb ye hemuumurit midhaballá ki chieská in káána ađááb hát tág ˈdeewká ke eiy naate.
ROM.7.14	Hemuumuritééllá hát Waag yé gáá ˈdiiyyeká hé ki óg. Tá kálmaréélka yú yaalmit chia héle kissoká hátle ki íđinyka, af kinaalka yaalmitchú hééllá:
ROM.7.15	Hé yú ekemeyóóllá yáá af ˈdabe. Yú máá máre? Yáá hé midhab-, onnônyka ekemeyoká ma ekemeny-, hé néb-, onnônyka ma ekemenyká ekemeyóol! 
ROM.7.16	Aaléka hé yú ma fediny-, onnônyka yú ma ekemenyká yú ekemeyoka, af kinaalka hemuumurít hát taglé-, yú íín he ˈdeeneyká yáá iiy yie. 
ROM.7.17	Aalé hé ˈdeđew-, yú ekemeyóóllá hé yú dhúrchú hí ma ká mumuran, he ađaabano ye gaa iđóóllá hí ye mé ki kokoyyo. 
ROM.7.18	Hát hé níínní midhab-, ye gaa ijo-, mánká yáá óg. Yú hé ˈdúwaká ekemeyoká fede, kor fargogint hé kinaal ki ekemeyoká yáá mán. 
ROM.7.19	Yú hé midhabká ekemeyoká fede, kor he má ekemeyo. Héétí yáá hé ˈdeđewká ekemeyoká ma fediny, in geđi he ekemeye. 
ROM.7.20	Aalé har hé yú ma fedinyká yú ekemeyoka, yáá hé kinaallá dhúrchú hol ma kí mumuran, he ađaabano ye gaa iđoká hí ye mé ki kokoyyo.
ROM.7.21	Yaalmit chia kinaal hé yú gaa kimiteká, he af giri yú hé midhabká ekemeyoká fedoká, in hé kinaal afle yú hé ˈdeđewká ekemeye. 
ROM.7.22	Hemuumurit Waaˈgiet kaschúka yáá tág giel, 
ROM.7.23	tá yáá hemuumurit éíy taaka gón chiallá gaa iđo-, ubaa kaschú hol oosó-, ye a mé kí ˈjeˈjeennoká hol ki shuunne. Hé kinaallá he ađaabano hemuumuritle gón chiallá gaa iđóóllá. 
ROM.7.24	E yaalmit chiallá ebá ˈdéen! Mááya ye gón kufachietallá gaa riima? 
ROM.7.25	Gón kufachietallá máá hí ye gaa ririanká he Máá kúnnaa Guđo Yiesu Kirísto! Aaléka, kí Waag gielmít hol ˈdú nuo!
ROM.7.25	Aalé it yaalmit chia kissoká argiyye. Kaschú íín hemuumurit Waaˈgiet ki tielleká he feˈde, tá ˈdaa giri yú ađaabano gim gaa ijeká in yú ađaabano hemuumuritle af ˈduuwasie.
ROM.8.1	Aalé káána ameeny gál Yiesu Kirísto ˈdú fameká, hé Waag hí ma ˈdeđensen. 
ROM.8.2	Aalé itín ˈdaa Yiesu Kiristoka, fargogint Hím Naasan Waaˈgiet hí luolmít shigichóóllá hé fargogint ađaabano hí kúfach mé ki kokoyyoká hé hí gim yé gáá ˈdeeyche. 
ROM.8.3	Hemuumurit Waag hí gál Yuuˈdi ka shiicheká hé fargogint níínní ˈgayye-, múún gáál ađaabano gim yé gáá ˈdeđicheká mán, ˈdaa giri balt gónkúnno hemuumurít a mé kí ˈjiiyyeká. Tá Waag íín dhúrle hé gáál ađaabano gim yé gáá ˈdeeyche! Mu Inyle múúni ke ađaabano ˈgúóllá gáál ali ˈdú gáá kaay. Iny gón gálaato kí yimie. Waag hé Inylééllá suor hoyche, ađaabano gálaat ˈdeentle ˈdú iđiche. 
ROM.8.4	Aalé múúni káána ke Hím Naasan Waaˈgiet atimle el gaa igiro-, ke balt gónkúnno el ma gaa igirinyallá, in hemuumurit Waaˈgiet héllé gáál gaa feˈdoká ki đuusinyle ura.
ROM.8.5	Gál balt gonnietká ki ijóóllá tawunyle balt gónlé kinaallá he igiˈda. Tá gál Hím Naasan Waaˈgiet ki ijoká tawunyle íín hé Hím Naasan Waaˈgiet hí feˈdoká he kakata. 
ROM.8.6	Kas máádhat har balt gonniet hí he ki mumuˈdoka, af kinaalka kúfacho he yé ˈdú ˈdeˈdeme. Tá har Hím Naasan Waaˈgiet hí he ki mumuˈdoka, af kinaalka luolmít ubaa naanna Waaˈgieto he yé ˈdú ˈdeˈdeme. 
ROM.8.7	Hééllá he ˈdaa giri kas balt gonniet hí he gaa mumuˈdoká Waag nébká. Kas hatallóóllá hé hemuumurit Waaˈgiet met ma gaa kekeminy, ˈdaa giri fargogint níínní ˈgayyo-, Waag af ki ˈduuwasichoká mánká. 
ROM.8.8	Aalé gál balt gonniet hí he gaa mumuˈdoká hé hát níínní Waag geer gaa memeyoká mán. 
ROM.8.9	Tá itín har Hím Naasan Waaˈgiet hí gaa iđoka, it balt gonniet hí he ma ki mumuriny, Hím Naasan Waaˈgieto hí he ki mumuˈda. Máádhat Hím Naasan Kiristo manítaka, hé Kirísto hí ma lileny.
ROM.8.10	Aalé káána Kirísto hí gaa ijóóllá, gónkícho har káána úba ˈdaa ađaabanokáka kufunannoka, Hím Naasan Waaˈgiet hé hí luolmit biiyoká shiiche, itín káána Waag innumleka, hí gál ˈdúwaká. 
ROM.8.11	Aaléka, Hím Naasan Waaˈgiet Yíésu uushich yé gáá ˈdeeychééllá hé hí gaa iđo. Hát káána Yiesu Kirísto Waag hí geđi loolnoyche-, hí uushich yé gáá ˈdeeychééllá, gón kíchia kufunannóóllá úba mú Hím Naasanlé hí gaa iđóóllá ha muí ki loolnoyo.
ROM.8.12	Aaléka, nyaaramchú, muun káána ke ađaabano gim yé gáá ˈdíéllá, ha geđi ke hé balt gón kúnno hí gáál ki mumuˈdoká hol ˈdú náan. 
ROM.8.13	Har hí balt gonnietká el gaa igiˈdoka, hí kuyyeka, it luolmit biiyoká ma higiliny. Tá ˈdaa Hím Naasan Waaˈgietka, hí hé kinaal hol ká riateka, luolmit biiyoká haí higilla.
ROM.8.14	Ameeny gál Hím Naasan Waaˈgiet atimle el gaa igiroká, lúl he um Waaˈgiet. 
ROM.8.15	Itín hím naasan hí argiyyééllá hé hím naasan hí gede sierm ˈgayyoká hođichoká muuniny. Itín Hím Naasan Waaˈgiet hí um Waaˈgiet hođichoká hí argiyye. Hím Naasan Waaˈgietallá ˈdaalleka in muun ke Waag, Ába, Baabá, yegedhe. 
ROM.8.16	Hím Naasan Waaˈgiet ubaa sidhamkúnno hát múún gon ke um Waaˈgietká hé gáál geđicho.
ROM.8.17	Aalé káána ke Waag umle yíéllá, Waag hé umle af iđicheká úba ha ke aargira. Héétí har muun hát Kirísto manyjayallá ke úba Kirísto ˈdaalle ki manyjayka, Waag múún Kirísto ˈgarro gáál hol ˈduuwasicha. 
ROM.8.18	ˈDuuw bár ˈdaatika Waag hí gáál ka shigichóótíá hé manyjany ke lésallá gaa maanyjawallá ke hol ma ki ekemeny. Manyjanyééllá hát hé káta mánká yú ká dhaˈgama.
ROM.8.19	He lullé Waag hí ka kuonnééllá bár ka chiimeto-, Waag umle ˈduuwasichoká ali kí ˈdeˈdeenká hé tág fedo, met egeso. 
ROM.8.20	He lullé Waag hí ka kuonnééllá, geer ˈdéénti he ki ija, tá hé he feditle muuniny, ˈdaa giri ađaabano he les ka hileká in les ubaa héllé lulle hí gaa ijoká Waag ˈdórle gim gaa ija. Tá bár giri hééllá lulle ˈdór kinaal gim yé gáá ˈdeenká ali hai kí ˈdeenne. 
ROM.8.21	Bár kinaallá he lullé Waag hí ka kuonnééllá Waag kúfach ubaa móˈd gim yé haí gáá ˈdeđicha, iđiny ˈdúwa Waag hí umle higilsichoká úba Waag haí higilsicha. 
ROM.8.22	He lullé Waag hí ka kuonnééllá hát kul ˈdalietkáka hé egedhme, tá ˈjíig káána ke gaa ijóóllá hát egedhenká hé ke óg. 
ROM.8.23	Múúni giri Waag gáál Hím Naasanle hé shiicho erkobká kí hoychééllá úba hé ke egedhen, ˈdaab ke he lullé Waag hí umle af iđicheká ma árginy-, Waag gónkúnno kúfach ubaa móˈd ma gáá ríinyká. Hééllá feditle hé tág ke súm ˈguo. 
ROM.8.24	Af giri Kirísto múún gáál rubach shieká in ke he lullé Waag hí umle af iđichééllá met esinyle arge. Máádhat hé argeká geđi háteeye he met egese? 
ROM.8.25	Tá hé ke met egesoká hátle ke ma arginyka, ke taalle mé ki chiirsat-, ke Waag iiy yeget-, ˈjíig ke hé ke feditle ˈguo kinaal il ki aargiroká.
ROM.8.26	Aalé Hím Naasan Waaˈgieto in muun gáál đalim kúnnaallá yiir gaa chichirata. Hé ˈdúwa ki Waag rogononká hé ke muog, tá Hím Naasan Waaˈgieto dhúrle muun gáál ˈdéé met gaa sisita, buony kúnnaa edhminy-, múún dhúrkúnno ke muogká Waag geđicha. 
ROM.8.27	Waag ííni hé gerkúnno ógallá hé Hím Naasanle kasle óg. Waag Hím Naasanlééllá hát Waag hí feˈdoká in gál Waaˈgiet Waag ki vivisata.
ROM.8.28	Gál Waag giel-, Waag hí he gaa feditle kí viiyyééllá, he lullé gáál kárle ká nannaatká Waag hujich haí ki nannasata. Hé kinaallá gáál ˈdaalleka hát hé midhabká hí yé gáá ˈdeˈdeenká hé ke óg. 
ROM.8.29	Waag hé gállé hátlé ma ka ˈdaláanká óg, hé úba gáál taak koyye, giri gaal hát mú Inyle yeget-, Iny gál burnay-, hol nyaaramallá angʼalle yegetká. 
ROM.8.30	Aalé gál Waag hí taak koyyééllá in úba Waag hí ká viiyye. Gaal ííni muí ka víéllá in úba muí gál ˈdúwaká yie. Gál muí gál ˈdúwaká yíéllá he gál muí ˈduuwasuoká.
ROM.8.31	Aalé káána, hé midhab hatallóóllá ˈdeeny máre ke hol gaa nannaa? Waag har ˈdaakúnno ki taalka, meete ke kikiadha? 
ROM.8.32	Waag Inyle ma kulnásan-, ˈdaa kúnnoka ká sillichééllá hé úba he met lulle hát geer gaa midhantiká gáál ma ká shígîny? 
ROM.8.33	Aalé Waag gál he waarateká in gál ˈdúwaká chegedhe háluke, tá mááya gálallá ˈdeđente? 
ROM.8.34	Máá muun gáál innum Waaˈgiet gaa ˈdeđensetká he mááya? Hé mán. Muun Yiesu Kirísto tikiˈde-, gáál ˈdú kufe-, Waag hí geđi loolnoyche-, hí uushich yé gáá ˈdeeyche-, káána Waag gíl ˈdaa naaniet ijóóllá, in múún gáál ˈdéé ˈdú hogodho.
ROM.8.35	Mááya muun gáál gielmit Kirísto hí muun gáál ka ˈgúóllá gaa ˈgiidhia? He in hé il hí gáál aargiˈdokâ, ebá tawuny ˈgany? He in manjasiny muun gaalí gáál manyjasuokâ? He in kuoˈd ˈgany ubaa geleem mánti? Ebá he in oos ubaa kúfach? 
ROM.8.36	Hát Warˈgat Waaˈgiet hí hote-, kieye,
ROM.8.36	ˈDaakícho ˈdugaka, nyíín aadh lullé gaal nyí yegese,
ROM.8.36	nyiin hát wala gaalí yegeská gaalí nyí ká dhaˈgama,
ROM.8.36	chieká.
ROM.8.37	He lullé il hí nyí aargiˈdóóllá nyáá nyí ma gaa giinany, ˈdaa Kirísto muun gáál gielallá ˈdaalleka lúl a mé ha nyí kí faanna. 
ROM.8.38	Tá yáá gon óg, kúfach ubaa luolmít yíekaʼ, gál ˈgasso-, urruká ubaa kansimano aryaanká yíekaʼ, hé baralloká, muuninyka, hé bar ˈdaatiká yíekaʼ, farguoginsam met lulle 
ROM.8.39	úr gaa iđoká yíekaʼ, les geeréétí gaa iđoká yíekaʼ, héétí he met lullé Waag hí ka kuonnééllá hé hát níínní gielmit Waag hí muun gáál ka ˈgayyo-, ke ˈdaa Kiristo gaa argééllá gáál gaa ˈgiidhuoká mán.
ROM.9.1+ROM.9.2	Yú ˈdaa giri Kirísto máálléká in hé ˈdúwaká hogodho, yáá hé hódhoká ma hogon. Yáá tág kídhchú geerle ye gaa ˈdeenedhe, geer gaa ˈdeenen chiallá hé ali ma ki ˈdeˈdeminy. Kaschú ubaa Hím Naasan Waaˈgiet hé yú hogodhóóllá hát he ˈdúwaká hé óg. 
ROM.9.3	Har káána Waag ye điite-, ye Kirísto gaa ˈgidhiche-, tá hé kinaal kídh chia-, nyaaram chiallá ririanka, af kinaalka kalat máámaʼ? 
ROM.9.4	Kídh chia Yisirayelallá he gál Waag hí gálle hosote-, Waag hí ˈduuwle argisiche-, Waag hol ˈdéé af iđie-, Waag hí hemuumuritle ká shiiche-, atim he naasan ˈBíl Waaˈgietká Waag hí geeyche-, Waag hí ˈdúˈjímle af iđicheká. 
ROM.9.5	Gál Yisirayelallá he gál mú eshim eshim kúnnaa-, Abirááyam yé gáá ˈdieká.
ROM.9.6	Aaléka, gál Yisirayel burnayká ˈdúˈjím Waag hí gálle af iđicheká ma árginyallá, he in kieye, Waag he af iđinyle hé ma ˈduwânyo ke yeedhe? Híʼi, he kieye, gál kídh Yisirayel yé gáá ˈdíéllá ˈbaal tákáma he gál Waaˈgiet, yegedhe. 
ROM.9.7	Héétí ameeny gál ˈbíl íl Abiraayam yé gáá ˈdíéllá ˈbaal tákáma hí um Abiraayam. Waag Abirááyam geeyche, kieye, ˈBíl ílkú iny kua Yísako he hol gáá hođicha,
ROM.9.8	Hééllá kieye, gál ˈbíl íl Abiraayam yé gáá ˈdíéllá ˈbaal tákáma hí um Waaˈgiet. Um Waaˈgiet he gál hé Waag hí gálaat af iđicheká iiy yieká. Gálallá in Waag hí um Abiraayam ˈdúwaká ká dhaˈgasanna. 
ROM.9.9	Waag hatallá in Abirááyam ˈdéé af iđiche, kieye, Yú wár ka chimetallá aflé afeelloká hollo hol ká naadha, Sáára min kuallá veel yab hai ˈdaalla,
ROM.9.10	Aalé ebá eshi eshim kúnnaa Yísak umlé manđaana-, minlé Rebéka hí ki ˈdalleká kí dhaayo. 
ROM.9.11+ROM.9.12	Umééllá hátlé ma ka ˈdaláan-, hé midhabká ubaa hé ˈdeđewká ma ekênyká, gáál ˈjiellé Rebéka Waag hí geeyche, kieye, Um kuallá máá guđoká máá ninniká gédéchle hai yeedhe,
ROM.9.13	Hát Warˈgat Waaˈgiet hí hote-, kieye, Yákob yáá geelney, Ésaw yáá điidhe,
ROM.9.14	Aalé háte ke yeedhe? Waag hé tagle muuninyo ke yeedhe? Híʼi, Waag hé ˈdúwaká tákáma ekemeyche! 
ROM.9.15	Waag hé Móshe geeyche, kieye,
ROM.9.15	Geer guuráchú máá yú fedo-, yú aargisuoká ha yú aargisia,
ROM.9.15	máá yú fedo-, yú ˈdú ˈjeˈjeenká, ha yú ˈdú ˈjeeme,
ROM.9.15	he chie.
ROM.9.16	Aaléka, har Waag geer guuralle máádhat aargisichoka, hé kinaallá hé máádhat hí fedoká ubaa hí ekemeyoká ˈdaalle ma ki yaaliny, hé Waag hí feˈdoká ˈdaallé ki yaalla. 
ROM.9.17	Hát Warˈgat Waaˈgiet hí hote-, Waag Fárro geeyche-, kieye, Yú ko kansím koyallá he giri mé gogint kuallá ˈdaalleka yú ko fargogintchú aargisuo-, meenychú les geer lulleka ˈdeernetká,
ROM.9.18	Aaléka, Waag hát he feˈdoká in mááká geer guurá aargisicha, mááká mé googonoycho.
ROM.9.19	Aaléka, itín kálmaréél mú tikiˈd hai ye hegete, kieye, Máádhat hát Waag hí ki muˈdoká in hát níínní điidho man háluke, tá Waag háteka gálaat ˈdeđensetóol? hai ye yeedhe. 
ROM.9.20	Tá máá kinaal mááya, Waag hatal yegetal? Máá Waag hí ka kuonneká hé Waaglé hí ka kuonneká hatal hegeset, kieye, Háteka ye hatal ka kuonnéel?
ROM.9.21	Máá ibilaam tág nannuoká sháˈd he iyaayká hé héllé fedoká tág ma gaa nanniny? Ibilaam naam tág nieka, har fedoka hé ibil tikiˈd ibil he naasanká ma hođisan? Ibilléétí ibil aađaká ma hođisan?
ROM.9.22	Tá Waag ííni fargogintle gálaat aargisicheká feˈde-, gál hí điidheká idholle ˈdú iđimicheká feˈdééllá, har hol tiiyye-, gál onnônyka he beđisate-, idholle ˈdú iđimiche kinaal har nog ki sieteka, hééllá meete ˈdeew ke gaa hogodho? 
ROM.9.23	Waag hééllá ekemeychóóllá, he giri guchlé ˈdúúw ˈgayyóóllá gál he waarateká aargisichoká. Tá Waag har gálallá he gál geer guuralle aargisicho-, ubaa hí guchle higiloká hođichoka, hééllá meete ˈdeew ke gaa hogodho?
ROM.9.24	Múúni ˈbáál ke gál Yuuˈdi-, ˈbáál ke gál Yuuˈdi muuninyallá, hé ke gál Waag hí waaratééllá hurt gaa ijo. 
ROM.9.25	Hát Waag hí warˈgat Hoseya gaa hote-, kieye,
ROM.9.25	Gál kis gálchú muunînyká gálchú ha yú yeedhe,
ROM.9.25	gál kis yú ma geelnênyká gál yú gielká ha yú yeedhe,
ROM.9.25	Waag hí chieká.
ROM.9.26	Hoséya úba hé veereká kieye, Ál Waag hí gáál gaa geeyche-, Waag kieye, Itín it gálchú muuniny, muí gáál yieká, ál kinaal gál hí gaa ijoká Waag haí geđicha, Waag kieye, Itín he um Waag bííyyo ali iđoká, ha muí yegedhe,
ROM.9.27	ˈDéé hót héle Yisááya hí gál Yisirayel ˈdaalleka af gaa gúch ki hodheká he kieye, Har káána túóy gál Yisirayel hát bás yúóchle kátaka, gál iraam mánká tákáma rubach aargira. 
ROM.9.28	Waag les gálle ˈdéé ki iđinyle ál ˈjóbo ˈdéé ki iđimicha, ˈdéé mé muuˈda,
ROM.9.29	Yisááya kíssóótíá hé úba hodheká kieye, Onnônyka Máá Guđo Waag fargogínt lulle ˈgúóllá hídhkúnno ˈbáál ma ká hanyka, hé ke onnônyka hát gál ˈjien Soˈdom ubaa ˈjien Gomora me hí ˈgidhéétíá yie,
ROM.9.30	Aalé hééllá háte ki gaa yeedhe? Har káána úba gál gál Yuuˈdi muuninyká Waag hí gál ˈdúwaká chegetoká kis mé ma ká ˈgiinyka, ˈdaa giri he Kirísto iiy yieká in Waag hí gál ˈdúwaká chie. 
ROM.9.31	Tá gál Yisirayel-, gál Yuuˈdi lééllá íín har káána úba Waag hí gál ˈdúwaká chegedheká fedeka, hé Waag hí gál ˈdúwaká ma chéen. Gáál hemuumurit el gaa igiritle hé hí gál ˈdúwaká ma hôny. 
ROM.9.32	Tá háteka hemuumurit Waag hí gáál ka shiichééllá el gaa igiritle gáál gál ˈdúwaká innum Waaˈgiet ma gaa hónyal? Hééllá he ˈdaa giri gaal hemuumurít hélle ekemeyká fede-, kor gaal Kirísto iiy ma yéenká. Gáál hé wár gálaat ˈgas mé ki ˈdaraanká hí riigirsie, 
ROM.9.33	hát káána Warˈgat Waaˈgiet hí hote-, kieye, Bá dhaayyíe, yú mááchú Síyon ha gaa iđimia. Máá kinaallá he hát wár gálaat ˈgas met ki ˈdaraan-, gálaat riigirsuoká, héétí hát nyátáábá gálaat les ki ˈdaraannoká. Máá máállá iiy yeetká, hé innum Waaˈgiet kern hí ma gaa ˈgiˈgin,
ROM.10.1	Nyaaramchú, hé geerchú hí fedo-, tá yú Waag ki vivisatká, he giri gál chia Yisirayelallá rubach aargiroká. 
ROM.10.2	Gaal hát góf he Waag el ki igiroká ˈguoká, yáá tág óg. Tá gaal hát Waag hí feˈdoká hé eiy ma náásan. 
ROM.10.3	Gaal hé ˈgíérích Waag hí gálaat gál ˈdúwaká ki chegetoká eiy ma náásan. Gaal ˈgíéríchlé éíy taaka-, kasleka hol innum Waaˈgietka hol gál ˈdúwaká hođuoká he nanadha. Tá ˈdaa giri gaal he ˈgíérích Waag hí feˈdoká iiy ma yéen-, ma náanká, gáál hé Waag hí gál ˈdúwaká ma chegen. 
ROM.10.4	ˈGíérích Waag hí feˈdóóllá he Kirísto. Af giri Kirísto ka yimieká in hemuumurít bárle me hí ˈgidhe. Aalé káána ameeny gál Kirísto iiy yegetká lulle Waag innumleka gál ˈdúwaká hai yegedhe.
ROM.10.5	Móshe hemuumurít el gaa igiritle ubaa máádhat máá ˈdúwaká yegetká ˈdaalleka hé veereká kieye, máádhat hemuumurít lulle el gaa veere-, ˈduwasieka, luolmít hai aargira,
ROM.10.6	Tá gál Waag iiy yie-, iiy yeenlé kinaal hí gál ˈdúwaká hoycheká hai kieye, Mááya úr mé nannaa, Kirísto les ˈdu gáá egedhdhe? yíen. 
ROM.10.7	Gaal úba hai kieye, Mááya bííy gál kufeká mé nannaa,
ROM.10.8	Warˈgat Waaˈgiet kieye, Fayám hé tág ˈjób. Fayamééllá hé agerkícho ubaa gerkícho gaa iđo,
ROM.10.9	Har kuun afkú ki kieye, Yíésu he Máá chia Guđoká, chie-, tá mú hát Waag hí geđi loolnoyche-, hí uushich yé gáá ˈdeeycheká geerkú úba iiy ki chieka, af kinaalka Waag hai ko rianna.
ROM.10.10	Aalé máá Yiesu Kirísto geerle iiy ki yeget-, afle he ki hogodho-, kieye, Yiesu Kirísto he Máá chia Guđoká, yegetká in Waag hí máá ˈdúwaká chegedhe, máá kinaallá rubach hai aargira. 
ROM.10.11	Hát Warˈgat Waaˈgiet hí hote-, kieye, Ameeny máá mú iiy yeetká, hé innum Waaˈgiet kern hí ma gaa ˈgiˈgin,
ROM.10.12	Hééllá ˈdaa gál Yuuˈdi-, ubaa gál gál Yuuˈdi muuniny-, Yiesu Kirísto iiy yieká ˈdaallé he ki yaalla. Gáál Máállé Guđoká íín tikiˈde. Ameeny gál mú veveenká ha muí ˈdú ˈjeeme. 
ROM.10.13	Aaléka, ameeny gál Máá Guđóóllá veveenká ha muí riima.
ROM.10.14	Tá gálaat har Máá Guđóóllá móíytaka, háteeye mú veveme, muí ririma? Tá gálaat hátlé mú fayamle ma máálinyká, háteeye mú og, mú iiy yegedhe? Héétí ˈdaab gálaat hí fayam Máá Guđóóllá ma ki ˈdiiyíminyká, háteeye mú fayamle mamala? 
ROM.10.15	Tá gál gálaat ki ˈdiyeenká ˈdaab gaalí alb ma fíinyká háteeye gáál fayamééllá ki ˈdiyime? Hát Warˈgat Waaˈgiet hí hote-, kieye, Gál fayam midhabká hol gaa sisidhoká ebá ˈgas met hí mídhab!
ROM.10.16	Tá hé kinaallá hé kieye, gál gaalí Fayam Midhaballá ki ˈdiiyimeká lullé fayám iiy yie muuniny. Hát káána héle Yisááya Waag yiete-, kieye, Máá Guđo, mááya fayam kuun hí ye ká shiiche-, yú gáál ki ˈdiiyimeká iiy yie?
ROM.10.17	Aaléka, iiy yeen fayám maalíti he yé gáá ˈdeˈdeenne, fayam kinaallá he Fayam Midhab Kiristóóllá.
ROM.10.18	Aalé gál Yisirayel hé fayamééllá ma máálinyo ke yeedhe? Híʼi, gaal hé fayám maale. Hát Warˈgat Waaˈgiet hí hote-, kieye,
ROM.10.18	Fayám hé les lulle eiy bash ki chie,
ROM.10.18	ˈdee hé les lulle mé ki ˈdoy,
ROM.10.18	chieká.
ROM.10.19	Aaléka, gál Yisirayelallá hé fayamééllá eiy ma náásanno ke yeedhe? Híʼi, gaal hé fayám eiy naate, in fayám điidhe. Móshe hé ˈdeeny héle Waag hí gál Yisirayel geeycheká veere, Waag kieye,
ROM.10.19	Itín gál é meenykícho muuninyká hinaafle ha yu hí gaa verene,
ROM.10.19	kídh hí gál đéeská ka dhaˈgasannoká ha yú ˈdú ˈjeeme,
ROM.10.19	idholle haí cheese,
ROM.10.19	Waag hí chie.
ROM.10.20	Héétí Yisááya hé Waag hí hoteká hát sierm mantiká ˈdiiyime, giri Waag kieye,
ROM.10.20	Yú gál ye hol ma gaa ˈgéˈgenká hé ye shuunne,
ROM.10.20	gál ye ma hegésenká yáá hol argisie,
ROM.10.20	chieká.
ROM.10.21	Tá ˈdaa gál Yisirayelalláka, Waag úba kieye,
ROM.10.21	Yáá aadh lulle gáál gil ki egefo,
ROM.10.21	giri gaal ye ˈdu gáá yiimetká,
ROM.10.21	kor gaal ˈdaa giri met guogoká hé ye gaa điidhe,
ROM.10.21	he chie.
ROM.11.1	Aalé káána, ha yú hí ká yiete, Waag gállé Yisirayelallá hai điite? Híʼi, hé gáál ma đíin. Yú úba dhúrchú máá Yisirayel, máá ˈbíl íl Abiraayam, máá é meeny Binyamin. 
ROM.11.2	Waag hé gállé-, héle waaratééllá ma đíin. Itín ˈdaa Eliyaka hé Warˈgat Waaˈgiet hí hoteká it ógká muunîny, giri Elíyalle Waag ki buoy-, gál Yisirayel ˈdeente-, 
ROM.11.3	kieye, Máá Guđo, gaal hé gál kua kuuní ˈdeem ká shigicheká yies, hé kubano kua suoriyyoká eiy ˈgieˈgie. Yaa tákáma ká ˈgite, sulchú gaalí nannaa, giri gaal ye yegeská,
ROM.11.4	Tá Waag mú háte geeyche? Waag kieye, Hé kuun tákámkú ma ka ˈgísan. Yáá gál éíy taaka shíí tiiya-, giri waag hódho-, Báal lééllá met les kurram ma gaa ˈdôny-, ma vísanká ˈguo,
ROM.11.5	Aalé báral úbaka, gál chia túóy Yisirayel-, Waag hí waarate-, hí ˈdú ˈjiiyyeká hé ˈgíérích Waag hí feˈdoká el gaa igiro. 
ROM.11.6	Gaal hátle gál Waaˈgietallá he hé kieye, he símisso gaalí gaa dhiire muuniny, he Waago gáál ˈdú ˈjiiyye, gáál geer guurá argisiche. Tá ˈdúˈjímallá har hé gaalí símis gaa dhiireká kátaka, hé onnônyka hé shiicho halleelloká muuniny.
ROM.11.7	Aalé yaalmitééllá hatallá: Gál Yisirayel Waag hí gál ˈdúwaká chegieká fede-, tá hé kinaal ˈgar aayaˈgeká gál ilishká hé hé kinaal Waag ma gaa árginy. Gál hé kinaal argeká he gál Waag hí gáál gaa waarateká tákáma. Gálatí íín met hí googondhe. 
ROM.11.8	Hát káána Warˈgat Waaˈgiet hí hote-, kieye,
ROM.11.8	Waag hé gáál rám guđoká mé ki koyye,
ROM.11.8	gáál in ubaa nee riiyye,
ROM.11.8	ˈjíig bár ke gaa ijóóllá đig,
ROM.11.8	chieká.
ROM.11.9	Tá héétí ˈDáwuˈd úba kieye,
ROM.11.9	Gáál gololaamle hí naram ki yeet, hí ˈgiiliˈgaw,
ROM.11.9	hí ˈgodo ki okodicho,
ROM.11.9	gáál héllé ˈdeđewká ˈdaalleka, gáál hééllá il hí argiyyo.
ROM.11.10	Gáál in hí gaa dhataw, gaal hai biiy gaa árginy,
ROM.11.10	gáál taalle bííyyo kern hí gaa koongʼodot,
ROM.11.10	ˈDáwuˈd hí yie.
ROM.11.11	Aaléka, ha yú hí yiete, gál Yuuˈdi les ˈdanitléél he in kieye, gaal gon bííyyo Waago gaa ˈgite, ke yegedhe? Híʼi, he hé hát kinaallá muuniny. He gáál điidhallé kinaallá in gál gál Yuuˈdi muuninyká hí rubach ki arge. Hééllá hatallá ˈdíéllá he giri gál Yuuˈdi hinááf gaa vereno-, gaal úba rúbách kinaal aargiroká fedoká. 
ROM.11.12	Af giri gál Yuuˈdi ˈgíérích Waag hí gálaat rubach ki shigichóóllá điidhe-, ađaabéélla hileká, in Waag kidhéétí ˈdú ˈjiiyye-, rubach shiiche. Tá gál Yuuˈdi bár rúbáchallá mé ˈdu gáá law-, iiy yeetká, ˈdúˈjím Waaˈgiet bar kinaalloká ˈdaa kidh lúl les gaa ijokáka ebá guđáan!
ROM.11.13	Yú it giri hí gál Yuuˈdi muuninyallá hí geđia. ˈDaa giri yú he máá Waag hí gál gál Yuuˈdi muuninyká ali ˈdu gáá kaayyeká, in yú hújích chiallá ˈduuwasia, 
ROM.11.14	giri kálmaréel gál chia Yuuˈdííllá tuuˈdle yú hinááf gaa vereno-, gáál ˈbaal rubach aargiroká. 
ROM.11.15	Waag ubaa gál Yuuˈdi hol eiy gaa ˈgisanlééllá, in kidh les gaa ijóóllá kár Waag hol ki higiloká shiiche. Aalé gál Yuuˈdi af giri Waag hol higiloká ebá mídhab! Hé kinaallá he hát gál kufe-, geđi loolnodheká muuniny?
ROM.11.16	Gaman ninni-, gaalí een il ki ˈdaraanká har he midhíntaka, đo een lulle hai midhanayche. ˈGór hidh hí ˈdabíntaka, kolm ˈgor kinaalloká úba hé ˈdabaan.
ROM.11.17	ˈGór Waag hí fiiyyééllá hídhle kolmo he golmia. Gál Yuuˈdi Kirísto iiy ma yéenká he kolm Waag hí ˈgórle gaa muˈdeká. It hí Kirísto iiy chíéllá he ˈgór tím gáá ˈdieká kolmlé Waag hí ka muˈde-, muí kolm giri muí mureká albléká gaa kuokoyká. 
ROM.11.18	It kolm muí mureká albléká muí gaa kuokoyallá haí hol méeny, hí kieye, Nyííni kolm muí muréétíá nyí ˈdú ˈdúwa, hí chéen. Itín taalle hí kolmo, itín hidhdho hí ki luol. 
ROM.11.19	Itín kálmaréel hatallá haí cheedhe, Kolmééllá muí alb gaa murééllá, he giri alble muí nyí gaa kokuoká, haí cheedhe. 
ROM.11.20	Iiy-hí, hééllá taglé. Tá onnóo! Waag kolm alb gaa muˈdééllá he ˈdaa giri gaal Kirísto iiy ma yéenká. He ˈdaa giri itín hí Kirísto iiy ki chieká in Waag hí alb kinaallá gaa kuokoyye. Aalé haí hol memêny, Waag kiikiadhíe. 
ROM.11.21	Har Waag káána ˈgór kolmle alb gaa muˈdeka, tá it Waag hí alb gaa kuokoyyééllá har hí Waag sug ki niiyyeka, Waag hé hí alb ma gaa mumuriny?
ROM.11.22	Aaléka, ití argiyye? Waag hé geer ka guurá ˈgayyo, tá gál hí af đuˈdusanká he illo ká aargisicha. Tá itín mu hé hí geer guurá argisie. Aalé har taalle hí mú el gaa igiˈdoka, mu geer guurálle taalle haí aargisia. Tá har hí mú sug ki niiyye-, hí mú điiteka, af kinaalka hát kolm biime-, muí murekáka, ha muí muura. 
ROM.11.23	Tá kolm Waag hí alb gaa muˈde kinaal har Yiesu Kirísto bala ˈdú nie-, mú iiy yieka, Waag geđi ˈgór hí gaa muˈde kinaal haí gaa kokoyyo. Waag íín hééllá ekemeychoká hé uˈdo. 
ROM.11.24	Itín hí hát kolm Waag hí ˈgór timiet gáá muˈde-, tá hát aađaká muuninyká ˈgór muí fieká gaa kuokoyká. Aalé Waag ˈgór he fiiyye kinaal kolmlé gáá muˈde kinaal geđi hol ˈdú nanniyyoká ebá súm hí hawul ki mán!
ROM.11.25	Nyaaramchú, hé geer geđi-, Waaˈgietallá hí eiy nannasatoká yú fede. Har hí hééllá hát ˈdabaanká eiy ma naasanka, kálmaréél gál súm ˈduuˈdúwaká hollo hí hol ká dhaˈgasanna. Gál Yisirayelallá ˈbaal hé met guogo, tá gaal met guogintlééllá hai ˈgaa, ˈdaab ameeny gál gál Yuuˈdi muuninyká gállé Waag hí rubach shigichoká lúl rubach ma árginyká. 
ROM.11.26	Ebá gál Yísirayel hát lulle Waag hí rubach shigichoká yú hí ká geeye, hát káána giri Warˈgat Waaˈgiet hí hote-, kieye,
ROM.11.26	Máá gálaat rianká Síyonno yé gáá ˈdeeme,
ROM.11.26	mu ˈbíl íl Yakob
ROM.11.27	Tá gál Yisirayel ˈdéé afo yú iđimia,
ROM.11.27	giri gáál ađaabanolle yú gaa egewká,
ROM.11.27	chieká.
ROM.11.28	Gál Yisirayel ˈbaal ˈdaa giri Fayam Midhab Kiristóóllá điidheká káána hé Waag hol ka kídh yie. Hééllá in hé hí ki midhabká hí yé gáá ˈdie. Tá Waag hé hátle gál Yisirayelallá giel, ˈdaa giri gáál eshim eshimle waarateká. 
ROM.11.29	Aaléká, Waag hé gál waarate kinaal ma haađiny, héétí hé hé shiicho-, gálaat af iđicheká shiinyle el ma ˈgiisan. 
ROM.11.30	It gál gál Yuuˈdi muuninyallá, it héle hát Waag hí feˈdeká điite. Aalé káána gál Yisirayel hát Waag hí feˈdoká điidhééllá, in itín hí Waag geer guuralle argiyye. 
ROM.11.31	Aalé itín Waag hí geer guurá argisichééllá, gaal ííni káána Waag điidhééllá Waag geer guurálle úba iiy hai yeedhe. 
ROM.11.32	ˈDaa giri gálaat lulle Waag af đuˈduseká, in Waag hí gál hiiginká hoyche. Waag gáál hatallá koyyééllá, he giri gáál lulle geer guurá aargisichoká.
ROM.11.33	Waag kamurle ubaa ˈdaalimle, tá he onyle, ebá guđáan! Mú kasle hé tág kaskúnno ˈdú guđo! Mú ˈgierimlé ˈdúwáállá eiy naasanle hé tág gáál far ˈdú gogo! 
ROM.11.34	Hát Warˈgat Waaˈgiet hí hote-, kieye,
ROM.11.34	Mááya Máá Guđo Waag tawunyle og?
ROM.11.34	Mááya mú af tie?
ROM.11.35	Mááya kálta hé mákártaká Waag êw ki shie,
ROM.11.35	tá Waag hí êw ki higita?
ROM.11.35	chieká.
ROM.11.36	He met lulle Waago yé gáá ˈdie, ki ija, tá geđi Máállé íín hí le. Waag taalle bííyyo gaalí meemeyo! Iiy-hí, he hí hát kinaallá yeet.
ROM.12.1	Aaléka, nyaaramchú, gillo yú hí ki efe, ˈdaa giri Waag hí geer guurá argisichééllá, gónkícho hol suor luol-, hé Waag hí feˈdoká ekemeycho-, Waag geer gaa memeychoká Waag ki hoyyíe. ˈGíérích ˈdúwa-, hí Waag ki ˈduuwaychoká hééllá. 
ROM.12.2	Haí húgúm lesalloká enîny, hol Waag ˈdú hayyíe, Waag hí hol gaa layyo, hí tawuny ˈdúwaká shiicho. Hí hatal ˈdiiyyeka, in Waag he gaa feditlé midhab-, taglé-, mú geer gaa memeychoká hí ekemeyche.
ROM.12.3	Hújích ˈdaakíchoka Waag hí ye mé ki koyye-, yú nannúóllá ˈdaalleka, lulkícho yú hí geeye, ˈduuw hí ma lilenyká haí hékícho hóson, tá ˈdaa iiy yeenkícho ˈdaˈdab Waag hí eiy eiy shiichéélláka, máádhat hí hol hát ˈdabaanká eiy naasat. 
ROM.12.4	Hát tikiˈde gón máádhat met hí hol ká burnayye-, hujichaam hí hol ká eiyyééllá, 
ROM.12.5	Kirísto gónle úba hát kinaallá. Múúni ke gál Kiristóóllá he ki gón Kiristo. Hé kinaallá kieye, múún lulkúnno hollo ke hol ki ˈgee.
ROM.12.6	Waag hé múún lulkúnno gáál ˈdúˈjiyye, gáál hujichaam eiy eiy ká shiiche. Hujichaamééllá uritlé ke ki nannuoká he hé shiicho-, Waag hí gálle ka shigichoká. Máádhat héllé shiicho-, Waag hí shiicheká har ˈdeeny Waag hí ká shigichoká ˈdiiyiminy kátaka, hí iiy yeen he Kirísto ká ˈguoká ˈdaalle ki ˈdiiyeen. 
ROM.12.7	Mu har héllé shiichoká gálaat ˈdúˈjím kátaka, hí gálaat hát ˈdabaanká ˈdú ˈjeeˈjeen, har héllé shiichoká gálaat ˈdeeny Waaˈgiet onisiny kátaka, hí gálaat hát ˈdabaanká he oonisuo. 
ROM.12.8	Mu har héllé shiichoká gálaat guofsiny kátaka, hí gálaat ˈdaa Waaˈgiet ki guogofsuo, har héllé shiichoká gálaat kuol gaa chiran kátaka, hí geer gaa midhánt gálaat he ki shiiguo. Mu har héllé shiichoká gálaat hujichaamle mé ki yaalít kátaka, hí aadh lulle tág yaal, har héllé shiichoká gálaat geer guurá argisiny kátaka, hí hodhin midhabká gálaat ki aargisuo.
ROM.12.9	Gielmitkícho hí gielmit ˈdúwaká onnoyyo. Hé gaa nyakarichká nebedhíe, hé ˈdabaan-, Waag hí feˈdoká ki kuongʼoˈdíe. 
ROM.12.10	Gielmit gálle hol ki ˈdalidheká hol ka ˈgáa, hol súm kiikiadhíe. 
ROM.12.11	Gon síg hayyíe, gúóf ˈgáa, hodhinaam gálle hújích Máá kúnnaa Guđoká hát ˈdabaanká nannuoká ˈgáa. 
ROM.12.12	Waag hé hí af iđiche-, hí met egetoká, hát geer gaa meentiká ki esée, manyjany hát lulle il hí aargiˈdoká mé ki chiichirtíe, Waag viivitíe. 
ROM.12.13	Gál Kiristo he hí ki ˈgierˈgernítaka he shiigía, héétí gáláát hí kí faanká mé guđáan yiegedhíe.
ROM.12.14	Gál hí maanyjasuoká ˈdú ˈguunumíe, gáál haí ˈdoˈdóriny, Waag hí nyuoˈdo, gáál yiegedhíe. 
ROM.12.15	Gál ger hí gaa meedheká hol ˈgar kosolmíe, gál geer ˈdéént ki ijoká hol ˈgar buoyyíe. 
ROM.12.16	Gálaat hol ki midhanáa. Haí gál gálaat ˈdú ˈdúwaká hol ka dhaˈgáminy, tá gál gaalí gál ˈdúwaká ma ka dhaˈgaminyká úba hol ˈdóo. Haí gál súm ˈdaalle léká hol ka dháany.
ROM.12.17	Haí hé ˈdeewká héllé ˈdeewká akaˈd madîny. Hol ˈdeeˈdemíe, húgúmkícho hí húgúm innum gálaat gaa midhabká onnow. 
ROM.12.18	Gálaat lúl hát hí uˈdoká hol naanná ki yíéđía. 
ROM.12.19	Sheelchú, haí hala kakáany, Waag idholle kar shiigía, hí hala ká naanniyyo, hát Warˈgat Waaˈgiet hí chie-, kieye, Hala kaany yaa hí le, hí ká nannaa, Máá Guđo Waag hí yie,
ROM.12.20	Warˈgat Waaˈgiet úba kieye,
ROM.12.20	Máá ko ka kidhichká geer hí gaa boloyka, golólish,
ROM.12.20	báre hí chieska, bie shíish.
ROM.12.20	Hééllá ekeycheka, he hát kó mú ˈduno booˈdoyká
ROM.12.20	mé ˈdú fiiyye,
ROM.12.20	chieká.
ROM.12.21	Aaléka, hé ˈdeđewká haí ka ádhan, tá hé ˈdeđew kinaal hé midhabká eekemenyle kí adhdhíe.
ROM.13.1	Máádhat hí les kansimanolle hemuumuritle el gaa iigiro, ˈdaa giri kansimano lesietallá máá éíy taaka hí gáál shieká mán-, Waag hí gáál shiicheká. Gál les met ki ˈgíéllá Waago hí hujichaam kinaallá met ki koyye.
ROM.13.2	Aaléka, máá kansimano lesietká hemuumuritle điidhoká, hát Waag hí muˈdeká he điđidhma. Gál hé kinaal ekemeyoká ínnallé hol Waag ˈdéé ki iđinyle mé ki kokoo. 
ROM.13.3	Gál hé ˈdúwaká ekemeyoká hé kansimano hí sierm ma fafiny, gál hé ˈdeđewká ekemeyoká in kansimano siermle ˈgaa. Kúún máá kansimano siermle mánká chegetoká féˈde? Af kinaalka, hé ˈdúwaká eekémesh. Hát kinaallá in gál kansimano ˈgúóllá ko memeye. 
ROM.13.4	Gál kansimano ˈgúóllá hé Waag hí gedelle hosote, giri gaal hí ˈdeˈdeenká. Tá har hí hé ˈdeđewká ekemeychoka, af kinaalka sierm ˈgáa, ˈdaa giri gaal fargogint gálaat he il ká aargisuoká ˈguoká. Gálallá he gede Waaˈgiet giri gál he ˈdeđeneyoká ˈdéé ki iđimuoká. 
ROM.13.5	Aaléka, gál kaansúóllá met gaa keekemíe, tá he hé ˈdaa he il ká argisiny kianle tákámle muuniny, he ˈdaa giri hééllá hé taglé onnônyka ki ekemeyoká.
ROM.13.6	Hééllá ˈdaalle ˈdugaka, gibíre mangis ki guugusáa. Mangis gállé hí hujich ki nannuo-, gibíre gugusatallá úba he gede Waaˈgiet. 
ROM.13.7	Hé hemuumurit mangis hí muˈde-, gaalí mangis les ki fafuoká, lúl mangis les ki fáa. Máá mangis gibíre kí shugunoká gibíre gugusatka, mú gibíre shía. Máá kansím ˈguoká ˈdúúw shía, met gaa keekemíe.
ROM.13.8	Ew hí ˈgayyaká hí tikiˈd tákámle onnoyyo. Hé kinaallá he giri hí hol gielmít aargisichoká. Tá har hí gálaat gielmít aargisichoka, af kinaalka hemuumurit Waaˈgieto hí đuđusicha. 
ROM.13.9	Hemuumurit hát káána kieye, Haí hol ˈdú burúminy, Ha máádhat chíésiny, Ha buráany, Ha máádhat hélle gajaltle ˈgíiny,
ROM.13.10	Máá máá olle gielká hé mú ma gáá ˈdeđenen. Hát kinaallá in gielmít hemuumurit Waaˈgiet đuusicha.
ROM.13.11	Aaléka, ˈdaa giri báral hát ka beeyyeká hí ógká, ram gaa kée, in banáa. Bár ke Kirísto iiy yieká fag, kúlích muí gáá ˈjeˈjeen-, muí muun gáál gaa ririanká ˈjob. 
ROM.13.12	Chúúre hé ká beeyye, biiy fuan hé ká ˈjobonte. Aaléka, hé ˈdeđew-, gaalí bííy gaa ongʼoˈdeká gaa ekemesetká kí hayo, kí édhum hélle hisat. 
ROM.13.13	Kí hé midhab-, gaalí bííy kulichká gaa ekemeyoká eekemeyo, ha ke hé ˈdeđew-, hát káána herginy kern mantiká, bersh famíti, herginy gálle hol ma shúúnanká, hé gaa nyakarichká, hol gáá mony mánti, héétí hol oosó, ubaa hinááf ˈgany ha ke ˈgíiny. 
ROM.13.14	Héél afleka, kí Máá Guđo Yiesu Kirísto húgúmle ˈguo, ha ke balt gaa nyakaridhe-, gonnietká tawunyle ˈgíiny.
ROM.14.1	Máá iiy yeenlé Kirísto iiy yieká đalidheká ka ˈjobontíe, mú tawunylé đalimmo muí ˈguo kinaal haí mú ˈdú ˈdéénsen. 
ROM.14.2	Mú tikiˈd íín iiy yeenleka, he met lulle kóony hé ma ˈdeeneny. Tá máá iiy yeen hí đalidheká so kóony hollo hol ká riidhdha.
ROM.14.3	Máá he met lulle kokuoká hai máá he met lulle ma kokonyká egeshêny. Héétí máá he met lulle ma kokonyká hai máá he met lulle kokuoká ˈdeđénsen, ˈdaa giri máá kinaallá Waag hí ká ˈjobonsoteká. 
ROM.14.4	Kúún mááya, kó gédéch máá eiy ˈdeđensetóol? Gédéch Waaˈgiet ˈdeđensetóóllá Máállé Guđo Waago hí ˈdeđente, muuninyka, hí máá ˈdúwaká yegedhe. Tá Waag hé mú ma ˈdeđensen, mú yiir hai gaa chiirata.
ROM.14.5	Gáál ˈbaal kúlích tikiˈdeká hát kulichanóótíá ˈdú ˈdúwaká he ká dhaˈgama. Gáál ˈbaal íín kulich lullé hí ˈdúúw ki ˈgayya. Aaléka, gálaat lúl hí hééllá kasle eiy ki naasat, hí hé mákártaká gaa eet, el gaa veero. 
ROM.14.6	Gál kasleka kúlích tikiˈdeká hé kúlíchanóótíá ˈdú ˈdúwa yegetká Waag yaalmit kinaallá ˈdúúw gaa shiguoká fede. Héétí, gál so kokuoká Waag yaalmit kinaallá ˈdúúw gaa shiguoká fede, gaal hé so kinaallá ˈdaalleka Waag gielmít hol ˈdú nannuo. Hát tikiˈdééllá gál so ma kokonyallá Waag yaalmit kinaallá ˈdúúw gaa shiguoká fede, gálallá hé úba Waag gielmít hol ˈdú nannuo.
ROM.14.7	Múún lulkúnno hé máá níínní luolmitle léká mán. Héétí hé máá níínní kúfáchle léká mán. 
ROM.14.8	Muun hátlé ke les ˈdug ˈdú ijóóllá, les ˈdug ˈdú iđinykúnno Waago ke gaa ˈduuwasia. Héétí ke kufeka, kúfáchkúnno Waago ke gaa ˈduuwaya. Aaléka, ke les ˈdug ˈdú ija yíekaʼ, ke kuf yíekaʼ, Waago gáál le. 
ROM.14.9	Kirísto kufe-, tá geđi loolnodhééllá, in gál kufeká ubaa gál luogolká Máállé Guđoká yie.
ROM.14.10	Aaléka, kúún háteka nyaaram kua Kiristóól ˈdeđenseto-, muuninyka, egesheychóol? Onnóo, múún lulkúnno bar tikiˈd Waag met ha ke ki ˈdeeme, Waag ˈdéé hai gáál ki iđimicha. 
ROM.14.11	Hát Warˈgat Waaˈgiet hí hote-, kieye, Máá Guđo Waag kieye,
ROM.14.11	Taalle yú biiy gaa ijóóllá,
ROM.14.11	bar ali hai kí ˈdeenne,
ROM.14.11	gálaat lulle met kurram hai ye gaa ˈdarama,
ROM.14.11	tá erb lulle yú hát Waagká hai hogodho,
ROM.14.11	Máá Guđo Waag hí yieká,
ROM.14.12	Aaléka, múún lulkúnno hé kúnnaa mákártaká Waag met ha ke gaa hogodho.
ROM.14.13	Aaléka, kí hol ˈdeensen hayo. Hé kinaal afleka kí hol ˈdéé mé gaa eet, giri nyaaram kúnnaa Kiristóóllá hé mákárta-, hí riigirsuo-, hí ađaabano mé ki kokuoká ke gáál ˈgas met ma gaa iđiminyká. 
ROM.14.14	Hééllá ˈdaa Yiesu Kiristoka yáá ki naan mán: Biiy hé ˈguom níínní hí gaa iđo-, Waag hí gáál ka ririatká mán. Tá máádhat har tawunyleka ˈguom mákártaká ke koeyka ađáábo gáál mé ki kokoyyo yeget-, tá íín har ˈguom kinaal koeyka, af kinaalka ađáábo he hile. 
ROM.14.15	Har kúún hé kua kokonyoká máá kua Kiristoká met gaa konye-, mú geer ˈdéént shiicheka, af kinaalka kó mú hát gielmitiká ma ki seseminy. Máá Kirísto hí ˈdú kufééllá ha ˈguom kua kinaallá kóonyle hí bađisîny. 
ROM.14.16	Aaléka, mé furit kíchia itle hí he lulle kokonyoká hí ki midhaballá, hé kinaallá hai hé gaalí ˈdú ˈdeđensetká onnôny. 
ROM.14.17	Guch Waaˈgiet héllé ˈdúwaká hé he kóony ubaa he ím muuniny, Guch Waaˈgiet he hát Waag hí feˈdoká ekenylé, héétí naanná ubaa geer gaa meen ke hol ki ijoká. Hééllá lulle Hím Naasan Waaˈgieto ˈdaalle yé gáá ˈdeˈdeme. 
ROM.14.18	Máá hújích Kiristo hatallá nannuoká Waago geer gaa memeye, héétí gálaat ˈdúúw haí shigia.
ROM.14.19	Aaléka, hé naanná yé ká ˈdeđuoká ubaa hé ke hol ki gogofsuoká kí ˈdú laađaan. 
ROM.14.20	ˈGuom kóony ˈdaalle ˈdugaka haí hújích Waaˈgiet eiy fufûny. ˈGuom íín lulle kóonyle hé midhab, tá he kóonyle har máádhat rigirsichoka, af kinaalka hé ˈdeew. 
ROM.14.21	Har so hí kokonyoká ubaa bersh hí igiannoká, tá he lullé hí ekemeychoká nyaaram kíchiallá rigirsuoka, hé kinaallá hanyo hí kalat.
ROM.14.22	Yaalmisanóóllá héllé iiy chie-, midhab-, geer ki sisitoká kúún ubaa Waag hol ki onnóo. Máá héllé geer ki sisidhoká hát midhabká óg-, hol ma ˈdú ˈdeđensenká, ebá Waag hí ˈdú ˈjiiy! 
ROM.14.23	Tá máá so kóony ki nannaat-, kor so kinaal kuoká, hé ˈdeewká he ekey, ˈdaa giri he geer totom gaa ˈgiˈgiteká. Hé lullé mákárta-, tawunykúka tagle muuninyká ekeycheka, af kinaalka ađáábo hille.
ROM.15.1	Múúni giri ke Fayam Midhab Kiristóóllá ki hirayallá, kí gál Kiristo hátle ma hirânyallá tawunylé đalimmóóllá ˈdaalle ˈdugaka kí yiir gaa chiichirat, ha ke tákámkúnno hol ger gaa memesîny. 
ROM.15.2	Múún lulkúnno nyaaram kúnnaa iiy yeenle đalidhééllá kí guogofsuo, giri gáál iiy yeenle higirayyoká. 
ROM.15.3	Kirísto íín hé geyyiny ma ˈdú gáá yímen. Mú hé gálaat hí chaachare, hát káána Warˈgat Waaˈgiet hí hote-, kieye, E Waag, chaarim gaalí ko chaachareká hé gaalí ye chaachare,
ROM.15.4	He lullé Warˈgat Waaˈgiet gaa ijóóllá kisso gaalí veere, giri múún gáál af tatuoká. Atimééllá in muun gáál gúóf ubaa mé ki chirsan shigicha. Hát kinaallá in he lullé Waag hí gáál af iđiche-, ke met egesóóllá hát Waag hí ˈduuwasichoká ke og. 
ROM.15.5	Aaléka, Waag múún gáál mé ki chirsan fargogintle ubaa gúóf shigichóóllá, hátlé taalle hí Yiesu Kirísto el gaa igiˈdóóllá hí kas tikiˈdeká shiigicho, 
ROM.15.6	giri lulkícho ageer tikiˈdeká Máá kúnnaa Guđo Yiesu Kirísto ˈJaallé Waag hí ki memeycho-, hí ˈdúúw shigichoká.
ROM.15.7	Aaléka, hát tikiˈde Kirísto hí gálle hotééllá, itín úba hol liledhíe, giri Waag yaalmit kíchia kinaal ˈdúúw gaa aargiˈdoká. 
ROM.15.8+ROM.15.9	Yú hí geeye, Yíésu ka yimíéllá, gál Yuuˈdi-, ubaa gál gál Yuuˈdi muuninyallá met hullaallé he ˈdu gáá riebe. Mu hé Waag hí héle gál Yuuˈdi eshim eshimle af iđicheká he ˈduuwasia. Tá mu gál gál Yuuˈdi muuninyallá ˈdu gáá riebééllá he giri geer guura Waag hí gáál argisichééllá ˈdaalleka gaal Waag memeyoká. Hát Warˈgat Waaˈgiet hí hote-, kieye,
ROM.15.8+ROM.15.9	Yú kidh hurt ha ko gaa meeye,
ROM.15.8+ROM.15.9	gáál hurtle arram yú ko ki memeyoká
ROM.15.8+ROM.15.9	ha yú gaa ˈdarama,
ROM.15.8+ROM.15.9	chieká.
ROM.15.10	Warˈgát úba kieye,
ROM.15.10	It kidhdhóóllo, Waag gálle ger hí hol ˈgar meet,
ROM.15.10	he chie.
ROM.15.11	Warˈgát úba geđi kieye,
ROM.15.11	It kidhdhóóllo, lulkícho Máá Guđo Waag meemeyyíe.
ROM.15.11	Kidh lullé les gaa ijóóllá hé Waag meemeyo,
ROM.15.11	he chie.
ROM.15.12	Máá Waag hí ˈdéé ká shigiche-, Yisááya léká úba kieye,
ROM.15.12	Iny Yeshay
ROM.15.12	mu kidh kánsíchle hai yeedhe.
ROM.15.12	Kidh mú máállé rubachietká hai hođita,
ROM.15.12	yie.
ROM.15.13	Aalé it hí Kirísto iiy chíéllá, Waag ííni gáál ˈdú ˈjeˈjeennóóllá hí ger gaa meen ubaa naanná shiigicho. Héétí ˈdúˈjím Waaˈgiet hát hí aargiˈdaká onyle úba Waag hí shiigicho. Hím Naasan Waaˈgiet fargogintle hí onyééllá ˈdú ookodmicho.
ROM.15.14	Nyaaramchú, itín hát hí súm ger gaa ˈdabaan-, ˈdaalim hí hol af ki tatiyyaká lulle hí ˈgayyaká, yáá tág óg. 
ROM.15.15	Tá ˈdeem yú hí ˈdu gáá vereno-, yú ma ka kaanallá, he giri yú hí ˈdeem um ˈbaal tabano kí gagadhoká. Hééllá he ˈdaa giri Waag ye ˈdúˈjímle ká shiiche-, 
ROM.15.16	ye gédéch Yiesu Kiristo hoyche-, ye hújíchle mé ki koyye-, Fayam Midhab Waaˈgietallá yú gál gál Yuuˈdi muuninyká ki ˈdiyeenká. Waag ye hújíchallá mé ki koyyééllá, he giri Hím Naasan Waaˈgiet gál gál Yuuˈdi muuninyká dhiiˈdo-, gáál suor ˈdúwa-, Waag hí iiy chegetoká hođichoká. 
ROM.15.17	Aaléka, hújích chia Waaˈgietallá ˈdaalleka yáá Yiesu Kirísto memeyo. 
ROM.15.18	Tá yú yáá hújíchallá nímle fargogintle hol bal ma ki ˈdaraminy. Fargogint Kiristo in yú ˈdeem ki hogodhe, yú hujich ki nannie, in gál gál Yuuˈdi muuninyallá fayam Kiristóóllá iiy yie. 
ROM.15.19	Hím Naasan Waaˈgiet fargogintle ííni hé fargogo-, gálaat hí il ki aargiro-, hí af ˈdaˈdaboká ekemeyche. Hatallá in yú hát ˈdabaanká Fayam Midhab Kiristóóllá ˈjien Yerusalem tá ˈjíig lés Illuriko lulle gaa ˈdiiyime. 
ROM.15.20	Yú alb gálle Fayam Midhab Kiristóóllá maaleká yáá sienyle ma ˈdú fafîny, yú alb gálle Kirísto moonnoyká fayamééllá gaa ˈdiyimeká gófle ˈgie. 
ROM.15.21	Hát Warˈgat Waaˈgiet hí hote-, kieye,
ROM.15.21	Gál kis gaalí mú ˈdeenyle ma géenyká biiy hai gaa aargira,
ROM.15.21	gál kis mú fayamle ma máálinyká
ROM.15.21	mú fayamle eiy hai naata,
ROM.15.21	chieká.
ROM.15.22	Aaléka, yú bííykícho ka yiimieká hújích chiallá hí ye ká riridhdhe. 
ROM.15.23	Tá káánaka hújích yú lésallá gaa nannieká hé ye gíl af yé gaa ˈdie. Yú warram burnayká bííy kíchia hí gaa iđo kinaallá ká yiimieká fede, giri ke hol aargiroká. 
ROM.15.24	Hát yú fedoká he af giri yú lés Sebaania seseenká yú hí gáá nannaat-, rám mákártaká ko hol af yíéđian-, tá hí ye ˈgierich nanniyya-, yú sienchú mé verennoká. 
ROM.15.25	Tá erkob hátlé yú ma ka yímenká yú Yerúsalemo seeme, gál Kiristo ál kinaal gaa ijóóllá hé shiicho ˈdú siidha. 
ROM.15.26	Hé shiichóóllá, gál Kiristo lés Makeˈdonia ubaa lés Akaya gaa ijoká hí hol ˈdu gáá shuune, hí gál Kiristo-, he maaman-, Yerúsalem gaa ijóóllá ká shie. 
ROM.15.27	Hé shiichóóllá he hé súm gaalí fede-, gaalí gáál shiguoká. Hééllá gaalí gáál shíéllá he ˈdaa giri gál Kiristo Yerúsalem gaa ijóóllá gál kidhdhóóllá Fayam Midhab Kiristóóllá ka hilsieká. ˈDaa kinaallá in gaal gáál ˈdú ˈjie, gáál héllé hí ki ˈgierˈgereká ˈdú chiˈde. 
ROM.15.28	Aalé hé shiichóóllá yú gáál hilsie-, hújíchle yú beeteka, af giri yú lés Sebaania seseenká ha yú hí gáá naadha. 
ROM.15.29	Yú hí kí ˈjeˈjeenká, Kirísto ˈdúˈjímle lulle hát muun gáál ká bubuoká yáá óg.
ROM.15.30	Nyaaramchú, gillo yú hí ki efe, Máá kúnnaa Guđo Yiesu Kirísto ubaa gielmit Hím Naasan Waaˈgiet hí gáál shigichoká ˈdaalleka, hát yú hol súm Waag ki rogononallá itín úba ye hát ˈdabaanká Waag kí ruogonmíe, 
ROM.15.31	giri lés Yuuˈdia yú sedheka, gál les kinaallo Kirísto iiy ma yéenká Waag hí gil met chiirato-, ye he ma ki ekemenyká, héétí gál Kiristo Yerúsalem gaa ijoká hé shiicho yú ˈdú sisidhóóllá geerle hí gaa meetká. 
ROM.15.32	Aalé hééllá hát Waag hí feˈdoká ˈdieka, geer midhabká ha yú kí yiimedhe, ál kinaallá ˈgarro ke hol geyyime. 
ROM.15.33	Aaléka, Waag kúnnaa naanná ˈgayyóóllá hí lulkícho gaa yíéđiyyo. Iiy-hí, hé hí hát kinaallá yeet.
ROM.16.1	Aalé nyaar kúnnaa ˈdúwa-, Fóíbe lééllá, ebá yú hí fayamle shia. Minnééllá gál Kiristo Kenkéra gaa ijoká he hújích Waaˈgiet totom gaa nanniyya. 
ROM.16.2	Aaléka, ˈdaa giri minnééllá úba he Máá kúnnaa Guđoká máálléká, hát ˈduwantiká mé guđáan yiedhíe, hé hí ki ˈgierˈgereká ˈdú chiichiˈdíe. Minnééllá yú ubaa gál burnayká hé tág nyí yiir gaa chirate.
ROM.16.3	Biríska ubaa Akúla giri nyí hújích Yiesu Kiristo hol ˈgar nanniyyeká ye naa kí yiedhíe. 
ROM.16.4	Gálallá he gál sidhamle ˈdaachúka sillieká. Yáá tákámchú gáál gielmít hol ma ˈdú nanniny, gál Kiristo kidhdhoká lulle úba hé gáál gielmít hol ˈdú nannuo.
ROM.16.5	Gál Kiristo-, gáál ˈbílle hol ˈdú seseenallá úba ye naa kí yiedhíe.
ROM.16.5	Shééléch chia ˈdúwa-, Ebánatos lé-, giri lés Asia erkob Kirísto iiy gaa yieká ye naa kí yiedhíe.
ROM.16.6	María giri hí súm hujich kí nanniyyeká ye naa kí yiedhíe.
ROM.16.7	Andoroníkos ubaa Yóóniya giri nyaaram chia Yuuˈdi-, gaalí nyí hol ˈgar hiigidheká ye naa kí yiedhíe. Gálallá he gál ye met Kirísto iiy yie-, gál alb fimiká hí súm ógká.
ROM.16.8	Shééléch chia ˈdúwa-, Ambiláátos giri Máá kúnnaa Guđo Kirísto el gaa igiróóllá ye naa kí yiedhíe.
ROM.16.9	Urbános giri ke hújích Kiristo hol ˈgar nannúóllá, ubaa shééléch chia ˈdúwa-, Sitákus lééllá ye naa kí yeedhíe.
ROM.16.10	Abéles giri gédéch Kiristo ˈdúwáállá ye naa kí yiedhíe.
ROM.16.10	Gál ˈbíl geer Aristobulu lulle úba ye naa kí yiedhíe.
ROM.16.11	Nyár chia Yuuˈdi-, Heróˈdion ubaa gál ˈbíl geer Narikiso gaa ijo-, Máá Guđo Kirísto ˈdaalle ki ˈgíéllá ye naa kí yiedhíe.
ROM.16.12	ˈDeg Tirufáína ubaa Tirufóósa lé-, Máá kúnnaa Guđo Kirísto hujich ki nanniyyóóllá ye naa kí yiedhíe.
ROM.16.12	Anso chia Bérsi, úba súm Kirísto hujich ki nanniyyeká ye naa kí yiedhíe.
ROM.16.13	Rúfos giri Máá kúnnaa Guđo Kirísto hí hújíchle kí vie-, ˈdúwáállá ubaa ˈjielle ye naa kí yiedhíe. Mú ˈjielle hát ˈjiechú.
ROM.16.14	Asunkiríte, Félegon, Hérmes, Batiróbas, ubaa Hérmas, tá gál nyaaram-, gál kinaal hol af ijoká úba ye naa kí yiedhíe.
ROM.16.15	Filólogo, Yúúlia, Néérus ubaa nyaarlé, tá Olúmbas, héétí gál Kiristo-, gál kinaal hol af ijoká lulle ye naa kí yiedhíe.
ROM.16.16	Hol naa gielmitiká hol naa ki yiegedhíe. Ameeny gál Kiristo lesalloká gaa ijoká hé hí naa ká yie.
ROM.16.17	Nyaaramchú, gillo yú hí ki efe, gál gálaat hol eiy gaa ˈgiˈgidhuo-, hé ˈdaa Kiristoka gaalí oonisieká el ˈgiˈgisat-, hí ˈdaa eiy ki riitisuoká hol ˈdeeˈdeemíe, gaa fagandhíe. 
ROM.16.18	Gál hat kinaalloká hé Máá kúnnaa Guđo Kirísto hújíchle ma nanniny, gaal hé metlé hújíchle nannaa. Gaal ˈdeemano salsaloká ubaa ˈdéé hót he gálaat ki memeyoká he gálaat geđia. Yaalmitééllá in gaalí gál met af gaa guguđoká ki nyiimita. 
ROM.16.19	Hát hí Kirísto hát ˈdabaanká el gaa igiˈdóóllá hé gálaat lulle hí maale. Yaalmit kíchiallá hé tág ye geer gaa meeyche. Hát yú hí gaa fedoká he giri itín hé ˈdúwa-, hí ekemeychoká ˈdaalimle hí ˈgayya-, hí hé ˈdeđewká hol gáá faaganaychoká. 
ROM.16.20	Waag naanná ˈgayyoká Sátan ál ˈjob hai gaa ˈdeđeneyche, mú ˈgas metkícho hai gaa igificha.
ROM.16.20	Aaléka, Máá kúnnaa Guđo Yíésu hí ˈdú ˈjeeˈjeen.
ROM.16.21	Tímote giri nyí hol hujich ˈgar naniyyóóllá hé hí naa ká yie. Nyaaram chia Yuuˈdiká Lúkios ubaa Yáson, tá Sosibáteros úba hé hí naa ká yie.
ROM.16.22	Tá yáá Máá kúnnaa Guđoká gédéchlé-, warˈgatééllá Báulo kí veere-, Tértiyos lééllá, yáá úba hí naa ká yie.
ROM.16.23	Gáíyos giri ye mé guđáan yie-, ˈbílle gál Kiristo allóóllá hí hol ˈdu gáá yiimetallá hé hí naa ká yie.
ROM.16.23	Erástos giri ˈjien máállé birm mé ki yaalká ubaa nyár kúnnaa Kowártos hé hí naa ká yie.
ROM.16.24	[Máá kúnnaa Guđo Yiesu Kirísto hí ˈdú ˈjeeˈjeen. Iiy-hí, he hí hát kinaallá yeet.]
ROM.16.25	Aaléka, Waag kí meemeyo! Waag hé Fayam Midhab Kiristo-, yú gálaat ki ˈdiyeenallá ˈdaalleka hí higiraycho. Fayam Midhab Yiesu Kiristóóllá he Waag héllé geer geđi kis ˈgayye-, tá káána ka edhesicheká. 
ROM.16.26	Aalé hát warˈgasam gál Waag hí ˈdeem ka shigicheká hí huogodheká ubaa hát Waag bííyyo ali iđóóllá hí muˈdeká, Fayam Midhab Kiristóóllá hé káána gálaat hí kidh lúl mamalsuo, giri gaal Kirísto iiy yeget-, mú el gaa igiroká. 
ROM.16.27	Waag ˈdaalím lulle ˈgayyóóllá ˈdaa Yiesu Kiristoka, kí bííyyo ˈdúúw lúl shiiguo. Iiy-hí, he hí hát kinaallá yeet.
1CO.1.1	Yú he Báulo, máá Waag hát hí ki feˈdeká hí ká viiyye-, hí máá ali gaa kaany-, Yiesu Kiristoká hoycheká. Warˈgatééllá yú ubaa nyár kúnnaa Sóstenes, 
1CO.1.2	it gál Kiristo-, ˈjien Korinto gaa iđa-, Waag hí ká viiyye-, Yiesu Kirísto hí saas gaa dhiire-, hí Waag gálle hoyyallá, tá gál biiy lúl gaa ijo-, Máállé tikiˈde úba Máákúnno Guđo Yiesu Kirísto lééllá vivisatallá ke hí ˈdu gáá veere. 
1CO.1.3	ˈJaa kúnnaa Waag ubaa Máá kúnnaa Guđo Yiesu Kirísto hí ˈdú ˈjeeˈjeen, hí naanná shiiguo.
1CO.1.4	Yáá aadh lulle ˈdaakíchoka Waagchú gielmít hol ˈdu nannuo, ˈdaa giri Waag hí ˈdúˈjímle ˈdaa Yiesu Kiristo kí shiichééllá. 
1CO.1.5	ˈDaa giri hí Yiesu Kirísto hol ˈdú faannééllá, in Waag hí he met lulle ˈdú ookodmiche, hát káána ˈdéé hót midhabká ubaa ˈdaalím lullé. 
1CO.1.6	Fayam Kiristóóllá hé gerkícho hát ˈdabaanká hille. 
1CO.1.7	Aalé káána ˈdaab Máá kúnnaa Guđo Yiesu Kirísto hol ká naanle hí súm met egetóóllá, it hé shiicho Waaˈgiet tikiˈd úba ma gaa ˈdaabiny. 
1CO.1.8	Kirísto úba tág haí chiiˈda, ˈjíig biiy el ˈdaˈd đig, giri kúlích hí Máá kúnnaa Guđo Yiesu Kirísto met ki ˈdeenneká hí ˈdeensen ˈdaabiyyoká. 
1CO.1.9	Waag ííni hí ká viiyye-, giri itín hí Inylé Máá kúnnaa Guđo Yiesu Kirísto hol ˈdú faannééllá, dhúrle hé ˈdúwa, hát ˈdabaanká haí chiirata.
1CO.1.10	Nyaaramchú, Máá kúnnaa Guđo Yiesu Kirísto meenyle ˈdaalleka, gillo yú hí ki efe, hol af iiy yiegedhíe, haí hol eiy gaa ˈgiˈgísan. Tikiˈd yiedhíe, kás hí tikiˈd cheet, hé me hí igiroká úba hí tikiˈd yeet. 
1CO.1.11	Nyaaramchú, yú hatallá yíéllá, he ˈdaa giri Kilói ˈbíl geerle gáál ˈbáál itín hát hí hol shalal fiiyyééllá fayamle ye shieká. 
1CO.1.12	Hé yú hogodhóóllá, itín mú tikiˈd kieye, Yú máá Baulo, máátí kieye, Yú máá Abollos, máátí kieye, Yú máá Kefas,
1CO.1.13	Kirísto in eiyyo hol mumure? Yáá Báulo lééllá yáá ˈdaakíchoka ˈgór đarám yaalká ma ˈdú kúfinyká muuniny? Ebá meeny chia Báulo lééllo gaalí itín bie gim ki nie? 
1CO.1.14	Itín máá níínní yú bie gim nieká mán, hurtkíchoka Kirísbos ubaa Gáíyos tákáma yú bie gim nie. ˈDaa kinaallá ˈdugaka, yáá Waag gielmít hol ˈdú nannuo, 
1CO.1.15	giri itín máá níínní kieye, yú ˈdaa meeny Baulo bie gim ki nadhe, yegetká mánká. 
1CO.1.16	Iiy-hí, shóʼo! Yáá úba Estéfanas ubaa ˈbíl geerle bie gim nie, tá yáá máá éíy taaka bie gim nie-, ógká mán. 
1CO.1.17	Kirísto hé ye gálaat bie gím nímle ali ma ˈdu gáá káany. Mu Fayamlé Midhaballá ˈdiiyiminylé ye ali ˈdú gáá kaay, giri yú fayamééllá hát ˈdee onyiká ma ki ˈdiiyiminy-, kúfách Kirísto hí ˈgór đarám yaalká ˈdú kufeká ˈdiiyiminyle fargogínt ma ˈdaabinyká.
1CO.1.18	Fayam Kiristo máálle ˈgór đarám yaalká ˈdú kufééllá, gál hí iiy ma yegen-, baađawallá, hé đeeymo hí ká dhaˈgama. Tá múúni ke Waag rúbáchle gaa ijóóllá, fayamééllá muunka he Waag fargogintlé. 
1CO.1.19	Hát Warˈgat Waaˈgiet hí hote-, kieye,
1CO.1.19	Yú gál ˈdaalleléká ˈdaalimle ha ˈdeđeneye,
1CO.1.19	gál he ooʼogká ˈdaalimle eiy ha fufumia,
1CO.1.19	chieká.
1CO.1.20	Aaléka, gál ˈdaalleléká ubaa gál gálaat nyatalaam oonisuoká, tá gál lésalka ˈdéé huogon súm ógká kor meete gáál ká geđia? Waag hé ˈdaalim lesalloká hé đeeymo hoycheká muuniny?
1CO.1.21	Waag hé ˈdaallé, tá hé ˈdéé murate, giri gál lesalloká ˈdaalimle Waag ma ki kiimisanká. Héél afleka, Waag fayamle ˈdiiyiminylé gál lesalloká hí hé đeeymoká ka dhaˈgasanallá ˈdaalle ˈdugaka in gál fayám iiy yegetká rubach shigicha. 
1CO.1.22	Gál Yuuˈdi íín hé af ˈdaˈdaboká he fede, giri fayam nyí ˈdiyeennééllá hát Waag gáá chimieká il ki aargiroká. Tá gál Hellen íín hé ˈdaalimoká he hol gaa ˈgeˈgedhe. 
1CO.1.23	Tá nyíín Kirísto gaalí ˈgór đarám yaalká ˈdú yieská nyí ˈdiyeenne. Fayamééllá he fayam gál Yuuˈdi iidhansicho-, gál Hellen íín hí hé đeeymo ka dhaˈgasanká. 
1CO.1.24	Tá gál Waag hí ká viiyye-, gál Yuuˈdi yíekaʼ, gál Hellen yíekaʼ, nyiin nyí fayamééllá ki ˈdiyeennallá, gaal íínka fayamééllá he Kirísto, giri Waag fargogintle ubaa Waag ˈdaalimle hí gaa iđoká. 
1CO.1.25	Hé gálaat hí đeem Waaˈgiet ka dhaˈgasanká hé gáál ˈdaalimle ˈdú ˈdaallé, héétí hé gálaat hí đalim Waaˈgiet ka dhaˈgasanká hé gáál fargogintle far ˈdú gogo.
1CO.1.26	Nyaaramchú, af giri Waag hí ka veveenneká yaalmisano hí ki iđeká, ebá táb ˈdodhdhíe. Gálaat tawunyleka, itín af kinaal it iraam mán mare hí ˈdaalileyye, héétí it iraam mán mare hí kansimano ˈgayye, úba hí gál ˈdúwaká onnoyye. 
1CO.1.27	Gál lésalka gaalí gál đéeská ka dhaˈgasanká hé Waag hí waarate, giri gál ˈdaalleléká kern ˈgiˈgidhichoká, héétí gál lésalka gaalí gál farguoginsam mánká ka dhaˈgasanká waarate, giri gál farguoginsam ˈguoká kern ˈgiˈgidhichoká. 
1CO.1.28	Gál lésalka gaalí gál ˈdúúw mánká ka dhaˈgasanká ubaa hé gaalí il bís ki dhaˈgasan-, gaalí egesheyóóllá hé Waag hí waarate, giri hé gál lesalloká hí hé ˈdúwaká ka dhaˈgasanká Waag hí hé káta mánká hođichoká. 
1CO.1.29	Waag hééllá ekeychééllá, he giri innumleka máá níínní hol memeyoká mánká. 
1CO.1.30	Tá Waag hé itín ubaa Yiesu Kirísto hí hol ˈdú fiiyye, Kirísto ˈdaalimkúnno hoyche. Kirísto ˈdaalleka Waag hé muun gáál gál ˈdúwaká hoyche, gáál gálle hosote, gáál ađaabano gim yé gaa ˈdeeyche. 
1CO.1.31	Aaléka, hééllá he hé Warˈgat Waaˈgiet hí hote-, giri kieye, Máádhat har hol hé mákártaká ki memeyoka, hai hé kinaal hol ki memêny, hí Waag meemeyo,
1CO.2.1	Nyaaramchú, af giri yú hí ˈdu gáá yimie-, yú hí hé geer geđi-, Waaˈgietká fayamle ki ˈdiiyimeká, yáá hí hát máá ˈdéé huogon súm ógkáka ma ˈdu gáá yímen, yáá ˈdaalimchú ma ki ˈdiiyíminy. 
1CO.2.2	Yáá hééllá lulle gíl sug ki hay. Yiesu Kirísto gaalí ˈgór đarám yaalká ˈdú yieská tákáma yú hí ki ˈdiyime. 
1CO.2.3	Af giri ke hol af ijeká, yáá đalím ubaa sierm ˈgie, súm faađanme, 
1CO.2.4	héétí ˈdéé hótchú ubaa ˈdiiyiminychú yáá hát ˈdéé óny-, ˈdaalimo lesalloká ma ki húógon, Hím Naasan Waaˈgiet fargogintlé yú ki ˈdiyime, 
1CO.2.5	giri iiy yeenkícho ˈdaalim gálaat gaa láʼ, fargogint Waaˈgiet ki iđoká.
1CO.2.6	Tá nyiin nyáá nyí ˈdeem ˈdaalimoká gál hirayká ki ˈdiyeenne. ˈDaalimééllá hé ˈdaalim lesalloká ubaa ˈdaalim guguch lésallá met ki ˈgiiyyo-, guguchle el met hí ˈgiidhóóllá muuniny. 
1CO.2.7	ˈDaalim nyí ˈdiyeennallá he ˈdeeny geer geđi-, Waag hí hol ki kaayye-, Waag hátlé les ma ka kúóninyká hí murate-, hí muun gáál ki ˈduuwaychoká. 
1CO.2.8	ˈDaalimééllá hé guguch lesalloká hé máá níínní hí eiy nanateká mán. Gaal ˈdaalimééllá eiy nannasânka, hé onnônyka Máá kúnnaa Guđo-, ˈdúúw ˈgúóllá ˈgór đarám yaalká ma ˈdú yegésiny. 
1CO.2.9	Hééllá he hé Warˈgat Waaˈgiet hí hote-, kieye,
1CO.2.9	Hé kálta máádhat hí il ma ki árginy-,
1CO.2.9	hí nétle mán-, hí kasle mánká,
1CO.2.9	hé kinaallá he hé gál Waag gielká
1CO.2.9	Waag hí met tág koyyeká,
1CO.2.9	chieká.
1CO.2.10	Tá múún ˈdaalimééllá Waag ˈdaa Hím Naasanlé hí gáál eiy kí niiyye. Hím Naasan Waaˈgietallá in he met lulle ˈgas og, úba hé geer geđi Waaˈgietká og. 
1CO.2.11	Mááya máádhat héllé geer geđiká og? Máádhat héllé hí geerle gaa ijoká tákáma he hol ki og muuniny? Hát tikiˈdééllá hé máá níínní Waag hélle ogká mán, Hím Naasan Waaˈgiet tákáma Waag hélle og. 
1CO.2.12	Aalé káána, Hím Naasan muun gáál gaa iđóóllá hé hím naasan lesalloká muuniny, Waag Hím Naasanlé muun gáál ká shiiche, giri hé Waag hí gáál ˈdú ookodmichééllá ki eiy nannasatká.
1CO.2.13	Muun hé ke hogodhóóllá hé ˈdéé hót ˈdaalim gálaat ke gaa onodheká ki ma ki hogon, muun ˈdéé hót Hím Naasan Waaˈgiet hí gáál onisicheká ki hogodho, giri tawuny Hím Naasan Waaˈgiet yé gáá ˈdeˈdeenká ke ˈdeem Hím Naasan Waaˈgiet hí gáál ka shiichééllá ke gálaat eiy ki nannuoká. 
1CO.2.14	Tá máá Hím Naasan Waaˈgiet mánká, hé Hím Naasan Waaˈgietallá hélle ma aargiriny. Máá hat kinaalloká mu íínka Hím Naasan Waaˈgietallá hélle hé đeeymo, hé muí eiy ma nanasan. Máá Hím Naasan Waaˈgiet ˈguoká tákáma Hím Naasan Waaˈgiet hélle eiy nannata. 
1CO.2.15	Máá Hím Naasan Waaˈgiet ˈguoká hé Waaˈgiet eiy hai nannata, tá gál Hím Naasan Waaˈgiet mánká hé máá níínní máá Hím Naasan Waaˈgiet ˈguoká hélle eiy nannasatká mán.
1CO.2.16	Mááya Máá Guđo Waag kasle og?
1CO.2.16	Mááya Waag hiibisia?
1CO.3.1	Nyaaramchú, múún ke hol af ijeká yáá hí hát gál Hím Naasan Waaˈgiet atimle el gaa igiroká ma ka geđîny. Yú af kinaallá itín hát gál hé metle ki seseen-, nigini-, Kirísto ma ki hirânyká hí ká geđie. 
1CO.3.2	Yú af kinaallá eeno hí shigie, yáá hí ˈguom guogiyyoká ma shigîny, ˈdaa giri hí he onisiny farguogoká aleđuđugulle ma ka ˈdônyká. Káána úba ki gaa ijóólláka, it he onisiny farguogoká aleđuđugulle ma ka ˈdôny, 
1CO.3.3	ˈdaa giri itín hátle hí húgúm lesalloká ki iđaká. Hinááf ubaa hol ki fálaam hurtkícho gaa iđóóllá, hé kinaallá hát hí húgúm lesalloká ki iđa-, hí kas gálaat el gaa igiˈdaká ma ká yaalîny? 
1CO.3.4	Af giri itín mú tikiˈd kieye, Yú máá Baulo, máátí kieye, Yú máá Abollos, hí chegetoká, it gál lesalloká muuniny?
1CO.3.5	Aaléka, Abóllos he mááya? Héétí Báulo he mááya? Nyíín taalle nyí gede Waaˈgiet, giri hí ˈdaakínyoka fayam Kiristo iiy ki chieká. Nyíín hullaakínyo hújích Máá Guđoká hí nyí met eiy ki kuokoyká nyí nanniyya. 
1CO.3.6	Máá áár fieká he yú, áár máá hí bie fafieká he Abóllos, tá áár máá hí ˈdisieká he Waag. 
1CO.3.7	Máá áár fafuoká ubaa máá áár bie fafuoká hé áár ma ˈdiˈdisiny. Áár Waago hí ˈdiˈdisicha. 
1CO.3.8	Máá áár fafúóllá ubaa máá áár bie fafúóllá áwúlle tikiˈde, gaal hullaalle hújíchlé he nannuoká hélle hai aargira. 
1CO.3.9	Nyiin hullaakínyo hújích Waaˈgieto nyí hol ˈgar nanniyya, itín íín he lés Waaˈgiet ke hí fieká. Héétí itín hí ˈbíl Waag hí ˈdiˈditoká.
1CO.3.10	ˈDúˈjím Waag hí ye shiicheká in yú hujich ki nie. Hát máá gil óg-, é ˈdiˈdisokáka, yáá ál ˈdúwa-, gaalí ˈbíl ˈdiˈdisoká gáál argisie, gál kinaal hé ál kinaallá ˈbíl gaa ˈdiˈdiso. Tá gálaat hí hol ˈdeeˈdeen, hí ˈbíl hát ˈdabaanká ˈdiiˈdisso. 
1CO.3.11	Hé ál éíy taaka-, gaalí ˈbílallá gaa ˈdidissoká mán. Ál yú gáál argisie-, ˈbíl guogoychóóllá, he Yiesu Kirísto. 
1CO.3.12	Gáál ˈbáál ˈbíl ál yú gáál argisíéllá gaa yaalallá hé hát káána hórkí, ubaa sibilaam ííkarská, tá waar ˈdabaanká ki ˈdiˈdiso. Tá gáál ˈbáál hé ˈbílallá hé biiy ma chochony-, hát káána ˈguoro, iish, tá sirteká ki ˈdiˈdiso. 
1CO.3.13	Kúlích ˈdéé ki iđinyká ali kí ˈdiiyyeka, gálaat lulle hujichaamlé nieká ˈduuwle hai ká eedhee. Hééllá hé hí ká eedhesuoká he ˈjiet hujichaam kinaallá ˈjeˈjeen-, gálaat hujichaamle ˈduuwle eiy nanniyyoká. 
1CO.3.14	Máá ˈbílallá hújíchlé nieká, hújíchlé kinaal har ˈjiet hí ma kony-, ká ˈgiteka, máá kinaallá hé shiicho-, hujich kinaalloká hai aargira. 
1CO.3.15	Tá máá hújíchle ˈjiet hí af ki shuunatká, hé shiicho-, hujich kinaalloká hai ˈdaaba. Mu íín nyíf onnônyka ˈjiet haí koonye, tá mu ˈjiet met kar hai gaa ˈdarama, rubach hai aargira.
1CO.3.16	Itín hí hát ˈbíl Waaˈgiet-, Waag Hím Naasanle hí gaa iđoká it múog? 
1CO.3.17	Aaléka, máádhat har ˈbíl Waaˈgiet ˈdeđeneyoka, máá kinaallá Waag haí ˈdeđeneyche. Hé kinaallá he ˈdaa giri ˈbíl Waaˈgiet he ˈbíl saas mantiká. Tá ˈbíl Waaˈgiet he itíni.
1CO.3.18	Máádhat hai hol nyiimísan. Itín mú tikiˈd hol máá ˈdaalléká ká dhaayka, máá kinaallá innum gál lesallokáka hí máá đeechká yeet, giri mu ˈdaalim Waaˈgiet ˈdaa ki liiletká. 
1CO.3.19	ˈDaalim lesalloká innum Waaˈgietka hé đeeymo. Hé kinaallá he hát Warˈgat Waaˈgiet hí hote-, kieye, Waag hé gál ˈdaalle léká điđamle ˈdú ˈgiiliˈgayyo,
1CO.3.20	Warˈgat Waaˈgiet geđi kieye,
1CO.3.20	Máá Guđo Waag hé gál ˈdaallellé-, lesalloká kasle óg,
1CO.3.20	kas kinaallá Waagka hé nyag mán,
1CO.3.20	he chie.
1CO.3.21	Aaléka, máádhat hai gálaat hol bal ki ˈdaráminy. He met lulle hékícho. 
1CO.3.22	Hát káána Báulo yíekaʼ, Abóllos yíekaʼ, Kéfas yíekaʼ,
1CO.3.23	Itín íín Kirísto hí le, Kirísto íín Waago hí le.
1CO.4.1	Aaléka, gálaat hí nyí gede Kiristo-, Waag hí héllé geer geđiká ˈdiiyiminyle mé ki reeychééllá ká dhaaˈgasan. 
1CO.4.2	Aalé gál máádhat hí hujich mé ki reeyká, máállé guđoká hé hí gaa fedoká he giri hújích muí mé ki reeyká hát ˈdabaanká nannuoká. 
1CO.4.3	ˈDaachúka, hé kálmaréél hí ye ki argiyyeká, ubaa hé kálmareka gál arráká hí ye ki argeká yúka hé kátaká mán. Yú yáá dhúrchú úba hol ˈdéé ma ki iđiminy. 
1CO.4.4	Yú yáá hé níínní ˈdeeney-, hol ki ógká mán, tá hé kinaal hé kieye, yáá ˈdeensen mán ma yegen. Máá ye ˈdéé eiy kí nannuoká he Máá kúnnaa Guđoká. 
1CO.4.5	Aaléka, ˈdaab kúlích ˈdéé ki iđinyká ali ma kí ˈdíiny-, Máá kúnnaa Guđoká hol ma ka náanká, haí máádhat ˈdéé ki iđîny. Máá kúnnaa Guđóóllá íín gálaat héllé ger geđi-, gaa dhátká ubaa kaslé kaadhdheká hai ká eedhesia. Af kinaallá máádhat héllé ˈdúwaká ˈdugaka meeny Waag hí ki memeychoká Waag hai gaa aargira.
1CO.4.6	Nyaaramchú, ˈdaakícho ˈdugaka, hééllá lulle ˈdaachú ubaa ˈdaa Abollosso yú ki hodhe, giri hí hé Warˈgat Waaˈgiet gaa ijoká af yé ma ˈdeeminyká. Haí mú tikiˈd hol bal ki ˈdaráminy, máátí hí egeshêny. 
1CO.4.7	Mááya hí gálaat ˈdú ˈduwanay? Tá hé hí ˈgayyáállá lulle hé Waag hí ma ka shíiny? Har hé kinaal lulle hí Waag gaa argiyyeka, af kinaalka háteka hí he hol bal ki ˈdaraanno-, hí he hát hé shiichoká ma ká dhaˈgaminyal?
1CO.4.8	It kerka faaˈgiyyéel! It kerka kamurayyéel! Nyiini nyí gál kaansúoká muuniny, tá itíni kerka hí gál kaansúoká chie! Itín hí gál kansúoká ma onnônyal hemme, itín ubaa nyíín áwúlkúnno ke gál kansúoká ma yéénal! 
1CO.4.9	Tawunychúka, nyííni nyí gál alb fimííllá, hát gál Waag hí biiy el ˈdaˈd ki madiche-, gaalí ˈdéé ki mure-, gaalí yegeská. Biiy lulle gállé lesalloká ubaa gál ˈgasso-, urruká inno nyí gaa kuokoy. 
1CO.4.10	ˈDaa giri nyiin nyí Kirísto hújíchle nanniyyáállá, innum gálaatka nyiin nyí gál đéeská. Itín íín kerka hí gál Kiristo ˈdaallelléká! Nyíín kerka nyí gál đááliská, tá itín kerka hí gál farguogoká. Itín kerka gál gaalí memeyoká, tá nyíín he gál gaalí egesheyoká. 
1CO.4.11	ˈJíig káána ke gaa ijóóllá nyiin nyí gál ger hí gaa boloonká, nyiin nyí gál báre hí chegeská, nyiin nyí gál sharim higisatká, nyiin nyí gál ˈguliet, nyiin nyí gál el met mánká, 
1CO.4.12	héétí nyiin nyí gál gil gerle hujich ki nannuo-, hef hí chegeská. Nyíín gálaat nyí chaachareka, gál kinaal ha nyí ˈdú ˈguunuanne, gálaat nyí manyjasieka, hé kinaal hollo nyí hol gaa tiiyye. 
1CO.4.13	Gálaat nyí he af kaayka, nyiin gáál gillo nyí ki efiyye. ˈJíig káána ke gaa ijóóllá nyiin lésalláka gálaat shâwo nyí ká dhaˈgama, gáál innumleka nyiin hát nyí ége.
1CO.4.14	Hééllá yú hí ˈdú gáá veerééllá, yáá hí kern ma ˈgiˈgidhiny, itín hát um chia yú gielká yú hí af ká tataa. 
1CO.4.15	Har úba káána ˈdaa Kiristoka gál hí ˈdeˈdeenká túóy manânyka, it idhaam burnay-, hí ˈgayyaká mán. ˈDaa giri yú hí Fayam Midhaballá ˈdu gáá sidhe-, hí Yiesu Kirísto iiy chíéllá in yú ˈjaakícho yie. 
1CO.4.16	Aaléka, gillo yú hí ki efe, ˈgíérích chiallá ka ennée. 
1CO.4.17	Hééllá ˈdaalle ˈdugaka in yú hí iny chia yú giel-, ˈdaa Máá kúnnaa Guđokáka ˈduuwle yú kimite-, Tímote lééllá yú hí ali ˈdu gáá kaay. Mu ˈgíérích Kiristo yú ki ijo-, yáállé hí alb lulle gál Kiristo me hí hol gaa aargiroká gaa oonisuoká táb haí kí gaadha. 
1CO.4.18	Ál kíchia kinaallá gáál ˈdáá tikiˈd hé tág balo buokosuo, amú kieye, mu hé ma ká yiimenno he yegedhe. 
1CO.4.19	Tá har Máá kúnnaa Guđoká hí fedoka, yú ál ˈjóbo hí af kí ˈdeeme, af kinaalka gál balo buokosóóllá har taalle ˈdéé hogodhoka, har farguoginsam ˈdéé ki hogodhoka, ha yú ká aargira. 
1CO.4.20	Guch Waaˈgiet hé ˈdéé hót ma ki iđiny, Guch Waaˈgiet fargogínti he ki iđa. 
1CO.4.21	Itín háteeye hí feˈde? Tuuˈde yú kí yiimedhee? Ebá húgúm gielmiti-, yú nog gaa seseenká yú kí yiimedhe?
1CO.5.1	Aaléka, fayam yú maamaleká kieye, hurtkícho hé gál herginy súm ˈdeew-, gál Waag muogká úba hí ma ekemenyká ekemeyoká hé hí gaa ijo. Yú maaleká, mú tikiˈd min ˈjaalle ˈgaa. 
1CO.5.2	Tá itín háteeye hí balo buokosicha? Hé kinaal afleka, it ger hí ma gaa ˈdeđenen? Máá hé kinaal ekemeyoká onnônyka hurtkícho haí gaa aruanna. 
1CO.5.3	Har káána úba múún ki hol eiy gaa fagíntaka, hé ke hol af ijo. Tá yú hát máá ál kinaallá gaa ijokáka, yáá kis máá hééllá ekeyallá ˈdeente, ˈdéé ki iđie. 
1CO.5.4+1CO.5.5	Aalé Máá kúnnaa Guđo Yíésu meenyle ˈdugaka me hí hol argeka, af kinaallá hát it ke hol af ijo. Af kinaallá Máá kúnnaa Guđo Yíésu fargogintle ˈdaalleka máá hééllá ekeyallá kí Sátan gíl geer gaa kaaw, giri mú gónle Sátan hí ˈdeđeneycho-, tá kúlích Máá kúnnaa Guđoká hí gáá ˈjeenká Waag mú sídhle rianká.
1CO.5.6	Hát hí hol memeychóóllá hé tagle muuniny! Ađaab maa kinaallóóllá hát maat ninni-, ˈdúlo lulle buufaychoká ká taalká, it múog? 
1CO.5.7	Maat kisso kinaallá hurtkícho yíé gaa ˈdeeyyíe.
1CO.5.8	Aaléka, kí Élínykúnno gaa geeyeen, tá ha ke maat kisso-, nyuogich ubaa ađaabano ˈgayyoká ki íđiny, kí balasha maat mán-, saas mán-, ˈdúwaká ki yíéđuo.
1CO.5.9	Warˈgat yú hí ˈdu gáá veereká yú kieye, Haí gál herginy ađááb ˈgayyoká gaa seseenká hol ˈdôny. 
1CO.5.10	Tá yáá kieye, gál lesallo-, herginy ađááb ˈgayyoká gaa seseenká ubaa gál he lulle hol ki feefedoká, gál buruanká, héétí gál waagam hódhoká vivisatká hol geđîny, ma yegen. Har itín hí gál hatallóóllá hol ma geđinyka, hí lésallá geerle lúl yé gaa ˈdiiyyeka kalat. 
1CO.5.11	Hé yú hatallá ki yieká, he kieye, haí máá hol máá Kiristo yeget-, kor herginy ađááb ˈgayyoká gaa seseme yíekaʼ, he lúl hol ki fede yíekaʼ, waagam hódhoká vivita yíekaʼ, gálaat egesheye yíekaʼ, bersh hí fafaanne yíekaʼ, buruma yíekaʼ, gál hatallóóllá haí hol ˈdônyo, yú yegedhe. Máá hatallóóllá haí úba hol ˈgar golmóson.
1CO.5.12+1CO.5.13	Gál Kirísto iiy ma yéenká ˈdeenyle yaa hí eiy nannaa? Híʼi. Gál kinaallá ˈdeenyle Waago hí eiy nanniyya. Tá nyaaram kíchia Kirísto iiy yíéllá máá he ˈdeeneyoká gál hí ˈdeenyle eiy nannuoká hé itín muuniny? Máá hé gaa nyakarichká gaa seseenká hurtkícho yé gaa ˈdeeyyíe.
1CO.6.1	Itín hí hé mákártaká hol ˈdú iidhansichoka, háteka ˈdéé hí gál Kiristo ma ˈdú egeen-, ˈdéé hí gál Kirísto iiy ma yéenká ˈdú egeetóol? 
1CO.6.2	Gál Kiristo bár ˈdaatika hát les gálle ˈdéé ki iđimuoká it múog? Itín in hí les gálle ˈdéé ki iđimicha háluke, tá háteeye hí ˈduuw ˈdeem hatallo-, hawul maamanal eiy ki nanniyyoká man? 
1CO.6.3	Muun bár ˈdaatika hát ke gál ˈgasso-, urruká ke ˈdeemle ˈgas egewká it múog? Tá muun in hé kinaal ke ekemeyoká ke ura háluke, háteeye hé lesalloká ke ˈdeemle ˈgas egewká ma uriny? 
1CO.6.4	Har ˈdeeny lesallo-, gálle hol af ma maalinyká hí ˈgayyaka, háteka hí ˈdeem kinaal gál arra-, gál Kiristo hí ma kimísanká ˈdú egeetéel? 
1CO.6.5	Yú hééllá hodhééllá itín gon it hawul hí eete. Itín úba it máá tikiˈde-, ˈdaallé-, hurtkícho gaa ijo-, gállé nyaaram-, hol ˈdeem af ma ki mamalinyká ˈdéé eiy ki nannuoká mân? 
1CO.6.6	Bá dhaayyíe! It nyaaramallá it gál Kirísto iiy ma yéenká hol ˈdú eegeete, gál kinaal hí ˈdeem ki iiđimie.
1CO.6.7	Yaalmit hí ar hol ˈdú egeetééllá, it gon hát Kirísto hí ki fedoká ma ká iđiny. Hé kinaal afle, gál hí he ki ˈdeđeneyoká it ma haađîny? Gál hí hát điđamoká gaa buruanká it ma haađîny? 
1CO.6.8	Kor it hol nyaaramallá dhúr kíchia hí he hol ki ˈdeđeneyche, hí hol hát điđamoká gaa buruanna. 
1CO.6.9	Tá gál hé ˈdúwaká ma gaa seseminyká hát Guch Waaˈgiet ma higilinyká it múog? Aaléka, ha máádhat hí nyimísan, gál herginy buraaká gaa seseenká, gál waagam hódhoká vivisatká, gál hol ˈdú hergisanká, héétí herginy gál hol ki yaabká hí hol hergisanká gálle hé Guch Waaˈgiet ma higiliny. 
1CO.6.10	Héétí gál buraalléká, gál he lulle hol ki feefedoká, gál bersham hí fafaanká, ubaa gál gálaat meet ˈdeđeneyoká, tá gál gálaat he fargogínt af ki ririatká, gál hatallóóllá úba hé Guch Waaˈgiet ma higiliny. 
1CO.6.11	Itín ˈbaal it hé kinaallá gaa iđe. Tá káána it Máá kúnnaa Guđo Yiesu Kirísto ubaa Hím Naasan Waaˈgiet hí ađaabano kinaal gaa dhiire, hí gál saas mán-, Waag innumleka ˈdúwaká hoy.
1CO.6.12	Yáá mé furit he lulle ki ekemeyoká ˈguo. Hé ˈduwa, kor he lulle íín hé ye ma ki midhanany. Yáá mé furit he lulle ki ekemeyoká ˈguo, kor yáá hé níínní gédéchle yegetká mán.
1CO.6.13	ˈGuom he hé geere, tá geer hélle he ˈguom. Hé ˈdúwa, tá geer ubaa ˈguom hullaalle Waag mé haí ˈgiidhicha. Tá gónkúnno íín, hélle hé herginy ađááb ˈgayyoká muuniny. Gónkúnno Máá kúnnaa Guđoká hí le. Máá kúnnaa Guđoká ííni gónkúnno ki yaalla. 
1CO.6.14	Waag Máá kúnnaa Guđoká geđi loolnoyche-, uushich yé gáá ˈdeeychééllá, in fargogintle úba muun gáál uushim yiem kí ˈdeđicha.
1CO.6.15	Itín gónkícho hát gón Kiristo ˈbáálká it múog? Aalé máádhat gónlé gón Kiristo ˈbáálallá geđi gón sharmuutallá hol higilsuoka, hé kín taglê? Hóbá! Hé kinaal Waag hí điito! 
1CO.6.16	Máá gónle gón sharmuut hol higilsuoká hát íín ubaa sharmuut kinaal tikiˈd yeetká it múog? Hát Warˈgat Waaˈgiet hí hote-, kieye, Gaal hullaalle tikiˈd hai yeedhe,
1CO.6.17	Tá máá Máá kúnnaa Guđo Kirísto hol ˈdú faanká, ubaa Kirísto tikiˈd hai yeedhe.
1CO.6.18	Herginy ađááb ˈgayyoká met kar gaa ˈdaaramíe. Ađaabano éíy taaka máádhat hí ekemeyoká hé mú gónle ađááb mé ma ki kokony, tá máá herginy ađááb ˈgayyoká hiloká, máá kinaallá gónlé he ađááb mé ki koy. 
1CO.6.19	Tá gónkícho hát Hím Naasan Waaˈgiet Waag hí shiiche-, hí gaa iđóóllá ˈbílléká it múog? Itín it hol ma lileny, Waago hí le, 
1CO.6.20	ˈdaa giri Waag hí hím guđoká les gaa fiiyyeká. Aaléka, gónkícho Waag ki ˈduwayyíe.
1CO.7.1	Aalé káána, warˈgat hí ye ˈdu gáá veeˈdeká ˈdéé hótle yú hí hol ˈdu gáá naa. Itín ˈdáá tikiˈd kieye, Mááyab ubaa mááˈdiet hol af ma rafinyka kalato hí chegedhe. 
1CO.7.2	Tá ˈdaa giri herginy ađááb ˈgayyoká hilitle gálaat hawul ki mánká, mááyab hí minle ˈguo, mááˈdiet hí bélle ˈguo. 
1CO.7.3	Máá yab hai minle ˈdú síé gaa điđídhminy, min úba hai bélle herginy gaa điđídhminy. 
1CO.7.4	Min hé gónle he ma gaa mumuriny, gónle béllé hí he gaa mumura. Hát tikiˈdééllá mááyab hé gónle he ma gaa mumuriny, minlé hí gónle he gaa mumuˈda. 
1CO.7.5	Beel ubaa minle hai hol ˈdú síé hol ka rirían. Tá gaal har hol ˈdéé af gáá maaleka tákáma in rám mákártaká hol ˈdú síé ali kokoo, Waag visan mé verene. Tá rám iraam mán kinaallá ˈgiteka, gaal hí geđi hol ˈdú siet, giri Sátan gáál hé ˈdeewká mé ma ki kokony-, gaal hol mony ma ˈdaabiny-, gaal ađááb ma higilinyká.
1CO.7.6	Hééllá yú hogodhóóllá yáá hí he mé ma ki tatiny, afo yú hí ká tataa. 
1CO.7.7	Itín onnônyka yaalmit yú ijo-, yáálle min mánnallá hí ka yíéđianna. Tá gálaat lulle shííchollé Waag hí ká shiicheká íín hol ká eiy eiyye.
1CO.7.8	Aaléka, gál giri hátle ma shúúnanká ubaa ˈdeg híyeská hé yú geđuoká hééllá: Gaal onnônyka yaalmit yú ijóóllá ká yíéđieka kalat. 
1CO.7.9	Tá gaal har hol mé ˈdú yíéđiny manítaka, gaal hí shuunat. Máádhat gónle hí ká adhateka, kalat he eedheka.
1CO.7.10	Aalé gál hol shuunneká he ki muritle yáá ˈguo. Hemuritééllá hé hemuritchú muuniny, he hemurit Máá kúnnaa Guđoká. Hemurít kieye, min hai bélle gaa gáliny. 
1CO.7.11	Tá har bélle gaa galleka, hai geđi éen, muuninyka, hí bélle hol gár ki galio, hí hol hilo. Tá máá yab úba hai minle đíin.
1CO.7.12	Aalé itíníítí, hé yú hí ka geđúóllá kas chia yé gáá ˈdie, hé Máá kúnnaa Guđoká hí ma ka hôn. Gál kúnnaa nyaaramallá mú tikiˈd minlé eedhdheká min Kirísto iiy ma chéenká kátaka, kor min mú hol ki viinatoká feˈdoka, mu hai min đíin. 
1CO.7.13	Hát tikiˈdééllá min bélle har máá Kirísto iiy ma yéenká kátaka, kor min hol ki viinatká fedoka, min hai bélle đíin. 
1CO.7.14	Hééllá he ˈdaa giri máá yáb Kirísto iiy ma yéenká minlé Kirísto iiy chieká ˈdaalle ˈdugaka in Waag hí máá ˈbíl geerle ká dhaˈgasanna. Hát tikiˈdééllá min Kirísto iiy ma chéenká béllé Kirísto iiy yieká ˈdaalle ˈdugaka in Waag hí máá ˈbíl geerle ká dhaˈgasanna. Har hát kinaal muuninyka, it yaalmitééllá hol ki iđáállá umkícho hát um tolloká, kor káána umkícho he um ˈbíl geer Waaˈgiet. 
1CO.7.15	Tá máá Kirísto iiy ma yéenká har máá Kirísto iiy yieká điđidhanká fedoka, máá Kirísto iiy yieká hí mú mé furo, muí siet. Yaalmitéélláka, máá Kirísto iiy yieká, máá yab yíekaʼ, min yíekaʼ, hé mé furít ˈguo, giri máá Kirísto iiy ma yéenká hí haađuoká. Hééllá he ˈdaa giri Waag muun gáál naanná kí viiyyeká. 
1CO.7.16	Minnééllo, bélkú kálmaréél ˈdaakú rubach ki aargiraka, kó ôg? Kó yáballo, minkú kálmaréél ˈdaakú rubach ki aargiˈdeka, kó ôg?
1CO.7.17	Aaléka, máádhat af giri Waag hí ka veveenneká, yaalmitlé he ki ije-, Waag hí ki muˈdeká hí ki yíéđuo. Hééllá he atim yú gál Kiristo lulle hursam gaa ˈdiyeenká. 
1CO.7.18	Máádhat af giri Waag hí ka veveenneká har máá kis hermiteká kátaka, hí hátlé kinaallá yíéđuo. Héétí máádhat af giri Waag hí ká veveenneká har máá ma hermísanká kátaka, hai hermísan.
1CO.7.19	Máádhat hermíte yíekaʼ, má hermisan yíekaʼ, hééllá lulle hé kátaká mán. Hé muun gáál ki ˈdúwa-, ke ekemeyoká, he giri muun ke hemuumurit Waaˈgiet el gaa igiroká.
1CO.7.20	Aalé máádhat hí yaalmitlé Waag hí ka veveenneká Waag hí ki muˈde-, ki ijeká ki yíéđuo. 
1CO.7.21	Af giri Waag ko ká veveenneká har gedech onnoyyeka,
1CO.7.22	Gédéch Máá kúnnaa Guđo hí ká vieká, Máá kúnnaa Guđoká ˈdaalleka, he máá Waag hí mé fuˈdeká. Hát tikiˈdééllá máá af giri Máá Guđoká hí ká vevemeká gedech ma onnônyká, íín káánaka, he gédéch Kiristo. 
1CO.7.23	Itín Waago hí hím guđoká les gaa fiiyye, káána hí mú gedellé. Haí gede gál hé Waag hí ma fedinyká hí met ki kokuoká chéen. 
1CO.7.24	Aaléka, nyaaramchú, af giri Waag hí ka veveenneká yaalmit Waag hí ki muˈde-, hí ki iđeká, Waag hol ki yíéđía.
1CO.7.25	Aaléka, gál ma shúúnanká ˈdéé hótlé yú hí hol ˈdú gáá nannuoká hééllá: Yáá hemurit Máá kúnnaa Guđoká hí ye ká shie-, tá hí kí geđuoká mán. Yáá Máá kúnnaa Guđoká ye geer guurálle argisie-, it ˈduuwchú ógallá yú kas chia hí kí geđia.
1CO.7.26	Manyjasiny barallo ˈdeđewallá ˈdaalle ˈdugaka, tawunychúka, máádhat yaalmitlé ki ijoká ki yíéđieka kalat. 
1CO.7.27	Har ini đarm siteka, ha ini een hâny. Har ini đarm ma sinka, đo ha đarm sîn. 
1CO.7.28	Tá har eeteka, kó hé ˈdeeneycheká mán. Héétí ini har eeteka, hé hé ˈdeeneycheká mán. Gál hol shuunneká lésallá hé burnayká il haí aargiˈda. Hé kinaallá yú hí ká ririatká yú fede.
1CO.7.29	Nyaaramchú, hé yú hogodhoká hééllá: Rám ka ˈgisateká hé tág hol kí chál. Aalé káána ke gaa ijo-, tá biiy met ki suoyééllá, gaal hí kasle Máá kúnnaa Guđoká gaa iđuo, gál ˈdég ˈguoká hai ˈdég tákámle mé ka ˈgíiny, 
1CO.7.30	gál bebeenká hai ger mare ˈgíiny, gál geyyeenká hai geyyinylé kinaal tákámle mé véériny, gál shokodaam higiatká hí shokodaamlé kinaallá hát ma lilenyká onnow. 
1CO.7.31	Héétí gál lésal hélle mé veereká, tawunyle hai hé kinaal tákámle gaa iđîny. Hééllá he ˈdaa giri les káána yaalmitlé he taalallá el ˈginle ká keedneteká.
1CO.7.32	Hát yú hí ki fedoká he giri tawunykícho hí hé lesalloká ma gaa iđiminy-, hí hé lesalloká ger ˈdeentle mánká. Máá ma éenká tawunyle Máá kúnnaa Guđoká gaa iđimuo-, mú geer gaa memesuoká hé uro. 
1CO.7.33	Tá máá eedheká tawunyle hé lesalloká he gaa iđimia, yaalmit minle geer gaa memesichoká he mé ki sisidha, 
1CO.7.34	in mú he hí mé eiy ki sedhe. Héétí min béél mánká ubaa máá harte tawunyle Máá kúnnaa Guđoká gaa iđimuoká hé uro, giri gaal íín rúbáchle Waag ˈdú haađuoká. Tá min béél ˈgayyoká tawunyle hé lesalloká he gaa iđimicha, yaalmit bélle geer gaa memesichoká he mé ki sisita.
1CO.7.35	Hééllá yú hogodhóóllá yáá hí ˈgas massam ma fafiny, yú hé hí ki midhabká hí geđia, giri tawunykícho hí mé eiy ma ki seeminy-, hí Máá kúnnaa Guđoká hát ˈdabaanká hol ˈdú silmichoká.
1CO.7.36	Tá máá ini đarm sidheká tawunyleka ini ˈgíérích midhabká ma ki nannaan-, ini aleđuđugullé eenká af yíé ˈdeeycho-, kor ííni yábká hol mé ˈdú yíéđiny manítaka, hí hát ˈdeˈdeenká ˈdie, gaal hí hol shuunat. Hé kinaallá ˈdaa Waaˈgietka hé ma ˈdeeneny. 
1CO.7.37	Tá máá hol mé ˈdéé gaa egeet-, ini ma egeen-, máá hí een mé ki tatuoká mán-, hol mé ˈdú yíéđianká uroká, har ini ma egeenka, hé midhabká he ekey. 
1CO.7.38	Aaléka, máá ini eedhdheká hé midhabká he ekey, tá máá ma éenká íín súmmo hé midhabká ekey.
1CO.7.39	Min ˈdaab bélle les ˈdug ˈdú ijoká béllé kinaallá tákáma hílle. Tá min bélle har guraam hí guureka, af kinaalka egeetká hé uˈdo. Tá máá mú egeet kinaallá hí máá Máá kúnnaa Guđo Kirísto iiy yieká onnow. 
1CO.7.40	Tá yáá úba hát máá Hím Naasan Waaˈgiet hí gaa iđoká hol ka dhaˈgasanallá, ˈdaachúka, min hatallóóllá ma een-, iđinylé kinaallá ki iđoka, geer haí gaa meedhe.
1CO.8.1	Aalé, yú aany gaalí waagam hódhoká suoryam ki hođuoká sogimle kóonyle yaalmitlé hí ye ka heeseteká yú hí hol ˈdú gáá naa. Muun lulkúnno hát ke hééllá ˈdaalimle ˈguoká hé ki óg. ˈDaalim máádhat hí ˈguoká íín hol meenyo mú yé ˈdú ˈdeđicha, tá gielmít íín máádhato he ˈdiˈdita. 
1CO.8.2	Máá hol bal ˈdaraan-, kerka ˈdaalím ˈguoká, máá kinaallá hátle hé ˈdaalím mán. 
1CO.8.3	Tá máá Waag gielká, hé Waag hí óg.
1CO.8.4	Aaléka, aany gaalí waagam hódhoká suoryam ki ˈgaˈgaloká sogimle kóonyle hátle yú hí ká geeye. Muun waagam hódho-, gál lesalloká hí vivisatká hát hé káta mánká hé ki óg. Biiy hé waagam éíy taaka hí gaa ijoká mán, Waag biiy gaa iđoká he tikiˈd tákáma. 
1CO.8.5	Hé ˈduwa, hé gálaat hí waagam yegetká hé úr ubaa les gaa ijo. Gálaat hé héllé burnay-, waagamle ubaa gállé guguđoká hoteká ˈguo, vivisat. 
1CO.8.6	Tá Waag íín hát tikiˈdeká hé ke óg. Waag kúnnaallá he ˈJaa kúnnaa he met lulle ka kuone-, muun ke ki ijoká. Héétí, Máá kúnnaa Guđoká íín hát tikiˈdeká hé úba ke óg. Máá kúnnaa Guđóóllá he Yiesu Kirísto giri he met lulle ˈdaalle Waag hí kí kuonne-, ˈdaalle múún ke ki ijoká.
1CO.8.7	Tá ˈdéé hót ˈdúwáállá hé gálaat lulle hí muog. Gáál ˈdáá tikiˈd ˈdaa giri hé gaalí waagam yegetallá in eiy kí ˈdeeyká, káána úba aany gaalí waagam kinaal suoryam ki hoyká sogimle koeyka, in gaal hátle sogim kinaal sogim waagam kinaal hí léká ká dhaˈgama. ˈDaa giri gáál kas hí ma hirânyká, in gaal sogim kinaal koeyka, kerka sogim kinaal hí ađááb mé ki kokoo. 
1CO.8.8	Tá hé ki kokuoká íín hé hé muun ubaa Waag gáál hol higilsuoká muuniny. Ki he ma kokonyka, hé kinaallá hé gáál ˈdaˈdabsuoká mán. Har ke he kokuoka, hé kinaallá hé ál gáál yé ˈdú ˈdeđuoká mán.
1CO.8.9	Aaléka, hol ˈdeeˈdemíe, mé furit kíchia itle hí he met lulle kokonyoká uˈdáállá hai gál kas hí ma hirânyallá ađaabano hilít mé ki kôny. 
1CO.8.10	Kálmaréél máá yaalmit hatallo-, kas hí ma hirânyká kó ˈdaalím ˈgayyóóllá ény gaalí waagam hódhoká gaa vivisatká he gaa kokonyo-, muí ko gaa argeka, kó mú waagam hódho-, hatallóóllá suoryamle kóonyle mé ma ki kôny? 
1CO.8.11	Yaalmitééllá in nyár kua kas hí ma hirâny-, Kirísto hí ˈdú kufeká, ˈdaalim kua kinaal hí baađisicha. 
1CO.8.12	Tá itín hí nyaaram kíchia Kiristo-, kas hí ma hirânyallá he ki ˈdeeneyche-, hé gaal íínka ˈdeewká ekenyle hí gáál mé ki koyye-, gáál ger hí gaa ˈdeenedheka, af kinaalka Kirísto tuuˈdlé hí he ki ˈdeeneyche. 
1CO.8.13	Aaléka, so chia yú kokuoká har nyárchú ađááb mé ki kokuoka, yáá af kinaalka geđi so ma kokony. Yáá hé nyaaramchú ađaabano higilsuoká ma ekemeny.
1CO.9.1	Yú yáá máá mé furít ˈguoká muuniny? Yú yáá máá ali gaa kaany-, Kiristoká muuniny? Yú íín yáá Máá kúnnaa Guđo Yíésu ma árginy? Hújích yú nannúóllá hé itín hí Máá kúnnaa Guđoká hol ma hilsîny? 
1CO.9.2	Har káána gáál ˈbáál ye máá ali gaa kaanyká ma ká dhaˈgaminyka, itín gon it ye máá ali gaa kaanyká ká dhaˈgasanna. ˈDaa giri itín hí Máá kúnnaa Guđoká iiy chie-, hí mú gálle chíéllá, hé kinaallá he kieye, yú he mú máállé ali gaa kaanyká.
1CO.9.3	Gál ye ki nannaatká, ˈdéé hótlé yú geđuoká hééllá: 
1CO.9.4	Nyííni nyí gál alb fimííllá nyáá nyí ˈduuw gálle hé geere kokuoká ubaa hé imi igianká mân? 
1CO.9.5	Nyiin hát tikiˈde gál éíy taaka alb fimiká ubaa Máá kúnnaa Guđoká nyaaramle ˈdegle hol ˈgúóllá, héétí Kéfas
1CO.9.6	Ebá, he yú ubaa Barnábas tákám kínyaa nyí ˈdúúw man,
1CO.9.7	Máá yúóyó máre mangis hujich ki nannuoká mangis hí bíre les ma ki fafiny? Máá vínna fafuo máre vínnallé fieká hiteka saanolle ma kokony? Héétí máá aany ˈdeˈdeen máre aanylé ˈdeˈdeen kinaal eenle ma igiminy?
1CO.9.8	Yú ˈdaalim gálaato ˈdéé ki hogodho? Hemurit Waaˈgiet hé úba hééllá ma hôn? 
1CO.9.9	Hemuumurit Waag hí Móshe ka shiicheká tikiˈd kieye, Ány yíérká he ˈguom ˈdug gaa seseen-, ˈguom ubaa metle hol eiy yé gaa ˈdeđuoka, haí af gaa hîn, hí he kóony ka rían,
1CO.9.10	Ebá he ˈdaa kúnnaa Waag hí kí hote? Hééllá gon ˈdaa kúnnaa Waag hí kí hote. Máá les hogoboká ubaa máá ˈguom tutunoká hújíchlé he nannuo kinaal héllé gaa aargiroká he met egesse. 
1CO.9.11	Nyíín nyáá nyí fayam Kiristo ke hí ˈdu gáá sidhééllá hújíchle niiyye. Aaléka, hé geere ke hí gaa aargiroka ta héfo ke hí gaa iđie? 
1CO.9.12	Tá har gál éíy hí ki ˈdiyeenká hí he gaa aargiroka, nyiin nyáá nyí gál kinaallá ˈdúúw ma ˈdú ˈgâny, giri hí nyí he ká shigichaká? Tá itín hújích ke hí ki níéllá símísle hé ke hí ma héésen. Hé kinaallá afleka, nyiin ílsh lullé nyí mé ki chichirsata, giri Fayam Midhab Kiristóóllá nyí gálaat ma ká ririanká.
1CO.9.13	Gál ˈBíl Waaˈgiet hújíchle nannuoká héllé geereká hé shiicho-, gaalí ˈbíl kinaal ka sidheká gaa aargiroká it múog? Héétí kúb suoryoká gál hí hújíchle nannuoká suoryam kinaal ˈbaal hát gáál ˈguomléká it múog?
1CO.9.14	Hát tikiˈde kinaallá in Máá kúnnaa Guđoká ˈdéé mure, giri gál Fayam Midhaballá ˈdiyeenká hé kokuoká hújích kinaal gaa aargiroká.
1CO.9.15	Tá har káána úba yú ˈduuw gálle gálaat he gaa aargiroká ˈguoka, yáá hé hatallóólla kálta gálaat ma héésen. Yáá úba hí hééllá ma ˈdú gáá vereniny, giri yú hí he gaa aargiroká. Hol meenyééllá har gaalí ye ká ririatka, yú kufeka kalat. 
1CO.9.16	Fayam Midhaballá ˈdiiyiminyle hé hé yú hol gaa ˈduuwayoká muuniny. ˈDiiyiminyééllá Waago hí ye mé ki koyye. Har yú Fayam Midhaballá ma ˈdiyiminyka, he bá ye ki ˈdéen! 
1CO.9.17	Fayam Midhaballá ˈdiiyiminyle har yú hol kí muˈdeka, af kinaalka yú he gaa argeka kalat. Tá yáá hújíchallá hol ma kí múran, hújíchallá Waago hí ye kí murate, in yú nannaa. 
1CO.9.18	Aaléka, hújích yú nannúóllá símísle kor meete yú gaa aargira? Hé yú aargiroká he gielmit yáálle Fayam Midhaballá gálaat ki ˈdiyeen-, gálaat he gúsach ma gaa ˈgeˈgenká.
1CO.9.19	Har káána yú máádhat gédéchle muuninyka, yáá káána gálaat lulle gédéchle hol hoy, giri hát lulle lađaan-, gál burnayká Kirísto ˈdu gáá egewká. 
1CO.9.20	Af giri yú gál Yuuˈdi hurt gaa ijoká, yú hát máá Yuuˈdi ká ija, giri yú gál Yuuˈdi kinaal Kirísto ˈdú gáá egewká. Har úba káána yú hemuumurit Waag hí Móshe ka shiicheká gim ma gaa iđinyka, yú hát gál hemuumurit kinaal gim gaa ijoká ká ija, giri gáál Kirísto ˈdú gáá egewká. 
1CO.9.21	Hát tikiˈdééllá af giri yú gál gál Yuuˈdi muuniny-, hemuumurit Waag hí Móshe ka shiicheká mánnallá hurt gaa ijoká, yú hát máá hemuumurit kinaal mánká ká ija, giri gál kinaal yú Kirísto ˈdú gáá egewká. Tá yú hééllá ekemeyóóllá hé kieye, yáá hemuumurit Waaˈgiet mán ma yegen. Yáá hemurit Kiristo gim gaa ijo. 
1CO.9.22	Héétí, af giri yú gál ma hirânyká hurt gaa ijoká, yú gál ma hirâny kinaallá hé hí ki midhabká ki ekemeye, giri gáál Kirísto ˈdú gáá egewká. Yú hát lullé ki ija, ubaa ˈdeˈdeme, giri gaal rubach aargiroká.
1CO.9.23	He lulle ˈdaa Fayam Midhab Kiristóóllá yú ki ekemeye, giri yú fayamééllá ˈdúˈjímle gaa yíéđianká.
1CO.9.24	Af giri gálaat hol ˈdam ki ekemesetká, gál burnayká hát hol ki kirmisat-, tá mú tikiˈd tákámle gáál lulle in ká ˈdeen-, gaalí hé shiicho shiguoká it múog? Aaléka, hát ˈdabaanká kiritíe, giri hí hé shiicho aargiˈdoká. 
1CO.9.25	Ameeny gál đúla kirmisatká, hát lullé he lađama, hol fargoogonoyo, giri hé shiicho aargiroká. Hé shiicho gaalí aargiróóllá el met haí ˈgiidha. Tá múún iđiny kúnnaallá hát lullé ke gaa lađama, giri hé shiicho biiyo-, el met hí ma ˈgiˈginallá ke aargiroká. 
1CO.9.26	Yú đuláállá gaa igiróóllá, ál nyonyoronká hát ˈdabaanká ˈdú kirmita. Laat yú lađaanallá yáá gil ma gaa reresiny. 
1CO.9.27	Yú gón chia he mé ki tataa, ye met gaa kekeenne, giri yáá gálaat ki ˈdiyeennallá hé shiicho Waaˈgiet ma gaa ˈdaabinyká.
1CO.10.1	Nyaaramchú, bár giri Mosheká eshim eshimkúnno hát lulle nyáˈdow gim gaa sie-, bás hurt nadheká hí ógká yú fede. 
1CO.10.2	Gaal lulle nyáˈdow gim gaa sie-, bás hurt nadhééllá, héllé ke hol ki ekemeyoká, he hát bie gim naankúnno. Gaal yaalmitlé he ki ijeká hay, Móshe el gaa veere. 
1CO.10.3	Gaal lulle ˈguom tikiˈde-, Waag hí úr gáá shiicheká koey.
1CO.10.4	Héétí gaal lulle úba hé imi tikiˈde-, urietká ˈjie.
1CO.10.5	Tá gáál gúch hé Waag geer ma gaa méeny, ˈdaa kinaallá ˈdugaka in gáál réfle ˈbakat kuˈd yie.
1CO.10.6	Aaléka, hééllá hatallá ˈdíéllá he il gíl gaa helitkúnno, giri hát gaal íínka, ke hé ˈdeđewká maralle ˈguoká ma yegenká. 
1CO.10.7	Héétí, haí waagam hódho-, gaal íín ˈbaal hí viviteká vivísan, hát Warˈgat Waaˈgiet hí hote-, kieye, Gaal les yíéđie, gololte, he ˈjie, he đueká, les gaa kie, aaˈdume,
1CO.10.8	Héétí, ha ke herginy ađááb ˈgayyoká gaal íín ˈbaal hí ekey-, gálle shíí tomon naama a seđ Waag hí kulich tikiˈd gaa chieská úba ekêny.
1CO.10.9	Muun hát gaal íín ˈbaal hí ˈdie-, gálle Kirísto ki egete-, chaara hí koey-, kufeká ha ke ˈdíiny.
1CO.10.10	Muun hát gaal íín ˈbaal hí ˈdie-, gálle yiirsam fafadhdhe-, hát máá ˈgasso-, urru-, Waaˈgiet-, sidham ˈgiˈgidhuoká hí beeteká ha ke yéen.
1CO.10.11	Yaalmisanóóllá lulle gáál il hí argiyyééllá, he il gíl gaa helitkúnno. Hééllá gaalí Warˈgat Waaˈgiet gaa veere, giri bár ki gaa ijóól-, les el mé ˈginlé muun gáál kí hillééllá gáál oonisichoká.
1CO.10.12	Aaléka, máá tawunyleka kieye, Yú tágo yaalla, yegetká, hí hol ˈdeeˈdeen, hai iiy yeenle hâny. 
1CO.10.13	He lullé hí ki ekemesetká, hé karanokícho tákámle ma ká nannaan, hé kinaallá hé úba gál burnayká il hí aargiˈdo. Tá Waag ˈdúwa-, gálle ki taalallá, hé hí ki egesen hí far ˈdú gogiyyoká hí ma ˈdú haađiny, ˈgíérích hí itín ki egesen kinaal mé ki chichirsatká haí shigicha.
1CO.10.14	Aaléka, it yú gielallo, waagam hódhoká visanle gaa fagandhíe. 
1CO.10.15	Yú hát gál ˈdaallellé-, he hol eiy gaa nannasatká hí ká geđia, ˈdeeny chia yú hogodhóóllá hát tagléká eiy naatíe. 
1CO.10.16	Af giri Máá kúnnaa Guđoká gólólleka kulu ke he gaa igian-, ke Waag gielmít hol ˈdú nannuoká, muun hé ke fás Kiristo gálle má yéen? Héétí, ke balashá eiy ˈgieˈguo-, ke kokuoká, hé ke gón Kiristo gálle ma yéen? 
1CO.10.17	Muun balashá tikiˈde ke kokoo. ˈDaa giri ke balasha tikiˈde kinaal kokúólláka, múúni ke burnayallá ke gon tikiˈde.
1CO.10.18	Ebá gál Yisirayel dhaayyíe. Af giri gaal suoryam gál suoryoká hí kúb suoryoká álle ki ˈgaˈgaloká kokuoká, gaal hé kúb kinaal gálle ma yéen?
1CO.10.19	He in háte yú yegedhe? Suoryam gaalí waagam hódhoká ki ˈgaˈgaloká ubaa waagam hódho kinaal hé úba ˈdúúw hé ˈguo, yú yegedhe? 
1CO.10.20	Híʼi, yáá hatallá ma yegen. Hé yú hogodhoká he kieye, suoryam kinaal hé máá hí Waag ki ˈgaˈgaloká mán, aryááno gaalí ki ˈgaˈgala. Tá itín hí aryáán hol ˈdú fafaanna-, hí aryáán gálle chegetoká yáá ma fediny. 
1CO.10.21	Itín kulu Máá kúnnaa Guđoká hí he gaa igian-, tá geđi hí kulu aryaan úba he gaa igiannoka, hé kinaallá hé tagle muuniny. Héétí, Máá kúnnaa Guđoká gólólle hí golmosoto-, tá geđi hí aryáán gólólle golmosotoka, hé kinaallá úba hé tagle muuniny. 
1CO.10.22	He in Máá kúnnaa Guđoká ke hinááf gaa verenoká ke fede? Mú fargogintle hé fargogintkúnno a mé ma iđîny?
1CO.10.23	Muun hé ke mé furit ke he lulle ki ekemeyoká ˈguo, kor he lúl hé gáál ma ki midhanany. Muun hé ke mé furit ke he lulle ki ekemeyoká ˈguo, kor he lulle hé gál Kiristo ma higirasiny. 
1CO.10.24	Máádhat hai hé hí ki midhabká table tákámle mé ka ˈgíiny, hí hé gálaat ki midhabká table úba mé ká ˈguo.
1CO.10.25	Aaléka, so mákárta-, gaalí ál hoyyoká gaa mamaduoká haí ˈgas hegésen, hí ger totom gaa ˈgiˈgísan, kookóo. 
1CO.10.26	Hééllá he ˈdaa giri les ubaa he lullé hí gaa ijoká Máá Guđo Waag hílléká.
1CO.10.27	Har máá Kirísto iiy ma yéenká hí mé guđáan yie-, ˈbílle hí seseennoká hí feˈdoka, sedhíe, gólól muí ka shiguoká kóónylé hí kokonyoká haí ger totom gaa ˈgiˈgísan, hí ˈgas hegésen, gololtíe. 
1CO.10.28	Tá máádhat hí geey-, kieye, Sóóllá waagam hódhoká gaalí suor ki hoy, hí yieka, máá hí geey kinaal tawunylééllá ˈdaalle ˈdugaka, haí só kinaallá kôny. 
1CO.10.29	Tawunykíchoka hí he kokonyoká taglé, tá máá hí hatallá geeyallá tawunyle ˈdaalle ˈdugaka, haí kônyo, yú hí yegedhe.
1CO.10.29	Tá kálmaréél máádhat kieye, Máá eiy tawunyle háteka mé furit chia yú ˈgúól ˈdeđensete? 
1CO.10.30	Har hé yú kokuoká ˈdaalle yú Waag gielmít hol ˈdú nannuoka, háteeye he kóonyle gaalí ye ˈdú ˈdeđente? hai yeedhe. 
1CO.10.31	Yú hí geeye, har káána hí he kokonyo yíekaʼ, hí he igianna yíekaʼ, hí he ekemeyche yíekaʼ, hé hí ekemeycho kinaal lúl hí hé Waag hí ˈdúúw gaa egeetoká onnow. 
1CO.10.32	Hé hí ekemeychóóllá hai hé gál Yuuˈdi yíekaʼ, gál Hellen yíekaʼ, héétí gál Kiristo yíekaʼ ídho gaa verennoká onnôny. 
1CO.10.33	Yáá úba lađaan, giri hát lulle gálaat lulle yú ger gaa memeyoká. Yáá hé ye ki midhabká table mé ma ki sisin, hé gál eiy ki midhabká tablé mé ki sisidha, giri gál ilishká rubach aargiroká.
1CO.11.1	Aaléka, hát tikiˈde yú Kirísto enníéllá, itín úba ye ka ennée.
1CO.11.2	ˈDaa giri hí ye aadh lulle táb ˈdoˈdoot-, he onisiny yú hí onisie-, yú hí af kí hayká hátle hí ki taalallá, yáá tág hí meey. 
1CO.11.3	Hééllá hí hol eiy gaa nannasatoká yú fede, máá yab me hí Kirísto, máá ˈdiet me hí máá yáb, tá Kirísto me hí Waag. 
1CO.11.4	Af giri máá yab Waag vivisatká, muuninyka, ˈdeeny Waag hí ka shiicheká gálaat ki ˈdiyeenká, meenyle he ˈdú muˈdeka, meenylé he egesheye. 
1CO.11.5	Héétí, af giri máá ˈdiet Waag vivisatká, muuninyka, ˈdeeny Waag hí ka shiicheká gálaat ki ˈdiyeenká, har đafar mé ma buanka, meenylé he egesheyche. Yaalmitééllá hát máá ˈdiet he mé gaa dhuurte.
1CO.11.6	Máá ˈdiet har mé đafar ma buanka, hí mé shir murat. Tá ˈdaa giri mé shir muran ubaa mé gaa dhuursan hí kern ˈgiˈgidhichokáka, hí đafar mé buat.
1CO.11.7	Máá yab af giri Waag vivisatká hai he mé búan, ˈdaa giri Waag hí yaalmitle tág gáá niiyye-, Waag ˈduuwle ká eedhesuoká.
1CO.11.8	Máá yab hé Waag hí máá ˈdiet ma gáá kúóniny, máá ˈdieto in Waag hí máá yab gáá kuonne.
1CO.11.9	Héétí, Waag hé máá yab máá ˈdiet ma kí kúóniny, máá ˈdieto in Waag hí máá yab kí kuonne. 
1CO.11.10	Hééllá ˈdaalle ˈdugaka, ubaa gál ˈgasso-, Waaˈgiet-, urruká ˈdaalle ˈdugaka, min hí đafar mé buat. Hééllá he kieye, min hemurit béllé he gim gaa iđa.
1CO.11.11	Tá múúni ke Máá kúnnaa Guđóóllá gállééllá, hé ke ógká he hát máá yab Waag hí ma ká kuoninyka, biiy hé máá ˈdiet mannayye, héétí biiy gál ˈdiet mannânyka, biiy úba hé gál yaab mán. 
1CO.11.12	Hééllá he ˈdaa giri máá ˈdíét erkobká máá yab yé gáá ˈdie-, gál yáábatí íín gál ˈdiet hí ka ˈdaleká. Tá Waag ííni he lulle ká kuonne.
1CO.11.13	Itín tákámkícho, hol mé ˈdéé gaa eedhdhíe, máá ˈdiet đafar mé ma buan-, tá Waag vivisatka, taglê? 
1CO.11.14	Yaalmit aađakáka, máá yab mé dhúúr ˈdeˈdernítaka, hé kinaallá hé mú ˈdúúw ma ˈdaabsîny?
1CO.11.15	Tá máá ˈdiet he mé dhúúr ˈdeˈdernítaka, hé kinaal hé mú ˈdúúw ma ki yegen? Waag hé mú dhúúr kinaallá shiiche, dhuur hé mu hí mé bubuatká yie. 
1CO.11.16	Tá har máádhat héél fálaam gaa iđimuoka, nyiin ubaa gál Kiristo Waaˈgiet alb eiy gaa ijoká ˈdéé hótéél ˈdaalleka, nyáá nyí nyátál éíy taaka ˈgayya-, nyí el gaa verenoká mán.
1CO.11.17	Aaléka, atim káána yú hí af ká tatúóllá, yáá hí ma gaa memeny. Itín af giri hí hol ˈdu gáá chiimetoká, yaalmit ma midhanany-, ˈdeew mare hí ekemesete. 
1CO.11.18	Hé er yú hí geđuoká he hé yú maale-, kieye, itín hí hol ˈdu gáá chiimeto-, hí Waag vivisatoká, hí eiy ˈgiˈgisatoká. Fayam kinaallá yáá a níínni mare ˈdúúw hote. 
1CO.11.19	Tá hol eiy gaa ˈgisan kíchiallá taglé, giri gál hurtkíchoka iiy yeenle tagano ki ˈgieká gaalí kiimisatká. 
1CO.11.20	Af giri hí hol af ká yíéđiannoká, kerka gólól Máá Guđoká hí kokonyo, kor it hé kinaal hát ˈduwantiká ma ekemeny. 
1CO.11.21	Af giri hí golmosotoká, it hol ma egesiny, ˈguom meto hí hol kokonyo, mááká ˈdaba, kuoˈd ˈgaa, mááká bersh hí faanna. 
1CO.11.22	It ény kíchia hí gaa golmosoto-, hí he gaa igiannoká mân? Ebá hol ˈdú gáá yimen kíchia Kiristo-, Waaˈgietallo in hí egeshéyche? Héétí hí gál he maamanká úba kern ˈgíˈgídhícha? Aaléka háte yú hí itín geđia? He in ha yú hí méméye? Híʼi, héél ˈdaalleka yáá gon hí ma memeny.
1CO.11.23	Hé Máá kúnnaa Guđo Yíésu yú gaa maaleká, yáá kis hí ká geey. Chúúré giri Yúúˈdas hí gál Máá kúnnaa Guđo Yíésu ˈgiiliˈgawká Yíésu gíl geer gaa kakawká, in Máá kúnnaa Guđóóllá hí balashá gaa eedhdhe, 
1CO.11.24	mu Waag gielmít hol ˈdú nie, tá mu balashá eiy ˈgieˈgieká kieye, Hééllá he gón chia ˈdaakíchoka yú ka sillieká. Hééllá eekemeyyíe, ye táb ki ˈduoˈdodhíe, yie. 
1CO.11.25	Hát tikiˈdéél, gáál golol hí gaa đueká, mu kulu ˈduuny vinna hí gaa ijeká eedhdhe, kieye, Kulúúllá he he hol af iđiny kaana-, fas chialloká. Kulúúllá taalle hí igiannoká, ye táb ˈduoˈdodhíe, yie.
1CO.11.26	Aaléka, af giri hí taalle balasháállá kokonyo-, hí kulúúllá igiannoká, Máá kúnnaa Guđoká kúfáchlé hí ˈdiyeenne, ˈdaab ˈjíig mu ma ka ˈjînyká. 
1CO.11.27	Aalé máá balasha Máá kúnnaa Guđóóllá yaalmit ˈdúwa-, muuninyká ki kokuo-, kulu Máá kúnnaa Guđóóllá yaalmit ˈdúwa-, muuninyká ki igianká, máá kinaallá ađáábo he hile, Máá kúnnaa Guđóóllá gónle ubaa fáslé he ki ˈdeeney. 
1CO.11.28	ˈDaa kinaallá ˈdugaka in máádhat er hátlé gólól Máá Guđoká balashálle ma kôny-, kululle ma înyká, hí hol hát ˈdabaanká dhaayo. 
1CO.11.29	Har máádhat Máá kúnnaa Guđóóllá gónle ˈduuwle ma kimisan-, tá balashá kuo-, kúlu úba ˈjioká, máá kinaallá ˈdéé ki iđinyo hol mé ki kokoo. 
1CO.11.30	Hééllá ˈdugaka in itín hurt kíchiallá gál burnayká fargogínt ˈdabe, basham kaadhdhe, gál túóy nyuoroká kufe. 
1CO.11.31	Har lul kúnnaallá máádhat yaalmitle hát ˈdabaanká eiy naateka, af kinaalka Waag hé múún gáál ma ˈdeđensen. 
1CO.11.32	Tá Máá kúnnaa Guđoká gáál ˈdeentééllá, mu afo gáál tataa, giri gál lesalloká ˈdeenylé muí ki iđimuoká muí muun gáál ma ki iđiminyká.
1CO.11.33	Aaléka, nyaaramchú, af giri hí hol af ká yíéđianna-, hí gólól Máá Guđoká golmosotoká, hol eegesée. 
1CO.11.34	Máá geer hí gaa bolowká er hí ˈbílle hé geere gaa kuo, giri gólól Máá Guđoká hí gáá yíéđiyyeka, hí hol ˈdéé ki iđiny mé ma ki kokonyká. Aalé yaalmisano éíy taakaká, yú ká yimieka, ha yú hí ká geđia.
1CO.12.1	Aaléka, nyaaramchú, hé shiicho-, Hím Naasan Waaˈgiet hí gálaat shigichoká yaalmisanolle hí hát ˈdabaanká eiy nannasatoká yú fede. 
1CO.12.2	Af giri hátle hí Waag moonnoyyeká, it waagam hódho-, ˈdeem ma hogonká vivisate, waagam kinaal úba hí baađisie. Hé kinaallá it óg. 
1CO.12.3	Aaléka, hééllá yú hí geeye, hé máá níínní Hím Naasan Waaˈgiet ˈdéé ki hogodho-, Yíésu he máá ˈdór ˈguoká yegetká mán. Máádhat har kieye, Yíésu he Máá Guđo he lulle mé ki yaalká, yieka, máá kinaallá Hím Naasan Waaˈgieto he ˈdéé ki hogodho.
1CO.12.4	Gál Kiristo héllé shiicho-, Hím Naasan Waaˈgiet hí shigichoká hé met hí hol ká burnayká, tá hééllá Hím Naasan Waaˈgiet tikiˈdééllá hí gáál shigicha. 
1CO.12.5	Gálaat hujichaam met hí hol ká burnayká Máá kúnnaa Guđoká ki nannaa, tá hujichaamééllá Máá kúnnaa Guđo tikiˈdééllá hí gáál shigia. 
1CO.12.6	He urit gálaat hí Waag he ki nannuoká hé hol ká burnayyeká, tá he urit eiy eiyyééllá Waag tikiˈdééllá hí gáál ká shigicha.
1CO.12.7	Gál Kiristo lulle héllé shiicho-, eiy eiyyeká Hím Naasan Waaˈgieto hí ká shigicha, giri gál Kiristo ki ˈdiˈdisoká. 
1CO.12.8	Mááká Hím Naasan Waaˈgiet ˈdéé hót ˈdaalimoká hí shigicha, héétí mááká Hím Naasan Waaˈgiet tikiˈdééllá ˈdéé hót he onyiká hí shigicha. 
1CO.12.9	Hím Naasan Waaˈgiet tikiˈdééllá mááká iiy yeenno shigicha, mááká hé shiicho máálle fargogint gál fursam ˈguoká ki bibisuoká shigicha. 
1CO.12.10	Hím Naasan Waaˈgietallá mááká fargogint hé ki af ˈdaˈdaboká ki ekemeyoká shigicha, mááká ˈdéé hót Waag gáá chimieká ˈdiiyiminyle shigicha, mááká hé Waag gáá yimieká ubaa hé aryáán gáá yimieká hol eiy gaa naasanle onyle shigicha, mááká afano éíy taaka-, Hím Naasan Waaˈgiet yé gáá ˈdeˈdeenká huogonle shigicha, héétí mááká af éíy taaka kinaal maalitle shigicha, giri muí gálaat eiy ki nannuoká. 
1CO.12.11	Hím Naasan Waaˈgiet tikiˈdééllá in hééllá lullééllá ekemeyche, hát gálaat ki feˈdoká in hé shiichóóllá gál Kiristo lulle eiy eiy shigicha.
1CO.12.12	Gón máádhat hé met hí hol ká burnayyeká. Tá metlé hol ká burnayye kinaallá in gon tikiˈd hoyche. Gón Kiristo úba hát tikiˈdééllá. 
1CO.12.13	Múúni ke gál Yuuˈdi yíekaʼ, ke gál gál Yuuˈdi muuninyká yíekaʼ, héétí ke gál gédeká yíekaʼ, ke gál géde muuninyká yíekaʼ, lul kúnnaallá ke Hím Naasan Waaˈgiet tikiˈdééllá gim nadhe, ke gál gon tikiˈdeká yie, Waag Hím Naasanlé tikiˈdééllá hé muun gáál gaa iđiche.
1CO.12.14	Gon hé mé tikiˈd muuniny, hé met hí hol ká burnayyeká. 
1CO.12.15	Kálmaréél ˈgas kieye, ˈDaa giri yú gíl muuninyká, yáá gónallá mé ˈdáá tikiˈd muuniny, har chieka, hé kinaallá hé tagle muuniny. ˈGas hé hátle gon mé ˈdáá tikiˈd muunîny? 
1CO.12.16	Kálmaréel net kieye, ˈDaa giri yú il muuninyká, yáá gónallá mé ˈdáá tikiˈd muuniny, har chieka, net hé hátle gon mé ˈdáá tikiˈd muunîny? 
1CO.12.17	Gon lulle he il tákámle onnônyka, háteeye he mamalla? Héétí gon lulle he net tákámle onnônyka, háteeye he onmisata? 
1CO.12.18	Tá gon metlé hol ka burnayyééllá alb Waag hí ki feefeˈdeká hí gaa kuokoyye. 
1CO.12.19	Tá gon lulle he gon ali tikiˈd onnônyka, hé kinaallá kín gon? 
1CO.12.20	Aaléka, gón met hí hol ká burnayyééllá he gon tikiˈde.
1CO.12.21	Il hé hát níínní gíl geđicho-, kieye, Yáá hé ko gaa fedo mán, chegetoká mán. Héétí me hé hát níínní ˈgas geđuo-, kieye, Yáá hé ko gaa fedo mán, yegetká mán. 
1CO.12.22	Hé ˈdúwaká he kieye, gon metlé ˈbaal ki hé đááliská ka dhaˈgasanallá, hé tág hujichaam hí ˈdúwa. 
1CO.12.23	Tá gon met ˈbaal gaalí aargiroká ke ma fediny-, gaalí aargiroká ma midhananyallá hé ke hát ˈdabaanká hé ˈdúwaká ká dhaˈgasan, ke đafaraam bubuo. 
1CO.12.24	Tá gon alb ˈbáál gaalí aargiroká taglééllá, hé ke hé gáál geer gaa ˈdeew-, ke đafaraam bubuoká ma ká dhaˈgaminy. Waag hé gónkúnno hátlé met hí hol ká eiy eiyyééllá hol af gaa kuokoyye, hé gónkúnno alblé niginiká hé ˈdúwaká hoyche. 
1CO.12.25	Hééllá Waag hí ekeychééllá he giri gon hol eiy ma gaa ˈgiˈgisan-, gon lullé met hí hol ká eiyye-, hol ki ˈgiiyyóóllá hol rangʼisamká. 
1CO.12.26	Gon har ali tikiˈd hí kulnateka, gónatí lulle úba hai kulnate, gon har ali tikiˈd gaalí ˈdúúw shieka, đo gónatí lulle ˈgarro hol geyie.
1CO.12.27	Itín hí gón Kiristo. Gón Kiristo met hí hol ka burnayyééllá met ˈbaal hí itíni. 
1CO.12.28	Tá gál gón Kiristóóllá hé Waag hí hujichaam eiy eiy met ki kuokoyye. Gál erkobká he gál alb fimiká, gál ki naamaká he gál Waag hí ˈdeem ka shigichoká, gál ki seđeká he gál gálaat ˈdeeny Waaˈgiet oonisuoká. Héétí gál hé ki af ˈdaˈdaboká ekemeyoká, ubaa gál gál fursam ˈguoká bibisuoká shíícholle ˈguoká, tá gál gálaat ˈdú ˈjeˈjeenká, ubaa gál gálaat hujichaamle met ki ˈgieká, héétí gál afano éíy taaka hogodhoká. 
1CO.12.29	He in lulkúnno ke gál alb fimikâ? Muuninyka, ke gál Waag hí ˈdeemle ka shigichokâ? Muuninyka, ke gál gálaat he oonisuokâ? Héétí muun lulkúnno ke gál hé ki af ˈdaˈdaboká ekemeyokâ? 
1CO.12.30	Muuninyka, ke gál gál fursam ˈguoká bibisuoká shíícholle ˈguokâ? Muuninyka, ke gál afano Hím Naasan yé gáá ˈdeˈdeenká hogodhokâ? Héétí muun lulkúnno he ke gál afano kinaal Waag hí maalitle shigicho-, gálaat af kinaal huogonle hélle eiy ki nannuokâ? Híʼi, hé hát kinaallá muuniny. 
1CO.12.31	Aaléka, hé shiicho ˈduuˈdúwaká feditle ˈgáa.
1CO.12.31	Tá káánaka yú yaalmit ˈdúwa-, ke ki ijo-, yaalmisano lulle a mé ˈdú gíriká hí ká geđia.
1CO.13.1	Har káána úba yú afano gálaatká ubaa afano gál ˈgasso-, urru-, Waaˈgietká onnôny-, kor yú gielmít manítaka, af kinaalka hé chia yú hogodho kinaal hát hé kaal he shesheenno. 
1CO.13.2	Tá yú Waag har ye gállé ˈdéé ka shigichoká mú tikiˈd hôny-, yú hé ger geđiká lulle ubaa ˈdaalím met lulle onnôny-, iiy yeen gumano alb gaa gugursichoká úba ˈgíiny-, kor gielmít mannânyka, yáá máá kátaká mán. 
1CO.13.3	Héétí har hé chia lulle yú ˈguoká yú gálaat shigîny-, sídhchú úba sillîny-, giri yú hol memeyoká, kor yú gielmít manítaka, yáá hééllá ˈduuw níínní gaa aargiroká mán.
1CO.13.4	Gielmít he geer gaa gúchi, gielmít hé geer ka guurá ˈgayyo, hé hinááf mán. Gielmít hé hol meeny mán, hé ma muurshany. 
1CO.13.5	Gielmít hé hát kern mantiká ma ká seseminy, hé hátlé feˈdoká gálaat mé ma ki tatiny, hé ídho ma ˈjobonony. Gielmít hé gálaat héllé ˈdeđewká mé ma ki sisin, 
1CO.13.6	hé hé ˈdeđewká geerle hí ma gaa memeen, hé ˈduuˈdúwaká geerlé hí gaa memeedhe. 
1CO.13.7	Gielmít he lúl hai ˈdú fafaata, he lulle ˈdaalleka iiy yeenno Waag gaa iđimicha, Waag hé ˈdúwaká hát he ekemeychoká hé óg, héétí he lullé mé ki chichirsata.
1CO.13.8	Gielmít íín hé el me hí ma ˈgiˈgin. Tá hé shiicho Waag hí gáál ka shigicho-, hát káána ˈdeem Waag hí gáál ka shigichoká ˈdiiyiminylé, ubaa afano Hím Naasan Waaˈgiet yé gáá ˈdeˈdeenká huogon, tá ˈdaalím ˈdéé hótlé íín lúl el met haí ˈgiidha. 
1CO.13.9	Muun káánaka hé ke hátle he lúl muog. Héétí ˈdeem Waag hí gáál ka shigicho-, ki ˈdiyeennallá hé gáál he lulle ma ká geđiny. 
1CO.13.10	Tá bár giri muun ke he lulle hát tagléká ke eiy nannasatká ali kí ˈdeennoká, ˈdaalim iraam mánnallá bárle đo el met haí ˈgidhe.
1CO.13.11	Af giri yú ninineyká, ˈdéé hótchú ubaa tawunychú, tá kaschú lulle hát hé máá ninniká. Aalé káána yú hirayallá, yáá yaalmit niganti kinaallá in gáá yimie. 
1CO.13.12	Hé káána ki argóóllá, he hát síbíl gaa boorochká ke he ki dhaˈgasan, tá bár ka chimetóótíá he lulle hát ˈdabaanká il ha ke ki aargira. Hé yú káána ógallá yáá tagano muog, tá bár ka chimetóótíá hát tikiˈde Waag ye alúl ógallá, hé kinaallá hát ˈdabaanká eiy ha yú naata.
1CO.13.13	Aalé káánaka, hé farguogo-, ke ˈguoká he iiy yeen ke Waag ka ˈguoká, ubaa hé ke met egessoká hát he ˈduuwawká ónyi, héétí he gielmíti. Tá hé seđééllá héllé hí a mé ijoká he gielmíti.
1CO.14.1	Aaléka, gielmít ˈgany ˈdú laađamíe. Héétí hé shiicho Hím Naasan Waaˈgiet hí gálaat shigichoká feditle ˈgáa, tá hé shiicho-, gálle Waag hí ˈdeem ká shigicho-, ˈdiyeenká feditle súm ˈgáa. 
1CO.14.2	Har máádhat af Hím Naasan Waaˈgiet yé gáá ˈdeˈdeenká ˈdéé ki hogodhoka, hé gálaat ma geđiny, Waago he geđia. Gálaat hé ˈdeeny muí hogodho kinaallá muog, mu hé geer geđi Waaˈgietká Hím Naasan Waaˈgiet ˈdaallé ki hogodho. 
1CO.14.3	Tá gál Waag hí ˈdeem ká shigicho-, ˈdiyeenká íín gálaato geđia, ˈdeemle gálaato ˈdiˈdisa, gogofsia, úba aabunsia. 
1CO.14.4	Máá af Hím Naasan Waaˈgiet yé gáá ˈdeˈdeenká hogodhoká, ínalle tákámlé hol ˈdiˈdisa, tá máá ˈdeem Waag hí ká shigichoká ˈdiyeenká íín gál Kiristo he ˈdiˈdisa.
1CO.14.5	Yú itín lulkícho hí afano Hím Naasan Waaˈgiet yé gáá ˈdeˈdeenká hí hogotoká yáá fedo, tá súm hé yú hí ki fedoká he itín hí ˈdeem Waag hí ká shigichoká ˈdiyeennoká. Máá ˈdeeny Waaˈgiet ˈdiyeenká hé máá af Hím Naasan Waaˈgiet yé gáá ˈdeˈdeenká hogodhoká ˈdú ˈdúwa. Tá mu har af kinaallá gálaat eiy ki nannuoka, hé kinaallá taglé, giri gál Kiristo lulle gúóf aargiroká. 
1CO.14.6	Aaléka, nyaaramchú, har yú hí ˈdu gáá yimie-, afano Hím Naasan Waaˈgiet yé gáá ˈdeˈdeenká hogodhoka, hé kinaallá meete ˈdúwa hí gaa aargiˈda? Tá yú hí hé Waag hí ye kí edhesicheká yíekaʼ, ˈdéé hót ˈdaalimoká yíekaʼ, ˈdeeny Waag hí ye ká shiicheká yíekaʼ, héétí he onisiny yíekaʼ, hééllá hé mákártaká yú hí ˈdu gáá sidheka, ití bal mé ma ki kakaan?
1CO.14.7	Fuorit ubaa hé éíy taaka gaalí arram ki ˈdaraan-, sidham mánnallá gaalí hát ˈdabaanká arram ma ki ˈdaraminyka, gálaat hé arram kinaallá hát ˈdabaanká eiy nannasat? 
1CO.14.8	Faˈd har shímle gaalí eiy ma nannasanka, yuoy faˈd kinaallá hát hí oos ki veveennoká háteeye he og? 
1CO.14.9	Hát tikiˈdééllá itín úba har hí ˈdéé hót gálaat hí ma kiimisanká hogotoka, gálaat háteeye ˈdeemkícho maala? Hé kinaallá ˈbakate hí geđicha. 
1CO.14.10	Biiy afano hol ká eiyye-, burnayká hí gaa ija, tá gál afano kinaallá maaloká hé ˈdeem gaalí hogodhoká hélle eiy nannasat. 
1CO.14.11	Tá har af máádhat hí hogodhoká yú móíytaka, af kinaalka yú mu íínka, hát máá kídh éíyyo muí ye ká dhaˈgama, mu íín úba yúka, hát máá kídh éíyyo yú ká dhaˈgama.
1CO.14.12	Aaléka, ˈdaa giri hí hé shiicho Hím Naasan Waaˈgiet hí gálaat shigichoká gófle hí ˈgayyoká, hé shiicho gál Kiristo ˈdiˈdisoká laatle laađamíe, gáál kí ˈdiiˈdisáa. 
1CO.14.13	Tá máá af Hím Naasan Waaˈgiet yé gáá ˈdeˈdeenká hogodhoká, hí Waag visat, giri Hím Naasan Waaˈgiet hí af kinaal eiy nímle shigichoká. 
1CO.14.14	Har yú af Hím Naasan Waaˈgiet yé gáá ˈdeˈdeenká Waag ki vivisatka, sídhchú hé Waag vivisato, tá kaschú íín hé Waag visan sídhchú hí vivisatóóllá muog. 
1CO.14.15	Aaléka, háte yú ˈdeeme? Sídhchú hí Waag viivisat, tá kaschú úba hí Waag viivisat. Héétí sídhchú hí arram ˈdaaraan, tá yú arram kaschú hí eiy nannasatoká úba ha ˈdarama. 
1CO.14.16	Har sídhkú Waag vivisato-, Waag memeychoka, gál Waag hurt gaa vivisato kinaallá, ˈdaa giri kuun hát Waag gielmít hol ˈdú nanniyyoká muogká, háteeye, Iiy-hí, he hí hát kinaallá yeet,
1CO.14.17	Hé ˈduwa, kó Waag gielmít hát ˈdabaanká hol ˈdú nanniyyo, tá gál kinaallá íín hé Waag visan kuallá hí ma ˈdiˈdisiny.
1CO.14.18	ˈDaa giri yú hí lulkícho afano Hím Naasan Waaˈgiet yé gáá ˈdeˈdeenká súm ˈdú hogodhoká, yáá Waag gielmít hol ˈdú nannuo. 
1CO.14.19	Tá gál Kiristo hol ˈdu gáá yiimieka, hurtle ha yú ˈdéé um shíí af Hím Naasan Waaˈgiet yé gáá ˈdeˈdeenká ki húógon. Hé kinaal afleka, yú ˈdéé um chen af kaschú hí ógká ki hogodho-, gáál he ki oonisuoka kalat.
1CO.14.20	Nyaaramchú, kaskícho hai kas um niginiká onnôny. Hát um nigini-, hé ˈdeđewká muogká yeedhíe, tá kaskícho hí kas gál hirayká cheet. 
1CO.14.21	Warˈgat Waaˈgiet kieye,
1CO.14.21	Yú gálallá gál éíy taaka-, afanolle gaalí muogká
1CO.14.21	ha ki geđia,
1CO.14.21	tá har úba káána hát kinaal kátaka,
1CO.14.21	gaal hé ye a nee ma kokony,
1CO.14.21	Máá Guđo Waag hí yie.
1CO.14.22	Aaléka, afano gálaat hí muogká huogonle he hé gál Kirísto iiy yieká ˈdiˈdisoká muuniny, he hé gál Kirísto iiy ma yéenká hí argeka, gáál taalle mé guuđanayoká. Tá ˈdeem Waag hí gáál ka shiicheká ˈdiiyiminyle he hé gál Kirísto iiy ma yéenká mé ma guuđanany-, héétí gál Kirísto iiy yieká ˈdiˈdisoká.
1CO.14.23	Kálmaréélka, it Kiristoká lulkícho hí hol ˈdu gáá chimie-, lulkícho hí afano Hím Naasan Waaˈgiet yé gáá ˈdeˈdeenká hogotoka, tá gábáríchatí, muuninyka, gál Kirísto iiy ma yéenká hí hurt ká hileka, gaal hé gál sigiraam hí fameká hí ma ká dhaˈgaminy? 
1CO.14.24	Hé kinaallá afleka, har lulkícho ˈdeem Waag hí ká shigichoká hí ˈdiyeenno-, tá máá gábáríchatí, muuninyka, máá Kirísto iiy ma yéenká hí hurt ká hileka, he lullé mamaloká hí bíl hođia, ađaabanolle kiimita, 
1CO.14.25	mú tawunylé geer geđiká Waag haí ká eedhesicha, tá mu Waag met les kurram hai gaa ˈdarama, Waag viita, tá hí geđia, kieye, Hé ˈduwa, Waag hé hí hurt gaa iđo, haí yeedhe.
1CO.14.26	Nyaaramchú, háteeye ki yeedhe? Af giri hí hol ˈdu gáá chiimet-, hí Waag hol ˈgar vivisatoká, mááká hé ár ka ˈdaraanká ˈguo, mááká hé he onisiny gáál af ki tatuoká ˈguo, mááká hé Waag hí kí edhesicheká ˈguo, mááká hé ˈdéé hót af Hím Naasan yé gáá ˈdeˈdeenká kí hogodhoká ˈguo, héétí hé máá ˈdéé hót af kinaal gáál eiy ki nannuoká ˈguo. He lulle hí hé gál Kiristo ˈdiˈdisoká onnow.
1CO.14.27	Har gálaat afano Hím Naasan yé gáá ˈdeˈdeenká ˈdeem ki hogodhoka, hí naam, muuninyka, hí seđ tákámle onnow, tá hí hol kal ˈgiiˈgidhuo, héétí máádhat hí gálaat ˈdeem kinaal eiy ki naannuo. 
1CO.14.28	Tá har máá gálaat af ki nannuoká líítaka, af kinaalka máá af Hím Naasan Waaˈgiet yé gáá ˈdeˈdeenká ˈdéé ki hogodhoká fedoka, hí shab yeet, hí íín ubaa Waag hol gieđuo.
1CO.14.29	Gál Waag hí ˈdeem ka shigichoká, naam yíekaʼ, seđ yíekaʼ, hí ˈdeem kinaal ˈdiiyeen, tá gálatí hí ˈdeem kinaal ˈduuwle eiy naanasat. 
1CO.14.30	Tá máá Waag hí ˈdeem ká shigicho kinaal hátlé ˈdéé af ká ˈguoká, gál ál kinaal ijoká mú tikiˈd har Waag hí ˈdéé hót kí edhesicheka, máá ˈdéé hogodho kinaal hí ˈdeenyle ali kuo, hí mú kar shuo. 
1CO.14.31	Hatallá in it lul kíchia Waag hí ˈdéé ka shigichóóllá hát taataká haí ˈdiyeenne, giri gálaat lulle he oonoot-, gofononká. 
1CO.14.32	Gál Waag hí ˈdeem ká shigichoká har kar argeka, hí ˈdeeny Waag hí ka shigiche kinaal ˈdiiyeen. Har kar ma arginyka, hí shab yeet, 
1CO.14.33	ˈdaa giri Waag he máá gáál mé guuđanayoká muuniny, he Waag naannaká.
1CO.14.33	Hát káána gál Kiristo lulle albano mákártaká met hí hol gaa aargiro-, Waag vivisat-, 
1CO.14.34	gál ˈdiet íín hí gaa shaballá, itín af giri me hí hol aargiroká gál ˈdiet úba hí shab onnow. ˈDég alb kinaal ˈdeem gaa hogotoká hé tagle muuniny. Hát hemurít hí chiekáka, ˈdég hí gáál af nee kuokoyyo, chieká. 
1CO.14.35	ˈDég har ˈdéé hót eiy nannasatoká feˈdoka, hí ényle beelemle gaa heegeset. Min gál Kiristo hol ˈdú sienyle hurtle ˈdéé gaa hogotoka, hé kinaallá hé tagle muuniny.
1CO.14.36	ˈDeeny Waaˈgiet hí dhaaycheká in itíni hí yé gáá ˈdie? Ebá, itín tákáma hí mé đig ká yie? 
1CO.14.37	Máádhat har máá Waag hí ˈdeem ká shigichoká, muuninyka, máá Hím Naasan Waaˈgiet atimle el gaa igiroká hol ká dhaˈgasanka, hí ˈdeem yú ka veerééllá hát he hemurit Máá kúnnaa Guđoká yé gáá ˈdieká hí ká dhaayo. 
1CO.14.38	Tá máádhat har hééllá nee ma kokonyka, ha gaalí af nee kôny.
1CO.14.39	Aaléka, nyaaramchú, ˈdeem Waag hí ká shigicho-, hí ˈdiyeennoká feditle súm ˈgáa, tá gál afano Hím Naasan Waaˈgiet yé gáá ˈdeˈdeenká hogodhoká haí afano kinaal huogonle gáá momôny. 
1CO.14.40	He lullé hí ekemeychoká, hát midhab-, tagléká eekemeyyíe.
1CO.15.1	Aaléka, nyaaramchú, Fayam Midhab-, kis yú hí kí ˈdiiyime-, hí iiy chie-, hí tág ki taalallá, bá yú hí káána ááy kí naa. 
1CO.15.2	Fayam Midhaballá in hí rubach gaa aargiˈda. Hé kinaal har Fayam yú hí ki ˈdiyimeká hí tág ki taalka. Tá har hí tág ma ki taalinyka, af kinaalka iiy yeenkícho taalle hállééllá.
1CO.15.3	Yáá Fayam súm ˈdúwa-, Waag hí ye ká hilsicheká hí ká hilsie, giri Kirístolle ađaabanokúnno ˈdú kufeká. Hééllá hé Warˈgat Waaˈgiet kis hí hote.
1CO.15.4	Héétí mú hé gaalí galie, tá gíl ki seđeká mu hé loolnodhe, Waag hí uushich yé gáá ˈdeeyche. Warˈgat Waaˈgiet úba hé hééllá hote.
1CO.15.5	Kirísto uushich yé gáá ˈdieká, mu Kéfas
1CO.15.6	Waaséél mu gál hí iiy yie-, kúˈd chen a yíé ˈdieká yé ˈdú gáá ˈdie. Gál kinaallá afééllá gúch hé alb ijo, tá ˈbaal hé guraam hí guure. 
1CO.15.7	Tá gál kinaal el ˈdaal, mu Yákob yé ˈdú gáá ˈdie, waaséél gál alb fimiká lulle yé ˈdú gáá ˈdie.
1CO.15.8	Aalé hé kinaal lulle el ˈdaal, mu yáá máá hát máá bár tagle muuninyká gaa ˈdalidheká, yaa he ye yé ˈdú gáá ˈdie.
1CO.15.9	Yú Kirísto gállé alb fimiká máállé biiy el ˈdaˈdká. ˈDaa giri yú kis gál Kiristo manyjasieká, yú onnônyka, gaal hé ye mú máállé ali gaa kaanyká ma yégen. 
1CO.15.10	Tá Waag ˈdúˈjímle ˈdaalleka in yú hát ijóóllá yie. ˈDúˈjím Waag hí ye ká shiichééllá hé hé guđo-, midhabká ekenyle ye yé ˈdú ˈdeeyche, yáá gál alb fimíítí hujich súm ˈdú nie. Tá hújích yú níéllá hé ˈdaa fargogintchú yú ma ki níiny, he ˈdaa ˈdúˈjím Waag hí ye shiichééllá fargogintlé yú Waag hujich ki nie. 
1CO.15.11	Aaléka, yú hí ki ˈdiyime yíekaʼ, gál alb fimíítí hí ki ˈdiyime yíekaʼ, fayam nyiin nyí ˈdiyeennallá áwúlle tikiˈde, fayám he fayam hí iiy chíéllá tákáma.
1CO.15.12	Aaléka, ˈdaa giri fayam nyí ˈdiyeennallá kieye, Kirísto hé geđi luolnodhe, Waag hí uushich yé gáá ˈdeeyche, chieká, tá háteka itín ˈbaal hí kieye, Gál kufeká hé geđ ma loogolnon, uushim yiem ma gáá ˈdeˈdeminy, hí chegetóol? 
1CO.15.13	Har hé hí hogotóóllá ˈdúúw kátaka, af kinaalka Kirísto hé geđi ma lóólnon, Waag hí uushich yé ma gáá ˈdéeny. 
1CO.15.14	Tá Kirísto har geđi ma loolnon-, Waag hí uushich yé ma gáá ˈdeenyka, hé nyí ˈdiyeennallá af kinaalka, hé kátaká mán, héétí hé hí iiy chegetóóllá hé úba kátaká mán.
1CO.15.15	Héétí, ˈdaa giri nyíín nyí kieye, Kirísto hé geđi luolnodhe, Waag hí uushich yé gáá ˈdeeyche, nyí chíéllá har hódho kátaka, nyiin af kinaalka Waago nyí hódho af kaayye. Tá gál kufeká uushim yiem gáá ˈdímle har hódho kátaka, af kinaalka Waag hé Kirísto uushich yé ma gáá ˈdéeny. 
1CO.15.16	Har gál kufeká Waag hí ma logolnony-, hí uushim yiem ma gáá ˈdeđinyka, af kinaalka Kirísto hé hátle uushich gaa iifo. 
1CO.15.17	Tá Kirísto har geđi ma loolnon-, Waag hí uushich yé ma gáá ˈdeenyka, af kinaalka iiy yeen kíchia hí Kirísto ka ˈgayyáállá hé nyag mán, it hátle nyuogim ubaa ađaabano gim gaa iđa. 
1CO.15.18	He har hát kinaal kátaka, gál Kirísto iiy yie-, tá kufeká hé úba rubach ma árginy, bađay. 
1CO.15.19	Har iiy yeen kúnnaa ke Kirísto iiy yíéllá bár ke les ˈdug ˈdú ijóóllá tákámle gáál ki midhínta-, biiy íín luolmit biiyoká manítaka, af kinaalka yaalmitkúnno hé tág yaalmisano gál les ˈdug ˈdú ijóóllá lúl ˈdú ˈdeew.
1CO.15.20	Tá Kirísto íín hé geđi luolnodhe, hé Waag hí uushich yé gáá ˈdeeyche, ˈdaa kinaallá ˈdugaka, gál mú iiy yieká hát he uushim yiem gáá ˈdeˈdeenká hé ke óg. 
1CO.15.21	Hát káána mú tikiˈd ˈdaalle kufach hí ka nadhééllá, gál kufeká uushim yiem gáá ˈdímle úba mú tikiˈd ˈdaallé he ká nadhe. 
1CO.15.22	Gálaat lulle ˈdaa giri Áˈdam yé gáá ˈdieká in kufach hí igira. Hát tikiˈdééllá ameeny gál lúl Kirísto hol ˈdú fafaanká kufeka, Waag geđi haí logolnoycho. 
1CO.15.23	Uushim yiem gáá ˈdím aleđuđaatle hatallá: erkob Waag Kirísto uushich yé gáá ˈdeeyche, héétí af giri Kirísto hol ká nannaatká gál Kirísto hí léká Waag hí uushim yiem gáá ˈdeđicha.
1CO.15.24	Hé kinaal el ˈdaal, Kirísto kansimano ubaa gugúch, tá fargoginsam lulle hai ká aađadhdha, mu guchlé he aargiro kinaallá ˈJaallé Waag gíl geer hai gaa kakaa. 
1CO.15.25	Hé kinaal metle, hát Waag hí muˈdeká mu hé kansím ˈguo, ˈdaab hé hí ka kídhká lulle Waag hí mú kansimle gim ma gaa iđîny-, muí met les ma ki ˈdíinká.
1CO.15.26	Kufach he kídhích muí biiy el ˈdaˈd mán gaa hođuoká. 
1CO.15.27	Warˈgat Waaˈgiet kieye, Waag hé he met lulle mú kansimle gim gaa iđiche,
1CO.15.28	Tá af giri he met lulle Kirísto kansimle gim gaa ijoká, mu ííni Iny Waaˈgietallá dhúrle úba Waag gimmo hol gaa iđimia, giri Waag he lúl mé ki taalká.
1CO.15.29	Waag har onnônyka gálaat geđi ma logolnony-, hí uushim yiem ma gáá ˈdeđinyka, gál gál kufeká afleka gaalí bie gim nannúóllá háte he ˈdeeme? Tá Waag gál kufeká geđi ma logolnonyallá har ˈdúúw kátaka, af kinaalka háteka gáál gál kufeká ˈdaalle gaalí bie gim ki nannúol?
1CO.15.30	Héétí háteka aadh lulle nyí hol kúfach mé ki kokoyyóol? 
1CO.15.31	Nyaaramchú, yú aadh lullé kufach ye kí higila. Hééllá he ˈdaa geer gaa meen it Máá kúnnaa Guđo Yiesu Kirísto iiy chieká yú hí gaa argééllá ˈdaallé yú ki ˈdodhdhe. 
1CO.15.32	Yú onnônyka har máá kufeka, Waag geđi hí ma logolnonyká kátaka, af kinaalka laat yú ubaa gál bíne kach ˈguo-, ˈjien Efeso gaa ijóóllá nyí hol ki lađaanneká ˈduuw máre he ˈgayye? Har gál kufeká Waag hí geđi ma logolnonyka, af kinaalka ˈdéé hót giri kieye, Beríka in ke kufuma háluke, kí he kuo, kí he ˈjio,
1CO.15.33	Aaléka, ha gaalí bađisîny. Sheel ˈdeđewká húgúm midhabká hai ˈdeđeneyche. 
1CO.15.34	Kas ˈdúwaká ˈgáa, hé ˈdeđew-, Waag hí ma fedinyká hayyíe. Yú hí geeye, hééllá gon he kern ˈgin, ˈdaa giri itín ˈbaal hí Waag muogká.
1CO.15.35	Mááká kálmaréél ˈdéé hótéél hai ká hegete, kieye, Gál kufeká hát máre Waag hí uushim yiem gáá ˈdeđicha? Gaal gón máre geđi Waag hí shigicha? hai yeedhe. 
1CO.15.36	Kó đeech-, hatal chegetóol! Áár les fiiyyeka, ˈdaab af hí eiy ma ˈdíinyká, hé hirich hí yé ma ká ˈdeeminy. 
1CO.15.37	Hé hí les fafiyyoká, ár siindi yíekaʼ, ˈguom éíy taaka árle yíekaʼ, hé kinaallá taalle arram, hé ˈguor wáásaka ka ˈdeˈdeenká muuniny. 
1CO.15.38	Waag arram kinaal gón éíy taaka-, he ki feˈdoká hai shigicha. Arram met hí hol ka burnayallá, gónlé Waag hí shigichóóllá lúl hol ká eiyye.
1CO.15.39	Hé lesalloká lúl gónle hol ká eiyye, gálaat hé gónle ˈguo, bine hé gónle ˈguo, kimír hé gónle ˈgayyo, bee hé gónle ˈguo. 
1CO.15.40	Hé urruká hé gónle ˈguo, hé lesietká úba hé gónle ˈguo. Gón urruká midhantle ubaa gón lesalloká midhantle hol ká eiyye. 
1CO.15.41	Aadh hé édhúmle ˈgayyo, ˈguiy hé édhúmle ˈguo, hidhino hé úba édhúmle ˈguo, tá hidhino edhum úba hí hol ká eiyye.
1CO.15.42	Gál kufeká Waag hí uushim yiem gáá ˈdeđichoká yaalmisanolle úba hát kinaallá. Gón gálaat gaalí ˈgoˈgodhóóllá he gón mooˈdoyyoká, tá gón gál Waag hí uushim yiem gáá ˈdeđichoká hí aargiroká he gón ma kufuminy-, ma mooˈdonyká. 
1CO.15.43	Gón gaalí ˈgoˈgodhóóllá he gón kuyye-, ˈdúúw mánká, tá gón Waag hí uushim yiem gáá ˈdeđichoká he gón fargogiyyo-, ˈdúúw ˈgayyoká. 
1CO.15.44	Gón gaalí ˈgoˈgodhóóllá he gón aađa-, lesalloká, tá gón Waag hí uushim yiem gáá ˈdeđichoká he gón urruká. Biiy har gón lesalloká ˈgayyoka, hé úba gón uratiká ˈgayyo.
1CO.15.45	Warˈgat Waaˈgiet kieye, Áˈdám erkoballá hé máá sidh ˈguoká yie,
1CO.15.46	Muun erkob gón aađa-, lesietká ke aargira. El gaa igíˈdelle, ke gón urietká aargira. 
1CO.15.47	Máá erkob-, Áˈdamlééllá, hé máá Waag hí eeˈd lesalloká tág gaa niiyyeká. Tá Máá ki naama-, Kirísto lééllá úrro he gáá yimie. 
1CO.15.48	Gál lesalloká he hát máá Waag hí eeˈd tág gaa niiyye-, Áˈdamlééllá. Héétí gál urietká he hát Máá úr gáá yimie-, Kirísto lééllá. 
1CO.15.49	Hát yaalmit máá Waag hí eeˈd tág gaa niiyyééllá yaalmitle káána ke ˈgúóllá, in aadh ˈdaatika, Máá úr gáá yimíéllá yaalmitle ke kaadhdha.
1CO.15.50	Nyaaramchú, hé yú hogodhoká hééllá: Gón kúnnaa ke ˈgúóllá hé Guch Waaˈgiet ma higiliny, héétí hé kufunan-, mooˈdowká hé ál luolmit biiyóótíá úba ma lileny.
1CO.15.51	Bá dhaayyíe, hé geer geđiká yú hí geeye, múún lulkúnno hé ki ma kufuminy, tá lulkúnno hollo ko hol gaa soromo. 
1CO.15.52	Hééllá he af giri faˈd biiy el ˈdaˈdká úr gáá sheennoká. Af giri faˈd kinaal sheennoká, gál kufeká Waag uushim yiem haí gáá ˈdeđicha, gaal hé geđ ma kufuminy, lulkúnno hát in hol ki ˈdony af hí tikiˈdekáka hollo ko hol gaa soromo. 
1CO.15.53	Hát Waag hí muˈdeká, gón kúnnaa kufunanno-, mooˈdoyyóóllá, in hol gaa soroonno, gón ma kufuminy-, ma mooˈdonyká chegedhe. Múúni ke kufunanallá in ke hol gaa soromo, ke gál ma kufuminyká yegedhe.
1CO.15.54	Af giri gón kúnnaa kufunanno-, mooˈdoyyóóllá gón ma kufuminy-, ma mooˈdonyká cheget-, ke gál ma kufuminyká yegetká, af kinaallá hé Warˈgat Waaˈgiet hí hoteká hai ˈduuwaa, giri kieye, Kúfach oosle hé Waag hí el mé ˈgidhiche,
1CO.15.55	Kúfach, ooskú aayye? Fargogint kua innum ˈdéént gálaat ˈdú iđimicheká aayye?
1CO.15.56	Kufach fargogintlé gálaat innum ˈdéént ˈdú iđimicheká nyuogim ubaa ađaabano he yé gáá ˈdeˈdeme. Nyuogim ubaa ađaabano íín fargogintle hemuumuríti he yé gáá ˈdeˈdeme.
1CO.15.57	Aalé Waag Máá kúnnaa Guđo Yiesu Kirísto ˈdaalleka muun gáál fargogint ke hééllá lulle kí aađaatká ka shigichóóllá, kí gielmít hol ˈdú naannuo!
1CO.15.58	Aaléka, nyaaram chia yú gielallo, taganokícho ˈdée, ha gaalí riitisîny. Aadh lulle Máá kúnnaa Guđoká hújíchle taalle hát ˈdabaanká naannáa. Hujichaam lullé hí Máá kúnnaa Guđoká ki nanniyyóóllá hát hé midhabká hí yé gáá ˈdeˈdeenká it óg.
1CO.16.1	Aaléka, birm hol ˈdu gáá shuuniny-, tá gál Kiristo ˈjien Yerusalem gaa ijoká ali ˈdú kaanyle ˈdaalleka, hát giri yú gál Kiristo Galatiaká ˈgásle ki geeyká itín úba hát kinaallá ˈdée. 
1CO.16.2	Lul kíchiallá, rám tiiyaká kúlíchlé erká
1CO.16.3	Yú ká yimieka, gál hí meet veveennoká Yerúsalem ali ha yú ˈdú fafaa, warˈgasano gáál sienyle hélle hogodhoká úba gáál ha yú shigia, gaal hé kíchia shiichoká gál Kiristo al kinaalloká hai ˈdú siidha. 
1CO.16.4	Har yú úba seseenká tagle kátaka, gáál hollo nyí hol egeete.
1CO.16.5	Yú yáá sieny Makeˈdonia ˈguo. Lés kinaal siemlé yú gaa seseenká yú beeteka, bííykícho mé ha yú ká nannaa.
1CO.16.6	Yú ká yimieka, álká rám guđoká afo ke hol yíéđima, ˈguiyam ˈdeenyietká amú lúl ál kinaallá ha yú ki beđita. Tá af giri yú kekeenká, ˈgasso hí ye gaa kokoyyo, alb chia mé nannuoká mé ha nannaa. 
1CO.16.7	Yáá rám iraam mánká tákámle ke hol af yíéđianká ma fediny. Har Máá kúnnaa Guđoká hí gaa fedoka, rám mákárta ilishká afo ke hol yíéđima. 
1CO.16.8	Héétí, ˈdaab ˈjila Bentekos
1CO.16.9	ˈdaa giri Waag ye kár guđo hujichká ˈjienééllá gaa shiicheká. Tá ˈjienééllá álle hé gál burnay-, ye mé il gaa ˈgieká hí gaa ijo.
1CO.16.10	Tímote har hí ˈdu gáá yimieka, hai el tól ki íđiny, mú mé guđáan yiedhíe. Hát yú hújích Máá kúnnaa Guđóóllá nannúóllá, mu íín úba Máá kúnnaa Guđóóllá hújíchlé he nannaa. 
1CO.16.11	Máádhat hai mú il bís ki dháany. Af giri mu ká kekeenká mú ˈgas gáá kóo, mu hé naanná ká yimet. Yú mu íín ubaa gál nyaaramká hol ˈguo-, ká fafaanká egese.
1CO.16.12	Aaléka, ˈdaa nyár kúnnaa Abolloskáka, yáá mú af burnayká ki guofsie, giri mu gál nyaaramká hol egeet, gaal itín hí af kí ˈdeˈdeenká. Tá mu íínka, káána hé aleđuđugul muí ka yiimetká muuniny. Mu kar argeka, hai ká yiimedhe, af haí kí ˈdeeme.
1CO.16.13	Aaléka, in banáa, iiy yeenkícho tagano gaa ˈgée, nyaa liledhíe, fargoogóo. 
1CO.16.14	He met lullé hí ekemeychoká hát gielmitiká eekemeyyíe.
1CO.16.15	Estéfanas ubaa ˈbíl geerle hát he gál er lés Akayaka Kirísto iiy yie-, hújích Waaˈgiet hol ˈdú sillie-, gál Kiristo ki nannúóllá it óg. Nyaaramchú, gillo yú hí ki efe, 
1CO.16.16	gál hatallóóllá ubaa gál lulle hújích Máá kúnnaa Guđóóllá hát ˈdabaanká gaa lađaanallá gál ˈdúwaká ka dhaayyíe, a nee kookóo.
1CO.16.17	Yáá tág Estéfanas, ubaa Fortunátas, tá Akáíkas ye kí famééllá ye geer gaa meey. Gálallá hé fiirit kíchia yú hí fiirieká ye mé gaa bađisie. 
1CO.16.18	Gaal hát hí guofsíéllá hé tág úba ye guofsie. Gál hatallóóllá ˈdúúw shía.
1CO.16.19	Gál Kiristo lés Asia alble gaa ijóóllá hé hí naa ká yie. Akúla ubaa Biríska tá gál nyaaram gáál ˈbílle hol ˈdú seseen-, Waag gaa vivisatallá ˈdaa meeny Máá kúnnaa Guđóóllá ˈdaalleka hé tág hí naa ká yie. 
1CO.16.20	Gál nyaaram állá gaa ijóóllá lulle hé úba hí naa ká yie. Naa gielmitiká hol naa ki yiedhíe.
1CO.16.21	Yáá Báulo lééllá naa chiallá gíl chia yú kí veere. 
1CO.16.22	Máá Máá kúnnaa Guđóóllá ma geelnenyká hí ˈdortó argo. Máá kínyaa Guđóóllo, ka ˈjé! 
1CO.16.23	Máá kúnnaa Guđo Yíésu lééllá hí ˈdú ˈjeeˈjeen. 
1CO.16.24	Gielmitchú ˈdaa Yiesu Kiristoka lulkícho hol af yíéđía.
2CO.1.1	Yú he Báulo, máá Waag hát hí ki feˈdeká hí máá ali gaa kaany-, Yiesu Kiristoká hoycheká. Warˈgatééllá yú ubaa nyár kúnnaa Tímote it Kirísto iiy chie-, hí ˈjien Korinto gaa iđáállá ubaa gál Kiristo lulle lés Akaya gaa ijoká lul kíchia ke hí ˈdu gáá veere. 
2CO.1.2	ˈJaa kúnnaa Waag ubaa Máá kúnnaa Guđo Yiesu Kirísto hí ˈdú ˈjeeˈjeen, hí naanná shiiguo.
2CO.1.3	Máá kúnnaa Guđo Yiesu Kirísto ˈJaallé Waag kí meemeyo. Waag he ˈJaa kúnnaa geer ka guurá ˈguo-, gáál hát lulle gogofsuoká. 
2CO.1.4	Mu manyjany nyiin il hí nyí argiyyééllá lulle ˈdaalleka in mu nyí gogofsia, giri gál mákárta-, manyjany il hí argiyyeká ˈdaalleka nyiin úba nyí gál kinaal gogofsichoká. Góf muí nyí gogofsúóllá in nyiin úba nyí gál manyjany il hí argiyyééllá nyí ki gogofsicha. 
2CO.1.5	Hát káána Kirísto ˈdaalleka he il súm hí gáál aargiˈdóóllá, Waag íín súmo ˈdaa Kiristoka nyí gogofsicha. 
2CO.1.6	Nyíín har gálaat nyí maanyjasieka, hé kinaallá góf kíchia ubaa rúbách kíchia he yé ˈdú ˈdeˈdeme. Tá Waag nyí gogofsichóóllá, nyíín ha ke hí gogofsia, giri hé il hí nyí argiyyééllá úba itín il hí argiyyeka, hí mé ki chichirsataká. 
2CO.1.7	Hééllá ˈdaakíchoka ˈduuwle nyáá nyí óg, manyjasiny hát káána nyiin il hí nyí aargiˈdóóllá itín úba hí aargiˈdóóllá, góf Waag hí nyí shigichóóllá Waag úba haí shigicha.
2CO.1.8	Nyaaramkínyo, manyjasiny lés Asia il hí nyí gaa argiyyeká hí muogká nyáá nyí ma fediny. Hé il hí nyí argiyye kinaallá hé tág af kinaallá nyí ˈdú ilshandhe, rúbáchkínyo úba nyí yé gaa ˈdiiyye. 
2CO.1.9	Nyíín af kinaallá gál kufunanká nyí hol ká dhaayche. Yaalmit kinaal ˈdugaka in nyí laat kínyaa nyí tákámkínyo lađaanneká nyí hayche, nyí Waag gálaat uushim yiem gáá ˈdeđichóóllá bala ˈdú niiyye. 
2CO.1.10	Waag hé tág kúfách nyí ki ˈgierˈgerneyká nyí gaa riiyye, tá Waag geđi ha nyí rianna. Nyíín nyáá nyí mú iiy chie, nyí mú sidhamkínyo gíl geer fiiyye, tá mu taalle ha nyí ririma. 
2CO.1.11	Itín ˈdaa giri hí nyí Waag kí vivisatóóllá Waag af haí maalla, Waag ha nyí ˈdú ˈjeenne, tá hé kinaal ˈdaalleka gál burnayká Waag gielmít hollo hol ˈdú nannaa.
2CO.1.12	Nyiin hé midhab-, nyí ekemeyche-, nyí ki ˈgađasannoká nyáá nyí ˈgayya. Hé kinaallá he húgúm ˈdúwa-, leđuđugulle-, Waaˈgiet nyí lésallá ki iđa-, ke hí hurt ki ijóóllá. Nyiin nyáá nyí ˈdaalim gálaat lesalloká el ma gaa igiriny, nyíín geer guura Waaˈgieto nyí ki iđa, nyí af tatiyya. 
2CO.1.13+2CO.1.14	Hé ki hí ˈdu gáá veerééllá he hé hí totoycho-, hí eiy nannasatoká tákáma. It héél ˈbaal hol eiy gaa naasate, tá héél hát ˈdabaanká hí hol eiy gaa nannasatoká yú fede, giri Máá kúnnaa Guđo Yíésu kúlíchlé ˈdeem hol eiy gaa nannuoká ali kí ˈdiiyyeka, hát tikiˈde ˈduuwkínyo he itínííllá, itín úba ˈduuwkícho he nyííni.
2CO.1.15	ˈDaa giri yú hí ˈduuw heelloká ka ˈguoká, yáá erkob hí af kí ˈdeˈdemeká fede, giri yú hí onnônyka a naam gáá nannaat-, hí ye ˈdúˈjím a naam gaa aargiˈdaká. 
2CO.1.16	Sieny chia yú Makeˈdónia ka yiimíéllá, yú hí gáá nanadhe-, tá ˈdaal hol gáá nannaatká úba hí af kí ˈdeˈdemeká onnônyka fede, giri hí ye ˈgas gaa kokoyye-, sieny chia Yuuˈdiaká mé vereneká. 
2CO.1.17	Itínka, yú hállééllo sienychú hol gaa lay? Yú hát he gál lesallo-, héllé huogodhoká el ˈgiˈgisat-, hé iiy-hí yeetká geđi híʼi yegetkâ?
2CO.1.18	Hát káána Waag ˈdeenylé hogotoká ˈduwasichóóllá, ˈdéé hót kínyaa ke hí geey-, Iiy-hí, ke hí yieká, nyáá nyí hállééllá hol ma gaa lâny. 
2CO.1.19	Iny Waaˈgiet-, Yiesu Kirísto-, yú ubaa Silfáánas, tá Tímote ke hí hurtkícho gaa ˈdiyimééllá mu hé iiy-hí ma yegen, kor wáásaka, héllé kinaal el mé ma ˈgiisan, híʼi, ma yegen. Mu héllé hogodhoká hé ˈdúwaká tákáma. 
2CO.1.20	He lullé Waag hí muun gáál af iđichééllá hé Kirísto hí ˈduwasie, in ke mú af ˈdúúw hođita, ki iiy-hí yegedhe. Héétí úba ˈdaa Kiristoka, muun, Iiy-hí, he hí hát kinaallá yeet, ke yegedhe, giri Waag hééllá ˈdúúw gaa egeetoká. 
2CO.1.21	He Waago nyiin ubaa itín gáál waarate, gáál gál Kirísto hát ˈdabaanká ki ˈgieká hođicha. 
2CO.1.22	Waag íínííllá hé muun gáál gúíyle guyye, Hím Naasanle gáál gaa iđiche, giri he lullé gáál af iđichééllá hát ˈduuwawká ke ógká.
2CO.1.23	Hé yú hogodhóóllá hát ˈdúwaká hé Waag hí óg, yú Korínto ma ka yímenallá he ˈdaa giri yú geđi hí ma ki lolodhminy-, ger hí ma gaa ˈdeđenenká. 
2CO.1.24	Iiy yeen kíchia hí Kirísto ka ˈgayyáállá ki iđinyle ˈdugaka he he ke hí ki mumura muuniny. Nyiin yiiró ke hí gaa chichiˈda, giri ger hí gaa memeetká. It aalé káánaka iiy yeenkícho tagano ki ˈgiiyya.
2CO.2.1	Aalé yú hol mé ˈdéé gaa eedhdhe, giri yú hí geđi ma ˈdu gáá yiimen-, yú hí ger ma gaa ˈdeđenenyká. 
2CO.2.2	Har yú hí ger gaa ˈdeeneyka, mááya ye geer gaa memeye? Máá yú geer gaa ˈdeeneyká kír hé ye geer gaa memeyo? 
2CO.2.3	Warˈgat toomééllá yú hí ˈdu gáá veereká, af kinaallá hé yú tawueká, yú álkícho ka yímenka, gál onnônyka ye geer gaa memeyká geer hai ye gaa ˈdeđeney, yú yie. ˈDaa kinaallá in yú ma kí yímen. Hé yú ógká, he yú geer ye gaa meedheka, itín úba ger haí gaa meedhe. 
2CO.2.4	Warˈgat kinaallá yú ka vereneká, yáá geer gaa méént ma kí véériny, geer ˈdéént ubaa imiro yú kí veere. Tá yáá kieye, gáál geer gaa ˈdeeneye, ma yéen, he giri gielmit guđo-, yú hí ka ˈguoká hí kiimisatoká.
2CO.2.5	Tá máá hurtkícho he ˈdeeneyká hé yú tákámchú ye geer ma gaa ˈdeenêny, gíl ˈdáá tikiˈdka itín lul kíchia hí ger gaa ˈdeeney. Ha yú hí súm ˈdú ˈdíiny. 
2CO.2.6	Máállá ˈdeensen it ilish hí ˈdeenseteká hé hí ka gúúđo. 
2CO.2.7	Hééllá káána he af giri hí mú ˈdú ˈjeˈjeenne-, hí mú gogofsichaká, giri mú geer ˈdéént hí ma ˈdú iilshananká. 
2CO.2.8	Aaléka, gillo yú hí ki efe, gielmit hí mú ka ˈgayyaká mú argisía. 
2CO.2.9	Yú úba warˈgat kinaallá ka veerééllá, atim yú ka veere-, yú hí af ki tieká ha yú hí kí dhaay, har lulle hí ˈduuwaychoka. 
2CO.2.10	Máá hééllá ˈdeeneyallá hí ˈdú ˈjiiyyeka, yáá úba ˈdú ˈjie. Hé muí ekeyallá ˈdaalleka yú mú ˈdú ˈjieka, hé kinaallá innum Kiristoka ˈdaa kíchia yú ki ekey, 
2CO.2.11	giri Sátan điđamlé muun gáál ká ˈgayyo-, ke ógallá ke kar ma shiginyká.
2CO.2.12	Af giri ˈdaa Fayam Midhab Kiristóólláka ˈjien Torowas álle yú ki ˈjieká, Máá kúnnaa Guđóóllá ye kar af kí fure, yú Fayam Midhaballá ˈdiiyime. 
2CO.2.13	Tá af giri ál kinaal yú nyár chia Títo ma gaa árginyká mú geerle đo ye gaa ˈdeenedhe. Aalé gál nyaaram kúnnaa Kiristo-, ál kinaal gaa ijoká nyí hol Waag ki viiyye, yú đo lés Makeˈdoníállá mé ká nie.
2CO.2.14	Nyáá nyí Waag gielmít hol ˈdú nanniyya. Waag aadh lulle ˈdaa Kiristoka hé nyí met gaa igiˈdo, fufucho. Waag nyí hújíchle ki nannasata, giri nyí Fayam Kiristóóllá hát sáláb usiyyo-, usle biiy lúl bash ki chegetokáka nyí alb lulle bash ki hođichoká. 
2CO.2.15	Kirísto ˈdaalleka nyiin hát nyí eru érle Waag mé nannuoká. Érallá gál rubach aargiroká ubaa gál baađawká hullaallé he kí ˈdoˈdodhdho. 
2CO.2.16	Tá gál baađawallá érallá ˈdoonlé hí kí ˈdoˈdootká hát hé moˈdoy-, ˈjuuray-, gáál kúfach yé ˈdú ˈdeđuoká wánlé. Tá gál rubach aargirokáka, he hát us midhab-, gálaat luolmít yé ˈdú ˈdeđuoká. Aaléka, hújích hatallo-, fargogóóllá gálya hí ura? 
2CO.2.17	Nyiin nyáá nyí hát gál burnay-, hát tagléká ˈdeeny Waaˈgiet ma ˈdiyiminy-, gálaat birm hát điđamoká gaa shugunatká muuniny. Nyiin nyí gede Kiristo-, giri Waag hí alb fafiyyo-, Waag innumleka hát ˈduwantiká gálaat ˈdeeny Waag gáá yimieká ki ˈdiyeenká.
2CO.3.1	He in geđi hollo nyí hol ká ˈdaakaycha, ke hí ˈduuwkínyo geđía? He in hát gáál ˈbaal hí ekemesetalka, warˈgasano ˈduuwkínyo hogodhoká gálaat hí ˈdu gáá vereno-, muuninyka, itín hí verennoká hí féˈde? Híʼi, hé kinaal gon hát hí hol ma hegesenká nyáá nyí óg. 
2CO.3.2	Itín dhúrkícho he warˈgat ˈduuwkínyo hogoto-, gálaat lulle hí totoyoká. Hé kíchia hí gerka ˈgayyaká
2CO.3.3	Hé gaa édhká he kieye, itín hí hát warˈgat hújích kínyaa ke hí hurt gaa nieká ˈdaalleka Kirísto hí veereká. It warˈgátáállá, it Kirísto hí ˈgór mé dhátká ma ki véériny, mu Waag bííyyo ali iđoká hí Hím Naasanle ki veere. Mu hé he veeritééllá waar ˈdug ma gaa véériny, he veeritééllá ger kíchia muí gaa veere.
2CO.3.4	ˈDuuw ˈdaa Kiristoka nyiin nyí Waag ka ˈgayyáállá, in hé yú hí ka geđúóllá nyí ki og. 
2CO.3.5	Nyiin nyáá nyí kieye, hééllá he uritle nyííni nyí yé gáá ˈdeˈdeenne, nyí ma chegen. He uritkínyo lulle Waago yé gáá ˈdeˈdeenne. 
2CO.3.6	Nyiin Waago úba nyí he hol af iđinylé kaanáállá hújíchle nímle uritle shiiche. He hol af iđiny kaanáállá hé hemuumurit Móshe hí veereká ˈdaalle ma ki taaliny, Hím Naasan Waaˈgieto ˈdaalle ki taalla. Hemuumurít íín kúfacho gáál mé ki kokoyyo, Hím Naasan Waaˈgiet íín luolmíti gáál yé ˈdú ˈdeđicha.
2CO.3.7	Hemuumurit gáál kúfach mé ki kokoyyóóllá Móshe hí waar ˈbaˈbassoká ˈdug gaa veere, Waag ˈduuwle édhúmle Móshe gaa veere. Móshe hemuumurit kinaal gál Yisirayel shigieká, innum hí súm ˈjiimidate. Innum ˈjiimidantlé kinaal har káána úba hol gagalleka, gaal hé hát níínní mú innum gaa dhaˈgameká mán. 
2CO.3.8	He hol af iđiny kaana-, Hím Naasan Waaˈgiet ki taalallá ˈduuwle hé hol af iđiny kisso-, hemuumurít ki taalallá af mé ma iđiny? 
2CO.3.9	Har he hol af iđiny kisso-, hemuumuriti-, gálaat ˈdeđensetóóllá ˈdúúw ˈgayyoka, he af iđiny kaana-, múún gáál Waag innumleka gál ˈdúwaká gaa hođichóóllá ˈduuwle hé súm ma guđanany? 
2CO.3.10	Har he hol af iđiny naamáállá ke hol ki ekeyka, he hol af iđiny kissoká ˈjiimidantle hé ˈgite, ˈdaa giri he hol af iđiny kaanáállá ˈjiimidantle súm hí af mé ˈgisateká. 
2CO.3.11	He hol af iđiny kisso-, el me hí ˈgidhééllá, af giri ka chimieká hé ˈduuwle ˈgayye. Tá he hol af iđiny kaana-, bííyyo-, el me hí ma ˈgiˈginallá, ebá ˈduuw hí súm guđáan!
2CO.3.12	Aaléka, ˈdaa giri múún ke he hol af iđiny kaanáállá ˈduuwle ógká, in ke he ma kakany, ke biiy met ki seseme. 
2CO.3.13	Muun hé ke hát Móshe muuniny, máálle đafar mé bubudhdhe-, giri innumlé ˈjiimidate-, dhodhoyyeká gál Yisirayel hí ma aargírinyká. 
2CO.3.14	Af Moshe kinaallá in gál Yisirayel kas hí chúg chie, tá ˈjíig káána ke gaa ijóóllá đig. Gaal af giri he hol af iđiny kissoká warˈgasamle totoyoká, gaal hát gál kasle đafar giˈdidheká bueká. Gaal Kirísto iiy yieka tákáma kas hí eiy ˈdeenne, fayam Waaˈgiet eiy nannata. 
2CO.3.15	Tá gál Yisirayel káána ˈjób ki gaa ijóóllá Móshe warˈgasamlé veereká totoyoka, kasle hé hátle chúg, đafar buan kinaallá he gim gaa iđa.
2CO.3.16	Tá máádhat Máá kúnnaa Guđo Kirísto bala ˈdú nuo-, mú iiy yeetká kasle đafar giˈdidhe kinaallá haí gaa ˈjeenne. 
2CO.3.17	Aalé Máá kúnnaa Guđóóllá hé Hím Naasanle muun gáál ká shie.
2CO.3.18	Múúni lulkúnno ke Kirísto iiy yie-, kaskúnno đafar hí gaa ˈjiiyyééllá, Máá kúnnaa Guđóóllá guchlé ka edhdheyyééllá hé ke il ki aargiro, in aaléka muun gáál taalle hol gaa lalaanna, giri húgúmkúnno mú húgúmle hođichoká. Hol gaa lany kúnnaallá Máá kúnnaa Guđoká Hím Naasanlé he yé gáá ˈdeˈdeenne.
2CO.4.1	Aaléka, ˈdaa giri Waag nyí geer guuralle hújíchallá mé ki koyyééllá, nyáá nyí ma giinany. 
2CO.4.2	Nyíín nyáá nyí hé kern manti-, ubaa hé điđám gaa ijoká gaa láʼ. Nyáá nyí gálaat ma nyiimisan, fayam Waaˈgiet nyí hol ma gaa lalaminy. Nyiin innum Waaˈgietka ˈdeeny ˈdúwa-, leđuđugulleká nyí gálaat met gaa hogoto, giri gálaat lulle ˈduuwkínyo hát ˈdabaanká eiy nannasatká. 
2CO.4.3	Nyiin Fayam Midhab-, nyí ˈdiyeennallá har hé gálaat kasle ma higilinyká kátaka, af kinaalka gál Kirísto iiy ma yéen-, bađay-, kas hí chúgká tákáma he mé ma híliny. 
2CO.4.4	Máá lesallo-, hol Waag hođuo-, Sátanlééllá hé gál Kirísto iiy ma yegenallá kasle chúg hoy, giri gaal Fayam Midhab Kiristo-, máálle ˈdúwa-, yaalmit Waaˈgiet ˈgúóllá ˈduuwle ma kiimisanká.
2CO.4.5	Nyiin nyáá nyí dhúrkínyo hékínyo ma ˈdiyiminy, nyiin Yiesu Kirísto hát he Máá Guđoká nyí ˈdiyeenne. Yíésúúllá ˈdaalle in nyí gedekícho ki chie. 
2CO.4.6	Muun Waag tikiˈde kieye, Edhum hí bííy gaa ongʼoˈdeká yé gáá ˈdie,
2CO.4.7	Nyiin nyí hát ibilaam kamur Waaˈgietallá hí gaa iđoká. Yaalmitééllá in fargogint ˈdúwáállá hát nyiin nyí yé ma gáá ˈdeˈdeminy-, Waag yé gáá ˈdeˈdeennoká gaalí kiimita. 
2CO.4.8	Nyiin hé il hí nyí aargiˈdoká biiy lullé he gáá yiimedhe, tá hé kinaallá hé níínní nyí ali koyká mán. Ger hé tág nyí gaa ˈdeđenet, tá nyáá nyí ma giinany. 
2CO.4.9	Gálaat hé nyí maanyjasuo, tá Waag hé nyí ma hâny. Gálaat hé tág nyí gon bolmosuo, tá nyáá nyí agarsata. 
2CO.4.10	Kúfách Yiesu aadh lulle nyí ˈdu gáá kekeenallá ˈjaarsamle gón kínyaa nyí ki sisita, giri luolmit Yiesu hát nyí gaa iđoká gálaat úba hí kiimisatká. 
2CO.4.11	Nyiin taalle nyí les ˈdú iđáállá, Yíésu hújíchlé nyí ki nanniyyáállá ˈdaalleka kufach hé nyí ma gaa ˈgiˈgisan, giri nyííni nyí aadh ˈdaatika kufunannóóllá gálaat luolmit Yiesúúllá úba nyí gaa aargiroká. 
2CO.4.12	Aaléka, kúfách nyí igiróóllá in itín hí luolmit biiyoká gaa argiyye.
2CO.4.13	Warˈgat Waaˈgiet mú tikiˈd hí ˈdéé gáá hodhe, kieye, Yú iiy yeenno ˈgaa, in ˈdéé hodhe,
2CO.4.14	Nyiin nyí fayamééllá ˈdiyeennóóllá he ˈdaa giri Waag Máá kúnnaa Guđo Yíésu hát uushich yé gáá ˈdeeycheká nyí ógká. Hát tikiˈde Waag Yíésu uushich yé gáá ˈdeeychééllá in úba muun gáál uushim yiem gáá ˈdeđicha. Nyiin ubaa itín hát gáál metle gaa iđimisatoká nyí og. 
2CO.4.15	Hééllá lullééllá he ˈdaakícho ˈdugaka in il hí nyí aargiˈda, giri Waag ˈdúˈjímle gál burnayká úba nyonyoron-, gaal Waag gielmit guđoká hol ˈdú nannuo-, Waag ˈdúúw egeetoká.
2CO.4.16	Aaléka, har káána úba gón kínyaallá ˈdeđenetka, nyáá nyí ma giinany. Hééllá ˈdaa giri gúóf bar lulle Waag hí nyí shigichoká. 
2CO.4.17	He il ká argisiny kínyaa nigini-, káána nyí gaa iđáállá in ˈduuw guđo-, biiyo-, tawuny lulle af mé gíriká nyí yé ˈdú ˈdeđicha. ˈDuuw kinaallá hé il ká argisiny-, hé káta-, mánnallá hol ma nyuoriny. 
2CO.4.18	Aaléka, nyiin nyáá nyí hé ke argoká ma dhaˈgaminy, hé ke ma arginyká nyí dhaˈgasanna. Hééllá he ˈdaa giri he lullé ke argóóllá el met hí ˈgiidho-, hé ke ma arginyatíá íín hé biiyo-, yegetká.
2CO.5.1	Gón kúnnaallá he hát lokoolom lesallo-, aadh ˈdaatika ˈgieˈgewká. Muun gón kúnnaa lokoolomallá ˈgieˈgeyyeka, Waag hát muun gáál gón kaanaká úratí gaa shigichoká hé ke óg. Gón ke kakaat kinaallá he hát ény biiyo-, gál hí gil ki ˈdisse mán-, ma ˈgieˈgenyká. 
2CO.5.2	Hátlé ke gón kúnnaa lokoolomallá ˈgúóllá in ke egedhme, ke fiirit gón uratiká kakaatká kaadha, 
2CO.5.3	ˈdaa giri gón kúnnaa ke ˈgúóllá ke yé gaa ˈdieka, ke gón biiyo-, uratiká ma ˈdaabinyká. 
2CO.5.4	Hé ˈduwa, muun hátlé ke gón kúnnaa lokoolomallá ˈgúóllá, edhminy hé tág gáál chies. Tá hé kieye, gón kúnnaa ke ˈgúóllá kí ˈdabo, ke ma yegen. Muun gón uratiká ke kakaatká ke fede, giri gón kúnnaa aadh ˈdaatika kufunannóóllá mán cheget-, ke gón kaana-, biiyoká ali iđoká ke kakaatká. 
2CO.5.5	Máá muun gáál ka kuone-, gáál gón kaana-, biiyóóllá ka shigúóllá he Waag. Waag íínííllá in gáál Hím Naasanle ká shiiche, giri luolmit biiyo kinaal ke met gaa ógká.
2CO.5.6	Aaléka, muun hé ke aadh lulle gúóf ˈguo. Muun ˈdaab hátle ke gón kúnnaa lokoolomallá gaa ijóóllá hát ke éget Máá kúnnaa Guđóóllá ma gaa yíéđiminyká kí onnow. 
2CO.5.7	Nyiin káána nyí ali iđóóllá nyáá hé nyí il ki aargiˈdoká nyí ma ki iđiny, nyiin hé nyí ma árginy-, kor nyí iiy chieká nyí ki iđa. 
2CO.5.8	Nyiin góf guđoká nyí ˈgayya, tá onnônyka hát nyí feˈdoká, gón kínyaa lokoolomallá nyí yíé gaa ˈdiiyye-, nyí éget Máá kúnnaa Guđóóllá mé niiyyeka kalat. 
2CO.5.9	Aaléka, har káána úba nyí gón kúnnaa lokoolomallá gaa iđa yíekaʼ, nyí éget Máá kúnnaa Guđóóllá gaa iđa yíekaʼ, hé nyiin nyí súm feˈdoká he giri nyí Máá kúnnaa Guđóóllá geer gaa memeychoká. 
2CO.5.10	Muun lulkúnno kara Kirísto hí ˈdú yíéđian-, mu gálaat ˈdéé ki iđimuoká metle ha ke ki ˈdeeme, giri máádhat af giri he gónlé lokóólallá lésallá ki ijeká, héllé midhab eekemeyká yiekaʼ, héllé ˈdeđew-, eekemeyká yíekaʼ, héllé shiichoká aargiroká.
2CO.5.11	Nyiin ˈdaa giri nyí kian Máá kúnnaa Guđóóllá ka ˈgayyaká in nyí gálaat af ˈdú nannasata, giri gaal mú iiy yegetká. Waag hé gerkínyo hélle alulle óg, itín úba onnônyká hát tikiˈdééllá hí nyí ógká yú fede. 
2CO.5.12	Nyiin nyáá nyí geđi ˈduuwkínyo ke hí ma geđiny. Nyiin hé ke hí ki fedoká he giri ˈgatkínyo hí ˈgayya-, gál gálaat ˈdug gáá dhaˈgasan-, gálaat memeyo-, húgúm gálaat ger gaa ijoká hol ma hegesenallá ˈdéé hót hí hol ˈdú nanniyyaká hí ˈgayyaká nyí feˈde. 
2CO.5.13	Aaléka har gálaat nyiin gál met hí ˈjieˈdeká nyí ká dhaˈgameka, hé kinaallá lulle Waago nyí ki ekemeyche. Tá itínka, nyiin kas tagléká nyí ki ˈdiyeenneka, af kinaalka hé kinaallá itíni hí ki midhanay. 
2CO.5.14	Nyiin hé nyí af tatuoká he gielmit Kiristo. Hééllá he ˈdaa giri ke óg-, mú tikiˈd tákámle gálaat lulle ˈdú kufeká. Aaléka, múúnííllá hé ke mú hol ˈgar kufe, ke húgúm kúnnaa kissoká ke yé gaa ˈdie. 
2CO.5.15	Kirísto gálaat lulle ˈdú kufééllá, he giri gál les ˈdug ˈdú ijóóllá mú iiy yeget-, hát hol ki fedoká ma yíéđiminy-, Máá hí ˈdú kufe-, geđi loolnodhééllá hol ˈdú silmuoká.
2CO.5.16	Aalé káána ke gaa ijóóllá, muun hé ke geđ máádhat hát gálaat hí ki taawuo-, hí ka egeetká ma dhaˈgaminy. Muun erkobká Kirísto hát gálaat hí ká dhaˈgameká in úba ke ká dhaˈgame, tá káána ke mú kimiteká, hé kinaallá hé ke hay. 
2CO.5.17	Aaléka, máá Kirísto hol ˈdú fameká hé Waag hí káána hoyche, mu hé yaalmitlé kissoká gaa láʼ. Ebá mú dhaayyíe, mu hé káána kí yie! 
2CO.5.18	Hééllá lulle Waago hí hatallá ká kokoyyo. Waag íínííllá Kirísto ali gáá kaayye, Kirísto muun ubaa Waag gáál hol hilsie. Waag úba nyíínííllá nyí hujich shiiche, giri gálaat ubaa mu íín nyí hol higilsichoká. 
2CO.5.19	Aaléka, Waag ˈdaa Kiristoka gál lesalloká ínnallé hol ˈdú gáá eeyye, gálaat ađaabanolle gaa eeyye. Tá Waag hé hújíchle nyiin nyí mé ki koyye, giri nyí gálaat fayam Kiristo-, fayamle gálaat ubaa Waag íínííllá hol higilsichoká ki ˈdiyeenneká.
2CO.5.20	Aaléka, nyiin nyí Kirísto gállé nannoká. Nyiin nyí gálaat fayam Kiristo ki ˈdiyeennoká he hát Waag íín gálaat gil ki egefiyyo. Gáál gillo nyí ki egefiyya, in nyí geđicha, ˈDaa Kiristoka Waag hol hiláa, nyí gáál chegedhe. 
2CO.5.21	Kirísto ađááb mánnallá in Waag hí ađaabanokúnno ˈdú iđiche, giri mú ˈdaalleka Waag muun gáál gál ˈdúwa-, ađááb mánká innumle gaa chegetoká.
2CO.6.1	Aaléka, nyííni nyí Waag hol hujich ˈgar nanniyyóóllá, gillo ke hí ki efe, Waag ˈdúˈjímlé hí argiyyééllá haí eeshêny. 
2CO.6.2	Waag hé hoteká kieye,
2CO.6.2	Aleđuđugul chia yú mureká ali kí ˈdiiyyeká yáá hí af vedhdhe.
2CO.6.2	Kúlích yú hí gaa ririanká ali kí ˈdiiyyeká yáá hí ká hile,
2CO.6.2	he chie.
2CO.6.2	Aaléka, les gaa kée, aleđuđugul Waag hí itín af veveetoká hé ali kí ˈdiiyye. Kúlích hí rubach Waag gaa aargiˈdoká hé ali kí ˈdiiyye.
2CO.6.3	Nyiin hújích Waaˈgietallá nyáá nyí ˈgíérích gálaat Waag gaa faaganoyoká ma ki nanniny. Hújích Waaˈgietallá gálaat hí egesheyoká nyáá nyí ma fediny. 
2CO.6.4	ˈDaa kinaallá in hát lullé nyí iđaká ubaa he lullé nyí ekemeychoká ˈdaalleka gálaat hát nyiin nyí gede Waaˈgietká kiimita. Hatallá in hééllá lulle nyí mé ki chichirsata: gálaat nyí maanyjasia, nyí aayˈgasia, nyí he il ká aargisia, 
2CO.6.5	nyí tutuna, nyí higidha, nyesebim nyí ˈdu gáá kekeme, nyí hát eiy ki seseme, héétí hujichaam nyí yegese, nyí ram ˈdaˈdabiyya, nyí af higisata. 
2CO.6.6	Hé Waag hí ma fedinyká nyí hol gáá momoycho, nyí ˈdaalím ubaa ger gaa gúch, tá ger guurá ki seseenne. Hím Naasan Waaˈgiet nyí gaa iđóóllá nyí af tatiyya, nyí gielmit ˈdúwaká gálaat ká ˈgayya. 
2CO.6.7	Fargogint Waaˈgiet nyí gaa iđóóllá ˈdaalleka in nyí Fayam ˈdúwáállá gálaat ki ˈdiyeenne, nyí ˈgulo ubaa radho ˈdúwa-, Waaˈgietká gil ká ˈgayya.
2CO.6.8	Gálaat aadhká gál ˈdúwaká hai nyí ká dhaay, aadhká hai nyí eeshey, aadhká hai nyí fichile, aadhká hai nyí meey. Nyiin gál hé ˈdúwaká hogodhoká, kor gáál ˈbaal gál gálaat nyiimisatká he nyí ká dhaˈgama. 
2CO.6.9	Nyiin he gál gálaat hí ógká, kor gáál ˈbaal gál éésh mánká nyí ká dhaˈgama. Kufach har káána úba nyí igiroka, nyáá nyí hátle luogol. Gaal har úba nyí tutuneka, nyáá nyí ma kúfiny. 
2CO.6.10	Har úba nyí ger ˈdéént ki iđoka, Waag aadh lulle hé nyí ger gaa memesicho. Har káána úba nyí he manítaka, nyáá nyí gál burnayká kamur ˈdaalimo-, Waaˈgietká shigicho. Nyiin he gál hé níínní ˈguo mánká, kor nyáá nyí he lullé nyí ˈgayya.
2CO.6.11	It gál Korintóóllo, itín ˈdeeny leđuđulle-, kaany mánká ke hí geey. Itín tág it ke hí giel. 
2CO.6.12	Gielmit ke hí ka ˈgúóllá har hí ma kiimisanka, af kinaalka itíni hí gielmitkínyo hol gaa faaganaycha. 
2CO.6.13	Yú hát um chia hí ká geđia, hát ke hí gielmít ka ˈgúóllá, itín úba nyí gielmitkícho aargisía.
2CO.6.14	Aaléka, haí gál Kirísto iiy ma yéenká hol lílen. Húgúm hé Waag hí feˈdoká el gaa igiroká ubaa húgúm hé Waag hí ma fedinyká gaa seseenká kálta hé tikiˈd yie? Biiy gaa édhká ubaa bííy gaa ongʼoˈdeká kálta hé tikiˈd yie? 
2CO.6.15	Kirísto ubaa Sátan 
2CO.6.16	ˈBíl Waag hí gaa iđoká hé waagam hódhoká úba hí gaa ijo? Múún he ke ˈbíl Waag bííyyo ali iđoká, hát Waag hí héle hote-, kieye,
2CO.6.16	Gáál hurt ha yú gaa yíéđima,
2CO.6.16	gáál hollo nyí hol ˈgayya.
2CO.6.16	Yú gáál Waagle hai yeedhe,
2CO.6.16	gaal íín gálchú hai yeedhe,
2CO.6.16	chieká.
2CO.6.17	Héétí Máá Guđo Waag úba kieye,
2CO.6.17	Gál ye iiy ma yéenká hurt yé gaa ˈdée,
2CO.6.17	gáál gaa fagandhíe.
2CO.6.17	Ameeny hé gaa nyakarichká hol ka ridhdhíe,
2CO.6.17	yú mé guđáan haí yeedhe.
2CO.6.18	Yú ˈJaakícho ha yeedhe,
2CO.6.18	itín um chia yaabká ubaa um chia ˈdietká haí cheedhe,
2CO.6.18	Máá Guđo Waag fargogínt lulle ˈguoká hí yie.
2CO.7.1	Nyaaram chia yú gielallo, ˈdaa giri Waag muun gáál hééllá lulle af iđicheká, ameeny hé ˈdeđew-, gón gelle ubaa sídh gelle gaa ijo-, muun gáál ˈdeđeneyoká lulle kí hol gaa dhiiro, kí Waag kiikiat, kí gál Waag hát ˈdabaanká ennianká yeet.
2CO.7.2	Aaléka, ˈdaakínyoka ger furáa. Nyiin nyáá nyí máá níínní he ki ˈdeeneycheká mán, muuninyka, nyí he ki ekeycheká mán, héétí nyí ki kiiyyeká mán. 
2CO.7.3	Hééllá yú hogodhóóllá, yáá hí ma ˈdeđensen. Yú kis hí ma géeny? Ke hol ˈgar kuf yíekaʼ, ke les ˈdú ija yíekaʼ, it tág ke hí giel, yú ma yéen? 
2CO.7.4	Yú hí hatallá geđúóllá, ˈdúuw yú hí ki og. Meeny yú itín memeyoká hé tág guđo. Har káána úba nyiin nyí hát lulle maanyjayyeka, fayamkícho hé tág ye guofsiche, ye geer gaa meeyche.
2CO.7.5	Aalé af giri nyí Makeˈdónia kí faanneká nyáá nyí hím ma níiny, ˈdaa giri shalal ilishká nyí faanne-, gáál ˈdeemle ubaa ˈdeemkínyo hol ma ˈdú fafaminy-, ger úba nyí gaa ˈdeenedheká. 
2CO.7.6	Tá Waag ííni gál ger hí gaa ˈdeđenetká gogofsichóóllá nyí Títo ali ˈdu gáá kaayye, nyí guofsiche. 
2CO.7.7	Títo ˈjímle hé tákámle úba nyí ma guofsîny, fayam ˈdaakíchoka muí nyí ˈdu gáá sidhe-, giri itle hí mú guofsicheká hé úba nyí guofsiche. It fiirit giri hí ye aargiˈdeká ˈgayya-, héétí it úba ger hí gaa ˈdeđenet-, tá hát úba hí ˈdaachú ki ˈgiiyyaká hé muí nyí geey. Fayamééllá hé ye tág geer gaa meeyche.
2CO.7.8	Hár úba káána warˈgat yú hí ˈdu gáá veereká hí ger gaa ˈdeeneycheka, yáá gil ma ˈdaanan. Erkob ˈdaa giri warˈgát ˈdeenyle hát hí ger gaa ˈdeeneycheká yú argeká, yáá á níínni mare gil ˈdanne, tá ger gaa ˈdeenen kíchia kinaal hé ali hí ka ninniká. 
2CO.7.9	Aalé káána yáá geer ye gaa meedhe, tá hééllá hé ˈdaa giri ger hí gaa ˈdeenedheká muuniny, he ˈdaa giri ger gaa ˈdeenenkícho hát Waag hí ki feˈdeká hí Waag makan famít mé ki koyye-, héétí hé ke hí ki ˈdeeneyká úba mánká. 
2CO.7.10	Ger gaa ˈdeenen Waag hí gálaat gaa feˈdoká he ger gaa ˈdeenen gálaat Waag makan famít mé ki kooyyo-, gálle rubach yé ˈdú ˈdeˈdeenká. Ger gaa ˈdeenen hatallóóllá hé tág midhab. Tá ger gaa ˈdeenen lesiet-, gálle Waag makan famít ma fedinyká íín kúfacho gáál yé ˈdú ˈdeđicha.
2CO.7.11	Tá bá dhaayyíe, ger gaa ˈdeenen Waag hí ki feˈdééllá, hát hí hé midhabká hí yé ˈdú ˈdeeychééllá, it argiyye? It góf hé tagléká ekemeycheká ˈgayye. It Waag hí ˈdeđenseteká ma fédiny. It hé hurtkícho yé gáá ˈdieká ˈdú idhanne, he il ká argisinyle kiate, ađaab kinaal hí hol yé gaa ˈdeđicheká it úba feˈde, hí ki ˈgađasanne. It máá he ˈdeeney kinaal ˈdéé ki iđiche. It ˈdeenyééllá Waag innumle hát tagléká gaa beesete. 
2CO.7.12	Aaléka, har úba káána yú hí warˈgat kinaal ˈdu gáá veereka, yáá máá he ˈdeeneyká, muuninyka, máá muí he ki ˈdeeneyká ˈdaalle ˈdugaka súm warˈgát ma kí véériny. Warˈgat yú hí ˈdu gáá veere kinaal, he giri itín innum Waaˈgietka hát hí súm ˈdaakínyo ki ˈgiiyyaká hí kiimisatoká. 
2CO.7.13	Aaléka, hééllá hé nyí guofsie.
2CO.7.13	Góf kínyaallá úba kí hayo, Títo geer gaa meenle súm nyí ger gaa meesiche, ˈdaa giri hí mú geer ˈdéént yé gaa ˈdeeycheká. 
2CO.7.14	Hé midhab ˈdaakíchoka yú Títo geeyká, it ye af ki ˈduwasiche. Hát tikiˈde he lullé ke hí geeyká ˈdúwáállá, in úba hé midhab ˈdaakíchoka nyí Títo geeycheká ˈduway. 
2CO.7.15	Títo hé káána úba hí tág geelnedhe, hát giri itín hí mú af ˈduwasiche-, hí mú mé guđáan chie-, hí mú met gaa kekeenneká. 
2CO.7.16	ˈDaa giri he lulle ˈdaalleka ˈduuwkícho yú ógká, yáá tág geer ye gaa meedhe.
2CO.8.1	Nyaaramchú, nyiin gál Kiristo Makeˈdónia gaa ijóóllá hé midhab-, ˈdúˈjím Waaˈgiet hí yé gáá ˈdeeycheká ke hí geđuoká nyí feˈde. 
2CO.8.2	Gaal har úba manyjasiny guđoká il hí aargiˈdo-, gál he maamanká úba kátaka, hé tág ger hí gaa meedhe, in ger gaa meen kinaallá gáál ger gaa ˈdabínt yé ˈdú ˈdeeyche. 
2CO.8.3	Yú hí geeye, gaal hát mé ki timiká muuniny, hát he gaa feditiká, héllé nigini-, he ˈgieká ubaa hé éíy hé kinaal a ˈdú gíriká hol ˈdú gáá shuune, hé shiicho ká hoy. 
2CO.8.4	Gaal súm nyí gil ki efe, giri hé shiicho muun ke gál Kiristo Yerúsalem gaa ijoká ali ˈdú fafuoká úba ká shiguoká. 
2CO.8.5	Gaal hé úba nyiin nyí mé ka mannayyeká ekey, gaal hát Waag hí ki feˈdeká er Máá kúnnaa Guđoká hol ˈdú sillie, in úba nyíín nyí hol ˈdú gáá sillie.
2CO.8.6	Aaléka, ˈdaa giri Títo ˈdéé hót hé shiichóóllá er hí mé kí kodhdheká, in nyí mú gil ki efiyye, giri muí guofsuo-, hé shiicho gielmitííllá shiinyle hí đuusichoká. 
2CO.8.7	ˈDaa giri hí he lúl ˈdaa gaa lilete-, hát káána hí iiy yeen fargogoká ˈgayya-, hí ˈdeem huogon óg-, hí ˈdaalim guđoká ubaa gúóf lulle ˈgayya-, héétí it hí nyí súm gielká, hé shiicho gielmitííllá úba hát geer gaa midhantiká hol ˈdu gáá shuunáa.
2CO.8.8	Hééllá yú hogodhóóllá he yú hí ki mumura muuniny. Yú taalle gálatí góflé gál kúnnaa he hí ki ˈgierˈgereká ˈdú ˈjeˈjeenká hí geđia, giri gielmitkícho ˈduuwle yú kiimisatká. 
2CO.8.9	It Máá kúnnaa Guđo Yiesu Kirísto gielmitlé hí ka ˈguoká ˈduuwle óg. Mu har úba kamurnayka, ˈdaakícho ˈdugaka mu hé kamurle gíl sug ki hay, máá he mánká yie, giri itín hí kamur Waaˈgiet aargiˈdoká.
2CO.8.10	ˈDaachúka, hé hí ki midhab-, hí ekemeychoká, hé shiicho-, hí wár beeyéétíá mé gáá kooteká hí đusicheka kalat. Itín he gál erkob hé shiichóóllá shiinyle hí feˈde-, hí hol ˈdu gáá shugunneká. 
2CO.8.11	Aaléka, hé hí mé gáá kootééllá beetíe. Hát tikiˈde hí erkob hé shiichóóllá shiinyle gófle ˈgayye-, hí he hol ˈdú gáá shugunneká, káána úba hé hí uˈda-, hí hol ˈdú gáá shugunnoká hol ˈdú gáá shuuninyle beetíe. 
2CO.8.12	Hé mákárta-, máádhat hí geer gaa midhánt kí shiguoká, hé kinaallá innum Waaˈgietka taglé. Máádhat he manítaka, hé hé níínní ka shiguoká mán. Tá máádhat har he ˈguo-, he geer gaa midhánt kí shiguoka, hé kinaallá innum Waaˈgietka taglé.
2CO.8.13	Yáá kieye, gaal yaalmitlé he ki ijoká he hí hawul ki mannaw, itín íín he hí ki ˈgeerˈgernaw, ma yegen. Tá hé midhabká itín hí he hol ˈdú chichiratoka kalat. 
2CO.8.14	Káánaka, it hí hé guđoká ˈgayya, gál he hí ki ˈgierˈgereká úba hí gíl ki helisannoká it uˈda. Af giri gaal íín hé guđoká ˈguo-, itín hé hí ki ˈgierˈgereká ˈgayyaká, in gaal hí gíl kí helisanká ura. Hatallá in lulkícho hí he hol ˈdú chichirata. 
2CO.8.15	Hééllá he hát Warˈgat Waaˈgiet hí hote-, kieye, Gál hé guguđoká hol ˈdú shuuneká héllé hol ˈdú shuune kinaal hé hí nuore, héétí gál hé niginiká hol ˈdú shuuneká héllé nigini hol ˈdú shuune kinaal he hí iraam ma ki ˈdábiny,
2CO.8.16	ˈDaa giri Waag góf tikiˈde ke hí ka ˈgúóllá úba Títo geer gaa kaayyeká, nyáá nyí tág Waag gielmít hol ˈdú niiyye. 
2CO.8.17	Títo hé gil nyí ki efiyyeká tákámle iiy ma yéen, he fedit hí ˈdu gáá yiimieká úba gófle he ˈgie. 
2CO.8.18	Nyár kúnnaa Fayam Midhab Kiristóóllá hújíchle ˈdugaka gál Kiristo lúl lésallá gaa ijóóllá hí memeyóóllá úba mú ha nyí gáá kakayya. 
2CO.8.19	Nyár kúnnaallá he máá af giri nyí hé shiicho gielmitííllá nyí Yerúsalem sisitoká gál Kiristo lesalloká hí ká sillie-, nyí hol egeetoká. Hé shiicho nyí sisitóóllá Máá kúnnaa Guđoká ˈdúúw shigia. Héétí gál nyí he ˈdú sisitóótíá hát nyíín fedit nyí gáál ˈdú ˈjeˈjeennoká nyí ˈgayyaká úba hai kiimita. 
2CO.8.20	Máállá nyí hol egeetallá, he giri hé shiicho guđo-, gaalí nyí gíl ká fie-, nyí gál Yerusalem ˈdú sisitóóllá ˈdaalle ˈdugaka gaal nyí ma ki nannaanká. 
2CO.8.21	Nyiin hé innum Máá kúnnaa Guđoká gaa midhabká tákámle nyí ma ekemeny, hé midhab kinaal gálaat innumle úba nyí gaa ekemeychoká nyí feˈde.
2CO.8.22	Gál naama ke hí ali ˈdu gáá fafúóllá nyár kúnnaa éíy taaka-, nyí hát lulle hujich kí dhaˈgasanne-, ˈdúwa-, góf guđoká ˈgúóllá úba gáál ha nyí gáá kakayya. Mu hé tág sienyééllá ˈdú guofe, ˈdaa giri hí súm ˈdúúw ki ógká. 
2CO.8.23	Títo íín he máá chia ˈdaakíchoka nyí hol hujich ˈgar nanniyyoká, tá nyaaram kúnnaa mú hol ˈgúóllá he gál gállé Kiristo-, lesalloká hí ali ká fie-, hújíchlé nannúól Kirísto ˈdúúw gaa shiguoká. 
2CO.8.24	Aaléka, gálallá gielmít argisía, hé midhab ˈdaakíchoka nyí gál Kiristo lesallóóllá geeychééllá nyí af ki ˈduwayyíe, hát hódho muuniny-, ˈdúwaká gaalí kimisat.
2CO.9.1	Hé kíchia shiicho-, hí hol ˈdu gáá shugunna-, hí gál Kiristo Yerusalemká shigichóóllá ˈdeenyle hí muog-, yú hí ˈdu gáá verenoká mán. 
2CO.9.2	Hééllá he ˈdaa giri itín hí hé shiichóóllá shímle hát hí gófle ˈgayyoká yú ógká. Yáá hí ki ˈgaađame, it lés Akayáállá yaalmit kíchia itle hí wáratí-, tá ˈjíig káána hí hátle tagano ˈgiiyyáállá yáá gál lés Makeˈdoníállá geey. Aalé góf kíchiallá hé úba gál gúúđo allóóllá guofsie. 
2CO.9.3	Aaléka, yú gál nyaaram kúnnaallá hí ali ˈdú gáá fafúóllá, he giri hát kíchia hí tagano ˈgiiyyaká gaalí ká aargiro-, ˈdeeny kíchia yú gáál geeyká hódho ma yegen-, hí tagano ˈgiiyya, hí gaa ˈdabaanká. 
2CO.9.4	Tá af giri yú ka yiimetká, gál Makeˈdonia ˈbaal nyí hol ká eete-, gaal itín hát hé kíchia shiicho kinaal tagano ma ˈgiinyká argeka, nyíín kern ha nyí ˈgiidha, itín úba kern haí ˈgiidha. 
2CO.9.5	In yú tawue, gál nyaaram kúnnaallá yú hí ali ˈdu gáá fie, giri hé shiicho, Ha nyí ká shigicha, hí chieká har tagano ˈgieka gaalí ka aargiro-, héétí hí hol af tág ki kokoyyoká. Hatallá in hé shiichóóllá hé shiicho-, gaalí itín mé ki tieká ma yegen, he hé shiicho-, hí gerkícho gáá fuˈdeká yeedhe.
2CO.9.6	Ebá ˈdéé hótééllá táb ˈdodhdhíe, ár iraam mánká gaalí fieka, aadh ˈdaatika ˈguomle hé iraam mán. Tá ár guđoká gaalí fieka, aadh ˈdaatika ˈguomle hé iraamlé. 
2CO.9.7	Aaléka, hol ˈdéé mé gaa eedhdhíe, hé shiichóóllá shíícholle ˈdaˈdab mákárta-, hí gáá shigichoká. Haí he hát ger gaa ˈdeentiká ubaa mé ki timiká he ka shigîny. Waag máá he hát geer gaa midhantiká he ka shiguoká he giel. 
2CO.9.8	Tá Waag ˈdúˈjímle hát lulle hí ˈdú okoˈdmichoká hé uˈdo, giri itín aadh lulle hí he ˈgayya-, tá hí gálaat hát lulle ˈdú ˈjeˈjeennoká hí uˈdaká. 
2CO.9.9	Warˈgat Waaˈgiet kieye,
2CO.9.9	Máá Waag kikiatká hé gál he maamanká
2CO.9.9	hát ger gaa midhantiká he shiguo.
2CO.9.9	Mu geer gaa midhantlééllá bííyyo gálaat táb haí ˈdoˈdodhdho,
2CO.9.9	he chie.
2CO.9.10	Waag ííni gál les fafuoká aram shigicho-, gálaat hé geere shigichóóllá in úba hí he shigicha, hé kíchia kinaal hegersicha, tá hé ger gaa midhantkícho yé gáá ˈdeˈdeenallá in úba hegersicha. 
2CO.9.11	Waag hát lulle haí ˈdú ˈjeenne, giri itín úba hí hát lulle gálaat ˈdú ˈjeˈjeennoká. Hé shiicho kíchia hí nyí ka shigicho-, nyí gáál ˈdú sisitóóllá gáál Waag gielmít hol ˈdú niiny mé hai ki kokoo. 
2CO.9.12	Hé shiicho kíchia hí gáál shigichóóllá hé gál Kiristo héllé hí ki ˈgierˈgereká hé tákámle yé ma ˈdú ˈdeeminy, Waag gielmit guđoká hol ˈdú ním gáál yé hai gáá ˈdeđicha. 
2CO.9.13	ˈDúˈjím kíchiallá ˈdaalle ˈdugaka gaal Waag ˈdúúw hai shigia. Ger gaa midhant kíchia hí gaal íín ubaa gálaat lulle aargisichóóllá, hát itín hí Fayam Midhab Kiristóóllá hí iiy chie-, hí met gaa kekeennóóllá gáál úba hai aargisia. 
2CO.9.14	ˈDaa giri Waag hí ˈdú ˈjiiyye-, hí geer gaa midhant guđóóllá shiichééllá, gaal súm haí fiiria, Waag haí kí vivita. 
2CO.9.15	Waag hé shiicho gáál ka shiiche-, ˈdúwa-, hát níínní úba ke ˈdaakayo mánnallá
2CO.10.1	Itín ˈbaal hí tawuyyeká, yáá Báulo lééllá, af giri ke hol af ijoká in síer, af giri ke hol in eiy ka láká tákáma nyáálle? Yú hát káána Kirísto abunaʼ-, nog seseenallá, yaalmit hat kinaallóóllá in yú ˈgaa, yú hí gil ki egefe. 
2CO.10.2	Ha yú hí ruogone, yú ka yimieka, yú ha hát máá gálaat he ki mumurokáka hí ˈdeem ma ki ˈdaraminyká. Tá gál kieye, itín húgúm lesalloká hí ki iđa, nyí yegetká, gál kinaallá ha yú ki loodhmo. 
2CO.10.3	Har úba káána nyí les gaa iđoka, oos kínyia nyí hol chegesallá hé oos lesalloká muuniny. 
2CO.10.4	ˈGulo ooso-, nyí ˈgayyáállá hé ˈgulo ooso-, lesalloká muuniny. ˈGulo ooso-, nyí ˈgayyáállá he fargogint Waag yé gáá ˈdiiyye-, nyí Sátan điđamle ubaa kas lesallóóllá kí aađaatká. 
2CO.10.5	Héétí he lullé hol yé ká ˈdeđuo-, gálaat Waag kimisan ká ririatká nyí kí aađaat-, nyí kás lulle kí ˈgiiliˈgayya-, kas kinaal nyí hol gaa lalaanna-, kas Kirísto enniannoká chegedhoká. 
2CO.10.6	Itín hí gál Waag af ˈduuwasuoká chieka, nyáá nyí tagano ˈgiiyya, giri gál mákárta kíchia-, Waag af đuˈdusanká nyí ki lolodhonká.
2CO.10.7	Itín gálaat ˈdugo hí gáá dhaˈgasanna. Hurt kíchiallá gál hol gál Kiristo ka dhaˈgasanallá hí geđi tawuo, hí hééllá met ká ˈguo, hát gaal íín he gál Kiristóóllá nyiin úba nyí gál Kiristo. 
2CO.10.8	Mé ki yaaliny kíchia Máá kúnnaa Guđóóllá hí nyí mé ki koyallá, har káána úba yú súm ki ˈgađáminyka, kern hé ye ma ˈgiˈgin. Mé ki yaalinyééllá he hé ke hí eiy ki fufumuoká muuniny, he hé ke hí ki ˈdiˈdisoká. 
2CO.10.9	Yáá warˈgasam hí ˈdú gáá verenóóllá hí ma ki biirgisiny. 
2CO.10.10	ˈDaachúka gáál ˈbáál kieye, Mú warˈgasamlééllá ˈdeem kullaʼ-, farguogoká hí gaa ija, tá af giri mú ke hol af ijoká mú ˈdéé hót hí đalidhe, kor úba hí ˈdúúw mán, gaalí yegedhe. 
2CO.10.11	Gál kinaallá hí onnow, hát ke hí gaa fág-, ke hí warˈgasano ˈdú gáá veerééllá, nyí ál kinaallá kí faanneka, gáál úba hát kinaallá nyí ki seenne.
2CO.10.12	Nyáá nyí gál hol gál ˈdúwaká ka dhaˈgasanallá hol ma ki ekemeny. Gál hatallóóllá ˈdaa giri dhúrle hol ki ekemeset-, mááya máátí ˈdú ˈdúwa yegetallá, in hé níínní eiy nannasatká man. 
2CO.10.13	Albano Waag hí nyí met ma ki kônyká nyáá nyí hol bal ma ki ˈdaraminy, he albano Waag hí nyí met ki koyyeká tákáma nyí hol bal ki ˈdaraanna. Albano kinaallá ˈbaal hí itíni. 
2CO.10.14	Af giri ke hí af tatuoká, alb Waag hí nyí mé ki koyyeká nyáá nyí af yíé ma ˈdeđiny. Nyiin he gál erkob-, hí Fayam Midhab Kiristóóllá ˈdú gáá sidheká muuniny? 
2CO.10.15	Nyáá nyí hújích gál eiy hí nieká hol bal ma ki ˈdaraminy. Hé nyí feˈdoká, he giri iiy yeenkícho higirayyo-, hújích kínyaa ki hí hurt kíchiallá gaa nannúóllá biiy bash ki yeget-, 
2CO.10.16	lesano éíy taaka-, léskícho ˈdaatí iđoká úba nyí Fayam Midhaballá gaa ˈdiyeenneká. Hé nyí ma fedinyká he hújích gál eiy hí nieká nyí hol bal ma ki ˈdaraminyká. 
2CO.10.17	Warˈgat Waaˈgiet kieye, Máádhat har héllé he ekeyká hol bal ki ˈdaraanka, hé kinaal afleka, kalat hí hé Máá Guđo Waag hí ekeyká meeyo,
2CO.10.18	Máá innum Waaˈgietka ˈdúwaká hé máá íín ˈduuwle ma hogon-, Waag hí ˈduuwle hogotoká.
2CO.11.1	ˈDéé hót chia hát ˈdéé hót đeemóóllá onnônyka á níínni mare hollo hí hol gaa tatiyya. Tá hé ˈduwa, it ˈdéé hótééllá hátle hol gaa tatiyya. 
2CO.11.2	Yú hinaaf Waag hí ˈdaakícho ka ˈgayyoká úba ˈgaa. Itín hát ini ˈdúwa-, yú máádhat đarm kí sidheká. Máá yú hí đarm kí sidhe kinaallá he Kirísto. 
2CO.11.3	Hé yú kikiatká, he hát káána héle char hí Háwa điđám ki ˈdie-, mú nyimiteká in itín úba kas kíchia ˈdaa Kiristoka ˈdúwa-, taglééllá gál hođomlééllá hí baađisuoká yú ma fediny. 
2CO.11.4	Hééllá he ˈdaa giri máádhat hí ˈdu gáá yimieka, hé mákárta-, muí ki ˈdiyeenká hí hállééllá iiy chegetoká. Har káána úba Yíésu mákárta-, Yíésu nyí ˈdiyeenallá gaa taakaká gaalí ki ˈdiiyime yíekaʼ, hím naasan Hím Naasan Waaˈgiet hí argiyyééllá gaa taakaká gaalí ki ˈdiiyime yíekaʼ, héétí fayam Fayam Midhab hí iiy chíéllá gaa taakaká úba gaalí ki ˈdiiyime yíekaʼ, hééllá lulle hállééllá hí nee kokoyyo, it ˈduuwle ˈgas ma egeny. 
2CO.11.5	Gál hol gál ˈdúwa-, alb fimiká hol ka hoyallá, tawunychúka, hé ye ma ˈdú ˈduwanany. 
2CO.11.6	Har úba káána yú gáál ˈbáál innumleka ˈdiiyiminy súm móíytaka, yáá ˈdaalím ˈguo. Nyáá nyí hát lulle ke hí hééllá ká argisie.
2CO.11.7	Af giri yú hí Fayam Midhab-, Waaˈgietallá ki ˈdiyimeká, yáá hé hí ye ka shigicheká hí ma ki mumúriny. Hol ˈdúúw rím chiallá itíni yú ˈduway. Héél ta ha yú ˈdeeney? 
2CO.11.8	Yú af kinaallá gál Kiristo albano hí taakaká héllé shiicho ye ká shigieká in yú kokoy, yú hí hujich hállééllá kí nannie. 
2CO.11.9	Af giri ke hol af ijeká, har úba he ye ki ˈgeerˈgerneyka, yáá máá níínní ílsh ˈdú iđimie-, hé shiicho gaa ˈgeˈgedheká mán. Nyaaram kúnnaa Makeˈdoniaká af giri ka yimieká, hé ye ki ˈgeerˈgerneyká ye ˈdú chiˈde. Yáá af kinaallá hí hát lulle ílsh ma ki yégen, tá yú taalle ha lađama, giri hí ílsh ma ki yegenká. 
2CO.11.10	Yú ˈduuw Kiristo ye gaa iđóóllá hí ki geđia, hé máá níínní lés Akaya kinaallá gaa ijo-, ˈgat chiallá ali kokuoká mán. 
2CO.11.11	Hééllá in kieye, yáá hí ma geelnenyo, yú yegedhe? Hát yú hí gielká hé úba Waag hí óg!
2CO.11.12	Yú kín ˈgíérích chia gaa igireká ha gaa igira, giri gál kar ˈgeˈgedho-, kieye, gáál hújíchle hát hújích kínyaallá, yegetká fedoká, kár kinaallá ha nyí ká riata. 
2CO.11.13	Gál hatallóóllá he gál alb fimi-, hođomlé-, hujichaam điđám ki nannuo-, hol gál alb fimi-, Kiristoká ka hođuoká. 
2CO.11.14	Hééllá hé yaalmit gáál af ˈdaˈdabsichoká muuniny, ˈdaa giri Sátan íín úba hol máá ˈgasso-, Waaˈgietká ka hođichoká. 
2CO.11.15	Aaléka, har Sátan gede lééllá úba hol gede Waaˈgiet-, ˈdúwaká ká hođuoka, hé kinaallá hé ke af ˈdaˈdaboká muuniny. Gáál héllé il hí aargiˈdoká he hé gáál he ekenyle hí hol ki ˈgeˈgetoká.
2CO.11.16	Yú geđi hí geeye, máádhat hai ye máá đeechká ka dháany, tá har káána úba hí ye máá đeechká ká dhaˈgasannoka, ye a nee kóo, hol á níínni mare meeye. 
2CO.11.17	Hol meeny chiallá hé hát Máá kúnnaa Guđoká hí ˈdéé ka hogodhoká muuniny, he yaa hát máá đeechká ˈdéé ká hogodho. 
2CO.11.18	ˈDaa giri gál burnayká hát gál lesallokáka hol memeyóóllá, yú úba hollo hol meeye. 
2CO.11.19	It hol gál ˈdaalle léká ka dhaˈgasannóóllo, it tág hí gál đéeská af nee kokoyyoká feˈde. 
2CO.11.20	Máádhat har káána úba hí hemuumuritle mé gim nannaa yíekaʼ, hí nyiimita yíekaʼ, hé kíchia hí ˈgayyaká hí af ki riridha yíekaʼ, hol máá ˈdúwaká hođia yíekaʼ, héétí hí nee ger gaa tutuna yíekaʼ, it hí mú héllé kinaallá uˈda, hí mú a nee kokoyyoká feˈde. 
2CO.11.21	Hééllá hát kern ˈginká yú ká hogodho, nyiin tág nyáá nyí hé kinaallá ekenyle gaa đalit.
2CO.11.21	Yú hátle kír máá đeechká ˈdéé ká hogodho, hé mákárta-, máádhat hí hol ki memeyoká yú úba hí hol ki meeye. 
2CO.11.22	Gaal har gál Heberew kátaka, yú úba he máá Heberew. Gaal har gál Yisirayel kátaka, yú úba máá Yisirayel. Gaal har hídh Abiraayam yé gáá ˈdieka, yú úba máá hídh Abiraayam. 
2CO.11.23	Tá gaal har he gede Kiristo hol yegetka, yaa súm gáál ˈdú gédéch Kiristo. Yú meka hát máá me hí ˈjieˈdeká ˈdéé ká hogodho. Yaa gáál hújích fargogoká súm ˈdú nie, yú ubaa gaal íínka yaa gálaat ye af burnayká ki hiigidhe, yaa gálaat ye af burnayká ki tune, yaa af burnayká kúfach bala gáá bie. 
2CO.11.24	Yú af chenno gál Yuuˈdi ye tuuˈd tomonaam seđe a saal ki ˈdane, 
2CO.11.25	af seđe gaal ye ˈgul ki tune, af tikiˈde gaal ye waar ki tune. Yú af seđe kadich ye ki ˈjieˈde, kadich eiy baabame. Héétí, yáá kulich tikiˈd ubaa chúúrélle úba bie gaa rafe.
2CO.11.26	Yáá hol siem burnayká ki yies. Warram, shútá, gál chia Yuuˈdiká, héétí gál gál Yuuˈdi muuninyká lúl úba hé ye ki ˈgeerˈgerney. Har yú ˈjien gaa ije yiekaʼ, ˈbakat álle gaa ije yiekaʼ, héétí bás gaa ije yiekaʼ, alb kinaallá lulle hé he il hí ye gaa aargiˈde. Tá gál hođomlé-, hol gál nyaaram kúnnaa Kiristoká ka hoyká hé úba ye ki ˈgeerˈgerney. 
2CO.11.27	Yáá laađame, hol hujich ki yies, ram ˈdaˈdabe. Yáá mar ubaa báre ye chegies, yú af burnayká af higite, ˈdéeny gaa rafame, đafaraam ˈdúwaká mannay. 
2CO.11.28	Tá hééllá lulle úba kí hayo, gál Kiristo geerle hé aadh lulle úba ye gaa ˈdeew. 
2CO.11.29	Mááya đalit, yú íín hí gaa đalit muuniny? Mááya ađááb hileka, yú geer ye ma gaa kakariny?
2CO.11.30	Har yú hol memeyoka, yú af kinaalka đalimchú ha meeye. 
2CO.11.31	Máá kúnnaa Guđo Yíésu ˈJaallé Waag bííyó biiyo gaalí memeyóóllá hát hééllá ˈdugaka yú hódho ma hogonká hé óg. 
2CO.11.32	Bár giri Arétas kansich onnoyká, máá muí ˈjien ˈDamaskas mé ki koyká yuoyle he ki mure, giri yuoy ˈjien ˈDamaskas kinaal ˈdeˈdeenno-, gaal ye ˈgiiliˈgawká. 
2CO.11.33	Yú af kinaallá kulidh gaalí ongʼolich tág gaa nie mare gaalí ye gaa kaay, gaal ye đír il kí leesie, in yú kar ˈdoy. 
2CO.12.1	Har káána hol meeny úba ˈdúúw manítaka, bá yú geđi ˈdéé hol ˈdú hoogodho. Yú hé Máá kúnnaa Guđoká hí ye argisie-, tá hí ye kí edhesieká ˈdeenyle ha yú hí ká geđia. 
2CO.12.2	Yú yáá máá Kiristo-, warram tomon tikiˈde a afur beeyéétíá Waag hí ur ki seđeká
2CO.12.3	Yáá máállá hát Waag hí ál geyyiet-, Waaˈgietká ˈdú eeteká yáá óg. Yáá hí geey, mu gónle ˈgabka, gónle mannabka, yáá muog, Waago hí og, yú hí yie. 
2CO.12.4	Mu ál geyyiet kinaallá ˈdeeny súm ˈdúwa-, máádhat hát níínní hí hodho mán-, huogonle Waag hí mú ma shíinyká maale. 
2CO.12.5	Yú máá hatallóóllá ˈdaalleka ˈduuwle hogodho, tá yáá ˈduuwchú ma hogon, đalim chia tákáma hélle hogodho. 
2CO.12.6	Tá har yú ˈduuwchú hogodhoka, af kinaalka yáá hát máá đeechká ˈdéé ma ká hogon. Yú hé ˈdúwaká ha hogodho. Tá yáá ˈduuwchú huogonle hol gáá faganay. Yú gálaat ye memeyoká fede muuniny. Tá gálaat har midhantchia mákártaká taawuoka, hé kinaal hí ˈdaa húgúmchú ubaa he onisiny gaalí ye gaa maaleká ˈdaalle ki yaal. 
2CO.12.7	Har káána úba yú hé súm ˈdúwa-, Waag hí ye edhesichééllá argeka, Waag hé yú máá súm ˈdúwaká hol ká dhaˈgasanká ma fediny, in hiit ye ki ˈgite.
2CO.12.8	Aalé yú a seđe Máá kúnnaa Guđoká gil ki efe, giri hiitééllá ye gaa silmeetoká. 
2CO.12.9	Aalé mu ye geey, mu kieye, ˈDúˈjímchú hé ko ka gúúđo, fargogintchú af giri kúún đalidhekáka hé tág ko far ki gogiyyo, muí ye yie. Aaléka, đalim chialláka yáá geer ye gaa meedhe, giri fargogint Kiristo ye hujich gaa nanniyyoká. 
2CO.12.10	Aaléka, he lullé ˈdaa Kiristoka il hí ye argiyyeká, hát káána đalím, chaarim gaalí ye chacharoká, hé ye ki ˈgierˈgereká, manyjasiny, tá gon bólo, lúl iiy ha yú yeedhe. Yú af giri đalitká in fargogo.
2CO.12.11	Yú hát máá đeechká ˈdéé ká hogodhe. ˈDaa giri hí ye ˈdéé ma ˈdú húógonká, hééllá itíni hí ye mé ki koyye. Hár úba káána yú máá káta mánká kátaka, gál hol gál ˈdúwa-, alb fimiká ka hoyallá hé íín ye ma ˈdú ˈduwanany. 
2CO.12.12	Hé ˈduuˈdúwa-, yú hurtkícho gaa eekemeyká, he hé máá Kirísto hí ali gáá kaayká hí ekemeyoká. Yáá mé ki chichirte, it hé hí af ˈdaˈdabsie-, farguogoká il ki argiyye. 
2CO.12.13	Itín hurtkícho meete yú ma gaa eekemêny, he yú gál Kiristóótíá tákámle hurt gaa eekemey? Hé yú hurtkícho ma gaa ekênyká tikiˈd tákáma. Yáá hé mannayká ilshle hí ma ˈdú iđîny. Har hééllá yú ˈdeeneyka, ye ˈdú ˈjée!
2CO.12.14	Aalé káána yáá sieny chia ki seđe-, hí af kí ˈdeˈdeenká ˈguo. Yáá hí ílsh ma gaa iđiminy, hé kíchia mákártaká ma fediny, yú itín dhúr kíchia hí fede. Um hé gál hí ˈdaleká hé geere ma ki eebisan, gál um ˈdaleká in um hé geere ki eebita. 
2CO.12.15	ˈDaakíchoka he lulle yú yé gaa ˈdeˈdeenká yáá uro. Har yú hí hatal súm gielnítaka, háteka itín úba hí ye hatal ma geelnenyal? 
2CO.12.16	Hát yú hí ílsh ma gaa iđînyká it úba iiy chie. Tá yú gáál ˈbáál hát máá điđasich-, hí nyiimisatká ye ká dhaˈgama. 
2CO.12.17	Tá háte yú hí nyiimite? He in gál yú hí ali ˈdú gáá fieká ˈdaalleka in itín yú hí bal mé ki káádhdhe? 
2CO.12.18	Af giri yú Títo gil ki efe-, mu ubaa nyárkúnno yú hí ali ˈdú gáá fieká, Títo úba bal mé hí ki káádhdhe? Yú ubaa mu íín Hím Naasan Waaˈgiet he nyí a tatiyyoká muunîny? Nyiin ˈgas hé nyí tikiˈd muunîny?
2CO.12.19	Itín haí taawuyye, hí kieye, Gaal taalle ˈdéé he hol ˈdú hogodho, hí nyí chegie? Nyaaram kínyaa nyí gielallo, he hé hát kinaallá muuniny. Nyiin innum Waaˈgietka hát gál Kiristoká nyí ˈdéé ká hogoto. He lullé nyí hogoto-, ubaa nyí ekemeychóóllá, he giri itín hí higirayyoká. 
2CO.12.20	Hé geerle ye gaa ˈdeewká, he yú bííykícho ká yimieka, it kálmaréél hát yú hí ki fedoká ma ká iđiny, in aaléka hé yú hí geđuoká kálmareka hí ma fediny. Hé yú hí ma gaa fedinyká, he hol ki fálaam, hinááf, ídho, hol eiy gaa ˈgiiˈgisan, hol méé ˈdeeneny, heengʼeen, hol gál ˈdúwaká ká dhaany, tá hol shalal fiiny. 
2CO.12.21	Geer chia ye gaa ˈdeewká he giri geđi yú ká yimieka, kálmaréél ˈdaakíchoka Waag kern ha ye ˈgiidhicha, geer súm đo hai ye gaa ˈdeenedhe, ˈdaa giri it burnayyeká hí ađaabano kíchia kissoká hí ma hâny-, hí Waag makan ma fáminyká. It hé kíchia gaa nyakarichká, ubaa herginy hol buraaká, tá hé kern mantiká hátle ma hâny.
2CO.13.1	Hééllá sieny chia ki seđe-, yú hí ˈdú gáá yiimetká. Warˈgat Waaˈgiet kieye, Ali gál misigír naama-, muuninyka, seđeká hí gaa ijoka, ˈdéé eiyyo gaalí hol gaa nannaa,
2CO.13.2	Sieny chia ki naama-, toomeello-, yú álkíchía kinaal ka yimieká, gál kíchia ađaabano gaa sesemeká yáá il gíl gaa helie. Tá káána hátle ke hol eiy gaa fágallá, yáá geđi gaal íín ubaa gál éíy taaka ađaabano gaa seseenká geey, giri yú geđi ká yimieka, gáál yú ˈdéé ki iđimuoká. 
2CO.13.3	Kirísto hát ye ˈdéé gáá hogodhoká ˈduuwle ha yú hí ká aargisia. Kirísto atimlé hí af ka tatuoká hé đalidhe muuniny. Mu fargogintle af haí kí tataa. 
2CO.13.4	Mu af giri gaalí ˈgór đarám yaalká ˈdú yegieská, mú gónlé muí ˈgie kinaallá hé đalím ˈgayye, tá mu káána hé fargogint Waaˈgiet ki ijo. Aaléka, nyiin hát mu íín hí đalit onnoyká nyiin úba nyáá nyí đáális, tá nyiin nyáá nyí mú hol ˈgayya-, fargogint Waaˈgiet af ha ke hí ki tataa.
2CO.13.5	Ebá hol ki ˈdoolmitíe har hí iiy yeenkícho ˈgayyoka. Máádhat hí hol dhaayo, har tagle yaalka. Itín Yiesu Kirísto hát hí gaa ijoká it muog? Ebá hát hí tagle ma ˈgiinyká hí hol kimisate? 
2CO.13.6	Itín nyiin hát nyí taganokínyo ˈgiiyyaká hí kiimisatoká úba yú fede.
2CO.13.7	Hé ke hí Waag kí vivisat, giri itín hí hé ˈdeđewká ma gaa seseminyká. Hatallá nyí Waag vivisatóóllá, he giri gálaat nyí gál tagano ˈgiiyyaká ka dhaˈgasanká muuniny, he giri itín hí hé midhabká ekemeychoká. Hé kinaallá har káána úba gáál ˈbaal nyí gál tagano ma ˈgiinyká ká dhaˈgasanka. 
2CO.13.8	Nyiin nyáá nyí hé ˈdúwaká met il ma gaa ˈgiiny, nyíín hé ˈdúwaká ˈdaalle nyí ki ˈgiiyya. 
2CO.13.9	Har káána úba nyiin nyí đáális kátaka, af giri iiy yeenkícho fargogiyyoká nyiin ger ha nyí gaa meedhe. Waag visan ke hí kí vivisatká he giri itín hí higirayyo-, hí tagano ˈgiiyyoká. 
2CO.13.10	Aaléka, hátlé ke hol in eiy ka ijóóllá in yú hí ˈdeenyééllá ˈdú gáá veere, giri yú ká yimieka yú hí ma ugufinyká. Fargogint Máá kúnnaa Guđóóllá hí ye ka shíéllá, he giri yú hí eiy ma fufuminy-, yú hí ˈdiˈdisoká.
2CO.13.11	Aaléka, nyaaramchú, ger hí gaa meet, hiráa, gúóf ˈgáa, kas tikiˈdeká ˈgáa, hol naanná ki yíéđía. Waag kúnnaa gielmít ubaa naanná ˈgayyóóllá hí gaa yíéđiyyo. 
2CO.13.12	Naa gielmitiká hol naa ki yiegedhíe. Gál nyaaram Kiristóóllá lulle hé hí naa ká yie. 
2CO.13.13+2CO.13.14	Lulkícho, Máá kúnnaa Guđo Yiesu Kirísto hí ˈdú ˈjeeˈjeen, Waag hí gielmitle aargisicho, Hím Naasan Waaˈgiet lilmach hí hol ka ˈgayyaká hí shiigicho.
GAL.1.1	Yú he Báulo, máá ali gaa kaany-, gálaat, muuninyka, máádhat hí ali ma gáá káany-, Yiesu Kirísto dhúrle ubaa ˈJaa kúnnaa Waag Yíésu uushich yé gáá ˈdeeyká hí ali gáá kaayká. 
GAL.1.2	Yú ubaa gál nyaaram nyí hol af iđáállá warˈgatééllá it Kirísto iiy chie-, hí Galátia gaa iđóóllá ki hí ˈdu gáá veere.
GAL.1.3	ˈJaa kúnnaa Waag ubaa Máá kúnnaa Guđo Yiesu Kirísto hí ˈdú ˈjeeˈjeen, hí naanná shiiguo. 
GAL.1.4	ˈJaa kúnnaa Waag hát he fedeká in Kirísto nyuogim ubaa ađaabanokúnno ˈdaalle hol ˈdú sillie, giri mu gáál yaalmit gaa nyakaridhe-, barallóóllá gaa ririanká. 
GAL.1.5	ˈDuuw taalle bííyyo hí hé Waaˈgiet onnow. Iiy-hí, he hí hát kinaallá yeet.
GAL.1.6	ˈDaa giri tíkíˈdéél Waag hí ˈdaa ˈdúˈjím Kiristo kí viiyyééllá hí ká haađicha-, hí fayam éíy taaka-, Fayam Midhaballá muuninyká bala ˈdú nanniyyáállá, yáá tág hé kinaallá ye birgisie, he af ˈdabe. 
GAL.1.7	Fayam hí bala ˈdú nanniyya kinaallá hé fayam kátaká mán. Itín gálaato hí mé guuđanaya. Gál kinaallá Fayam Midhab Kiristóóllá he ˈdeđeneye, ˈdeemle af ˈdú fafaa. 
GAL.1.8	Har nyíín yíekaʼ, máá ˈgasso-, Waaˈgiet-, urruká yíekaʼ, máá hí fayam éíy taaka-, Fayam Midhab ke hí ki ˈdiyimééllá muuninyká hí ki ˈdiyeenka, máá kinaallá Waag hí điito. 
GAL.1.9	Har káána úba kis ke hí geeyka, geđi yú hí ká geeye, máá mákárta-, hí fayam éíy taaka-, Fayam Midhab hí kis iiy chíéllá muuninyká hí ki ˈdiyeenká, máá kinaallá Waag hí điito.
GAL.1.10	Yú hatallá yegetallá in gálaato ger gaa memeyee? Ebá Waago geer gaa memeye? Yú meeny gálaat hí ye memeyoká hol gaa ˈgéˈgédhe? Híʼi, yú hátle meeny gálaat hí ye memeyoká hol gaa ˈgéˈgenka, yáá onnônyka gédéch Kiristo ma yégen.
GAL.1.11	Nyaaramchú, hééllá hí eiy nannasatoká yú fede. Fayam Midhab-, yú hí ki ˈdiiyimeká hé fayam gálaat hí hol af tág ki koyká muuniny. 
GAL.1.12	Fayamééllá hé máádhat hí ye ma ka shíiny, hí ye ma onisíiny. Fayam Midhaballá Yiesu Kirísto hí ye kí edhesie.
GAL.1.13	Itín bár giri yú nyátál Yuuˈdi el gaa igireká it yaalmit yú seseme-, yáálle gál Kiristo súm maanyjasie-, gáál eiy fufumieká maalle. 
GAL.1.14	Bár kinaallá ˈdaa nyatalaam kínyaa Yuuˈdikáka yáá modo chia Yuuˈdiká gúch af yíé ˈdie, nyatalaam eshim eshimchú tág ki yiel. 
GAL.1.15	Tá hééllá met, yú hátle ˈjiechú geer gaa ijaʼ in Waag ye taak koote, ye ˈdúˈjímle ˈdaalle kí viiyye. Aalé aleđuđugul Waag hí feˈdeká ali kí ˈdiiyyeká 
GAL.1.16	in Waag ye Inyle kí edhesiche, giri yú mú fayamle gál gál Yuuˈdi muuninyká ki ˈdiyeenká. Waag ye Inyle kí edhesicheká, yáá máá níínní ˈdú sedhe-, heete-, ye he af gáá koyká mán. 
GAL.1.17	Yáá úba Yerúsalem ma síen, gál ye gál alb fimi-, met yieká af ma kí ˈdíiny, yú đo lés Arabia mé nie, đo geđi ˈjien ˈDamaskas hol ˈdu nadhe.
GAL.1.18	Aalé warram seđ beeyyeká yú Yerúsalem sedhe, giri Kéfas
GAL.1.19	Yáá gál éíy taaka-, alb fimi-, argeká mán. Yákob giri Máá Guđoká nyárléká tákáma nyí hol argiyye. 
GAL.1.20	Hé yú hí ˈdu gáá verenóóllá hát hódho muuninyká hé Waag hí óg. 
GAL.1.21	Af kinaal el ˈdaal yú đo lés Siria ubaa lés Kilikia mé nie. 
GAL.1.22	Yú dhúrchú gál Kiristo-, lés Yuuˈdiaká hé ye moonnoy. 
GAL.1.23	Gaal ˈdeeny ˈdaa chia gálaat hí hol geđieká tákáma he mamale, giri kieye, Máá kis muun gáál maanyjasieká hé iiy yeen ke Kirísto iiy yie-, he eiy fufumieká hé ˈdiiyime, yegieká. 
GAL.1.24	Gaal đo ˈdaachúka Waag meey.
GAL.2.1	Aalé warram tomon tikiˈde a afur beeyyeká yú geđi Yerúsalem mé nie, Barnábas nyí hol eete, Títos úba yú eedhdhe. 
GAL.2.2	Sienyééllá Waago hí ye mé gaa kaayye. Yú ál kinaal ki ˈjieká gál Kirísto iiy yieká gállé gaalí gál méte ka dhaˈgasanká yú tól eedhdhe, yú Fayam Midhab Kiristóóllá hát yú gál gál Yuuˈdi muuninyká ki ˈdiiyimeká fayamle shie. Hééllá yú ekeyallá he ˈdaa giri hújích yú nie-, laatle hátle yú gaa ijo-, yú lađaanallá ma ˈdeđenen-, gaal hújích chiallá hát tagléká iiy yegetká. 
GAL.2.3	Tá Títos giri nyí hol ˈgayyeká har úba máá Hellen onnoyka, gaal hé mú hermisan ma ˈdú tíiny.
GAL.2.4	Tá gál mu hermisatká fedeká he gál điđám ka ˈdie-, muun gáál hurt ká hile-, gáál ka ˈdeey-, mé furit kúnnaa Yiesu Kiristo ki gaa ijóóllá ˈgas egew-, muun gáál nyatalaam Yuuˈdiká mé ki tatuoká. 
GAL.2.5	Tá gáál kár níínní nyí shiicheká mán, giri Fayam Midhab Kiristóóllá ˈduuwle taalle bííyyo itle hí ki iđaká.
GAL.2.6	Gál Kiristo gállé gaalí gál méte ka dhaˈgame kinaallá hé ˈdéé hót níínní ˈdéé hót chiallá af ˈdú kaayká mán. ˈDaachúka, gálaat kansím ˈgaa yíekaʼ, kansím mán yíekaʼ, yúka hé kátaká mán, ˈdaa giri Waag gálaat ˈdug ma gáá dhaˈgaminyká. 
GAL.2.7	Gaal ˈdéé hótchú ˈdéé hót af ma ˈdú káanyallá, gaal hát Waag ye gál gál Yuuˈdi muuniny-, ma hermisanallá Fayam Midhaballá ki ˈdiiyiminyle mé ki koyye-, ubaa Waag hát Bétiro gál Yuuˈdi Fayam Midhaballá ki ˈdiiyiminyle mé ki koyyeká he arge. 
GAL.2.8	Waag Bétiro hujich ki naasate-, mú gál Yuuˈdi ali ˈdú kaayyeká in úba hát ye hujich ki naasate-, ye gál gál Yuuˈdi muuninyká ali ˈdú kaayyeká gaalí kimite. 
GAL.2.9	Yákob, Kéfas, ubaa Yuána giri gál Kiristo hí gállé méte ka dhaˈgasanká Waag hát ye ˈdúˈjímle ka shiicheká kimiteká, đo yú ubaa Barnábas nyí gil ger gaa ˈgiiliˈgay, giri nyiin nyí gál gál Yuuˈdi muuninyká ki ˈdiyeenne-, gaal íín gál Yuuˈdi ki ˈdiyeenká. 
GAL.2.10	Hé gaalí nyí heete-, nyí ekemeychoká he tikiˈd tákáma, giri gál he maamanká taalle nyí ˈdú ˈjeˈjeenneká. Tá hát gon yú súm fedeká hé kinaallá.
GAL.2.11	Af giri Kéfas
GAL.2.12	Hééllá he ˈdaa giri mu erkob hátle gál Yákob bííyle ma gáá fáminyká gál gál Yuuˈdi muuninyká hol ˈgar golmote-, tá gál kinaal ka fameká mu gál gál Yuuˈdi muuninyká gaa ˈgiteká. Mu gáál gaa ˈgitééllá, gál gálaat hermisan mé ki tatuo-, ka fame kinaallá hí ˈdeem verenoká he kikiadhe.
GAL.2.13	Gál Yuuˈdíítí Kéfas yaalmitlé tagle muuniny gaa seseme kinaal ennie, Barnábas úba gáál yaalmitlé kinaal ennie.
GAL.2.14	Aalé gaal Fayam Midhab Kiristóóllá ˈduuwle el má gaa igiro yú argeká in gáál lulle metle yú Kéfas hatal gaa geey, yú kieye, Kúún he máá Yuuˈdi, kor yietééllá kó máá Yuuˈdi ma ká iđiny. Tá háteka gál gál Yuuˈdi muuninyká nyátál Yuuˈdi-, kuuní gíl sug ki haycheká mé ki tatiyya? 
GAL.2.15	Múúni ki gál Yuuˈdi honyir-, ke gál kidhdho-, hemuumurit Waaˈgiet el ma gaa igirinyatíá muuninyallá 
GAL.2.16	hé ki onnodheká hééllá: Máádhat hemuumurít el gaa igiritle hé mú innum Waaˈgiet mú máá ˈdúwaká ma gaa hođiny. Máádhat Yiesu Kirísto iiy yieka in tákáma innum Waaˈgiet máá ˈdúwaká gaa yegedhe. Muun úba hé ke Yiesu Kirísto iiy yie, giri Waag innumle ˈdaa iiy yeen kúnnaa ke Kirísto iiy ki yiekáka ke gál ˈdúwaká gaa yegetká. Hemuumurít el gaa igiritle hé muun gáál gál ˈdúwaká ma hođiny. Hééllá he ˈdaa giri hemuumurít el gaa igiritle ˈdaalleka Waag máá níínní máá ˈdúwaká chegetoká mánká.
GAL.2.17	Múúni ke Kirísto ˈdaalleka innum Waaˈgietka ke gál ˈdúwaká yegetká fedóóllá, ke yaalmit kinaallá seseenka, gál Yuuˈdi álká muun gál ađaabano ˈguo-, hemuumurít el ma gaa igirinyká he gáál ká dhaˈgama. Tá hé kinaal Kirísto gálaato ađaabano mé ki kokoo yegedhe? Híʼi. Hé hát kinaallá muuniny. 
GAL.2.18	Tá hemuumurít el gaa igiritle he onisinylé kis yú eiy fufueká geđi yú hol ˈdú nannaatka, yú gon af kinaalka máá ađááb ˈguoká.
GAL.2.19	Hemuumurít ˈdaalleka yáá hemuumurít gim yíé gaa ˈdie, giri yú Waag ˈdaalle ki yaalká. 
GAL.2.20	Aaléka, hát Kirísto ˈgór đarám yaalká ˈdú kufééllá in yíéđiny chia kis yú ki ijeká úba kuyye. Luolmit káána yú ˈgúóllá hé luolmitchú muuniny, he Kirísto luolmitlé ye gaa iđa. Luolmit yú ˈgúóllá iiy yeen chia-, yáálle Iny Waaˈgiet ye giel-, ye hol ˈdu gáá sillie-, yú iiy yieká ˈdaallé ki taalla. 
GAL.2.21	Yáá gielmit Waag hí muun gáál ka ˈgayyoká ma egesheny. Gálaat hemuumurít el gaa igiritle hí saas ˈdaˈdabsînyka, af kinaalka Kirísto hállééllá he kufe, yú Bétiro yie.
GAL.3.1	It Galatia đéesal! Mááya hí nyimite? Yiesu Kirísto gaalí ˈgór đarám yaalká ˈdú yieská fayamle hé gaalí metkícho ma gaa ˈdiiyíminy? 
GAL.3.2	Itín ˈdéé hótallá hí ye hol ˈdu gáá nanniyyaká yú fede. Itín Hím Naasan Waaˈgiet ˈgíérích máre hí ki argiyye? Hemuumurít ki yaalitlé hí ki argíyye? Híʼi, fayam Kiristo hí maalle-, hí iiy chieká ˈdaallé hí ki argiyye. 
GAL.3.3	Itín đo hatal đéeso hí káta? Iđiny kíchiallá fargogint Hím Naasan Waaˈgieto he gáá koonne. Káána geđi fargogint kíchia gálaatallo ˈdaalle hí ki lađáánna? 
GAL.3.4	Manyjasiny kíchia hí argiyyééllá hállééllo il hí argiyye? 
GAL.3.5	Waag hí Hím Naasanle ká shigicho-, ubaa hé gáál af ˈdaˈdabsuoká hí hurt gaa ekemeychóóllá, he in ˈdaa hemuumurít ki yaalitle ˈdugakaa? Ebá he fayam Kiristo hí maalle-, hí iiy chieká ˈdaalle ˈdugaka?
GAL.3.6	Ebá Abirááyam táb ˈdodhdhíe. Mu ˈdaa Waag iiy ki yieká ˈdugaka in Waag mú máá ˈdúwaká chie.
GAL.3.7	Aaléka, onnóo, gál Waag iiy yieká ííni he um Abiraayam. 
GAL.3.8	Waag hát gál gál Yuuˈdi muuninyká iiy yeenlé Kirísto ka ˈguoká ˈdaalle ˈdugaka gáál gál ˈdúwaká hođichóóllá, hé kis Warˈgat Waaˈgiet hí hote. Hé kinaallá af giri Waag Abirááyam Fayam Midhabká geeyche-, kieye, É meet lulle ˈdúˈjímlé yú ˈdú ˈjeˈjeenká ˈdaa kua ká naata,
GAL.3.9	Abirááyam Waag iiy yieká đo Waag hí ˈdú ˈguunuanne. Tá káána gál Kirísto iiy yegetká hé Waag hí ˈdú ˈguunuminy Abiraayam kinaallá ˈdú ˈgunnuan.
GAL.3.10	Gál kieye, Hemuumurít el gaa igiritle he ˈgíérích muun innum Waaˈgietka ke ki gál ˈdúwaká hol yegetká, ˈdórro he ˈgaa, ˈdaa giri hé Warˈgat Waaˈgiet hí hote-, kieye, A meeny máádhat he lullé Warˈgat Hemuumuritiká gaa ijoká el ma gaa igirinyká ˈdórro he ˈgaa, chieká.
GAL.3.11	Hemuumurít el gaa igiritle hát máádhat innum Waaˈgietka mú máá ˈdúwaká ma hođinyká hé ki óg, ˈdaa giri máádhat hemuumurít lulle el ma gaa igirinyká. Warˈgat Waaˈgiet hé hoteká kieye, Gál innum Waaˈgietka ˈdúwaká iiy yeen he Waag iiy yieká he ki ija, he chie.
GAL.3.12	Tá hemuumurít ki iđinyle ubaa iiy yeen ke Waag ka ˈguoká ki iđinyle hol ká eiyye. Warˈgat Waaˈgiet kieye, Máádhat hemuumurít lulle el gaa igiroka luolmíti he ˈgaa, he chie.
GAL.3.13	Múúni ke hemuumurít lulle hát ˈdabaanká el ma gaa igíriny-, ke ˈdór ˈgieká Kirísto hé gáál ˈdór kinaallá gaa eey. Mú gaalí ˈgór đarám yaalká ˈdú ˈdoyká mu hé ˈdór kúnnaa kinaallá luut kaadhdhe. Warˈgat Waaˈgiet hát chieká kieye, A meeny máá gaalí ˈgór ˈdú ˈdoyká ˈdórro he ˈgaa, he chie. 
GAL.3.14	Kirísto ˈdórkúnno luut kaadhdhééllá, he giri ˈdúˈjím Waag hí Abirááyam ˈdú ˈguunuanneká úba gál gál Yuuˈdi muuninyká hí ˈdaa Yiesu Kiristoká ki aargiro-, muun lulkúnno iiy yeen ke Kirísto ka ˈguoká ˈdaalleka ke Hím Naasan Waag hí muun gáál af iđicheká ke ki aargiroká.
GAL.3.15	Nyaaramchú, ebá gálaat hélle yú hí ká geeye. Gálaat hol ˈdéé af iđieka, ˈdeeny kinaallá hé máá hí ˈdéé um gaa haađuo-, muuninyka, hí ˈdéé um af ˈdú fafuoká mán. 
GAL.3.16	Waag he af iđinyle Abirááyam ubaa umutlé he af iđiche. Warˈgat Waaˈgiet hé um ma chéen, umute he chie. Waag kieye, ˈDúˈjímchú ˈdaa umut kua he ká naata,
GAL.3.17	Hé yú hogodhoká hééllá: Har úba Waag warram kúˈd afur tómón eiy seđ he af iđiny el ˈdaal Móshe hemuumurít ká shiicheka, hé kinaallá hé he af iđiny Waag hí Abirááyam af iđicheká ˈdeenyle mán ma hôny. Waag hé úba he af iđinyle gíl sug ma ki hâny. 
GAL.3.18	ˈDúˈjím Waaˈgiet har ke hemuumurít el gaa igiritle ˈdaalle ke ki aargírinyka, ˈdúˈjím af kinaalka hé he af iđiny yé ma gáá ˈdeˈdeminy. Waag ˈdúˈjímlé Abirááyam shiicheká he af iđinyo ˈdaallé mú ki shiiche.
GAL.3.19	Tá af kinaalka, hemuumurít hélle meete? Gálaat ˈdaa giri hé ˈdeđewká gaa seseenká in Waag gálaat hemuumurít kí muˈde, ˈdaab umut Waag hí Abirááyam af iđicheká ma ka ˈdaláanká. Hemuumurit Waag hí gálaat ka shigicheká Waag gállé ˈgasso-, urruká hí ká sisidhe, hí máá Waag ubaa gálaat toom gaa sesemeká shigie.
GAL.3.20	Máádhat har gálaat totom gaa seseenka, hé ˈdeeny muí tikiˈdeká hurt ma higiliny. Tá Waag íín tikiˈde.
GAL.3.21	Aaléka, hemuumurít ubaa ˈdúˈjím Waag hí Abirááyam af iđicheká af yé hol ˈdéˈdéenne? Híʼi. Hé kinaallá gon hé mán. Hemuumurit Waag hí gáál ki muˈdeká onnônyka gáál luolmít shigînyka, saas mánt onnônyka hemuumurít ˈdaallé he ká naate. 
GAL.3.22	Tá Warˈgat Waaˈgiet hé gálaat lullé les gaa ijoká hát ađááb hí hiigiteká huogote, giri ˈdúˈjím Waag hí gáál af iđicheká Waag hí gál Yiesu Kirísto iiy yieká shigichoká. 
GAL.3.23	Iiy yeenééllá hátlé les ma ka híliny-, ke ma árginyká muun hemuumuríti gáál hiigite, ke gim gaa ije. 
GAL.3.24	Hemuumuritééllá in muun gáál ki tielle, gáál af tatiyye, ˈjíig Kirísto ká ˈjie, giri muun ke Kirísto iiy yeget-, ke innum Waaˈgiet gál ˈdúwaká gaa yegetká. 
GAL.3.25	Aalé káána iiy yeenééllá les ka hileká, muun hé ke hemuumurít gim gaa láʼ.
GAL.3.26	Iiy yeen kíchia hí Yiesu Kirísto iiy chieká ˈdaalleka it lulkícho um Waaˈgiet chie. 
GAL.3.27	It lulkícho gaalí bie gim nie-, hí gál Kiristo chíéllá, it Kirísto buate. 
GAL.3.28	Itín it hol eiy ma nanniny, hí kieye, Máállá máá Yuuˈdi, máállá máá Hellen, máállá he gedech, máállá he máá ˈdúwaká, máállá he máá yáb, máállá he máá ˈdedhit, ma chegen. Itín lulkícho ˈdaa Yiesu Kiristoka hí tikiˈde. 
GAL.3.29	Itín har hí gál Kiristo kátaka, af kinaalka hí um Abiraayam, um ˈdúˈjím Waag hí Abirááyam af iđicheká aargiroká.
GAL.4.1	Hé yú hogodhóóllá he kieye, gál aˈjibaat idhaamle lulle lé-, kor hátle ma guguđánanká, gál kinaallá hát géde. 
GAL.4.2	Hééllá he ˈdaa giri iny hátle gál ˈjaalle hí ki kieˈde-, hí ˈdeˈdeenká ubaa hí aany ki chichiratká gil ger gaa ijoká. Iny hé aany ma higiliny, ˈdaab aleđuđugul ˈjaalle hí mureká ali ma kí ˈdíinyká. 
GAL.4.3	Múún úba hát tikiˈdééllá ke ije, af giri ke Kirísto moonnoyká muun hát ke um nigini-, nyatalaam lesalloká hí gedelle hoteká. 
GAL.4.4	Tá Waag aleđuđugullé feˈdeká ali kí ˈdiiyyeká, in Waag Inyle ali gáá kaayye, ini hí ˈdalle, hemuumurít gim gáá ˈdalidhe, 
GAL.4.5	giri gál hemuumurít gim gaa ijoká yé ká ˈdeđisat-, Waag muun gáál umle hođisatoká. 
GAL.4.6	ˈDaa giri itín hí um Waaˈgiet chieká in Waag Hím Naasan Inyle hí ali ˈdu gáá kaayye. Hím Naasan gáál ger gaa iđo kinaallá, Ába,
GAL.4.7	Aalé káána kó Yíésu iiy chíéllá, kó geđi gedech muuniny, kó veel Waaˈgiet chie. Kuun in veel Waaˈgiet háluke, he lullé Waag hí umle shigichoká háte ma aargiriny?
GAL.4.8	Itín af giri hí Waag moonnoyyeká hé gálaat hí waagam yegetká hí gedelle onnoyye. 
GAL.4.9	Aalé káána it Waag óg. Hé kinaallá a mé ˈdaatí Waag hé hí óg. Tá háteka geđi nyatalaam ˈdúúw mán-, hí ađaabanokícho ma gaa egenyallá hí bala ˈdú niiyyéel? Nyatalaaméél geđi hí gedelle chegetoká hí féˈde? 
GAL.4.10	Itín har ˈjila gál Yuuˈdi hí ram ubaa hí ˈguiyam, tá hí warram gaa nannasatká har hí nannasataa! 
GAL.4.11	ˈDaa kíchoka geer hé tág ye gaa ˈdeenedhe. Yú ta hállééllo hí ˈdú laađame?
GAL.4.12	Nyaaramchú, gillo yú hí ki efe, ˈdaa giri yú hát itín yíéllá yaalmit chia yáálle nyatalaam Yuuˈdi gim gaa láállá ka ennée. It hé hí ye ki ˈdeeneycheká mán. 
GAL.4.13	Ebá táb ˈdodhdhíe, af giri yú hí Fayam Midhab Kiristóóllá er ki ˈdiiyimeká yáá báásh ˈgieká muunîny? 
GAL.4.14	Har básh chia kinaal úba hí ílsh ˈdú iđieka, it ye ma eeshêny, ye il bís ma ki dháany. Itín yú hát máá ˈgasso-, Waaˈgiet-, urruká, muuninyka, hát Yiesu Kirísto tuuˈdle gaalí mé guđáan yegetká úba hát kinaallá hí ye mé guđáan chie. 
GAL.4.15	Aaléka, geer gaa meenkícho ále siete? Af giri ke hol ˈgieká yáá gon óg, máádhat héle hol in gáá babîny-, in máá eiy shigînyka, it onnônyká ye in kí biiyye. 
GAL.4.16	Hé ˈdúwa-, yú hí geđúóllo ye kídhíchkícho hôy?
GAL.4.17	Gál hí nyatalaam Yuuˈdi mé ki tatúóllá hé tág hí ˈdú ˈgađasan. Tá gáál ˈgatle hé ma midhanany. Gaal hát he fedoká itín ubaa nyíín gáál hol eiy gaa ˈgiˈgidhuo-, itín hí gáál ˈdaalle ˈdú ˈdaraannoká he fede. 
GAL.4.18	Tá hé midhabká ˈdaalle ke ˈdú ˈgađasanka hé midhab. ˈGat kinaallá af giri yú ke hol af ijoká tákámle haí ˈgađáminy, aadh lulle hé midhabká ˈgatle ˈgaađamíe. 
GAL.4.19	Umchú, geer kúl ˈdaakíchoka yú geđi ˈgúóllá hát geer kul min ˈdaˈdalloká verennoká. Itín hí hát Kirísto chegetoká yú fede. 
GAL.4.20	ˈDaakíchoka, yáá tág me ye guđandhe. Yú káána ke hol af yíéđian-, yú hí ere sáaká ki geđuoká fede.
GAL.4.21	Ebá, it giri hí hemuumurít gim gaa iđaká feˈdoká ye ka geeyyíe, hemuumurít hát chegetoká it múog? 
GAL.4.22	Warˈgat Waaˈgiet Abirááyam hát nyígéény naam ˈdaleká hé hote. Íny tikiˈd ˈjielle gededhe, inyáátí ˈjielle mú minlé sillaká. 
GAL.4.23	Abirááyam inylé min gededheká hí ˈdalleká hát aađaká he ˈdalidhe, tá mú inylé min sillaká hí ˈdalleká íín ˈdaa he af iđiny Waaˈgieto ki ˈdalidhe.
GAL.4.24	ˈDeg naamáállá he hol ki ekeny ˈdaallé ke ki egedhdhe. ˈDegééllá hát he hol af iđiny naama-, Waag hí gálaat af iđicheká. Hágar giri gededhe-, géde ˈdaˈdalleká he hát he hol af iđiny hemuumuriti-, Waag hí gál Yisirayel Gúm Sanai gáá shiicheká. 
GAL.4.25	Hágar úba he hát Gúm Sanai giri lés Arabia gaa yaalká. Hágar ubaa umlé géde-, gálaat hí he ki mumureká he hát ˈjien Yerusalem-, gálle hemuumurít gim gaa ijóóllá. 
GAL.4.26	Sáára íín he hát ˈjien Yerusalem urru-, gálle hemuumurít gim gaa láká. Muun ke ˈjien kinaallá umlé. 
GAL.4.27	Warˈgat Waaˈgiet hé hoteká kieye,
GAL.4.27	Min ˈdal mánnallo,
GAL.4.27	geer hí ko gaa meet!
GAL.4.27	Kó geer veeliet ko ma vereninyallo,
GAL.4.27	ˈgéyig, af gaa guđoká ki ˈdâsh!
GAL.4.27	Kó beel ko hayallo,
GAL.4.27	umkú um min bélkú ˈgayyoká hai ˈdú buurnaa,
GAL.4.27	he chie. 
GAL.4.28	Nyaaramchú, hát Yísak he iny he af iđinyallá, itín káána úba ˈdaa ˈdúˈjím Waag hí Abirááyam af iđichekáka hí um Waaˈgiet. 
GAL.4.29	Bár Abiraayam kinaallá in iny hát aađaká ka ˈdalidheká, iny fargogint Hím Naasan Waaˈgiet kí ˈdalidheká maanyjasie. Yaalmitkícho káána úba hát kinaallá he taalla, giri gál hí hemuumurít mé ki tatuoká hí maanyjasuoká. 
GAL.4.30	Tá Warˈgat Waaˈgiet háte he chie? Warˈgat Waaˈgiet kieye, Min gededheká ubaa inyle ali gaa árig, min gededheká inyle ubaa min sillaká inyle gon hé aˈjibáát hol ma ki lilenyo, he chie.
GAL.4.31	Aaléka, nyaaramchú, muun hé ke um min gededheká muuniny, muun ke min gededhe-, muuninyká umlé.
GAL.5.1	Kirísto hé muun gáál mé fure, giri ke hemuumurít gim gaa láʼ-, hát Waag hí feˈdoká ke ki ijoká. Aaléka, tág ˈdée, gálaat hai geđ hí hemuumurít mé gimit níiny. 
GAL.5.2	Bá dhaayyíe, yáá Báulo lééllá hí geeye, itín har hí gál hí hermisan mé ki tatúóllá af iiy chie-, tawunykíchoka hí kieye, hermisanno nyí innum Waaˈgiet gál ˈdúwaká gaa hođicha, hí chieka, af kinaalka Kirísto kúfáchle hé níínní hí gaa aargiˈdaká mán. 
GAL.5.3	Ebá geđi yú hí il mé geeye, máádhat har gaalí hermisan mé ki tie-, iiy yie-, tawuny leka kieye, hermisanno ye innum Waaˈgiet máá ˈdúwaká gaa hođicha, yieka, af kinaalka mu hemuumurit Moshe lullé gim gaa ija.
GAL.5.4	It halúg hí kieye, hemuumurít el gaa igiritle innum Waaˈgietka gál ˈdúwaká he gáál hođicha, hí chegetallá, it Kirísto af gaa taanne, ˈdúˈjím Waaˈgiet gaa ˈgisate. 
GAL.5.5	Tá múúni giri ke Hím Naasan Waaˈgiet ke ki ijo-, ke Kirísto iiy yíéllá, hát iiy yeen kúnnaa kinaal innum Waaˈgietka gáál gál saas mánká hođichoká hé ke óg. Muun hé ki met egessoká hé kinaallá. 
GAL.5.6	ˈDaa Yiesu Kiristoka, ke hermita yíekaʼ, ke má hermisan yíekaʼ hé kinaallá hé kátaká mán. Hé súm ˈdúwaká he iiy yeen ke Kirísto ka ˈguoká ubaa gielmit iiy yeen kinaallá yé gáá ˈdeˈdeen-, ke gálaat ki gielká.
GAL.5.7	Itín érléká hát ˈdabaanká hí lađaanne. Tá mááya hí af ˈdú naate, hí fayam ˈdúwa-, hí el gaa igiˈdeká met gaa kímle ká ridhdhe? 
GAL.5.8	Af ˈdú naasan hatallóóllá hé Waag hí ká veveen-, hí umle hođisatallá yé ma gáá ˈdeˈdeminy. 
GAL.5.9	Af ˈdú naasan kinaallá he hát maat ninni-, ˈdúlo guđoká lulle kakarsichoká. 
GAL.5.10	ˈDaa giri hí Máá Guđoká hol ˈdú faanneká, hát hí ˈdéé hót chiallá iiy cheget-, hí ˈdéé hót eiy iiy ma chegenká gon yáá óg. Máá hí mé guuđanayoká Waag he il haí ká aargisicha.
GAL.5.11	Nyaaramchú, yú hátle ˈdiyíminy-, gálaat gon hí heermisat yégenka, gaal hé ye hatallá ma maanyjasîny. Har yú hát kinaal ˈdiyíminyka, af kinaalka kúfách Kiristo máálle ˈgór đarám yaalká ˈdu kufeká ˈdeensenle hé gaalí ma hógon. 
GAL.5.12	ˈDaachúka, gál hí mé guuđanayo-, hí ˈdeđeneyóóllá, tákámle hol huur gaa mumureka, kalat máámaʼ!
GAL.5.13	Nyaaramchú, itín mé furinyo Waag hí kí viiyye. Tá mé furitkícho haí kár giri hí balt gón kíchia gaa nyakaridheká ki geymisichoká hôny, hí mé furit gálle hol giel-, hol he ˈdú chichiratká onnoyyo. 
GAL.5.14	Hemuumurit Waaˈgiet lulle ke mé hol ˈdú eeyka, hé hogotoká tikiˈde, Máá olkú hát kúún hol gielallá úba géélnebo, he chie.
GAL.5.15	Har hí hol ˈdéé verenne-, hí hol ˈdeđenseteka, hol ˈdeeˈdemíe, hát hí hol eiy fufumichoká onnóo.
GAL.5.16	Aaléka, yú hí geeye, Hím Naasan Waaˈgiet ki seesemíe, hát kinaallá in hí balt goniet gaa nyakaridheká gaa faaganata. 
GAL.5.17	Balt goniet gaa nyakaridhééllá hé hé Hím Naasan Waaˈgiet hí feˈdoká muuniny. Hím Naasan Waaˈgiet héllé feˈdoká ubaa balt goniet gaa nyakaridheká héllé feˈdoká hol ká eiyye. Hím Naasan Waaˈgiet ubaa balt goniet gaa nyakaridheká íín hol oosó. Yaalmit kinaallá in álká hé midhab onnônyka itín hí feˈdo-, hí ekemeychoká hí ma ekemeny. 
GAL.5.18	Tá Hím Naasan Waaˈgiet atimle hí el gaa igiˈdaka, af kinaalka hemuumurít gim gaa iđinyle meete hí le?
GAL.5.19	Balt goniet gaa nyakaridheká he ekenyle hé ki óg, hát káána herginy gálle hol ma shúúnanká, babát ˈgany, ubaa kern mánti, 
GAL.5.20	héétí hé Waag muuninyká visan, gil ka he ním ˈgany, nebíti, hol af ká điiny, hinááf ˈgany, idho hol gáá mony mánká, hol he ki fedíti, hol eiy gaa ˈgiiˈgidhiny, he onisiny hódhoká, 
GAL.5.21	gajálti, bersh famíti, ubaa herginy kern mantiká, tá hé éíy taaka ˈdeđew-, hatalloká ekeny. Hát giri yú hí il gíl gaa helieká, yú hí geđi geeye, gál yaalmisanóóllá gaa seseenká hé Guch Waaˈgiet ma higiliny.
GAL.5.22	Hím Naasan Waaˈgiet saanolle he gielmíti, geer gaa meen, naanná, he ˈdú faafaan, geer guurá ˈgany, geer gaa midhánti, af ˈduwany, 
GAL.5.23	abúnti, tá hol tími. Gál yaalmisanóóllá gaa seseenká hé hemurit níínní hí ˈdéé ki iđimichoká mán. 
GAL.5.24	Gál Yiesu Kirísto hí lééllá hé balt gaa nyakaridhe-, hí gónle gaa iđeká ˈgór đarám yaalká ˈdú reey.
GAL.5.25	Hím Naasan Waaˈgiet gáál luolmít shigichóóllá taalle kí ki seeseen. 
GAL.5.26	Ha ke hol gál ˈdúwaká ka dhaˈgáminy, ke hol ídho yé gáá ˈdeđîny, ke gajált ˈgíiny.
GAL.6.1	Nyaaramchú, har itín máádhat ađááb hileka, it giri hí Hím Naasan Waaˈgiet ki hirayyeká máá kinaallá hát abuntiká hol ka naatíe. Tá dhúrkícho hol ˈdeeˈdemíe, haí ađaab kinaal úba híliny. 
GAL.6.2	Hol ílsh ˈdú chiichiˈdíe, hí hatallá ˈdiiyyeka, in hí hemurit Kiristo đuusicha. 
GAL.6.3	Máá taawuo-, kieye, yaa ˈdúwa, yeget-, kor máá káta-, mánká, hollo hol nyimite. 
GAL.6.4	Máádhat hí hújíchle hát ˈdabaanká naannuo. Hát kinaallá in mu geerle ki geyyime, mu yaalmitle yaalmit máá eiy ma ki ekemeny, 
GAL.6.5	ˈdaa giri máádhat dhúrle hújíchle ilshle uroká.
GAL.6.6	Máádhat gálaat ˈdeeny Waaˈgiet oonisuoka, gál muí he oonisuo kinaallá hí mú símísle hol ˈdú naannuo, gaal héllé ˈdabaan-, ˈguoká lulle ha muí gaa ˈdábiny.
GAL.6.7	Máádhat hai hol nyimísan, Waag egeshêny, Waag hé máá níínní hí af kar gaa ˈdaraanká mán. Máádhat héllé fafuoká in aargira. 
GAL.6.8	Máá balt gónlé gaa nyakaridheká el gaa igiroká, kúfach hai aargira. Tá máá Hím Naasan Waaˈgiet el gaa igiroká íín luolmit biiyoká hai aargira. 
GAL.6.9	Hé midhab-, ki ekemeyoká hai gáál ˈgorosîny. Muun ki ma ginnanyka, hé midhab kinaal héllé hí yé gáá ˈdeˈdeenká aleđuđugulle ali kí ˈdiiyyeka ha ki aargira. 
GAL.6.10	Aaléka, har taalle ki hát ˈguoka, gálaat lulle kí hé midhabká ki eekemeyo, tá súm nyaaram kúnnaa Kiristoká kí ˈdú ˈjeeˈjeen.
GAL.6.11	Ebá, he veerit guguđo-, yú gílchú kí vereno-, yú hí ˈdu gáá verenóóllá dhaayyíe.
GAL.6.12	Gál hol ˈdug gáá dhaˈgasan-, hol gál ˈduuˈdúwaká hođúóllá he gál hí hermisan mé ki tatúóllá. Gaal hí hermisan mé ki tatúóllá, he ˈdaa giri gaal he onisiny ˈdaa Kiristo máálle ˈgór đarám yaalká ˈdú kufeká tákámle ˈdiyeenka gáál gaalí maanyjasuoká. 
GAL.6.13	Gaal ííni hermitééllá hé hemuumurít lulle el ma gaa igiriny, kor gaal itín gaal hí heermisuo-, hermisan kíchia kinaal hol bal ki ˈdaraanká he fede. 
GAL.6.14	Tá hé yú hol bal ki ˈdaraanká tikiˈd tákáma, hé kinaallá he Máá kúnnaa Guđo Yiesu Kirísto ˈgórlé đarám yaalká. ˈGór đarám yaal kinaallá ˈdaalleka yáá lésallá gaa ˈgite, les íín hé ye gaa ˈgisate. 
GAL.6.15	Máádhat hermíte yíekaʼ, má hermisan yíekaʼ, hé naamáállá hé máádhat innum Waaˈgiet máá ˈdúwaká ma gaa hođiny. Hé ˈdúwaká he máádhat geđi Waag hí káána kí hođichoká. 
GAL.6.16	Aalé gál he onisinyééllá el gaa igiroká ubaa gál Yisirayel Waaˈgietká
GAL.6.17	Aalé, ˈdaa giri fayam Yiesu yú ˈdiiyime-, gadyamle yú ˈgúólláka, máádhat geđi ha ye shalal fíiny. 
GAL.6.18	Nyaaramchú, Máá kúnnaa Guđo Yiesu Kirísto ˈdúˈjímle hí gaa yíéđiyyo. Iiy-hí, he hí hát kinaallá yeet.
EPH.1.1	Yú he Báulo, máá Waag hát hí ki feˈdeká, hí máá ali gaa kaany-, Yiesu Kiristoká hoycheká. Warˈgatééllá it Waaˈgiet, hí Eféso gaa iđa-, hí Kirísto iiy chie-, hí mú hát ˈdabaanká el gaa igiˈdaká, yú hí ˈdu gáá verene. 
EPH.1.2	ˈJaa kúnnaa Waag ubaa Máá kúnnaa Guđo Yiesu Kirísto hí ˈdú ˈjeeˈjeen, hí naanná shiiguo.
EPH.1.3	Máá kúnnaa Guđo Yiesu Kirísto ˈJaallé Waag gáál hé ˈdúwa-, hodhinne-, uratiká lulle gáál Kirísto ˈdaalle kí shieká, gaalí meeyo. 
EPH.1.4	Waag hátlé les ma ka kúóninyká in muun gáál waarate, gáál Kirísto ˈdú fiiyye, giri Waag innumleka, ke saas mán-, Waag gáál ma ˈdeđensenká. 
EPH.1.5	Gáláám kíssóótí Waag hí muun gáál ka ˈgayyeká in Waag ˈdéé murate, ˈdaa Yiesu Kiristoka, muun gáál umle hosote. Hééllá Waago hí gaa feˈde, in Waag hí ekeyche, 
EPH.1.6	giri mú ˈdúˈjímlé-, ˈdúwáállá taalle ke mú ki memeyoká. Waag ˈdúˈjímlé-, múún gáál ˈdú ookodmichóóllá mú inylé galaamká ˈdaallé muí muun gáál ki shie. 
EPH.1.7	Múúni giri ke Kirísto gállééllá Kirísto fáslé gáál ki rie, gáál nyuogim ubaa ađaabano gaa eey. Waag ˈdúˈjímle hát fargogoká hééllá. 
EPH.1.8	Waag ííni ˈdaallé-, he met lulle hol ka ógká hé ˈdúˈjímlé kinaal muun gáál súm ˈdú ookodmiche! 
EPH.1.9+EPH.1.10	Waag hát giri feˈdeká in ˈdeenylé geer geđiká gáál yíé ˈdu gáá ˈdeeyche. ˈDeeny kinaallá bárle ali kí ˈdieka, ˈdaa Kiristoka, Waag he lullé úr ubaa les gaa ijoká hollo hol fafiyya, Kirísto mé ha ki kokoyyo.
EPH.1.11	Waag ˈdaa giri kíssóótí ˈdéé murateká, in Kirísto ˈdaalleka, múún gáál gálle hosote.
EPH.1.12	Aaléka, nyííni giri nyí gál Yuuˈdi-, nyí Kirísto erkob met egete-, nyí Kirísto iiy chieká, Waag nyííni kinaallá ˈduuwle nyí memeychoká he feˈde. 
EPH.1.13	Itín úba af giri hí ˈdeeny ˈdúwa-, Fayamle Midhab-, hí rubach shíéllá hí maalleká, it Kirísto hol ˈdú faanne. Af giri hí mú iiy chieká Waag hé hí Hím Naasanlé gálle af iđicheká ki guyye. Itín aaléka hí mú gállé. 
EPH.1.14	Waag Hím Naasanlé muun gáál ki guyyééllá, hát beríka, Waag hé ˈdabaan-, gáál af iđicheká gáál ka shigichoká ki met gaa ógká. Hé ˈdabaan kinaallá, múúni giri ki Waag gálléká af giri Waag gáál rianká ha ke aargira. Héél ˈdugaka, kí Waag ˈduuwle meemeyo.
EPH.1.15	Hé kinaallá ˈdugaka, ameeny giri yú itín hát hí Máá Guđo Yíésu iiy chie-, ubaa hát hí gál Kiristo lulle gielká maaleká, 
EPH.1.16	ˈdaakíchoka, yáá aadh lulle Waag gielmít hol ˈdú nannuo, úba hí Waag visanchú táb gaa ˈdoˈdoot. 
EPH.1.17	Máá kúnnaa Guđo-, Yiesu Kirísto ˈJaallé Waag ˈdúúw ˈguoká taalle ha yú rogonmo, giri muí Hím Naasan ˈdaalimo-, ubaa he hol eiy gaa naasanká ká shiguo-, tá hí mú hát ˈdabaanká eiy nannasatoká.
EPH.1.18	Hé úba yú Waag rogononká, he giri Waag hí in eiy ˈdeđicho-, hé ˈdabaan biiy met gaa ijo-, Waag hí kí viiyyeká hát hí aargiˈdaká hí kiimisata-, Waag kamurlé ˈdúúw ˈgayyo-, gál Kirísto iiy yieká hílléká hí oonootoká. 
EPH.1.19	Héétí mú fargogintlé he lúl af mé iđo-, múúni ki Kirísto iiy yieká gáál ˈdú ˈjeˈjeennoká hí kiimisatoká. Hé kinaallá he fargogint tikiˈde-, 
EPH.1.20	muí Kirísto uushich yé kí ˈdeete-, mu Kirísto gíllé ˈdaa naaniet-, uratiká iđiteká. 
EPH.1.21	Kansim Kirísto hí ˈguo kinaallá he kansim kansimano, hemuumurít, fargoginsam, tá gugúch, lúl af mé iđoká. Mú kansimle kansimano baralloká ubaa kansimano bar ˈdaatiká hátlé met hí hol ká eiyyeká, lúl af mé he iđa. 
EPH.1.22	Aaléka, Waag hé he met lulle Kirísto kansimle gim gaa iđiche, hé mú he met lullé gál Kiristoká mé ki koyye. 
EPH.1.23	Gál Kiristo he Kirísto gónlé. Kirísto he lullé biiy lulle gaa ijoká hí ki ijóóllá hé fargogintle gálle koch ki hoy.
EPH.2.1	Itín érlé-, hí Waag af đuˈdute-, hí ađaabano gaa seseenneká bár kinaalláka hí gál kufachiet. 
EPH.2.2	Af giri hí hé ˈdeđew-, lesalloká gaa seseenneká, it af đuˈdusiny ubaa ađaabano kinaallá gaa iđe. It úba aryáán máállé guđo-, aryáán bííyle kansimle ˈguoká ˈdeenyle el gaa veeˈde. Máá kinaallá ííni gál Waag af đuˈdusanká he gaa mumura. 
EPH.2.3	Múún lulkúnno érléká yaalmit tikiˈde gal kinaallóóllá ke ki ije, giri gónkúnno baltle ki geymisie-, he feditle ubaa kasle ki el gaa igireká. Hát tikiˈde Waag gál hí af đuˈdusanká ˈdú iiđidhanno-, gáál bár ˈdaatika he il ka aargisichóóllá, hé úba érléká idhokúnno ˈgayye.
EPH.2.4	Tá Waag geer guuralle hé tág guđo, Waag hé tág muun gáál giel. 
EPH.2.5	Af giri hátle ađaabanokúnno ˈdugaka ki gál kufachiet onnoyká, Waag hé muun gáál Kirísto hol ˈgar loolnoyche. Aaléka, itín ˈdúˈjím Waaˈgieto hí ki biiyye. 
EPH.2.6	Aalé Waag hé múún gáál Kirísto ˈdú fiiyye, gáál Kirísto hol uushich ˈgar yé ká ˈdeeyche, gáál úratí Yiesu Kirísto hol af iđiche. 
EPH.2.7	Hééllá Waag hí ekeychééllá, he giri bár ˈdaatika, Waag ˈdúˈjímle hát ˈdúˈjím lulle af mé iđoká gálaat aargisichoká. Múúni ki Kirísto hol liladhééllá Waag hát gáál ki midhabká gálaat hí argeka, Waag ˈdúˈjímlé ˈdúwáállá gálaat haí kiimita.
EPH.2.8	Itín meka ˈdúˈjím Waaˈgieto hí ki biiyye. ˈDúˈjím hí argiyyééllá he ˈdaa giri hí Yiesu Kirísto iiy chieká. Hééllá hé ˈdaakícho yé ma gáá ˈdíiny, Waago hí ká shiiche, 
EPH.2.9	hé máádhát hí ki laađame-, muí hol ki memeyoká muuniny. 
EPH.2.10	Múún ke hé lilammo-, Waag hí tág koyyeká. Waag múún gáál gál Kiristo hoycheká, in muun hújích midhab-, Waag hí kíssóótí gáál met tág koyyeká ki nannaa.
EPH.2.11+EPH.2.12	It halúg gál gál Yuuˈdi muuninyká hí ˈdalóóllá, gál Yuuˈdi hol gál hermisatká yegetallá itín gál ma hermisanká hí yegedhe. Hermisan yú hogodhóóllá he hermisan gálle gaalí tudaam gaa mumuroká. Aaléka, onnóo! Itín érléká it Kirísto hol ma lilêny, it úba gál hí gál Yuuˈdi yegieká mán. Af iđiny Waag hí gálle af iđicheká it úba gaa lalayye. Lésallá hí gaa iđe, kor it Waag moonnoyye, it úba hé midhab hí táb ˈdoˈdoote-, hí met egeteká mán. 
EPH.2.13	Aalé káána, ˈdaa giri Waag hí Yiesu Kirísto ˈdú fiiyyeká, it érléká Waag gaa faganayyeká, it fás Kiristo hí Waag kí ˈjobonoy.
EPH.2.14	Yiesu Kirísto íín he máá kúnnaa shimitiká. Mu hé gál Yuuˈdi ubaa it gál Yuuˈdi muuninyallá hí hol fie, hí tikiˈd hoy. Gál met hí naamáállá nebitlé hol nebeneey-, hát đírka, gáál toom gaa tielká hé Yíésu hí eiy fufue. 
EPH.2.15	Mu hé hemuumurít ubaa nyatalaam gál Yuuˈdi-, gáál hol nebesicheká kúfáchle úba ali ki koy. Mu hééllá ekeyallá, he giri gál met hí naama-, hol ka kídh onnoyká mú ˈdaalleka, hol ˈdú fafaan-, gaal tikiˈd yegetká. Mu hatallá in gáál hol shimít ki mure. 
EPH.2.16	Mú kúfáchlé muí ˈgór đarám yaalká ˈdú kufe kinaallá ˈdaalleka in gón tikiˈde-, gálle met hí naama-, hol ka kídh onnoyká muí Waag hol ˈdu gáá nie, nebitle muí mé ˈgidhie. 
EPH.2.17	Mu hé ká yimie, it gál Yuuˈdi muuniny-, Waag gaa faganayyeká ubaa nyííni nyí gál Yuuˈdi-, nyí Waag kí ˈjobonoyyeká gáál Fayam Midhab-, naannaká ki ˈdiiyime. 
EPH.2.18	Aalé ˈdaa Kiristoka, múún met hullaakúnno Hím Naasan Waaˈgiet tikiˈdééllá ki ˈJaa kúnnaa Waag met ki seseenká hé ki uro.
EPH.2.19	Aalé itín káánaka, it gál eiy ubaa gál gálkínyo muuninyká muuniny, it gál Waaˈgiet hol ˈdú faanne, hí gál ˈbíl geer Waaˈgiet chie. 
EPH.2.20	ˈBíl geer Waaˈgietallá gál Waag hí ˈdéé ká shigicheká ubaa gál alb fimiká Waag hí ˈdug gaa ˈdite, Yiesu Kirísto íín he ˈbíl áár. 
EPH.2.21	Máá Guđo Yíésu lééllá ˈdugaka in ˈbíl me hí hol ki yaalla, ˈbil seeme, ˈbil ˈbíl mu hí taak koy-, mu hílléká yeedhe. 
EPH.2.22	Waag it gál Yuuˈdi muuniny-, hí Kirísto iiy chíéllá ubaa gálle hollo hí hol fafiyya, giri itín hí ˈbíl mu hí Hím Naasanle ki ijoká chegetoká.
EPH.3.1	Yáá Báulo lééllá ˈdaa giri Yiesu Kirísto hujich ki nannuo-, mú Fayamlé Midhaballá it hí gál Yuuˈdi muuninyallá ˈdú gáá sidhééllá in káána yú hiigin gaa ija. 
EPH.3.2	Waag hát giri ye hújíchallá ká shiiche-, mú ˈdúˈjímle fayamle yú hí ki ˈdiyeenká, it buot maalle. 
EPH.3.3	Hé kinaallá he hé geer geđi-, Waaˈgiet-, kasle Waag hí ye kí edhesicheká, in yú hí ˈdéé hót mé gáá gaawallá ˈdu gáá verene. 
EPH.3.4	ˈDeeny yú ka verenóóllá hí tuoycheka, Waag ˈdeenylé geer geđi-, Kiristóóllá hát yú ógká haí kiimisata. 
EPH.3.5	ˈDeeny geer geđi-, Waaˈgietallá kíssóótí hé Waag hí gálaat ma kí edhesîny. Tá káánaka, Hím Naasan Waaˈgiet ˈdaalleka, hé Waag hí gállé alb fimi-, ubaa gállé ˈdeem ka shigiche-, taak koyyeká kí edhesiche.
EPH.3.6	Hé geer geđi-, Waaˈgietallá hééllá: ˈDaa Fayam Midhab Kiristóólláka, gál gál Yuuˈdi muuninyká hát gál Yuuˈdi hí aˈjibaat Waaˈgiet aargiróóllá íín úba hai aargira. Gálallá met hullaalle he gon tikiˈde, ˈdaa Kiristoka, he af iđiny Waaˈgiet úba ˈgarro hol aargira. 
EPH.3.7	ˈDúˈjím ubaa fargogint Waag hí ye shiicheká in ye máá Fayam Midhaballá hol gaa sisidhoká hoyche.
EPH.3.8	Har káána gál Waaˈgiet biiy elloká lulle máállé hí el ˈdaˈdká yú kátaka, Waag hé ye ˈdú ˈjiiyye, giri gál gál Yuuˈdi muuninyká yú ˈdú ˈgúúnnúmíny ˈdú ˈguunnuminy lulle af mé ˈdú gíriká gál Kirísto hol liiletká hí aargiroká yú ki ˈdiyeenká. 
EPH.3.9	Waag úba hé ye ˈdú ˈjiiyye, giri ˈdeenylé geer geđiká hát he ˈduuwawká yú gálaat eiy ki nannuoká. ˈDeeny kinaallá Waag ameeny he met lulle ka kuonneká hé hí geerle ká ˈgayye. 
EPH.3.10	Waag kasleka, ˈdaalimle hátlé met hí hol ká eiyyeká kansimano lullé urietká hí kiimisatká he feˈde. Aalé káána, gál uriet-, kansimano ˈgúóllá, ˈdaa gál Kiristoka, Waag ˈdaalimlé kinaal hai kiimita. 
EPH.3.11	Waag hátlé les ma ka kúóninyká, hé hééllá mé ká ˈgayye, in đo muí Máá kúnnaa Guđo Yiesu Kirísto gáá ˈduwasie. 
EPH.3.12	Múúni giri ke Kirísto hol liledhe-, ki mú iiy yieká, hát ke bineneny ubaa ki naan mán-, ki Waag met ki ˈdeˈdeenká hé ke uro.
EPH.3.13	Aaléka, gillo yú hí ki efe, manyjany chia yú hí ˈdú maanyjawallá haí gúóf gaa galîny. Manyjanychú hé hí ki midhab-, hí ger gaa memesuoká hí yé gáá ˈdeˈdeme.
EPH.3.14	ˈDeeny kinaallá ˈdugaka, yáá ˈJaa kúnnaa Waag met les kurram gaa ˈdaraan, hí mú kí vivisat. 
EPH.3.15	ˈJaa kúnnaallá he máá gál úr gaa ijoká ubaa gál les gaa ijoká lulle yaalmit baabá hí yaalká aargisuoká. 
EPH.3.16	Hé yú hí Waag kí rogononká, he giri Waag hí kamurlé uriet-, ˈdúwaká ˈdaalleka, hí fargogintle shigicho-, tá mú Hím Naasanle hodhinaamkícho far googonoychoká. 
EPH.3.17	Yáá úba hí Waag kí rogonon, giri Kirísto ˈdaa iiy yeenkíchoka, gerkícho gaa yíéđianká. Héétí gielmit hí Waag ubaa gálaat ka ˈgayyaká hí hidh ki aruanna-, 
EPH.3.18	ubaa gál Kiristo lulle hí fargogínt aargiˈda-, hí gielmit Kiristo af mé mánnallá kiimisatoká. 
EPH.3.19	Yáá úba Waag vivisat, giri gielmit kás lulle af mé iđóóllá gónkícho hí oonoot-, Waag hí Hím Naasanle koch ki hođichoká.
EPH.3.20	Aaléka, kí Waag meeyo. Waag fargogintlé gáál hujich gaa nanniyyóóllá ˈdugaka, héllé ekemeycho-, uˈdoká, hé hé ki taawuoká, muuninyka, ki mú rogononká lulle úba súm af mé ˈdú gíri. 
EPH.3.21	Múúni ke mú gállé-, mu gáál Yiesu Kirísto ˈdú fíéllá taalle bííyyó biiyo kí Waag meemeyo. Iiy-hí, he hí hát kinaallá yeet.
EPH.4.1	Aaléka, yáá ˈdaa Máá kúnnaa Guđokáka, hiigin gaa ijóóllá, gillo yú hí ki efe, yaalmit midhab-, Waag hí kí viiyyeká hát ˈdabaanká gaa yíéđía. 
EPH.4.2	He met lulle hol ˈdúúw gaa ría, sáa yiedhíe, hol táa, he ˈdú faafadhdhíe, hát gielmitiká hol ˈdú ˈjeeˈjemíe. 
EPH.4.3	ˈDaa giri Hím Naasan Waaˈgiet lulkícho hí gaa iđoká, hát ˈdabaanká laađamíe, hol af maaláa, naanná hí yaalmit kíchia hí hol ki iđaká tikiˈd hoycho.
EPH.4.4	Múún ke gon tikiˈde, Hím Naasan Waaˈgiet gáál gaa iđoká úba tikiˈde. Hé nyí met egeto-, Waag hí nyí kí viiyyeká in úba Waag hí itín kí viiyye. 
EPH.4.5	Muun Máá kúnnaa Guđoká tikiˈde, iiy yeen kúnnaa ke Kirísto ká ˈguoká lulle tikiˈde. Héétí meeny tikiˈde-, Kiristoká ki bie gim ki nadhe. 
EPH.4.6	Waag íín tikiˈde, ííni he lulle ˈJaallé, ííni he lulle mé, ííni he lulle hí ki ija, tá ííni lulkúnno gáál gaa iđa.
EPH.4.7	Tá múúnííllá Kirísto hé gáál ˈdú ˈguunnume, gáál ˈdaalím eiy eiy shie, giri ke Waag hújíchle nannuoká. 
EPH.4.8	Hééllá hé Warˈgat Waaˈgiet hí hote-, giri kieye,
EPH.4.8	Af giri mu ur fágatíá mé nannieká
EPH.4.8	mu hé gállé uuneká eedhdhe,
EPH.4.8	gáál hé shiicho shie,
EPH.4.8	chieká.
EPH.4.9	Mu úr mé níéllá hélle meete? Hé kinaallá hélle kieye, Kirísto hé er ká leedhe, les mé ká nie. 
EPH.4.10	Mu ííni ká leedhe-, lésallá mé ka níéllá he Máá tikiˈde úr af mé ˈdaatí mé nie-, biiy lulle gaa ijoká. 
EPH.4.11	Kirísto ííni gáál hujichaam met eiy ki kuokoy. Mu gáál ˈbáál gál alb fimi hoy, gáál ˈbáál gál Waag hí ˈdéé ka shigichoká hoy, gáál ˈbáál gál gálaat Fayam Midhabká ki ˈdiyeenká hoy, tá gáál ˈbáál gál gál Kirísto iiy yieká ˈdeˈdeen-, he oonisuoká hoy.
EPH.4.12	Mu hééllá ekeyallá he giri gálallá gál Kirísto iiy yieká hol tág ki kokuo-, gaal Waag hujich ki nannuo-, gón Kiristo higirayyoká. 
EPH.4.13	Yaalmitééllá in lulkúnno iiy yeenkúnno ubaa kas kúnnaa ki Iny Waaˈgiet ki ógká tikiˈd cheedhe, muun ke higiraa, ke hát Kirísto yeedhe.
EPH.4.14	Hát kinaallá in múún geđ ke hát um niginiká, muuninyka, hát kádích baran hí hol gaa sisitoká ma yegen. Héétí ke hát gál gál đíđaská hí raraat-, hí ˈdeemlé hódhoká ki nyiimisatká ma yegen. 
EPH.4.15	Tá múún onnônyka, hát gielmitiká ki hé ˈdúwaká hogodho, ki hát lulle gaa higiraa, ˈjíig ki hát Kirísto gáál mééllá yeedhe. 
EPH.4.16	Hát káána gon kuuˈdamle hol af gaa ˈgíéllá, Kirísto gálle úba hát kinaallá he hoy. Gál gón Kiristo hol gielmít ká ˈguo-, hujichaamlé Kirísto hí met ki kuokoyká nannuoka, in gón Kiristo higirayya, fargoogoyyo.
EPH.4.17	Aaléka, ˈdaa Máá kúnnaa Guđokáka, yú hí hééllá geeye, hí mé gaa kaa: Gál Waag ˈduuwle muog-, tawuny hí ˈdúúw mánnallá yaalmisanollé gaa seseen kinaallá haí geđi gaa íđiny. 
EPH.4.18	Gál kinaallá kasle hé ˈduuw Waaˈgiet ma kiimisan, gáál met guogintle hé hí kás riiyye, hí luolmit biiyo-, Waaˈgietká gaa ˈgidhiche. 
EPH.4.19	ˈDaa giri káána gaalí kern ki ˈdabeká, gaal hé hé gaa nyakarichká ubaa babát baltle hol ˈdú hay, ˈgar aayaˈge.
EPH.4.20	Kor itín af giri hí Kirísto iiy chieká it máá hí yaalmit hatallóóllá onisie-, gaa yíéđía, yieká mán. 
EPH.4.21	Yíésu ˈdeeny ˈdúwáállá hí yé gáá ˈdíéllá, hát hí he onisinyle maalle-, ubaa yaalmit hí ki iđaká úba gaalí onisieká yáá óg. 
EPH.4.22	Yaalmit kisso-, hí ki iđeká, hát gon hí hađichaká it gaalí onisie. Kíssóótí balt kíchia gaa nyakaridheká hé hí nyimisate, hí bađisiche. 
EPH.4.23	It úba gaalí he onisie, giri hí Waag hol ˈdú haađicha-, tawunykícho muí hol gaa lalaan-, muí tawuny midhab-, kaanaká shiguoká. 
EPH.4.24	Waag hí gál kaanaká hoychééllá, hí húgúmle kaataká he feˈde. Aalé mú húgúmlé ˈdúwa-, saas mánnallá gaa yíéđía.
EPH.4.25	Aaléka, ˈdaa giri múún ki gon tikiˈdeká lulkícho ˈdeem hódhoká hayyíe, hol hé ˈdúwaká geeđía. 
EPH.4.26	Har hí idhanneka, idhokícho haí ađááb mé ki kôny,
EPH.4.27	hí máá gáál ka kidhich-, Sátanléká kar shíiny, mu hí ritisîny. 
EPH.4.28	Máá burumeká hai geđ buráany, hí hújích he gaa aargiroká gil gerle ki naannuo, giri gál he maamanká úba he shiguoká. 
EPH.4.29	ˈDeem ˈdeđewká haí af ger yé gáá ˈdeˈdéminy, gál hí af nee kokuoká ˈdeeny hí ki midhab-, hí gogofsuoká geeđía. 
EPH.4.30	Haí Hím Naasan Waaˈgiet geer gaa ˈdeđenêny. Waag hé hí Hím Naasanlé kinaallá ki guyye. Aaléka, Hím Naasan Waaˈgiet afo hí hol yíéđianna, ˈjíig kúlích giri Waag hí gálle gaa riannoká đig. 
EPH.4.31	Aaléka, hol ˈjiirt, ídho, idho hol gáá ˈgiliˈgany mánká, hol oosó, méé ˈdeeneny, ubaa he lullé gaa nyakarichká hol ka ridhdhíe. 
EPH.4.32	Midhánt ubaa geer guurá hol ka ˈgáa, hát Waag ˈdaa Kiristoka, hí ˈdú ˈjiiyyééllá hol ˈdú ˈjeeˈjemíe.
EPH.5.1	Aaléka, it um Waaˈgiet-, Waag hí gielallá, Waag húgúmle ennée. 
EPH.5.2	Hát Kirísto múún gáál giel-, gáál sídhle ˈdú sillie-, hol suor hoy-, suor kinaal hé shiicho ussaká Waag ki hoyká, itín úba gielmit hatallóóllá ˈgáa.
EPH.5.3	Herginy gorramká
EPH.5.4	Héétí haí ˈdeem đeemoká hógon, ádúm kern mantiká ubaa ˈdéé hót kern manti-, gálle af ka húrt mánká haí ˈgíiny. Yaalmitééllá hé tagle muuniny, Waag gielmít hol ˈdú niiny tákáma ˈdúwa. 
EPH.5.5	Hééllá hát ˈduuwawká onnóo: Máá herginy gorramká ubaa babát gaa seseenká, tá máá gajált ˈguoká, hé Kirísto ubaa Waag guchle aˈjibáát ma gaa aargiriny. Máá hé ˈdeđewallá gaa seseenká he waaglé hote. 
EPH.5.6	ˈDaa giri Waag gál hí af đuˈduse-, hé ˈdeđew kinaal gaa seseenká ˈdú idhanne-, gáál he il ká aargisichoká, máádhat haí ˈdeem nyag maamanká ki nyiimísan.
EPH.5.7	Aaléka, gál hat kinaallóóllá haí hol ˈdôny. 
EPH.5.8	Itín kíssóótí bííy gaa dhátká hí gaa iđe, káána ˈdaa giri hí Máá kúnnaa Guđoká hol lileteká it hí mú édhúmle argiyye. Édhúm kinaallá gaa yíéđía. 
EPH.5.9	Édhum saanolle he midhánti, saas mánti, tá ˈduwánti. 
EPH.5.10	Hé Máá kúnnaa Guđoká geer gaa memeyoká hol gaa ˈgeeˈgedhée, eekemeyyíe. 
EPH.5.11	He ekeny nyag mán-, gálle bííy gaa dhátká gaa seseenká hol gáá faganayyíe, hé ˈdeđew kinaal ka edhesía. 
EPH.5.12	Gál Waag af đuˈduseká, héllé shuoliti-, ekemesetká, ki hol geđuoka, kern hai gáál ˈgiˈgidha. 
EPH.5.13	Tá he lullé edhum hí gaa verenoká đo hai ká edhdhey, yaalmitle ha ki kimite, 
EPH.5.14	ˈdaa giri edhum íín he lulle ka eedhesuoká. Yaalmitééllá ˈdugaka in gálaat kieye, Kó rafanannóóllo, in eiy ˈdéesh, kúfach yé gáá ˈdé, Kirísto édhúmle hí ko gaa veero, gaalí yegedhe.
EPH.5.15	Tá aaléka, nog sedhíe, haí gál đéeská chéen, ˈdaalím ˈgáa. 
EPH.5.16	ˈDaa giri yietéél gálaat hé ˈdeđewká gaa seseenká, biiy hátlé ka bibiˈdoká aadh ˈgas lulle hé midhabká gaa eekemeyyíe. 
EPH.5.17	Aaléka, haí đées chéen, Máá kúnnaa Guđoká hé hí gaa fedo-, hí ekemeychoká hol gaa ˈgeeˈgedhée, eekemeyyíe. 
EPH.5.18	Bersh haí fafáminy, bersh hí faanneka, bersh gál hol ma momonyká haí hođicha. Kalat Hím Naasan Waaˈgiet hí koch cheet. 
EPH.5.19	Arram Warˈgat Waaˈgiet gaa ijoká ubaa arram káána hí Waag ki ˈdoyyeká hol ki guogofsía. Máá kúnnaa Guđoká arram hí ki memeychoká gerkícho ki ˈdaaramíe. 
EPH.5.20	He lúl ˈdugaka, Máá kúnnaa Guđo Yiesu Kirísto meenyle ˈdaalle ˈJaa kúnnaa Waag ki vivitíe, mú aadh lúl gielmít hol ˈdú naannáa. 
EPH.5.21	ˈDaa giri Kirísto he Máá kíchia kíátoká hol met gaa keekemíe.
EPH.5.22	ˈDége, hát tikiˈde hí Máá kúnnaa Guđoká met gaa kekeennóóllá, beelemkícho úba met gaa keekemíe. 
EPH.5.23	Kirísto gálle he mú gónlé. Ííni gáál mé, ubaa gáál Rúbáchlé. Hát tikiˈdééllá in min bélle hí mé ki yaalla. 
EPH.5.24	Hát káána gál Kiristo-, Kirísto met gaa kekeenallá, ˈdég úba hí hát lulle beelemle met gaa keekeen.
EPH.5.25	Gál yaab, hát káána Kirísto gálle giel-, sídhle gáál ˈdú sillíéllá, itín úba hát tikiˈdééllá ˈdeg kícho geelnedhíe. 
EPH.5.26	Kirísto sídhle gáál ˈdú sillíéllá he giri mu gálle ˈjiˈjio-, gáál ˈdeeny Waaˈgiet ki dhiiro-, gáál saas gaa egewká. 
EPH.5.27	Héétí mu gálle saas ubaa ˈdeensen-, tá he lullé hat kinaalloká ˈdaabo-, gaal ˈduuwaw-, mu gáál egeetká. 
EPH.5.28	Hát tikiˈdééllá gál yaab hát dhúrle hol gielallá hí ˈdegle úba geelnew. Máádhat he minle gielnítaka, hé dhúrle úba hol giel. 
EPH.5.29	Hé ˈduwa, hé máá níínní gónle nébká mán. Máádhat gónlé he golmia, ootolo. Hát tikiˈdééllá in Kirísto hí múúni ke mú gállééllá gáál ki ootolo, 
EPH.5.30	ˈdaa giri muun áwúlkúnno ki mú gónléká. 
EPH.5.31	ˈDaa kinaallá ˈdugaka in mááyab ˈjaalle ubaa ˈjielle haađia, mu ubaa minle hol chiiˈda, gaal hullaalle gon tikiˈd yeedhe.
EPH.5.32	Hééllá he onisiny ki af ˈdaˈdaboká, tá yú Kirísto ubaa gálle héllé hogodho. 
EPH.5.33	Aaléka, it yaabká, máádhat hát dhúrle hol gielallá hí minle úba geelnet, tá min úba hí bélle kiikiat.
EPH.6.1	Ummo, ˈdaa giri Máá kúnnaa Guđoká hílléká, gál hí ˈdaleká af ˈduuwasía. Hé ˈdúwa-, hí ekemeychoká hé kinaallá. 
EPH.6.2	Hemuumurit Waaˈgiet hemuritlé he af iđiny ˈgayyo-, erkobká hééllá: ˈJaakú ubaa ˈjiekú kiikíaw. 
EPH.6.3	Hééllá el gaa veeˈdeka, Waag hai ko ˈdú ˈgunnuanna, yíéđiny mé ˈdérká les ˈdug ha ˈdú yíéđianna.
EPH.6.4	Idhaam, haí umkícho iidhansîny, um he onisiny Máá kúnnaa Guđoká oonisía, af ki taatáa, um hí he onisiny kinaallá kí guguđanat.
EPH.6.5	Géde, hát hí Kirísto af ˈduuwasicháállá, gál kíchia lesallo-, híllé-, hí he gaa mumuroká, hát ˈduwantiká af ˈduuwasía, kiikiadhíe. 
EPH.6.6	Géde ˈbaal, af giri gállé hílléká alb ˈgieká tákáma in hujich hát ˈdabaanká nannaa, giri gaalí memeyoká. Tá ˈdaa giri itín hí gede Kiristoká haí hát gaal íín chéen, aadh lulle hujichaamkícho ger midhabká ki naannáa. Waag hát feˈdoká hé kinaallá. 
EPH.6.7	Hát he uritiká, hújíchkícho naannáa. Hujich hí nanniyyoká, haí hújích hí gálaat ki nanniyyoká ka éen. Hujich nímle hát hújích hí Máá kúnnaa Guđoká ki nanniyyoká ka eedhdhíe, 
EPH.6.8	ˈdaa giri gedech yíekaʼ, máá aađaká yíekaʼ, héllé midhab-, ekemeyoká Máá kúnnaa Guđoká hí he gaa shiguoká, hí ógká.
EPH.6.9	It gédellé-, géde he gaa mumuˈdáállo, gedekícho hát midhabká úba ki sedhíe, haí gáál nenesîny. Hééllá mé ka ˈgáa, Máá géde ubaa itín híllé-, met hullaakícho hí he gaa mumuroká hé úr gaa ijo. Máá kinaallá hé gálaat hol eiy ma gaa nanniny.
EPH.6.10	Aaléka, ˈdéé hót chia biiy el ˈdaˈdká hééllá: ˈDaa giri itín Máá kúnnaa Guđoká hílléká, mú fargogintlé fargogiyyóóllá far ki googóo. 
EPH.6.11	He lullé Waag hí shiiche-, hí máá gáál ka kidhich-, Sátanléká hol kí ririataká shuunníe, fadhdhíe.
EPH.6.12	Ooskúnno hé oos ke gálaat hol yegeská muuniny, he oos ke kansimano aryaan-, bííy urietká ubaa bííy lesallo-, gaa ongʼoˈde-, gálle édhúm Waaˈgiet ma árginyká mé ki ˈgiiyyo-, hátlé met hí hol ká eiyyeká ke hol kí ririatká. 
EPH.6.13	Aaléka, he lullé Waag hí shiiche-, hí hol kí ririataká shuunníe, fadhdhíe, giri bár hé hí ki ˈdeđewká alb kí ˈdeeˈdemeka, hí taalle lađaanna-, hí el ma ki sorominyká.
EPH.6.14	Aaléka, tág ˈdée! ˈDeeny ˈdúwa-, Waaˈgietká hát ˈdabaanká chiˈdíe, ki kuongʼoˈdíe. Hí hát kinaallá ˈdiiyyeka, in hí hát yuoy saawle seg hisate-, tagonolle ˈgiiyyoká cheedhe. Hé ˈdúwaká eekemeyyíe. Hát káána yuoy héllé balo gaa higisatoká hí ririannallá in he ekeny ˈdúwa kinaallá úba hí ririanna. 
EPH.6.15	Koiy kíchia guogoká fadhdhíe, giri hí tagano ˈgiiyyoká. Koiyééllá he Fayam Midhab hí naanná shieká. 
EPH.6.16	Héétí, iiy yeen kíchia hí Yiesu Kirísto iiy chieká, tág chiˈdíe. Iiy yeen kinaallá he hát raat kíchia hí in gaa taal-, silo máá saas hí gáá kokoonno-, Sátanléká, hí ka lalaan-, boloonká hí af ki ˈdaraannoká. 
EPH.6.17	Rúbách Waag hí ˈdaa Kiristo kí shiichééllá úba chiˈdíe. Rúbách kíchia kinaallá hát shóte-, síbil-, máá yuoyo-, ririanká in úba hí ririma. Aaléka, ˈdeeny Waaˈgiet tág chiˈdíe. ˈDeeny kinaallá he faaˈd órof-, Hím Naasan Waaˈgiet hí shigichoká.
EPH.6.18	Hé kinaal hí ekemeychoká aadh lúl Waag gil ki eegefée, viivitíe. Hím Naasan Waaˈgiet hí fargogint hí Waag ki vivisataká shiigicho. Biiy ˈdeeˈdemíe, haí ˈgoróminy, gál Kiristo lulle Waag ki viivitíe. 
EPH.6.19	Yú úba ye Waag kí viivitíe, giri aadh lulle yú Fayam Midhaballá ˈdiyeen-, Waag ye ˈdéé af ká fafiyyo-, yú sierm ˈdaabo-, hé kis ˈdaa Fayam Midhaballáka, gaalí moonnoyká yú gáál eiy ki nannuoká. 
EPH.6.20	Yiesu Kirísto ˈdaa Fayam Midhaballáka, hé ye máá naanne hoy, in káána nyarugano ye ki ˈgee. Ye Waag kí viivitíe, giri yú nyaalilet-, fayamééllá hát ˈdabaanká yú ˈdiyeenká.
EPH.6.21	Nyár kúnnaa Túkiko, ki giel-, ˈdúwa-, gédéch Máá kúnnaa Guđóóllá, yaalmit yú ki ijoká ubaa hé yú ekemeyoká fayamle lulle haí shigia. 
EPH.6.22	Yú hí mú ali ˈdu gáá kakawallá he giri hí yaalmitkínyo maalla-, tá muí gogofsuoká. 
EPH.6.23	ˈJaa kúnnaa Waag ubaa Máá kúnnaa Guđo Yiesu Kirísto hí it nyaaramká naanná ubaa iiy yeen gielmít ˈgayyoká shuo. 
EPH.6.24	Ameeny gál Máá kúnnaa Guđo Yiesu Kirísto gielmit af mé mánká ki gielká Waag hí ˈdú ˈjeeˈjeen.
PHP.1.1	Yáá Báulo lééllá ubaa Tímote giri nyí gede Yiesu Kiristoká warˈgatééllá it Waaˈgiet-, hí Yiesu Kirísto hol ˈdú faanne-, ubaa it gál Kiristo ˈdeˈdeen-, tá it gál Kiristo hujich ki nanniyya-, hí Filíbi gaa iđaká, ki hí ˈdú gáá lalama. 
PHP.1.2	ˈJaa kúnnaa Waag ubaa Máá kúnnaa Guđo Yiesu Kirísto hí ˈdú ˈjeeˈjeen, hí naanná shiiguo.
PHP.1.3	Bar lulle yú hí táb ˈdoˈdootká yáá Waagchú gielmít hol ˈdú nannuo. 
PHP.1.4	Waag visan chia lulle yú hí lulkícho kí vivisatká aadh lúl geer gaa meenno gaa iđa. 
PHP.1.5	Hééllá he ˈdaa giri kúlích kíchia erkob hí Kirísto iiy chie-, tá ˈjíig káána đigallá, hátle hí ye Fayam Midhaballá yiir kí chichiratáállá. 
PHP.1.6	Hé yú él ki mánká hééllá: Máá hí hújích midhaballá gerkícho mé kí kodhdhééllá hát hí ki fedoká hújíchle taalle hai nannaa, ˈjíig kúlích Yiesu Kirísto hí hol gáá nannaatká đig.
PHP.1.7	ˈDaa giri yú hí mé ká ˈguoká, hééllá ˈdaa kíchoka tawunyle yú taawuokáka taglé. Har káána úba yú nyarugano hiiginká ye ki ˈgíéllákaʼ, Fayam Midhaballá eiy nannuo-, ˈduuwle hogodhóóllákaʼ, it lulkícho ˈdúˈjím Waaˈgiet ki hol ˈgar aargiro. 
PHP.1.8	Waag hé ye ˈdúúw ˈdú ˈdiiyye, yáá tág lulkícho hí gielmit Yiesu Kiristo ki fiirie.
PHP.1.9	Hé yú hí Waag kí vivisatká he giri gielmitkícho súm higirayyo-, hí Waag húgúmle hát ˈdabaanká kiimisato-, Waag hí kas he hol eiy gaa naasanká shigicho-, 
PHP.1.10	hí hé midhabká ubaa hé ˈdeewká hol eiy gaa nannasato-, hí ˈdeensen ubaa saas ˈdaabiyya-, ˈjíig kúlích Kirísto hí hol gáá naatká đigká. 
PHP.1.11	Héétí Yiesu Kirísto hí kuol gaa chiirat-, hí hé midhabká ekemeycho-, Waag íín hí ˈdúúw ubaa meeny gaa aargiˈdoká.
PHP.1.12	Nyaaramchú, hééllá onnóo, hé il hí ye argiyyeká hé Fayam Midhaballá bash hoy. 
PHP.1.13	Hééllá ˈdugaka, yuoy lullé ˈbíl máá kansich ˈdeˈdeenallá ubaa gál innumééllá gaa ijoká lulle yú hát ˈdaa Kiristoka nyarugano hiiginká ye ki ˈgíéllá hé óg. 
PHP.1.14	Hiigin chia yú gaa ijóóllá hé nyaaram kúnnaa Kiristoká gál gúúđo guofsiche, gaal hé nyaa ká liledhe, sierm ˈdabe, ˈdeeny Waaˈgiet súm ká ˈdiiyime.
PHP.1.15	Kor gáál ˈdáá tikiˈd Kirísto hát hinaafietká ubaa hát hol af ˈdú eenyká he ˈdiyime, tá gáál ˈbáál tikiˈd hé Kirísto hát ˈduwantiká ˈdiyeen. 
PHP.1.16	Gál hát ˈduwantiká ˈdiyeenallá Waag hát ye Fayam Midhaballá eiy nímle mé ki koyyeká hé óg, in gaal gielmít ki ˈdiyime. 
PHP.1.17	Gál Kirísto hát hinaafietká ˈdiyeenallá, hé fayám hát ˈduwantiká ma ˈdiyíminy, gaal hát he hol ki feditiká he ˈdiyime, gaal kasleka, gaal kerka yáá hiigin gaa ijóóllá geđi ye súm geer gaa ˈdeđeneye. 
PHP.1.18	Hé kinaal kor meete hílle? Gaal úba hí hát lulle ˈdiiyeen! Har gaal fayám hát hinaafiet-, he hol ki feditiká ˈdiiyíme yíekaʼ, gaal hát ˈduwantiká ˈdiiyíme yíekaʼ, hé súm ˈdúwa-, ye súm geer gaa memeyoká he Kirísto fayamle gaalí ˈdiiyeenká. Iiy-hí, yú taalle geer ha ye gaa memeedhe, 
PHP.1.19	ˈdaa giri Waag visan hí ye kí vivisataká ubaa ˈdúˈjím Hím Naasan Yiesu Kiristo hí ye shigichoká hát ye rubach yíé ˈdú ˈdeđichoká yú ógká.
PHP.1.20	Hé yú súm fedo-, yú gófle ˈguoká, he giri hé yú ˈdú seseenká chiralle yú ˈguo-, kern ye ma ˈgiˈgin-, har káána yú kuf yíekaʼ, má kufiny yíekaʼ, yaalmit chia yú lésallá ki ijóóllá taalle Kirísto hí ˈdúúw gaa aargiroká. 
PHP.1.21	Yúka, yú les ˈdug ˈdú ijóólláka ye ki midhab, giri yú Kirísto máálle yegetká. Tá yú kufeka, kalat, giri yú Kirísto nyí hol af yíéđiannoká. 
PHP.1.22	Har yú ˈjíig les ˈdug ˈdú ijoka, yú taalle Kirísto hujich ha ki nannaa, tá hújíchchú saano midhabká hí yé gáá ˈdeˈdeme. Tá les ˈdug ˈdú iđiny ubaa kúfach, hé máre yú toom gaa egedhdhe? Hoba! Yáá muog. 
PHP.1.23	Hé naamáállá hé ye mé eiy ki sedhe. Tá yú íín lésallá haađuo-, Kirísto nyí hol af yíéđiannoká fede. Hé kinaallá in ye súm ki kalat. 
PHP.1.24	Tá itín íín hé hí súm ki midhabká, he yú taalle luolká.
PHP.1.25	Hé kinaallá yáá él ki mán. Tá yú hát les ˈdug ˈdú ijoká yáá óg, itín kín lulkícho hollo ke hol ˈgaa, giri hí higirayyo-, hí iiy yeenkícho ki geyyeenká. 
PHP.1.26	Aalé geđi ki hol af ká yíéđieka, itín ˈdaa chúka hé hí Yiesu Kirísto ki memeychoká súmmo hegere, ˈdú okoˈdmoˈdo.
PHP.1.27	Hé ˈdúwaká hééllá: Húgúm fayam Kiristo méé miidhanayyoká ˈgáa. Har hí hát kinaal ˈdiiyyeka, yú hí af kí ˈdeʼ yíekaʼ, fayamkícho yú maal yíekaʼ, yú hát hí kas tikiˈdeká ˈgayya-, hí tág ˈgiiyya-, hí Fayam Midhaballá he onisinyle hol ˈgar lađaanna-, 
PHP.1.28	gál hí met il gaa ˈgieká itín hí hát lulle ma kikianká yáá óg. Sierm hí mánnallá gál hí met il gaa ˈgíéllá hí argeka, gaal hát Waag hí beđisat-, tá itín íín Waag hí ririanká hai kiimita. 
PHP.1.29	Itín ˈdaa Kiristoka, Waag hé hí iiy yeen tákámle ma shíiny, hé úba hí kár midhaballá af kí fuˈde, giri Kirísto ˈdaalle ˈdugaka hí maanyjayyaká. 
PHP.1.30	Laat hí gaa iđáállá he laat yú ke hol ˈgieká hí ye gaa argiyyeká, in káána úba hátle yú gaa ija, hí mamalla.
PHP.2.1	Aalé ˈdaa giri hí Kirísto hol ˈdú faanneká it gúóf argiyye, hí mú gielmitle chirm ki gagalicha. Héétí it Hím Naasan Waaˈgiet lilmách ká ˈgayya, it ger kurshám ubaa ger ka shâw ˈgayya. 
PHP.2.2	Aaléka, geer gaa meenchú múúg hoyyíe, kaskícho hí tikiˈd cheet, gielmit tikiˈdeká hol ka ˈgáa, ger hí hol ˈdú faan, hé hí ki ˈdúwaká tawunyle hí tikiˈd cheet.
PHP.2.3	He lullé hí ekemeychoká, haí tákámkícho he hol ki fédiny, ubaa hí hol gaa memêny. Tá hol ˈdúúw ría, gál eiy hát hí ˈdú ˈdúwaká ka dhaayyíe. 
PHP.2.4	Haí gál tákámle he hol ki fedo-, he ˈgar aayaˈgoká chéen, gál gál eiy ˈgar aayaˈgo-, he ki fedoká úba yiedhíe.
PHP.2.5	Kaskícho hí kas Yiesu Kiristo yeet. 
PHP.2.6	Mu íín tuuˈdle har úba hát lullé Waaˈgietká yielka, hé ˈduuwlé kinaallá ma ki ˈgaađáminy. 
PHP.2.7	Mu hé hol ˈduuwlé guchiká rie, yaalmit máádhat kaadhdhe, hol gedech hoy. 
PHP.2.8	Aalé mu yaalmit máádhat kaadhdheká in hol ˈdúúw rie. Mu har úba ˈgíérích Waag hí ki feˈdeká hí kúfach mé ki koyka, mu hé ˈgíérích kinaallá nadhe, kúfách ˈdeewká ˈgór đarám yaalká ˈdú kufe.
PHP.2.9	Aalé hééllá lulle ˈdugaka, mú hé Waag hí ˈduwasiche, hí he met lulle met iđiche, hí meeny meet lulle af mé ˈdú gíriká shiiche, 
PHP.2.10	giri meeny Yíésu lééllá ˈduuwle ˈdugaka, gaal lullé úr gaa ijo-, ubaa les ˈdug ˈdú ijo-, tá kufeká lulle hí met les kurram gaa ˈdaraanká. 
PHP.2.11	Tá erb gálaat lulle Yiesu Kirísto Máá Guđo he met lulle ˈdú guđoká hai yeedhe. Tá hé kinaallá ˈdugaka, ˈJaa kúnnaa Waag íín ˈdúúw hai egedhdhe.
PHP.2.12	Aaléka, sheel chia yú gielallo, af giri ki hol af ijeká it Fayam Midhaballá met gaa kekeenne, tá káána ke hol af gaa láálláka, Fayam Midhaballá súm met gaa keekemíe. Rúbách káána hí ˈgayyáállá, laatle laađamíe, yé ˈdú ˈdée, Waag kian ka ˈgáa. 
PHP.2.13	Waag ííni hí gerkícho hujich gaa nanniyya, he urít ubaa fargogint hé mú geer gaa memeyoká hí ki nanniyyoká ha muí shigia.
PHP.2.14	Hujich lullé hí nanniyyoká haí yiirsam gaa fafáan, héétí haí hol ki fafálminy. 
PHP.2.15	Hí hát kinaallá ˈdiiyyeka, itín um Waaˈgiet ˈdeensen ubaa saas mán-, ˈdúwaká haí cheedhe. Taalle hí gál súm ˈdeew-, gaa nyakarichallá hí hurt gaa iđaká, hát hidhino urietkáka haí ká eedhdheye, 
PHP.2.16	gálaat fayam luolmitiká haí shigicha. Aaléka hééllá hí ekemeychoka, kúlích Yiesu Kirísto hol ká nannaatká yú geer hai ye gaa meedhe, giri hújích yú nieká yú hállééllá ma níinyká. 
PHP.2.17	Hújích yú nie-, yú hí Fayam Midhaballá ˈdú gáá sidhe-, fayám hí iiy chíéllá, hé kinaallá he hé shiicho muun ki Waag shieká. Har káána úba gaal ye yies-, fáschú úba hé shiicho kinaallá hollo hol ˈdú faama, yú ubaa itín ger ˈgarro gáál hol ˈgar meedhe. 
PHP.2.18	Aalé ger hí gaa meet, yú ubaa itín kí hol ˈgar geyyuo.
PHP.2.19	Har Máá Guđo Yíésu hí fedoka, yú ál ˈjóbo hí Tímote ali ˈdu gáá kakaa, giri fayamkícho yú mamalo-, yú úba geer ye gaa memeetká. 
PHP.2.20	Yáá máá éíy taaka-, yaalmitkícho mé ká ˈguo-, hát mu ííniká mán. 
PHP.2.21	Gaal lulle onnônyka Yiesu Kirísto ˈdeenyle ˈgar aayaˈgoká, íín taalle héllé ˈgar aayaˈga. 
PHP.2.22	Tímote hát tág yaalká it óg. Mu hát iny ubaa ˈjaalle hol ˈguokáka, hé tág nyí Fayam Midhaballá hújíchle hol ˈgar niiyye. 
PHP.2.23	Aaléka, yaalmit yú gaa ijóóllá hátlé mákárta-, yé ká ˈdeˈdeenká yú kimiteka, mú đo ál ˈjob ali ha yú hí ˈdu gáá kaay. 
PHP.2.24	Tá har Máá Guđoká hí fedoka, yú dhúrchú hát ál ˈjob hí af kí ˈdeenká gon yáá óg.
PHP.2.25	Tá yú tawueká Ebafuroˈdíto yú hí hol ˈdu gáá nannaa. Mu he nyár chia-, nyí hol hujich ˈgar nanniyya-, áwúlle nyí Fayam Midhaballá hol ˈgar lađaannaká. Mu íín úba he máá kíchia ˈgasiet-, hí ye ali ˈdu gáá kaayye-, hé ye ki ˈgeeˈgerneyká ye yiir kí chichiˈdeká. 
PHP.2.26	Mu hé tág lulkícho hí fiirie, giri hí hol aargiˈdaká, tá mú kúllalle hí maalleká mú hé geer hí gaa ˈdeenedhe. 
PHP.2.27	Hé ˈduwa, mu nyíf onnônyka hai kufume, tá Waag hé mú geer hí ˈdú gudhdhe. Tá Waag hé mu íín tákámle geer hí ma ˈdú gúan, Waag hé yú úba geer hí ye ˈdú gudhdhe, giri geer gaa ˈdeenen yú mú ˈdaalle ka ˈgieká geer gaa ˈdeenen éíy taaka geđi hí af ma ˈdú faaminyká.
PHP.2.28	Aaléka mú yú hí ali ˈdú gáá kakawká yáá tág fedo, giri hí mú geđi argiyyeka, ger hí gaa memeet-, héétí geer giri ye gaa ˈdeenedheká ye fuuranká. 
PHP.2.29	ˈDaa giri Máá Guđokáka hí mú hol nyaaraká, mú geer gaa meen guđoká mé guđáan ki yeedhíe. Gál hát mu ííniká kiikiadhíe, 
PHP.2.30	ˈdaa giri mu nyíf onnônyka hújích Kiristo ˈdú kufumeká. Mu hé sídhle sillie, hé ye ki ˈgeeˈgerney-, onnônyka itín hí ye ma kí chííranká ye kí chiˈde.
PHP.3.1	Nyaaramchú, hé eiy taaka-, úba yú hí ka geđuoká hééllá: ˈDaa giri hí Máá Guđoká hol ˈdú faanneká ger hí gaa meet! ˈDeeny giri tikiˈde yú hí ˈdu gáá veereká geđi yú hí ˈdu gáá verenoká hé ye ma ˈgormony. ˈDeenyééllá he ˈdeeny hí in ki ˈdeˈdeen-, hí ˈboy ma ˈdeeminyká.
PHP.3.2	Chier ađaabano ˈguo-, gón gaalí mumuroká hí ˈdú momoyóóllá hol ˈdeeˈdemíe.
PHP.3.3	Hermisan ˈdúwa-, Waag hí feˈdoká gálle he múúni ke Hím Naasan Waaˈgiet Waag ki vivisat-, geyyinykúnno Yiesu Kirísto yé gáá ˈdeˈdeen-, ki hé gálaat hí hol ki memeyo-, gáál Waag ma ˈdú egenyallá ˈduuwle ki ma ki memeenallá. 
PHP.3.4	Har hé gálaat hí hol ki memeyóóllá yú hol ki méenka, yáá onnônyka hé guđo-, hol ki memeyoká ˈguo.
PHP.3.4	Tá máádhat har hé hatallóóllá hol bal ki ˈdaraanka, yú yáá hé hol bal ki ˈdaraan-, mú hélle af mé ˈdú gíriká ˈguo. 
PHP.3.5	Yú ˈdalidheká kúlích ki síetká in gaalí ye gaa hermisie. Yú máá Yisirayel, máá é meeny Binyamin, iny Heberew honyir, tá ˈdaa nyátál Yuuˈdika, yáá máá Farisaay onnoy.
PHP.3.6	Nyátál ˈdaalleka yáá súm ˈgađame, gál Yiesu Kirísto iiy yieká maanyjasie. Nyátál hemuumuritle ˈdaalleka, hé máá níínní ye ˈdeđente-, Kó nyátál ˈdeeneyche, ye yegieká mán. 
PHP.3.7	Yaalmitééllá lulle ˈduuw mákárta-, yú gaa argeká, káána ˈdaa Kiristoka hát hé ˈdúúw mánká yú ká dhaˈgama.
PHP.3.8	Iiy-hí, hééllá lulle yú Kirísto ˈdaalle ki dhaayka, hé ˈdúúw mánká yú ká dhaˈgama. Máá chia Guđo Kirísto onnonlé yú onodheká hé he lulle af mé ˈdú gíri. Mú ˈdaalle ˈdugaka hééllá yáá hay, hééllá hát ége yú ká dhaˈgama, giri Kirísto mááchú yeget-, 
PHP.3.9	mú nyí hol liiletká. ˈDuuw yú ˈguoká hai ˈduuw máálle nyatalaam el gaa igiroká onnôny, hí ˈduuw Waag hí máá Kirísto iiy yegetká shigichoká onnoyyo. ˈDuuw hatallóóllá Waago yé gáá ˈdeˈdeme, máá hí ˈguoká he máá Kirísto iiy yieká. 
PHP.3.10	Yú Kirísto nyí hol liilet-, fargogint máálle uushich yé gáá ˈdieká ye gaa iđo-, hát mú manyjany il hí argiyyeká yú mú ˈdú maanyjaw-, har kúfách muí kufeká úba kufunanká kátaka, fede, 
PHP.3.11	giri Waag gálaat uushim yiem gáá ˈdeđichoká yú úba uushich yé gáá ˈdeˈdeen-, luolmit biiyoká gaa yíéđianká.
PHP.3.12	Tá yáá hol ma memeny, kieye, Yáá tág hééllá lulle ki hiray, ameenychú ki ˈdie, ma yegen. Yú hé Yiesu Kirísto hí ye kí vie-, mu ye máálle hoteká laatlé lađama, giri hé kinaal mé đig yegetká. 
PHP.3.13	Nyaaramchú, hé Kirísto hí ye kí vieká ameenyle yáá ma ki ˈdíinyo yú yeedhe. Tá hé yú súm ekemeyoká hééllá: Yú yáá hé in ká yimieká táb ma ˈdoˈdoon, yú hé biiy metoká mé ˈdú sisidha, 
PHP.3.14	laat chia lađama, hé shiicho biiy metoká đulallé gaa ija, giri hé kinaal aargiroká. Hé shiicho kinaallá he luolmit biiyo-, urati-, ˈdaa Yiesu Kiristoka, Waag hí ye kí viiyyeká. 
PHP.3.15	Múúni ke ˈdaa Kiristoka ki hirayyallá lulkúnno kí kas hatallóóllá ˈguo. Tá itín hí hát eiy tawuyyeka, Waag hééllá úba eiy haí kí nanniyya. 
PHP.3.16	Tá hé súm ˈdúwaká hééllá: Hé ki onodhe-, ki álle nyuoreká kí húgúmkúnno hosot.
PHP.3.17	Nyaaramchú, yaalmit chiallá el gáá veerée, tá gál yaalmisano hí nyí gaa argiyyeká el gaa igiróóllá ennée. 
PHP.3.18	Tá gál burnayká yaalmitlé ki ijoká hé kídh fayam Kiristo máálle ˈgór đarám yaalká ˈdú kufeká ká yíéđie. Gál burnayká yaalmitlé ki ijoká he hát gál kúfách Kirísto hí ˈgór đarám yaalká ˈdú kufeká eesheyoká. Hééllá af burnayká yú hí ká geey, in káána yú hí geđi ka geđuoká imiro ye gáá ˈjibime hállá! 
PHP.3.19	Gál kinaallá mé đigle he mé ˈginlé, gáál waagle he gáál gerlé, tá gáál geer gaa meenle hé kern manti-, gaalí ekemeyoká he yé gáá ˈdeˈdeme. Gáál kasle hé lesalloká ˈgar aayaˈgiyya. 
PHP.3.20	Tá múún égetkúnno he úratíá. Múún hé ke súm Máá Rubachiet ur kinaal gáá yiimetká met egeso. Máá kinaallá he Máá kúnnaa Guđo Yiesu Kirísto. 
PHP.3.21	Mu ííni gón kúnnaa les higillóóllá hol gaa laama, giri gónkúnno hát mú gónlé ˈdúúw ˈgayyoká chegetoká. Fargogint muí hééllá ki ekemeyoká he fargogint tikiˈde muí he met lulle gim kí fafaat-, muí he gaa mumuroká.
PHP.4.1	Aaléka sheelchú, hé kinaallá he hát hí Máá Guđoká hol chiiratká. Nyaaram chia yú giel-, yú fiiríéllo, itín he geer gaa meenchú ubaa hújích yú nieká héllé yú gaa argeká. 
PHP.4.2	Yáá Ewúóˈdia ubaa Sintíke gil ki efe-, giri gaal ííni Máá Guđoká iiy yíéllá hol af maaloká. 
PHP.4.3	Iiy-hí, kó ˈdúwa chia-, hújíchalka, ke hol ˈdú famééllo, ha yú ko ruogone, ˈdaa giri ˈdegééllá Fayam Midhaballáka nyí hol ˈgar laađaanneká, ˈdég ˈdú ˈjeeˈjémo. ˈDegééllá ubaa Keleménto tá gál éíy taaka-, meetle warˈgat luolmitiká gaa ijóóllá hujicho nyí hol ˈgar nanniyye.
PHP.4.4	Aadh lulle Máá kúnnaa Guđoká ˈdaalleka geeyimíe. Geđi ha yú hí geey, geeyimíe! 
PHP.4.5	Af gáá abuntkícho gálaat lulle hí argo. Máá kúnnaa Guđoká ˈjímle hé tág ˈjób. 
PHP.4.6	Ha hé mákártaká gerle hí gaa ˈdeenêny, tá he lullé il hí aargiˈdoká héllé hí rogononnoká Waag ˈdú eegedhíe, Waag viivitíe, Waag gielmít hol ˈdú naannáa, hé hí Waag gaa feˈdoká heegetíe. 
PHP.4.7	Tá naanna Waaˈgiet giri kas gálaat lulle af mé ˈdú gíriká ger kíchia ubaa kas kíchia itle ubaa Yiesu Kirísto hí hol ˈdú faannééllá in hai ki ˈdeenne.
PHP.4.8	Nyaaramchú, hé eiy taaka-, úba yú hí ka geđuoká hééllá: Hé ˈdúwaká, hé gaalí kian ka ˈguoká, hé tagléká, hé saas mánká, hé gielmít hí gaa iđoká, tá hé gaa ˈdabaanká aadh lulle mé ka ˈgáa. Iiy-hí, hé súm midhab-, ubaa hé ˈdúwa-, gaalí memeyo-, hatallóóllá, aadh lulle mé ka gáa. 
PHP.4.9	Hé hí ye gaa maalle-, hí ye gaa argiyyeká ubaa hé hí ye gaa onnoteká, eekemeyyíe. Hééllá hí ekemeychoka, Waag naanná ˈgayyoká taalle hollo hí hol ˈgayya.
PHP.4.10	ˈDaa giri waaséél geer chia hí gaa ˈdeeneyká geer guanle geđi hí ye argisicheká, ˈdaa Máá Guđokáka yáá súm geer ye gaa meedhe. Hé ˈduwa, geerchú hé hí gaa ˈdeeney, kor it érléká hé hí ye ká shigicheká ˈdu gáá laanle hátle ˈdabiyye. 
PHP.4.11	Yú hééllá hogodhóóllá, yáá kieye, He yú ˈdabe, ma yegen. Yaalmit mákárta-, yú ki ijoká hát ye ka gúúđoká hélle yáá onodhe. 
PHP.4.12	Yáá he mánt óg, héétí, yáá he ˈdú burnany óg. Yáá yaalmit ki ijoká hát lulle ye gaa ˈdoyyoká onodhe. Har úba héy gaa ijo yíekaʼ, kuoˈd ˈgaa yíekaʼ, har he ye ˈdú burnab yíekaʼ, he ˈdabiny yíekaʼ, lulle hé ye gaa ˈduo. 
PHP.4.13	Kirísto fargogint ye ka shieká ˈdaalleka, he met lullééllá fargogintle yáá ˈguo.
PHP.4.14	Tá hé ye ki ˈgeeˈgerneyká hát hí ye yiir kí chirateká hé tág midhab. 
PHP.4.15	Hé ˈduwa, hát it Filibííllá hí ógká, bár giri er hí Fayam Midhaballá ka chiichirate-, yú Makeˈdónia gaa kekemeká, yáá gál Kiristo ˈjien hí hol ka eiyyeká hé shiicho gaa argeká mán, itín tákáma hé shiicho hí yé gáá ˈdie. 
PHP.4.16	Af giri yú Dhesaloníke gaa ijeká, hé ye ki ˈgeeˈgerneyká, hélle ití ye ká shiigiche. 
PHP.4.17	Tá yáá íín hí hé shiicho ma gaa ˈgeˈgen, hé yú fedoká he giri gil kíchia hí eiy lalaannóóllá ˈdugaka hé shiicho Waag hí itín úr gáá shigichoká hegeroká.
PHP.4.18	Káána hé shiichokícho Ebafuroˈdíto hí ye ˈdu gáá sidheká, yáá hé ye ki ˈgeeˈgerneyká lulle arge, tá ití ye hé éíy burnayká úba af ˈdú fiiyye. Hé shiichokícho he suor usiyyo-, Waag hí iiy cheget-, Waag geer gaa memesichoká. 
PHP.4.19	Waag yú gédéchle yieká, kamurlé uriet-, guđo-, ˈdúúw ˈgayyo-, Yiesu Kirísto yíé gáá ˈdeˈdeenká hé hí ki ˈgierˈgereká lúl haí kí đuusicha. 
PHP.4.20	ˈJaa kúnnaa Waag guchle taalle bííyyó biiyo gálaat hí meemeyo. Iiy-hí, he hí hát kinaallá yeet.
PHP.4.21	Gál Yiesu Kirísto iiy yieká lulle ye naa kí yiedhíe. Nyaaram kúnnaa-, nyí hol af iđáállá hé hí naa ká yie. 
PHP.4.22	Gál Kiristo-, lullé állá gaa ijóóllá, tá súm gál ˈbíl geer Kaisar,
PHP.4.23	Máá kúnnaa Guđo-, Yiesu Kirísto hí ˈdú ˈjeeˈjeen. Iiy-hí, he hí hát kinaallá yeet.
COL.1.1	Yú he Báulo, máá Waag hát hí ki feˈdeká hí máá ali gaa kaany-, Yiesu Kiristoká hoycheká. Warˈgatééllá yú ubaa nyár kúnnaa Tímote nyí ká verenne. 
COL.1.2	Warˈgatééllá it Waaˈgiet, hí nyaaram kínyaa Kolosááya gaa iđa-, hí Kirísto hát ˈdabaanká el gaa igiˈdaká ke hí ˈdu gáá verene. ˈJaa kúnnaa Waag hí ˈdú ˈjeeˈjeen, hí naanná shiiguo.
COL.1.3	Nyiin aadh lulle ke hí Waag kí vivisatká, nyáá nyí Máá kúnnaa Guđo-, Yiesu Kirísto ˈJaallé Waag gielmít hol ˈdú nanniyya. 
COL.1.4	Hééllá he ˈdaa giri iiy yeen kíchia hí Yiesu Kirísto iiy chieká ubaa gielmit kíchia hí gál Kiristo lulle ka ˈgayyaká nyí maalleká. 
COL.1.5	Iiy yeen ubaa gielmit hí ˈgayyáállá he ˈdaa giri Waag hát hí he lullé ˈdabaan-, hí úr ali kí iđicheká hí met gaa ógká. He met esiny kinaallá ˈdeenyle it kis Fayam ˈdúwa-, Midhab-, Kiristoká gaa maalle. 
COL.1.6	Fayam ˈdúwa-, midhab-, hí argiyyééllá in les lulle bash ki chegete, saano midhabká ˈdaˈdalla. Hát tikiˈdééllá itín a meeny giri hí erkob Fayam Midhaballá maalle-, hí ˈdúˈjím Waaˈgiet ˈduuwle lulle eiy naasateká, Fayam Midhaballá hé úba hurtkícho bash ki chie, itín saano midhabká hí gáá higisso. 
COL.1.7	It Waag ˈdúˈjímle Fayam Midhab Kiristóóllá Ebáfaros gaa onnote. Máállá tág nyáá nyí giel, mu íín he máá kúnnaa ke hol ˈgar gede Waaˈgiet-, ˈdúwa-, ke hol hújích Kiristóóllá yiir ki chichiratká. 
COL.1.8	Mu íínííllá in úba nyí fayamkícho ˈdu gáá sidhe, hát itín hí Hím Naasan Waaˈgiet gielmitle hol ka ˈgayyaká.
COL.1.9	ˈDaa kinaallá ˈdugaka in a meeny giri nyí fayamkícho maalleká, Waag ke hí kí vivisatká nyí ali ma kôny. Waag ke hí kí rogononallá he giri Waag hí ˈdaalím ubaa kas hí he eiy ki nannasatoká hí ˈdaa Hím Naasanle kí shigicho-, hát feˈdoká hí hát ˈdabaanká kiimisatoká. 
COL.1.10	Waag ke hí hatallá kí rogononallá he giri itín yaalmisano midhab-, hí ki iđáállá Máá kúnnaa Guđoká hí ˈdúúw gaa aargiroká. Héétí hí mú hát lulle geer gaa memesicho-, he lullé midhab hí nanniyyáállá taalle saano midhabká hí yiem gáá ˈdeˈdeen-, hí Waag hát ˈdabaanká oonootoká. 
COL.1.11	It úba ke hí Waag kí vivisat, giri Waag guchlé he ˈgayyoká hí fargogintle hí far ki googoyyo-, hí mé ki chirsan ˈgayya-, taalle hí he ˈdú fafaataká. Aaléka ger hí gaa meemeet, 
COL.1.12	ˈJaa kúnnaa Waag gielmít hol ˈdú naannáa. Mu íínííllá hé hí ˈduway, giri hé muí gállé mú édhúmle gaa ijoká muí af iđieká itín úba hí gáál hol ˈgar liiletoká. 
COL.1.13	Mu hé kánsích ˈdeew-, bííyle gaa ongʼoˈdeká muun gáál gim yé gáá ˈdeey, gáál guch Inylé gielká gaa iđite. 
COL.1.14	Mú Inylééllá in muun gáál fásle ki rie, gáál nyuogim ubaa ađaabanokúnno gaa eey.
COL.1.15	Waag ki ma arginyallá Inylé Kirísto ke argeka, hát hé ke íín arge. Iny íínííllá he lullé Waag hí ka kuonnééllá máállé hí mé ki yaalká. 
COL.1.16	He lullé Waag hí ka kuonnééllá Íny ˈdaallé he ká nadhe. He lullé úr ubaa les gaa ijo-, ki argo-, ubaa ki ma arginy-, hát káána kansimano met lullé urietallá Íny ˈdaallé he ká nadhe, Waag hí mú kí kuonne. 
COL.1.17	He met lullé biiy gaa ijóóllá hátlé mannayká, mu hé ali ije. He met lulle mu íínííllá ki ija. 
COL.1.18	Mu ííni Ínyííllá he gon mé. Gónallá he gál mú iiy yieká. Mu íín dhúrle he mé gáá koon. Gál uushim yiem gáá ˈdeˈdeenká máállé méteká he mu ííni, giri he met lulle mé ki yaalká. 
COL.1.19	Waag héllé kis feˈde-, muˈdeká he giri aalmichle alulle Inyle gaa iđoká. 
COL.1.20	Héétí Inyle ˈdaalleka, he met lullé les gaa ijóóllá yíekaʼ, úr gaa ijoká yíekaʼ, shimít muuˈdoká. Shimitééllá mú Inylé ˈgór đarám yaalká ˈdú kufeká fáslé okoˈdeká hé yé gáá ˈdeˈdeenne, Waag ubaa he met lulle hol shimít ki mumura.
COL.1.21	Kíssóótí it Waag hol eiy gaa ˈgisate, tawunykícho ubaa he ekeny kíchia ˈdeđewká hé hí gál Waag ka kídhká hoyche. 
COL.1.22	Tá káánaka, ˈdaa Kirísto hí gón hát gón kúnnaallá kaadhdhe-, kuféélláka, it ubaa Waag hol hille, giri Waag innumleka hí saas ubaa ˈdeensen ˈdaabiyyoká. 
COL.1.23	Tá hát ˈdabaanká ˈgée, iiy yeen kíchia hí ˈgayyáállá taalle chiˈdíe, hé Waag hí af iđiche-, hí Fayam Midhaballá gaa maalle-, hí met egetééllá haí sug ki níiny. Fayamééllá he Fayam Midhab Kiristo-, gaalí les geer lulle gaa ˈdiyime-, yáá Báulo lééllá hí gédéchlé gálaat ki ˈdiyeenká yíéllá.
COL.1.24	Aalé káánaka, manyjany chia ˈdaa kíchoka, il hí ye aargiˈdóóllá geerle hé ye gaa meedhe. Manyjany chia ˈdaa Kiristoka gónchú hí aargiˈdo-, kor ˈbaal hátle ye met gaa iđo-, il hí ye aargiˈdoká ˈdaa gón Kiristo he ki taalla. Gón Kiristóóllá he gál Kirísto iiy yieká. 
COL.1.25	Yáá gédéch gál Kiristóóllá hújíchallá Waago hí ye mé ki koyye, giri yú hí ˈdeeny Waaˈgiet alulle ki ˈdiyeenká. 
COL.1.26	ˈDeeny yú hí ki ˈdiyeenallá he Waag héllé geer geđi-, kíssóótí kaate-, hí gál heleká lulle af ˈgidhiche-, tá káána hí gálle kí edhesichééllá. 
COL.1.27	Waag hé muˈdeká he giri héllé geer geđííllá ˈduuwlé guđoká hát kidh lulle hí léká gálle kí eedhesichoká. Waag héllé geer geđííllá hélle kieye, Kirísto hé hí gaa ijo. ˈDaa kinaallá ˈdugaka in aadh ˈdaatika Guch Waaˈgiet itín hát hí léká hí og.
COL.1.28	Aaléka, nyáá nyí fayam Kiristo gálaat lulle ki ˈdiyeenne. ˈDaalim kínyaa lúl nyí ˈgayyaká nyáá nyí gálaat af ki tatiyya, nyí gáál ki oonisicha, giri gáál lulle nyí Waag metle egeyyo-, gaal Kirísto ki higirawká. 
COL.1.29	Hééllá ˈdugaka in yú lađama, fargogint Kiristo ye gaa iđo-, ye hujich ki nannasatallá yú hujich ki nannaa.
COL.2.1	Aaléka, itín ubaa gál nyaaram ˈjien Lauˈdikew gaa ijoká, tá gál nyaaram kálta innumchú ma árginyká, laat chia yáálle ˈdaakíchoka hí hát ˈdabaanká ˈdú lađaanallá hí kiimisatoká yú fede. 
COL.2.2	Laatééllá yú hatallá lađaanallá he giri lulkícho hí gofononno-, hí hol gielmít ka ˈgayya-, hí ˈdúˈjím Waaˈgiet aargiˈda-, giri Waag héllé geer geđi-, ˈdaa Kirístoká hí hát ˈdabaanká eiy nannasataká. 
COL.2.3	Máá Kirísto lééllá in ke kamur ˈdaalimoká ubaa kamur onyiká lulle ke gaa aargira. 
COL.2.4	Hééllá yú hí geđúóllá he giri máádhat hí af ma ˈdú nannasan-, ˈdeeny hí ki lalaatká hí ma ki nyiimisanká. 
COL.2.5	Har úba káána yú ke hol af gaa líítaka, ˈdaa Hím Naasan Waaˈgietka hé ke hol af ijo. Yaalmit kíchia itle hí hát ˈdabaanká hol gíl ka ˈgayya-, iiy yeen kíchia hí Kirísto ka ˈgayyaká hí ki taalká geerle hé tág ye gaa memeet.
COL.2.6	Aaléka, hát hí Yiesu Kirísto iiy chie-, hí mú Máá kíchia Guđoká hosotééllá taalle mú gaa yíéđía. 
COL.2.7	Mú hidh ki aría, mú gáá ˈdée, hát gaalí oonisieká hí iiy yeenkícho hirasicho, gielmit hí Waag hol ˈdú nanniyyaká hí guđanat.
COL.2.8	Hol ˈdeeˈdemíe, máádhat haí ˈdeem gáál nee gaa méʼ, kor he mán-, húgúm lesalloká ubaa tawuny gálaat yé gáá ˈdeˈdeen-, ˈdaa Kiristo ma ki taalinyká hí ki úúniny. 
COL.2.9	Hééllá he ˈdaa giri Waag aalmichle alulle Kirísto ˈdalidhe-, gon ˈgúóllá gaa iđoká. 
COL.2.10	Aalé ˈdaa giri itín hí Kirísto hol ˈdú faanneká, Kirísto hé hí gaa ijo, it he lullé luolmit kíchia kaana-, hí argiyyééllá ˈduwasichoká argiyye. Kiristóóllá in kansimano lulle mé. 
COL.2.11	It hí Kirísto hol ˈdú faanneká, he hát it hermisate. Hermisan kíchia kinaallá hé hermisan aađa-, gónle gaalí mumuroká muuniny. Kirísto húgúm kíchia ˈdeđew-, ubaa ađaabano kíchia hí ˈgayyeká hí gaa ˈgidhie. Hé kinaallá he hermisankícho. 
COL.2.12	Héétí hát káána Kirísto kufe-, gaalí galie, uushich yé gáá ˈdíéllá, itín úba bie gim hí naateká, it kuyye, hí uushich yé gáá ˈdiiyye, hí luolmit kaanaká argiyye. Hééllá lulle ˈdaa iiy yeen kíchia hí fargogint Waaˈgiet ká ˈgayya-, Waagle Kirísto uushich yé gáá ˈdeeycheká he ká nadhe.
COL.2.13	Itín hátlé hí ađaabanokícho ˈgayye-, Kirísto hí ađaabano kíchia kinaal ma gaa ˈgidhíiny-, hí gál kufachiet onnoyyeká, in Waag hí Kirísto hol ˈgar loolnoyche. Mu ađaabanokúnno ubaa nyuogimkúnno lulle gáál gaa eey. 
COL.2.14	Hemuumurit múún ke ˈdeeđeneyká ˈdeensenle veeritle Waag hí ali gaa shugudiche, hí eete, hí ˈgór đarám yaalká ˈdug ˈdú ˈdoyye. 
COL.2.15	Kirísto hé kansimano lullé aryaanká hemuumurít gaa eey, gáál gálaat metle kern gaa ˈgidhie. Mu ˈdaa giri ˈgór đarám yaalká ˈdú kufekáka, mu hé kansimanóóllá a mé kí ˈjie.
COL.2.16	Aaléka, ˈdeensen ˈdaa hé hí kokonyoká ubaa hé hí igiannoká, héétí ˈdaa ˈjila, ubaa ˈgúíy vím ˈjilallé, tá Kúlích Hef ˈGisanká, gálaat hí ˈdú ˈdeđensetka, haí gáál af nee kôny. 
COL.2.17	Nyatalaam hat kinaallóóllá he hé geđ igire-, káána ali ki ˈdíéllá yaalmisanollé. Hé ˈdúwaká íín Kirísto. 
COL.2.18	Gál hol gál ˈdúúw ririanká hol hođuo-, gál ˈgasso-, urruká vivisat-, hé amádh gaa argoká memeyo-, ˈdeemle mé ˈdeerneyóóllá, hol ˈdeeˈdemíe. Mé furit hí ˈdaa Kiristo ki argiyyééllá ha gál hatallóóllá hí ka rían. Gál hatallóóllá hé hí kasle yé gáá ˈdeˈdeenká, hállééllá in he hol bal ki ˈdarama. 
COL.2.19	Gál hatallóóllá hé Kirísto ma ki koongʼódon. Kirísto íín he mé, gon íín he gál Kiristo. Hát káána hedhgem ubaa kuuˈdam gon hol af ki chichiratallá, gál Kiristo úba hollo hol ki ˈgee. Gón Kiristóóllá Waago hí higirasicha.
COL.2.20	Itín in hí húgúm lesalloká gíl sug ki hayche, hí Kirísto hol ˈgar kuyye háluke, tá háteka hátle hí gál nyatalaam lesalloká gim gaa ijoká ka iđáal? 
COL.2.21	Nyatalaam kinaallá he nyatalaam kieye, Hééllá ha đig chéen, Hééllá ha méésen, Hééllá ha chíran, chegetallá. 
COL.2.22	Hééllá hé ke igian-, ubaa ke kokuo-, bebewká ˈdaallé he ki ˈgee. Nyatalaamééllá kas gálaat ubaa he onisiny gálaato he yé gáá ˈdeˈdeme. 
COL.2.23	Nyatalaamééllá ki dhaayka, hé ˈdaalimo ke yeedhe. Tá onnóo, nyatalaamééllá hé fargogint níínní he ˈguo-, gon baltlé gaa nyakaridheká hí hol gáá momoychoká mán. Nyatalaamééllá gálle he gál yaalmit gálaat hí Waag ki vivisatká kasle yé gáá ˈdeđuo-, gál hol ˈdúúw ririanká ká ˈgie-, gónle ílsh gaa iđimuoká.
COL.3.1	Aalé ˈdaa giri itín Waag hí Kirísto hol ˈgar uushich yé ká ˈdeeycheká, hé urati-, urle Kirísto hí Waag gíl ˈdaa naaniet ijoká eebitíe. 
COL.3.2	Kaskícho hé uratiká gaa iđía, haí hé lesalloká gaa iđîny. 
COL.3.3	Atimééllá he ˈdaa giri itín hí Kirísto hol ˈgar kuyye-, Kirísto luolmitkícho hol gaa iđite-, luolmit kíchiallá úratí Waag hol af ijoká. 
COL.3.4	Af giri rúbách kíchia Kirísto hol ká nannaat-, ˈduuwle ká eedheyyoká in itín úba hí luolmit kíchia biiyóóllá ˈduuwle higilla.
COL.3.5	Aaléka, húgúm lesalloká, hát káána herginy gálle hol ma shúúnanká, féén ˈgany, babát ˈgany, he fedit gaa nyakaridheká, tá gajálti, hol ka ridhdhíe. Máá gajált ˈguoká hé fedo kinaallá he waagle hođita. 
COL.3.6	Yaalmisanóóllá ˈdaalle ˈdugaka, Waag idholle hé geđ igiˈdo. 
COL.3.7	Iđiny kíchia hí kis iđeká it yaalmisanóóllá gaa seseenne. 
COL.3.8	Aaléka, yaalmisano hát káána ídho ˈgany ubaa idho hol gáá mony mánká ˈgany, điđám ˈgany, gálaat méé ˈdeeneny, ubaa af ka húrt mánt, lulle hol ka ridhdhíe. 
COL.3.9	Haí hol hódho geđîny, ˈdaa giri húgúm kíchia kissoká, héllé ˈdeđew-, hí gaa seseenneká hí gíl sug ki hayche-, 
COL.3.10	hí húgúm kaanaká kaateká. Húgúm kíchia kaana Waag hí ka kuonnééllá, Waag kas midhab kasle hol ki égká hí ká shigicha. 
COL.3.11	Aalé káána it ál níínní hol ki fooˈdo-, hí kieye, Máállá máá Hellen, máállá máá Yuuˈdi, máállá hé hermite, máállá hé ma hermísan, máállá máá kídh éíy, máállá máákúnno muuniny, máállá he gedech, máállá he máá ˈdúwaká hí hol ki chegetoká mán. Kirísto ííni gúúđo, gál hí iiy yieká lulle gaa ija.
COL.3.12	Aaléka, it Waag hí waarate-, muí gálle hote-, muí súm gielallá, geer shâw ubaa geer guurá ˈgáa, hol ˈdúúw ría, sáa yeedhíe, he ˈdú faafadhíe. 
COL.3.13	Héétí hol met ˈdugano ki sisidháa, hé hí hol ki ˈdeđeneychoká ˈdaalleka, hát Waag hí ˈdú ˈjeˈjeenallá, hol ˈdú ˈjeeˈjeemíe. 
COL.3.14	Tá hé súm ˈdúwaká gielmít ˈgáa. Gielmít ííni muun gáál hol mé ˈdú gáá egeyye, gáál tikiˈd hođicha.
COL.3.15	ˈDaa giri hí gon tikiˈde-, Waag hí naanná kí viiyyeká, Kirísto naannalle hí gaa yíéđiyyo, hí he gaa muumuˈdo, Waag gielmít hol ˈdú naannáa. 
COL.3.16	ˈDeeny Kiristo hát ˈdabaanká ger gaa iđitíe. ˈDaalim Waag hí shigichoká lulle hol ki oonisía, hol af ki taatáa. Arram Warˈgat Waaˈgiet gaa ijoká ubaa arram gálaat hí Waag ki ˈdoyká, héétí arram itín hí Waag ki memeycho-, gerkícho yé gáá ˈdeˈdeenká ˈdaaramíe, hol ki guogofsía, Waag gielmít hol ˈdú naannáa. 
COL.3.17	He lullé hí ekemeycho-, ubaa hí hogotoká lulle Máá kúnnaa Guđo Yíésu meenyle ki eekemeyyíe, tá mu íín ˈdaalleka, ˈJaa kúnnaa Waag gielmít hol ˈdú naannáa.
COL.3.18	ˈDége, beelemkícho met gaa keekeemíe. Hé kinaallá hé midhab ˈdeg Máá kúnnaa Guđoká iiy chieká hí ekemeychoká.
COL.3.19	Beelem, ˈdegkícho geelnée, gáál haí ˈdeem kullaká veréniny.
COL.3.20	Ummo, gál hí ˈdaleká hát lulle met gaa keekeemíe, ˈdaa giri hééllá Máá kúnnaa Guđoká geer gaa memeyoká.
COL.3.21	Idhaam, haí umkícho ugúfiny, um hí giinasîny.
COL.3.22	Géde, gál hí léká hát lulle met gaa keekeemíe, haí gál gállé guguđoká af giri he alb ijoká tákámle hujich hát ˈdabaanká nannuo-, gáál ger gaa memeyoká onnôny. Hújích kíchia hí nanniyyaká hát ˈduwanti-, itle hí Waag kikiatoká ka naannáa. 
COL.3.23	He lullé hí nanniyyaká, hát ˈdabaanká naannáa, hújích hí gálaat ki nanniyyóóllá, he hát it Máá kúnnaa Guđoká ki nanniyya. 
COL.3.24	Hújích hí hát ˈdabaanká nanniyyáállá, héllé shiichoká hát hí Máá kúnnaa Guđo Kirísto gaa aargiˈdaká mé ka ˈgáa, ˈdaa giri mu íín hí hujich ki nanniyyaká. Hé shiicho kinaallá he hé Waag hí gálle af iđicheká. 
COL.3.25	Máá hé ˈdeewká ekemeyoká, he il haí aargiˈda. Waag mu guđáan yíekaʼ, mu gedech yíekaʼ, hé ali gaa muog. Mu íín hát ˈduwantiká he gálaat ˈdéé ki iđimia.
COL.4.1	It géde ˈgayyáállo, ˈdaa giri Máá kíchia hí mé ki yaalká hát úr gaa ijoká hí ógká, gedekícho símísle hé ˈdúwa-, tagléká gaa shiigía.
COL.4.2	Waag viivitíe, hí Waag vivisataká kaskícho hí in banno, Waag gielmít hol ˈdú naannáa. 
COL.4.3	Tá nyíín úba nyí Waag kí viivitíe, giri Waag nyí kar af kí fuuˈdo-, héllé geer geđi kis ˈgayye-, fayam Kiristóóllá nyí ˈdiyeennoká. Fayamééllá ˈdaalle ˈdugaka in káána yú ˈbíl hiiginallá gaa ija. 
COL.4.4	Ye Waag kí viivitíe, giri hát Waag hí ye gaa feˈdoká yú fayamééllá hát ˈdabaanká ˈdiyeen-, fayám gaalí eiy naasatká. 
COL.4.5	Gál Kirísto muogká húgúm midhab-, ˈdaalimoká ki sedhíe. Hát kinaallá in gálaat aadh lulle húgúmkícho Kirísto gaa aargira. 
COL.4.6	ˈDéé hótkícho aadh lulle hí ˈdéé hót sáa-, gáál net gaa méká onnoyyo, giri gálaat hí heeteka, yaalmit midhab hí gáál ˈdéé hol ˈdú nanniyyaká hí ˈgayyaká.
COL.4.7	Túkiko fayamchú alulle haí shigia. Mu he nyár kúnnaa ki giel-, ˈdúwa-, ke hol ˈgar géde-, ke Máá kúnnaa Guđoká hújíchle hol ˈgar nannuoká. 
COL.4.8	Yú mú hí ali ˈdú gáá kakawallá he ˈdaa yaalmit nyí állá ki iđoká hí mamallo-, mu hí gogofsuoká. 
COL.4.9	Mu nyár kúnnaa ki giel-, ˈdúwa-, Onésimo kíchiallá hollo hol ká egedhdhe. Gaal yaalmit alloká fayamle lulle haí shigia.
COL.4.10	Máá chia nyí hol ˈbíl hiiginallá af iđa-, Aristákos, ubaa Márko giri Barnábas iny awléká hé hí naa ká yie. It Márko fayamlé kieye, mu har ká yimieka, mú mé guđáan yeedhíe, chieká, maalle. 
COL.4.11	Yíésu giri gaalí Yóstos yegetká úba hé hí naa ká yie. A meeny gál nyí hol hújích Guch Waaˈgiet ˈgar nanniyyóóllá, gál seđééllá tákáma gál chia Yuuˈdi. Gálallá hé tág ye gogofsuo. 
COL.4.12	Máá kíchia Ebáfaros giri gédéch Yiesu Kiristoká úba hé hí naa ká yie. Mu hé aadh lulle lađaan-, hí Waag kí vivisat-, giri itín hát Waag hí feˈdoká hí kiimisata-, hí higirayya-, hí tág ˈgiiyyaká. 
COL.4.13	Yú hí hé ˈdúwaká geeye, mu hé tág ˈdaakícho ubaa ˈdaa nyaaram kúnnaa Lauˈdikéw tá Hieráboli gaa ijoká laatle lađaan. 
COL.4.14	Shééléch kúnnaa ki giel-, Lúka, giri gil óg-, gálaat ˈguor shiguoká ubaa ˈDémas hé hí naa ká yie.
COL.4.15	Aaléka, nyaaram kúnnaa Lauˈdikéw gaa ijoká ye naa kí yeedhíe. Nyaar kúnnaa Nímfa ubaa gál nyaaram mú ˈbílle Waag gaa vivisatká úba ye naa kí yeedhíe. 
COL.4.16	Warˈgatééllá hí tuoycheka, gál Kiristo Lauˈdikewká úba hí tuoyo. Héétí warˈgat chia yú gál Kiristo Lauˈdikew ˈdú layká úba tuoyyíe.
COL.4.17	Arkíbos geeyyíe, Hújích Máá kúnnaa Guđo gaal hí ko ka shíéllá bééso, mú yeedhíe.
COL.4.18	Náállá yáá Báulo lééllá hí gílchú kí veere. Nyarugano chia ye ki ˈgíéllá táb ˈdodhdhíe. ˈDúˈjím Waaˈgiet gaa yíéđía.
1TH.1.1	Yáá Báulo lééllá ubaa Silfáánas, tá Tímote warˈgatééllá it gál Kiristo-, ˈJaa kúnnaa Waag ubaa Máá Guđo Yiesu Kirísto hí lé-, hí Dhesaloníke gaa iđáállá ke hí ˈdu gáá verene. Waag hí ˈdú ˈjeeˈjeen, hí naanná shiigicho.
1TH.1.2	Nyáá nyí lulkícho ˈdaakíchoka aadh lulle Waag gielmít hol ˈdú nanniyya, Waag visankínyo ke hí meet gaa veveen. 
1TH.1.3	Iiy yeenkícho hát hí he gaa eekemeycho-, ubaa hújích kíchiallá gielmit hí ˈgayyáállá hí ki nanniyyo-, héétí har káána úba he hí ki ˈgierˈgernítaka hát hí Máá kúnnaa Guđo Yiesu Kirísto hí ˈdúúw ki ógallá nyáá nyí ˈJaa kúnnaa Waag met táb gaa ˈdoˈdooto.
1TH.1.4	Nyaaram kínyaa Waag hí gielallo, itín hát Waag hí waarateká nyáá nyí óg. 
1TH.1.5	Hééllá he ˈdaa giri ke hí Fayam Midhaballá hát ˈdééká tákámle ke hí ma ˈdú gáá sîn, tá fayám ˈdaa giri fargogint Waaˈgiet ubaa Hím Naasan Waaˈgiet kí chimieká in itín hí fayám ˈduuwle tág og. Af giri ke hol af ijeká itín yaalmit ˈdaakíchoka nyí ki iđeká it óg. 
1TH.1.6	Af giri hí fayamééllá iiy chieká it tág he il hí argiyye, tá Hím Naasan Waaˈgiet hé hí ger gaa meen shiiche. Hatallá in nyíín ubaa Máá kúnnaa Guđóóllá hí yaalmitkínyo ká enniyye.
1TH.1.7	Aaléka, it gál gál Kiristo lúl lés Makeˈdonia ubaa lés Akaya gaa ijoká hí ka ennianká chie. 
1TH.1.8	Hé Máá kúnnaa Guđóóllá hí hurtkícho gaa ekeyallá ˈdeenyle hé biiy lúl bash ki yie. ˈDeenyééllá hé gál Makeˈdonia ubaa gál Akaya tákámle hí ma mááliny. Har káána úba nyí gáál ma geenyka, hát hí Waag iiy chíéllá hé biiy lulle hí maalle. 
1TH.1.9	Gaal íín ˈdaakínyoka hát ke hí kí fame-, hí waagam hódhoká gil sug ki hayche-, hí Waag ali iđo-, ˈdúwáállá el gaa igiˈdoká fayamlé he hogodho. 
1TH.1.10	Gaal íín úba hát itín hí Waag Inylé uushich yé gáá ˈdeeyche-, Yíésu lé-, úr gáá yiimet-, hí met egetóóllá he hogodho. Waag Iny lééllá muuni gáál idho Waaˈgiet geđ igiˈdóóllá gáá bibisia.
1TH.2.1	Nyaaramkínyo, af ki ˈdím kínyaa ke hí af kí ˈdieká hát hé taalle halleelloká muuniny-, hé ˈdúwaká hí yé gáá ˈdieká it óg. 
1TH.2.2	Af giri hátle ke hí ma ˈdú gáá yímen-, nyí Filíbi gaa iđe-, gaal nyí hát ˈdeđewká ki sedhe-, nyí manyjayyeká it óg. Har káána úba he il hí nyí argiyyeka, Waag nyí nyaalím shiiche, Fayam Midhab Waaˈgietallá ke hí ki ˈdiiyime. 
1TH.2.3	Churiny ke hí chureká, hé ˈdaa nyimisan ubaa hé tagle muuninyká muuniny. Héétí úba hé ˈdaa điđamo muuniny. 
1TH.2.4	Hé kinaallá afle in nyiin hát gál Waag hí galayche-, Waag hí Fayam Midhaballá af kí haycheká nyí ˈdéé ká hogoto. Af giri nyí Waag ˈdeenyle ˈdiyeennoká he gálaato nyí ger gaa memesicha muuniny, Waag ííni hé kúnnaa ger geđiká ógallá nyí geer gaa memesicha. 
1TH.2.5	Nyiin hát nyí kálta churiny tag ki ˈdimiká ke hí ma ki chúrinyká it óg. Waag he misikirkínyo, nyiin nyáá nyí ke hí hát điđamoká ma ki ˈdíiny, ke hí he ma gaa árginy. 
1TH.2.6	Héétí nyáá nyí itín ubaa gál éíy taaka meeny hí nyí memeychoká ke hí ma ˈdu gáá ˈgéˈgen.
1TH.2.7	ˈDaa giri nyiin nyí gál alb fimi-, Kiristokáka, ke hí he ki mumureká nyáá nyí uˈde, kor it ke hí hát kinaallá ma ki síen, hát ˈjieyye urgúaka hí đalbááyalle nog ki seseennoká in úba ke hí nog ki sedhe. 
1TH.2.8	ˈDaa giri ke hí gielká, in ke hí Fayam Midhab Waaˈgietallá tákámle ma ki ˈdiyíminy, ke hí úba hol ˈdú sillie. Hééllá he ˈdaa giri itín hí gál nyí súm gielká chieká.
1TH.2.9	Nyaaramkínyo, hújích fargogo-, laatle nyí lađaanneká it mé ká ˈgayya. Bár kinaallá ke hí Fayam Midhab Waaˈgietal ki ˈdiyimeká kulich ubaa chúúrélle nyí hujich nanniyye, giri ke hí ílsh ma ki yégenká. 
1TH.2.10	Hééllá itín ubaa Waago hí ˈdúúw ˈdú ˈdiiyye, giri it hí Kirísto iiy chíéllá ke hí hát saas manti-, ubaa ˈduwanti-, tá ˈdeensen mantiká ke hí ki sesemeká. 
1TH.2.11	Nyiin hát urgúaka baabá hí umle ki seseenká úba ke hí ki sedheká, it óg. 
1TH.2.12	Hé ke hí chuchure, ke hí gogofsie, ke hí af tatie, giri hí innum Waaˈgiet hát ˈduwantiká gaa iđoká. Waag íínííllá hé hí guchle ubaa ˈduuwle kí viiyye.
1TH.2.13	Nyáá nyí aadh lulle Waag gielmít hol ˈdú nanniyya, ˈdaa giri ˈdeeny Waaˈgiet hí nyí gaa maalleká, hát gálaat yé ma gáá ˈdíiny-, Waag yé gáá ˈdieká hí iiy chieká. ˈDeenyééllá he ˈdeeny ˈdúwa-, Waaˈgiet-, it hí iiy chíéllá hí hujich gaa nannuoká. 
1TH.2.14	Nyaaramkínyo, it gál léskícho hí manyjasie. Manyjasiny kíchia kinaallá in hí gál Waaˈgiet lés Yuuˈdia albano eiy eiy gaa ijo-, Kirísto iiy yieká manyjasinylé gállé Yuuˈdi hí manyjasieká ennianká hoyche. 
1TH.2.15	Gál Yuuˈdííllá in ˈbaal gál Waag hí ˈdeem ká shigicheká ubaa Máá kúnnaa Guđo Yíésu yies. Héétí nyiin úba nyí manyjasie. Gálallá hé Waag geer ma gaa memeny, gaal gálaat lullé he met il gaa ˈgee. 
1TH.2.16	Gaal nyiin nyí gál gál Yuuˈdi muuninyká ki ˈdiyeenne-, gaal rubach aargiroká hé nyí gáá momoyo. Gáál yaalmitlééllá in gáál ađaabanolle hol ˈdú fafiyya. Tá héél el gaa igíˈdelle Waag idholle hé gaal íín ka nyuoˈde.
1TH.2.17	Nyaaramkínyo, ˈdaa giri rám iraam mánká ke hol gaa ˈdabeká, hé tág ke hí fiirie, innumkícho úba nyí aargiˈdeká nyí feˈde. Har káána úba ke hol in eiy ka líítaka, hé ke hí táb ˈdoˈdoot. 
1TH.2.18	Nyíín ke hí af kí ˈdeˈdemeká nyí feˈde. Yáá Báulo lééllá af burnayká kerka ká yiimie, kor yáá sieny kinaal ma híliny. Sátan nyí sieny kinaal ká riate. 
1TH.2.19	Itín it tág hé nyí met egeteká ubaa geer gaa meen hí nyí shigiche. Hé kínyaa af giri Máá kúnnaa Guđo Yíésu ka ˈjieka nyí mú metle ˈdúúw ki aargiˈdoká he máre? Hé kinaal hé itín muunîny? 
1TH.2.20	Itín hí ˈduuwkínyo ubaa geer gaa meenkínyo.
1TH.3.1	Aaléka, af giri fiiritééllá hát níínní nyí hol gaa tiiya-, mánká, in nyí tawuyye, nyí kieye, kalat, muun tákámkúnno kí Ádhen kí ˈgisat, nyí chie, 
1TH.3.2	in nyí Tímote giri nyár kínyaa ˈdaa Waaˈgietka nyí hol hújích Fayam Midhab Kiristóóllá ˈgar nanniyyáállá ke hí ali ˈdu gáá kaay, giri mu itín hí iiy yeenkícho gaa higirasuo-, hí gogofsuo-, 
1TH.3.3	héétí manyjasiny kíchia hí gaa iđóól hí ma gaa riiteenká. Manyjasiny hatallóóllá múúni ki Kirísto iiy yíéllá hát il hí muun gáál aargiˈdoká it óg. 
1TH.3.4	Af giri muun ke hol af ijeká, manyjasiny hatallóóllá hát lulkúnno il hí gáál aargiˈdoká hé ki hí geey. In káána hát hí óg kinaal, he hát kinaal ˈdie. 
1TH.3.5	In aaléka hééllá hát níínní yú hol gaa tuo-, mánká, in yú hí Tímote ali ˈdú gáá kaay, giri iiy yeenkícho yaalmitle muí ká aargiroká. Yú kieye, Sátan taalle gáál má ki egesen, laat ˈdaa kíchoka nyí laađaanneká laat halleelloká má cheen? yú yie.
1TH.3.6	Kor káánaka, Tímote bííykícho gáá ˈjieká, hé nyí fayam midhab-, ˈdaa iiy yeenkícho ubaa gielmitkícho ki taalká hé nyí shie. Mu hát hí tawuny midhabká ˈdaakínyo ka ˈgayya-, itle hí nyí fiiriche-, hát káána itín ke hí aargiroká nyí feˈdééllá itín úba hát hí nyí aargiˈdoká hí feˈdoká fayamle hé úba muí nyí shie. 
1TH.3.7	Nyaaramkínyo, fayam kíchiallá ˈdugaka, har káána úba he il hí nyí aargiˈdo-, nyí maanyjayyoka, ˈdaa giri hí iiy yeenkícho ki ˈgiiyyaká in nyí gúóf argiyye. 
1TH.3.8	ˈDaa giri itín hí Máá kúnnaa Guđóóllá tág gaa ˈgiiyyáállá, nyíín úba geer gaa meenno nyí ki iđa. 
1TH.3.9	ˈDaakíchoka, Waag innumleka ger hé tág nyí gaa meedhe. Geer gaa meenkínyo nyí ˈdaakícho gaa argiyyééllá ˈdugaka, Waag kor gielmit hát ˈdáb aake nyí hol ˈdú nanniyya? 
1TH.3.10	Nyáá nyí kulich ubaa chúúrélle tág Waag vivisat, giri geđi ke hol in ger gaa dhaˈgasan-, hé mákárta iiy yeenkícho gaa mánká arginylé hí aargiˈdoká gófle ke hí gogofsuoká.
1TH.3.11	Aalé káána ˈJaa kúnnaa Waag ubaa Máá kúnnaa Guđo Yíésu hí kár ke hí ˈdu gáá yiimetká af kí furo. 
1TH.3.12	Hát tikiˈde gielmitkínyo ˈdaakíchoka súm guđóóllá, Máá kúnnaa Guđoká hí gielmit kíchia hí hol ká ˈgayya-, ubaa hí gálaat lulle ki gielká heersuo, hí ˈdú ookodmuo, 
1TH.3.13	giri hí iiy yeenkícho tagano gaa ˈgiiyya-, Máá kúnnaa Guđo Yíésu ká ˈjieka itín ubaa mú gállé hí iiy yieká lulle hí ˈJaa kúnnaa Waag metle gál ˈdeensen mán-, ˈdúwaká gaa chegetoká.
1TH.4.1	Nyaaramkínyo, aaléka, Máá kúnnaa Guđo Yíésu ˈdaallé ke hí gil ki efe, ke hí gogofsia, giri hát káána iđiny Waag geer gaa memeychoká hí nyí gaa onnote-, hí ki iđóóllá, yaalmit hat kinaallóóllá af ˈdú faafadhdhíe, ki yíéđía. 
1TH.4.2	Máá kúnnaa Guđo Yíésu ˈdaalleka hemuumurit ke hí af ki tatieká it óg. 
1TH.4.3	Hé Waag hí feˈdoká he giri itín gál ˈdúwa-, Waaˈgietká hí chegeto-, hí herginy gálle hol ma shúúnanká hol ká ririato-, 
1TH.4.4	lulkícho hát ˈduwanti-, saas mantiká hí shugunatoká úba hí ógká.
1TH.4.5	Héétí balt ˈdeew-, gál Waag muogallá hí gaa seseenallá úba hí ma gaa seseminyká. 
1TH.4.6	Máádhat hai nyárlé Kiristoká hé hat kinaallóóllá ki ekêny, ki ˈdeenêny, ˈdaa giri hát ke hí il gíl gaa heliekáka Waag íín yaalmisano hatallóóllá lulle hala hollo hol gáá nanniyya. 
1TH.4.7	Waag íín hé gáál yaalmit gaa nyakaridheká ma kí víiny, iđiny ˈdúwa-, he feˈdoká he gáál kí viiyye. 
1TH.4.8	Aaléka, máá atimééllá điidhoká, hé máádhat ma đíin, Waag ííni hí itín Hím Naasanle shigichóóllá he điidhe.
1TH.4.9	Aaléka, gielmit gál Kiristo hí hol ká ˈguoká ˈdaalleka, hé níínní hí muog-, yú hí ˈdú gáá verenoká mán, ˈdaa giri itín dhúrkícho yaalmit hí hol ki gegelneteká Waag hí onisicheká. 
1TH.4.10	Hé ˈduwa, it gál ˈdaa Kiristoka hol nyaaram-, lés Makeˈdonia lulle gaa ijoká giel. Aaléka, nyaaramkínyo, gillo ke hí ki efe, gielmit kíchia kinaallá af ˈdú faafadhdhíe. 
1TH.4.11	Héétí hát gál sáa-, olle ma gaa mamadinyká ka yíéđía. Hát kis ke hí geeyká, máádhat hí hélle mé veero, hí gil gerle hujich ki naanuo, 
1TH.4.12	giri itín hí gál gál Kiristo muuninyká innumleka hí hát ˈdabaanká gaa seseen-, hé hí ma ki ˈgeerˈgernenyká.
1TH.4.13	Nyaaramkínyo, aaléka, yaalmisano gál Yiesu Kiristo kis mán yieká he onisinyle hí muogká nyáá nyí ma fediny, giri itle hát gál mú iiy ma yéen-, uushim yiem gáá ˈdím met esinyle mán-, ger hí gaa ˈdeđenetkáka itín ger hí ma gaa ˈdeđenenká. 
1TH.4.14	Yíésu hát he kufe-, tá geđi loolnodhe-, uushich yé gáá ˈdieká hé ke iiy yie, in gál Yíésu iiy yie-, mán yíéllá hát mú ˈdaalleka Waag hí shugunatoká in úba ke iiy yie.
1TH.4.15	Hééllá he ˈdaa ˈdeeny Máá kúnnaa Guđoká hí hodhekáka in ke hí geđia, giri múúni ke luogol-, af giri Máá kúnnaa Guđóóllá hol ka nannaatká hátle ke les ˈdug ˈdú ijoká, ke gál kis kufeká er met ma nannaan-, ke mú ma ˈdú seseminyká. 
1TH.4.16	Máá kúnnaa Guđóóllá dhúrle úr hai gáá yiimedhe, kóˈd guđo-, hemurít ˈguoká úr yé hai gáá ˈdeeme, mu máá méte urru-, gassoká afle ubaa faˈd Waaˈgiet shímle hai kí yiimedhe. Tá gál Kirísto iiy yie-, kis mán yieká er uushim yiem hai gáá ˈdeeme. 
1TH.4.17	Đueka, múúni ke gál Kiristo-, ke hátle luogol-, ke les ˈdug ˈdú ijoká, tíkíˈdé kinaal ál nyáˈdow hí iđo-, gál uushim yiem gáá ˈdieká hí ijoká Waag haí gáál ˈdú egeete, Máá kúnnaa Guđóóllá úr hollo ke hol gaa aargira. Aaléka, Máá kúnnaa Guđóóllá taalle bííyyo afo ke hol ija. 
1TH.4.18	Héétí aaléka, hol ˈdéé hótééllá ki guogofsía.
1TH.5.1	Nyaaramkínyo, yaalmitééllá bárle ubaa kúlíchlé ali kí ˈdeennoká héllé níínní hí muog-, ke hí ˈdu gáá verenoká mán. 
1TH.5.2	Hát káána máá buraalléká aflé buraa ká iyaanká ke muogallá, in úba kúlích Máá kúnnaa Guđóóllá hí gáá ˈjeˈjeenká ke muog. Hé kinaallá it tág óg. 
1TH.5.3	Af giri gálaat kieye, Hé lulle naanná ubaa hát ˈdabaanká he ija, gaalí yegetká, gaal đo hát geer veerit ˈdalietkáka gáál he illo hí argiyye, gaal hé hát níínní he met kar gaa ˈduoká mán.
1TH.5.4	Nyaaramkínyo, ˈdaa giri hí bííy gaa dhátká ma gaa iđinyká, kúlích kinaallá hát máá buraalléká hí gáál biirgisuokáka hé hí ma biirgisiny. 
1TH.5.5	Itín lulkícho hí um edhum ubaa um kulich. Múún hé ke gál bííy gaa ongʼoˈdeká ubaa gál bííy chuureká muuniny. 
1TH.5.6	Aaléka, hát gáál ˈbáál ram hí ˈdú ˈjeˈjeennóólláka, ha ram gáál ˈdú ˈjíiny. Kí in bano, met hí gáál ˈdú ˈgie. 
1TH.5.7	Gál rafananká chúúre he rafama, héétí gál bersham hí fafaanká chúúre bersham hí fafama. 
1TH.5.8	Tá múúni ki um kulichká, met hí gáál ˈdú ˈgie. Kí iiy yeen ubaa gielmít hát síbil máá yuoyoká hí bala gaa higisat-, mú ririankáka kí balo gaa hisat. Kí rúbáchkúnno ˈduuwle hát shóte-, síbil-, máá yuoyoká ririankáka kí faat.
1TH.5.9	Waag múún gáál gálle hosotééllá, idhollé he gáál ˈdú iđimicha muuniny, he giri muun ke Máá kúnnaa Guđo Yiesu Kirísto rubach gaa aargiroká. 
1TH.5.10	Mu íín gáál ˈdú kufééllá, har ke les ˈdú ija yíekaʼ, ke kuf yíekaʼ, taalle mú afo ke hol ija. 
1TH.5.11	Aaléka, hát káána hí gaa iđa-, hí ekemeychóóllá, hol guogofsía, hol yiir gaa chiichiˈdíe.
1TH.5.12	Nyaaramkínyo, gillo ki hí ki efe, gál hurtkícho hújích Waaˈgiet hát ˈdabaanká gaa nannuo-, ˈdaa Máá kúnnaa Guđóólláka hí met ki ˈgie-, hí af tatúóllá kiikiadhíe. 
1TH.5.13	Hújích gaal hí ki nannuo kinaal ˈdaalle ˈdugaka gáál gál ˈdúwaká ka dhaayyíe, gáál geelnedhíe. Lulkícho hol naanná ki yíéđía.
1TH.5.14	Nyaaramkínyo, héétí ha ki hí gogofsia, gál he ma uu-urinyká af taatáa, gál síéramká guogofsía, gál đááliská yiir gaa chiˈdíe, tá gáál lulle ger gaa gúch aargisía. 
1TH.5.15	Máádhat hai hé ˈdeewká héllé ˈdeewká akaˈd madîny, tá aadh lulle hé midhabká hol ki eekemeyyíe, gálaat lulle hé midhabká úba ki eekemeyyíe.
1TH.5.16	Aadh lulle ger hí gaa meemeet, 
1TH.5.17	Waag viivitíe. 
1TH.5.18	Yaalmisano lullé hí gaa iđaká ˈdaalleka, Waag gielmít hol ˈdú naannáa, ˈdaa giri hééllá ˈdaa Yiesu Kiristoka Waag hí ki feˈdoká. 
1TH.5.19	Hím Naasan Waaˈgiet haí hújíchle ka rían. 
1TH.5.20	ˈDeem Waag hí gálaat ká shigichoká haí egeshêny, 
1TH.5.21	tá he met lulle eiy naanatíe. Hé ˈdúwaká hát ˈdabaanká chiˈdíe, 
1TH.5.22	he met lullé gaa nyakarichká hol ka ridhdhíe.
1TH.5.23	Waag naannaká dhúrle hí gál iđiny ˈdúwa-, Waaˈgietká ki ijoká hoycho, hí tawunykícho ubaa sidhamkícho tá gónkícho hát ˈdabaanká chirat, giri Máá kúnnaa Guđo Yiesu Kirísto ká ˈjieka hí ˈdeensen mánká. 
1TH.5.24	Waag ííni hí ka viiyyééllá he Máá ˈdúwaká. Mu hééllá lulle hai ekemeye.
1TH.5.25	Nyaaramkínyo, nyí úba Waag kí viivitíe. 
1TH.5.26	Gál nyaaram kúnnaa Kiristoká lulle nyí hát gielmitiká naa kí yiedhíe. 
1TH.5.27	ˈDaa Máá kúnnaa Guđokáka, hééllá ha yú hí kí mure, warˈgatééllá gál nyaaram kúnnaa Kiristoká lulle af ki tuoyyíe. 
1TH.5.28	Aaléka, Máá kúnnaa Guđo Yiesu Kirísto hí ˈdú ˈjeeˈjeen.
2TH.1.1	Yáá Báulo lééllá ubaa Silfáánas, tá Tímote warˈgatééllá it gál Kiristo ˈJaa kúnnaa Waag ubaa Máá Guđo Yiesu Kirísto hí lé-, hí Dhesaloníke gaa iđáállá ke hí ˈdu gáá verene. 
2TH.1.2	ˈJaa kúnnaa Waag ubaa Máá kúnnaa Guđo Yiesu Kirísto hí ˈdú ˈjeeˈjeen, hí naanná shiiguo.
2TH.1.3	Nyaaramkínyo, ˈdaakíchoka aadh lulle Waag gielmít nyí hol ˈdú nanniyyoká taglé. Waag nyí gielmít hol ˈdú nanniyyáállá, he ˈdaa giri iiy yeenkícho súm higirayyo-, gielmit hí hol ká ˈgayyaká úba súm guuđanatallá. 
2TH.1.4	ˈDaa kinaallá ˈdugaka alb gál Kiristo me hí hol gaa aargiroká in itín ke hí súm gaa memeye, hat giri hí manyjasiny ubaa he il ká argisiny lúl hí mé ki chichirsata-, hí iiy yeenkícho ki ˈgiiyyáállá in taalle nyí gáál geđicha.
2TH.1.5	Hééllá lulle Waag he hol eiy gaa nímle hát tagléká he gáál ká aargisia. Waag itín gál ˈdúwa-, hí Guchle higiloká hí ká dhaˈgasanna. Mú Guchlééllá ˈdaalle ˈdugaka in hí maanyjayya. 
2TH.1.6	Gál hí manyjasúóllá Waag manyjasiny kinaal akaˈd haí maadicha. Hé Waag hí ekemeycho kinaallá he hé tagléká. 
2TH.1.7	Héétí Waag it hí maanyjayyóóllá ubaa nyííni nyí maanyjayyóóllá manyjasiny kúnnaallá yé hai gáál gáá ˈdeđicha. Bár giri hé kinaal ali kí ˈdeenká he bár giri Máá Guđo Yíésu úr yé gáá ˈdeen-, gállé ˈgassiet-, urru-, muí fargogínt shieká hol ká egeetká. 
2TH.1.8	Mu íín ˈjiet boloonká hai kí yiimedhe, giri gál Waag điidhe-, Máá kúnnaa Guđo-, Yíésu lééllá Fayamlé Midhaballá met ma gaa kekeminyká lulle he il ká aargisuoká. 
2TH.1.9	Gáál héllé il hí aargiˈdoká he taalle bííyyo gaal maanyjaw-, Waag innumle ubaa guchlé fargogiyyoká gaa ˈgiisatká. 
2TH.1.10	Kúlích muí gáá ˈjeen kinaal mu gálle ˈdúúw hai gaa aargira, ameeny gál mú iiy yieká lulle mú hai meeye. Tá itín ˈdaa giri fayam Kiristo ke hí geeyká hí iiy chieká, itín úba it gál kinaal gaa iđa.
2TH.1.11	ˈDaa kinaallá ˈdugaka in ke hí aadh lulle Waagkúnno kí vivita, giri iđiny kíchia muí kí víéllá mu hí gál ˈdúwa-, iđiny kinaal ki ijoká ka tuoyo-, héétí mú fargogintle ˈdaalleka muí he feditkíchía midhabká ubaa he ekeny kíchia iiy yeenkícho yé gáá ˈdeˈdeenká lulle muí đuusuoká. 
2TH.1.12	Waag ke hí kí vivisatallá, he giri Máá kúnnaa Guđo Yíésu meenyle yaalmit kíchia hí ki iđa kinaal gaalí gaa memeyo-, itín úba hí mú ˈdúúw gaa aargiˈdoká. Waag visan kínyaallá, Waagkúnno ubaa Máá kúnnaa Guđo Yiesu Kirísto ˈdúˈjímle ˈdaalleka tág hai yeedhe.
2TH.2.1	Nyaaramkínyo, ˈdaa Máá kúnnaa Guđo Yiesu Kirísto hol ká naanle ubaa múún gáál hol ˈdú gáá shuunanle ˈdéé hótle ˈdaalleka, gillo yú hí ki efe, 
2TH.2.2	ˈdéé hót kerka Waag yé gáá ˈdiiyyeká yíekaʼ, ˈdéé hót máá mákártaká yé gáá ˈdiiyyeká yíekaʼ, héétí warˈgat kerka nyiin nyí ka veeˈde-, kieye, Máá kúnnaa Guđoká kúlíchlé he hol gáá naatká kisso he ali kí ˈdiiyye, úba chegetoká haí mé guđanâny, hí sierm gaa véériny. 
2TH.2.3	Ha máádhat hí ˈgierim mákártaká ki nyiimísan. Kúlích kinaallá hé ali ma kí ˈdeeminy, ˈdaab Waag af điiny er ali ma kí ˈdíiny-, máá hemuumurit Waaˈgiet điidhe-, Waag hí maanyjasichoká biiy yé ma gáá ˈdíinyká. 
2TH.2.4	Máá kinaallá he máá ameeny hé gaalí waag yeget-, gaalí vivisatká fiichilo-, hol hé kinaal ˈdú ˈduuwayo-, kara ˈBíl Waaˈgiet ˈdú yíéđian-, hol Waag hođuoká.
2TH.2.5	Hééllá af giri ke hol af ije-, yú hí ka geđieká in inno hí ká bađay? 
2TH.2.6	Máá kídhích Waaˈgietallá fargogint hí momoychoká it óg, giri aleđuđugulle ali kí ˈdiiyyeka biiy yé gáá ˈdeenká. 
2TH.2.7	Máá hemuumurit Waaˈgiet điidhééllá héllé geer geđiká hé kis hújíchle mé gáá kodhdhe. Tá hújíchle lulle hé biiy yé ma gáá ˈdeeminy, ˈdaab fargogint hí momoychoká ali ma gaa síenká. 
2TH.2.8	In aalíáka máá hemuumurit Waaˈgiet điidhééllá biiy yé gáá ˈdeeme. Tá Máá Guđo Yíésu hímlé af ki nannuoká mú hai ki yeese, Yíésu guchlé he kí ˈjeˈjeenká mú ha ki beđita.
2TH.2.9	Máá hemuumurit Waaˈgiet điidhééllá fargogint Satano kí yiimedhe, in he met lullé fargogínt ˈguo-, gálaat hí aargiro-, hí af ˈdaˈdabo-, hodhoká ekemeye. 
2TH.2.10	Mu ameeny hé hodho-, gálaat ki baađisuoká hai kí yiimedhe, gál Waag hí he il ká aargisichoká hai baađisia, ˈdaa giri gaal ˈduuw Waaˈgiet iiy ma yegen-, gielmitle mán-, gaal rúbách Waag hí gálaat shigichoká ma aargirinyká. 
2TH.2.11	Hééllá ˈdaalle ˈdugaka in Waag gáál hé hódhoká ˈdú haađicha, giri gaal hé hódhoká ˈdúúw hođisatká. 
2TH.2.12	Gál hatallóóllá lulle in Waag hí ˈdéé ki iđimicha, ˈdaa giri gaal hé ˈdúwaká iiy yegetká điđidhan-, hé ˈdeđewká gaa geyyeenká.
2TH.2.13	It nyaaram kínyaa Máá kúnnaa Guđoká hí gielallo, ˈdaakíchoka aadh lulle Waag gielmít nyí hol ˈdú nanniyyoká taglé. Hééllá he ˈdaa giri itín he gál Waag hí waarate-, hí er rubach shiicheká ˈbáálká. Rúbách hí argiyyééllá, he Waag Hím Naasanle hí itín gál Waag gielká hoyche-, héétí hí hé ˈdúwaká iiy chieká in hí rúbáchallá argiyye. 
2TH.2.14	Fayam Midhab ke hí ki ˈdiiyimééllá, in Waag hí rúbáchallá kí viiyye, giri Máá kúnnaa Guđo Yiesu Kirísto hí ˈdúúw gaa aargiˈdoká.
2TH.2.15	Nyaaramkínyo, aaléka, taganokícho ˈdée, he onisiny ke hí af kí onisieká yíekaʼ, he onisiny warˈgatle ke hí ˈdú gáá veereká yíekaʼ, lulle hát ˈdabaanká ki ˈgée, tág chiˈdíe. 
2TH.2.16	Aalé Máá kúnnaa Guđo Yiesu Kirísto dhúrle ubaa ˈJaa kúnnaa Waag gáál giel-, ˈdaa ˈdúˈjímle ˈdugaka gáál góf biiyoká ubaa hé midhab ke met egesoká ka shíéllá, 
2TH.2.17	hí gúóf shiiguo, hí farguogoyo, giri aadh lulle hé hí ekemeychoká ubaa hé hí hogotoká ˈdúwaká.
2TH.3.1	Nyaaramkínyo, aaléka, nyí Waag kí viivitíe, giri Máá kúnnaa Guđoká fayamle đo biiy bash ki chegeto-, tá hát tikiˈde hí fayám iiy chíéllá, fayám gálaat úba hí hé ˈdúwaká ka dhaˈgasan-, gaalí iiy yegetká. 
2TH.3.2	Héétí ˈdaa giri gálaat lulle fayaméél iiy ma yéenká, Waag ka viivitíe, giri Waag gál hé ˈdeđew-, gaa nyakarichká gaa seseenká nyí ka ririatoká.
2TH.3.3	Tá Máá kúnnaa Guđóóllá he máá ˈdúwa-, hí ma haađinyká. Mu fargogínt haí shigia, máá ˈdeew-, Sátan lééllá haí ká riidha. 
2TH.3.4	Máá kúnnaa Guđóóllá ˈdaalleka nyáá nyí óg, giri atim ke hí atieká hí el gaa igiˈda-, taalle hí ekemeychoká. 
2TH.3.5	Máá kúnnaa Guđo Kirísto lééllá hí kaskícho gielmit Waaˈgiet ubaa mé ki chirsan hí shiguoká hí ˈdú eew.
2TH.3.6	Nyaaramkínyo, aaléka, ˈdaa meeny Máá kúnnaa Guđo Yiesu Kiristóólláka hééllá ke hí ki mure: Ameeny gál nyaaram kúnnaa gon hí he ma uu-uriny-, taalle alb ijo-, he onisiny nyí gaa maalleká ma ki iđinyallá hol gáá faganayyíe. 
2TH.3.7	Itín dhúrkícho yaalmitkínyo hát hí ennianno-, tagléká it óg. Af giri ke hol af ijeká nyiin nyáá nyí gál gon hí he ma uu-urinyká muuniny. 
2TH.3.8	Af kinaallá hé gálaat hí nyí ka shigieká nyáá nyí ma ki íđiny. Nyáá nyí kulich ubaa chúúrélle lađaanne, hujichaam farguogoká nanniyye, giri ke hí ílsh ma gaa iđíminyká. 
2TH.3.9	Hatallá nyí iđééllá, he hé kieye, hé geere ke hí gaa aargiroká fargogintlé nyí man muuniny, he yaalmit onnônyka hí ka enniannoká ke hí ká argisie. 
2TH.3.10	Af giri ke hol af ijeká, atim ke hí atieká kieye, Har máádhat hujich nannuoká ma urinyka, af kinaalka hai hé geere hegésen, nyí chie.
2TH.3.11	Hééllá nyí hogotóóllá, hát gál gon hí he ma uu-uriny-, taalle alb ijo-, hujichaam ma nanniny-, ˈdeemano gálaat tákámle hursam higiloká itín hí hurt gaa ijoká nyí maalle. 
2TH.3.12	Máá Guđo Yiesu Kirísto ˈdaalleka nyáá nyí gál hatallóóllá a tatiyya, gaal hí hujichaamle met hilio, hí héllé geere he kokuoká hujichaamlé kinaal gaa aargiro. 
2TH.3.13	Tá it nyaaram kínyaallo, hé midhabká ekenyle haí ˈgorosîny.
2TH.3.14	Tá kálmaréél máádhat atim nyí warˈgatééllá gáá veeˈdeká el ma gaa igirinyka, máá kinaallá il ki chiˈdíe, mú haí hol ˈdôny, mú kern hí ˈgidho. 
2TH.3.15	Mú haí kidhich ka dháany, mú hát máá kíchia Kiristokáka af ka táa.
2TH.3.16	Máá kúnnaa Guđo naanná hí yé gáá ˈdeˈdeennoká dhúrle hí itín yaalmisano lulle naanná gaa shiiguo, mu lulkícho hí gaa yíéđuo. 
2TH.3.17	Yáá Báulo lééllá náállá gíl chia yú kí veere. Naa hatallóóllá warˈgasam chia lulle yú gaa verene, giri warˈgát hát yú ka veereká gaalí kiimisatká. 
2TH.3.18	Máá kúnnaa Guđo Yiesu Kirísto lulkícho hí ˈdú ˈjeeˈjeen.
1TI.1.1	Yú he Báulo. ˈDaa hemurit Waag kúnnaa gáál rubach shigichóóllá ubaa Yiesu Kirísto ke luolmit biiyo-, ke met egesóóllá gaa argééllá ˈdaalleka, yú he máá ali gaa kaany-, Yiesu Kiristoká. 
1TI.1.2	Warˈgatééllá kó Tímote lé-, ˈdaa iiy yeen ke Yiesu Kirísto ka ˈgúólláka, iny chia ˈdúwáállá yú ko ˈdu gáá verene. ˈJaa kúnnaa Waag ubaa Máá kúnnaa Guđo Yiesu Kirísto hí ko ˈdú ˈjeeˈjeen, hí ko geer guurá aargisuo, hí ko naanná shiiguo.
1TI.1.3	Af giri yú Makeˈdónia sesemeká yáá ko gil ki efe, giri Eféso gaa yíéđianno-, gál he onisiny tagle muuninyallá gálaat oonisúóllá af tatiyyo-, gaal gáál he onisiny kinaal ma oonisiny-, 
1TI.1.4	héétí gaal hibano gaalí hol af tág ki koyallá ubaa gáál meet eshim eshimlé túóylé el met ma gáá ˈgiˈginallá ma gaa iđinyká. Hé hatallóóllá in hol ki fálaam iilshanaya, hé he fedit Waaˈgiet-, giri gálaat Kirísto iiy yegetká ˈdaalle ma ki taaliny. 
1TI.1.5	Atim kuuní gáál af tatiyyóóllá héllé gálaat yé ˈdú ˈdeđichoká he gielmit giri hodhin saas mánká yé gáá ˈdeˈdeennoká, ubaa hé ˈdúwa-, gaalí ógká ekenylé, tá iiy yeen ˈdúwa-, nyimisan mánká. 
1TI.1.6	Gáál ˈbáál ˈdaa giri hé midhab hatallóóllá ˈboiy gaa ˈdieká, hé ˈdeemano nyag mánnallá bala ˈdú nie. 
1TI.1.7	Gaal gál hemuumurit Waag hí Móshe shiicheká gálaat oonisuoká yegetká he fede, kor hé héllé hogodhóóllá ubaa héllé kerka óg-, gálaat oonisúóllá eiy ma nannasan.
1TI.1.8	Hemuumurít hát he midhabká hé ke óg, har máádhat hí hát tagléká eiy nannasatka. 
1TI.1.9	Hé ke ógká kieye, hemuumurít máá hí gál hé ˈdúwaká ekemeyoká ˈdaalle tág ki koyká mán, he ˈdaa gál hé ˈdeđewká ekemeyo-, gálaat met ma gaa kekeminyká, ubaa ˈdaa gál Waag ma kikian-, ađaabano higiloká, tá ˈdaa gál Waag eesheyo-, hé lesietká el gaa igiroká, héétí ˈdaa gál idhaamle ubaa eelle tá gál éíy taaka yegeská in ˈdaalle gaalí hemuumurít tág ki koy. 
1TI.1.10	Héétí hemuumurít he ˈdaa gál herginy gálle hol ma shúúnanká gaa seseenká, ubaa ˈdaa gál herginy gályaab hí hol hergisanká gaa seseenká, tá ˈdaa gál gálaat ugunan-, gáál mamarsatká, héétí ˈdaa gál hođomléká, tá gál gálaat hé hódhoká af kakawká, héétí he ˈdaa hé éíy taaka lulle-, he onisiny tagléká ma ki yaalinyká gaalí tág ki koy. 
1TI.1.11	He onisiny taglééllá Fayam Midhab-, ˈdúwa-, Waag ke memeyóóllá hí ye gíl geer gáá kayyééllá ˈdaallé he ki taalla.
1TI.1.12	Yáá Máá kúnnaa Guđo Yiesu Kirísto ye farguogoyóóllá gielmít hol ˈdú nannuo, ˈdaa giri mu ye máá hí af ˈduwasuoká ká dhaay-, ye hújíchle mé ki koyallá. 
1TI.1.13	Har káána úba kíssóótí yú mú chachare-, gál mú iiy yieká úba egeshey-, gáál maanyjasieka, mu hé ye geer guurá argisie. Mu ye geer guurá argisíéllá, he ˈdaa giri hééllá yú ekemeyká yú mú moonnoy-, mú iiy ma yéenká. 
1TI.1.14	Tá Máá kúnnaa Guđo Waag hé ye ˈdúˈjímle hát ˈdabaanká ˈdú ookoˈdmie, ˈdaa Yiesu Kiristoka ye iiy yeen ubaa gielmít ká shie. 
1TI.1.15	ˈDéé hót ˈdúwa-, ke lulkúnno hát ˈdabaanká iiy yegetká hééllá: Yiesu Kirísto lésallá ka yimíéllá, gál ađaabano ˈguoká he ririma. Tá gál ađaabano ˈgúóllá yaa súm hí ađááb ˈdú ˈgaa. 
1TI.1.16	Hééllá ˈdugaka in Yiesu Kirísto ye geer guurá argisie, giri geer gaa guchlé yáá gálaat súm ađááb ˈdú ˈgúóllá ye argisíéllá ˈdaalleka, gál hí iiy yegetká hát geer gaa guchle gaal íín úba aargisuoká gaalí ki kiimisat-, gaal luolmit biiyoká higiloká. 
1TI.1.17	Aaléka, Kánsích taalle bííyyo ali ijo-, ki il ma ki argiriny-, íín tákámle Waagallá, taalle bííyyo gaalí meemeyo, gaalí ˈdúúw shiiguo. Iiy-hí, he hí hát kinaallá yeet.
1TI.1.18	Kó iny chia Tímote lééllo, atim yú ko af kí haađúóllá, he atim ˈdaa gál Waag hí ˈdeem ká shigicheká ˈdeenylé kis ˈdaakúka hodheká ki taalká, giri ˈdeenylé kinaal ko yiir gaa chiirat-, oos ke hol yegesallá kuun hí hát ˈdabaanká hol cheeseká.
1TI.1.19	Iiy yeen Kirísto ka ˈgayyóóllá tág chíro, hé kuuní óg-, ˈduuˈdúwaká eekémesh. ˈDaa giri gáál ˈbáál héél gil sug ki hayká, in iiy yeenle eiy fufue. 
1TI.1.20	Gál hatallóóllá ˈbaal he mú Heméneyas ubaa Alekesánda giri yú Sátan ˈdú hay-, Sátan gáál he il ká argisicho-, gaal hé ˈdaa Waaˈgietka hódhóóllá haađuoká.
1TI.2.1	Aaléka, hé erkobká, gillo yú ko ki efe, giri gálaat lulle ˈdaalleka, kuun Waag gil ki egefiyyo-, gáál Waag ki vivisato-, hé gáál ki ˈgierˈgereká Waag rogonon-, tá Waag gielmít hol ˈdú nanniyyoká. 
1TI.2.2	Waag visan hatallóóllá úba gál les met ki ˈgieká ubaa gállé kaansúoká lúl ki viivíso, giri múún ki yíéđiny taglé-, naanná ˈgayyo-, Waag kian ˈgayyo-, ˈdúwaká ke ki yíéđianká. 
1TI.2.3	Hééllá innum Waag kúnnaa gáál rubach shigichóólláka, he yíéđiny midhab-, Waag hí gáál ki feˈdoká. 
1TI.2.4	Waag hát feˈdoká he giri gálaat lulle rubach aargiro-, hé ˈdúwa-, Waaˈgietká kiimisat-, eiy nannasatká. 
1TI.2.5	Waag íín tikiˈde, tá Máá gariet-, gálaat ubaa Waag hol higilsuoká úba tikiˈde, hé kinaallá he máá Yiesu Kirísto lé-, 
1TI.2.6	gálaat lulle ˈdaalleka, hol gusse-, gáál ríéllá. Hééllá he ˈdeeny ˈdúwa-, a leđugul Waag hí ki muˈdeká ali kí ˈdieká. 
1TI.2.7	Yú hé ˈdúwaká hogodho, yáá hódho ma hogon. ˈDeenyéél ˈdugaka in Waag ye máá ˈdiiyiminy-, ubaa máá ali gaa kaany-, tá máá gál gál Yuuˈdi muuninyká iiy yeen ubaa hé ˈdúwa-, Waaˈgietká fayamle oonisuoká hoyche.
1TI.2.8	Aaléka, gál yááb Waaˈgiet alb lúl gaa ijoká hí gille Waag ki eegefo, Waag viivisat. Gaal ídho ubaa hol ki fálaam mánká yú fede. 
1TI.2.9	Héétí gál ˈdiet yaalmit siríg ˈgayyoká hol ki ootoloká yú fede, gáál huraam faan ubaa đafaraam faanle, hí hé taglé-, midhabká onnoyyo. Gaal hai súm metle buukâny, hai huraam ubaa đafaraam him hí súm iigilishká fafáan. 
1TI.2.10	Gaal hí húgúm he ekeny midhabká ˈgayyoká hol ki ootolo, hát onnônyka gál ˈdíét-, gálle hol gál Waaˈgiet yegetká hí ijoká.
1TI.2.11	Máá ˈdiet hí he onisiny Waaˈgiet álle shab gaa yeeget, hí hát met gaa kimiká he oonoot. 
1TI.2.12	Máá ˈdiet máá yab ˈdeeny Waaˈgiet oonisuo-, ubaa he gil ki mumuˈdoká yáá iiy ma yegen, hí shab cheet. 
1TI.2.13	Hééllá he ˈdaa giri Áˈdam er Waag hí tág niiyye-, Háwa waaséél Waag hí tág niiyyeká. 
1TI.2.14	Héétí Áˈdam hé hí nyimiteká mán, minne in he hí nyimite, đo hemurit Waag hí shiicheká ˈdeeneyche. 
1TI.2.15	Min hí umle hát ˈdabaanká ki taal. ˈDég har iiy yeenlé Kirísto ka ˈgayyoká ki ˈgiiyyo-, héétí gielmít ubaa iđiny Waag geer gaa memesichoká, tá siríg ˈgayyoka, rubach hai aargiˈda.
1TI.3.1	ˈDéé hót ˈdúwaká he kieye, máádhat har máá gál Kiristo ˈdeˈdeenká yegetká fedoka, mu hújích midhabká he fede. 
1TI.3.2	Aaléka, máá gál Kiristo ˈdeˈdeenká hí máá ˈdeensen mán-, min hí tikiˈde-,
1TI.3.3	Mu hai máá bersh súm igianká onnôny, hai máá aˈgereká onnôny, hí máá abunaʼ-, af ka shalal mán-, birm ma geelnenyká onnow. 
1TI.3.4	Mu hí ˈbíl geerle tág chirat, umle hí met gaa keekeen, um hí húgúm midhabká ˈguo. 
1TI.3.5	Máádhat har ˈbíl geerle tág chiranle hí ká adhateka, mu háteeye gál ˈbíl geer Waaˈgiet ˈdeˈdeme? 
1TI.3.6	Mu hai máá Kirísto ˈjobintééllá iiy gaa yieká onnôny. Máá hatallóóllá gaalí gál Kiristo met gaa koyka, kálmaréél máá ˈdúwaká hollo hol ká dhaˈgama, ˈdéé ki iđiny Waag hí Sátan ki iđimichóóllá úba Waag haí ki iđimicha. 
1TI.3.7	Héétí mu hí máá gál Kirísto iiy ma yéenká úba hí máá midhabká ka dhaˈgasanká onnow. Mu har máá hatallóóllá ma ká yaalinyka, kálmaréél ha gaalí ˈdeđente, naar Satan af les hai gaa ˈdarama.
1TI.3.8	Gede ˈbíl geer Waaˈgiet
1TI.3.9	Gaal hí fayam Waag hí geerle ká ˈgayye-, káána ke iiy yíéllá chirat, hí hé óg-, ˈduuˈdúwaká eekemeyo. 
1TI.3.10	Aaléka gáál erkob gál Kiristo hí hát ˈdabaanká dhaayo, hí eiy naasat, tá gaal har gál ˈdeensen mánká kátaka, gáál gaalí gede ˈbíl geer Waaˈgiet hoyo. 
1TI.3.11	Hát tikiˈdééllá ˈdég íín hí ˈdeg siríg ˈgayyoká onnoyyo, hai ˈdeg gálaat heengʼeetoká onnôny, hí ˈdeg hol tatiyyo-, he lulle hát ˈduwantiká ekemeychoká onnoyyo. 
1TI.3.12	Gede ˈbíl geer Waaˈgiet hí gál ˈdeg hí taata-, ˈdegle ma ˈdú buruminy-, umle ubaa é gerle tág chichiratká onnow. 
1TI.3.13	Gede ˈbíl geer Waaˈgietallá har hujichaamle hát ˈdabaanká nieka, in gálaat hí gál ˈdúwaká ká dhaˈgama, héétí gaal iiy yeen Yiesu Kirísto ka ˈguoká úba hai gaa gofomo.
1TI.3.14	Yú ko ál ˈjob ˈdu gáá yiimetká fede, tá kálmaréél yú ko ál ˈjob ma gáá hilinyka, hééllá yú ko ˈdu gáá veere, 
1TI.3.15	giri gál ˈbíl geer Waaˈgiet húgúmlé ki ijoká kuuní ógká. Gál ˈbíl geer Waaˈgietallá he Waag bííyyo ali iđoká gállé. Gálallá hát ˈbíl áár, gaal hé ˈdúwa-, Waaˈgietká he úr ki chichiˈda. 
1TI.3.16	Hé fálaam mánká he kieye, Waag héllé geer geđi-, káána ke ógallá ebá guđáan!
1TI.3.16	Kirísto hé gon kaadhdhe, lésallá ki ˈdalidhe.
1TI.3.16	Hím Naasan Waaˈgiet hé mú ˈduuwle ká edhesiche.
1TI.3.16	Mu hé gál ˈgasso-, urruká hí arge.
1TI.3.16	Mu hé gaalí kidhano hurt gaa ˈdiiyime.
1TI.3.16	Mu hé gaalí lésallá iiy gaa yie.
1TI.3.16	Héétí hé Waag hí guchlé uratiká mé ki niiyye.
1TI.4.1	Aalé Hím Naasan Waaˈgiet hé ˈdéé hát ˈdabaanká hogoto, kieye, Bár biiy el ˈdaˈdká gáál ˈbáál iiy yeenlé Kirísto iiy yieká gil sug hai ki haađia, ˈdaa giri gaal aryaan gáál nyiimisatoká ubaa Sátan gállé ˈgassoká he onisinyle el gaa veereká. 
1TI.4.2	Gál hođomlé-, hol gál ˈduuˈdúwaká hođúóllá hé gál hé ˈdúwaká ubaa hódhoká hol ká muogká yie. 
1TI.4.3	Gál hođomlééllá gálaat hol shuunan hát kerka ˈdeewká he gálaat geđia, héétí gaal ˈguom Waag hí ká kuonne-, onnônyka gál Waag iiy yie-, Waag ˈduuwle ógká hí hát gielmitiká Waag met gaa egeet-, hí kokuoká he gálaat ká riridhdha. 
1TI.4.4	He met lullé Waag hí ka kuonneká hé midhab, tá har ke hát gielmitiká Waag met gaa eedhdheka, af kinaalka hé hé níínní ke gaa điidhanká mán. 
1TI.4.5	Hééllá he ˈdaa giri ˈdeeny Waaˈgiet muun ke he met lulle kokuoká iiy chie-, tá hé koonyiet kinaal ˈdaalleka, ke Waag ˈgielmít hol ˈdú nannuoká.
1TI.4.6	Kúún har atimééllá gál nyaaram-, Kiristoká af ki tatiyyoka, in kuun gédéch ˈdúwa-, Yiesu Kiristoká cheedhe. Fayam ke iiy yíéllá ˈdeenyle ubaa he onisiny midhab-, kuuní el gaa veeˈdééllá iiy yeenkú hai higirasicha. 
1TI.4.7	ˈDeeny ˈdúúw mán-, lesalloká ubaa hibano đeemoká hol gáá fagánash. Hol húgúm Waaˈgiet gaa íđish. 
1TI.4.8	Har káána gon ke he oonisuoká á níínni mare midhíntaka, húgúm Waaˈgiet ˈgany hát lullé he midhab. Har ke húgúm Waaˈgiet ˈguoka, báral ubaa bár ka chiimetóótíá luolmit Waag hí gáál af iđicheká ha ke gaa aargira. 
1TI.4.9	Hééllá he ˈdéé hót ˈdúwa-, ke hát ˈdabaanká iiy yegetká. 
1TI.4.10	Muun húgúm Waaˈgiet ˈganyo in ke hát ˈdabaanká ˈdú lađama. Hééllá he ˈdaa giri he met esinykúnno ki Waag bííyyo ali iđoká ke gaa iđieká. Waag íínííllá he gálaat lulle Rúbáchlé, tá súm gál hí iiy yieká Rúbáchlé.
1TI.4.11	Gálaat ˈdeenyééllá oonísish, af ki táátaʼ. 
1TI.4.12	Rúórmích kuallá ˈdaalleka, gálaat hai ko eeshêny, tá ˈdéé hótkú, he ekenykú, ubaa gielmitkú, tá iiy yeenkú, héétí iđinykú lúl hí húgúm saas manti-, gál Kiristo hí ka ennianká onnoyyo. 
1TI.4.13	ˈDaab yú ma ka yímenká, gáál Warˈgat Waaˈgiet met gaa tuonyle, ubaa gáál guofsiny, tá he onisinyle hol ˈdú sílish.
1TI.4.14	Af giri karu Kiristo ko gil ˈdú fieká hé shiicho Waaˈgiet ˈdaa ˈdeeny Waag hí gaal íín ká shiicheká ˈdaalle ki argiyyeká ha hâny, eekémesh. 
1TI.4.15	Hújíchallá hol ˈdú sílish, náánnaʼ, giri gálaat lulle hát kuun iiy yeenkú gaa hirayyeká kiimisatká. 
1TI.4.16	Iđiny kua iđoká ubaa he onisiny kua gáál oonisichoká ˈdeeˈdémo, taalle gaa yíéđig, ˈdaa giri hééllá ekeycheka, ˈdéé ki iđiny Waaˈgiet kúún dhúrkú ubaa gál ko af nee kokuoká ha ká riata.
1TI.5.1	Karu yaabká ha ki lolódhminy, ˈgóó íl onnônyka ˈjaakú ki gogofsichoká ki guogófsish. Gál yááb rúóreká nyaaramkú ka dháash, guogófsish. 
1TI.5.2	ˈDeg káruká hát eekú ki sí, gál ˈdiet rúóreká nyaaramkú ka dháash, gáál hát saas mantiká hol hursam gaa yíéđía, guogófsish. 
1TI.5.3	ˈDeg híyes-, gálaat mánká gil ki heegélmish. 
1TI.5.4	Tá min hiyesidheká har um ˈgayyoka, héétí har um maníta, tá um umle ˈgayyoka, um kinaallá er hí é gerle hát ˈduwantiká ki seeseen, um hí gál hí ˈdaleká ubaa eshimle waawayo, wanylé gaalí wayká eumle hidho. Hé kinaallá innum Waaˈgietka hé tagléká. 
1TI.5.5	Min hiyesidhe-, gál hí wawayo-, mán-, ˈdúwaká Waago he bala ˈdú niiyye, kulich ubaa chúúrélle Waago gil ki egefiyya, vivisata. 
1TI.5.6	Tá min hiyesidhe-, he fedit lesalloká tákámle mé higilsichoká har úba káána les ˈdug ˈdú iđoka, hé kuyye. 
1TI.5.7	Atimééllá gáál af ki táátaʼ, giri gáál gaalí ma ˈdeđensenká. 
1TI.5.8	Tá máá gálle ma wawany-, héétí súm ˈbíl geerle ma wawanyká iiy yeenlé Kirísto iiy yieká he điidhe. Máá hatallóóllá hé máá Kirísto iiy ma yéenká ˈdú ˈdeew.
1TI.5.9	Min hiyesidhe-, warram hí tomonaam le ˈdoyye-, tá hátle bélle ma ˈdú buráanyká, túóy ˈdeg híyes-, gál Kiristo hí ki yaalká gaa káab. 
1TI.5.10	Héétí, min hiyesidhe-, túóy kinaal higilloká hí min húgúmle midhantle gálaat hí óg-, umle kuol kaayye-, dheeg geelneyye-, gál Kiristoká ˈgas ˈjiˈjiyye-,
1TI.5.11	Tá ˈdeg híyes-, rúóreká ha túóy kinaal gaa kôny, ˈdaa giri gáál gónle mé ˈdú yíéđiny hí ká adhateka, een hí mé ká hilleka, gaal hújích Kirísto ki nannieká ali hai kokoo. 
1TI.5.12	ˈDég hatallá ˈdiiyyeka, in ˈdéént kaata, ˈdaa giri gaal he af iđinylé kissoká el ˈgiteká.
1TI.5.13	Héétí ˈdeg hatallóóllá túóy kinaal hilleka, húgúm gálle he ma urinyká hai oonooto, ˈjienno hol ˈgas ki higilla. Gaal hé hééllá tákámle ma ekemeny, gaal gálaat úba hai heengʼeedhe, ˈdeemano ma lilenyká hursam hai higila, gaal hé onnônyka ma hogonká hai hogodho. 
1TI.5.14	Aaléka, hát yú fedoká, ˈdeg híyes-, rúóreká hí shuunat, hí umle kuol kaayo, hí é gerle tág ki ˈgiiyyo, giri kídhích kúnnaa Sátanléká kar ma aargiriny-, muun gáál ma eeshenyká. 
1TI.5.15	Hééllá ˈdaa giri ˈdeg híyes-, rúóreká ˈbaal kis hol naate-, Sátan el gaa veeˈdeká.
1TI.5.16	Min Kirísto iiy chieká har ˈdeg hollé-, híyeská ˈgayyoka, hí ˈdeg kinaallá chirat, waawaycho, hai ˈdég ilshle gál Kiristo ˈdú hâny. Gál Kiristo íín hí ˈdeg híyes-, gálaat mánká kuol gaa chiichirat, waawayo.
1TI.5.17	Karu Kiristo-, gál Kiristo hát ˈdabaanká met ki ˈgie-, tá súm gál ˈdeeny Waaˈgiet ˈdiiyiminyle ubaa he onisinyle hol ˈdú bieká, gaalí súm gielmít hol ˈdú naannuo, gaalí hújíchle símísle shiiguo. 
1TI.5.18	Hééllá he ˈdaa giri Warˈgat Waaˈgiet kieye, Ány yíerká he đuore ˈdug gaa seseen-, ˈguom ubaa metle hol eiy yé gaa ˈdeđuoka, haí af gaa hîn, hí he kóony ka rían,
1TI.5.19	Máá kársích Kiristo héllé mákárta-, kerka ˈdeeneyká ko ká geđuoká, ha af nee kôny, ˈdaab gáál naam-, muuninyka, gáál seđ-, hé muí ˈdeeney kinaallá il ma ki árginy-, ko ma ˈdu gáá sînká. 
1TI.5.20	Tá gál atím điidhe-, ađááb gaa seseenká, ˈdeentle gálaat met gaa gééđish, giri gálatí sierm hí fafaan-, ađááb ma higilinyká.
1TI.5.21	Waag ubaa Yiesu Kirísto tá gál ˈgasso-, urru-, Waag hí waarateká metleka, ha yú ko geey, atim yú ko atíéllá tág chíro, ha gálaat hol eiy gaa nannîny, ˈbaal tírtir ˈdú kokôny, gálatí hélle mé yuyûny. 
1TI.5.22	Har máádhat gúch kokoyyoka, ha đo horórt ki ˈjíiny, gil ˈdú fíiny. Héétí, ađaabano gálaat hí gaa seseenká ha híliny, hol saas ka río.
1TI.5.23	Ha bie tákámle igíminy, ˈdaa geerkú ubaa ˈdaa gón ko chegeskáka, ˈduuny vinnaʼ
1TI.5.24	Gáál ˈdáá tikiˈd ađaabanolle hé kaany mán, kúlích ˈdéé ki iđinyká hátlé ali ma kí ˈdíinyká hé gálaat hí óg. Tá gáál ˈbáál íín ađaabanolle erenyo he gaa iđa, kúlích ˈdéé ki iđiny kinaallá yé hai ká ˈdeenne. 
1TI.5.25	Hát tikiˈde kinaallá he ekeny midhabká hé kaany mán, tá har úba káána kaany gaa iđoka, hé ma ereminy, yé hai ká ˈdeenne.
1TI.6.1	Ameeny gál Kiristo gaalí géde hoteká, hí gállé hí léká hát lulle gál ˈdúwaká ká dhaaˈgasan, giri Waag meenyle ubaa he onisinyle gaalí ma eeshenyká. 
1TI.6.2	Gál gédeká har gállé hí hoteká úba gál Kirísto iiy yieká kátaka, ˈdaa giri gaal ˈdaa Kiristoka hol nyaaraká gede hai gáál kian ka ˈdábiny. Hé kinaallá afleka, gede hí hát ˈdabaanká hujichaamlé kinaal naanuo. Gál gede hí hujichaam midhabká ki nannúóllá he gál úba Kirísto iiy yie-, ki gielallá.
1TI.6.2	Atimééllá lulle hé gille kuuní gáál ki egefiyyo-, kuuní gáál oonisichoká. 
1TI.6.3	Máádhat har he onisinyééllá he onisiny éíy taaka gaa fue-, ˈdéé hót Máá kúnnaa Guđo-, Yiesu Kirísto ˈdúwáállá ubaa he onisiny Waaˈgietallá iiy ma yegenka, 
1TI.6.4	máá kinaallá máá súm ˈdúwaká hol ká dhaˈgama, kor hé hé níínní ogká mán. Mu ˈdeem met ˈdaraan ubaa ˈdéé hót fálaam gaa iđimuoká taalle he fede. Hééllá hé hí yé gáá ˈdeˈdeenká he hinááf, shalal, ˈdeemano ˈdeđewká, tá hodhin ˈdeew-, gálaat ki nannaatká. 
1TI.6.5	Gál hatallóóllá he gál gálaat shalalaam fafuo-, kás hí ˈdeenete-, hé ˈdúwaká gíl sug ki hayká. Gálallá tawunyleka, kerka hol gál Waaˈgiet hoyka, hai kaamuraa, he yegedhe.
1TI.6.6	Tá máádhat har hát Waag hí feˈdoká ka yíéđian-, héétí hé Waag hí shiicheká hí ka guđíntaka, mu kamur ˈdúwaká he ˈgaa. 
1TI.6.7	Lésallá ke ki ˈdalidheká hé hé níínní ke ká sidheká mán, héétí lésallá ke haađuoká hé hé níínní ke gaa egeetká mán. 
1TI.6.8	Aaléka, har ke hé geere ubaa geleem ki higisatká ki ˈguoka, af kinaalka hé kinaallá hé gáál ka gúúđo.
1TI.6.9	Tá gál súm kaamurawká fedoká hé ˈdeđew-, tagle muuniny-, ki kaamurawká he ekemeye. Gaal he feditlé đeemo-, burnayye-, gálaat ˈdeđeneychóóllá he hát naar gaal íín dhúrle ˈgiiliˈgayyo-, gáál beđisato-, gáál mé ˈgiidhichoká. 
1TI.6.10	Kamúr gielmít he met lullé ˈdeđewká máádhat yé ˈdú ˈdeđicha. Kamúr baltlééllá ˈdugaka in gáál ˈbáál iiy yeenlé Kirísto iiy yieká ˈboiy gaa ˈdie, hol geer ˈdeent burnayyeká ˈdú iđie.
1TI.6.11	Aaléka, kó máá Waaˈgietallo, hé kinaallá hol ka río. Iđiny ˈdúwa-, Waag hí feˈdoká ubaa iiy yeen Kirísto ka ˈgayyoká, héétí gielmít ˈgany, mé ki chirsan, tá abúnt ˈgany lulle ˈdú laađámo. 
1TI.6.12	Iiy yeen Kirísto ka ˈgayyóóllá laatlé ˈdúwáállá laađámo. Luolmit biiyo-, Waag hí ko kí viiyye-, kuuní iiy chie-, kuuní gál burnayká hát ˈdabaanká met gaa huogoteká tág chíro. 
1TI.6.13	Waag ííni he lulle luolmít shigichóóllá metle ubaa Yiesu Kirísto giri gaalí Bónti Bilááto ˈdú eey-, mú innumle ˈduuwle gaa huogodheká metle afo yú ko gaa tie, 
1TI.6.14	giri hemuritééllá ˈdaab Máá kúnnaa Guđo Yiesu Kirísto hol ma ka náanká hát ˈdabaanká ki taallo-, gaalí ko ma ˈdú ˈdeđensenká. 
1TI.6.15	Yiesu Kirísto hol ká naanlééllá, Waag ke memeyo-, íín tákámle gúch ˈgayyóóllá aleđuđugullé he muˈdeká in ali kí ˈdeeme. Waag kúnnaallá he Kánsích kansím lulle mé ki yaalká. 
1TI.6.16	Mu íín tákáma he Máá ma kufuminy-, édhúm ki ma kí ˈjoobononká gaa ijoká. Mú hé kálta máá hí argeká mán. Máádhat hé fargogint níínní ˈguo-, mú ki aargiroká mán. ˈDuuw ubaa guch biiyoká hí mú hélle yeet. Iiy-hí, he hí hát kinaallá yeet.
1TI.6.17	Gál lésalláka kaamúreká af táátaʼ, gaal hai hol egêny, hai kamur el mé mánnallá ˈdúúw hóson. Gaal hí Waag gáál he met lulle ká shigicho-, ke gaa geyyeenallá ˈdúúw hosot. 
1TI.6.18	Gáál géesh, gaal hí hé midhabká eekemeyo. Hé midhab gaalí eekemeyóóllá hí hé burnayká yeet. Gaal hí ger gaa ˈdabanaw, gálaat héllé hí ki ˈgierˈgereká úba ˈdú chiichirat. 
1TI.6.19	Gaal har he húgúmallá ˈguoka, in el meeny ˈdúwa-, biiy meto-, ˈdú seseenatíá kamúr gaa iđimia, giri luolmit ˈdúwaká higiloká.
1TI.6.20	Tímote, hújích Waag hí ko af kí haychééllá in ki ˈdé. Awaach ˈdúúw mán-, gál hé Waaˈgiet egesheyoká hí ˈdaraanká ubaa he onisiny gaalí ˈdaalím yeget-, kor ˈdaalím muuniny-, he onisiny Waaˈgiet hol ma ˈdú fafaminyallá hol gáá fagánash. 
1TI.6.21	Gáál ˈbaal he onisiny hódhóóllá he iiy yie. Gaal hé he onisiny ˈdúwa-, Kiristóóllá ˈboiy gaa ˈdie.
1TI.6.21	Lulkícho Waag hí ˈdú ˈjeeˈjeen.
2TI.1.1	Yú he Báulo, máá Waag hát hí ki feˈdeká hí máá ali gaa kaany-, Yiesu Kiristoká hoycheká. Yú Waag he af iđinylé gálaat ki ˈdiyime, giri gál Yiesu Kirísto iiy yegetká luolmit biiyoká aargiroká. 
2TI.1.2	Warˈgatééllá kó iny chia yú ko giel-, Tímote lééllá yú ko ˈdu gáá verene. ˈJaa kúnnaa Waag ubaa Máá kúnnaa Guđo Yiesu Kirísto hí ko ˈdú ˈjeeˈjeen, hí ko geer guurá aargisuo, hí ko naanná shiiguo.
2TI.1.3	Yú Waag eshim eshimchú hí hujich ki nanníéllá in hát yú óg-, midhabká yú hujich ki nannaa. Yú chúúre ubaa kulich Waag vivisatká yáá ko Waag visanchú táb gaa ˈdoˈdoot, Waag gielmít hol ˈdú nannuo. 
2TI.1.4	Imiro kua ˈgayyeká yáá mé ká ˈguo. Yáá tág ko fiirie, ko aargiroká fedo, giri geer súm ye gaa memeetká. 
2TI.1.5	Héétí iiy yeen kua ˈdúwa-, đunu kua Lóis ubaa ˈjie kua Yúnike hí ˈgie-, tá káána yú óg-, kuuní úba ˈgayyóóllá yáá mé ká ˈguo.
2TI.1.6	Aaléka, hé shiicho Waaˈgiet gil yú ko ˈdú fieká ˈdaalle ki argiyyeká tábo yú ko kí gadhe, taalle ˈjiet kinaallá ki náánnaʼ. 
2TI.1.7	Waag hé muun gáál hodhin siermoká ma ka shíiny. Hodhin muí gáál ka shieká, he hodhin fargogínt, ubaa gielmít, tá ˈdaalím ˈgayyoká.
2TI.1.8	Aaléka, Máá kúnnaa Guđóóllá fayamle ˈdiyeennoká kern hai ko ˈgíˈgin, héétí yáá mú ˈdaalleka hiigin gaa ijóóllá yaalmit chiallá hai úba ko kern ˈgidhîny. Tá ˈdaa fargogint Waaˈgietka, Fayam Midhaballá manyjanyle kí hol ˈgar maanyjaw. 
2TI.1.9	Waagééllá in muun gáál rubach shiiche, gáál yíéđiny hí geer gaa memesichoká kí viiyye. Hééllá Waag hí muun gáál ki ekeychééllá he hé kieye, muun hé mákárta-, midhabká ki ekey, muuniny. Waag hátlé les ma ka kúóninyká hé hééllá mé ka ˈgayye, giri ˈdúˈjímle ˈdaa Yiesu Kiristoka muun gáál ka shigichoká.
2TI.1.10	Aalé káánaka, ˈdaa Máá kúnnaa Rubachiet-, gáál ˈdu gáá yimie-, Yiesu Kirísto léélláka, Waag hé muun gáál ˈdúˈjímle yé ˈdu gáá ˈdeeyche. Yiesu Kirístóóllá ííni kúfach fargogintle mán hoy, ˈdaa Fayamlé Midhaballáka, gálaat ˈgíérích luolmit biiyoká kí edhesie. 
2TI.1.11	He ˈdaa Fayam Midhaballáka in Waag ye ká eeyye, ye máállé ali gaa kaany-, gálaat fayamééllá ki ˈdiyeen-, ubaa ˈdeeny lééllá gálaat oonisuoká hoyche. 
2TI.1.12	Hé kinaallá ˈdaalleka in yú manyjany gaa ija. Tá yú yáá kern ye ma ˈgiˈgin, ˈdaa giri Máá yú iiy yíéllá yú ógká. Tá ˈdaab kúlích biiy el ˈdaˈdká hátlé ali ma kí ˈdíinyká mu hújích ye gíl geer gáá kaayallá hát in ki ˈdeenká gon yáá óg.
2TI.1.13	Gálaat oonisichoká, he onisiny ˈdúwa-, ye gaa maallééllá yaalmitle énnig, Yiesu Kirísto taalle iiy áat, gielmit Kirísto hí ko aargisúóllá gálaat ki géélneb. 
2TI.1.14	Hújích ˈdúwa-, Waag hí ko gíl geer gáá kaayyééllá, fargogint Hím Naasan Waaˈgiet muun gáál gaa iđóóllá ˈdaalleka in ki ˈdé.
2TI.1.15	Kuun gál Asia lulle hát ye el af gaa tameká kó óg. Gál kinaallá ˈbaal hí mú Fugélo ubaa Hermogénes. 
2TI.1.16	ˈBíl geer Onesiforos Máá kúnnaa Guđóóllá hí geer guurá aargisuo, ˈdaa giri mu ye a burnayká ki yiel-, nyárug ye ki taalallá ˈdugaka kern hí ma ˈgíˈginká. 
2TI.1.17	Mu af giri Róóma kí ˈjieká, tágo ye hol gaa ˈgeˈgedhe, in ˈjíig ye shuunne. 
2TI.1.18	Kúlích biiy el ˈdaˈd-, Máá kúnnaa Guđóóllá hí gálaat hol eiy gaa nannuoká, mú Máá kúnnaa Guđóóllá hí geer guurá argisuo. Mu hát Eféso álle ye a burnayká hujich kí chichiˈdeká úba kó tág óg.
2TI.2.1	Aaléka, kó iny chiallo, ˈdúˈjím Yiesu Kirísto gaa iđóóllá far ki gógob. 
2TI.2.2	Héétí hé yú gál burnayká met gaa huogodhe-, ye af gaa maalleká, gál ˈdúwa-, ko af ˈduuwayo-, gál éíy taaka úba hé kinaal oonisuoká uroká af ki hash.
2TI.2.3	Manyjany áwle ki gaa ijóólláka hát máá yuoyo-, Yiesu Kiristo-, ˈdúwaká ka yíéđig, mé ki chírso. 
2TI.2.4	ˈDaa giri máá yuoyo-, máállé hí mé ki yaalká geer gaa memesuoká fedoká, in hújíchle gaa yaalka, ˈdeem gabarich hursam ma higiliny. 
2TI.2.5	Hát tikiˈdééllá máá đuuloká har đúla yaalmisanolle el ma gaa veerinyka, hé hé shiicho-, đuuloká ma aargiriny. 
2TI.2.6	Máá les fafuo-, símis dhiireká, ííni ˈguom er hiteká kokoo. 
2TI.2.7	Ebá hé yú hogodhóóllá táwug! Máá kúnnaa Guđoká hééllá lulle eiy naasanle ha ko shigia.
2TI.2.8	Yiesu Kirísto giri ˈbíl íl ˈDawuˈd-, uushich yé gáá ˈdie-, Fayamlé Midhab-, yú ˈdiyeenallá mé ká ˈgab. 
2TI.2.9	Fayam Midhaballá he Fayam yú ˈdú manyjay-, yú hát máá he ˈdeeneykáka káána nyarugano ye ki ˈgíéllá. Tá ˈdeeny Waaˈgiet íín hé nyarugano hí ma ki ˈgiiny. 
2TI.2.10	Aalé gál Waag hí waarateká ˈdaalle ˈdugaka, yú he met lullé mé ki chiirta, giri gaal íín úba rúbách Yiesu Kirísto hí gáál shiguo-, ˈduuwle bííyyóóllá aargiroká. 
2TI.2.11	ˈDéé hót ˈdúwa-, ke ˈdúúw hođisatká he ˈdeeny kieye,
2TI.2.11	Muun ke mú hol ˈgar kufeka,
2TI.2.11	áwle mú afo ke hol yíéđima.
2TI.2.12	Muun ke mé ki chirteka,
2TI.2.12	mú guchle áwle mú he ˈgarro ke hol mumura.
2TI.2.12	Muun ke mú điidheka,
2TI.2.12	mu úba hai gáál điidhma.
2TI.2.13	Muun har úba káána ke hé ˈduwantiká ma ekenyka,
2TI.2.13	mu íín kír taalle hátlé ˈduwantiká kír he ija,
2TI.2.13	ˈdaa giri mu hol ma gaa sorominyká.
2TI.2.14	Gáál hééllá mé gaa káab, gáál Waag metle hát ˈdabaanká gaa géesh, giri gaal ˈdéé hót hol ki fáláámle hurt ma higilinyká. Hol ki fálaam hatallóóllá hé hé níínní midhab hí yé gáá ˈdeˈdeenká mán, gál hí nee kokuoká he baađisicha.
2TI.2.15	Hát ˈdabaanká laađámo, giri Waag innumle kí ˈdeˈdeenno-, Waag geer gaa memesichoká. Máá hújíchlé nannuoká midhab-, kern hí ma ˈgiˈgin-, ˈdeeny Waaˈgiet ˈdúwáállá hát ˈdabaanká eiy nannasat-, gálaat oonisuoká áat. 
2TI.2.16	Awaach đeemo-, gál Waag ma kikianká hí ˈdaraanká hol gáá fagánash, ˈdaa giri awaach hatallóóllá geđi úba súm gálaat húgúm ˈdeew-, gálle Waag eesheyoká yé ˈdú ˈdeđichoká. 
2TI.2.17	Awaach hatallóóllá hát lilo ˈgoˈgodhon-, fafaatká he ká yaalla. Gál húgúm hatallóóllá ˈguoká he Heméneyas ubaa Felétos, 
2TI.2.18	giri hé ˈdúwa-, Waaˈgietká ˈboiy gaa ˈdie-, kieye, Waag gálaat uushim yé gaa ˈdeenyle kisso he đuyye, yegetallá. Hatallá in gaal gáál ˈbaal iiy yeenle eiy fufue. 
2TI.2.19	Tá Waag ˈduuwle állé he taalla, hát ár ˈbíl hurt gaa yaal-, ma niinginy-, ˈdugle gaalí ˈdéé hót kieye, Máá Guđo Waag gál he léká hé óg,
2TI.2.20	ˈBíl súm guđoká shokodaamlé hí gaa ijoká hé hórkí ubaa sibilaam ííkarská tákámle muuniny, hé shokodaam gaalí ˈguor ubaa sháˈd tagano gaa nieká úba hí gaa ijo. Shokodaamééllá ˈbaal he naasan mákárta-, ˈdúwaká gaalí tág ki nannata, ˈbaal hújích aađaká gaalí tág ki nannata. 
2TI.2.21	Tá máádhat har hé ˈdeđew-, Waag hí ma fedinyallá hol ká ridhdheka, mu hát hé ˈdúwa-, Máá kúnnaa Guđóóllá hí hol taak ki koy-, hí hújíchle ki nannasatká hai yeedhe. Máá hatallóóllá hé tág yaal, giri Máá Guđoká hujichaamlé hí shieká lulle hát ˈdabaanká nannuoká.
2TI.2.22	Aaléka, balt gál rúóreká hí ˈguoká hash, hé Waag geer gaa memesuoká, ubaa iiy yeen, tá gielmíti, héétí naanná bala ˈdú naʼ, ˈdú laađámo. Kuun ubaa gál Máá kúnnaa Guđoká hodhinaam saas mánká ki vivisatká hol ˈgar laađamíe. 
2TI.2.23	ˈDeem met ˈdony đeemo-, nyag mánká hol gáá fagánash, ˈdaa giri hééllá hát hol shalal fím yé ˈdú ˈdeˈdeenká kuuní ógká. 
2TI.2.24	Gédéch Máá kúnnaa Guđoká hai máá shalal ˈguoká onnôny, mu hí máá gálaat nog ki seseen-, gálaat hát ˈdaalimietká he oonisuoká uro-, geer gaa gúch ˈguoká onnow. 
2TI.2.25	Héétí hí máá gál hí mé il gaa ˈgieká hát abuntiká af tatuoká onnow. Kálmaréél gál kinaal hodhinaamle Waag đig haí cheedhe, gaal Waag makan hai faama, hé ˈduwa-, Waaˈgietká hai oonoodho, 
2TI.2.26	kas midhabká hollo hí hol ˈdú gáá naata, Sátan naarle kar hai gaa ˈdarama. Gálallá he gál Sátan hí uune-, Sátan hátlé feˈdoká hí ki seseennoká.
2TI.3.1	Hééllá onnóo, bár biiy el ˈdaˈdká hé ˈdeđewká yiem hai ká ˈdeeme. 
2TI.3.2	Af kinaal gálaat íín tákámle he hollo hol ki fede, kamúr hai geelnedhe, hollo hol memeye, gál ˈdúwaká hollo hol ká dhaˈgama, chaarimo he af ká ˈgaa, hé gál hí ˈdaloká met ma gaa kekeminy, hé gielmit gálaat hol ˈdú nannuoká mán, Waago he egesheye, 
2TI.3.3	hé gálaat ma geelneny, hé garano ma fediny, gálaato heengʼeedhe, hé hol tím mán, af ˈgérnti he ˈgaa, hé hé ˈdabaanká ma fediny, 
2TI.3.4	gálaato met il gaa ˈgee, hé tawuny ki naamaká mán. Gáál hol meenyle gáál lug hai ˈdiisicha, gaal hé hí geymisuoká hai geelnedhe, gaal hé Waag ma geelneny, 
2TI.3.5	gaal gál Waaˈgieto he hol hođia, kor íín fargogint Waaˈgiet hát he hujich nanniyyoká hé iiy ma yegen. Gál hatallóóllá hol gáá fagánash.
2TI.3.6	Gálallá ˈbaal he gál é ger mákártaká higilo-, ˈdeg đáa-, hawul mán-, ađaabanolle iigilish-, he fedit met hí hol ká burnayyeká hí baađisichoká af ˈdú nannasat-, he onisinyle ˈdég iiy ki hođuoká. 
2TI.3.7	ˈDegééllá gálaat lullé af nee kokoyyo, hé hé ˈdúwa-, Waaˈgietká eiy ma nannasan. 
2TI.3.8	Hát tikiˈde Yánnes ubaa Yámberes hí Móshe mé il gaa ˈgieká, in úba gál gáál he oonisúóllá hé ˈdúwa-, Waaˈgietká met il gaa ˈgee. Gaal he gál kas hí ˈdeenete-, iiy yeenlé Waag ka ˈguoká iiy yeen ˈdúwaká muuninyká. 
2TI.3.9	Tá gáál he onisinyle hé biiy ma chochony. Hát Yánnes ubaa Yámbereska, gaal hát ˈdaalím mánká ál ˈjóbo gálaat hí gaa kiimita.
2TI.3.10	Aaléka, kó he onisinychú, iđinychú, hé yú ˈdú lađaanká, iiy yeenchú, geer gaa guchchú, gielmitchú, ubaa mé ki chirsanchú kó el gáá veeˈde. 
2TI.3.11	Héétí he il ká argisiny ubaa manyjany chia yú Ántiok, ubaa Ikónio, tá Lústura il hí ye gaa argiyye-, yú mé ki chirteká lulle kó óg. Tá yaalmisanóóllá lulle hé Máá kúnnaa Guđoká hí ye gaa rie. 
2TI.3.12	Aaléka, ameeny gál Máá kúnnaa Rubachiet Yíésu iiy yie-, iđiny Waag hí ˈdúúw gaa egeetoká fedoká manyjasiny il haí aargiˈda. 
2TI.3.13	Héétí gál húgúmle ˈdeđewká ubaa gál hođomlé-, hol gál Waaˈgiet hođuoká biiy súm hai gaa ˈdeđendhe, gálaat hai baađisia, tá íín dhúrle úba ha gaalí baađisia. 
2TI.3.14	Tá ˈdaakúka, hé onnote-, iiy chíéllá hát ˈdabaanká chíro, ˈdaa giri gál hééllá gaa onnoteká kuuní ógká. 
2TI.3.15	Kuun Warˈgat Waaˈgietallá níínénti gáá onnote. Warˈgatééllá hé fargogínt ˈgayye, giri ko ˈdaalím shiiche-, rúbách ˈdaa iiy yeen kuuní Yiesu Kirísto iiy ki chieká ki argiyyeká. 
2TI.3.16	He lullé Warˈgat Waaˈgiet gaa ijoká Waago yé gáá ˈdie. Hééllá lulle he onisiny, ubaa il gíl gaa helíti, tá atími, héétí gálaat iđiny Waag hí ki feˈdoká yé ˈdú ˈdeenyo ki midhab, 
2TI.3.17	giri ameeny gál Waaˈgiet tagano ˈgie-, hé midhab he ekemeyoká lúl uroká.
2TI.4.1	Waag metle ubaa Yiesu Kirísto giri gál luogolká ubaa gál kufeká bár ka chiimetóótíá ˈdéé ki iđimuo-, hol ká nadheka, Guchle biiy yé gáá ˈdeđuoká metle hé yú ko ki mureká hééllá: 
2TI.4.2	ˈDeeny Waaˈgiet ˈdiiyímo, aadh lulle hát lulle tág yáal, giri gálaat af tatiyyo-, il gíl gaa helisanno-, hát ˈdabaan-, geer gaa guchiká gáál ki gogofsicho-, gáál he oonisichoká. 
2TI.4.3	Bár gál burnayká he onisiny ˈdúwáállá nee ma kokonyká ali hai kí ˈdeenne. Gaal he feditle ˈdaalleka, gál gálaat he oonisuo-, ˈdeenyle hí nee gaa méká hollo hol gaa ˈgeˈgedhe, gáál af nee hai kokoo. 
2TI.4.4	Gaal hé ˈdúwa-, Waaˈgietallá nee konyle hai điidhma, hibano đeemo-, lesietká bala hai ˈdú nannaa. 
2TI.4.5	Tá kúún, he met lulle ˈdaalleka, kas midhabká ˈgab, manyjany mé ki chírso, Fayam Midhaballá gálaat gééđish, hújích Waag hí ko shiichééllá hát ˈdabaanká náánnaʼ.
2TI.4.6	Yú hát ˈduuny vinnaʼ-, gaalí kúb Waaˈgiet ˈdú okodmuokáka, aleđugul chia yú lésallá gaa haađuoká hé ká ˈjobonte. 
2TI.4.7	Yáá laat ˈdúwaká laađame, đuulchú beete, iiy yeen chia Kirísto ka ˈgúóllá ki yaal. 
2TI.4.8	Aaléka, hé shiicho gál Waag hí gál ˈdúwaká chegetoká hí aargiroká hé úba ye úratíá kí egesso. Hé shiicho kinaallá Máá kúnnaa Guđo-, gálaat hát ˈduwantiká hol eiy gaa nannuoká Kúlích ˈDéé ki Iđiny ka chiimetóótíá ha muí ye gáá shigia. Hé shiicho hat kinaallóóllá hé muí ye tákámchú ma ká shiginy, ameeny gál mú fiiritle ˈguo-, mú hol ká naanle met egesóóllá úba ha muí shigia.
2TI.4.9	Hát lulle laađámo, ye ál ˈjob gáá hil, 
2TI.4.10	ˈdaa giri ˈDémas lésallá hélle giel-, ye hay-, Dhesaloníke mé nieká. Kerékes hé Galátia mé nie, tá Títo íín ˈDalmátia mé nie. 
2TI.4.11	Lúka tákáma nyí hol af iđa. Af giri ka chiimetoká Márko hol ka eedhdhíe, ˈdaa giri hújích yú nannúólláka mu ye rangʼiteká. 
2TI.4.12	Yáá Túkiko Eféso ali ˈdú kaay. 
2TI.4.13	Af giri ka chiimetoká, đafar chia buan-, yú ˈjien Torowas álle ki hay-, yú Kárbos gíl gaa kaayká, ubaa warˈgasam chiaká ka éew, tá súm issam chia gaalí ˈdéé ˈdug gaa veereká ye ˈdu gáá sit.
2TI.4.14	Alekesánda giri sibilaam tutunoká hé mé ilchú yie, ye hé ˈdeđewká ki eekemey. Máá kúnnaa Guđoká íín hé muí ye ki ˈdeeđeneyká ˈdeentle, he akaˈdo maadia. 
2TI.4.15	Tá kúún tuuˈdkú mú ˈdaalleka, hol ˈdeeˈdémo, ˈdaa giri mu súm he onisinykínyo mé ille yieká.
2TI.4.16	ˈDéé hol ˈdú huogon chia erká hé máá níínní ye ˈdéé ˈdú chiˈdeká mán, gaal lulle hé ye hay. Tá hé kinaal ˈdaalleka, Waag hai gáál ˈdéé ki iđîny. 
2TI.4.17	Tá Máá kúnnaa Guđoká hé ye ˈdéé yiir kí chiˈde, ye fargogonoy, giri yú Fayamlé Midhaballá hát ˈdabaanká ˈdiiyime-, gál gál Yuuˈdi muuninyká lulle fayám maaleká. Aaléka, Waag hé ye luoch af gáá bisiche. 
2TI.4.18	Máá kúnnaa Guđóóllá he met lullé ˈdeđewká ha ye gáá biisia, mu Guchlé Uratiká naanná hai ye egee. Mú taalle bííyyo, gálaat hí meemeyo. Iiy-hí, he hí hát kinaallá yeet.
2TI.4.19	Ye Biríska ubaa Akúla, tá ˈbíl geer Onesiforos naa kí áat. 
2TI.4.20	Erástos hé Korínto ki ˈgite. Torofímos ˈdaa giri báásh ˈguoká, yáá Milétos ki hay. 
2TI.4.21	Hát lulle laađámo, af ˈdeenyietká met ka ˈjé. Ébulos ubaa Bóúdes, tá Línos ubaa nyaar kúnnaa Kiláúˈdia, héétí gál nyaaram Kiristoká lulle hé ko naa ká yie. 
2TI.4.22	Máá kúnnaa Guđóóllá hí ko Hím Naasanle fargogínt ki shiiguo, hí ko ˈdú ˈjeeˈjeen.
TIT.1.1	Yú he Báulo, gédéch Waaˈgiet. Yú Waago ye máá ali gaa kaany-, Yiesu Kiristoká hoyche, giri gál Waag hí waarateká ki ˈdiyeen-, gaal Kirísto iiy yeget-, ˈdeeny ˈdúwa Waaˈgietallá lulle gaalí hát ˈdabaanká chiirat-, gaal hát Waag hí feˈdoká yíéđianká. 
TIT.1.2	ˈDeeny ˈdúwáállá ˈdaalleka in Waag gálle hát luolmit biiyoká aargiroká og. Hééllá Waag hátlé les ma ka kúóninyká Waag hí murate, tá Waag hé af ka hódho mán. 
TIT.1.3	Tá aleđuđugul Waag hí muˈdeká ali kí ˈdiiyyeká in Waag ˈdeeny luolmit biiyóóllá ká edhesiche. Waag Rúbách kúnnaallá in ˈdeenyééllá ˈdaa hemuritle yú ki ˈdiyeenká ye mé ki koyye.
TIT.1.4	Títo, warˈgatééllá kúúni yú ko ˈdu gáá verene. Kuun veel chia yú ko ká dhaˈgama, ˈdaa giri yú ubaa kúún ke Yiesu Kirísto iiy yieká. ˈJaa kúnnaa Waag ubaa Máá kúnnaa Rubachiet Yiesu Kirísto hí ko ˈdú ˈjeeˈjeen, hí ko naanná shiiguo.
TIT.1.5	Yú ko Keréte ki hayallá, he giri kuun hújích muun gáál gíl af yé ma gaa ˈdíinyká, hol akaˈd tág ki kokoyyo-, ubaa ˈjien lullé gál Kiristo hí gaa ijoká, karu gál Kiristo met ki ˈgieká, hát yú ko geeyká, les gaa shugunnoká. 
TIT.1.6	Kársích gál Kiristo mé ki yaalká hí máá gaalí ma ˈdeđensen-, ˈdúwa-, min hí tikiˈde-,
TIT.1.7	ˈDaa giri gál Kiristo máállé méteká hújích Waaˈgiet mé ki yaalká, mu hí máá gálaat hí ma ˈdeđensenká onnow. Mu hai máá mé gogo-, ídho ˈjób-, bersh hí fafaan-, aˈgere-, már ˈguoká onnôny. 
TIT.1.8	Mu hí máá gelmeshich-, hé ˈdabaanká gaa fedo-, kás ˈguo-, hugum hí midhab-, saas mán-, hol tatuoká onnow. 
TIT.1.9	Mu hí fayam Kiristo ˈdúwáállá hát giri gaalí onisieká hát ˈdabaanká ki yaal. Hát kinaallá in mu he onisiny ˈdúwáállá gálaat af ki tataa, tá gál fayam Kiristóóllá fálaam gaa iđimuoká fáláámle hát tagle muuninyká gáál eiy ki nannaa.
TIT.1.10	Yú hatallá ko geđúóllá he ˈdaa giri biiy gál burnay-, aˈgierˈgere-, ˈdeem met ˈdaraan-, gálaat baađisuoká hí gaa ijoká. Gálallá gúch hí gál gálaat hermisan mé ki tatuoká. 
TIT.1.11	Gál hatallóóllá mé il ki súoy, gaal hai kar árginy. Gálallá he gál he onisiny tagle muuninyká é ger gálaat ki baađisuo-, birm hol gaa ˈgeˈgedhoká. 
TIT.1.12	Gálallá máállé ˈdaallé mare úba hatallá he yie, kieye, Gál Kerete taalle he gál hođomlé-, đányar-, ma heyiminy-, he ma urinyká, he yie. 
TIT.1.13	Hé máá kinaallá hí hodhééllá hé ˈdúwa. Aaléka, gál hatallóóllá il gíl gaa hélish, gáál hát ˈdabaanká af taʼ, giri gaal Fayam Midhab Kiristóóllá ˈgíéríchlé leđuđugulleká nannaat-, 
TIT.1.14	gaal hibano gál Yuuˈdi hí hol af tág ki koyká ubaa hemuumurit gál ˈdeeny ˈdúwaká hol gaa sormosuoká hí mureká nee ma kokonyká. 
TIT.1.15	Gál saas mánká hé he lulle hí saas ki mán, tá gál iiy yeen mán-, gaa nyakarichká hé hé níínní hí saas ki mánká mán. Hééllá ˈdaa giri gáál kasle ubaa tawunyle íín gaa nyakaridheká. 
TIT.1.16	Gaal hát he yegetká kieye, nyáá nyí Waag ógo he yegedhe, kor gaal héllé ekemeyóóllá, gálle he gál Waag muogká. Gaal he gál hé Waag hí nébká ekemeyo-, gálaat met ma gaa kekeminy-, hé midhabká ekenyle uritle mánká.
TIT.2.1	Tá kúún gálaat he onisiny fayam Kiristo ˈdúwáállá ˈdaalle ki taalká onísish. 
TIT.2.2	Karu yaabká af táátaʼ, giri gaal hol momoyo-, kás ˈguo-, hol tatuoká, héétí iiy yeenlé Kirísto iiy yíéllá tág chiirat-, gielmít gálaat ká ˈguo-, he lulle ˈdú fafaatká. 
TIT.2.3	Hát tikiˈdééllá karu ˈdietká úba af táátaʼ, giri gaal húgúmlé ki ijoká húgúm gál Waag kikiatká yeget-, gálaat ma heengʼeen-, hol bersham ma ˈdú haađiny-, ˈgíérích midhabká gállé ˈdietká oonisuoká. 
TIT.2.4	Gaal hí ˈdeg rúóreká af taatuo, giri ˈdég beelemle ubaa umle geelnet-, 
TIT.2.5	ˈdég kás kakaat-, úba muosam mánká. Héétí ˈdég hí ˈdeg é gerleka líles-, ger gaa ˈdabaan-, beelemle met gaa kekeenká onnoyyo, giri ˈdeeny Waaˈgietallá gaalí ma egeshenyká.
TIT.2.6	Gál yááb rúóreká úba af táátaʼ, gaalí kás kaat. 
TIT.2.7	He lullé ekemeycho-, ubaa hogotoká húgúm midhabká gaa ˈgab, gáál hí ko ká ennuo. Gálaat he oonisichoká, gálaat he onisiny tagléká hát ˈduwantiká oonísish. 
TIT.2.8	ˈDéé hótkú hí ˈdéé hót ˈdúwa-, gálaat hí ma ˈdeđensenká onnoyyo, giri gál he onisinykú egesheyoká kern hí ˈgiidho-, ˈdeem ˈdeđew-, ˈdaa kúnnoka hogodhoká ˈdaaboká.
TIT.2.9	Gál gédeká af táátaʼ, giri gállé hí hoteká hát lulle met gaa kekeen-, gáál ger gaa memesuo-, gáál ˈdéé af hol ma ki nanninyká. 
TIT.2.10	Héétí gaal hai konf ˈgíiny, gaal hí hújíchle hát ˈduwantiká naannuo, giri Waag Rúbách kúnnaallá he onisinyle gálaat hí geelnetká.
TIT.2.11	Waag hé gálaat lulle ˈdú ˈjiiyye, hé kár gálaat hí rubach ki aargiroká yé ká ˈdeeyche. 
TIT.2.12	ˈDúˈjím Waaˈgietallá hé gáál oonisichoká he húgúm Waag hí nébká ubaa balt lesalloká ke hol ka ririat-, ki kás kakaat-, ˈgíérích ˈdúwa-, Waag hí feˈdoká ki báral ke ki ijoká. 
TIT.2.13	Taalle ki ali ijóóllá muun Yiesu Kirísto Waag kúnnaa guđo-, Máá kúnnaa Rubachietallá af giri he guchle kí yiimet-, ki aargiroká geyyiny kinaallá ki met egese. 
TIT.2.14	Mu íín dhúrlé gáál hol ˈdu gáá sillie, giri mu múúni ke mú iiy yíéllá he met lullé gaa nyakarichká gáál gáá bibisuo-, gáál dhidhiro-, gáál gálle hođisat-, gál hé midhabká ekemeyoká gófle ˈguoká gáál hođuoká.
TIT.2.15	Aaléka, he lullé yú ko kí tuoyallá gáál onísish, gáál guogófsish. Kuun kó fargogint máá he ˈdeđeneyoká il gíl gaa helisanno-, mú af tatiyyoká ˈgayyo. Máádhat hai ko eeshêny.
TIT.3.1	Aaléka gáál géesh, gaal hí gál kansím ˈguo-, les met ki ˈgieká guguchle onnow, hí gáál met gaa keekeen. Gaal hí hé ˈdabaan-, ekemeyoká uritle ˈguo. 
TIT.3.2	Gaal hai máádhat méé ˈdeenêny, hí gál af ka fálaam mán-, sáa-, gálaat lulle ki midhabká onnow.
TIT.3.3	Muun úba héle kíssóótí he gál đées-, metle ki seseme-, hé lesalloká hí nyiimite-, bált met lulle ˈgar kirmite-, hé ˈdeđewká gaa seseme-, hinááf ˈgie-, gálaat hí nebeney-, íín úba hol nebeneyká. 
TIT.3.4	Tá Waag Rúbách kúnnaallá af giri geer gaa midhantle ubaa gielmitle gálaat argisicheká, hé muun gáál riiyye. 
TIT.3.5	Rúbáchallá hé hé kúnnaa midhab-, ki eekemeyká ke ˈdaalle ma ki árginy. Rúbáchallá mú geer guurallé ke ki arge, in mú Hím Naasanle gáál ˈdalmaat kaanaká shiiche, gáál dhiiˈde, ke luolmit kaanaká arge. 
TIT.3.6	Waag Hím Naasanle muun gáál ˈdú ookodmichééllá, ˈdaa Yiesu Kiristo Rúbách kúnnaallá he muun gáál kí shiiche, 
TIT.3.7	giri ˈdúˈjímallá ˈdaalle Waag muun gáál iiy cheget-, ke luolmit biiyo-, muí gálle af iđie-, ke met egessóóllá ke aargiroká. 
TIT.3.8	ˈDeeny yú hí ka geeyallá hé ˈdúwa. ˈDeenyééllá kuun hí af ki googonoychoká yú fede, giri gál Waag iiy yieká hé midhab he ekemeyoká hí mé les gaa ˈdaraanká. ˈDeenyééllá he ˈdeeny ˈdúwa-, gálaat ki midhabká.
TIT.3.9	Aaléka, ˈdeem đeemo-, met mán-, gálaat hí hol ˈdú nannuoká, ubaa hol đuuram ˈdaakany shalalaamlé, héétí nyatalaam hol ki fálaam, mé af ˈgísso. Yaalmisanóóllá hé níínní ˈdiefo-, hí yé gáá ˈdeˈdeenká mán. 
TIT.3.10	Máá gálaat hol eiy gaa ˈgiˈgidhuoká il gíl gaa hélish, he naam hoyka, geđ il gíl gaa hélish. Gil seđ hoyka, mé gaa ˈdéesh. 
TIT.3.11	Máá hatallóóllá hát kas hí ˈdeenete-, ađaable hí he il ká aargisichoká, kó óg.
TIT.3.12	Yú Artéma, muuninyka, Túkiko, ali ha ko ˈdu gáá kakaa. Gálallá máádhat ko af kí ˈdieka, đo ká keʼ, kí Nikóbolis hol gaa argo. Ál kinaallá he ál giri af ˈdeenyietká yú gaa yíéđianká. 
TIT.3.13	Hát lulle ˈdé, Dhénas hemuumurít eiy ním ógallá ubaa Abóllos ál kinaal gaa kekeenká gaal héllé he ˈgierich ki nannaat-, he biiy ki higiloká ki ebísso. 
TIT.3.14	Gálkúnno hé midhab he ekemeyoká hí hol onisuo, hí húgúmle hosot, giri hát ˈguo-, gálaat héllé hí ki ˈgierˈgereká he gaa shiguoká.
TIT.3.15	Gál nyí hol af iđáállá lulle hé ko naa ká yie. Gál fayam Kiristo ki yaal-, nyí giel-, hí hol af iđa kinaallá nyí naa kí áat. Lulkícho Waag hí ˈdú ˈjeeˈjeen.
PHM.1.1	Yú he Báulo, máá Fayam Midhab Yiesu Kiristóóllá ˈdiiyiminyle ˈdugaka, gaalí hiigidheká. Warˈgatééllá yú ubaa nyár kúnnaa Tímote lééllá, kó nyí ko giel-, ke hujich hol ˈgar nannuo-, Fílemon lééllá nyí ko ˈdu gáá veeˈde. 
PHM.1.2	Warˈgatééllá úba nyaar kúnnaa Áfia, ubaa máá kúnnaa ke hújích Kiristóóllá hol ˈgar laađaan-, Arkíbos lééllá, tá gál Kiristo ˈbíl geerkú me hí hol gaa aargiróóllá ke hí ˈdu gáá veere. 
PHM.1.3	ˈJaa kúnnaa Waag ubaa Máá kúnnaa Guđo Yiesu Kirísto hí ˈdú ˈjeeˈjeen, hí naanná shiiguo.
PHM.1.4	Fílemon, af giri yú ko Waag kí vivisatká, yáá aadh lulle ˈdaakúka Waag gielmít hol ˈdú nannuo. 
PHM.1.5	Hééllá he ˈdaa giri iiy yeen kua kuuní Máá kúnnaa Guđo-, Yíésu ká ˈgayyoká ubaa gielmit kuuní gál Kiristo lulle gielká yú mamaloká. 
PHM.1.6	Yáá Waag vivisat, giri kuun ubaa gál iiy yeen kuun hí Kirísto ka ˈgayyóóllá ˈgúóllá he lullé ˈdabaan hí Waag gaa argiyye-, hí Kirísto ki ˈduuwaycháállá hí eiy nannasato-, giri hol chiran kíchiallá farguogoyyoká. 
PHM.1.7	Nyárchú, gielmit kua gál Kiristo ka ˈgayyóóllá hé tág ye geer gaa meen guđoká shiiche, ye guofsiche, ˈdaa giri kuun gál Kiristóóllá lulle ger gaa meemesicheká.
PHM.1.8	Aaléka, har káána úba ˈdaa Kiristoka, hé ˈdúwa-, onnônyka kuun hí ekemeychoká ˈdaalle yú ko he ki mumuroká yú uroka, 
PHM.1.9	hé kinaal yú haya, ˈdaa giri ke gielmít hol ka ˈgúóllá gillo yú ko ki efe. Yáá Báulo lé-, káána karsich yie-, ˈdaa Yiesu Kiristoka hiigin gaa ijóóllá ye ónnob. 
PHM.1.10	Iny chia Onésimas ˈdaalleka gillo yú ko ki efe. Mú yú inychú yíéllá, he ˈdaa giri hiigin yú gaa ijóólláka yú mú fayam Kiristóóllá ka hilsieká.
PHM.1.11	Máállá he gédéch kua érléká ˈdaakúka máá káta mánká onnoy-, kor káánaka yú ubaa kúún máá gáál ki ˈdúwaká yieká. 
PHM.1.12	Máá yú geerchú ki tatúóllá geđi hollo yú ko hol ˈdu gáá nannaa. 
PHM.1.13	Yú onnônyka mú állá ki chichiˈde-, mu álkú ki ˈdeˈdeme-, giri ˈdaab ˈdaa Fayam Midhaballáka yú hiigin gaa ijóóllá mu ye hujich yiir kí chichiˈdeká fede. 
PHM.1.14	Tá hé kinaallá ˈdaab kuuní ma mááliny-, hí iiy ma chéenká yú ekemeyká yáá ma fédiny. Hát yú fedóóllá yáá ko mé ma ki tatiny, he kuuní geer midhabká ki egeetoká yú fede. 
PHM.1.15	Héél kálmaréélka, he hát Waag hí feˈdoká, giri kúún ubaa mu íín hí á níínni mare hol eiy gaa ˈgisate-, geđi káána bííyyo hí hol ˈdú faannaká. 
PHM.1.16	Máállá érléká he gédéchkú, kor káána mu hé máá gedech ˈdú ˈdúwaká yie, mu he nyár kúnnaa ki gielká. Yáá tág mú geelnedhe, tá kuun hát mú dhúrle súm geelneto-, mú nyár kua Kiristoká úba ka geelnetoká yáá óg.
PHM.1.17	Aaléka, kuun har ye máá hí hol ki ˈgiiyyaká ká dhaˈgasanka, hát onnônyka ye mé guđáan chegieká, mú mé guđáan áat. 
PHM.1.18	Mu har ko hé mákártaká ki ˈdeeney-, muuninyka, mu ewkú ˈguoka, ew kinaallá ye ˈdu gáá ˈgéˈget, êw yaa hí ko kí higidha. 
PHM.1.19	Yáá Báulo lééllá ˈdeeny ewiet yú gílchú kí veereká hééllá: Êw yaa hí ko kí higidha. Tá luolmit kua ˈgayyóóllá hát ˈdaachú ki argiyyeká, yáá ma hogon.
PHM.1.20	Iiy-hí, nyárchú, ˈdaa Máá kúnnaa Guđo Kiristokáka yé ˈdú ˈjé, ye geer gaa méesh.
PHM.1.21	Warˈgatééllá yú ko ˈdu gáá veerééllá, hát hé yú ko rogononallá ye met gaa egeeto-, hé éíy taaka midhab-, hé yú ko ruogonééllá a mé gíriká úba mú ki ekemeychoká yáá óg. 
PHM.1.22	Aalé ye met les ˈdíit, Waag visan kíchia hí ye kí vivisata-, yáálle geđi hí hol ˈdu gáá nannaatallá álká Waag haí ˈduuwaycha.
PHM.1.23	Aaléka, Ebáfaros ˈdaa Yiesu Kiristoka gaalí nyí hol ˈgar hiigidhééllá, hé ko naa ká yie. 
PHM.1.24	Mú Márko, Arístakos, ˈDémas, tá Lúka nyí hol hújích Kiristo ˈgar nanniyyáállá hé úba ko naa ká yie. 
PHM.1.25	Máá kúnnaa Guđo Yiesu Kirísto hí ˈdú ˈjeeˈjeen.
HEB.1.1	Waag héle kissóótíá hát burnayye-, met hí hol ká eiyyeká eshim eshimkúnno ˈdeemano shigiche. Waag ˈdeemlééllá gál muí ˈdeem ka shigieká ˈdaallé he ká nanadhe. 
HEB.1.2	Tá biiy el ˈdaalka, Waag ˈdeemlé muun gáál ka geeycheká ˈdaa Inylé he ká niiyye. Iny Waaˈgietallá he máá he met lulle liiletká Waag hí hoyche. Mu úba he máá ˈdaalleka, Waag hí he met lulle kí kuonneká. 
HEB.1.3	Iny íínííllá édhúm Waaˈgiet ká eedhesia, ííni gáál Waag yaalmitle dhúrle ká aargisia, ííni ˈdeenylé fargogínt ˈguoká he met lulle kí chiiˈda. Aalé mu gáál nyuogim ubaa ađaabano gaa dhiireká, mu hé úratí Waag kansím lulle ˈgayyóóllá gíl ˈdaa naaniet yíéđie.
HEB.1.4	Hát káána mu íín gál ˈgasso-, urruká ˈdú ˈdúwáállá, in meeny Waag hí mú shiicheká úba gál ˈgasso-, urietallá meenyle ˈdú ˈdúwa. 
HEB.1.5	Mááya ˈgasso uriet kálta Waag hí geeyche, kieye,
HEB.1.5	Kúún Inychú. Kúlíchallá yáá ˈJaakú yie,
HEB.1.5	Waag hí chie? Héétí,
HEB.1.5	Yú mú ˈJaalle hai yeedhe, mu íín Inychú hai yeedhe,
HEB.1.5	Waag hí chie?
HEB.1.6	Héétí Waag Inylé ˈdúwáállá les ká eeyyeká kieye,
HEB.1.6	Gál ˈgasso-, urru-, Waaˈgietká lulle hí mú viivisato,
HEB.1.6	he chie.
HEB.1.7	ˈDaa gál ˈgasso-, urru-, Waaˈgietká ˈdeeny Waaˈgiet kieye,
HEB.1.7	Waag gállé urru-, ˈgassoká hát waanichka
HEB.1.7	he alb ká fafiyya.
HEB.1.7	Mu gállé urru-, hí hújíchle nannuoká hát ír biirgáchka
HEB.1.7	he alb ká fafiyya,
HEB.1.7	he yie.
HEB.1.8	Tá Waag Íny ˈdaalleka kieye,
HEB.1.8	Kó Waagallo,
HEB.1.8	kara kua kansimoká taalle bííyyo hé ali yaal,
HEB.1.8	tá gasar kuuní guchkú he ki mumuˈdoká
HEB.1.8	he gasar ˈduwantiká.
HEB.1.9	Kó he ekeny ˈdúwaká giel,
HEB.1.9	he ekeny gaa nyakaridheká néb.
HEB.1.9	Aaléka, Waag giri Waagkúká
HEB.1.9	hé ko sáláb ko geer gaa memeychoká mé ki liiyye,
HEB.1.9	hé ko sheelkú ˈdú ˈduwayche,
HEB.1.9	he chie.
HEB.1.10	ˈDeeny Waaˈgiet úba geđi kieye,
HEB.1.10	Máá Guđo, biiy mé gáá koonleka kó les álle koyye,
HEB.1.10	ur íín úba he hújích gíl geerkú.
HEB.1.11	Les ubaa úr el met haí ˈgiidha, kúún íín kó ali iđo.
HEB.1.11	Les ubaa úr hát đafarka hai kooso,
HEB.1.12	hát đafar vinate-, ˈgiˈgitekáka ha maaˈda, ha laanna,
HEB.1.12	les ubaa ur kaanaká yé ha ká ˈdeđicha.
HEB.1.12	Tá kúún taalle bííyyo ali ha iđa,
HEB.1.12	warramkú hé ma bebeny,
HEB.1.12	he yie.
HEB.1.13	Aalé máá ˈgasso-, uriet máre kálta Waag hí geeyche, kieye,
HEB.1.13	Yú ˈdaab kídhkú kara kuun hí gas ˈdú kokoyyoká
HEB.1.13	ma hônyká,
HEB.1.13	ye gíl ˈdaa chia naanietká yíéđig,
HEB.1.13	Waag hí chie?
HEB.1.14	Aaléka, Waag gállé ˈgasso-, urruká lulle he gál Waag hí alb fafiyyo-, giri gál rubach aargiroká he ki nannuoká, muunîny?
HEB.2.1	Aaléka, fayam ˈdúwa-, ki maalééllá, kí hát ˈdabaanká mé ká ˈguo, ha ki ˈbóy gaa ˈdíiny. 
HEB.2.2	Waag hemuumuritlé héle gállé ˈgasso-, urruká gál kúnnaa Heberewká ka shíéllá hé hemuumurit farguogoká yie. Gál hemuumurit kinaal ˈdeeđeneyká ubaa gál hemuumurit kinaal el ma gaa véérinyká lulle hé he il hí argiyye. 
HEB.2.3	Tá fayam ˈdúwa-, gáál rubach shigichóóllá hé hemuumurit kinaal súm ˈdú ˈdúwa. Máá kúnnaa Guđoká hé dhúrle gálaat fayamééllá ki ˈdiiyime, tá gál fayamééllá maaleká hé fayám hát ˈdúwaká muun gáál ká geey. Aaléka, muun har ke fayamééllá gíl sug ki hayka, af kinaalka háteeye ke he il ká argisiny met kar gaa ˈdarama? 
HEB.2.4	Waag hé úba fayamééllá hát ˈdúwaká gálaat argisiche, hát káána mu hé farguogo-, met hí hol ká burnay-, gálaat af ˈdaˈdabsuo-, gálaat hí ílle ki argeká eekemeyká. Waag úba hát he feˈdeká in Hím Naasanle gálaat hé shiicho onyi-, met hí hol ká burnayká shiiche.
HEB.2.5	Aalé lés kaana-, ka chiimetoká hé Waag hí gállé ˈgasso-, urruká mé ma ki kokony. 
HEB.2.6	Warˈgat Waaˈgiet ali tikiˈd hé mú tikiˈd hí ˈdéé gáá hodhe, ˈdeeny kieye,
HEB.2.6	Waago, máádhat he mááya, kuun hí mé ka ˈgayyóol?
HEB.2.6	Máádhat inyle he mááya, kuun hí ˈgar aayaˈgiyyóol?
HEB.2.7	Kó bár gáá gaawallá gálaat gál ˈgasso-, urruká el koyye.
HEB.2.7	Kó gálaat ˈdúúw shiiche, gáál ˈduwayche,
HEB.2.8	he lulle gáál ˈgas met fiiyye,
HEB.2.8	giri gaal hé kinaal met ki ˈgieká,
HEB.2.8	ˈdee hí yie.
HEB.2.8	Waag gálaat he lulle ˈgas met fiiyyééllá, hé níínní hayche-, gaalí mé ma ki yaalinyká mán. Kor káána ke dhaayka, he lulle hátle hé gálaat ˈgas gim gaa láʼ. 
HEB.2.9	Muun hé ke argóóllá he hát Yíésu Waag hí bár gáá gaawká gál urru-, ˈgassoká el koyyeká. Aalé ˈdaa giri mu he manyjay-, kúfach il hí argiyyeká in Waag mú ˈdúúw shiiche, mú ˈduwayche. ˈDaa giri Waag gálaat geer guurá ka ˈgayyoká in kúfáchallá Yíésu hí gálaat lulle ˈdú kufe.
HEB.2.10	Waag ííni he lulle ka kuonne-, he lulle hí ki ijóóllá hé ˈdúwáállá ekeyche: Waag Yíésu hayche, mú kúfach il hí argiyye, mú máá ˈdúwa-, gálaat hí rubach gaa aargiroká hoyche. Yíésu kúfách lééllá ˈdaalleka in Waag gál burnayká umle hođisata, Yíésu íín gáál Waag guchlé ˈdúwa-, uratiká ˈdú egedhdhe. 
HEB.2.11	Máá gálaat saas ˈdaˈdabsuo-, Yíésu lééllá, ubaa gállé saas gaa egewká lúl ˈJaag hí tikiˈde. ˈDaa kinaallá ˈdugaka in mu gál saas gaa egewallá, Nyaaramchú, yegetká kernle hí ma ˈgiˈgin, 
HEB.2.12	hát káána mu ˈJaalle geey-, kieye,
HEB.2.12	Yú meenykú nyaaramchú met ha gaa ˈdiyime,
HEB.2.12	gálkú hurtle arram ha yú ko ki meeye,
HEB.2.12	muí yíéllá. 
HEB.2.13	Mu geđi kieye,
HEB.2.13	Yú ˈduuw Waag ki ógká hát ˈdabaanká ki yaalla,
HEB.2.13	yie. Héétí mu úba kieye,
HEB.2.13	Bá dhaayyíe, yú ubaa um Waag hí ye ka shiicheká nyí hállia,
HEB.2.13	yie.
HEB.2.14	Aaléka, ˈdaa giri umééllá gon ubaa fás ˈguoká, in Yíésu úba gon ubaa fás hat kinaallóóllá kaadhdhe, gáál ˈdú kufe. Mú kúfáchlééllá ˈdaalleka in mu máá kúfach fargogintle ˈgie-, Sátanlééllá kar rie. 
HEB.2.15	Hatallá in mu gál kúfach siermle ki ijeká kúfach siermlé kinaal gim gáá eey. 
HEB.2.16	Hé ˈduwa, mu hé gál ˈgasso-, urruká ma ˈdú ˈjeˈjeminy, mu ˈbíl íl Abiraayamo he ˈdú ˈjeˈjeme. 
HEB.2.17	Héél ˈdugaka in Waag mú hát lullé nyaaramle hí ˈgieká hoyche, giri mu Waag metle Máá méte suoryo-, ˈdúwa-, geer ka guurá ˈguoká yeget-, gálaat nyuogimle ubaa ađaabanolle ewle higidhoká. 
HEB.2.18	ˈDaa giri mu ki egesen gáá nadhe-, he il hí argiyyeká in mu káána gál ki egesen gáá nannaatká yiir gaa chichiˈda.
HEB.3.1	Aaléka, it nyaaram chia Waag híllé-, Waag hí urle kí viiyyééllo, Máá Waag hí ali gáá kaayye-, méte suoryo-, Yíésu lé-, ke iiy yíéllá kaskícho gaa iđía. 
HEB.3.2	Hát káána Móshe he lullé ˈdaa gál Waaˈgietka Waag hí geđicheká lulle el gaa igire-, Waag af ˈduwasieká, Yíésu hé Waag hí ali gáá kaayyééllá úba af ˈduwasie. 
HEB.3.3	Hát káána máá ˈbíl ˈdiˈdisoká ˈbíllé he ˈdisseká súm ˈdú ˈdúwáállá, Móshe ubaa Yíésu gál naamáállá máá ke súm ˈdúúw shiguoká he Yíésu. 
HEB.3.4	ˈBíl máádháto hí ˈdiˈdisa, tá he met lulle Máá hí ˈdiˈdisoká he Waag. 
HEB.3.5	Gál Waaˈgiet ˈdaalle ˈdugaka Móshe he gédéch hé Waag hí gedicheká el gaa igire-, he nannieká. Hé muí nanníéllá he hé Waag hí waaséél biiy yé gáá ˈdeeycheká hol ki eg. 
HEB.3.6	Kirísto íín he Iny Waaˈgiet, máá Waag umle hát ˈdabaanká mé ki yaalká. Múún íín he ke um Waaˈgiet. Hé kinaal har muun ke hé ki ˈduuwle óg-, ke hol bal ki ˈdaraan-, ke met egessóóllá hát ˈdabaanká ke ki yaalka.
HEB.3.7+HEB.3.8	Aaléka, Hím Naasan Waaˈgiet kieye,
HEB.3.7+HEB.3.8	Hát káána gálkícho ˈbakat álleka Waag af ma ˈduwâny-,
HEB.3.7+HEB.3.8	Waag gíl sug ki hayká,
HEB.3.7+HEB.3.8	kúlíchallá har hí Waag afle maalleka,
HEB.3.7+HEB.3.8	haí met googonôny.
HEB.3.9+HEB.3.10	Ál ˈbakate kinaal hé ˈduuˈdúwa-,
HEB.3.9+HEB.3.10	yú warram tomonaam afur gaa eekemeyká
HEB.3.9+HEB.3.10	gáál íllé gaalí ki arge,
HEB.3.9+HEB.3.10	kor gaal hé ye af ma ˈduwâny, gaal ye gíl sug ki hay.
HEB.3.9+HEB.3.10	Hé kinaallá ˈdugaka in yú gál bar kinaallóóllá
HEB.3.9+HEB.3.10	ˈdú idhane, yú kieye,
HEB.3.9+HEB.3.10	Gáál kasle aadh lullé ye haađicha,
HEB.3.9+HEB.3.10	gaal hé ˈgierim yú ki fedoká mé ma ká ˈgany.
HEB.3.11	In aaléka yú idhane, hol ˈdodhdhe, kieye,
HEB.3.11	Gálallá hé ál chia him ki nimííllá ma higilinyo yú yie,
HEB.3.11	Waag hí chie.
HEB.3.12	Aaléka, nyaaramchú, hol ˈdeeˈdeemíe, itín máádhat hai geer gaa nyakarich-, máálle Waag bííyyo ali iđóóllá haađuo-, iiy ma yegenká ˈgíiny. 
HEB.3.13	Aadh lulle, Biiy hátlé ke kúlíchallá, ke yegetallá hol guogofsía, giri itín mú tikiˈd ađaabano điđamle hí mé ma googononyká. 
HEB.3.14	Iiy yeen kúnnaa er-, ke Kirísto iiy yieká har ke taalle hát ˈdabaanká ke ki ˈgie-, ˈjíig biiy el ˈdaˈd kátaka, af kinaalka muun ke sheel Kiristo. 
HEB.3.15	Hím Naasan Waaˈgiet ˈdeeny lééllá mé ka ˈgáa,
HEB.3.15	Hát káána gálkícho Waag gíl sug ki haykáka,
HEB.3.15	kúlíchallá har hí Waag afle maalleka,
HEB.3.15	haí met googonônyo,
HEB.3.15	he chie.
HEB.3.16	Gál Waag afle maale-, kor Waag af điidhééllá he gálya? Gaal hé gál Móshe hí lés Misirayam yé gáá ˈdeeteká muunîny? 
HEB.3.17	Gálya Waag warram tomonaam afur gaa idhansie? Gaal hé gál ađaabano hile-, ˈbakat álle ki kufumeká muunîny? 
HEB.3.18	Héétí, af giri Waag hol ˈdoote-, kieye, Gálallá hé ál gaalí hím ki nannuo-, yú gáál shigúóllá hé ma higiliny, Waag hí chíéllá, gálya ˈdaalleka Waag hí ˈdéé hótééllá ki hote? Gaal hé gál mú af đuˈduseká muunîny? 
HEB.3.19	Aaléka, ˈdaa giri gaal Waag iiy ma yéenká in gaal Waag állé him ki nimiká ma híliny.
HEB.4.1	Waag he af iđinylé giri gálaat mú állé him ki nimiká higiloká hátle hé ali taal. Aaléka, kí sierm ˈguo, giri itín mú tikiˈd úba ál him ki nimííllá hilitle ma gaa ˈdaabinyká. 
HEB.4.2	Hát káána gaal íín ál him ki nimiká fayamlé midhabká maalééllá, in muun úba ke Fayam Midhaballá maale. Tá ˈdaa giri gaal fayám maale-, kor fayám iiy ma yéenká in gaal ál him ki nimi kinaallá ma híliny. 
HEB.4.3	Tá múúni ke Fayam Midhaballá iiy yegetallá hé ke ál him ki nimííllá higilo. Tá gál Waag iiy ma yéenká ˈdaalleka, Waag kieye,
HEB.4.3	Yú idhane, hol ˈdodhdhe,
HEB.4.3	Gálallá hé ál chia him ki nimííllá ma higilinyo yú yie,
HEB.4.3	Waag hí chie.
HEB.4.3	Tá ál him ki nimííllá af giri les ká kuoniny hújíchle Waag gaa đuyyeká hé ali iđe. 
HEB.4.4	Warˈgat Waaˈgiet ali tikiˈd kúlích ki tiiyaká ˈdaalleka ˈdeenyééllá he hote, kieye, Waag he lullé tág nanniyyeká hújíchle hí gaa đue, kúlích ki tiiyaká héf ˈgisate,
HEB.4.5	Tá állá Waag hé geđi kieye, Gálallá hé ál chia him ki nimííllá ma higilinyo he chie. 
HEB.4.6	Aaléka, ˈdaa giri ál him ki nimi-, gálaat hí higiloká ali iđo-, tá gál héle ál kinaal fayamle maaleká Waag af đuˈduse-, ali ma hílinyká, 
HEB.4.7	Waag hé geđi kúlích gálaat hí ál him ki nimííllá gaa higiloká gáál ki muˈde. Kúlích kinaallá he kúlíchallá, hát káána Waag hí biiy el ˈdaal ár ˈDawuˈd gaa hote-, kieye,
HEB.4.7	Kúlíchallá har hí Waag afle maalleka,
HEB.4.7	haí met googonôny,
HEB.4.7	chieká.
HEB.4.8	Lés Yóshua hí héle gál Yisirayel hilsieká hé ál him ki nimííllá muuniny. Har lés kinaal he ál him ki nimííl kátaka, af kinaalka Waag háteka geđi kúlích éíy taaka-, him gaa nimiká ˈdeenyle hotéel? 
HEB.4.9	Aaléka, biiy hé héf ˈgisan ˈdúwa-, gál Waaˈgiet hí higiloká hí gaa iđo. 
HEB.4.10	Hát tikiˈde Waag hújíchle héf gaa ˈgisatééllá, máádhat Waag állé him ki nimííllá hileka, in hújíchle úba héf gaa ˈgiita. 
HEB.4.11	Aaléka, kí laađaan, kí Waag állé him ki nimííllá hilo, giri muun mú tikiˈd hát gál héle Waag af đuˈdusekáka ˈboy ma ˈdeeminy-, ma baađanyká.
HEB.4.12	Aalé ˈdeeny Waaˈgiet he ˈdeeny luolmiti-, fargogínt ˈguo-, faaˈd ˈdinnam hullaalle gáá alléká ˈdú alléká. Hát faaˈd laf hol af eiy gaa okodmicho-, ubaa hát faaˈd lafit muˈdeka ˈdiiny ˈdú ˈjeˈjeennokáka, ˈdeeny Waaˈgiet máádháto geer higila, mú tawunyle ubaa mu héllé geer ka ˈguoká og. Héétí mu héllé he geer ka ˈguo-, fedoká har hé Hím Naasan Waaˈgiet hí fedoká kátaka he eiy nannaa. 
HEB.4.13	He met lullé Waag hí ka kuonnééllá hé níínní Waag metleka kaany gaa ijoká mán. Waag hé he lulle argiyyo, innumleka he met lulle hé gaa édhká tákáma. Mu íínííllá he Máá ke hékúnno met gaa hogodhoká.
HEB.4.14	Aaléka, ˈdaa giri ke Máá Guđo-, méte suoryo-, úr mé nie-, Iny Waaˈgiet Yíésu lééllá ke ˈgúóllá, iiy yeen ke mú ka ˈgúóllá kí tág chirat. 
HEB.4.15	Muun hé ke máá méte suoryo-, đalimkúnno geer kurshamle mánká mán, tá Máá ki ˈguoká he Máá hát múúnka Sátan hí hát lulle ki ekesete-, kor íín dhúrle ađááb ma hílinyká. 
HEB.4.16	Aaléka, kí Waag karallé kansimo-, álle ke ˈdúˈjím gaa aargiroká hát sierm mantiká ˈdú siet, giri muun ke Waag geer guurá ubaa ˈdúˈjím gaa aargiro-, tá Waag aleđugul giri tagléká muun gáál gíl kí helmichoká.
HEB.5.1	Ameeny máá méte suoryoká Waago hí gálaat gáá waarate, gálaat ˈdaalle ˈdugaka in Waag hí hujich mé ki koyye, giri mu hé shiicho gálaatká Waag shiguo-, Waag metle ađaabano ubaa nyuogim gálaat suoryamle ˈgaˈgaloká.
HEB.5.2	Mu gál he hol eiy ma gaa nannasan-, gaalí bađisieká hé nog ki seseen, ˈdaa giri đalim gálaat hí ˈgúóllá mu íín úba hí ˈguoká. 
HEB.5.3	Hééllá ˈdaalle ˈdugaka in mu gálaat ađaabanolle suoryamle tákámle Waag met ma gaa ˈgaˈgaliny, mu úba ađaabanolle suoryamle Waag met gaa ˈgaˈgala.
HEB.5.4	Hé máá níínní hol egew-, hol ˈduwasuo-, hol máá méte suoryoká hođuoká mán. Hát tikiˈde Ááron Waag hí hújích suoryóóllá kí viiyyééllá, in máádhat Waag hí ká veenne, Waag hí hújíchallá mé ki kokoyyo. 
HEB.5.5	Hát tikiˈdééllá Kirísto úba hé hol ma ˈduwasîny, hol máá méte suoryoká ma ka hôny. He Waago mú ˈduwasiche, mú geeyche, kieye,
HEB.5.5	Kuun he Inychú,
HEB.5.5	kúlíchallá yáá ˈJaakú yie,
HEB.5.5	mú chie.
HEB.5.6	Warˈgat Waaˈgiet ali tikiˈd Waag úba hí gaa kieye,
HEB.5.6	Kuun hát Melkíseˈdegka
HEB.5.6	taalle bííyyo máá suoryo,
HEB.5.6	he mú chie.
HEB.5.7	Bár giri Yíésu les ˈdug ˈdú ijeká mu hé Máá fargogint gálaat kúfach gáá bibisichoká ˈguoká gil ki egefe, hé mú af gaa guđoká ki vivite, imiro ˈjiibie. Tá ˈdaa giri mu Waag kian ka ˈguoká mú hé Waag hí af maalle. 
HEB.5.8	Har káána mu úba Iny Waaˈgiet kátaka, mu hé manyjanyléélláka Waag met gaa kím gaa onodhe. 
HEB.5.9	Aalé mu hújích Waag hí ali ˈdu gáá kaayyeká beeteká, mu hé gál lullé hí af ˈduwasuoká hí máállé rubachiet-, gaal íín hí luolmit biiyoká gaa aargiroká yie. 
HEB.5.10	Mu hát Melkíseˈdegka hé Waag hí Máá méte suoryoká hoyche.
HEB.5.11	ˈDeenyééllá hé guđo nyí gaa hogotoká nyáá nyí ˈgayya, tá ˈdaa giri itín hí nee gaa guogoká in hééllá ke hí eiy kí nannuoká fargogo. 
HEB.5.12	Itín onnônyka aféél it gál gálaat ˈdeeny Waaˈgiet oonisuoká chie, kor káána hátle geđi máá hí ˈdeeny Waaˈgiet onisinyle mé kí kokootká hí hegesete. Itín hát hí um nigini-, een tákámle igian-, ˈguom gogiyyoká kóony aleđuđugulle ma ka ˈdônyká. 
HEB.5.13	Ameeny máá hátle ˈdeeny Waaˈgiet ˈdúwáállá ma ónnonká he hát veel ninni-, een tákámle igianká. 
HEB.5.14	Tá ˈguom gogiyyoká gálle íín he gál ˈdeeny Waaˈgiet ki hiray-, kás kaadhdhe-, hé midhabká ubaa hé ˈdeewká hol eiy gaa nannasatká.
HEB.6.1	Aaléka, ha ke he onisiny erkob-, Kiristo-, ke onodheká taalle gaa íđiny, kí biiy met ki siet, giri ke mú ˈdeenyle ki higirawká. Hé erkob ke onodhe-, hát káána he ekeny ˈdúúw mánká ke haađuo-, ke Waag iiy yeen ká ˈguoká, hé kinaallá he hé ke ógká muunîny? 
HEB.6.2	Héétí he onisiny bie gim naan met hí hol ká eiyyeká ubaa gálaat gil ˈdú fímle atimlé, tá gálaat uushim yiem gáá ˈdímle he onisinylé, ubaa Waag ˈdéé ki iđiny gálaat ki iđimichoká hát biiyoká úba he hé ke onodheká. 
HEB.6.3	Aalé har Waag hí feˈdoka, biiy met ha ke ki seeme, hé éíy taaka úba ˈduuˈdúwaká ha ke oonoodho.
HEB.6.4	Gál giri Waag hí fayam Kiristóóllá kí edhesiche-, hé shiicho uratiká óg-, Hím Naasan Waaˈgiet hol chiˈde-, 
HEB.6.5	ˈdeeny Waaˈgiet midhantle ubaa bár ka chiimetatíá guchle fargogintle óg-, 
HEB.6.6	tá Waag af gaa tameká, hé hát níínní gaalí hol ká nuo-, Waag makan faanká mán. Gaal íín dhúrle geđi Kirísto he ˈgór đarám yaalká ˈdú ˈdoy, mú gálaat met gaa eeshey. 
HEB.6.7	Lés bíé iriet guđoká igiannoká ˈguom guđoká hí gáá higita. ˈGuomlé kinaal máá hí fafuoká geer gaa memesicha. Lés kinaallá ˈdúˈjím Waaˈgieto aargiˈda. 
HEB.6.8	Lés hii tákámle hí gáá ˈdeˈdeenká hé ˈdúúw mán. Máá hí fieká ál ˈjóbo hí ki waaˈgata, hí jiet gaa verene.
HEB.6.9	It sheel kínyia ke hí gielallo, hééllá har káána úba nyí hatal hogotoka, hát itín hí ma ki yaalinyká nyáá nyí óg. Nyiin hé ˈduuˈdúwa-, rubachietká hát ˈdaakícho ki yaalká nyáá nyí og. 
HEB.6.10	Ta Waag hé máá hé ˈdúwaká ma ekemenyká muuniny. Hújích mú ˈdaalleka hí nanniyyeká ubaa gielmit hí mú argisiche-, giri hí mú gálle yiir gaa chichirate-, tá hátle káána úba hí gáál yiir gaa chichiratóóllá hé hí in ma ká baađany. 
HEB.6.11	Itín hé ke hí gaa fedoká, he giri ˈdaab hí les ˈdug ˈdú iđáállá yaalmit kíchia gielmitííllá taalle hí ki iđa-, hé biiy meto-, hí súm egeteká hát ˈduuwawká hí met gaa ógká. 
HEB.6.12	Hát kinaallá hí ˈgiiyyaka, it gál he ma urinyká ma chegen, yaalmit gálle Waag iiy yeen ká ˈguo-, he met ki chichirsat-, hé Waag hí af iđicheká aargiroká hí cheedhe.
HEB.6.13	Waag ˈdaa giri máá níínní hí ˈdú guđanay-, ˈdoˈdoote-, mánká, in af giri Abirááyam he af iđicheká hol ˈdoote, 
HEB.6.14	kieye, Kúún gon ha yú ko ˈdú ˈjeeme, ˈbíl íl kuun ko yé gáá ˈdeennoká súmo yú hegersia,
HEB.6.15	Aaléka Abirááyam hé ma ˈgorôny, hé Waag hí hotéél af yíéđie, in el ˈdaal hé Waag hí af iđichééllá arge.
HEB.6.16	ˈDaa gálaatka, máádhat máá hí ˈdú ˈdúwaká he ˈdoˈdodhdho. Mu máá hat kinaallóóllá ˈdodhdheka, hát he ˈduuwasuoká hé gálaat hí óg, shalal đo me haí ˈgidhe. 
HEB.6.17	Waag úba hé hol ˈdoote, giri gál mú he af iđinyle hélle aargiroká Waag hát ˈdéé hótle ˈduuwaycho-, hol ma gaa laaminyká ógká. 
HEB.6.18	Aalé ˈdaa giri Waag hát níínní hódho hoto-, mánká, in he af iđinyle ubaa hol ˈdoonle hol ma gaa laaminy. Hé naamáállá múúni ke Waag makan famééllá gáál góf guđoká shigia. Múúnííllá he gál rúbách biiyo-, Waag hí gáál af iđichééllá ki yaal-, met egesoká. 
HEB.6.19	Rúbách biiyo-, ke met egesóóllá he hé fargogo-, ke ˈduuwle óg-, gáál el mé les ki chichirat-, ke ma wawaminy-, ke Ál Súm ˈDúwa-, Waag hí gaa iđoká higiloká. 
HEB.6.20	ˈDaakúnno ˈdugaka in Yíésu Ál Súm ˈDúwa kinaallá muun gáál met hile. Mu hát yaalmit Melkiseˈdegkáka hé Máá méte suoryo-, biiyoká yie.
HEB.7.1	Máá Melkíseˈdeg lééllá he máá kánsích Salem ubaa Waag Úr Iđoká máállé suoryo-, onnoyká. Máállá he máá Abirááyam af giri gál kaansúoká hol yies-, mu gáál ka adhdhe-, tá ka gagalleká mú hol met kí ˈdoy-, mú ˈdú ˈguunumeká. 
HEB.7.2	Aalé Abirááyam héllé lulle ká uuneká met tomon eiy ká mumure, mé tikiˈd mú shie. Meeny Melkíseˈdeg lééllá hélle er kieye, Kánsích hé ˈdúwaká ekemeyoká. Héétí Kánsích Salem gaalí mú yíéllá, hélle kieye, Naanná Kánsíchlé. 
HEB.7.3	Máállá hé ˈjaalle ubaa ˈjielle, héétí hídh he yé gáá ˈdieká hé ke muog. Mu kúlích gaa ˈdalidheká ubaa kúlích gaa kufeká hé úba ke muog. Tá mu hát Iny Waaˈgiet máá suoryo-, biiyóóllá he ká yaalla.
HEB.7.4	Ebá, Melkíseˈdeg guchle dhaayyíe! Eshim eshimkúnno máállé er-, Abirááyamlééllá héllé ka uune-, he met tomon eiy ka mumureká hé meeny súm midhabká Melkíseˈdeg shie. 
HEB.7.5	Hemurit Waaˈgiet Móshe hí ˈbíl íl Levi shieká he giri gálaat héllé ˈguoká met tomon eiy ká mumuro-, met taat gál Levi suoryoká ˈdú sisidhoká. Gál gál suoryoká hé shiichóóllá ˈdú sisidhoká he gáál nyaaramlé Yisirayel-, hát káána gaal íínka úba Abirááyam yé gáá ˈdíéllá.
HEB.7.6	Tá Melkíseˈdeg har úba ˈbíl íl Levi yé ma gáá ˈdíinyka, hé Abirááyam hí met tomon eiy ka mumureká hé mé tikiˈd arge, mu hé Abirááyam Waag hí he af iđichééllá ˈdú ˈguunume. 
HEB.7.7	Hé fálaam mán-, ke ógká, he kieye, máádhat máá hí ˈdú guđoká in hí ˈdú ˈgunuma. 
HEB.7.8	Gál suoryo-, Levi-, gaalí hé shiichóóllá ˈdú sisidhoká he gál aadh ˈdaatika kufunanká. Tá ˈdaa Melkiseˈdegka warˈgát kieye, mu hé ali ijo, he chie. 
HEB.7.9	Hééllá ke dhaayka, gál suoryo-, Levi-, gaalí hé shiicho ˈdú sisidhóóllá úba hé shiicho he aargire kinaallá eiy mumure, gaal Abirááyam ˈdaalleka he met taat Melkíseˈdeg ki shigie. 
HEB.7.10	Hééllá he ˈdaa giri Abirááyam af giri Melkíseˈdeg hol met kí ˈdoyká Lévi íín gón eshi ˈjaallé Abirááyamlééllá gaa ijeká.
HEB.7.11	Émeeny Levi hemuumurit Móshe hí shieká he giri gaal gál suoryo-, yeget-, hújích suoryoká lulle nannuoká muunîny? Tá har hújích gál suoryo-, Levi kinaal gálaat ađaabanolle lúl gaa dhidhireka, Waag háteeye geđi máá éíy taaka-, suoryo-, hát Melkíseˈdeg-, hídh máá Levi-, Aaronlééllá yé ma gáá ˈdíinyallá ká eeyye? 
HEB.7.12	ˈDaa giri Waag yaalmit kisso-, suoryoká ali gaa eeyye-, yaalmit éíy taaka-, kaanáállá yé ká ˈdeeycheká in mu úba hemuumurit kissoká taak koyye, ˈgíérích kaanáállá yé ká ˈdeey.
HEB.7.13	Máá suoryo-, ke ˈdeenyle hogodhóóllá émeenyle émeeny Levi gaa taaka. Máállá émeenyle hé máállé níínní kálta kúb suoryo-, Waaˈgietká álle hujich gaa nieká mán. 
HEB.7.14	Múún hé ke ógká he kieye, Máá kúnnaa Guđo Yíésu lééllá he máá émeeny Yuuˈda. Tá Móshe émeeny Yuuˈda kinaallá gálle hát gál suoryoká hé ma hôn. 
HEB.7.15	ˈDaa giri máá éíy taaka-, Yíésu lééllá hát Melkíseˈdegka máá suoryo yíéllá in Waag hát ˈgíérích kaanáállá yé ká ˈdeeychééllá ke tág ˈduuwle og. 
HEB.7.16	Máá kúnnaa Guđo-, máá suoryo yíéllá hé ˈdaa hemurit giri kieye, máá suoryoká hí émeeny Levi yé gáá ˈdie, chieká ma kí yímen, mu fargogint luolmit biiyoká ˈdaallé he máá suoryo ki yie. 
HEB.7.17	Warˈgat Waaˈgiet mú ˈdaalleka kieye,
HEB.7.17	Hát Melkíseˈdegka, kuun taalle bííyyo máá suoryo,
HEB.7.17	he chie.
HEB.7.18	Aaléka, hemuumurit kissoká ˈdaa giri fargogint ˈdúwaká mannayyeká in Waag hí taak koyye. 
HEB.7.19	Hemuumurit kinaallá hé hé níínní hát ˈdabaanká đuđusicheká mán. Aalé káánaka, ˈgíérích éíy taaka-, ˈgíérích kisso kinaal súm ˈdú ˈdúwa-, ke iiy yegetká hé Waag hí muun gáál ka shiiche. ˈGíéríchallá in muun gáál Waag kí ˈjoobonoyo. 
HEB.7.20	ˈGíérích ˈdúwa-, kaanallóóllá Waag hol ˈdoonlé ˈdaalle ki fargogoyye. Gál guđóótíá af giri Waag hí gál suoryo-, hođicheká Waag hé hol ma ˈdóon. 
HEB.7.21	Tá Máá kúnnaa Guđóóllá Waag hí máá suoryo hođicheká Waag hé hol ˈdoote, hát warˈgát hí hote-, kieye,
HEB.7.21	Máá Guđo Waag hé hol ˈdodhdhe,
HEB.7.21	mu hé kasle hol ma gaa laaminy.
HEB.7.21	Mu kieye,
HEB.7.21	Kuun taalle bííyyo máá suoryo,
HEB.7.21	he mú yie,
HEB.7.21	warˈgát hí chieká.
HEB.7.22	Waag hol ˈdoonlééllá ˈdaalleka in ke he hol af iđiny kaana-, Yíésu hí Waag ubaa gálaat hol hilsíéllá hát he hol af idiny kissoká ˈdú ˈdúwaká ke tág og.
HEB.7.23	Meeny gíríítíá gál suoryoká hé burnayká. Gaal ˈdaa giri kufumeká in alblé suoryoká ma chochony. 
HEB.7.24	Tá Yíésu íín ˈdaa giri bííyyo ali ijoká, mu he taalle bííyyo máá kúnnaa suoryoká. 
HEB.7.25	ˈDaa kinaallá in mu fargogínt ˈgaa, giri gál mú ˈdaalleka Waag ˈdú gáá yiimetká muí ririanká. Mu íín taalle bííyyo hé ali ijo, giri gál hí gáá nannaatká ˈdaalle ˈdugaka gáál Waag ki ruogononká.
HEB.7.26	Mu he Máá méte suoryo-, muun ke hegesetká. Mu íín he máá Waag geer gaa memesuoká. Mu hé hé ˈdeeđeneyká mán, héétí mu hé ađaab níínní úba hileká mán. Waag hé lés gál ađaabano ˈgúóllá hí gaa ijóóllá mú gaa eete, mu hé he met lullé uratiká máállé hí mé ki yaalká yie. 
HEB.7.27	Mu íín hé hát gál méte suoryo-, aadh lulle suoryam ˈgaˈgalo-, suor ˈgaˈgaloká erkob suor ađaabanolle ˈgaˈgalat-, he đueká gálaat ađaabanolle suor ki ˈgaˈgalóótíá muuniny. Mú íín suorle af hí tikiˈde, giri mu dhúrle ˈdaa ađaabano gálaatka sídhle sillieká. 
HEB.7.28	Hemuumurit Waaˈgiet Móshe hí gáál shieká gálaat gál méte suoryoká hoyche. Tá gál kinaallá íín hát gáláát aađaká hé đalimle ˈgie. Tá hemuumurit Móshe hí gáál ka shíéllá el ˈdaal Waag hol ˈdoote, in Inyle ˈduwayche, mú Máá méte suoryo-, biiyoká hoyche.
HEB.8.1	Hé nyí huogotééllá ˈdeenyle hééllá: Múún hé ke Máá méte suoryo-, Waag ˈdúwaká karallé guchi-, uratiká ˈdaa naaniet yíéđieká ˈguo. 
HEB.8.2	Máá kúnnaa méte suoryóóllá ˈBíl ˈbaaro-, ˈdúwa-, urati-, gálaat hí ma ˈdísiny-, Waag hí ˈditeká geerle állé súm ˈdúwa-, kiatoká he hujich gaa nannaa.
HEB.8.3	Ameeny gál méte suoryo-, Waag hí hujich mé ki koyyééllá, he giri gaal hé shiicho ubaa suoryam Waag shiguoká. ˈDaa kinaallá ˈdugaka in Máá kúnnaa méte suoryóóllá úba héllé shiichoká Waag shie. 
HEB.8.4	Mu hátle lésallá ˈdú iđînyka hé máá suoryo muuniny. Hééllá he ˈdaa giri gál suoryoká les gaa ijo-, ˈdaa hemuumurit Moshekáka hé shiicho Waag shiguoká. 
HEB.8.5	Gál suoryóóllá ˈbíl he hujich gaa nannuoká ubaa hújíchlé nannuoká hé úr gaa ijoká he hol ki ekenyle ubaa yaalmitlé he ká yaalla. ˈDaa kinaallá ˈdugaka in af giri Móshe ˈBíl ˈbaaro Waaˈgietká ˈdiˈdiseká Waag hí geeyche, kieye, ˈBíl chia ye kí ˈdiˈditóóllá yaalmit lulle yú ko gúm álle kí edhesieká tákámle kí ˈdis,
HEB.8.6	Tá Máá kúnnaa méte suoryóóllá hújíchlé Waag hí mé ki koyyeká hé gál suoryóóllá hújíchle súm ˈdú ˈdúwa. Mu íín he Máá he hol af iđiny kaana-, Waag ubaa gálaat hol higilsuo-, he hol af iđiny kissoká ˈdú ˈdúwaká. Hééllá he ˈdaa giri he hol af iđiny kaana-, Waag hí yé ká ˈdeeychééllá héllé Waag hí gálaat af iđicheká hé kissoká ˈdú ˈdúwaká.
HEB.8.7	He hol af iđiny kissóóllá har ˈdeensen mannânyka, he hol af iđiny kaanallóóllá hé onnônyka Waag hí yé ma ka ˈdeđîny. 
HEB.8.8	Waag ˈdaa giri gál heleká ˈdéént gaa argiyyeká kieye,
HEB.8.8	Bar ali hai kí ˈdeenne,
HEB.8.8	giri he hol af iđiny kaanaká yú yé ká ˈdeđuoká.
HEB.8.8	He hol af iđiny kinaallá yú ubaa gál Yisirayel
HEB.8.8	tá gál Yuuˈda nyí hol af iđimicha.
HEB.8.9	He hol af iđiny kinaallá hé hát he hol af iđiny yú ubaa
HEB.8.9	gáál eshim eshimle nyí héle hol af iđicheká muuniny.
HEB.8.9	Bár hele kinaallá yú gáál gil gaa chiˈde,
HEB.8.9	gáál lés Misirayam yé gáá ˈdeey.
HEB.8.9	Tá gaal ˈdaa giri he hol af iđiny kisso kinaal ma ˈduwânyká
HEB.8.9	in yú gáál gíl sug ki hay.
HEB.8.10	He hol af iđiny kaana-, ka chiimeto-,
HEB.8.10	yú ubaa gál Yisirayel nyí hol af iđimichaká hééllá:
HEB.8.10	Hemuumuritchú gáál kasle ha yú gaa iđimia,
HEB.8.10	gáál gerle ha yú gaa kakaa.
HEB.8.10	Yú gáál Waagle ha yeedhe,
HEB.8.10	gaal íín gálchú hai yeedhe.
HEB.8.11	Gaal af kinaallá hé gállé Yisirayel yíekaʼ,
HEB.8.11	gállé hol léká yíekaʼ he a tatuo-, kieye,
HEB.8.11	Máá Guđo Waag ónob, yegetká mán.
HEB.8.11	Hééllá he ˈdaa giri gálaat lulle-, máá guđoká yíekaʼ,
HEB.8.11	máá ninniká yíekaʼ, ye onodheká.
HEB.8.12	Gaal héllé ˈdeeđeneyká ha yú haađia,
HEB.8.12	gáál ađaabanolle ubaa nyuogimle hé geđ
HEB.8.12	ye táb ma ká ˈjeeminy,
HEB.8.12	he chie.
HEB.8.13	Waag he hol af iđinyééllá he hol af iđiny kaanaká chíéllá, he ˈdaa giri he hol af iđiny erkobká muí hé hujich hí beeyká hoyká. Ameeny hé hujich hí beeyká ál ˈjóbo gaalí gaa gaadha.
HEB.9.1	He hol af iđiny erkob-, Waag ubaa gál Yisirayel hí hol af iđiekáka, Waag visan hé hátle ˈgayye, héétí hé ˈbíllé Waag visan lesalloká ˈgayye. 
HEB.9.2	Aalé ˈBíl ˈbaaro Waag visan kinaallá ger hí naama. ˈBíl geer erkobká hé hí gaa ijeká he hé gaalí nyátáá ˈdú iđimieká ubaa kára, tá balasha gaalí Waag met gaa iđimie-, gaalí kára kinaal ˈdú iđimieká. ˈBíl geer erkob kinaallá Ál ˈDúwa-, Kiatoká gaalí yegie.
HEB.9.3	Đafar ˈbíl toom gaa tielká sugle he ˈbíl geer ki naamaká. ˈBíl geer ki naama kinaallá Ál Súm ˈDúwa-, Kiatoká gaalí yegie. 
HEB.9.4	ˈBíl geer kinaallá hélle he kúb gaalí hórkí ˈdug ki saale-, gaalí éru ˈdug gaa ˈdunmayká ubaa sanˈdug he hol af iđiny-, gaalí úba hórkí ˈdug ki saaleká. Sanˈdug kinaallá hé hí gaa ijeká he óngʼólích gaalí hórkí tág gaa nie-, mánna hí gaa iđeká ubaa Ááron gasarlé gurf ˈgileebká ˈgayyeká, tá waar Waag hí hemuumurit he hol af iđinyká gaa veeˈdeká. 
HEB.9.5	Sanˈdúg met ˈdinnam hullaalle kérub taata hí ˈdug ˈdú ˈgiiyye. Kérub toomle he Waag állé súm ˈdúwaká. Kérub kinaallá kuolle sanˈdúg ˈdugo he gaach ˈdú koyye. Ál kinaallá he ál máá méte suoryoká hí aany suoryoká fásle ki ˈdarame-, ađaabano gálaat Waag hí egeyyeká. Hééllá lulle káánaka, hé ál ke ki ˈdaakayyoká mán.
HEB.9.6	ˈBíl ˈbaaro Waaˈgietallá shokodaamlééllá gaalí hatallá hol tág ki koyka, in gál suoryoká aadh lulle ˈbíl geer erkobká higile, hújíchlé Waag met ki ˈdeˈdemeká nannie. 
HEB.9.7	ˈBíl geer ki naamaká, máá méte suoryoká tákáma hí higile. Mu wár tikiˈdeká ˈbíl geer kinaallá kulich tikiˈd tákáma gaa higile. Mu ali higileká ađaable ˈdugaka suor he Waag ki ˈgaleká fásle ubaa ađaabano gálaat hí hile-, gaalí moonnoyká ˈdugaka suor he ˈgaleká fásle he ali ki higile, giri Waag Állé Súm ˈDúwa kinaal fás ki ˈdaraanká. 
HEB.9.8	Henaasanééllá ˈdaalleka Hím Naasan Waaˈgiet hé gáál ka geđichoká he giri bár ˈBíl ˈbaaro Waaˈgietallá he les gaa ijeká Waag hé Ál Súm ˈDúwa-, Kiato-, uratiká ˈgíérích gálaat hí ki higiloká hátle gálaat ma kí edhesînyká. 
HEB.9.9	ˈBíl ˈbaaro Waaˈgietallá ubaa henaasanlééllá hé hé muun gáál bárallá gaa oonisuoká ˈguo. He onisiny kinaallá he hé shiicho gaalí Waag shigieká ubaa suoryam gaalí Waag ki ˈgaˈgaleká hát fargogint gáál kasle ˈduuwasicheká mánká. 
HEB.9.10	Henaasanééllá taalle hé koonyiet, ubaa hé imi, tá bie gim naan met hí hol ká eiyyeká ˈdaallé he ki taalla. Atimééllá in gálaat hí el gaa igire, ˈjíig Waag gáál ˈgíérích kaanallóóllá yé kí ˈdeeyche.
HEB.9.11	Aalé káánaka, Kirísto hé Máá méte suoryo-, he lullé ˈdabaan-, yé ka ˈdíéllá máállé hí mé ki yaalká yie. Mu hé ˈBíl ˈbaaro-, ˈdúwa-, urati-, gálaat hí ma ˈdísiny-, lés Waag hí ka kuonnééllá ma ˈdú yaalinyká hile. 
HEB.9.12	Mu hé Ál Súm ˈDúwa-, Kiato kinaallá ˈdaa fás aiyiet ubaa fás aar rúóreká ma ki híliny, mu fásle ˈdaallé he ali ki hile. Mu ál kinaallá a tikiˈde he ki hile, in muun gáál rúbách luolmit biiyoká ˈgayyoká shie.
HEB.9.13	Yaalmit kissoká fás aiyiet ubaa fás aar rúóreká, tá maaˈd gaalí ˈdunayká egle gál suoryoká hí gál saas ˈgieká ki ˈdarame, giri gáál gónle saas gaa dhidhiˈdoká. 
HEB.9.14	Ebá fás Kiristo hát hééllá lulle súm ˈdú ˈdúwaká dhaayyíe! Máá Kirísto lééllá ˈdaa Hím Naasan bííyyo ali iđokáka in hol sillie, hol suor hoy, suorlé saas mánnallá Waag shie. Mú fásle hé muun gáál dhiire, tawunykúnno hol gáá lay, giri ke henaasan fargogínt mánnallá haađuo-, ke Waag bííyyo ali iđóóllá vivisat-, ke hújíchle nannuoká. 
HEB.9.15	Hééllá ˈdaalle ˈdugaka in Kirísto he af iđiny kaanáállá máállé Waag ubaa gálaat hol higilsuoká yie, giri gál Waag hí ká viiyyeká luolmit biiyo-, Waag hí af iđicheká aargiroká. Kirísto kúfáchlé he kufééllá, he giri gaal hé ˈdeđew-, he af iđiny erkobká gaa hileká ađaabanolle ubaa nyuogimlé kinaal gáál gaa egewká.
HEB.9.16	Af giri máádhat kamurle hátlé gaalí eiy mumuratká warˈgatle verenoká, mú kamurlé kinaallá ˈdaab mu ma kúfinyká hé máá hí eiy mumuratká mán. 
HEB.9.17	Máádhat he kufeka, yaalmit muí warˈgát gaa veere kinaallá in gálaat hí el gaa verene. Mu hátlé les ˈdú ijoká gálaat hé gáál ma haađiny, gaal hé muí warˈgát gaa veere kinaallá eiy ma mumuran.
HEB.9.18	Yaalmit tikiˈdééllá, he hol af iđiny erkobká suor mannânyka, hé fargogínt mannayye. 
HEB.9.19	Af giri Móshe hemuumurit Waag hí shiicheká ˈdeemle lulle gál Yisirayel geeyká, in mu wala búrká dhúrle ubaa hísob ráshle shuunne, fás aar rúóreká ubaa fás aiyiet bie hol ˈgieká ki tie, warˈgat hemuumuriti kinaal ubaa gaal íín lulle ki ˈdoy, 
HEB.9.20	kieye, Hééllá he fás he hol af iđiny-, hemuumuritle Waag hí itín ki muˈdeká,
HEB.9.21	Hát tikiˈde kinaallá ˈBíl ˈbaaro Waaˈgietká ubaa shokodaamlé he naasanká muí fás ki ˈdoy. 
HEB.9.22	Aalé hemuumurít ˈdaalleka, he lulle gúch fásso hí dhidhira, tá suor fásle ma okodoonka, Waag hé gálaat ađaabanolle ubaa nyuogimle ma haađiny.
HEB.9.23	ˈDaa kinaallá ˈdugaka, ˈBíl ˈbaaro Waaˈgiet les ˈdú ije-, ubaa héllé hí gaa ije-, hé uratiká ka yaalallá suoryam fásle hí dhidhireká he hegete. Tá ˈBíl ˈdúwa-, Waaˈgiet uratiká suor suoryam aanyiet far ˈdú gogiyyoká he hegete.
HEB.9.24	Kirísto hé Ál ˈDúwa-, Kiato-, gaalí ˈdisseká ma híliny. Ál ˈDúwa-, Kiato-, gálaat hí gílle ki ˈdissééllá he taalle ál uratíítíá yaalmitlé. Aalé Kirísto hé ál uratíítíá hile, in káána ˈdaakúnnoka Waag met gaa yaalla. 
HEB.9.25	Mu úratíá hilééllá, geđi suoryó hol ká hođia muuniny. Mu hé hát máá méte suoryo-, fás fásle muuninyká egeet-, Ál Súm ˈDúwa-, Kiato-, lesalloká wár tikiˈdeká a tikiˈd ki higiloká muuniny. 
HEB.9.26	Kirísto hát gál méte suoryóótíá onnônyka, af kinaalka biiy mé gáá koonle tá ˈjíig káána đigallá af burnayká he ki maanyjay, ki kufume. Aalé káána-, biiy el ˈdaalka mu ká yimie, hol a tikiˈd suor ki hoy, giri gálaat ađaabano ubaa nyuogim gaa egewká.
HEB.9.27	Aaléka, máádhat a tikiˈd tákáma he ki kufuma, tá hé kinaal el ˈdaalka hé ˈdéé ki iđiny hí egeto. 
HEB.9.28	Hát tikiˈdééllá in Kirísto a tikiˈd hol suor ki hoy, giri gálaat ađaabano ubaa nyuogim gaa egewká. Mu hollo hol ká naadha, tá mú hol ka naanlééllá hé ađaabano ubaa nyuogim gálaat ˈdaalle ˈdugaka muuniny, he gál mú met egesoká muí luolmit biiyoká ˈdú gáá siidhoká.
HEB.10.1	Suoryam hemuumuritlé Móshe hí gáál shieká he hé midhab-, ali kí ˈdíéllá yaalmitlé he ká yiel, tá he hé hééllá tuuˈdle muuniny. Suoryam warram lullé gaalí gaa ˈgaˈgale, tá suoryam kinaallá hé fargogint níínní gál Waag bala ˈdú nannieká gál saas mánká hođicheká mán. 
HEB.10.2	Suoryam aanyiet fargogint hatallóóllá ˈgíinyka, hé onnônyka hát a tikiˈdeká gál Waag vivisatká ađaabanolle ubaa nyuogimle gaa dhiire-, gaal suoryam ˈgalitle ali koyká muunîny? 
HEB.10.3	Tá hé kinaal afleka, suoryam gaalí warram lulle gaa ˈgaˈgale kinaal gaal hát ađaabano ubaa nyuogim ˈgieká gáál tabano kí gagadheká muunîny? 
HEB.10.4	Tá fás aar ˈguo ubaa fás aiyiet íín hé hát níínní ađaabano ubaa nyuogim gálaat gaa egewká mán. 
HEB.10.5	Aaléka, Kirísto lésallá ka hileká ˈJaallé Waag geey, kieye,
HEB.10.5	Kúún kó suoryam aanyiet ubaa hé shiicho ma fediny,
HEB.10.5	kó ye gon kí kuonne, giri yú hol suor hođuoká.
HEB.10.6	Aany gaalí ko kí ˈdunmayoká
HEB.10.6	ubaa suoryam gálaat ađaabanolle
HEB.10.6	ubaa nyuogimle ˈdaalle ki ˈgieká kó ma galâny.
HEB.10.7	In aalé yú kieye, Waagchú, ebá dháash,
HEB.10.7	hé ˈdaachúka warˈgatkú hí hotekáka,
HEB.10.7	yáá ká yimie, giri hát ye gaa feˈdoká yú đuuwsuoká,
HEB.10.7	Kirísto hí Waag yie.
HEB.10.8	Kirísto ˈdeenylé hodhééllá, erkob Waago he geey, kieye, Kuun kó suoryam aanyiet ubaa hé shiicho-, tá aany gaalí ko kí ˈdunmayoká ubaa suoryam gálaat ađaabanolle ubaa nyuogimle ˈdaalle ki ˈgieká ma fediny, héétí úba kó ma gaa galâny, he yie. Har káána úba hemuumurít suoryam kinaal lulle hegeseteka, Kirísto hé ˈdéé hótééllá hodhe. 
HEB.10.9	In aalé mu Waag geey, kieye, Ebá dháash, yáá ká yimie, giri hát ye gaa feˈdoká yú đuuwsuoká, Waag yie. Mu he hol af iđiny erkob-, suoryam aanyietká ˈgayyeká ali gaa egee, giri he hol af iđiny ki naamáállá ál kinaal gaa kokuoká. 
HEB.10.10	Aaléka, hát Waag hí feˈdeká in Kirísto hol sillie, mu gónle suor hoy, suor kinaal hát a tikiˈdeká muun gáál saas ˈdabsiche, gáál Waag gálle hoyche.
HEB.10.11	Biiy hátlé ka bibiˈdeká ameeny máá suoryoká hújíchle ál suoryo kinaallá he gaa nannie, mu aadh lulle suoryam tikiˈde kinaallá he ˈgaˈgale. Tá suoryam kinaallá hé fargogint gálaat ađaabanolle ubaa nyuogimle gaa egeyyeká mán. 
HEB.10.12	Tá Máá kúnnaa méte suoryóóllá a tikiˈde hol suor kí hoy, giri gálaat ađaabanolle ubaa nyuogimle lulle gaa egewká. Mu hé Waag gíl ˈdaa naaniet yíéđie. 
HEB.10.13	Ameeny kinaallá in mú kídhle Waag hí ˈdúúw ririanno-, kara muí gas ˈdú kokuoká Waag hí hođichoká muí egese. 
HEB.10.14	Aalé Kirísto suorlé tikiˈde kinaallá ˈdaalleka in mu gál Waag hí léká bííyyo saas ˈdabsie, gaal aalé bííyyo saas hai ˈdaaba.
HEB.10.15	Hím Naasan Waaˈgiet ˈdeenyééllá ˈdugaka hé úba ˈdéé ká hote, kieye,
HEB.10.16	Máá Guđo Waag kieye,
HEB.10.16	He hol af iđiny kaana-, ka chiimeto-,
HEB.10.16	yú ubaa gáál nyí hol af iđimichaká hééllá:
HEB.10.16	Hemuumuritchú gáál gerle ha yú gaa kakaa,
HEB.10.16	gáál kasle ha yú gaa iđimia,
HEB.10.16	Waag hí chie.
HEB.10.17	Waag geđi kieye,
HEB.10.17	Gáál ađaabanolle ubaa nyuogimle, tá hé ˈdeđew-,
HEB.10.17	gaalí eekemeyká geđ hé ye táb ma ká ˈjeeminy,
HEB.10.17	he chie, Hím Naasan Waaˈgiet hí chie.
HEB.10.18	Aaléka, ˈdaa giri Waag gáál ađaabanolle ubaa nyuogimle gaa eeyyeká, in biiy geđi suor éíy taaka hí gaa iđo-, gálaat ađaabano ubaa nyuogim gaa egeyyoká man.
HEB.10.19	Aaléka, nyaaramchú, fás Yiesu ˈdaalleka muun Ál Súm ˈDúwa-, Kiato uratíítíá hát sierm mantiká ke higila. 
HEB.10.20	Waag hé ˈgíérích kaana-, luolmitiká muun gáál ká shiiche. ˈGíérích kinaallá Ál Súm ˈDúwa-, Kiato-, Waaˈgiet-, đafar hí af gaa tiel-, gálaat ka momoycheká he gáál nie. ˈGíérích kinaallá he Yiesu Kirísto tuuˈdlé. 
HEB.10.21	Aalé ˈdaa giri ke Máá méte suoryo-, ˈdúwa-, ˈbíl geer Waaˈgiet mé ki yaalká ke ˈgúóllá, 
HEB.10.22	ha ke geerka ˈjakarany ˈgíiny, kí iiy yeen ˈduwantiká ˈguo, kí Waag met siet. Kirísto hé gáál fásle ki ˈdoy, saas ke óg-, ke ˈgíéllá hé gáál gaa dhiire, héétí mu hé gónkúnno bíé midhabká ki ˈjie.
HEB.10.23	Hé ke met egeso-, hát ˈduuwawká ke iiy yíéllá kí tág chirat. Waag ííni gáál hééllá af iđichééllá he Máá ke ˈdúúw ki óg-, hééllá ˈduuwasuoká. 
HEB.10.24	Ebá kí hol met ká ˈguo, giri ke hol gogofsuo-, ke gielmít ˈguo-, ke he ekeny midhabká ekemeyoká. 
HEB.10.25	Hát káána gáál ˈbaal hí ekemeyóóllá ha ke hol ˈdú síé hâny, kí hol ˈdú seeseen-, kí hol guogofsuo. Biiy el ˈdaˈd hát ka ˈjobonte-, ke kimitééllá kí hol súm guogofsuo.
HEB.10.26	Múúni giri ke hé ˈdúwa-, Waaˈgietallá hát ˈdabaanká maale-, ke he ˈduuwle ógallá har ke hátle met guogínta-, ke ađaabano hát onyiká higiloka, af kinaalka biiy hé suor éíy taaka-, níínní hí kí ˈgisate-, ađaabano kinaallá egeyyoká mán. 
HEB.10.27	Gál hatallóóllá hé hí kí ˈgiteká he ˈdeeny biiy met gaa igiro-, Waag hí gáál ki iđimichoká ubaa ˈjiet bolo-, gál Waag ka kídhká af ki shugunatká siermlé hí kí ˈgisate. 
HEB.10.28	Hemuumurit Moshekáka, máá hemuumurit kinaallá điidheká héllé ˈdeeney gáál naam yíekaʼ, gáál seđ yíekaʼ hí ˈdúúw ˈdú ˈdie-, hí ká sidheká, máá kinaallá hé máá hí geer guurá argisieká mán, gaalí yies. 
HEB.10.29	Aaléka háte hí dhaayche? Máá Iny Waaˈgiet eesheyo-, he hol af iđiny fáslé hí dhiireká hé aađa-, ˈdúúw mánká ká dhaˈgasan-, Hím Naasan Waaˈgiet ˈdúˈjím ˈgayyoká méé ˈdeđeneyoká, máá hat kinaallóóllá hé il hí aargiˈdoká kor hát ˈdáb aake? 
HEB.10.30	Máá kieye, Hala ha yú ká nannaa, ha yú ká higidha,
HEB.10.31	Máádhat Waag bííyyo ali iđóóllá idholle af ˈjeˈjeenká hé tág ˈdeew!
HEB.10.32	Af giri erkob-, Fayam Midhaballá Waag hí kí edhesiche-, hé guđoká il hí aargiˈde-, hí hé kinaal me ki chichirsateká táb ˈdodhdhíe. 
HEB.10.33	It álká gaalí innum gálaat gaa chachare, gaa maanyjasie. It úba álká gál hé kinaal il hí aargiˈdeká yiir gaa chichirate. 
HEB.10.34	It gál hiigin gaa ijeká ger kurshám aargisiche, héétí hé kíchia lulle hí ˈgayye-, gaalí gaa uuneká hé kinaal hát geer gaa meentiká it ká eete. Itín it hé midhab hí met egete-, taalle bííyyo ali ijoká onnoyye.
HEB.10.35	Aaléka, chirm guogint kíchia-, hí hé shiicho guđoká yé ˈdú ˈdeđichóóllá haí hâny. 
HEB.10.36	Onnônyka mé hí ki chiirsata, giri hí he fedit Waaˈgiet ekeycheka, hé muí af iđieká hí aargiˈdoká. 
HEB.10.37	Warˈgat Waaˈgiet kieye, Máá ka yiimetká ˈjobintéél hai gáá yiimedhe, hé biiy ma chochony. 
HEB.10.38	Máá innum chia ˈdúwaká he máá iiy yeen ye iiy yieká he ki ija. Tá máá ye el hol gaa nadheká hé ye geer ma gaa meesiny,
HEB.10.39	Tá múún hé ke gál Waag el hol gaa nannaat-, ál gálaat he il hí gaa aargiˈdoká seseenká muuniny. Muun he ke gál Waag iiy yeget-, luolmit biiyoká aargiroká.
HEB.11.1	Aaléka, iiy yeen ˈgany he hé ke met egesoká hát he ˈduuwawká ke ógká. Hát tikiˈdééllá iiy yeen ˈgany he hé hátle ke il ma ki árginyká hát he yé ka ˈdeenká ke ógká. 
HEB.11.2	Gál kúnnaa heleká iiy yeenle ˈdaalle ˈdugaka in gaal Waag geer gaa meey.
HEB.11.3	Iiy yeenkúnno ˈdaalleka in Waag hát ˈdéé hótle biiy kí kuonneká ke og. Aaléka, he lullé káána ke argóóllá hé ke il ma ki arginyallá ˈdaallé he yé kí ˈdie.
HEB.11.4	Ábel iiy yeenle ˈdaalleka in héllé shiicho Waag shieká hé Káyin hí Waag shieká ˈdú ˈdúwa. Tá mú iiy yeenle ˈdaalle ˈdugaka in Waag mú máá ˈdúwaká chie, mú héllé shiicho kinaal iiy chie. Har Ábel úba kis mán yieka, mu hé iiy yeenlé kinaal hátle ˈdéé kí hogodho.
HEB.11.5	Énok iiy yeenle ˈdaalleka in kúfach il ma ki árginy, hátlé fayyáká Waag hí eete. ˈDaa giri mú Waag hí eeteká in mú gaalí ˈdabe. Hé Warˈgat Waaˈgiet hí gáál ka geeycheká kieye, Mu hátlé les gaa ije-, Waag hí ma éenká, in gálaat mú máá Waag geer gaa meeyká yie. 
HEB.11.6	Aaléka, máádhat he iiy yeen manítaka, hé hát níínní Waag geer gaa meeyoká mán. Máádhat he Waag ˈdú gáá yiimet fedoka, mu Waag hát he ali iđo-, gál hí ˈdú gáá yiimetká hé midhabká shigichoká hí iiy yeet.
HEB.11.7	Nówa iiy yeenle ˈdaalleka in kádích hí ˈbíl geerle ririanká ˈdisse. Kadich muí ˈdissééllá he ˈdaa giri hé kálta gálaat hí ma árginyká hát ka yiimetká Waag hí mú geeyche-, mu Waag af iiy yie-, Waag hát mú gaa feˈdeká muí el gaa veereká. Hé Nówa hí ekeyallá hé gál lesalloká ˈdeente. Aalé Nówa iiy yeenlééllá ˈdaalleka in Waag mú máá ˈdúwaká chie.
HEB.11.8	Abirááyam iiy yeenle ˈdaalleka, af giri Waag hí geeyche-, Waag kieye, Keʼ, lés éíy taaka-, yú ko ka shigúóllá mé naʼ, Waag hí mú chieká, in mu Waag af ˈduwasie. Har káána úba ál muí mé nannie kinaal muí moonnoyka, mu hé Waag af ˈduway, kie. 
HEB.11.9	Mú iiy yeenle ˈdaalleka in mu lés Waag hí af iđiche kinaal gaa ˈgudhdhe, ény ˈbaaroká ál kinaal gaa ˈdite, tá mu hát máá les ma lilenyká he ká ije. Mú inylé Yísak ubaa mú iny inylé Yákob iđiny kinaallá úba he lés kinaallá ki ije. Hé Waag hí Abirááyam af iđicheká, in úba Waag hí Yísak ubaa Yákob af iđiche. 
HEB.11.10	Abirááyam ˈjien geđ igiro-, el mé ˈguo-, biiyoká he met egese. ˈJien kinaallá máá hí ˈguanle óg-, hí ˈdiˈdisoká he Waag.
HEB.11.11	Sáára min Abiraayamká úba iiy yeenle ˈdaalleka, har káána kísóótí ˈdal mannayye-, úba káána súm vinateka, hé Waag hí ˈdal shiiche. Hééllá he ˈdaa giri Waag mu íín ubaa bélle he af iđicheká muí af ˈdúúw hoteká. 
HEB.11.12	In aaléka, har káána úba Abirááyam vinadhe-, ˈdal af yé gaa ˈdieka, hé hídh guđoká hí yé gáá ˈdie. Mú hídhlé kinaallá burnatle hát hidhino urruká, héétí hát yóch ilungo ke ma totonyallá.
HEB.11.13	Gál Waag iiy yeen ka ˈgíéllá iiy yeenlé he ˈgie, ˈjíig guraam hí guure. Gaal hátlé les ˈdug ˈdú ijeká lés urati-, Waag hí af iđicheká hé ma árginy. Lés Waag hí gáál af iđiche kinaal bííy fágo gaalí ká arge, gáál geer gaa meesie. Gaal hát lésal ma lileny-, lésal el mé ka mánká hé iiy yie. 
HEB.11.14	Gál iiy yeen hatallóóllá ˈgúóllá, iiy yeenle héllé gáál ka geđichoká kieye, gaal léslé urati-, ka chiimetoká he met egese, cheedhe. 
HEB.11.15	Gaal har lés gáá yimieká fifirînyka, hé onnônyka hol nadhe. 
HEB.11.16	Gaal lés lésal ˈdú ˈdúwa-, uratiká hé ˈdú lađame. ˈDaa kinaallá ˈdugaka in Waag gaalí gáál Waagle yegetallá kern hí ma ˈgiˈgin. Gáál Waaglééllá hé gáál ˈjien biiyo-, uratiká ki ˈdite.
HEB.11.17+HEB.11.18	Abirááyam iiy yeenle ˈdaalleka, af giri Waag hí he af kí dhaaycheká in Waag af ˈduwasie, inylé Yísak kúb suoryoká ˈdú iifie, giri Waag suor ki ˈgaaloká. Har úba Waag mú he af iđiche-, kieye, Hídhkú Yísako yé gáá ˈdeeme,
HEB.11.19	Abirááyam tawunyleka, inyle yíésinyka, Waag hát fargogínt ˈgayyo-, mú inylé kinaal geđi logolnoychoká hé onnoy. Tá Abirááyam inyle geđi Waag hí hol ˈdú gáá niiyyééllá, hé kinaallá he yaalmit Yíésu Waag hí geđi luolnoyche-, Waag hí uushich yé gáá ˈdeeychééllá he hol ki eg.
HEB.11.20	Yísak iiy yeenle ˈdaalleka in Yákob ubaa Ésaw yíéđinylé biiy metoká ˈdaalle ˈdugaka gáál ˈdú ˈguunume.
HEB.11.21	Yákob iiy yeenle ˈdaalleka, af giri sidh hí ali kí ˈdiiyyeká mu Yúósef helelle hullaalle ˈdú ˈguunume, mu gasar mé veere, Waag vite.
HEB.11.22	Yúósef iiy yeenle ˈdaalleka, giishalle ka ˈjobonteká gál Yisirayel hát bár ˈdaatika lés Misirayam yé gaa ˈdeˈdeenká fayamle gáál shie. Héétí mú lafle ˈdaalleka, mu nyaaramle ˈdéé ki mure.
HEB.11.23	Móshe gál hí ˈdaleká iiy yeenle ˈdaalleka in Móshe ka ˈdalidheká mú ˈguiyam seđ gaa kaay. Hé kinaallá he ˈdaa giri mu hát mant hí midhanayyeká gaalí arge-, gaal hemurit máá kansichká ma kíanká.
HEB.11.24	Móshe iiy yeenle ˈdaalleka, ka guđandheká gaalí iny ini Farro yegetká điidhe. 
HEB.11.25	Mú hé iđiny ađaabano ˈgayyoká điidhe. Har káána iđiny kinaal geyyiny ˈgayyoka, geyyinylé kinaallá hé mé múrká. Mu hé ubaa gál Waaˈgiet gaalí hol ˈgar maanyjasuoká iiy yie. 
HEB.11.26	Móshe hé shiicho Waag hí shigichoká hé mé ká ˈgie, in aalé eesheny gaalí mú egesheyká ma đíiny. Mu eesheny il hí argiyye-, hát káána eesheny gaalí Kirísto eeshey kinaallá, hé súm kamur lés Misirayim ˈgany ˈdú ˈdúwaká muí ká dhaay. 
HEB.11.27	Mú iiy yeenle ˈdaalleka in mu lés Misirayim gaa kie. Har káána úba máá giri kansichká mú ˈdú idhaneka, mu hé mú ma kían. Mu hát máá Waag gaalí ma arginyallá il ki argokáka, mu mé ki chirte, sienyle sedhe. 
HEB.11.28	Mú iiy yeenle ˈdaalleka in mu gál Yisirayel ˈdéé ki mure, giri ˈjila máá ˈgasso-, urru-, Waaˈgietká hí gáál ˈdug gaa nadheká henaasanle gaalí mé gáá kokoot-, fás aiyiet gaalí é af ki lillioká. Fás gaalí é af ki lillíóllá he ˈdaa giri máá ˈgasso-, urru-, kúfach gil ka ˈguo kinaal gáál umlé yaab-, erká ma yegesinyká.
HEB.11.29	Gál Yisirayel iiy yeenle ˈdaalleka in bás gaalí Bás Búrká yegetká léslé mé gogiyyo-, yé ka ˈdiiyyeká nadhe, hođoˈd ˈdoy. Tá gál Misirayim gáál ˈgar ká rue-, gáál el gaa igire-, ál kinaal nanadheká bas hí ˈgudite.
HEB.11.30	Gál Yisirayel iiy yeenle ˈdaalleka in đír Yeriko kulich tiiya ki made, đir đo les ˈdoy.
HEB.11.31	Min sharmúut-, gaalí Ráab yegetallá iiy yeenle ˈdaalleka in gál dhéˈgeká hát naannáká mé guđáan chie. ˈDaa kinaallá ˈdugaka in Ráab gál Waag af đuˈduseká hol ˈgar ma kúfiny.
HEB.11.32	Aaléka, meete éíy taaka yú hí ká geđia? Yáá aadh gas ˈguo-, hí Gédion, Bárag, Sámson, Yéfadha, ˈDáwuˈd, ubaa Sámuel tá gál Waag hí ˈdeem ká shigicheká hélle hí ka geeyoká mán. 
HEB.11.33	Gálallá iiy yeenle ˈdaalleka in kansimano ká adhdhe, gaal hát ˈduwantiká gálaat he ki mumure. Gaal hé Waag hí af iđicheká hé úba arge. Gaal hé lúa af eiy ˈdeeny ká ridhdhe. 
HEB.11.34	Gaal hé úba ˈjiet bólo kulle ali koy, hé fado af kar gaa ˈdane. Gáál đalimle hé Waag hí hol gaa layye, gaal fargogoy, oossom úba far ˈdú gogoy, kidh yuoyle arie. 
HEB.11.35	ˈDég ˈdaa iiy yeenleka, gállé kufeká hé Waag hí luolnoyche, Waag hí hol ˈdú niiyye.
HEB.11.35	Tá gáál ˈbaal hé gaalí manyjasie, gaalí yegies. Mé furit gaalí gáál mé fufuro-, gaal Waag el af gaa tataanká hé gaalí điidhe, giri gaal luolmit ˈdúwa-, biiyoká higiloká. 
HEB.11.36	Gáál ˈbáál hé gaalí chaachare, gaalí tune, gon hí fuufuate. Gáál ˈbáál hé gaalí nyarugano ki ˈdane, gaalí ˈbíl hiiginká fie. 
HEB.11.37	Gáál ˈbáál hé gaalí waar ki yies, gáál ˈbáál hé gaalí eiy nanam ká mumure, gáál ˈbáál hé gaalí fado órofká ki yies. Gaal hé issam aiyiet higite, he ˈdaˈdabe, tá gaalí he il ká aargisie, gaalí maanyjasie. 
HEB.11.38	Gál gál lesalloká ˈdú ˈdúwáállá hé ˈbakasam ubaa gumano gaa gugurme, álká hé ligisham ubaa ˈgodo ki shosholme.
HEB.11.39	Gálallá lulle iiy yeenle ˈdaalleka in Waag hí gál ˈdúwaká chie, tá gaal af giri les ˈdug ˈdú ijeká lés urati-, Waag hí gáál af iđicheká hé ma árginy. 
HEB.11.40	Waag hé muun gáál hé ˈdúwaká kí tawuyye, giri muun ubaa gaal íín Waag gáál hol ˈgar ˈduuwasicho-, lulkúnno ke lés uratiká hol ˈgar higiloká.
HEB.12.1	Aaléka, gál burnay-, Waag iiy yeen ká ˈgie-, hát nyáˈdowka gáál ki madééllá ˈdaalle ˈdugaka, he lullé giri iđiny Waag hí gáál ki feˈdoká gáál gáá momoyóóllá ubaa hé kúnnaa ˈdeđew-, ke ekemeyo-, gáál ki ˈdaˈdananallá kí hayo. Kí mé ki chirsat, kí đuul kúnnaa ke gaa igiro-, ke ma béésenallá beeset. 
HEB.12.2	Máá iiy yeenkúnno mé gáá kodhdhe-, iiy yeenkúnno ˈduuwasuo-, Yíésu lééllá kí taalle in gaa kuokuo. Geer gaa meen ka chiimet-, muí onnoy kinaallá ˈdaalle ˈdugaka in mu ˈgór đarám yaalká kúfáchle gaa nadhe, manyjany il hí argiyyeká ubaa eesheny gaalí egesheyká ma đíin. Mú kúfáchlé kinaallá el ˈdaal in mu kara guchi-, Waaˈgietká ˈdaa naaniet yíéđie. 
HEB.12.3	Máá kúnnaa gál ađaabano ˈgieká hí eeshey-, hí he ki ekeyká hát hé ˈdeew kinaal ma đíin-, he gaa nadheká taawúa, mé ka ˈgáa, giri hí gúóf ma ˈdaabiny-, hí ma giinanyká.
HEB.12.4	Har káána gál ađaabano ubaa nyuogim hílléká hí maanyjasuoka, laatééllá it fás hí gaa okodicheká mán. 
HEB.12.5	Góf it um Waaˈgiet Waag hí gogofsichééllá inno hí ká bađay? Góf giri kieye,
HEB.12.5	Inychú, af giri Máá Guđo Waag ˈgúllé atím ˈgayyóóllá
HEB.12.5	ko tutunnoká, ˈgúl kinaallá ha hé ˈdúúw mánká
HEB.12.5	ka dhaˈgáminy. Héétí mu ko a tatuoka, ha ginnâny.
HEB.12.6	Hééllá he ˈdaa giri Máá Guđoká gál he giel-,
HEB.12.6	umle hoteká tutuno-, a tatuoká,
HEB.12.6	yieká.
HEB.12.7	ˈGúl Waag hí tutunóóllá, he hát mú umléká muí ká dhaˈgama. Iny máre ˈjaalle hí ma tutuniny? 
HEB.12.8	Waag hát umle tutunno-, af tatiyyóóllá hí af ma tiinyka, af kinaalka it mú umle muuniny, itín hí um éíy. 
HEB.12.9	Muun lulkúnno af giri ke ká guguđandheká hé idhaam lésalláka gáál af tatieká ke ˈgie. Atim kinaallá ˈdaalle ˈdugaka in ke idhaamkúnno giel, gáál ke gál ˈdúwaká ká dhaˈgama. Aaléka, ˈdaab máre ke ˈJaa kúnnaa uratiká met gaa kekeme, ke mú luolmít gaa aargira? 
HEB.12.10	Idhaamkúnno bár gáá gaaw-, múún gáál af gaa tatieká, gaal hát he taawueká in gáál af ki tatie. Tá Waag íín hé gáál ki midhabká ˈdaalle ˈdugaka in gáál af tatiyya, giri hát íín saas mánnallá muun ke gálle yegetká. 
HEB.12.11	Atim giri gon hí gáál gaa boloonká hé gáál ger ma gaa memesiny. Tá atim kinaal héllé hí yé gáá ˈdeˈdeenká he naanná, giri gál atim kinaallá he gaa onodheká iđiny ˈdúwa-, Waaˈgietká gaa yíéđianká.
HEB.12.12	Aaléka, gil kíchia hí gáá okoˈdééllá ubaa kurram kíchia đuurayyallá fargogonoyyíe. 
HEB.12.13	ˈGierim hí gaa seseenneká hí ˈgierim lođuđaataká onnow, giri ˈgas kíchia hélchóóllá ma ˈdeđenen-, farguogowká.
HEB.12.14	Itín gálaat lulle hol naanná ki yíéđinyle ˈdú laađamíe. Héétí iđiny ˈdúwa-, Waag hí ki feˈdeká ˈdú laađamíe. Har máádhat iđiny ˈdúwa-, Waaˈgiet kinaal manítaka, hé Máá Guđo Waag ma aargiriny. 
HEB.12.15	Tagkícho ˈdée! Máádhat hai Waag el af gaa táminy, ˈdúˈjím Waaˈgiet ˈdábiny. Hurtkícho hai ˈgór heđeʼ-, gáál shalal fafuo-, gál burnayká ˈdeđeneyoká hí gáá ˈdíiny. 
HEB.12.16	Máádhat hai hol buraa gaa seséminy. Héétí hai máá hát Ésawka Waag el ma gaa igirinyká onnôny. Ésáwallá he máá guchlé inyi erká haam kóony hí tikiˈdeká hidhdheká. 
HEB.12.17	Hát káána hí ógallá, hé kinaal el ˈdaal Ésaw hát he fedeká, ˈjaalle ˈdú ˈguunuminy urgúaka baabá hí inylé guđoká ˈdú ˈgunnuanká hí ˈdú ˈgunnuanká he fede. Har úba Ésaw buoy-, gil efe-, ˈdú ˈguunuminy kinaal aargireká fedeka, hé ˈdú ˈguunuminy kinaal ma árginy. Hé kinaallá he ˈdaa giri mu guchlé iny guđoká marte-, hát níínní geđi hol ka naasatká mánká.
HEB.12.18	It gúm ke đig yeget-, ˈjiet hí gaa boloonno-, álle gaa ongʼoˈde-, nyáˈdow chúgká ˈgayyo-, waanim guguđoká hí gaa ˈdaraanká ma ˈdú gáá chímen. 
HEB.12.19	It ál faˈd shímle ubaa ˈdéé hót hí yé gáá ˈdeˈdeennoká ma ˈdú gáá chímen. Af giri gál Yisirayel Waag ˈdeenyle Gúm Sanai yé gáá ˈdeˈdemeká maaleká, gáál sierm hí faanne, gaal Móshe gil ki efe, giri Waag geđi gáál ma ká geđinyká. 
HEB.12.20	Hemurit Waag hí gáál ki muˈde-, kieye, har máádhat yíekaʼ, any yíekaʼ gúm đig yieka, đo gaalí waar ki tuno, gaalí yies,
HEB.12.21	ˈDaa giri gúm yaalmitlééllá gáál sierm fafiyyeká in Móshe kieye, Yáá tág sierm ye faanne, fađane, yie.
HEB.12.22	Gúm kinaal afleka, it aalé Gúm Siyon álle Waag ali iđóóllá ˈjienlé Yerusalem urietallá hí gaa ˈgíéllá ˈdú gáá chimie. It gál ˈgasso-, urru-, Waaˈgiet-, giri shíí shíí-, nyésébíchle ger hí gaa meedheká úba ˈdú gáá chimie. 
HEB.12.23	It Waag gállé guch um erká aargiro-, meetle Waag hí úr gaa veeˈdeká hol ˈdú faanne. It Waag gálaat lulle hol eiy gaa nanniyyo-, ubaa sidham gál Waag hí ˈduwayche-, ur Waaˈgiet hileká ˈdú gáá chimie. 
HEB.12.24	It he hol af iđiny kaanáállá máállé múún ubaa Waag gáál hol higilsuo-, Yíésu lééllá ubaa mú fáslé muí gáál ki ˈdaraanká úba ˈdú gáá chimie. Yíésu fásle rúbách he hogodhóóllá hé hala fás Abel hí hogodhóóllá ˈdú ˈdúwa.
HEB.12.25	Hol ˈdeeˈdemíe. Haí Waag ˈdéé hogotóóllá af đíiny. Gaal af giri máá hí Waag ˈdeenyle lésallá gaa shigieká af điidheká hé he il hí argiyye. Tá muun har ke Waag úr ˈdéé gáá hogoto-, gáál geđichóóllá ke el af gaa tameka, af kinaalka he ˈdaab máre il hí gáál aargiˈda? 
HEB.12.26	Af giri Waag Gúm Sanai ˈdéé gáá hogoteká les motiyye. Tá káána mu hé gáál ˈdéé af iđie, kieye, Yáá aalé geđi les tákámle ma muotisiny, úr úba ha yú muotisia,
HEB.12.27	ˈDéé hót giri kieye, Aalé geđi, chíéllá, hélle kieye, he met lullé Waag hí ká kuonnééllá Waag haí muotosicha, ali haí gaa egeyye, giri hé biiyo-, ma motominyká tákámle ka ˈgiisatká.
HEB.12.28	Aaléka, ˈdaa giri muun ke guch biiyo-, ma motominyká higiloká, kí Waag gielmít hol ˈdú naanuo, hát mú kian ubaa mú ˈduuwle ónyiká kí mú hújíchle naanuo. 
HEB.12.29	Hééllá he ˈdaa giri Waagkúnno he hát ˈjiet he af ki shugunatoká.
HEB.13.1	Hát gál hol ki đalidhekáka hol ka geelnée. 
HEB.13.2	Dheeg hí mé guđáan chegetoká haí điđídhminy. Gál urru-, ˈgasso-, Waaˈgietká hé bárká hát dheegka ká yiimie-, gál hí mé guđáan yegieká, hát gaal he gál ˈgasso-, urru-, Waaˈgietallá hé moonnoy. 
HEB.13.3	Gál hiigin gaa ijoká táb ˈduoˈdodhíe, ˈdú reerebée. Gáál hiiginle hát hiiginkícho ka eedhdhíe. Héétí gáál manyjanylé gaalí maanyjasúóllá hát manyjanykícho ka eedhdhíe. 
HEB.13.4	Gálaat lulle hí hol shuunan ˈduuwle onnow, gál hol shuunneká hai hol ˈdú burúminy. Gál herginy ađááb ˈgayyoká gaa seseenká ubaa gál hol buruanká Waag ˈdéé haí ki iđimicha. 
HEB.13.5	Haí gál kamúr ˈgar aayaˈgoká onnôny, hé hí ˈgayyoká hí gaa ˈduo. Waag kieye,
HEB.13.5	Yáá gon hí ma haađiny,
HEB.13.5	yáá hát níínní hí hayoká mán,
HEB.13.5	he chie.
HEB.13.6	Hát ke hééllá ˈduuwle ógká in ki kieye,
HEB.13.6	Máá Guđo Waag he Máá chia ye ˈdú ˈjeˈjeenká,
HEB.13.6	yáá hé níínní ye sierm fafuoká mán.
HEB.13.6	Máádhat meete ye ki ekemeye?
HEB.13.6	ke yegedhe.
HEB.13.7	Gál hí met ki ˈgie-, hí ˈdeeny Waaˈgiet oonisúóllá táb ˈduoˈdodhíe. Gaal húgúmlé he ki ijoká héllé midhab hí yé gáá ˈdeˈdeená mé ka gáa. Gaal iiy yeenlé Waag ka ˈguoká úba ennée.
HEB.13.8	Yiesu Kirísto hé hol ma gaa sorominy. Mu he máá tikiˈde gefere-, ubaa kulichallo-, tá biiyoká. 
HEB.13.9	Ha he onisiny met hí hol ká eiyye-, ˈdeeny ˈdúwa-, hí onotééllá gaa taakaká hí láan. Gerkícho ˈdúˈjím Waaˈgiet hí fargoogonoychoka kalat. Nyatalaam ˈdaa ˈguomietáka gálaat hí hol af tág ki koyallá gíl sug ki hayyíe. Nyatalaam hatallóóllá gál hí el gaa veereká hé ál níínní yé ˈdú ˈdieká mán.
HEB.13.10	Muun hé ke kúb-, gál ˈBíl ˈbaaro Waaˈgietká hujich gaa nannuoká hí fargogintle mán-, hí he ˈdug ma gaa kokonyká ˈguo. 
HEB.13.11	Máá méte suoryoká wár tikiˈdeká af tikiˈde fás aanyiet ˈdaa ađaabano ubaa nyuogim gálaatáka Al Súm ˈDúwa-, Kiatoká ˈdú egedhe. Aany kinaallá é sugo gaalí ˈjiet ki verene. 
HEB.13.12	Hát tikiˈde kinaallá in Yíésu úba é sug he il hí gaa argiyye, kufe, giri fásle ˈdaalleka gálaat ađaabano ubaa nyuogim gaa dhidhiroká. 
HEB.13.13	Aaléka, kí mú é sug ˈdú siet, eesheny muí arge kinaal úba il hí gáál argiyyo. 
HEB.13.14	Lésalláka hé ke ˈjien bííyyoká ka mán, muun ˈjien geđ igiroká ki met egese.
HEB.13.15	Aaléka, Yíésu ˈdaalle ˈdugaka, meeny ke Waag memeyoká hí hé shiicho ke taalle Waag shiguoká yeet. Muuni ke kieye, Muun Yíésu ke el gaa igira, ke yegetallá, meeny ke Waag memeyo kinaallá hí hé agerkúnno yé gáá ˈdeˈdeenká yeet. 
HEB.13.16	Hé midhabká hí hol ki ekemeychoká ekenyle haí hâny. He ekeny hatallóóllá he hé shiicho-, ke Waag shiguo-, Waag geer gaa memesuoká.
HEB.13.17	Gál hí met ki ˈgíéllá he gál sidhamkícho ˈdaalle ˈdugaka hí ˈdeˈdeen-, aadh ˈdaatika hújích lééllá ˈdeenyle Waag met gaa hogodhoká. Gáál met gaa keekemíe, gáál atimle el gaa veerée, giri gaal hújích lééllá nannuo-, gaal ma giinany-, gáál ger hí gaa memeetká. Har itín hí gáál ger gaa ˈdeeneycheka, hé kinaallá hé hí ma ki midhanany. 
HEB.13.18	Nyí Waag kí viivitíe. Nyiin hát hé ˈdúwaká nyí ekemeychoká nyáá nyí óg. He lulle hát ˈduwantiká nyí gaa iđaká nyí feˈde. 
HEB.13.19	Hé yú hí súm net ˈdú gagadhoká he itín hí ye Waag kí vivisat-, giri yú hí ál ˈjob hol ˈdú gáá nannaatká.
HEB.13.20+HEB.13.21	Aaléka, Waag Máá kúnnaa Guđo-, ˈdúwa-, wála ˈdeˈdeen-, Yíésu lé-, ˈdaa fásleka he hol af iđiny biiyóóllá ˈduwayallá uushich yé gáá ˈdeeyche. Waag ííni naanná ˈgayyóóllá hí he lullé ˈduuˈdúwaká gerkícho fiiyyo, giri hé midhab muí itín gaa fedoká hí ekemeychoká. Waag hí ˈdaa Yiesu Kiristoka gerkúnno hujich gaa naanniyyo, hí muun gál mú geer gaa memesuoká hoycho. Aaléka, kí Yiesu Kirístóóllá taalle bííyyo meemeyo. Iiy-hí, he hí hát kinaallá yeet.
HEB.13.22	Nyaaramchú, ˈdéé hót chia gáá gaaw-, yú hí ˈdu gáá veere-, yú hí ki gogofsúóllá ger midhabká ki eedhdhíe. 
HEB.13.23	Onnóo, nyár kúnnaa Tímote hé gaalí ká fure. Tá mu har ál ˈjob gáá ˈjieka, mú hollo nyí hol ká egeete, afo ke hí kí ˈdeeme. 
HEB.13.24	Gál kíchia hí met ki ˈgíéllá ubaa gál Waaˈgiet al kinaalloká lulle ye naa kí yeedhíe. Gál Talyanallá hé hí naa ká yie. 
HEB.13.25	Lulkícho Waag hí ˈdú ˈjeeˈjeen.
JAS.1.1	Yú he Yákob, Waag ubaa Máá Guđo Yiesu Kirísto gédéchlé. Warˈgatééllá it é meet tomon a naama-,
JAS.1.2	Nyaaramchú, manyjasiny ubaa ayaˈginy met hí hol ká eiyyeká il hí argiyyeka, ger midhabká ki eedhdhíe, ger hí gaa meet. 
JAS.1.3	Hefano hatallóóllá hí gáá naate-, kor iiy yeenkícho hátle fargogíntaka, hé kinaallá hát mé ki chirsan yé ˈdú ˈdeˈdeennoká it óg. 
JAS.1.4	Aaléka, mé ki chirsankícho hí hújíchle beeset, giri itín hí gaa higirayyo-, hí tagle cheet-, hé hí gaa láká mánká. 
JAS.1.5	Har itín máádhat ˈdaalím ˈdabeka, hí Waag ruogono. Waag hé gíl ma gogonony, máá hí rogononká hé ˈdéé ma ki ˈdaraminy, mú ˈdaalím hai shigicha. 
JAS.1.6	Máá Waag rogononká íín hai Waag ki nannáan, mu hí iiy yeen ˈguo. Máá Waag ki nannaatká hát bárán waanich hí hol gaa sisidho-, mé lođuđugul he ki ˈdaraanká mánká. 
JAS.1.7	Máá yaalmit kinaallá ˈguoká hát Máá Guđoká he ma gaa aargirinyká hí onnow. 
JAS.1.8	Máá kinaallá he máá geer hí naama-, he lullé ekemeyoká ger totom gaa ˈgiˈgisatká.
JAS.1.9	Nyár kúnnaa he hí gáá gaawká hí yaalmitlé ˈdúwa-, Kiristoká gaa geyyuo. 
JAS.1.10	Máá kúnnaa he hí guđoká héllé guđo ˈguoká hát ˈdúúw mánká hí kimisat, tá hí gaa geyyuo. Máá kamúrutká hát kállány heefurmuoká. 
JAS.1.11	Hát tikiˈde aadh ká ˈjeˈjeen-, kulkul ˈguor kállánylé ˈdabaanká guogosuo-, okoˈdmúóllá, in máá kamúrutká hátlé giri héllé kinaal gaa seseenká in úba el me hí ˈgiidha.
JAS.1.12	Máá hé héf ˈguo-, farguogoká ˈdaalleka mé ki chirsatká hé Waag hí ˈdú ˈguunuanne. ˈDaa giri mu héél mé ki chirte-, yíé gaa ˈdieká, mú luolmit biiyo-, Waag gál hí gielká hí af iđicheká Waag haí shigicha. 
JAS.1.13	Har máádhat hé mákárta-, ˈdeewká hí ladhdheka, hai kieye, Waago ye hé ˈdeew kinaallá mé ki kokoyyo, yéen, ˈdaa giri Waag hé ˈdeew-, hí lalaatká mánká. Waag íín úba hé máá níínní af ˈdú nannasat-, hé ˈdeewká mé ki kokoyyoká mán. 
JAS.1.14	Máádhat íín he feditlé gaa nyakaridheká hí heergisata, hí lalaata. 
JAS.1.15	He feditééllá in seenne, he ekeny ˈdeewká ˈdaalla. Tá he ekeny ˈdeewká máádhat ˈgaaˈgaateka, đo kúfach hai ˈdalle.
JAS.1.16	Nyaaram chia yú gielallo, haí hol nyimísan. 
JAS.1.17	He lullé shiicho-, gaa ˈdabaan-, midhabká úrro he yé gáá ˈdeˈdeme. Hé shiichóóllá Waag úr édhúmle ká kuonneká he yé gáá ˈdie. Waag hé hát gaach hol gaa mamaˈdóóllá hol ma gaa mamadiny. 
JAS.1.18	Waag hát muun gáál ki feˈdeká in ˈdeeny ˈdúwáállá gáál ˈdalmaat kaanaká gáá shiiche, giri múún he lullé muí les ká koyká ki saanollé erká yegetká.
JAS.1.19	Nyaaram chia yú gielallo, ˈdeenyééllá mé ka ˈgáa: Máádhat hí gálaat af nee kuokuo, hátlé ˈdéé ma húógonká hí erkob kasso, hí nog siet, hai ál ˈjob gáá iiđídhminy. 
JAS.1.20	Idho máádhat hé luolmit saas mán-, Waag hí feˈdoká yé ma ˈdú ˈdeˈdeminy. 
JAS.1.21	Aaléka, yaalmisano gaa nyakaridheká ubaa ađaabano biiy lulle gaa iđóóllá hol ka ridhdhíe, ˈdeeny Waag hí ger fiiyyééllá hodhin midhabká ki eedhdhíe. ˈDeeny kinaallá in sidhamkícho riima. 
JAS.1.22	Haí hol nyimísan, hí hállééllá ˈdéé taalle tákámle nee kokôny, ˈdee héllé hogodhoká eekemeyyíe. 
JAS.1.23	Máá taalle ˈdeeny Waaˈgietallá nee kokuo-, kor ˈdee hátlé yieká he ma gaa ekemenyká, máá kinaallá hát máá innumle síbil ki dhaay-, 
JAS.1.24	kor sedheka, yaalmitlé yielká tíkíˈdé kinaal hí gaa baađayyoká. 
JAS.1.25	Tá máá ˈdeeny Waaˈgiet-, ˈdúwa-, gáál mé fufuróóllá súm hát ˈdabaanká taalle eiy nannasat-, tá hé maaleká hí in ma ká baađany-, el gaa igiroká, héllé ekemeyoká Waag haí ˈdú ˈgunnuanna.
JAS.1.26	Máádhat har hol máá ˈgíérích Waaˈgiet gaa igiroká ká dhaay-, kor hol ére mé ma dhaˈgaminyka, hollo hol nyiimita, mu ˈgíéríchlé Waaˈgiet gaa igiro kinaallá hé ˈdúúw mán. 
JAS.1.27	ˈGíérích ˈdúwa-, Waaˈgiet-, saas mán-, ˈJaa kúnnaa Waag hí fedoká hééllá: um híyeská ubaa ˈdeg híyeská héllé hí ki ˈgierˈgereká ke ˈdú chichirat-, ubaa yaalmit lesallo-, gaa nyakaridheká ke hol gáá faaganayoká.
JAS.2.1	Nyaaramchú, it Máá kúnnaa Guđo ˈdúwa-, Yiesu Kirísto iiy chíéllá haí gál kaamúreká ˈdú ˈdííníminy. 
JAS.2.2	Hát káána máá itínka, kamúrut-, đafaraam ˈdabaanká fadhdhe-, hórkí gíl ká ˈguoká ˈdiiyiminykícho ká yimie-, tá ál tikiˈde kinaal máá he mán-, sharim ka hiteká úba ál kinaal ká yimieka, 
JAS.2.3	itín máá đafaraam hí ˈdabaan kinaal hí argiyyeka, káde, kara midhaballá ˈdú yíéđigo hí cheedhe. Tá máá giri he mánká íín áltí ki ˈdé, hí ma cheenka, nyí ˈgas met gáá yíéđigo hí cheedhe. 
JAS.2.4	Itínka, hééllá hé gál kaamúreká ˈdú ˈdíínínyle muunîny? Hééllá hí ekeycheka, af kinaalka ar tawuny ˈdeewká ˈgayyoká hí chie.
JAS.2.5	Nyaaram chia yú gielallo, hééllá nee kóo. Gál lésalláka, gálaat hí gál he maamanká ka dhaˈgasanká hé Waag hí ma wááran, hí kamur iiy yeenká ma shíiny? Mu hé úba gáál ma wááran, giri Guch Waaˈgiet gál mú gielká muí af iđieká úba aargiroká? 
JAS.2.6	Aaléka, it gál he maamanká eesheyche. Gál kaamúrééllá íín hé gál hí he ki nannasat-, hí gál hí ˈdeem ki iđimuoká met egewká muunîny? 
JAS.2.7	Gál meeny ˈdúwa-, máálle ˈdaalle hí ki ˈgiiyyáállá fiichiloká hé gaal íín muunîny?
JAS.2.8	Har hemurit súm guđo-, Warˈgat Waaˈgiet geer gaa iđo-, giri kieye, Máá olkú hát kúún hol gielallá úba géélneb,
JAS.2.9	Tá har hí gálaat hol eiy gaa nanniyyaka, af kinaalka hé ˈdeewká hí ekeyche. Hemurít hé úba hí hé kinaallá ˈdú ˈdeensete. 
JAS.2.10	Máá hemuumurít lulle hát ˈdabaanká el gaa igiro-, kor hemurít tikiˈd ˈdeeneyoká, hemuumurít lullé he ˈdeeney. 
JAS.2.11	Máá kieye, Haí hol burúminy, yieká in úba kieye, Ha máádhat chíésiny, yie.
JAS.2.12	Hé hí hogotoká ubaa hé hí ekemeychoká ˈdeemle hát hemuumurit gáál mé fufuˈdoká hí ki iđimichoká onnóo. 
JAS.2.13	Máá geer guuralle gálaat ma aargisinyká, kúlích ˈdéé ki iđinyká hé Waag hí geer guurá ma aargisiny. Geer guurá hé ˈdéé ki iđiny far ˈdú gogiyyo.
JAS.2.14	Nyaaramchú, hééllá háteeye midhab? Máádhat kieye, Yú yáá iiy yeen ˈguo, yeget-, kor máá kinaal he ekeny manítaka, iiy yeen kinaallá hé mú bíísíchô? 
JAS.2.15	Hát káána nyárkúnno, muuninyka, nyaarkúnno tikiˈd, geleem ubaa ˈguom aadh lulle kokuoká maníta-, 
JAS.2.16	kor itín mú tikiˈd mú geey-, kieye, Waag ki sí, ˈdéeny hai ko fáminy, hé geere kom, héyyig, mú yie-, kor máá kinaallá hé mú ki ˈgierˈgerneyká hé mú gaa shieká manítaka, hé kinaallá háteeye midhab? 
JAS.2.17	Hát tikiˈdééllá har hí iiy yeen tákámle ˈgayya-, hí he ma gaa ekemenyka, af kinaalka iiy yeenkícho hai kuyye.
JAS.2.18	Tá kálmareka, mú tikiˈd hatallá hai yeedhe, Kúún kó iiy yeen ˈgayyo, yú yáá he ekeny ˈguo, hai yeedhe. Ebá iiy yeen kua hé gaa ekemeycho-, mánnallá ye ka argísish, tá yú íín hé chia ekemeyoká iiy yeenchú hai ko aargisicha. 
JAS.2.19	Kuun Waag hát tikiˈdeká kó iiy chie. Kúbu! Hé kinaallá úba hé aryáán hí óg, aryáán hí gaa faađanan. 
JAS.2.20	Kó đeechal, iiy yeen hé gaa ekemeycho mán kinaal hát ˈbakatéél in ha ko ká aargisía?
JAS.2.21	Af giri eshi eshim kúnnaa Abirááyam Waag af ma đíin-, inylé Yísak kúb ˈdú iifie-, onnônyka íny suor hođieká,
JAS.2.22	Mú iiy yeenle ubaa hé muí ekeyká hát hol hujich ˈgar nie-, mú iiy yeenle hé muí ekeyká hí ˈduwayká, kó argiyyê? 
JAS.2.23	Héél ˈdugaka in Warˈgat Waaˈgiet ˈdeenylé hote-, giri kieye, Abirááyam ˈdeeny Waaˈgiet iiy yie, tá mú iiy yeenlé kinaallá ˈdugaka in Waag mú máá ˈdúwaká chie,
JAS.2.24	Aalé máádhat hát iiy yeenle tákámle muuniny, héllé ekemeyoká ˈdugaka, Waag hí máá ˈdúwaká ka dhaˈgasannoká it argiyye.
JAS.2.25	Hát tikiˈdééllá Ráab giri sharmúut onnoyye-, gál dhéˈgeká eete-, gáál shuolsiche-, gáál ˈgíérích éíy taaka niiyyeká, héllé ekeyche kinaallá ˈdugaka hé Waag hí máá ˈdúwaká ma chéen? 
JAS.2.26	Aaléka, gon sidh manítaka hát kuyyeká it óg. Hát tikiˈdééllá iiy yeen hé gaa ekemeychoká manítaka hai kuyye.
JAS.3.1	Nyaaramchú, itín gúch haí gál gálaat he oonisuoká chéen. Múúni ki gálaat he oonisúóllá hát Waag gáál súm ˈdéé ki iđimichoká hé ki óg. 
JAS.3.2	Múún lulkúnno hát burnayká ki he ˈdeđeneye. Máá kálta af ma koˈdosîny-, erelle aadh lulle mé raraatká, he máá súm hiray-, gónle lulle mé ki yaalká. 
JAS.3.3	Farich ke af muul kaay-, sáa yieka, ál ki fedoká ha ki nannaa.
JAS.3.4	Héétí kadís kí yeet, kadiská ˈbaal hé guguđo, wááních fargogoká hí tataa, kor íín yaaw niginiká hí af tataa, ál gál kadís kukuoká hí fedoká met nanniyya. 
JAS.3.5	Gón kúnnoka, ere hé ninniká. Ere ninni-, a geer gaa ijóóllá, in hé burnay-, hol meeny hí gaa iđoká hogodho. Ebá héél dhaayyíe, hóf ninniká in bolomo, tím guđoká ˈdunmaya. 
JAS.3.6	Ere íín úba hát ˈjiete, gón kúnnoka ííni súm hé ˈdeđewká gaa chachadhdha. In máádhat alulle ˈdeđeneye, mú les ˈdú iđinyle ˈjiet gaa verene. Ííni tikiˈdééllá bololle ˈjiet biiyoká yé gáá ˈdie. 
JAS.3.7	He met lullé met hí hol ká burnay-, les yíekaʼ, bás yíekaʼ, gaa ijoká hé úba gálaat hí hođisat, gálaat met gaa kekeen. 
JAS.3.8	Kor ere hé máá níínní hí hođisat-, hí mé chichiratká mán. Ere heđeʼ, hát chár gálaat yegeská, hé ali ki ˈdím muog.
JAS.3.9	Ere ííni ke Máá kúnnaa Guđo Baabá Waag ke ki memeye. Tá úba e gál Waag hí yaalmitle tág ka niiyyeká ke ki waaˈgata. 
JAS.3.10	Af geer tikiˈdééllá in Waag meeny ubaa ki waaˈgasan hí yé gáá ˈdeˈdeme. Nyaaramchú, hé kinaallá hé tagle muuniny. 
JAS.3.11	Haˈd tikiˈdeká hé bíé méká ubaa bíé bírigká hí gáá feféen? Híʼi, hé hí ma gáá fefeminy! 
JAS.3.12	Nyaaramchú, kinnach hé saano salabká hí gáá higissô? Héétí, ˈgór vinna 
JAS.3.13	Itín mááya ˈdaalle, hé burnayká og? Máá kinaallá yaalmitlé midhab ki ijoká ubaa héllé ˈdabaan ekemeyo-, máálle hol ˈdúúw rieká hí gáál ˈdaalimlé kinaallá gáá argisuo. Hol ˈdúúw rím hatallóóllá ˈdaalímmo yé gáá ˈdeˈdeenne. 
JAS.3.14	Tá har hí hinaaf ˈdeewká ubaa he hol ki fedit gálle gálaat ˈdú ˈduuwawká ger ká ˈgayyaka, haí hé kinaallá hol ki memêny. Tá har hí hé kinaallá ekemeycheka, af kinaalka hé ˈdúwaká hí hol gaa layye, hí hé hódhoká hoyche. 
JAS.3.15	ˈDaalim hatallo-, hódhóóllá hé úr ma gáá léen, ˈdaalimééllá he ˈdaalim lesallá. Hé ˈdaalim Waaˈgiet muuniny, he kídhích Waaˈgiet ˈdaalimlé. 
JAS.3.16	Aaléka, ál hí hinááf ubaa he hol ki fedit gálle gálaat ˈdú ˈduuwawká gaa ˈgayyaká ál kinaallá hé hol af ma maalít ubaa he lullé ˈdeđewká hé hí gaa ijo. 
JAS.3.17	ˈDaalim úr yé gáá ˈdeˈdeennoká héllé erká saas mánti, ubaa naanná, tá nog sien, ííni gálaat he ki chiran, ííni met gaa kími, ííni geer guurá ubaa húgúm midhabká, ííni gálaat hol eiy gaa ním mánti, ííni hé leđuđugulleká wuogon. 
JAS.3.18	Gál gálaat naanná hurt ki ijo-, ubaa gálaat naanná hurt gaa sisidhoká, héllé ˈdabaan ekemeyoká hé ˈdúwaká yiem haí gáá ˈdeeme.
JAS.4.1	Hurt kíchiallá oosom ubaa hol ídho meete hí yé ká ˈdeđia? Hé kinaal hé he fedit gónkícho hí ká lalaanal yé ma gáá ˈdeˈdemîny? 
JAS.4.2	Itín hí he feˈde, kor hí he má aargiˈda. Itín hí oos ˈgayya, hí gajált kaata, kor hé hí feˈdeká hí má aargiˈda. Hí hol idhansicha, hí hol tunna, kor hí he má aargiˈda. Hééllá ˈdaa giri hí Waag ma hegesenká in hí ma ki aargiriny. 
JAS.4.3	Hé hí Waag hegesetoká hí ma aargirinyallá he ˈdaa giri hí he yaalmit tagle muuninyká ki hegeseto-, hé onnônyka hí mú gaa aargiˈdoká hí taalle he fedit gónkícho ki nannasatoká.
JAS.4.4	It Waag af gaa taannéel, hé lesalloká geelnetle hát Waag nebítiká it múog? Máá hé lesalloká geelnetká kídhích Waaˈgieto hol hoy. 
JAS.4.5	ˈDéé hót ˈdaa kúnnoka Warˈgat Waaˈgiet gaa iđoká kieye, Sidham muun gáál gaa ijóóllá hé tág gajált ˈguo, chieká, hálééllo hatal chie? 
JAS.4.6	Tá Waag hé tág súm muun gáál ˈdú ˈjeˈjeen. Héél ˈdugaka in Warˈgat Waaˈgiet kieye,
JAS.4.6	Waag hé gál hol memeyoká điđidhan,
JAS.4.6	tá gál hol ˈdúúw ririanká ˈdú ˈjeˈjeen,
JAS.4.6	chie.
JAS.4.7	Aaléká, hol Waag gíl geer gaa káa, kídhích kúnnaa Sátan ká adhdhíe, mu met kar haí gaa ˈdarama. 
JAS.4.8	Waag kí ˈjobondhíe, Waag íín úba haí kí ˈjoobonto. It ađaabano ˈgayyáállo, gil ˈjidhdhíe! It ger hí nanamáállo, hol hé ˈdeđewká ka ridhdhíe! 
JAS.4.9	Ger hí gaa ˈdeenet, shiilmitíe, buoyyíe. Kósólkícho hí shiilmisan ki yeet, ger gaa meenkícho hí innum ˈdéént ki cheet. 
JAS.4.10	Waag innumle hol ˈdúúw gaa ría, Waag ˈdúúw haí ká shigicha.
JAS.4.11	Nyaaramchú, haí hol meet ˈdeđenêny. Máá nyárle ˈdeđenset-, muuninyka, mú ˈdéé ki iđimuoká, af kinaalka ííni Waag hemuumuritle ˈdeente, ˈdéé ki iđie. Kúún har hemuumurít ˈdéé ki iđimichoka, af kinaalka kó máá hemuumurít el gaa igiroká muuniny. Kuun he máá hemuumurít ˈdéé ki iđimuoká chie. 
JAS.4.12	Máá gáál hemuumurít ká shie-, gáál ˈdéé ki iđimuoká tikiˈd tákáma. Máá kinaallá ííni fargogint gáál ki ririanká ubaa fargogint gáál ki beđisatká ˈgaa. Tá kúún mááya, máá olkú ˈdéé ki iđimichóol?
JAS.4.13	Aaléka, nee kóo, it halúg hí kieye, Kúlíchal yíekaʼ, beríka yíekaʼ, ˈjien mákártaká ki seeme, ki war tikiˈd gaa yíéđima, ki shokodaam gaa mamadia, ki birm aargira, hí chegetal! 
JAS.4.14	It hé berikaká muog. Iđinykícho hát meete ki yeedhe? Iđinykícho he hát nés les ˈdaraan-, đo ál ˈjob mán gaa yegetká. 
JAS.4.15	Itín, onnônyka, hééllá hí hogoto, Har Waag hí feˈdoka, les ˈdug ha ke ˈdú yíéđima, héél ubaa héétí ha ke nannaa, hí cheedhe. 
JAS.4.16	Kor itín káána, hollo hí hol memeyche, gál ˈdúwaká hí hol ká dhaˈgasanna. Tá hol meeny lullé hat kinaallóóllá hé tág ˈdeew. 
JAS.4.17	Aaléka, máá hé ˈdabaanká ekemeyoká óg-, kor he ma ekemenyká, máá kinaallá ađáábo he ˈgaa.
JAS.5.1	Aaléka, it kaamúréel, ˈdaa giri hé farguogo-, ˈdeđewká hí kí ˈdeenká buoyyíe, koˈdam ˈdaaˈdía. 
JAS.5.2	Kamur kíchiallá hé moˈdoyye, geleemkícho hé tabaˈd hí koey. 
JAS.5.3	Hórkíkícho ubaa birmkícho hé kosoyye. Kósle he ˈdúúw ˈdú ˈdímkícho, héétí hát ˈjietka, gón kíchia kokoo. Bííy barallo-, káána-, el met hí ˈgiˈgidhóóllá kamurkícho it guorchaam ki chie. 
JAS.5.4	Bá dhaayyíe, it gál hí ˈguom kí mureká símísle hol ma ˈdú níiny, símís kinaallá hí ki bebime. Gál ˈguomkícho mureká buonyle hé Máá Guđo-, fargogínt lulle ˈguoká nétle hí maalle. 
JAS.5.5	Iđiny kíchia lesalloká kamurle itle tákám kíchia hí ká kokonye, hí ki geyyeenne. Tá kúlích Waag hí gálaat ˈdéé ki iđimichoká bá ka ˈjobónte! Kor itín hí hát wala gegie-, meeny ˈgalan ˈguoká chíe! 
JAS.5.6	It gál hé konf ká ˈgie-, mán-, hí met il ma gaa ˈgíinyká ˈdeensete, hí ˈdeem ki iiđimiche, hí chiegies.
JAS.5.7	Aaléka, nyaaramchú, hol táa, ˈjíig Máá Guđoká hí ká ˈjie. Ebá máá les fafuoká hát ˈguomle met egeso-, tá hol tatuo-, ír mísáchle met egesoká dhaayyíe. 
JAS.5.8	Máá Guđoká ˈjímle hé ká ˈjobondhe. Itín úba hol táa, iiy yeenkícho tág chiˈdíe. 
JAS.5.9	Nyaaramchú, horróo! Máá gálaat ˈdéé ki iđimuoká ˈbíl af yaal. Haí hol shalal fafîny, Waag hí ˈdéé ki iđîny.
JAS.5.10	Nyaaramchú, ebá gál Máá Guđo Waag hí ˈdeem ka shigie-, gálaat ki ˈdiiyimeká hát manyjasiny il hí aargiˈde-, tá hol gaa tatieká, táb ˈdodhdhíe. 
JAS.5.11	Bá dhaayyíe, gál af ˈginnime-, mé ki chichirte-, ma giníminyká gál Waag hí ˈdú ˈguunnuanneká ke yegie. Yôb hát af ˈginnimeká ití maalle, tá Máá Guđoká waaséél hát mú naannasieká it óg. Máá Guđoká hé geer ka shâw ubaa geer ka guurá ˈguo.
JAS.5.12	Aalé káánaka, hé ˈdúwa-, yú hí geđuoká hééllá: Haí úr ubaa les ˈdoˈdóon, muuninyka, hí hé mákártaká ˈdoˈdóon. Iiy-hí kícho, hí iiy-hí onnoyyo, híʼi kícho, hí híʼi onnoyyo, giri itín Waag hí ma ˈdeđensenká.
JAS.5.13	Itín mááya hé ˈdeđewká il hí aargiˈde? Máá he il hí aargiˈdeká hí Waag viivisat. Itín mááya geer hí gaa meedhe? Máá geer hí gaa meedheká hí arram gaalí Waag ki memeyoká ˈdaaraan. 
JAS.5.14	Itín mááya kúllaʼ? Máá kúllaká hí karu Kiristoká vie, mú gaalí Waag ki visat, gaalí ˈdaa Máá Guđoká meenyle salab ki lio. 
JAS.5.15	Gáál Waag visanlé iiy yeen ˈgayyoká máá kúllaká hai rianna. Máá Guđoká máá kúllaká les hai gaa egee, har mu he ađááb hileka, mú ađááb hai gaa egee. 
JAS.5.16	Aaléka, hé kíchia ˈdeđewká fayamle hol shía, tá hol Waag ki viivitíe, Waag hí bisicho. Máá Waag hát feˈdoká el gaa igiroká Waag visanle hé fargogínt ˈgayyo, hujich hai nanniyya. 
JAS.5.17	Elíya he máádhát, hát muunííllá. Mu héle les ˈdú ijeká Waag geerle lulle ki vite, Ir hai túniny, yie. Ir đo hé warram seđ tá ˈguiyam le ma gaa túniny. 
JAS.5.18	Aaléka, mu geđi Waag vite, Waag ír ruogone, Waag đo ír ká hayche, les geđi mite.
JAS.5.19	Nyaaramchú, itín mú tikiˈd ˈgíérích ˈdúwáállá af gaa tamme-, tá máádhat hí af ká tieka, 
JAS.5.20	hééllá mé ki eedhdhíe: Máá mú ˈgíérích ˈdúwáállá hol ˈdu gáá nannúóllá, mú kúfacho ká riridhdha, tá mú héllé ˈdeđew-, met hí hol ká burnayká ˈdeensenle mú Waag haí gaa egeyye.
1PE.1.1	Yú he Bétiro, máá ali gaa kaany-, Yiesu Kiristoká. Warˈgatééllá it Waag hí waarate-, hí lésallá ma lileny-,
1PE.1.2	ˈJaa kúnnaa Waag kíssóótí hé hí kasle ká ˈgie, in hí waaˈde. Mu hí Hím Naasanle taak ki kodhdhe, giri itín hí Yiesu Kirísto met gaa kekeenno-, hí fás Kiristo gim nannaatoká. Waag hí taalle ˈdú ˈjeeˈjeen, hí naanna guđoká shiigicho.
1PE.1.3	Máá kúnnaa guđo Yiesu Kirísto ˈjaallé Waag gaalí meeyo. Mú geer guurallé guđoká ˈdaalleka, mu hé muun gáál ˈdalmaat kaanaká ká shie. ˈDaa giri Yiesu Kirísto uushich yé gáá ˈdieká, in káána hát ke luolmit biiyoká ˈguoká ke og. 
1PE.1.4	Héétí kamur ˈdúwa-, ma viinan-, ubaa ma ˈdeđenen-, el met hí ma ˈgiˈginká ha ke aargira. Kamur kinaallá hé Waag hí itín úratí ali kí iđiche. 
1PE.1.5	Rubach ˈdaab kúlíchlé biiy el ˈdaˈdká ali ma kí ˈdíinyká, iiy yeenkícho ˈdaalle ˈdugaka, fargogint Waaˈgiet hé hí in gaa taal. Rúbách kinaallá kúlíchle ali kí ˈdiiyyeka, Waag yíé haí ká ˈdeđicha.
1PE.1.6	ˈDaa kinaallá ˈdugaka in ger hí gaa meedhe, har úba káána ˈdaabal hí manyjasiny met hí hol ká burnayyeká hí ger ˈdéént gaa aargiˈdoka. 
1PE.1.7	Hát hórkí ˈjiet hí ˈgeesicheka ˈdúúwáálláka, manyjany kíchiallá iiy yeenkícho hai ˈduuwasicha. Hórkí íín el met haí ˈgiidha, tá iiy yeen kíchia-, hórkí ˈdú ˈdúwáállá íín hé el met hí ma ˈgiˈgin. Tá af giri Yiesu Kirísto hol ká nannaat-, Waag hí ká eedhesichoká itín meeny ubaa ˈdúúw haí aargiˈda.
1PE.1.8	It mú ma árginy, kor it mú giel. Har káána úba hí mú ma arginyka, it hí mú hát ger gaa meenká iiy chie. Geer gaa meen hí ˈgayyáállá ˈduuwle hé ˈdéé hót hí hogotoká a yíé ˈdiiyye. 
1PE.1.9	Héétí iiy yeen kíchiallá hélle it aargiˈda. Iiy yeenkícho héllé kinaallá he rúbách sidhamkícho.
1PE.1.10	Gál Waag hí ˈdeem ka shigicheká hé rúbáchallá hát hí aargiˈdoká ˈdeemle ˈdiiyime. Gaal hé tág ˈdúˈjímallá ˈdeemle Warˈgat Waaˈgiet gaa ˈgeˈgedhe, eiy naasanle ki laađame. 
1PE.1.11	Hé gaalí eiy naasanle fedeká he manyjasiny Kiristo yaalmisanolle ubaa manyjasinyle aleđuđugullé, tá hé ˈdúwa-, burnay-, midhab-, manyjasiny kinaal el gaa igiroká eiy naasanlé. Hím Naasan Kiristo gál kinaallá gaa iđeká hé gáál kíssóótí ˈdeem manyjasiny ubaa hé ˈdúwa kinaal geeyche. 
1PE.1.12	Gaal fayamééllá ˈdiiyimeká Waag hé hát gaal hol hujich ma ki nannîny-, itín hí hujich kí nannieká hé gáál argisiche. Gál káána hí fayam tikiˈdééllá ki ˈdiiyimééllá hé Hím Naasan Waaˈgiet úr yé gáá ˈdiiyyeká fargogintle hí ki ˈdiiyime. Waag gállé ˈgasso-, urruká úba hééllá hol eiy gaa nannasatká hé tág fedo.
1PE.1.13	Aaléka, hol táa, kaskícho tág kodhdhíe. Af giri Yiesu Kirísto ká ˈjeenká mu ˈdúˈjím Waaˈgiet haí ˈdu gáá siidha. ˈDúˈjím hí met egetééllá, hát ˈdabaanká mé ka ˈgáa. 
1PE.1.14	Aaléka, ˈdaa giri hí um Waag af ˈduwasuoká chieká, balt af giri hí Waag moonnoyyeká hí ˈgayyeká haí geđi hol ˈdú náan. 
1PE.1.15	ˈDaa giri máá hí ka vieká saas mánká, itín úba hé hí ekemeychoká lulle saasle ˈdabáa. 
1PE.1.16	Hééllá hé Warˈgat Waaˈgiet hí hote-, giri Waag kieye, Hát yú saas mánnallá, itín úba saas ˈdabáa, chieká.
1PE.1.17	ˈJaa kúnnaa úr ijo-, hí vivisatáállá hát máá níínní ˈdú ˈdíínian-, mánká it óg. Mu he lullé gálaat hí ekemeyoká eiy hai nannaa. Aaléka, itín yíéđiny mé gaaw-, hí les ˈdug ˈdú iđáállá mú gaa kiikiadhíe. 
1PE.1.18	Hé Waag hí ˈdú gute-, giri iđiny ˈdúúw mán-, eshim eshimkícho hí af kí hayallá hí gáá eete-, hí gálle hosoteká it óg. Hé muí ˈdú gusseká hé bíre ubaa hórkí bár ˈdaatika el met hí ˈgiˈgidhóóllá muuniny. 
1PE.1.19	Waag íín hé hí ˈdú guteká he fás Kiristo ˈdúúwáállá. Kirísto he hát élíny mat ubaa ál hí gaa taalká mánká. 
1PE.1.20	Waag hátlé les ma ka kúóninyká in Kirísto galayche, bár biiy el ˈdaˈd kaanallóóllá mú lésallá ali ˈdu gáá kaayye. Hééllá ˈdaa kíchia muí ki ekey. 
1PE.1.21	Itín Kirísto ˈdaallé hí Waag iiy ki chie, ˈdaa giri Waag Kirísto uushich yé gáá ˈdeeyche-, Kirísto ˈduwaycheká. In káána hí iiy yeen ubaa ˈdúúw Waag ká ˈgayya.
1PE.1.22	Aalé ˈdaa giri ˈdeeny ˈdúwa-, Waaˈgietallá hí el gaa veeˈdeká, in hí hol saas ká riate, in káána nyaaramkícho hí gielmit ˈdúwaká hol ká ˈgayya. Gielmit geer geđiká hol ki geelnedhíe. 
1PE.1.23	Itín it geđi ká ˈdalaate. Luolmit kíchia káána hí ˈgayyáállá ˈdaa ˈdeeny Waaˈgiet bííyyo-, luolmít ˈgúóllá hí ki argiyye. Luolmit kíchiallá taalle luolmit biiyo, hé hát luolmit gálaat el met hí ˈgiˈgidhóóllá muuniny. 
1PE.1.24	Hát káána Warˈgat Waaˈgiet hí hote-, giri kieye, Gálaat lulle íín hát iish, gáál ˈdabintle hát kallany. Iish hai moorˈgoo, kallany hai okoˈdmoˈdo, 
1PE.1.25	tá Máá kúnnaa Guđoká ˈdeenyle taalle bííyyo hé ali ijo,
1PE.2.1	Aaléka, he lullé ˈdeđew-, hát káána điđám, nyiimisan, hódho, ubaa hinááf, tá kolkól hí gaa iđoká lulle hol ka ridhdhíe. 
1PE.2.2	Hát káána um nigini-, ˈbáˈdká ot eelle eenamle maralle ˈgúóllá, itín úba ˈdeeny Waaˈgiet maralle ˈgáa, giri ˈdeeny kinaal ˈdaalleka, hí rúbáchkícho ki higirayyoká. 
1PE.2.3	Hééllá he ˈdaa giri Waag hát midhabká hí kimisateká. 
1PE.2.4	Aaléka, taalle hí Kirísto halúg wár luolmiti-, gálaat hí điidhe-, kor íín Waag hí galayche-, Waag ki ˈdúúwáállá hí enniannoka, 
1PE.2.5	itín úba hát hí waar luogol-, Waag hí ˈbílle ki ˈdiˈdisatoká. Itín úba hí Waag gállé suoryo-, Waag hí taak koote-, suor kíchia hodhinne-, hí Waag shigichoká ˈdaa Yiesu Kiristoka Waag hí met gaa egeetoká. 
1PE.2.6	Hát káána Warˈgat Waaˈgiet hí hote-, Waag kieye,
1PE.2.6	Bá dhaayyíe, wár ˈdúwa-, ˈbíl guogoyo-, yú galayká
1PE.2.6	Síyon
1PE.2.6	Wár kinaallá máá hí iiy yeetká
1PE.2.6	hé máá hí kern ˈgiidhuoká mán,
1PE.2.6	chieká.
1PE.2.7	Aaléka, it giri hí Yíésu iiy chíéllá, Yíésu ˈdaakíchoka he wár ˈdúwáállá. Tá gál Yíésu iiy ma yegenká ˈdeenyle hé Warˈgat Waaˈgiet hí hote-, giri kieye,
1PE.2.7	Wár gál é ˈdiˈdisoká hí điidheká
1PE.2.7	hé ˈbíl wárlé hí guogoyoká yie,
1PE.2.7	chieká. 
1PE.2.8	Héétí warˈgát hé úba kieye,
1PE.2.8	Mu hé wár gálaat ˈgas met ki ˈdaraan-,
1PE.2.8	gáál riigirsuoká ubaa nyátáábá gáál les ki ˈdaraanká yie,
1PE.2.8	chie.
1PE.2.8	Gaal riigiróóllá he ˈdaa giri gaal fayám el ma gaa igirinyká, in Waag hí gáál ˈdú hayche.
1PE.2.9	Tá itín he gál Waag hí galayche-, Waag ííni kansidhééllá hí mé tikiˈd hoyche-, hí gállé suoryoká hosote-, hí hol taak ki kooteká. Hé ˈduwa, itín he gál Waag híllé-, muí bííy gaa ongʼoˈdeká gáá vie-, muí édhúmlé ˈdúwaká hurt gaa iđite-, giri hí mú ˈduuwle memeychoká. 
1PE.2.10	Itín érléká it é méé muuniny, kor káána it Waag é meenyle chie. Waag hé érléká hí geer guurá ma aargisîny, kor káána hé hí geer guurá argisiche.
1PE.2.11	Sheel chia yú gielallo, gillo yú hí ki efe, ˈdaa giri itín hí lésal ma lileny-, égetkícho úratíká, balt gaa nyakaridhe-, sidhamkícho baađisichoká hol ka ridhdhíe. 
1PE.2.12	Gál Waag muogká yaalmisam ˈdúwaká hursam ki yíéđía. Har úba gaalí hé ˈdeđewká af kakaw-, gaalí ˈdeđensetka, hé ˈdúwa-, hí ekemeychoká gaalí argo, gaal hé kúlích Waag hí gáá ˈjeennoká Waag gaa meeyo.
1PE.2.13	ˈDaa Máá Guđokáka, hemuumurit lesiet lulle gim gaa yíéđía, met gaa keekemíe. Hát káána máá les mé ki yaalká hemuumuritle yíekaʼ, 
1PE.2.14	héétí mú gállé hí ello-, muí alb fafuo-, gál hé ˈdeđewká ekemeyoká he il ká aargisuo-, gál hé ˈdúwaká ekemeyoká memeyoká hemuumuritle yíekaʼ, úba met gaa keekemíe. 
1PE.2.15	Waag hát he feˈdoká hééllá: Hé kíchia ˈdúwa-, hí ekemeychoká in ˈdeem hódho-, gál đéeská hí ˈdú hogodhoká shab hođia. 
1PE.2.16	Hát gál Waag hí mé fuˈdeká ka yíéđía, tá mé furit kíchia kinaallá hai mé furit hé ˈdeđewká met yuyuyyoká onnôny, gede Waaˈgiet ka yíéđía. 
1PE.2.17	Gálaat lulle gál ˈdúwaká ka dhaayyíe, nyaaram kíchia Kiristoká geelnedhíe. Waag kiikiadhíe, máá les mé ki yaalká úba máá ˈdúwaká ka dhaayyíe.
1PE.2.18	Géde, gál kíchia hílléká hát lullé kian hí gaa iđoká met gaa keekemíe. Haí gál midhab-, abunaká tákámle met gaa kekéminy, gál hugum hí ˈdeew-, gálaat ugufoká úba met gaa keekemíe. 
1PE.2.19	Máádhat manyjasiny onnônyka il hí ma aargirinyká il hí taalle aargiˈdo-, tá ˈdaa giri mu Waag kikiatká mu mé ki chichirsatka, húgúm hat kinaallóóllá innum Waaˈgietka taglé. 
1PE.2.20	Har káána hé ˈdeđew-, hí ekeycheká gaalí gaa tutuno-, kor hí mé ki chirsataka, gálaat kín haí meeye? Tá hé ˈdúwaká hí ekemeycho-, he il hí gaa aargiˈdo-, hí mé ki chichirsataka, húgúm hát kinaallóóllá innum Waaˈgietka taglé.
1PE.2.21	ˈDaa giri Kirísto hí ˈdú manyjayká, in Waag hí yaalmitééllá kí viiyye, giri hí yaalmit Kiristóóllá enniannoká. 
1PE.2.22	Mu hé Waag hí feˈdeká hé níínní gaa ˈdeeneyká mán, hé úba hodho hí af yé gáá ˈdieká mán.
1PE.2.23	Mú gaalí chaachareká, mu hé chaarim chaarim agim nieká mán, mú he il hí argiyyeká, mu hé gáál ma suurˈgâny. Hé kinaallá lulle hé muí Waag gáál ˈdéé ki iđimicho-, gáál ˈdéé hát ˈdabaanká eiy kí nanniyyóóllá ˈdú hay. 
1PE.2.24	Hé múún ki Waag ki ˈdeeđeneyká ˈdeentle mu ííni hí luut kaadhdhe, hí ˈgór đarám yaalká ˈdú eedhdhe, giri múún ki ađaabanokúnno ma gaa iđiny-, ke hát Waag hí feˈdoká yíéđianká. Aaléka, mú lilolle hé hí fayansie. 
1PE.2.25	Itín érléká hát hí wala eiy bađayká, kor káána it Máá sidhamkícho ˈdeˈdeen-, sidham in gaa yaalká hol ˈdu gáá naate.
1PE.3.1	ˈDége, hát tikiˈdééllá beelemkícho met gaa keekemíe, giri min bélle Fayam Midhaballá iiy ma yéenká, úba bélle ma geenyka, húgúmlé midhab he ˈgayyoká bélle Waag ˈdu gáá egewká. 
1PE.3.2	Hé kinaallá har húgúm kíchia midhaballá ubaa yaalmit kíchia hí Waag kian ka ˈgayyáállá beelemkícho hí argeka.
1PE.3.3	Verekícho hai mé gamar gasankícho ubaa huraam faankícho, tá geleem hisankícho, héétí he lullé éíy taaka-, hatallo-, hí gónkícho ki buukaychaká yé gáá ˈdíiny. 
1PE.3.4	Verekícho hí vere hí hodhinaam ká ˈgayyaká onnoyyo, úba hí vere hugumiet ma ˈdeđenen-, abuniyyo-, sáaká onnoyyo. Vere hat kinaallóóllá innum Waaˈgietka hé ˈdúwa. 
1PE.3.5	Vere kinaallá in ˈdeg héle Waag hát ˈdabaanká el gaa igiˈde-, hé giri Waag hí gáál af iđicheká hát Waag hí ˈduuwasichoká onnoyyeká hí buukusate. ˈDeg kinaallá hé beelemle met gaa kekeenne. 
1PE.3.6	Hé kinaallá hát káána Sáára, giri béllé Abirááyam met gaa kekeenne-, mú máá chia guđoká chegieká. Har itín hí hé midhabká ekemeycho-, hí hol sierm ma fiinyka, af kinaalka itín hí Sáára hadallé.
1PE.3.7	Beelem, ˈdaa giri ˈdegkícho đalimle hí ógká, ˈdég gálaam aargisía. Gaal íín ubaa itín shíícho Waaˈgiet luolmitiká ˈgarro hí hol aargiˈda. Aaléka, ˈdég gál ˈdúwaká ka dhaayyíe, giri Waag visankícho hé níínní hí ka momoyo mánká.
1PE.3.8	Aaléka, lulkícho kas tikiˈde-, naannaká ki yíéđía. Ger kurshám ubaa gielmit gál hol nyaaramká hí hol ka ˈguoká ˈgáa. Héétí ger guurá ˈgany ubaa hol ˈdúúw rím ˈgáa. 
1PE.3.9	Haí hé ˈdeewká héllé ˈdeewká akaˈd madîny, muuninyka, chaarim haí chaarimle akaˈd madîny. Hé ˈdeewká Waag ki vím akaˈd madía. Hééllá ˈdugaka in Waag hí ká viiyye, giri hí ˈdú ˈguunnuminy Waaˈgiet aargiˈdaká. 
1PE.3.10	Hát Warˈgat Waaˈgiet hí hote-, warˈgát kieye,
1PE.3.10	Máá iđiny midhab-, mé ˈdérká fedoká
1PE.3.10	hí erelle hé ˈdeđewká ká riat,
1PE.3.10	hí afle úba hé hođomká ká riat.
1PE.3.11	Muí hé ˈdeđewká gíl sug ki hayo,
1PE.3.11	hí hé midhabká eekemeyo,
1PE.3.11	hí naanná hol gaa ˈgieˈgedho,
1PE.3.11	hí ˈgar aayaˈgo.
1PE.3.12	Hééllá ˈdaa giri Máá kúnnaa Guđoká
1PE.3.12	gál hí aadh lulle héllé fedoká ekemeyoká ˈdeˈdeen-,
1PE.3.12	gáál Waag visanle nee kokuo-,
1PE.3.12	tá inle gál hé ˈdeđewká ekemeyoká điidheká,
1PE.3.12	warˈgát hí chieká.
1PE.3.13	Hé midhab-, hí ekemeychoká feditle hí ˈgayyaka, mááya hí he il ká aargisia? 
1PE.3.14	Har káána úba hé ˈdúwaká hí ˈdú manyjayyeka, Waag hé hí ˈdú ˈguunnuanne. Haí suurˈgany gálaat kikían, hí biirgisîny.
1PE.3.15	Tá ger kíchoka, Kirísto Máá Guđoká hotíe. Aadh lulle tagano ˈgée, giri gálaat hí iiy yeenkícho héllé hí met egeteká hí heeteka, hé hí gáál hol ˈdú nanniyyaká hí ˈgayyaká. 
1PE.3.16	Tá ˈdeenyééllá ere midhab-, sáaká ki hoogodhóo. Hé innum Waaˈgietka midhab-, hí ógká tákámle eekemeyyíe. Hát kinaallá in gál hé kíchia ˈdabaan-, ˈdaa Kiristoka hí ekemeychoká ˈdeentle hí ˈdú hogodhoká fichilitlé kinaal gálle dhúrle kern ˈgiidhicha. 
1PE.3.17	Waag har máádhat manyjany ki feˈdoka, kalat mu hí hé ˈdúwaká ˈdú manyjaw. Mu hai hé ˈdeewká ekêny, ˈdú manyjâny!
1PE.3.18	Gálaat héllé ˈdeđewká ađaabanolle lulle ˈdugaka, Kirísto af tikiˈde hí ˈdú kufe. Máá saas níínní-, ˈguo-, mán kinaallá gál saas ˈguoká he ˈdú kufe, giri gáál Waag ˈdú egewká. Mú gonno gaalí gáá yies, tá Hím Naasan Waaˈgiet hé mú loolnoyche. 
1PE.3.19	Aalé mu Hím Naasan fargogintle ki sedhe, in gál Waag hí hiigiteká ki ˈdiiyime. 
1PE.3.20	Gál Waag hí hiigitééllá he gál bár giri Nówa kádích guđoká tág nannieká Waag hol tatiyye-, Waag hí egete-, kor íín Waag af đuˈduseká. Kadich gál iraam mán-, síet-, hí gaa ijeká, bie hí ká taarsie, in ká bie. 
1PE.3.21	Yaalmit kinaallá héllé ke hol ki ekemeyoká he bie gim naan ubaa hát Waag hí rubach shiicheká. Bie gim naanééllá hé bíé hí hol símis ki dhidhiˈdaká muuniny. Bíéllá he yaalmit máádhat hí kasle hát Waag hí feˈdoká gaa iđimuoká. Máádhat af giri Yíésu iiy yie-, mú uushich yé gáá ˈdímle úba iiy yieká in Waag hí rubach shiiche.
1PE.3.22	Aalé Kirísto tikiˈde kinaallá in úr mé nie, káána Waag gíl ˈdaa naaniet ija, gál urru-, ˈgasso-, Waaˈgietká ubaa kansimano lullé met hí hol ká eiyyeká hí hemuumuritle gim gaa ija.
1PE.4.1	Aaléka, hát Kirísto gon hí boloyyééllá, kas tikiˈde muí ˈgúóllá far ki googóo, máá gon hí boloonká hé ˈdeđewká haađuoká. 
1PE.4.2	Máá gon hí hatallá boloyyeká iđinylé lésallá ˈdú ijoká hé hát gálaat hí fedoká ma enniminy, mu hát Waag hí feˈdoká he yíéđima. 
1PE.4.3	It kíssóótí hé gál Waag muogká hí eekemey-, gálle kern mannay-, babát hí faanne-, bersham hí fafame-, hol hursam ki hergime-, ubaa waagam hódhoká viviteká úba it álle gaa seseenne, warram ki beesete. 
1PE.4.4	Gál hé ˈdeđewallá gaa seseenallá hé hí af ˈdaˈdabsuoká he gaal héllé fedo-, hol gáá mony mánnallá itín hí ma gaa seseminyká, in itle gaalí chaarim ˈdú mumura hállá! 
1PE.4.5	Tá gaal Waag gál luogolká ubaa gál kufeká ˈdéé ki iđimichoká metle héllé eekemeyká hai gaa hogodho. 
1PE.4.6	Hééllá ˈdaalle ˈdugaka in gál kufeká Fayam Midhaballá Kirísto hí ki ˈdiiyime, giri gaal har úba káána kúfách gonniet-, Waag hí gálaat lulle met iđicheká kufeka, gaal luolmit biiyo-, Waag hí ˈgayyoká kárle Hím Naasan Waaˈgiet gaa aargiroká.
1PE.4.7	He lulle el mé ˈginle hé ká ˈjobondhe. Aaléka, tagano ˈdée, kas hí Waag ki vivisatoká ˈgáa. 
1PE.4.8	Hé súm ˈdúwaká hééllá: Hát ˈdabaanká hol geelnedhíe. Hééllá he ˈdaa giri gielmít hé burnay-, ˈdeđewká gíl sug ki haađichoká. 
1PE.4.9	Af giri hí hol dheegam ˈdú seseenneká, hol mé guđáan yiegedhíe, haí yiirsam fafáan. 
1PE.4.10	Máádhat hé shiicho-, Hím Naasan Waaˈgiet gaa argeká hí héllé shiicho kinaallá hújích Waaˈgiet gálaat ki naannuo, hí ˈdúˈjím Waaˈgiet hát ˈdabaanká hát lulle gálaat aargisuo. 
1PE.4.11	Har máádhat héllé shiichoká ˈdeeny Waaˈgiet ˈdiiyiminy kátaka, hí ˈdéé hát ˈdabaan-, lođuđugulleká ˈdiiyeen. Mu har héllé shiichoká gálaat hát lulle kuol gaa chiran kátaka, hí fargogint Waag hí shigichoká hujich ki naannuo, giri he lulle ˈdaa Yiesu Kiristoka, Waag hí ˈdúúw gaa aargiˈdoká. ˈDuuw ubaa fargogínt taalle bííyyó biiyo hí Waag hélle yeet. Iiy-hí, he hí hát kinaallá yeet.
1PE.4.12	Sheel chia yú gielallo, manyjasiny farguogiyyo-, hí he af kí dhaˈgasannoká il hí argiyyeka haí af ˈdábiny, hát hé aađaká ka dhaayyíe. 
1PE.4.13	Manyjany hát manyjasiny Kiristóóllá ka taalká il hí argiyyeka, taalle ger hí gaa meet, giri mú ˈduuwle ká edhdheyyeka súm ger hí gaa memeet-, hí geyyeenneká.
1PE.4.14	ˈDaa giri Hím Naasan Waaˈgiet ˈdúúw ˈgayyoká hí buanneká, har gaalí meeny Kiristo ˈdaalle ki chaachareka, it Waag hí ˈdú ˈguunuanne. 
1PE.4.15	Har hí maanyjayyoka, manyjanykícho hai manyjany gálle gál gálaat yeges-, muuninyka, buruan-, tá gál hé ˈdeđewká gaa seseenká onnôny. Héétí hai manyjany gálle gál hé ma lilenyká ílle ˈguoká onnôny. 
1PE.4.16	Tá máádhat har Kirísto ˈdaalle ki manyjay-, he il hí argiyyeka, hai kern hí ˈgîn, ˈdaa giri mú Kirísto hílléká muí Waag meeyo.
1PE.4.17	Aaléka, Waag aleđuđugul ˈbíl geerle ˈdéé ki iđimichoká ˈjóbo ali kí ˈdeenne. Tá he har múún Waag hí gáál mé kí kooteka, gál fayam Waaˈgiet met ma gaa kekeminyká, kor me hí ále? 
1PE.4.18	Hát káána Warˈgat Waaˈgiet hí hote-, giri kieye, Har máá hát Waag hí feˈdoká el gaa igiroká rúbáchlé aargiroká fargogíntaka, máá Waag ma kikianká ubaa máá hé ˈdeđewká gaa seseenká, kor hát hí háteeye?
1PE.4.19	Aaléka, gál Waag hát feˈdoká el gaa igiritle ˈdú maanyjawká hí Máállé ˈdúwa-, hí ka kuonnééllá hol gíl geer gaa kaaw, hí taalle hé midhabká eekemeyo.
1PE.5.1	It káru-, hí gáál hursam gaa iđáállo, yú he karsich, hát itíni. Yáá giri Kirísto manyjanyle il ki argééllá, af giri Waag ˈduuwle ka eedheyyoká yú úba he máá hí hol ˈduuw kinaal ˈgar aargiˈdoká. Aaléka, gillo yú hí ki efe, 
1PE.5.2	wala Waaˈgiet hí met ki ˈgiiyyáállá hát ˈdabaanká ˈdeeˈdemíe, af taatáa, tá hé kinaallá hé he mé ki tím muuniny, he hát hí uˈda-, Waag hí ki feˈdoká. Haí birm maralle ˈgíiny, hújích hí nanniyyáállá gófle ˈgáa. 
1PE.5.3	Gál Waag hí gil ká fiiyyééllá haí hemuumurít mé gim níiny, gáál yaalmit midhab-, gálle gaalí ka ennianká aargisía. 
1PE.5.4	Aalé gál gál Kiristo ˈdeˈdeenká Máállé hí mé ki yaalká hol ká nadheka, itín hé shiicho Waaˈgiet ˈdúúw ˈguo-, taalle bííyyo-, el met hí ma ˈgiˈginká haí aargiˈda.
1PE.5.5	Tá it rúórééllo, itín úba karukícho met gaa keekemíe. ˈDaa giri Waag gál hol gál ˈdúwaká ka dhaˈgasanká điđidhan-, tá gál hol ˈdúúw ririanká ˈdú ˈjeˈjeenallá,
1PE.5.6	Hol ˈdúúw ría, hol Waag gíl geerlé fargogiyyoká gaa káa, giri ˈdaa biiy meto hí ki seseennóóllá aleđuđugullé mákárta-, Waag hí gaa feˈdoká ali kí ˈdiiyyeka, Waag hí ˈduuwaychoká. 
1PE.5.7	ˈDaa giri Waag hí ki taal-, hí ˈdeˈdeennoká, hé kíchia hí ger gaa ˈdeewká Waag ˈdú hayyíe.
1PE.5.8	Hol táa, tág ˈdée, kídhích kíchia Sátanléká hát luochka, hol gaa seseme, yayarma, hagata, máá kokuoká hol gaa ˈgeˈgedhe. 
1PE.5.9	ˈDaa giri nyaaram kíchia les lúl gaa ijoká manyjany hí gaa iđáállá hát úba he gaa ijoká hí ógallá Sátan gaa điiđidhmíe, iiy yeenkícho tág chiˈdíe. 
1PE.5.10	Aalé hí á níínni mare manyjayyeka, Waag gáál hát lulle ˈdú ˈjeˈjeenno-, hí ka viiyye-, hí Yiesu Kirísto gáá naate-, hí Waag ˈduuwlé biiyoká ka hilleká, Waag íín dhúrle haí biisicha, haí ˈdiita, far haí googonoycho, hidh haí aruanna. 
1PE.5.11	Fargogínt taalle bííyyó biiyo hí mú hélle yeet. Iiy-hí, he hí hát kinaallá yeet.
1PE.5.12	Yáá hí warˈgat gáá gaaw-, nyár chia Silfáánas yú máá ˈdúwaká ka dhaˈgasanallá hí ye yiir kí chiˈdééllá hí ˈdú gáá veere. ˈDeenyééllá ha yú hí ki gogofsia. Yú hí geeye, af timmééllá he ˈdúˈjím ˈdúwa-, Waaˈgietká. ˈDúˈjím ˈdúwáállá hidh ki aría. 
1PE.5.13	Gál Kiristo-, Waag hí itín hol ˈgar waarate-, Bábilon
1PE.5.14	Aaléka, gielmit Kiristo hol naa ki yiegedhíe. It lulkícho Kirísto híllééllá naanná gaa yíéđía.
2PE.1.1	Yú he Símon Bétiro, Yiesu Kirísto máállé gedech-, ali gaa kaanyká. Warˈgatééllá it halúg hí iiy yeen tikiˈde-, ˈdúwa-, nyiin nyí ˈdaa Waag kúnnaa Rubachiet-, Yiesu Kirísto ˈduuwle ki argiyyééllá itín úba hí ki argiyyééllá yú hí ˈdú gáá verene. 
2PE.1.2	Aalé taalle hí Waag ubaa Máá kúnnaa guđo Yíésu ka oonnootoká, Waag hí ˈdú ˈjeeˈjeen, hí naanna guđoká shiigicho.
2PE.1.3	ˈDaa giri Kirísto ki ógká, mú fargogintlé Waaˈgietká hé he lullé luolmitkúnno ki midhab-, gáál hé Waag hí feˈdoká ˈdú heergisatoká gáál ká shiiche. Mu ííni kinaallá in gáál ˈduuwle ubaa midhantle kí vie. 
2PE.1.4	Mú ˈduuwle ubaa midhantlé kinaal ˈdaalleka, mu hé he af iđinylé ˈdúwa-, kamuryoká hélle muun gáál ká shie. Hé muí gáál ka shíéllá ˈdaalleka, it hí he fedit lesallo-, gáál ˈdeđeneychóóllá yíé gáá ˈdiiyye, Waag hé gerkícho gaa iđo.
2PE.1.5	ˈDaa giri Waag muun gáál hatal ˈdú ˈjiiyyeká, hát ˈdabaanká laađamíe. Iiy yeenkícho midhánt ˈdú chiˈdíe, midhánt kás ˈdú chiˈdíe, 
2PE.1.6	kás hol tím ˈdú chiˈdíe, hol tím mé ki chirsan ˈdú chiˈdíe, mé ki chirsan húgúm Waag hí feˈdoká ˈdú chiˈdíe, 
2PE.1.7	húgúm Waag hí feˈdoká geer gaa midhánt ˈdú chiˈdíe, geer gaa midhánt gielmít ˈdú chiˈdíe.
2PE.1.8	Yaalmisanóóllá taalle hí ˈgayya-, hí ki higirayyoka, af kinaalka it taalle hí Máá kúnnaa Guđo-, Yiesu Kirísto oonnootallá it hí gál esham maaman-, saano hí gáá higisso-, mánká ma chegen. 
2PE.1.9	Máádhat he yaalmisanóóllá manítaka, he hát máá in gaa dhát-, hol ˈgas mé ma arginyká. Máá hat kinaallóóllá héllé ˈdeđew-, he kis eekemeyká ađaabanolle hát Waag hí gaa eeyyeká hé úba hí in ká bađay.
2PE.1.10	Aaléka, nyaaramchú, laađamíe, hát ˈdabaanká yíéđía, hát itín Waag hí ká viiyye-, hí waarate-, hí gálle hosoteká kiimitíe, gálaat hí argo. Yaalmisano hatallóóllá hí ˈgayyoka, it ma riiteen, les ma ˈdaraminy. 
2PE.1.11	Tá Máá kúnnaa Guđo-, Rubachiet-, Yiesu Kirísto Guchlé biiyoká hí higilloká, Waag hát ˈdabaanká mé guđáan haí cheedhe.
2PE.1.12	Aalé har úba káána hí hééllá óíyta-, hí ˈduuwle hát ˈdabaanká iiy chieka, hééllá taalle aadh lulle tábo yú hí kí gagadha. 
2PE.1.13	ˈDaab yú les ˈdug ˈdú ijóóllá, hééllá yú hí táb kí gagadhokáka taglé. 
2PE.1.14	Hééllá he ˈdaa giri Máá kúnnaa Guđo Yiesu Kirísto yú lésallá hát ál ˈjob-, guraam hí ye gaa guuranká ye ka geeyká. 
2PE.1.15	Aaléka, hééllá ˈdaalle ˈdugaka in yú hátlé les ˈdug ˈdú ijóóllá lađama, hí hééllá oonisia, giri yú guraam ye guureka hí hééllá aadh lulle mé ka ˈgayyaká.
2PE.1.16	Af giri ke hí geey-, Máá kúnnaa Guđo Yiesu Kirísto fargogínt hollo hol kí nanadha-, ki hí yieká, hé kinaallá hé hib điđamo-, gálaat hí hol af tág kí koyká muuniny. Yíésu ˈduuwle íín íl kínyaa nyí ki argiyye. 
2PE.1.17	Af giri Waag gúch lulle léká úr ˈdéé gáá hote-, kieye, Hééllá he Iny chia yú gielká. Mu hé tág ye geer gaa meey, chieká, af kinaallá in Yíésu ˈJaa kúnnaa Waag ˈdúúw ubaa meeny gaa arge. 
2PE.1.18	Af giri nyíín ubaa Yíésu nyí gúm Waaˈgiet álle gaa iđe-, Waag ˈdéé úr gáá hoteká, nét kínyaa nyí ki maalle.
2PE.1.19	Aaléka, gál Waag hí ˈdeem ká shigicheká héllé ka veereká, ˈduuwle hé ki óg. ˈDeeny gaalí ka veere kinaallá onnônyka hát ˈdabaanká nee haí kooyyo. ˈDeeny kinaallá he hát édhúm bííy gaa ongʼoˈdeká gaa eedhesuo-, bííyle ká biˈdeka, hidh íín gerkícho súm gaa eedhesuoká.
2PE.1.20	Hééllá onnóo, gál Waag hí ˈdeem ka shigiche kinaallá hé ˈdeem kasle eiy ma ki nannîny. 
2PE.1.21	ˈDeem Waag hí gáál ka shigicheká hé kálta gálaat kasle yé ma gáá ˈdíiny. Gaal íín Hím Naasan Waaˈgieto hí af tatiyye, in ˈdeeny Waaˈgiet hogodhe.
2PE.2.1	Kíssóótíka, lés Yisirayel hé gál hođomlé-, hol gál Waag hí ˈdeem ka shigicheká ka hođieká hé gálaat hursam gaa ije. Hát tikiˈdééllá itín úba gál hé hođomká gálaat oonisuoká hursam yiem haí gáá ˈdeeme. Gaal hát điđamoká gál hí el gaa igiroká hé hođom-, gáál ˈdeđeneyoká hai oonisia. Gaal úba Máállé Guđo hí sídhle ˈdú sillie-, Kirísto lééllá hai điidhma. Hééllá ˈdaalle ˈdugaka, gaal hé ˈdeew-, il hí aargiˈdoká ál ˈjob hollo hol ˈdú egee, hai gaa bebee. 
2PE.2.2	Gál burnayká gáál yaalmitlé gaa nyakaridhe-, kern mantííllá hai ennime. Gáál he onisinylééllá ˈdaalleka gálaat ˈbaal ˈgíérích ˈdúwa-, Waaˈgietallá hai eesheye. 
2PE.2.3	Gaal ˈdaa he hol ki feditleka in ˈdeem hol af tagano ki kokoo, hí nyiimita, hí he ki nannata. Tá Máá gáál ˈdéé ki iđimuo-, gáál af ki beđisatká íín kisso gáál met tág ˈdie, hé in bano.
2PE.2.4	Kíssóótíka, Waag hé gállé urru-, ˈgasso-, hí el af gaa tammeká ma hâny, hé gáál ál gaa dhát-, gaa ˈdér-, kúlích ˈdéé ki iđinyká hátlé ali ma kí ˈdíinyká gálaat hí ki maanyjawká ki hiigite. 
2PE.2.5	Hát tikiˈdééllá bár héle giri gálaat Waag af điidheká Waag hé gáál ma hâny, hé gáál bie ˈdú gáá rusiche, gáál bie hí yies. Tá Nówa giri ˈgíérích Waag met gaa kimiká gálaat ki ˈdiiyimeká ubaa gállé éíy taaka tiiya hé Waag hí riiyye.
2PE.2.6	Waag úba hé kíssóótí ˈjien Soˈdom ubaa ˈjien Gomora gálle héllé ˈdeđew-, eekemeyká ˈdaalle ˈdugaka, hé ˈjien kinaal ubaa gálle ˈjiet gaa veeˈde, ég hoyche. Hééllá he gál Waag af điđidhanká il gíl gaa helitlé. 
2PE.2.7	Waag erkob hátlé ˈjien kinaal ˈjiet ma gaa véérinyká, hé Lóot giri máá ˈdúwa-, gál ˈjien kinaalloká yaalmitlé gaa nyakaridhe-, nyátál mannayyeká hí geer gaa ˈdeeneycheká riiyye. 
2PE.2.8	Máá ˈdúwa-, Waag met gaa kekemééllá, aadh lulle gál nyátál mannayallá hurt gaa ije-, gáál héllé ˈdeđewká aargire-, tá mamaleká, đo hé kinaal hí súm idhansie, geer hí gaa ˈdeenedhe.
2PE.2.9	Har hééllá hatal kátaka, Waag hé gál ˈgíérích ˈdúwaká el gaa igiroká hé hí ki ˈgierˈgereká hé hát gaa ririannoká ˈgayyo. Héétí Waag hé gál saas ˈguoká ˈdaab kúlích ˈdéé ki iđinyká ali ma kí ˈdíinyká hé hát gáál higito-, gáál he il ka aargisichoká ˈgayyo. 
2PE.2.10	He il ka argisinyééllá súm ˈdaa gál balt gónlé-, kern mantiká el gaa igiro-, gál hí met ki ˈgieká egesheyoká he ki taalla.
2PE.2.10	Gál hođomlééllá hé Waag ubaa gálaat kianka mán, gaal gálaato egesheye. Gaal hé úba aryaan farguogoká
2PE.2.11	Waag gállé ˈgasso-, urruká har úba gál hođomlééllá fargogínt ˈdú ˈguoka, hé aryaan farguogóóllá Máá Guđoká metle ma gaa egesheny.
2PE.2.12	Gál hođomlééllá he hát bine-, kás mán-, gaalí ˈdú hagasat-, gaalí yegesallá. Gáál yaalmitlé kinaallá ˈdugaka in gaal hé muogká egesheye, chachara. Gaal hát bine-, gaalí yegesalláka íín úba Waag haí beđisata. 
2PE.2.13	Gaal ˈdeentlé gálaat ˈdeeney kinaallá ˈdaalle ˈdugaka, Waag manyjasiny súm ˈdeewká akaˈd haí maadicha. Gál kinaallá kulich úba kátaka, hé hé níínní hol gáá momoyoká mán. Af giri gáál hí hol ˈgar ˈgolmosotoká, nyimisan gaal hí itín nyimisatallá in gaalí ki geyyime. Gaal itín hí lilo ubaa alb ki yie. 
2PE.2.14	Gaal aadh lulle ˈgál ˈdíét af ˈgoˈgorot-, hergisanká hol gaa ˈgeˈgedhe, gaal hé hé ˈdeđewká ekenyle ma haađiny. Gaal gál Kiristo ma hirânyká he baađisia, nyuogim ubaa ađaabano met ki kokoo. Gáál gerle he hol ki fedít gaalí onodheká hí koch. Gálallá idho Waaˈgieto he gim gaa ija. 
2PE.2.15	Gaal hé ˈgíérích ˈdúwaká hay, ˈboy ˈdie, hé ˈgíérích Balam giri iny Beyor-,
2PE.2.16	Tá Bálam ólle hát máádhat ˈdéé ká huogodhe, hí geey. ˈGuol mu héllé gaa sesemeká ˈdeentle mú geey, mú đeemle gáá moy.
2PE.2.17	Gál hođomlééllá he hát haˈd bie mánká ubaa hát nyáˈdow guđo-, wááních fargogoká hí el mé gaa chichirat-, ír hí gáá tutuno mánká. Gálallá ál súm gaa ongʼoˈdeká hí met egete. 
2PE.2.18	Gaal ˈdeem churshamo-, ˈdúúw mánká he hogodho. Gaal gál ˈjobintéél hé gaa nyakarichká kar gáá ˈdaneká he laladhdha, balt gónlé gaa nyakaridheká he gáál af ki ˈgoˈgoˈdo. 
2PE.2.19	Gaal gáál geđuoká kieye, Yaalmisano kínyaallá mé ha hí fuuˈda, he yegedhe. Tá ˈdaa giri máádhat héllé hol gon oonisieká gédéchle yegetká, in gaal íín dhúrle yaalmisanollé gaa nyakaridhééllá gedelle yie.
2PE.2.20	Gál Máá kúnnaa Guđo-, Rubachiet-, Yiesu Kirísto iiy yeenle ubaa eiy naasanle hí riiyye-, les héllé gaa nyakarichká kar gáá ˈdaneká, har geđi héllé ˈdeđew kinaal hol ˈdú nadhe-, hí ˈgaaˈgadhdheka, gáál yaalmitlé kaanallóóllá hé gáál yaalmitlé kissoká súm ˈdú ˈdeew. 
2PE.2.21	Gálallá ˈgíérích ˈdúwa-, Waaˈgietallá meeny gíri moonnônyka kalat. Hát gaalí hemurit Waaˈgiet onisie-, ˈdee hí ger hile-, tá káána geđi ˈdéé el af gaa tammééllá ˈdeew. 
2PE.2.22	Atim giri kieye, Cher dhiidhlé dhiidhimeká hollo hol ˈdú naadha, hai kokoo, chieká, ubaa atim giri kieye, Golch gaalí sháˈd gaa ˈjieká sháˈd hollo hol ˈdú naata, hai gaa gaalgalata, chieká, gálallá héllé hogoto.
2PE.3.1	Sheel chia yú gielallo, hééllá he warˈgat chia ki naama-, yú hí ˈdú gáá veereká. Warˈgasamééllá yú hí ˈdu ˈgáá veerééllá yú haí gogofsia, giri kas ˈdúwa-, Waaˈgiet hí ˈgayyaká yú hí táb kí gagadhoká. 
2PE.3.2	Hé yú hí gaa fedoká he giri itín hí ˈdeem héle Waag hí gállé taak kooteká ka shigicheká mé ka ˈgayya-, ubaa hemurit Máá kúnnaa Guđo-, Rubachietká hí ka shieká úba hí mé ka ˈgayyaká. Hemurit kinaallá itín Kirísto gállé alb fimiká hí gaa maalle.
2PE.3.3	Er hééllá onnóo: Biiy bár el met ˈdáˈdle ka ˈjoobonotoká gál af ka fichilít ˈguo-, baltlé gaa nyakaridheká el gaa igiroká les yiem hai gáá ˈdeeme. 
2PE.3.4	Gaal hatal hai yeedhe, Kirísto ˈdeeny hí af iđieká kieye, Yú hollo hol ká naadha, in hí yie háluke, tá har laa? Tá ameeny giri eshim eshimkúnno guraam hí guureká tá ˈjíig ki gaa ijóóllá đig, he lulle in hátlé aađa-, Waag hí ka kuonneká har ija, hálukia! hai yeedhe. 
2PE.3.5	Gaal hé Waag hát kíssóótí ˈdéé hótle úr kí kuonne-, les mé gogoká bie yé gáá ˈdeeycheká táb ˈdoonle điidhe. 
2PE.3.6	Waag ˈdeenylé hoteká ˈdaalleka in bie les er suosiche, les he lullé hí gaa ijeká af ki beesete. 
2PE.3.7	Waag ˈdéé hótle úba in ur kaanallóóllá ubaa lés kaanallóóllá Waag hí taak ki koyye, giri ˈjiet hí af ki shugunatká. Hé kinaallá hé Waag hí ali koyye, ˈdaab kúlích Waag gálaat ˈdeem ki iđimichoká ubaa gál Waag af điđidhanká af ki beesenle-, ali ma kí ˈdíinyká.
2PE.3.8	Sheel chia yú gielallo, tá ˈdéé umutééllá haí in ka bađâny: ˈdaa Máá kúnnaa Guđokáka, kulich tikiˈd he hát warram shíí tikiˈde, tá warram shíí tikiˈd he hát kulich tikiˈde. 
2PE.3.9	Waag héllé gáál af iđicheká gáál ˈbaal tala ki manítaka, íín he af iđinylé kinaallá hé tala ma gaa mannany. Waag ˈdaa kíchoka hé geer gaa guđo, gálaat lulle hí makan fafaanká he feˈde, hé máádhat hol eiy gaa ˈgiˈgisatká ma fediny.
2PE.3.10	Máá kúnnaa Guđoká kúlíchlé gáá ˈjeˈjeenká hát kúlích ki met muog-, máá buraalléká hí gáá ˈjeˈjeenká. Ur hai yaarma, mán hai yeedhe. Les ubaa héllé hí gaa ijoká lulle ˈjiet haí ˈjeenne, ˈjiet af haí ki shugunata. 
2PE.3.11	Aaléka, ˈdaa giri Waag hí he lulle hatal ki beđisatkáka, itín kor it gál hát máre ˈgie? Itín onnônyka hát saas manti-, yaalmitle Waag geer gaa memesichoká hí ká yíéđianna, 
2PE.3.12	giri hí kúlích Yíésu hí hol gáá nannaatká met egeto-, đo hí kúlích Waaˈgiet kinaal ka ˈjoobonsotoká. Kúlích kinaallá úr ˈjiet af haí ki shugunata. Les ubaa héllé hí gaa ijoká lúl kulkul haí ˈgeesia. 
2PE.3.13	Tá hát Waag hí gáál af iđichekáka, muun ur ubaa lés kaana-, geđ igiˈdo-, ény gál Waag geer gaa memesuoká ki met egese.
2PE.3.14	Aaléka, sheel chia yú gielallo, ˈdaa giri hí hééllá met egetoká taalle laađamíe, giri kúlích ka chiimetóótíá hí Waag met ki ˈdeenno-, hí geer ka ˈjakarany mán-, Waag hí gál saas ubaa ˈdeensen mánká ka dhaˈgasannoká. 
2PE.3.15	Hééllá mé ka ˈgáa, Máá kúnnaa Guđoká geer guurallé ˈguoká in hol ki momoyo, gál burnayká hí rubach ki aargira. Nyár kúnnaa ki giel-, Báulo lééllá, ˈdaalim Waag hí shiicheká ˈdugaka in hí ˈdéé hót tikiˈdééllá úba ˈdu gáá veere. 
2PE.3.16	Yaalmit tikiˈdééllá in mú warˈgasamle lulle ˈdéé hótallá hí gaa iđa. Mú warˈgasamle alb ˈbaal ˈdeem hótlé ki hol eiy gaa nannasatká hé tág farguogo. Gál máá hí hát ˈdabaanká onisie mán-, hátle wawaanká alb farguogo kinaallá ubaa warˈgasam Waaˈgiet éíy taaka ˈdeemle hát éíyyo he eiy nannaa. Gaal hé kinaal ˈdugaka in hol mé il gáá mure, gaa bebee.
2PE.3.17	Aaléka, sheel chia yú gielallo, ˈdaa giri hééllá hí ógká, taganokícho ˈgée, giri gál halúg nyatalaam mánnallá hí ma baađisiny-, iiy yeen kíchia hí tág ki taalallá hí ma gaa riiteenká. 
2PE.3.18	Tá Máá kúnnaa Guđo-, Rubachiet-, Yiesu Kirísto lééllá ˈdúˈjímle ubaa onyle ki hiráa. Káána ubaa bííyyo, ˈduuw taalle hí mú hélle yeet. Iiy-hí, he hí hát kinaallá yeet.
1JN.1.1	Nyiin Máá erkob-, Waag hátlé hé níínní ka kuonne mánká ali ije-, nyí ageerle nee kokoyye-, ubaa nyí il ki argiyyeká fayamle ke hí ki ˈdiyime. Máá ˈDeeny Luolmiti lééllá nyáá nyí argiyye, nyí gilkínyo ki chiichirate. 
1JN.1.2	Máá gáál luolmít shigúóllá hé Waag hí nyí yé ˈdu gáá ˈdeeyche, nyáá nyí mú argiyye. In aalé mu íín hát luolmit biiyo-, ˈJaa kúnnaa Waag hol af ije-, ˈJaa kúnnaa kinaal hí nyí yé ˈdu gáá ˈdeeyká ke hí ˈduuwle geđia, ke hí ki ˈdiyime. 
1JN.1.3	Hé nyí argiyye-, ubaa nyí maalleká ke hí ki ˈdiyime, giri itín ubaa nyiin ke hol ˈdú faan-, ke tikiˈd yegetká. Aalé hát káána nyiin nyí ˈJaa kúnnaa Waag ubaa Inylé Yiesu Kirísto hol ˈdú faannééllá, hol ˈdú famit kúnnaa kinaallá hé ˈJaa kúnnaa Waag ubaa Inylé Yiesu Kirísto hí gaa ijo. 
1JN.1.4	Hééllá nyí verennóóllá he giri múún ger gáál hát ˈdabaanká gaa memeetká.
1JN.1.5	Fayam nyí Kirísto gaa maalle-, ke hí ki ˈdiyeenallá he fayam kieye, Waag he édhum, Waag dhúrle hé hé níínní gaa nyakarich hí gaa ijoká mán. 
1JN.1.6	Har ki kieye, hé ke Waag hol ˈdú fame, ke yeget-, kor ke bííy gaa ongʼoˈdeká gaa seseenka, af kinaalka hódho ke hogodho, hé ke hé ˈdúwaká ma ekemeny. 
1JN.1.7	Tá har hát mu íín édhum gaa ijóóllá muun úba ki édhum gaa seseenka, af kinaalka hé ke mú hol ˈdú fame, ke tikiˈd yie, tá mú Inylé Yíésu fásle nyuogimkúnno ubaa ađaabanokúnno lulle hai gáál gaa dhiira. 
1JN.1.8	Har ki kieye, hé ke nyuogim ubaa ađaabano mán ki yieka, af kinaalka hollo ki hol nyimite, ˈdeeny ˈdúwa-, Kiristóóllá hé gáál ma gaa iđiny. 
1JN.1.9	Tá ke Waag makan fame-, hát ke he ˈdeeneyká ke Waag geeyka, Waag he Máá ˈdúwa-, taglé-, nyuogimkúnno ubaa ađaabanokúnno ˈdaalleka, gáál ˈdú ˈjeˈjeen-, gáál nyuogim ubaa ađaabano lulle gaa dhidhiroká. 
1JN.1.10	Har ki kieye, hé ke nyuogim ubaa ađaabano ma híliny, ki yieka, af kinaalka Waago ke máá hódholléká hoy, mú ˈdeenyle hé gáál ma gaa iđiny.
1JN.2.1	Um chiallo, ˈdeenyééllá yú hí ˈdu gáá verenóóllá he giri hí nyuogim ubaa ađaabano ma higilinyká. Tá máádhat har nyuogich yíekaʼ, ađááb yíekaʼ hileka, af kinaalka muun hé ke Máá ˈJaa kúnnaa Waag hol af ijo-, gáál ˈdéé ˈdú hogodhoká ˈguo. Máá kinaallá he Yiesu Kirísto, giri tikiˈde-, ˈdúwaká. 
1JN.2.2	Mu he suor ađaabanokúnno ubaa nyuogimkúnno ewle higidhoká. Suorééllá hé ađaabano ubaa nyuogimkúnno tákámle ewle ma higin, gálaat lullé les gaa ijoká nyuogimle ubaa ađaabanollé úba ewle higita.
1JN.2.3	Har ke mú hemuumuritle el gaa igiroka, af kinaalka hát ke mú ógká hé ke óg. 
1JN.2.4	Máá kieye, Yáá mú óg, yeget-, kor mú hemuumuritle el ma gaa igirinyká, máá kinaallá he máá hódhollé-, ˈdeeny ˈdúwa-, Kiristóóllá hí ma gaa iđinyká. 
1JN.2.5	Tá máá Kirísto ˈdeenyle el gaa igiroká, máá kinaallá gon gielmitlé Waag ka ˈguoká kisso he hidh ki arie. Yaalmitééllá in hát ke mú gaa ijoká ke og. 
1JN.2.6	Máá kieye, Yáá mú gaa ijo, yegetká, húgúm Yíésu hí ki ijeká, úba hí ki yíéđuo.
1JN.2.7	Sheel chia yú gielallo, hemurit yú hí ˈdu gáá vereno-, hol geelnedhíe, chegetallá, hé hemurit kaanallo muuniny, he hemurit héle er hí ˈgayye-, hí maalleká. 
1JN.2.8	Tá hemurit yú hí ˈdu gáá vereno-, hol geelnedhíe, chegetallá íín he hemurit kaanaká. Yíésu hé hemuritééllá ˈduuwle ki ijo. Tá káána itín úba it hemuritééllá ki iđa, ˈdaa giri bííy gaa onˈgoˈdeká ká bebeyyo-, bííy ˈdúwa-, gaa édhká ka eedheyyoká.
1JN.2.9	Máá kieye, yú bííy gaa édhká gaa ija, yeget-, kor nyárle nébká, máá kinaallá hátle bííy gaa ongʼoˈdeká he gaa ija. 
1JN.2.10	Máá nyárle gielká hé bííy gaa édhká gaa ijo. Tá bííy gaa édh kinaallá hé níínní hí gaa ijo-, mú riigirsuoká mán. 
1JN.2.11	Tá máá nyárle nébká bííy gaa ongʼoˈdeká he gaa ija, gaa seseme. ˈDaa giri mú bííy gaa ongʼoˈdeká hí in riiyyeká, mu hé mé ˈdaa he ki seseenká muog.
1JN.2.12	It umóóllo, hééllá yú hí ˈdu gáá verenóóllá
1JN.2.12	he ˈdaa giri Kirísto ˈdugaka, Waag hí ˈdú ˈjiiyye-,
1JN.2.12	hí nyuogimkícho ubaa ađaabanokícho gaa eeyyeká.
1JN.2.13	It idhaamallo, hééllá yú hí ˈdu gáá verenóóllá
1JN.2.13	he ˈdaa giri itín Máá erkob-,
1JN.2.13	Waag hátlé hé níínní ka kuonne mánká
1JN.2.13	ali ijeká hí ógká.
1JN.2.13	It rúórééllo, hééllá yú hí ˈdu gáá verenóóllá
1JN.2.13	he ˈdaa giri hí máá ˈdeew-,
1JN.2.13	Sátanlééllá ká adhateká.
1JN.2.14	It đalbááyáállo, hééllá yú hí ˈdu gáá veerééllá
1JN.2.14	he ˈdaa giri itín hí ˈJaa kúnnaa Waag ógká.
1JN.2.14	It idhaamallo, hééllá yú hí ˈdu gáá veerééllá
1JN.2.14	he ˈdaa giri itín Máá erkob-,
1JN.2.14	Waag hátlé hé níínní ka kuonne mánká ali ijeká hí ógká.
1JN.2.14	It rúórééllo, hééllá yú hí ˈdu gáá veerééllá
1JN.2.14	he ˈdaa giri hí fargogínt ˈgayya-,
1JN.2.14	ˈdeeny Waaˈgiet hí ger gaa ijo-,
1JN.2.14	tá hí máá ˈdeew-, Sátanlééllá ká adhateká.
1JN.2.15	Haí les ubaa les héllé hí gaa ijoká géélnen. Máádhat har hé lesalloká geelnedheka, hé gielmit ˈJaa kúnnaa Waag geerka mán. 
1JN.2.16	Hééllá he ˈdaa giri he met lullé les gaa ijo-, hát káána balt ˈdeew-, gonietká yíekaʼ, bargaab hé gálaat inle hí fedoká yíekaʼ, héétí hé gálaat hí ˈguo-, ubaa hí ekemeset-, hí hol ki memeyoká yíekaʼ, hééllá lulle hé ˈJaa kúnnaa Waag yé ma gáá ˈdeˈdeminy, lésallá he yé gáá ˈdeˈdeme. 
1JN.2.17	Les ubaa balt lesalloká el met haí ˈgiidha, tá máá hé Waag hí feˈdoká ekemeyoká bííyyo hé ali ijo.
1JN.2.18	It đalbááyáállo, les el met ˈdaˈdle hé ká ˈjobonte. It máá Kirísto ka kidhichká hát ka ˈjeˈjeenká maalle. Tá káána ke gaa ijóóllá gál burnay-, Kirísto ka kídhká hé úba biiy ká hile. Hééllá ˈdaalleka in les el met ˈdaˈdle hát he ka ˈjobonteká ke og. 
1JN.2.19	Gál muun gáál yé gaa ˈdíéllá hé gálkúnno muuniny. Gaal he gálkúnno onnônyka, hé hátle onnônyka ke hol ˈguo. Yaalmit gaal muun gáál hayallá, in gaal lulle hát gálkúnno muuninyká gáál ká argisie.
1JN.2.20	Tá itín it Máá saas mánká hé hí Hím Naasanle shie, lulkícho it hé ˈdúwaká óg. 
1JN.2.21	Hééllá yú hí ˈdu gáá veerééllá hé kieye itín it ˈdeeny ˈdúwa-, Kiristóóllá muog muuniny, he ˈdaa giri itín hí ˈdeeny ˈdúwáállá ógká. Héétí úba ˈdeeny ˈdúwáállá hát hodho-, níínní hí yé gáá ˈdeˈdeen-, mánká hí ógká. 
1JN.2.22	Máá hódholléká he mááya? He máá kieye, Yíésu hé Messíya
1JN.2.23	Máá Iny Waaˈgietallá điidhoká, hé ˈJaa kúnnaa Waag hí ma lileny. Tá máá Iny Waaˈgietallá ˈdúúw hoteká, hé ˈJaa kúnnaa Waag hí lé.
1JN.2.24	Itínííllá, fayamééllá he onisinyle hát erkob hí maalleká hí ger gaa yíéđiyyo. Har he onisinyééllá hát erkob hí maalleká hí ger gaa iđoka, af kinaalka it Íny ubaa ˈJaalle taalle gaa iđa. 
1JN.2.25	Kirísto hé muun gáál af iđieká he luolmit biiyóóllá.
1JN.2.26	Hé yú hí ˈdu gáá veerééllá he ˈdeeny gál hí baađisuoká. 
1JN.2.27	Tá itín it Hím Naasan Waaˈgiet Kirísto gaa argiyye. Hím Naasanééllá hé hí gaa iđo. ˈDaa kinaallá ˈdugaka in hí máá hí hé ˈdúwaká oonisuoká ma hegesen. Hím Naasanééllá he máá hí he met lulle oonisuoká. Hé Hím Naasanééllá hí oonisichoká hé hé hódhoká muuniny, he hé ˈdúwaká. Hát Hím Naasan Waaˈgietallá hí onisichééllá, Kirísto gaa yíéđía.
1JN.2.28	Aaléka, umééllo, mú gaa yíéđía, giri mu hol ká nadhe-, ke mú il ki argeka, ke sierm mán-, mú metle kern hí gáál ma gaa ˈgiˈginká. 
1JN.2.29	ˈDaa giri mu íín hát ˈdúwaká hí ógká, itín úba gál hé ˈdúwaká ekemeyoká lulle hát ˈdalmaat mú yé gáá ˈdiiyyeká ˈdalidheká it óg.
1JN.3.1	ˈJaa kúnnaa Waag gielmitlé guđo-, he muun gáál gielallá, ebá dhaayyíe! Gielmitééllá ˈdaalle ˈdugaka in Waag muun gáál umle chie. Tá hé kinaallá hé ˈdúwa, muun ke um Waaˈgiet. ˈDaa giri les gálle mú moonnoyká, in úba káána gálaat muun gáál muog. 
1JN.3.2	Sheel chia yú gielallo, muun káána ki um Waaˈgiet. Bár ka chiimetóótíá yaalmit kúnnaa ke kakaatká hátle hé ke muog. Tá Kirísto he hol ká nadheka, hát ke Kirísto yaalmitle kaatká hé ke óg, ˈdaa giri yaalmit muí yaal kinaallá ke il ki argoká. 
1JN.3.3	Ameeny máá he met esinyééllá Kirísto ka ˈguoká, hát tikiˈde Kirísto saas mánnallá, íín úba hé hí saas mé ki kokuoká hol ká riiriat.
1JN.3.4	Ameeny máá hé ˈdeđewká ekemeyoká úba hemuumurit Waaˈgieto he ˈdeđeneye. Hé ˈdeđewká eekemeny, he hemuumurit Waaˈgiet ˈdeeneny. 
1JN.3.5	Kirísto ka yimíéllá, hát nyuogim ubaa ađaabano gálaat gaa egewká it óg. Tá mu íín hé nyúógích ubaa ađaab níínní ˈguoká mán. 
1JN.3.6	Ameeny máá mú gaa ijoká, hé hé ˈdeđewká ma gaa seseminy. Tá ameeny máá hé ˈdeđewká gaa seseenká hé mú ma árginy, héétí hé mú muog.
1JN.3.7	Umééllo, ha máádhat hí bađisîny. Hát Kirísto íín ˈdúwáállá, máá hé ˈdúwaká ekemeyoká úba hé ˈdúwa. 
1JN.3.8	Máá hé ˈdeđewká gaa seseenká íín máá Satan. Hé kinaallá he ˈdaa giri ameeny les mé gáá koonle, ˈjíig káána ke gaa ijóóllá, Sátan hé ˈdeđewká gaa seseenká. ˈDaa kinaallá ˈdugaka in Iny Waaˈgietallá ká yimie, giri hújích Satan eiy fufumuoká. 
1JN.3.9	Hé máá níínní ˈdalmaat Waag yé gáá ˈdiiyyeká ˈdalidhe-, kor hé ˈdeđewká gaa seseenká mán, ˈdaa giri mú luolmit Waaˈgiet hí gaa iđoká. Máá ˈdalmaat Waag yé gáá ˈdiiyyeká ˈdalidheká, hé hé ˈdeđewká gaa seseenká ma uriny. 
1JN.3.10	Yaalmit giri ke um Waaˈgiet ubaa um Satan hol eiy gaa nannasatká hééllá: Ameeny máá hé ˈdúwaká ma ekemenyká hé veel Waaˈgiet muuniny, héétí máá nyaaramlé Kiristoká ma geelnenyká hé úba veel Waaˈgiet muuniny.
1JN.3.11	Atim héle af giri Fayam Midhaballá erkob hí maalleká hí ˈgayyeká kieye, kí hol geelneto, he chie. 
1JN.3.12	Ha ke hát máá Satan Káyinlé-, nyárle yieská yéen. Tá mu íín háteka nyárle yiesal? Mu nyárle yiesallá he ˈdaa giri mu íín he eekemenyle ˈdeew-, mú nyárle íín he eekemenyle ˈdúwaká.
1JN.3.13	Nyaaramchú, har les gálle hí nebedheka, haí hé kinaallá af ˈdábiny. 
1JN.3.14	ˈDaa giri muun ki gál nyaaramallá gielká, in hát ki kúfach el ki naate-, ki luolmít yé ˈdú ˈdieká ki og. Máá gál nyaaramallá ma geelnenyká hátle kúfacho he gaa ija. 
1JN.3.15	Máá nyárle nébká, he hát máá nyárle yies. Tá hát máá níínní gálaat yeges-, nyuogich ˈguo-, kor luolmit biiyoká hí gaa iđo-, mánká, it óg. 
1JN.3.16	Gielmít yaalmitééllá ke eiy ki naate: He hát káána Yiesu Kirísto sídhle sillie-, gáál ˈdú kufééllá. Muun onnônyka sidhamkúnno úba gál nyaaramallá ke ˈdú silmia. 
1JN.3.17	Har máádhat he ˈguo-, tá nyárlé he hí ki ˈgereká geer hí shâw ma ˈdú yeenka, máá kinaallá háteeye gielmit Waaˈgiet hí gaa iđa?
1JN.3.18	Umééllo, ha ki gálaat af tákámle ki geelnêny, gálaat kí hát ˈduwantiká geelnew, gálaat kí ˈdú ˈjeeˈjeen. 
1JN.3.19	Muun ke hát kinaallá ˈdieka, in hát muun ke ˈdeeny ˈdúwa-, Kiristóóllá gálléká ke hol og, Waag metle hé ki geer ˈdéént mán. 
1JN.3.20	Muun har úba ke geer ˈdéént ˈguoka, Waag geer guuralle ííni geer ˈdeentkúnno ˈdú guđo, he lulle og. 
1JN.3.21	Sheel chia yú gielallo, har ke hol óíyta-, ke ˈgíérích ˈdúwa-, Waag hí feˈdoká el gaa igiroka, af kinaalka Waag metle hé ke sierm gaa mán. 
1JN.3.22	Héétí, hé mákárta-, ki mú rogononká ha ke mú gaa aargira. Hé kinaallá he ˈdaa giri ke mú hemuumuritle ki met gaa kekeen-, ke hé mú geer gaa memeyoká ekemeyoká. 
1JN.3.23	Aalé Waag hemuritle hééllá, giri ki mú Inylé Yiesu Kirísto iiy yegetká, héétí hát giri muí gáál kí mure-, hol geelnedhíe, muí yieká ki hol geelnetká. 
1JN.3.24	Ameeny máá hemuumurit Waaˈgiet met gaa kekeenká, hé Waag gaa ijo, tá íín úba hé Waag hí gaa iđo. Waag hát muun gáál gaa iđo-, ki ógká hééllá: Mu Hím Naasanlé gáál ká shíéllá ke ki og.
1JN.4.1	Sheel chia yú gielallo, af giri gálaat hí ˈdéé hót geđuoká haí đo kieye, gaal Hím Naasan Waaˈgieto he ˈdéé ki hogodho, hí chégen. Ebá gáál ˈdéé hótle he af kí dhaayyíe, har gáál ˈdéé hótle ˈdéé hót Hím Naasan Waaˈgiet yé gáá ˈdiiyyeká kátaka. Hééllá he ˈdaa giri gál burnay-, hođomlé-, hol gál Waag hí ˈdeem ká shigicheká hoyká biiy gaa ijoká. 
1JN.4.2	Gaal har gál Hím Naasan Waaˈgiet ˈdéé ki hogodhoká kátaka, hát ke eiy naasatká hééllá: Ameeny máá hééllá ˈdúúw hođisat-, kieye, Yiesu Kirísto hé gon kaadhdhe, lésallá gaa ˈdalidhe, yegetká, máá kinaallá Hím Naasan Waaˈgieto he ˈdéé ki hogodho. 
1JN.4.3	Tá ameeny gál Yíésu ˈduuwlééllá điidhoká, hé Hím Naasan Waaˈgiet ˈdéé ma ki hogon. ˈDéé hót gaalí hogodhóóllá Yíésu kídhíchlé he yé gáá ˈdiiyye. Kídhíchallá he máá ˈdeenyle hí maalle-, ká yiimet-, tá káána úba hátle les gaa ijoká.
1JN.4.4	Umééllo, itín hí gál Waaˈgiet, ití gál mú ka kídhallá ká adhate. Hééllá he ˈdaa giri Máá hí geer gaa ijóóllá kídhíchlé les gaa ijoká far ˈdú gogoká. 
1JN.4.5	Gálallá íín lésallá ˈdaallé he ki ˈgee, in hé lesalloká hogodho, les hí af nee kokoyyo. 
1JN.4.6	Múún ke um Waaˈgiet, máá Waag ógká af nee gáál kokoo. Tá máá veel Waaˈgiet muuninyká hé gáál af nee ma kokony. Hatallá in máádhat ˈdeenylé he hogodhoká har Hím Naasan Waaˈgiet ˈdúwáállá yé gáá ˈdiiyyeka, héétí har mú ˈdeenyle máá kídhích Waaˈgiet hódho lééllá yé gáá ˈdieka, in ke hol eiy gaa nannata.
1JN.4.7	Sheel chia yú gielallo, ˈdaa giri gielmít Waag yé gáá ˈdeˈdeenká, kí hol geelnet. Ameeny máá gielmít ˈguoká he máá ˈdalmaat Waag yé gáá ˈdiiyyééllá ˈdalidhe-, Waag ógká. 
1JN.4.8	ˈDaa giri Waag íín he gielmítiká, máá gielmít mánká hé Waag muog. 
1JN.4.9	Waag hát muun gáál gielmít argisicheká hééllá, giri kieye, Waag Inylé ali ka takachká lésallá ali ˈdu gáá kaayye, giri ke mú ˈdaalle ki ijo-, ke luolmit biiyoká ˈguoká. 
1JN.4.10	Waag gielmitle he hatallá, hé muun erro ke Waag geelnedhe muuniny, Waago muun gáál er geelnete, Inyle ali gáá kaayye, giri mu suor yeget-, mu ađaabanokúnno ubaa nyuogimkúnno ewle higidhoká. 
1JN.4.11	Sheel chia yú gielallo, ˈdaa giri Waag gáál hatal gielká, muun úba kí hol geelnet. 
1JN.4.12	Hé máá níínní kálta Waag il ki argeká mán. Tá muun har ki hol gielnítaka, Waag hé gáál gaa iđo, gielmitle muun gáál hidh ki ariyye.
1JN.4.13	ˈDaa giri Waag Hím Naasanle gáál ka shiichééllá, in ke hát ki mú gaa ijo-, mu íín úba gáál gaa ijoká ke og. 
1JN.4.14	Hát ˈJaakúnno gáál Inyle ali ˈdu gáá kaay-, mu les Máállé Rubachietká yíéllá nyáá nyí ˈduuwle argiyye, nyí hogoto.
1JN.4.15	Ameeny máá Yíésu hát Iny Waaˈgietká ˈdúúw hođisatká, máá kinaallá íín Waago hí gaa iđa, íín úba Waago he gaa ija. 
1JN.4.16	Gielmit Waag hí gáál ka ˈgayyóóllá hé ke óg, úba hé ke iiy yie. Waag he gielmíti. Ameeny máá gielmitééllá ˈguo-, ki ijoká, máá kinaallá Waago gaa ija, tá íín úba hé Waag hí gaa iđo. 
1JN.4.17	Hatallá in gielmít muun gáál hidh ki ariyye, giri kúlích ˈdéé ki iđinyká ki sierm mánká. Hé kinaallá he ˈdaa giri muun hát Yíésu hí ijoká ke lésallá ki ijoká. 
1JN.4.18	Gielmit hatallóóllá hé sierm mán. Gielmit ˈdúwáállá íín siermo he aruanna. Gálaat íín ˈdéé ki iđinyo he siermle ˈgaa. Aaléka, gál siermééllá ˈguoká hé gielmit ˈdúwáállá hí hát ˈdabaanká hidh ma ki arîny. 
1JN.4.19	ˈDaa giri mu íín er gáál gielká in múún úba ke gielmít ˈgaa.
1JN.4.20	Har máádhat kieye, Yáá Waag giel, yeget-, kor nyárle nebítaka, máá kinaallá he máá hódholléká. Máá nyárlé il ki argoká ma geelnenyká, hé hát níínní Waag he il ma ki árginyká gielká mán. 
1JN.4.21	Aalé Waag hé gáál hemuritééllá ká shiiche, hemurit kieye, máá Waag gielká hí nyárle úba geelnew, chieká.
1JN.5.1	Ameeny máá Yíésu hát Messíyaká
1JN.5.2	Ke Waag gielníta-, ubaa ke Waag hemuumuritle el gaa igiroka, in ke hát um Waaˈgiet gielká ke og. 
1JN.5.3	Waag geelnen he Waag hemuumuritle el gaa igiriny. Mú hemuumuritlééllá hé gáál ílsh ma ˈdú iđiminy. 
1JN.5.4	Ameeny máá ˈdalmaat Waag yé gáá ˈdiiyyeká ˈdalidheká hé lesalloká he ká aađadhdha. Hé lesalloká hé ke kí aađaatká he iiy yeen kúnnaa ke Yiesu Kirísto ka ˈgúóllá.
1JN.5.5	Mááya hé lesalloká ká aađadhdha? Máá Yíésu hát Iny Waaˈgietká iiy yeetká tákáma hé lesalloká ká aađadhdha. 
1JN.5.6	Yiesu Kirístóóllá he Máá bie ubaa fás kí yimieká.
1JN.5.7	Hé gáál Yíésu ˈduuwle geđuoká seđe. 
1JN.5.8	Hé kinaallá he Hím Naasan Waaˈgiet, ubaa bie, tá fás. Hé seđééllá ˈduuw he hogodhoká tikiˈde. 
1JN.5.9	Hé gálaat hí ˈdúúw ˈdú ˈdieká hé ke iiy yeget. Kor hé Waag hí ˈdúúw ˈdú ˈdiiyyeká súmmo ˈdúwa. Waago in Inyle ˈdúúw ˈdú ˈdiiyye, Inyle ˈduuwle gáál ká geeyche. 
1JN.5.10	Máá Iny Waaˈgiet iiy yieká, hé ˈdéé hót ˈdúwáállá hí geer gaa iđo. Tá máá hé Waag hí gáál ka geeychééllá iiy ma yéenká, hé Waag máá hódholléká hoy, ˈdaa giri mu hé Waag hí ˈdaa Inyleka ˈdúúw ˈdú ˈdiiyye-, hí gáál ka geeychééllá iiy ma yéenká. 
1JN.5.11	Hé Waag hí gáál ˈduuwle ká geeycheká hééllá: Waag hé muun gáál luolmit biiyoká ká shiiche. Luolmit biiyóóllá mú Inylé ke gaa aargira. 
1JN.5.12	Máá Iny Waaˈgiet hí gaa ijoká hé luolmitééllá hí gaa iđo. Tá máá Iny Waaˈgiet hí ma gaa iđinyká hé luolmitééllá úba hí ma gaa iđiny.
1JN.5.13	It hí Iny Waaˈgiet iiy chíéllá in yú hí hééllá ˈdu gáá veere, giri hát hí luolmit biiyoká ˈgayyoká hí ógká. 
1JN.5.14	Aalé Waag ˈdaalleka hé ˈdúwa-, ke tág ógká hééllá: hé muí gáál ki fedoká ke mú ruogoneka, mu af hai gáál maala. 
1JN.5.15	ˈDaa giri mu hát gáál af mamaloká ke ógká, mú ke he ruogoneka, hé kinaallá hát ke mú gaa aargiroká hé ke óg.
1JN.5.16	Aalé har máá mákártaká nyárle arge-, mu ađaab hí kúfach mé ma ki kokonyká hileka, muí mú Waag ki viivisat, mú Waag hí luolmít shiicho. Tá biiy hé ađaab gálaat kúfach mé ki kokoyyoká hí gaa ijo.
1JN.5.17	He ˈdeđew-, ki ekemeyoká lulle he ađááb, tá biiy hé ađaabano gálaat kúfach mé ma ki kokonyká hí gaa ijo.
1JN.5.18	Ameeny máá ˈdalmaat Waag yé gáá ˈdiiyyeká ˈdalidheká hát hé ˈdeđewká ma gaa seseminyká hé ke óg, ˈdaa giri mú Waag Inyle hí ki yaal-, máá ˈdeew-, Sátanlééllá hí đig ma yegenká. 
1JN.5.19	Muun hát ke um Waaˈgietká hé ke óg, kor lésallá lulle íín Sátano he gíl geer gaa iđa. 
1JN.5.20	Iny Waaˈgiet hát ka yimie-, ˈdaalim ke Waag ˈdúwaká ke ki kiimisatká gáál ka shieká hé ke óg. Múún Máá ˈdúwa-, Waag Inylé-, Yiesu Kirísto lééllá ke gaa ija. Mu íínííllá he Waag ˈdúwaká ubaa luolmit biiyoká.
1JN.5.21	Umééllo, hol waagam hódhoká gáá faganayyíe!
2JN.1.1	Minnééllo, yáá karsichallá warˈgatééllá kó Waag ko ká viiyyééllá ubaa um kua yú hí ˈdu gáá verene.
2JN.1.1	Yáá tág kuun ubaa umkú hí giel, kor yáá tákámchú hí ma geelneny, it úba gál lulle ˈdeeny ˈdúwa-, Waaˈgietallá ógká hí giel. 
2JN.1.2	Itín ke hí gielallá, he ˈdaa giri ˈdeeny ˈdúwa-, Waaˈgietallá muun gáál gaa ijo-, kor taalle bííyyo muun gáál gaa ijoká.
2JN.1.3	Múúni ke ˈdeeny ˈdúwáállá ubaa ke gielmít ki ijóóllá ˈJaa kúnnaa Waag ubaa Inylé Yiesu Kirísto taalle bííyyo hai gáál ˈdú ˈjeˈjeme, geer guurá hai gáál aargisia, tá naanná hai gáál gaa iđimia.
2JN.1.4	Yáá tág geer ye gaa meedhe, giri um kua yú argeká ˈdeeny ˈdúwáállá ki ijoká. Hééllá he hát ˈJaa kúnnaa Waag hí muun gáál kí mureká. 
2JN.1.5	Aaléka, minnééllo, gillo yú ko ki efe, kí hol geelnet. Hemurit yú ko ˈdu gáá veerééllá hé hemurit kaanallo muuniny, he hemurit kis ki maale-, hol geelnedhíe, chieká. 
2JN.1.6	Gielmít hélle he Waag hemuumuritle el gaa igiríti. Hemurit hol geelnedhíe chíéllá, he hemurit kis hí maalle-, onnônyka hí ki iđaká.
2JN.1.7	Yú hí hatallá geđúóllá he ˈdaa giri gál burnay-, gálaat baađisuo-, Yiesu Kirísto hát gon kaadhdhe-, ka ˈdalidheká iiy ma yegenká les gaa seseenká. Gál hatallóóllá máálle he máá gálaat baađisuo-, Kirísto ka kidhichká. 
2JN.1.8	Aaléka, hol ˈdeeˈdeemíe, giri hújích hí niiyyééllá
2JN.1.9	Ameeny máá he onisiny Kiristóóllá ma ki yaaliny-, he onisiny hol gaa lalaanká hé Waag hí ma gaa iđiny. Tá máá he onisiny Kiristóóllá ki yaalká hé ˈJaa kúnnaa Waag ubaa Inyle hí gaa ijo. 
2JN.1.10	Aaléka, máádhat har ál hí gaa iđaká ká yimie-, kor he onisinyle he onisiny Kiristóóllá gaa taak kátaka, máá kinaallá haí af nee kôny, ubaa hí énykícho ˈdú éen. 
2JN.1.11	Máá hat kinaallóóllá máá hí af nee kuoká hé ˈdeđew-, muí ekemeyóóllá úba hé gaa ijo.
2JN.1.12	Yáá hé guđo-, hí ka geđuoká ˈguo. Tá ˈdéé hót yú ˈgúóllá yáá warˈgatééllá geerle ˈgalaamééllá kí verenoká ma fediny. Hé kinaallá afleka, yú onnônyka ká yiimet-, ke hol af ká yíéđian-, ke hol geđuoká fede, giri ger muun gáál hát ˈdabaanká gaa memeetká.
2JN.1.13	Aaléka, nyaar kua Waag hí ka viiyyééllá
3JN.1.1	Yáá karsichallá kó shééléch chia yú ko tág giel-, Gáyyos lééllá in yú ko warˈgatééllá ˈdu gáá verene.
3JN.1.2	Shééléch, yáá ko Waag kí vivisat, giri he met lulle ko met tág gaa ˈdeˈdeen-, tá hát tikiˈde sídhkú naanná iđóóllá gónkú úba Waag ki iđoká. 
3JN.1.3	Af giri gál nyaaramká ká fame-, yaalmit kua kúólle ˈGierich ˈDúwáállá
3JN.1.4	Yú umchú ˈGierich ˈDúwáállá ki ijoká maaleka, geer gaa meen yú aargiroká hé tág súm guđo.
3JN.1.5	Shééléch, nyaaram kúnnaa ál kíchia kinaallá gáá nannaatká, har káána úba kuun hí móíytaka, hé kua gáál ki ekemeychoká hát ˈduwantiká ekemeyche. 
3JN.1.6	Gál ko gáá nannaatallá hé gál nyaaram-, állá gaa ijóóllá gielmitkú geey. Aaléka, gaal ˈgierimlé gaa igiroká yaalmit innum Waaˈgiet gaa tagléká ki nú, gáál ˈgas gaa kúókog. Hé kinaallá ekemeychoka, kuun hé ˈdúwaká ekemeyche. 
3JN.1.7	Hééllá he ˈdaa giri gaal siem ˈdaa meeny Máá kúnnaa Guđóóllá
3JN.1.8	Aaléka, muun kí gál hatallóóllá ˈdú ˈjeeˈjeen, giri ke gáál ˈGíérích ˈDúwáállá hújíchle hol ˈgar nannuoká.
3JN.1.9	Yáá ˈdéé hót mé tikiˈd gál kíchia nyaaram-, al kinaallóóllá ˈdu gáá veere, tá máá kíchia ˈDioteréfes hí he gil ki mumuroká fedo kinaallá hé nyí af ká điidhe. 
3JN.1.10	Aaléka, yú ká yimieka, mu yaalmitlé gaa seseen-, máálle nyí hát nebitiká fiichilóóllá metkícho ha yú gaa hogodho. Hé kinaallá úba kí hayo, mu gál nyaaram-, álkícho gáá nannaatká mé guđáan yegetká điđidhma. Mu hé gál onnônyka gáál mé guđáan yegetká úba hé kinaal ká ririat, héétí gáál gálatí gaa aruan. 
3JN.1.11	Shééléch, ha hé ˈdeđewká eníminy, hé midhabká tákámle eenímo. Máá hé midhabká ekemeyoká he máá Waaˈgiet. Tá máá hé ˈdeđewká ekemeyoká hé Waag muog.
3JN.1.12	Tá ˈDemétiros íín hé gálaat lulle hí ˈduuwle hogodho. Mú ˈduuwlééllá hé Máá kúnnaa ˈDúwáállá
3JN.1.13	Yáá hé guđo-, ko ka geđuoká ˈguo. Tá ˈdéé hót yú ˈgúóllá yáá warˈgatééllá geerle ˈgalaamééllá kí verenoká ma fediny. 
3JN.1.14	Yú onnônyka ál ˈjob gáá yiimet-, ke hol af ká yíéđian-, ke hol geđuoká fede.
3JN.1.15	Naanna Waaˈgiet gaa yíéđig. Sheel kua allóóllá hé ko naa ká chie. Sheel kínyaa al kinaallóóllá hát taataká nyí naa kí áat.
JUD.1.1	Yú he Yúúˈda, gédéch Yiesu Kiristo, nyár Yakob. Warˈgatééllá it Waag hí ká viiyye-, ˈJaa kúnnaa Waag hí giel-, Waag hí ˈdaa Yiesu Kiristo in ki ˈdiiyyeká yú hí ˈdu gáá verene. 
JUD.1.2	Waag hí súm geer guurá ubaa gielmít aargisicho, hí naanna guđoká shiigicho.
JUD.1.3	Sheel chia yú gielallo, yú érléká rúbách kúnnaa áwúlle ke hol ki ˈgúóllá hélle hí ˈdú gáá vereneká súm fede. Kor káánaka, yáá kas yáálle hí warˈgát ˈdu gáá vereno-, hí gil ki egefoká ye ká hille, giri Fayam Midhab ˈdúwa-, Waag hí gálle af tikiˈd kí shiiche-, tá bííyyo hol ma gaa sorominy-, muí gáál ki ógallá taalle laatle kín hí lađaanna-, gál hođomléká hí ma laanká. 
JUD.1.4	Onnóo, gáál mé tikiˈd hé hí hurt kí hure, gálallá hé Waag kian ka mán. Gaal hé Waag ˈdúˈjímlé muun gáál mé fuˈdeká hol gaa lay, ˈdúˈjím héllé ˈdeđew-, gaa seseenká hoy. Héétí, gaal hé Máá kúnnaa Guđo-, gáál mé ki yaal-, Yiesu Kirísto điidhe. Gálallá he gál héle ˈdeenyle warˈgát gaa ije-, giri Waag hí ˈdéé ki iđiche-, hí ˈdeensenteká.
JUD.1.5	Har káána úba héél lulle hí óíytaka, Máá Guđoká hát gálle lés Misirayim gáá bisieká yú hí táb kí gagadhoká yú fede. Kor el ˈdaal mu hé gál hí iiy ma yéenká af ki beete. 
JUD.1.6	Hééllá onnônyka úba mé hí ká ˈgayya, hát gál ˈgasso-, Waaˈgiet-, urru-, giri állé hemuumuriti-, Waag hí gaa iđicheká ma gaa yíéđîny-, égetlé kinaal gíl sug ki hayká. Tá gaal íínííllá ˈdaab Kúlích Guđo-, Waag hí gálaat ˈdéé ki iđimichoká ali ma kí ˈdíinyká, hé Waag hí bííy gaa ongʼoˈdeká ki chirate, hí nyarugano biiyoká ki ˈdanne. 
JUD.1.7	Hát hatallóóllá, ˈjien Soˈdom ubaa ˈjien Gomora tá ˈjienlé hí lag ijeká gálle herginy goramká ubaa babat giri gál yááble hol hergisanká hol ˈdú hayká in Waag hí ˈjiet ki beesete. Hé kinaallá he il gíl gaa helit-, gál Waag af đuˈdusoká hát hí ˈjiet biiyoká ki maanyjawká.
JUD.1.8	Hát hatallóóllá, gál amatle el gaa igiroká amatlé kinaallá in hí hé seđééllá mé ki kokoyyo, in gaal gónle ˈdeđeneye, hemuumurít điđidhma, héétí gál ˈgasso-, urruká fiichila. 
JUD.1.9	Ebá táb ˈdodhdhíe, Mikáyel har úba gál ˈgasso-, Waaˈgiet-, urruká máállé méteká kátaka, af giri mu ubaa kídhích kúnnaa Sátanléká gón Moshe ˈdaalleka hol ki fafalmeká, mu hé Sátan ma fichíliny, mu hé Sátan geeyká kieye, Máá Guđoká ííni ko il ki ˈdeđente, yie. 
JUD.1.10	Gálallá hé eiy ma náásanká ˈdeentlé he hogodho, fiichila. Gálallá hát bíne, hé kás mán. Gaal hé gónle hí feˈdoká he ekemeye. Tá gaal héllé ekemeyóóllá tuuˈdlé hí mé ˈgiidhia. 
JUD.1.11	Hóbá! He bá gál kinaal ki ˈdéen! Gaal hé ˈgíérích Kayinká
JUD.1.12	Af giri gólol álle me hí hol gaa aargiroká, in gálallá hí ká higila, hí ˈdeđeneye. Gaal íín dhúrlé hol golmia, kern hí ma ˈgiˈgin. Gaal he hát nyáˈdow ír mán-, waanich hí hol gaa sisidhoká, ubaa hát ˈguor saano hí ma gáá higisiny-, hidh hí les gaa mánká. Gálallá he gál kúfach met naam il hí aargiˈdoká. 
JUD.1.13	Hát tikiˈde húđúm basietká oshony lalaannallá in gálallá kern mantle úba ká eedhesia. Gálallá hát hidhino hol gaa seseen-, Waag hí ál súm gaa ongʼoˈdeká taak ki koyyeká.
JUD.1.14	Áˈdam ˈbíl ílle hátlé hol ka hoycheká, máállé ki tiiyaká he Hénog.
JUD.1.15	Mu ka yiimetallá he giri mu gálaat lulle ˈdéé ki iđimuo-, gál Waag kian ka mánká lulle héllé ˈdeđew-, eekemeyká ˈdú ˈdeđenset-, gáál he il ká aargisuoká. Héétí mu gál Waag kian ka mán-, ađaabano ˈguo-, ˈdeem lullé kullaʼ-, Waag ki huogodheká úba ˈdeđenset-, gáál he il ká aargisuoká, he yie. 
JUD.1.16	Gálallá he gál yiirsam fafaat-, ˈdeđint gálaat ka aargiroká. Gaal úba he gál baltle el gaa igiro-, hol memeyo, gálaat in boodhom bubuo-, gálaat he gaa aargiroká.
JUD.1.17	Tá it sheel chia yú gielallo, Máá kúnnaa Guđo-, Yiesu Kirísto gállé alb fimiká ˈdeem Waag hí ká shigiche-, he ˈdiiyimeká táb ˈduoˈdodhdhíe. 
JUD.1.18	Itín hé gaalí geeyká, gaal kieye, Bár biiy el ˈdáˈdle ali kí ˈdeˈdeenká gál af ka fichilít ˈguo-, Waag kian ka mán-, baltle el gaa igiroká biiy yiem hai gáá ˈdeeme, gaalí hí yie. 
JUD.1.19	Gálallá he gál giri hí eiy ˈgiˈgidhuo-, hinyamlé gonnietká tákámle el gaa igiro-, Hím Naasan Waaˈgiet mánká.
JUD.1.20	Sheel chia yú gielallo, itín he onisiny Waag hí ká shiichééllá tág chiˈdíe, ki hiráa, tá Hím Naasan Waaˈgiet hí fargogint hí Waag ki vivisataká shiigicho. 
JUD.1.21	It Máá kúnnaa Guđo-, Yiesu Kirísto geer guurallé-, hí luolmit biiyoká higilsichoká met egetééllá, hát Waag hí gielká onnóo, kas kinaallá ki yíéđía.
JUD.1.22	Gál ˈdaa Fayam Midhaballáka wawaanká, geer guurá aargisía. 
JUD.1.23	Gáál ˈjiet biiyoká af gáá saasaráa. Gáál ˈbaal hí geer guurá aargisichoká hol ˈgas met ˈdeeˈdemíe, gáál ađaabanolle hát sharim muˈgay-, ki ˈdug ma ˈdú chichiranká ka nebedhíe.
JUD.1.24	Waagkúnno he Waag fargogínt ˈgayyo-, hí ˈdeˈdeenno-, hí ma riigiriny-, hí metlé gúch ˈgayyo-, geyyiny hí guđoká hát ˈdeensen mantiká hí ˈdú egeetoká. 
JUD.1.25	Waag tikiˈde-, tákámle Rúbách kúnnaallá, ˈdaa Máá kúnnaa Guđo Yiesu Kirísto léélláka, bár giri hátle les ma ka kúóninyká, ubaa bárallá, tá bííyyó biiyo, ˈdúúw, kansím, fargogínt, tá hemuumurít lulle hí hélle yeet. Iiy-hí, he hí hát kinaallá yeet.
REV.1.1	Hééllá he kí edhesiny-, Waag hí Yiesu Kirísto shiiche-, giri yaalmisano ál ˈjob yé gáá ˈdeˈdeenká muí gedelle aargisuoká. Yíésu máállé ˈgasso-, urruká ali gáá kaay, mú máállé ˈgasso kinaal kí edhesinyéél mú gédéchlé Yuána ˈdú eedhdhe, mú argisie. 
REV.1.2	Yuána íín hé arge kinaal lulle huogodhe. Hééllá he ˈdeeny Waaˈgiet ubaa hé Yiesu Kirísto hí mú kí edhesieká fayamlé. 
REV.1.3	ˈDeeny Waag hí mú ka shiiche-, muí veerééllá máá hí gálaat ki tooyoká ubaa gál hí nee kokuo-, tá hí ki yaalká, ebá Waag hí ˈdú ˈjiiy! Hééllá bárlé yé gáá ˈdeˈdeenká hé ˈjób.
REV.1.4+REV.1.5	Yú he Yuána. Warˈgatééllá it gál Kiristo-, met hí tiiya-, hí lés Asia gaa iđoká yú hí ˈdu gáá veere. Máá ali ijo-, kísóótí ali ije-, tá bár ka chimetóótíá úba ali ijoká, héétí hím naasan tiiya-, mú karallé guchiká met gaa ˈgiiyyoká, tá Yiesu Kirísto hí ˈdú ˈjeeˈjeen, hí naanná shiiguo. Yiesu Kirísto íín he Máá he lúl ˈduuwle hogodhoká. Mu he Máá gál uushim yiem gáá ˈdeˈdeenká Máállé méteká. Héétí mu he Máá kansimano lesalloká Máállé hí mé ki yaalká.
REV.1.4+REV.1.5	Mu ííni gáál giel-, gáál fásle ki dhiire-, ađaabanokúnno ubaa nyuogimkúnno gáál yé gáá ˈdeeyallá kí ˈdúúw shuo. 
REV.1.6	Mu hé muun gáál gugúch koy, gáál gál mú ˈJaallé Waag hujich ki nannuoká hoy. ˈDuuw ubaa gúch taalle bííyyo hí mú hélle yeet. Iiy-hí, he hí hát kinaallá yeet.
REV.1.7	Bá dhaayyíe, mu nyáˈdow hai kí yiimedhe,
REV.1.7	il lulle haí aargiˈda,
REV.1.7	gál mú veereká úba mú hai aargira.
REV.1.7	Kidh lullé les gaa ijoká mú ˈdaalle ˈdugaka
REV.1.7	af gaa guđoká hai ki beeme.
REV.1.7	Iiy-hí, he hí hát kinaallá yeet.
REV.1.8	Máá Guđo Waag kieye, Yú he Álfa ubaa Oméga,
REV.1.9	Yáá nyár kíchia Yuána lééllá, he máá kíchia ˈdaa Yiesuka hí Waag Guch lééllá hol ˈgar iđa-, hí hol ˈgar maanyjayya-, hí mé ki chichirsataká. Yú ˈdaa giri Waag ˈdeenyle ubaa fayam Yiesu gálaat geđieká in gaal ye ˈgiliˈgay, gaal ye koro Batimosallá ká sidhe. 
REV.1.10	Kúlích Máá Guđoká
REV.1.11	ˈDéé hót kieye, Hé argiyyoká warˈgát gaa véer, gál Kiristo met hí tiiya-, Eféso, Simírna, Bérgamon, Dhayatíra, Sártis, Filaˈdélfia, tá Lauˈdikew gaa ijoká ˈdú laalámo, chie.
REV.1.12	Aalé yú hol gaa made, ˈdéé hót ye geđicheká máálle aargireká fede. Yú hol gaa madeká hé tiiya-, gaalí hórkí gaa tune-, nyátáá tiiya hí ˈdú iđoká arge. 
REV.1.13	Hé nyátáá hí ˈdú iđo kinaal hurtle máá iny máádhat ká yaal-,
REV.1.14	Mú meenyle ubaa mú mé dhúrle edhle hát dhúr édh-, walaká, héétí edhle hát ír áár. Mú inle hát ˈjiet bólo. 
REV.1.15	Mú ˈgas metle yaalmitle hát gib gaalí ˈjiet fie-, gaalí lie-, boloonká. Mú ˈgoonyle yérle hát hele guđo-, fafaanká yúkúrlé. 
REV.1.16	Mú gíllé ˈdaa naanietká hidhino tiiya muí ká ˈgaa. Mú ageerle faaˈd órof-, af ˈdinnam hullaalle gáá alléká hí gáá fuoriche. Mú innumle hát aadh kír chieká.
REV.1.17	Yú mú argeká, hát máá kufekáka mú ˈgas met les gaa ˈdoy. Aalé mu ye gíllé ˈdaa naanietká ˈdú iifie, kieye, Ha bírginy, yú he Erkob ubaa Biiy El ˈDaˈd, 
REV.1.18	Máá bííyyo ali ijoká. Yáá kufe, tá bá dháash, yáá káána luol. Yú taalle bííyyo ali ha ija. Yú yáá kúfach ubaa ál gál kufeká hí mé nannuoká kúlfílle ˈguo. 
REV.1.19	Aalé hé kuuní argiyyééllá ubaa hé káána yé ká ˈdeˈdeen-, tá héllé hí el gaa igiro-, bár ka chimetóótíá yé ká ˈdeˈdeenká warˈgát gaa véer. 
REV.1.20	Hé geer geđi-, hidhinolle tiiya-, kuuní gíl chia ˈdaa naanietká gaa argiyyeká ubaa hé tiiya-, hórkí-, nyátáá tiiya hí ˈdú iđóóllá hélle hééllá: Hidhino tiiyáállá he gál Kiristo met hí tiiyaká gállé urru-, ˈgassoká, héétí hé tiiya-, hórkí-, nyátáá tiiya hí ˈdú iđoká he gál Kiristo met hí tiiya kinaallá.
REV.2.1	Gál Kiristo ˈjien Efeso gaa ijoká máállé urru-, ˈgassoká ˈdeenyééllá ˈdú véer. Máá hidhino tiiya gíl ˈdaa naaniet ka ˈguo-, hé tiiya-, hórkí-, nyátáá tiiya hí ˈdú iđoká hurt gaa seseenká ˈdeenyle hééllá:
REV.2.2	Húgúmkícho ubaa símískícho, tá mé ki chirsankícho yáá óg. Héétí gál hé ˈdeđewká gaa sesemeká hát hí gáál héllé ˈdeđew kinaal mé ma yuyûnyká yáá óg. Gál gál alb fimiká hol ká hoy-, kor gál alb fimi-, muuniny kinaal, hát hí eiy naasate-, hí hođomle ka edhesicheká úba yáá óg. 
REV.2.3	Itín ˈdaa meenychúka hát hí maanyjayyo-, tá hí mé ki chichirsato-, hí ma giinanyká yáá óg. 
REV.2.4	Tá hé yú hí ˈdú ˈdeenteká hééllá: It gielmit hí er ˈgayyeká hayche. 
REV.2.5	Ebá gielmit kinaal hát hí ˈdabiyyeká táb ˈdodhdhíe, Waag bala ˈdú náa, hé erkob hí nanniyyeká geđi naannáa. Har hát kinaal muuninyka, ˈdaab itín hí Waag bala ma ˈdú níinyká yú ha hí ˈdú gáá yiimedhe, hé kíchia horki-, nyátáá hí ˈdú iđoká ali ha yú gaa egee. 
REV.2.6	Tá hé kíchia midhabká he giri itín gál Nikolaita héllé ˈdeđew-, he ekemeyoká hí nébká. Yú úba yáá gáál héllé kinaallá néb.
REV.2.7	Máá nee ˈguoká hí hé Hím Naasan Waaˈgiet hí gál Kiristo geđichóóllá maalo. Máá hé lesalloká ká adhatká ˈgór luolmiti-, ođo Waaˈgiet gaa yaalká saanolle ha yú shigia, hai kokoo.
REV.2.8	Gál Kiristo ˈjien Simirna gaa ijoká máállé urru-, ˈgassoká ˈdeenyééllá ˈdú véer. Máá Erkob ubaa Biiy El ˈDaˈd lé-, kufe-, kor geđi loolnodheká ˈdeenyle hééllá:
REV.2.9	Yú yáá manyjanykícho ubaa he mantkícho óg, tá it kamurayye. Gál hol gál Waaˈgiet yeget-, kor gál Waaˈgiet muuninyallá hé ˈdeđew-, ˈdaakíchoka huogodheká yáá óg. Gálallá he gál Satan. 
REV.2.10	Manyjany ál ˈjob-, il hí gaa aargiˈdoká siermle haí ˈgíiny. Bá dhaayyíe, itín ˈbaal Sátan ál ˈjob ˈbíl hiiginká haí ki lalaanna, giri muí he af kí dhaˈgasanká. Ram tomon he il haí gaa aargiˈda. Aaléka, har úba káána kúfach kátaka, iiy yeen kíchia hí ye ká ˈgayyaká haí hâny, yú hé shiicho luolmitiká haí shigia.
REV.2.11	Máá nee ˈguoká hí hé Hím Naasan Waaˈgiet hí gál Kiristo geđichóóllá maalo. Máá hé lesalloká ká adhatká hé kúfách ki naamaká hát hí kuoká mán.
REV.2.12	Gál Kiristo ˈjien Bergamon gaa ijoká máállé urru-, ˈgassoká ˈdeenyééllá ˈdú véer. Máá faaˈd órof-, ˈdinnam hullaalle gáá alléká ˈguoká ˈdeenyle hééllá:
REV.2.13	Itín hát ˈjien kara guchi-, Satanká hí gaa yaalká hí gaa iđaká yáá óg, tá it meenychú tág ki ˈgiiyya. Har úba máá chia ˈdúwa-, ˈdeenychú gálaat geđie-, Ántibas lé-, ˈjien Sátan hí gaa iđoká álle gaalí hurtkícho ki yieska, it iiy yeen hí ye iiy chieká ma đíiny. 
REV.2.14	Tá yú yáá ˈdéé um naama-, hí ˈdú ˈdeenteká ˈguo. Itín hurtkícho hé gál gálaat he onisiny Balam oonisuoká hí gaa ijo. Bálam Bálak yaalmit gál Yisirayel ađaabano mé ki kokuoká onisie. Ađaabano kinaallá he suoryam gaalí waaˈgam hódhoká ki ˈgaˈgaleká kóonylé ubaa herginy gál hol ma shúúnanká hí hol ka ˈgieká. 
REV.2.15	Hát tikiˈdééllá hurt kíchiallá hé gál he onisiny gál Nikolaita hí el gaa igiroká ki ˈgieká hí gaa ijo. 
REV.2.16	Aaléka, he onisiny kinaallá hayyíe, Waag bala ˈdú náa. Har hát kinaal muuninyka, yú ál ˈjob haí gáá higila, faaˈd chia órof-, ye af gaa taalká ha kí ruuma, gál he onisinyééllá ki ˈgieká he yú ki ekemeye.
REV.2.17	Máá nee ˈguoká hí hé Hím Naasan Waaˈgiet hí gál Kiristo geđichóóllá maalo. Máá hé lesalloká ká adhatká mánna
REV.2.18	Gál Kiristo ˈjien Dhayatira gaa ijoká máállé urru-, ˈgassoká ˈdeenyééllá ˈdú véer. Iny Waaˈgiet in hí hát ˈjiet bólo-, ˈgas met hí hát gib boloonká ki égká ˈdeenyle hééllá:
REV.2.19	Yáá húgúm kíchia hí ˈgayya-, hát káána gielmít ubaa iiy yeen kíchia, héétí laat kíchia ubaa mé ki chirsan kíchia hí ˈgayyáállá óg. Húgúm kíchia midhab-, kaanallóóllá hát húgúm kíchia kissoká af yíé ˈdieká úba yáá óg. 
REV.2.20	Tá hé yú hí ˈdú ˈdeenteká hééllá: It min Yésebellé-, hol máá Waag hí ˈdeem ká shigichoká hol ka hoychééllá kar shiiche, min he onisiny hódhoká gedechú onisiche, giri gaal herginy gálle hol ma shúúnanká gaa seseen-, gaal suoryam gaalí waaˈgam hódhoká ki ˈgaˈgaloká kokuoká. 
REV.2.21	Yáá min kár héllé gaa nyakarich kinaal haađicho-, ye makan ka ˈjeˈjeennoká shie, kor min hé hé kinaal điite. 
REV.2.22	Bá dhaayyíe, yú minnééllá kúlla-, hí les gaa igifichoká ha ˈdú iđimia. Tá gál ubaa min íín hé gaa nyakarich kinaal gaa seseenká ˈdaab min héllé kinaal ma hânyká manyjany guđoká úba ha yú ˈdú iđimia. 
REV.2.23	Héétí min umle
REV.2.24	Tá it hí Dhayatíra gaa iđa-, hí he onisiny hodho-, gaalí Sátan héllé geer geđiká yegetallá el ma gaa véérinyatíá ha yú hí geey, yáá hí ilsh éíy taakaká ma ˈdú iđiminy. 
REV.2.25	Tá, ˈdaab yú hol ma ka náanká, iiy yeen hí ye ká ˈgayyáállá tág chiˈdíe.
REV.2.26	Máá hé lesalloká ká adhat-, hé yú fedoká ekemeyoká, máá kinaallá kansim giri kidh mé ki yaalká ha yú shigia. 
REV.2.27	Mu kidh gasar síbilká af hai ki tataa, kidh hát ibilaamka eiy hai babaa.
REV.2.28	Mú úba hidhint biiy hí kí bibiˈdoká ha yú shigia.
REV.2.29	Máá nee ˈguoká hí hé Hím Naasan Waaˈgiet hí gál Kiristo geđichóóllá maalo.
REV.3.1	Gál Kiristo ˈjien Sartis gaa ijoká máállé urru-, ˈgassoká ˈdeenyééllá ˈdú véer. Máá giri hím naasan tiiya-, Waaˈgietká ubaa hidhino tiiya ˈguoká ˈdeenyle hééllá:
REV.3.1	Yú yáá húgúmkícho óg. Itín kerka meeny gál luogolká hí ˈgayya, kor it kuyye. 
REV.3.2	In eiy ˈdeeyyíe, iiy yeen kíchia hí kí ˈgisatééllá hátlé el met hí ma ˈgínnallá hirayyíe. ˈDaakíchoka hé yú argeká, hújích hí nanniyyóóllá innum Waaˈgietka hé tagle muuniny. 
REV.3.3	Aaléka, hé hí maalle-, hí iiy chieká táb ˈdodhdhíe, hé kinaallá ki kuongʼoˈdíe. Hé kíchia ˈdeđewallá gíl sug ki hayyíe, Waag makan famíe. Tá har hí in eiy ma ˈdeđinyka, onnóo, yú hát máá buraa léká ká yiimedhe, it aadh ˈgás yú gáá yiimetká muog. 
REV.3.4	Tá gál kíchia ˈbaal Sártis gaa ijóótíá đafaraamle hé ma muˈgâny.
REV.3.5	Máá hé lesalloká ká adhatká hát gaal ííníílláka đafaraam eegedhká hai faadhdha. Yáá máállá meenyle warˈgat luolmitiká ma gaa hogoliny, ˈJaachú ubaa gállé ˈgasso-, urruká metle mu hát mááchúká ha yú gaa hogodho.
REV.3.6	Máá nee ˈguoká hí hé Hím Naasan Waaˈgiet hí gál Kiristo geđichóóllá maalo.
REV.3.7	Gál Kiristo-, ˈjien Filaˈdelfia gaa ijoká máállé urru-, ˈgassoká ˈdeenyééllá ˈdú véer. Máá giri saas mán-, ˈdúwa-, kúlfí ˈDawuˈd
REV.3.8	Húgúmkícho yáá óg. Bá dhaayyíe, yáá hí kar af kí fure. Kár kinaallá hé máá níínní hí af gaa kokuoká mán. Hát hí fargogint guđoká mánká yáá óg, tá it ˈdeenychú chirate, meenychú ma đíin. 
REV.3.9	Bá dhaayyíe, gál ˈbíl ˈdiiyiminy Satanká hođomlé-, hol gál Waaˈgiet yeget-, kor gál Waaˈgiet muuninyallá héllé yú ki ekemeyoká onnóo. Gáál ha yú ká egee, gaal metkícho les kurram hai gaa ˈdarama, gaal hát yú hí gielká hai kiimita. 
REV.3.10	Aalé ˈdaa giri ˈdeeny chia kieye, mé ki chirtíe, chieká hí chirateká, aaléka af giri manyjany les gáá ˈdeen-, gál les ˈdú ijoká lulle he il hí aargiˈdoká, hé kinaal ha yú hí ká riidha. 
REV.3.11	Yú ál ˈjóbo gáá yiimedhe. Hé hí ˈgayyaká tág chiˈdíe, giri hé shiicho Waag hí shigichoká máá níínní hí ka riatká mánká. 
REV.3.12	Máá hé lesalloká ká adhatká Waagchú ˈbílle aarlé hí guogoyoká áár tikiˈd ha yú hođia. Mu hé geđi ˈbíl kinaallá yé ma gaa ˈdeeminy. Tá mú Waagchú meenyle ubaa Waagchú ˈjienle meenyle ha yú gaa verene. ˈJienééllá he Yerúsalem kaana-, Waagchú gáá chiimet-, úr gáá leletoká. Héétí meeny chia kaanaká úba ha yú mú gaa verene.
REV.3.13	Máá nee ˈguoká hí hé Hím Naasan Waaˈgiet hí gál Kiristo geđichóóllá maalo.
REV.3.14	Gál Kiristo ˈjien Lauˈdikew gaa ijoká máállé urru-, ˈgassoká ˈdeenyééllá ˈdú véer. Máá He Hí Hát Kinaallá Yeet lé-, ˈdúwa-, fayam Waaˈgiet ˈduuwle hogodho-, tá Waag hé ka kuonneká mé ki yaalká ˈdeenyle hééllá:
REV.3.15	Yáá húgúmkícho óg. It hát bíé abunaká muuninyal! Ubaa hí bíé kulaká muuninyal! Kalat hí bíé kulaká muuninyka, hí bíé abunaká onnônyka. 
REV.3.16	Aaléka, ˈdaa giri taalle hí tiidh niginiká ˈgayya-, hí ma kulnany-, muuninyka, hí ma aabunanyká, af ha yú hí gáá leesia. 
REV.3.17	Itín hí kieye, Nyáá nyí kaamurayye, nyíín nyí gál kaamúre, nyáá hé níínní nyí ˈdabiyyeká mán, hí hol cheedhe. Itín yaalmit ˈdeew-, éésh mán-, hí ki iđoká it muog. Itín hát hí gál he mán-, in mán-, hí búr iđaká muogká. 
REV.3.18	Aaléka, hatallá ˈdée, hórkí ˈjiet hí ˈgeesiche-, óshor mánká ye gaa hidhdhíe, giri hí gál kaamúreká chegetoká.
REV.3.19	Gál yú gielká in yú ki lolodhmo, yú af tataa. Aaléka ˈgaađamíe, ye bala ˈdú gáá náa!
REV.3.20	Bá dhaayyíe, yáá ˈbíl af yaal, ˈbíl máálle veveen. Máá ye af maalo-, ye ˈbíl af kí eewká ˈbílle ha yú higila, ˈgarro nyí hol golmosoto. 
REV.3.21	Hát káána yú he lulle ká adhdhe-, káána ˈJaachú karallé guchiká nyí ˈdú iđáállá, máá hé lesalloká ká adhatká ˈduuw máálle nyí hol kara chia guchiká ˈgar yíéđianká úba ha yú shigia.
REV.3.22	Máá nee ˈguoká hé Hím Naasan Waaˈgiet hí gál Kiristo geđichóóllá maalo.
REV.4.1	Hééllá lulle yú argeká, úr af hí furme yú arge. ˈDéé hót er yú maale-, faˈd shímle ki égká geđi ye geeyche, kieye, Úr ál yú ijóóllá mé ká naʼ. Hé yú ko geeyallá elle yaalmisano yé ká ˈdeˈdeenká ha yú ko ká aargisia, ˈdéé hót hí ye chie. 
REV.4.2	Ál ˈjób kinaallá Hím Naasan Waaˈgiet kaschú eete, hol gaa sisite, in yú kara guchi-, úr gaa yaal-, máádhat hí ˈdú ijoká arge. 
REV.4.3	Máá kara guchi kinaallá ˈdú ijeká bísle hát wár midhab-, búr ubaa ˈgileebká. Tá kara guchi kinaallá chala bis hí ˈgileeb-, ráshká hí buanne. 
REV.4.4	Kara guchi kinaal karm éíy taaka guchiká tomonaam naama a afurro hí ki made. Karm kinaallá káru tomonaam naama a afurro hí ˈdú ije. Karu kinaallá gielo eegedhká he fadhdhe, shotam guguchi-, horkiká he met ká ˈgie. 
REV.4.5	Kara guchi kinaal édhúm birgachle gogo-, yaarít ubaa ˈgeˈget fargogoká hí yé gáá ˈdie. Kára metle nyátáá tiiya-, gaalí ˈjiet gaa iđimuoká hí gaa boloyye. Nyátáá tiiya kinaallá he hím naasan tiiya-, Waaˈgietká.
REV.4.6	Kára metle úba bás dhát-, ˈjiimidatká hí ije. Kára ˈdinnamle lulle hé luogol-, afur-, bala ubaa sug in burnay-, biiy ki dhaˈgasanká ka ˈguoká hí ˈgie. 
REV.4.7	Hé luogol kinaal hé erká hát luoch. Hé ki naamaká hát ány ˈguo yábká. Hé ki seđeká innumle hát innum máádhat. Tá hé ki afurká hát kódích kuol efeká. 
REV.4.8	Hé luogol-, afurallá lulle kuol hí lelle, gónle ubaa kuolle lulle in biiy ki dhaˈgasanká hí kuˈd. Kulich ubaa chúúrélle hé árallá ˈdony ali ma kokony. Ár kieye,
REV.4.8	Máá Guđo Waag fargogínt lulle ˈguo-, kíssóótí ali ije-,
REV.4.8	káána ali ijo-, tá bár ka chiimetká úba ali ijoká
REV.4.8	he Máá ˈdúwa-, saas mán-, saas mán-, saas mánká!
REV.4.8	aar hí yie.
REV.4.9	Af giri hé luogol kinaal Máá kara guchiká ˈdú ijo-, taalle bííyyo ali ijoká ˈdúúw shiiguo-, mú memeyo-, tá mú gielmít hol ˈdú nannuoká, 
REV.4.10	gál káru tomon naama a afurká Máá kara guchiká ˈdú ijo-, taalle bííyyo ali ijóóllá met les gaa ˈdarama, mú memeye. Gaal shotamlé hórkíká kara guchííllá met fafaa, áár ˈdarama, kieye,
REV.4.11	Máá kínyaa Guđo Waag, kó ˈdúúw ˈgayyo.
REV.4.11	Guch ubaa ˈdúúw tá fargogínti, lullééllá hékú.
REV.4.11	Kuun he met lullé ká kuonne.
REV.4.11	He feditkú ˈdaalleka, he met lullé ka kuonnééllá hé biiy gaa ijo,
REV.4.11	gaalí yie.
REV.5.1	Aalé Máá kara guchiká ˈdú ijoká warˈgat gaalí mareká gíl ˈdaa naaniet ká ˈgaa yú arge. Warˈgat kinaallá ˈdug ubaa geer he veerít ká ˈgayye, héétí kát tiiya-, gaalí ki ˈdaneká úba ˈgayye.
REV.5.2	Héétí máá ˈgasso-, urru-, fargogo-, af gaa guđoká ki ˈdiyeenká yú arge. Hé muí hogodheká kieye, Mááya ˈdúwa, warˈgát katléél babaa, warˈgát af fuura? yie. 
REV.5.3	Tá biiy hé máá níínní úr yíekaʼ, les ˈdug yíekaʼ, héétí les gim yíekaʼ hí gaa ijo-, warˈgát af fuuro-, warˈgát tooyoká mán. 
REV.5.4	Aalé ˈdaa giri warˈgát máá níínní ˈdúúw ˈguo, hí af fuuro-, hí tooyoká mánká in yú súm buoy. 
REV.5.5	Aalé đo gál káruká mú tikiˈd ye geey, kieye, Ha búony. Bá dháash, Lóch é meeny Yuuˈda-, gaalí Hídh ˈbíl íl ˈDawuˈd yegetká hé he lulle ká adhdhe. Mu warˈgát katlé tiiyaká hai babaa, warˈgát afo fuura, ye yie.
REV.5.6	Aalé kara guchiká ubaa hé luogol-, afurká tá gál káruká toomle Eliny hí gaa yaal yú arge. Élíny kinaallá hát élíny gaalí yieská ká yaalla, gaas hí tiiya, in úba hí tiiya. Hééllá he hím naasan tiiya-, Waaˈgiet-, Waag hí les geer lulle ali ˈdú fiiyyeká.
REV.5.7	Aaléka, Eliny sedhe, warˈgat kinaal Máá kara guchiká ˈdú ijoká gíllé ˈdaa naanietká gaa eedhdhe. 
REV.5.8	Aalé mu warˈgát eedhdheká, hé giri luogol-, afurká ubaa karu giri tomonaam naama a afurká Élíny ˈgas met abuunam les gaa ˈdane. Hé luogol kinaal ubaa gaal íín lúl hé áár ki ˈdaraanká ubaa kedm horki-, eruká gil ká ˈgaa. Eru kedm yé gáá ˈdeˈdeenallá he Waag visan gál Kirísto iiy yieká. 
REV.5.9	Aaléka hé luogol kinaal ubaa káru ár kaanaká ˈdoy, aar kieye,
REV.5.9	Kuun kó ˈdúúw ˈgayyo,
REV.5.9	giri warˈgát egeet-,
REV.5.9	warˈgát kát gaa babiyyoká.
REV.5.9	Kuun gálaat hé ko yies.
REV.5.9	Kó fáskú okodiche.
REV.5.9	Hát kinaallá in gálaat ká yiate.
REV.5.9	Gál kuuní Waag kí yiatééllá
REV.5.9	he gál kidh lulle ubaa afano lulle tá émeet lulle,
REV.5.9	héétí gálaat lulle yé gáá ˈdeˈdeenká.
REV.5.10	Tá kó gálallá gál guchkú léká
REV.5.10	ubaa gál Waag hujich ki nannuoká hoyche.
REV.5.10	Gálallá lesso he gaa mumura,
REV.5.10	aar hí yie.
REV.5.11	Aalé yú đo gál ˈgasso-, urru-, burnay-, kara guchiká ubaa hé giri luogolká tá karu giriká ki madeká arge. Héétí gaal áár ˈdarameká yú maale. Gál ˈgasso-, urru kinaal túóyle he shíí shíí burnayye-, túoy mánká. 
REV.5.12	Gaal árle af gaa guđoká ki ˈdoy, kieye,
REV.5.12	Élíny gaalí yieská hé ˈdúúw ˈguo.
REV.5.12	Mú guchlé, kamurlé, ˈdaalimlé, ubaa fargogintle ˈdugaka
REV.5.12	kí ˈdúúw shiiguo, kí meemeyo, kí gielmít hol ˈdú naannuo,
REV.5.12	yie.
REV.5.13	Hééllá el ˈdaal he lullé Waag hí ka kuonne-, úr yíekaʼ, les ˈdug yíekaʼ, les gim yíekaʼ, bassam yíekaʼ hí gaa ijoká afle yú maale, kieye,
REV.5.13	Máá kara guchiká ˈdú ijoká ubaa Élíny ˈduuwlé, guchlé,
REV.5.13	ubaa fargogintle ˈdugaka, taalle bííyyo kí meemeyo,
REV.5.13	gaalí yie.
REV.5.14	Aalé hé giri luogol-, afurká kieye, Iiy-hí, he hí hát kinaallá yeet! yie. Gál giri káruká đo abuunam les ˈdane, Waag ubaa Élíny meey.
REV.6.1	Aalé Eliny kat tiiyaká katlé erkobká silmieká yú arge. Hé giri luogol-, afurká he tikiˈd ˈdéé hodhe, yú a maale. He ˈgoonyle yérle hát ˈgeˈgete, he kieye, Káde! yie. 
REV.6.2	Yú fuˈjieká fárích édhká arge. Farich máá hí ˈdú ijeká ˈbadá ˈgaa, mú Waag hí shóte guchiká shiiche, mu đo hát máá oos ka aađaatká ká sedhe.
REV.6.3	Aalé Eliny kat tiiyaká katlé ki naamaká sillieká hé luogol-, ki naamaká yú a maale, he kieye, Káde! yie. 
REV.6.4	In aalé fárích éíy taaka-, búrká yé ká ˈdie. Máá hí ˈdú ijeká Waag hí fargogínt shiiche, giri naanná les gaa egew-, gál les ˈdú ijoká hol beđisatká. Mú đo Waag hí faaˈd órofká shiiche.
REV.6.5	Aalé Eliny kat tiiyaká katlé ki seđeká sillieká hé luogol ki seđeká yú a maale, he kieye, Káde! yie. Yú fuˈjieká fárích óngʼorká ká yiimie. Farich máá hí ˈdú ijeká hé gaalí ˈguom ilshamle ki dhaˈgasanká gíl ká ˈgaa. 
REV.6.6	In hé luogol-, afurká hurtle yú ˈdéé hót gaa maale, ˈdéé hót kieye, Sííndí murmurté hí tikiˈdeká bírelle hújích kulich hí tikiˈdeká hai yeedhe. Tá rub murmurté hí seđeká úba bírelle hújích kulich hí tikiˈdeká hai yeedhe. Héétí salab ubaa ˈduu vinna haí ˈdeenêny, ˈdéé hót hí chie.
REV.6.7	Aalé Eliny kat tiiyaká katlé ki afurká sillieká hé luogol ki afurká yú a maale, he kieye, Káde! yie. 
REV.6.8	Yú fuˈjieká, fárích ikarká arge. Máá hí ˈdú ijoká meenyle Kúfach. Tá mú Ál Kufachietká hí el gaa igira. Gálallá in Waag hí fargogínt shiiche, giri gál les gaa ijo-, met hí afurká mé tikiˈd faaˈd órofká ubaa már, tá basham ubaa bine kach ˈguo-, lesietká ki yegeská.
REV.6.9	Aalé Eliny kat tiiyaká katlé ki chenká sillieká kúb suoryoká gimle gál ˈdaa ˈdeeny Waaˈgiet ubaa ˈdéé ˈdiiyiminyle ˈdugaka gaalí yieská sidhamle yú gaa arge. 
REV.6.10	Gaal af ˈdérká ˈdéé ki hodhe, kieye, Máá Guđo Waag saas mán-, ˈdúwa-, les he gaa mumuróóllo, kuun amáre gál les ˈdú ijoká ˈdéé ki iđimicha, fáskínyo halalle ká nanniyya? yie. 
REV.6.11	Gálallá đo Waag hí gielo eegedhká eiy taat shiiche, Waag hí geeyche, giri gaal á níínni mare yíéđian-, ˈdaab gáál nyaaramlé-, Kiristo-, les gaa ijo-, hát gaal íínka gede Waaˈgietallá ˈdáblé gaalí gaa yegeská úba gaalí ma gaa yíésinyká.
REV.6.12	Aalé Eliny kat tiiyaká katlé ki leká silmieká yú arge. Les đo súm mootoonne. Aadh súm ongʼoroyye, óngʼórle hát ís ongʼoˈdeká. ˈGuiy alulle búr yie, burle hát fás. 
REV.6.13	Héétí hidhino hát urgúaka wááních fargogoká ká ˈdoyka kinnach um urgano gáá okoˈdmootallá úba urgano gáá ookodmoˈde. 
REV.6.14	Ur hát warˈgat gaalí mamarokáka, ali gaa guure. Gumano ubaa korm lulle alble gaa bame.
REV.6.15	Aalé les gállé kansúoká, gállé guguđoká, gállé yuoy met ki ˈgieká, gállé kaamúreká, gállé farguoginsam ˈguoká, héétí les gállé aađaká yíekaʼ, gállé gédeká yíekaʼ lúl ligisham gerle ubaa gumano nyataabanolle gim ki erey. 
REV.6.16	Gaal gumano ubaa nyataabano vie, kieye, Nyí ˈdú ˈdannáa! Nyí innum Máá kara guchiká ˈdú ijoká ubaa Élíny idholle nyí met gaa shuolsía! 
REV.6.17	Kúlích gáál idholle ka chiimetoká hé ali kí ˈdiiyye! Mááya idhóóllá met ki ˈdeˈdeenká ura? gaalí yie.
REV.7.1	Hééllá el ˈdaal gál ˈgasso-, urru-, afur-, les met ˈdinnam afuraalle ˈgie-, wááních biiy ˈdinnam afuraalle gáá nannieká met gaa moy-, giri waanich les yíekaʼ, bás yíekaʼ, ˈguor yíekaʼ ma ˈdú ˈdaraminyká yú arge. 
REV.7.2	Aalé geđi yú máá ˈgasso-, urru-, éíy taaka-, ˈdaa baryo yé gáá ˈdeˈdeenká arge. Mu Waag bííyyo ali iđoká gúíylé gálaat ki guguoká gíl ká ˈgaa. Mu gál giri ˈgasso-, urru-, afur-, Waag hí fargogint les ubaa bás ki ˈdeđeneyoká shiicheká af ˈdérká ki geey, kieye, 
REV.7.3	ˈDaab Waag gedelle ke met bala ma gúinyká les ubaa bás, tá ˈguor haí ˈdeenêny, muí gáál yie. 
REV.7.4	Aalé gál Waag gúíyle gaalí gueká túóyle yú maale. Gaal lulle túoy hí shíí kúˈd tikiˈde, shíí eiy tomonaam afur a afur. Gálallá lulle émeet Yisirayello yé gáá ˈdie.
REV.7.5	Émeeny Yuuˈda gál gúíy Waaˈgietká ˈgieká
REV.7.5	shíí tomon tikiˈde a naama.
REV.7.5	Émeeny Ruuben gál gúíy Waaˈgietká ˈgieká
REV.7.5	shíí tomon tikiˈde a naama.
REV.7.5	Émeeny Gad gál gúíy Waaˈgietká ˈgieká
REV.7.5	shíí tomon tikiˈde a naama.
REV.7.6	Émeeny Asher gál gúíy Waaˈgietká ˈgieká
REV.7.6	shíí tomon tikiˈde a naama.
REV.7.6	Émeeny Naftali gál gúíy Waaˈgietká ˈgieká
REV.7.6	shíí tomon tikiˈde a naama.
REV.7.6	Émeeny Manaase gál gúíy Waaˈgietká ˈgieká
REV.7.6	shíí tomon tikiˈde a naama.
REV.7.7	Émeeny Simion gál gúíy Waaˈgietká ˈgieká
REV.7.7	shíí tomon tikiˈde a naama.
REV.7.7	Émeeny Levi gál gúíy Waaˈgietká ˈgieká
REV.7.7	shíí tomon tikiˈde a naama.
REV.7.7	Émeeny Isikar gál gúíy Waaˈgietká ˈgieká
REV.7.7	shíí tomon tikiˈde a naama.
REV.7.8	Émeeny Dhebulun gál gúíy Waaˈgietká ˈgieká
REV.7.8	shíí tomon tikiˈde a naama.
REV.7.8	Émeeny Yuosef gál gúíy Waaˈgietká ˈgieká
REV.7.8	shíí tomon tikiˈde a naama.
REV.7.8	Émeeny Binyamin gál gúíy Waaˈgietká ˈgieká
REV.7.8	shíí tomon tikiˈde a naama.
REV.7.9	Hééllá el ˈdaal yú fuˈjieká, nyésébích guđo-, túoy mán-, gálle gálaat lulle, kidh lulle, émeet lulle, ubaa af lulle yé gáá ˈdeˈdeen-, kara guchiká ubaa Élíny metle ˈgie-, gielo eegedhká fadhdhe-, kulidh gil ka ˈguoká yú arge. 
REV.7.10	Gaal af ˈdérká ˈdéé ki hodhe, kieye,
REV.7.10	Rubach Waag kúnnaa kara guchiká ˈdú iđoká
REV.7.10	ubaa Élínyi he yé gáá ˈdeˈdeme,
REV.7.10	gaalí yie.
REV.7.11	Aalé gál ˈgasso-, urru-, kara guchiká ubaa káru, tá hé luogol-, afurká ki madeká lulle kara guchiká metle abuunam les ˈdane, innum les ˈdú iifie, Waag meey, 
REV.7.12	kieye,
REV.7.12	Iiy-hí, he hí hát kinaallá yeet!
REV.7.12	Waagkúnno ˈduuwlé, ˈdaalimlé, guchlé,
REV.7.12	ubaa fargogintle ˈdugaka,
REV.7.12	taalle bííyyo kí meemeyo,
REV.7.12	kí gielmít hol ˈdú naannuo,
REV.7.12	kí ˈdúúw shiiguo.
REV.7.12	Iiy-hí, he hí hát kinaallá yeet!
REV.7.12	gaalí yie.
REV.7.13	Aaléka gál káruká mú tikiˈd ye yiete, kieye, Gál gielo eegedhallá fadhdhééllá he gálya? Gaal ále he gáá yimie? ye yie.
REV.7.14	Aalé yú mú ˈdéé hol ˈdú nie, yú kieye, Máá guđo, gálallá kuuni hí og, yú yie.
REV.7.14	Mu đo kieye, Gálallá he gál manyjany guđoká yé gáá ˈdieká. Gaal gielolle fás Elinyi ki ˈjie, gielo édh yie. 
REV.7.15	Hééllá ˈdugaka in gaal kara guchi-, Waaˈgietká met ˈgee. Gaal Waag hújíchle ˈBíl Waaˈgiet kulich ubaa chúúrélle gaa nannaa. Waag karallé guchi-, ˈdú iđóóllá gáál hai buanna. 
REV.7.16	Gaal hé geđ ger hí ma gaa bolominy, hé geđ báre hí ma chiesiny, hé geđ aadh hí ma chiesiny, héétí hé geđ kulkul hí ma yiesiny. 
REV.7.17	Élíny giri kara guchiká álle yaalká gáál máállé hí ˈdeˈdeenká hai yeedhe. Mu gáál haˈdam bíé luolmitiká hí gáá fefeenká gáál hai ˈdú egedhdhe. Waag gáál imiro lulle hai gaa shugudmicha, karsich hí yie.
REV.8.1	Aalé Eliny kat tiiyaká katlé ki tiiyaká sillieká, ur đo aadh ˈgas đúúw ríg gaa yie. 
REV.8.2	Aalé gál ˈgasso-, urru-, tiiya-, aadh lulle Waag met ˈgieká yú arge. Gáál gaalí faˈd tiiya eiy taat shie. 
REV.8.3	Aalé máá éíy taaka-, ˈgasso-, urru-, kedmit horki-, gaalí éru ki ˈdunmayoká gíl ká ˈguoká ká yimie, kúb suoryoká bala ki ˈdie. Mú gaalí eru guđoká shie, giri mu eru kinaal ubaa Waag visan gál Kiristoká lulle kúb suoryo-, horki-, kara guchiká met ijoká álle Waag ˈdú siidhoká. 
REV.8.4	Eru érle ubaa Waag visan gál Kiristoká kedmít máá ˈgasso-, urruká hí gíl ka ˈgieká geer yé gáá ˈdie, Waag met gaa kie. 
REV.8.5	Aalé máá ˈgasso-, urruká ˈduno bolomeká kúb suoryoká ˈdug gáá shuunne, kedmit gíl ka ˈgie kinaal ká fadhdhe, ˈduno les ˈdú okodie. ˈDuno bolome kinaal les ˈdú okoˈdeká ˈgeˈget đo shiiyye, yaaˈde, ir biirgime, les úba mootoonne.
REV.8.6	Aalé gál giri ˈgasso, urru-, tiiya-, faˈd tiiyaká ˈgieká tagano ˈdie, giri faˈd ˈdaraanká.
REV.8.7	Máá ˈgasso, urru-, erká faˈdle ˈdoy, đo ír waar ˈguoká ubaa ˈjiet fás hol ˈguoká les ˈdú okoˈde. Les met ˈdinnamlé seđeká mé ˈdíne tikiˈd ubaa ˈguorle ˈdunay, ísh nyuro-, hí gaa ˈgieká lúl úba ˈdunay.
REV.8.8	Aalé máá ˈgasso-, urru-, ki naamaká faˈdle ˈdoy, đo hé gúm guđoká ki ég-, ˈjiet hí gaa boloonne mare gaalí bás ki lay. Aalé bás met ˈdinnamlé seđeká mé ˈdíne tikiˈd fás yie, 
REV.8.9	hé luogol-, bás gaa ijeká met ˈdinnamlé seđeká mé ˈdíne tikiˈd lúl hí kufe, héétí kadís met ˈdinnamlé seđeká mé ˈdíne tikiˈd lúl eiy baabaanne.
REV.8.10	Aalé máá ˈgasso-, urru-, ki seđeká faˈdle ˈdoy, đo hidhint guđo-, hát ˈjietka boloonneká úr gáá ˈjiiyye, warram ubaa haˈdam met ˈdinnamlé seđeká mé ˈdíne tikiˈd les gaa ˈdoyye. 
REV.8.11	Hidhint meenyle Heđeʼ. Warram ubaa haˈdam mé ˈdíne-, hidhint hí les gaa ˈdoyyeká bietle heđey, tá ˈdaa giri biet heđeyká, gál burnayká kufe.
REV.8.12	Aalé máá ˈgasso-, urru-, ki afurká faˈdle ˈdoy, đo aadh ubaa ˈgúíy tá hidhino met ˈdinnamlé seđeká met ˈdinnam taat Waag hí ˈdanne, met ˈdinnam Waag hí ˈdanne kinaal édhum ˈdabiyye. ˈDaa kinaallá ˈdugaka, kulich ubaa chúúre met ˈdinnam taat édhum ˈdabiyye.
REV.8.13	Aalé yú fuˈjieká kódích úr gaa đuđulan-, af ˈdérká ˈdéé ki hogodhoká yú af maale, kodich kieye, Hoba! Hoba! Hoba! Faˈd ˈdony gál ˈgasso-, urru-, seđéétí hí ál ˈjob gaa ˈdaraanallá, ebá gál les ˈdú ijoká ki ˈdéen! kodich hí yie.
REV.9.1	Aalé máá ˈgasso-, urru-, ki chenká faˈdle ˈdoy, đo yú hidhint úr gáá ˈjiiyye-, les ˈdoyyeká arge. Hidhint gaalí ˈguoˈd gaa ˈdér-, el mé mánká kúlfílle afle shie. 
REV.9.2	Hidhint ˈguoˈd gaa ˈdér-, el mé mán kinaal af fuˈde. Eer hát ér ˈjiet guđoká ki égká ˈguoˈd af gáá kie, eer aadh ubaa biiy buˈd hoy, ongʼorosie. 
REV.9.3	Aalé ér kinaal ˈgamutaach hí yé gáá ˈdie, ˈgamutaach les ˈdu gáá guure. ˈGámútááchallá fargogínt Waag hí shiiche, giri af heđle hát af heđ genyamká. 
REV.9.4	ˈGamutaach Waag hí geeyche, giri iish ubaa ˈguor tá he lullé ˈgileeb les gáá ˈdeˈdeenká ma ˈdeđeneny-, gál giri gúíy Waaˈgiet met bala ka mánká tákámle gon bólo aargisuoká. 
REV.9.5	Aalé ˈgamutaach đo Waag hí mé fuˈde, giri gáál ma yegesiny-, kor gáál ˈguiyam chen gaa maanyjasuoká. Manyjasiny ˈgamutaach hí gáál il ká aargisuoká kulle hát hé geeny he máádhat koey. 
REV.9.6	Bár kinaallá gálaat kúfách kufunanká hol gaa ˈgeˈgedhe, kor gaal hé ál níínní kúfach ki aargiroká mán. Gaal af kinaal súm kúfacho he fede, kor kufach gáál afo he ˈgiˈgita.
REV.9.7	ˈGámútáách kinaallá hát fara gaalí ˈgulo oosoká fieká. ˈGamutaach hé met ka ˈgieká hát shotam horkiká. Innumle hát innum gálaat, 
REV.9.8	metle dhúrle hát met gál ˈdiet, kachle hát kach lua. 
REV.9.9	Hé hát ˈberam sibilaamká he balo ká ˈgie, tá kuol ˈdonyle yúkúrle hát fara burnay-, muulamlé ruuká ˈguo-, ruruanká yúkúrlé. 
REV.9.10	Waasle hát waas genyam hirís ˈgayyoká. ˈGamutaach fargogintlé he gálaat ˈguiyam chen gaa maanyjasuoká waaslé kinaallá he ká ˈgaa. 
REV.9.11	ˈGamutaach kánsíchlé hí mé ki yaalká he ˈguoˈd gaa ˈdér-, el mé mánká máállé ˈgassoká. Mú meenyle af Heberewka he Ábadon, af Hellenka mú meenyle Abólyon.
REV.9.12	Aaléka, hóbá erkobká hé ˈgite. Bá dhaayyíe, hóbá éíy naamaká geđ igiˈde.
REV.9.13	Aalé máá ˈgasso-, urru-, ki leká faˈdle ˈdoy. Yú đo kúb suoryo-, horki-, Waag met gaa yaalká gaaslé afurká ˈdéé hót gaa maale. 
REV.9.14	ˈDéé hót kinaal máá ˈgasso-, urru-, ki le-, faˈd ˈgieká geeyche, kieye, Gál ˈgasso-, afur-, urru-, Waag hí wár gaa guđo-, Yufiretiká álle ki moycheká ká hash, chie. 
REV.9.15	Aaléka, gál ˈgasso-, afur-, urru-, Waag hí aadh ˈgaséél, kúlíchal, ˈguiyáál, tá wáral taak ki koyyeká gaalí ká hay, giri gál les gaa ijo-, met hí seđeká mé tikiˈd yegeská. 
REV.9.16	Gál ˈgasso kinaal gállé yuoyó-, fára ˈdú ijoká túóylé yú maaleká shíí shíí burnayká.
REV.9.17	Fara ubaa gál hí ˈdú ijeká yaalmisanollé yú argeká hééllá: Gál fára ˈdú ijeká ˈbermlé sibilaamká bís tikiˈd hí búr, tikiˈd ˈgiléeb, tikiˈd ráar. Fára metle hát met lua, afle ˈjiet ubaa éér tá waar ˈjiet hí gaa boloonnoká hí yé gáá ˈdeˈdeme. 
REV.9.18	Hé seđe-, ˈjiete, éér, tá waar ˈjiet hí gaa boloonneká fára af ger yiem gáá ˈdeˈdemééllá gál les gaa ije-, met hí seđeká mé tikiˈd yies. 
REV.9.19	Faráállá farguoginsamle af ubaa waaso he ká ˈgie, waasle hát chaara, hé af gálaat ki kokuoká ˈgie.
REV.9.20	Gál hé seđééllá hí ma yíésiny-, les ˈdug kí ˈgitééllá hé héllé ˈdeđewká ma hâny, Waag bala ma ˈdú níiny. Gaal hátle aryáán ubaa waagam hódho-, gaalí hórkí, sibilaam ííkarská, gib raagarká, héétí waar ubaa ˈguor tág gaa nie-, hé argo ubaa mamalo mán-, hol ma gaa seseminyallá he vivita. 
REV.9.21	Gaal hé úba gálaat oosle ubaa gilka he nímle, tá herginy gálle hol ma shúúnanká, héétí buraa má hâny, Waag bala ma ˈdú níiny.
REV.10.1	Aalé yú máá éíy taaka-, ˈgasso-, urru-, fargogo-, úr gáá leledho-, nyáˈdow hí buanne-, chala hí mé ˈdug ˈdú taal-, innumle hát aadho, tá ˈgasle hát ˈbíl aarlé ˈjiet hí gaa boloonnoká ki égká arge. 
REV.10.2	Mu warˈgat ninni-, gaalí fuoreká gíl ká ˈgaa. Aalé mu ˈgáslé ˈdaa naanietká bás ˈdú koy, ˈgáslé ˈdaa ˈjíbachká les koy. 
REV.10.3	Mu af ˈdér-, hát luoch yaaritle ki égká ki yaare. Mu af ˈdérká ki yaareká ˈgeˈget đo a tiiya ki yaaˈde. 
REV.10.4	Aalé ˈgeˈget a tiiya ki yaaˈdeká, ˈgeˈget ˈdéé hótle onnônyka warˈgát ha yú gaa verene, kor yú ˈdéé hót úr gaa maale, ˈdéé hót kieye, ˈGeˈget a tiiya ki yaaˈdééllá ˈdéé hótle káaw, ha warˈgát gaa véérinyo ye chie.
REV.10.5	Aalé đo máá giri ˈgasso-, urru-, yú arge-, bás ubaa les ˈgas ˈdú koyká gíllé ˈdaa naanietká úr ki eey, 
REV.10.6	Máá taalle bííyyo ali ijo-, úr ubaa héllé hí gaa ijoká, les ubaa héllé hí gaa ijoká, tá bás ubaa héllé hí gaa ijoká ka kuoneká ˈdodhdhe, kieye, Waag hé geđi el geđ ma kokony. 
REV.10.7	Af giri máá ˈgasso-, urru-, ki tiiyaká faˈdle ˈdaraanká, hé geer geđi-, Waaˈgietká hai ká ˈduuwaa. He hát giri Waag hí gállé géde-, ˈdeem ka shigicheká geeycheká hai ˈdeeme, muí yie.
REV.10.8	Aalé ˈdéé hót giri yú úr gaa maaleká geđi ye geeyche, kieye, Sí, warˈgat ninni-, gaalí fuore-, gíl máá ˈgasso-, urru-, bás ubaa les ˈgas ˈdú koyká gaa iđóóllá éew, chie. 
REV.10.9	Aalé yú đo máá ˈgasso-, urru kinaallá ˈdú sedhe, mú geey, giri mu ye warˈgat ninni kinaal ka shiguoká. Mu đo ye geey, kieye, Warˈgát éew, kom. Warˈgatééllá geerkú hai gaa heeđesicha, kor a geerkúka miinyle hát dhaanite, ye yie. 
REV.10.10	In aalé yú warˈgat giri ninniká máá ˈgasso-, urruká gíl gaa eedhdhe, warˈgát koey. Warˈgát a geerchúka miinyle hát dhaanite, kor ye geer ki đuyyeká, geer ye gaa heđey.
REV.10.11	Aalé gaal ye geey, kieye, Kuun aalé gon geđi kidhano ubaa émeeto, tá gáláát afano hí hol ká eiyyeká ubaa kansimano burnayká ˈdeemlé Waag hí ko shigichoká gálaat geđicha, ye yie.
REV.11.1	Aalé Waag ye ˈgúl gaalí he ˈdermitle ki ekemeyoká ká shiiche, ye geeyche, kieye, Keʼ! ˈBíl Waaˈgiet ubaa kúb suoryoká ˈdermitle ka dháash, héétí gál ˈBíl Waaˈgiet Waag gaa vivisatká úba túosh. 
REV.11.2	Tá ˈBíl Waaˈgiet náblé baaˈdietká ha ˈdermitle dháany, hash, ˈdaa giri náb kinaal yú gál gálchú muuninyká ˈdú hay-, gaal ˈjien Waaˈgiet
REV.11.3	Aalé yú gál chia naama-, gálaat ˈduuwchú geđuoká ha haađia, giri gaal sharim fafaat-,
REV.11.4	Gál naamáállá he hát ˈguor saano salab-, naama-, ubaa hé nyátáá hí ˈdú iđo-, naama-, Máá Guđo les lulle léká met gaa yaalká.
REV.11.5	Tá máá kerka gál naamáállá he il ká aargisuoká ˈjiet gál naamáállá af hai gáá okoˈdmooto, ˈjiet gáál gállé hí ka kídh kinaal af hai ki shugunata. Aaléka, máá kerka gál naamáállá he ki ekemeyoká gon hai kufuma. 
REV.11.6	Gál naamáállá hé fargogint úr af gaa kokuo-, giri rám gaalí ˈdeem Waag hí gáál ka shiicheká gaa ˈdiyeen-, ír níínní hí gáá tuuno-, mánká ˈguo. Héétí gaal hé fargogint bie hol gaa lalaan-, bie fás hođuo-, ubaa hé gálaat ki ˈdeew-, met hí hol ka burnayká af he fedoká les ˈdú gáá haađuoká úba ˈguo.
REV.11.7	Aalé af giri gál naamáállá ˈdeenylé Waag hí ká shiicheká lulle huogodheká, bíních ˈguoˈd gaa ˈdér-, el mé mánká yé gáá ˈdeˈdeenká hai ká ruuma, gáál hai ká aađadhdha, gáál hai yeese. 
REV.11.8	Gál naamáállá réfle ˈjien ˈdúwa-, álle gaalí gáál Máállé Guđoká ˈgór đarám yaalká ˈdú yieská náble gaa iifa. ˈJien kinaal gálaat hát he hol ki ekenyáka Sóˈdom, muuninyka, Misiráyim hí yegedhe. 
REV.11.9	Kulich seđ tá kúlích éíy taaka mé ˈdáá tikiˈd gál gálaat, émeet, afano ubaa kidh hí hol ká eiyyeká yé gáá ˈdieká gáál réfle hai dhaˈgama, gáál ˈgon hai điidhma. 
REV.11.10	Tá ˈdaa giri gál naama-, Waag hí ˈdeem ka shigichééllá kufeká gál les ˈdú ijeká ger hí gaa meedhe, aaˈdume, hé shiicho hol shiguoká ello hol ˈgiˈgidhia. Gaal hatallá ger hí gaa meedhééllá he ˈdaa giri gál naamáállá gál lesietká manyjasieká.
REV.11.11	Aalé kulich seđ tá kúlích éíy taaka mé ˈdáá tikiˈd kinaal hí ˈgiteká, hím niiny luolmiti-, Waag yé gáá ˈdiiyyeká gál naamáál hille, in gaal les gaa kie, lođaat ˈdie, tá gál gáál argeká sierm guđoká hí faanne. 
REV.11.12	Aalé gál naamáállá ˈdéé hót úr ˈdéé gáá hote-, gáál af gaa guđoká ki geeyche-, kieye, Úr mé ka náa, chieká maale. Gáál hátlé gállé hí ka kídhká hí dhaˈgameká gaal đo nyáˈdow ki kie, úr mé nie. 
REV.11.13	Tá aadh ˈgás tikiˈde kinaal les súm mootoonne, ˈjien met tomon mé tikiˈd hí ˈgieˈgey, les ˈdane. Gáál shíí tiiya les motiny kinaal hí chies, tá gál ka ˈgiteká Waag Úr Iđoká kiadhe, ˈdúúw shie.
REV.11.14	Aaléka, hóbá ki naamaká hé ˈgite. Bá dhaayyíe, hóbá ki seđeká ál ˈjob ali hai kí ˈdeeme.
REV.11.15	Aalé máá ˈgasso, urru-, ki tiiyaká faˈdle ˈdoy, úr đo shalal guđoká hí ˈdiiyye, kieye,
REV.11.15	Máá kúnnaa Guđo Waag ubaa Máállé Kirísto
REV.11.15	hé les guchle eedhdhe,
REV.11.15	tá mu taalle bííyyo biiy kansimle hai ˈgaa,
REV.11.15	shalal hí chie.
REV.11.16	Tá karu giri tomonaam naama a afurká karmlé guguchiká ˈdú ijo-, Waag met gaa ijoká abuunam les ˈdane, innum les veere, Waag meey, 
REV.11.17	kieye,
REV.11.17	Kó Máá Guđo Waag fargogínt lulle ˈgayyo-,
REV.11.17	kis ali iđe-, bííyyo ali iđóóllo,
REV.11.17	ˈdaa giri kúún fargogint kua guđoká eete-,
REV.11.17	káána les kansimle liletééllá
REV.11.17	nyáá nyí ko gielmít hol ˈdu gáá niiyye.
REV.11.18	Kidh hé idhane, kor káána idhokú hé ká chimie.
REV.11.18	Bar hé ali kí ˈdiiyye, giri gál kufeká
REV.11.18	kuun hí ˈdéé ki iđimicho-,
REV.11.18	gede kua gál kuun hí ˈdeem ka shigicheká yíekaʼ,
REV.11.18	gál kuun hí hol taak ki koyyeká yíekaʼ,
REV.11.18	héétí gál meenykú kikiat-, ˈduuˈdúwaká yíekaʼ, aađaká yíekaʼ,
REV.11.18	kuun gáál símísle hélle hol ˈdú nanniyyo-,
REV.11.18	tá gál les ˈdeđeneyoká kuun hí he il ká aargisichoká,
REV.11.18	karu hí yie.
REV.11.19	Aalé ˈBíl Waaˈgiet urruká gaalí af fure, sanˈdug he hol af iđiny-, Waaˈgiet-, ˈbíl gaa iđeká gaalí arge. Ir đo biirgime, ˈgeˈget sheesheenne, yaaˈde, les mootoonne, ír waar guguđoká ˈguoká ká tune.
REV.12.1	Aalé hé guđo-, ke aˈdaˈdabo-, úr yé gáá ˈdieká yú arge. Min aadh hát đafarká kaate-, ˈguiy hí ˈgas gim gaa ijo-, tá shóte horki-, hidhino tomon tikiˈd a naam-, hí gaa ˈgieká mé ká ˈgayyoká yú arge. 
REV.12.2	Min kinaallá geere ˈgayye, ˈdal hí ká chirate, geer veerít kulle hí ˈdany gaa koyye. 
REV.12.3	Tá hé éíy taaka-, ke aˈdaˈdaboká geđi yú úr gaa arge. Áních guđo-, búr-, met hí tiiya-, metlé tiiya kinaal shotam kansimoká taat met eiy ká ˈguo-, gaas hí tomonká yú arge. 
REV.12.4	Áních kinaal wásle waanieká hidhino met seđ mé tikiˈd úr gáá okoˈde, les ˈdane. Anich min ˈdal hí ka chirateká bala ki ˈdie, giri min veellé ka ˈdalloká kokuoká. 
REV.12.5	Aalé min veel yab ˈdalle. Veel kinaallá he veel kidhano lulle ˈgúl síbilká aadh ˈdaatika ki ˈdeˈdeenká. Aalé min veellé kinaal đo Waag hí saˈde, Waag hí karallé guchiká ˈdú eete. 
REV.12.6	Aalé min đo ˈbakat ál Waag hí tág ki koyye-, Waag hí ram shíí tikiˈd-, kúˈd eiy naama-, tómón eiy leká gaa wawaychoká kar ˈdú ˈdoyye.
REV.12.7	Aalé oos úr gaa shiiyye. Mikáyel ubaa gállé ˈgasso-, urruká áních giriká ubaa anich gállé ˈgassoká hol yies. 
REV.12.8	Anich đo gaalí ká adhdhe, ubaa gállé ˈgassoká gaalí úr gáá arie. 
REV.12.9	Aalé áních guđo-, giri chár hele-, gaalí Waag kídhíchle ubaa Sátan yeget-, les gálle lulle nyiimisatallá gaalí les kí lay, mú gállé ˈgassoká úba gaalí les kí laalame.
REV.12.10	Aaléka, yú ˈdéé hót af ˈdérká ˈdéé ki hoteká úr gaa maale, kieye,
REV.12.10	Aalé káána Waagkúnno rúbáchlé ubaa fargogintlé tá guchlé,
REV.12.10	héétí máállé Kirísto kansimle hé ali kí ˈdiiyye!
REV.12.10	Hééllá he ˈdaa giri máá nyaaram kúnnaa Kiristoká
REV.12.10	ˈdeentle kulich ubaa chúúrélle Waag met gaa hogodheká
REV.12.10	gaalí úr gáá layyeká.
REV.12.11	Nyaaram kúnnaallá hé mú ka adhdhe.
REV.12.11	Mú gaalí ka adhdhééllá
REV.12.11	he ˈdaa giri Eliny gáál ˈdaalleka fásle okodieká.
REV.12.11	Héétí gaal hé kúfach ma đíin,
REV.12.11	hé Élíny ˈduuwle huogodhe.
REV.12.12	Úrru, kuun ubaa gál ko gaa ijóóllá
REV.12.12	lulkícho ger hí gaa meet!
REV.12.12	Les ubaa basso, hoba!
REV.12.12	ˈDaa giri Sátan hí ˈdu gáá leete-,
REV.12.12	hát bárle hol kí chalnateká óg-, idhanneká,
REV.12.12	héél ebá itín hí ki ˈdéen!
REV.12.12	ˈdéé hót hí chie.
REV.12.13	Aalé áních giriká hát gaalí úr gáá layká argeká min veel yábká ˈdalleká manyjasie. 
REV.12.14	Aalé min giriká Waag hí kuol guguđo-, kodichká shiiche, giri úr ki kiisato-, char
REV.12.15	Aalé chár kinaal đo bíé guđo-, hát wár fafaanká ki égká af gáá okodie, giri bie min egeetká. 
REV.12.16	Tá les min ˈdú gáá riebiyye, af eiy ˈdeeyche, bíé giri war ki egeney-, áních giriká hí af gáá okodieká ˈgudisate. 
REV.12.17	Aalé anich đo min ˈdú idhane, kie, giri min umlé les ki ˈgite-, Waag hemuumuritle ki ˈgie-, Yíésu ˈduuwle hogodhoká ˈdú ruruanká. 
REV.12.18	Anich aalé bás ílung ki ˈdie.
REV.13.1	Aalé yú bíních kach ˈguo-, gaas hí tomon-, gaas tomon kinaal shotam kansimoká eiy taat hí gaa ˈgie-, ubaa met hí tiiya-, met tiiya kinaal meet Waag chachareká eiy taat ka ˈguo-, bás yé gáá ˈdeˈdemeká arge. 
REV.13.2	Bíních kach ˈguo-, yú argééllá hát múóro ká yaalla, kor ˈgas hí taaka, ˈgasle súm guguđáan, dhúr ˈdaláfaká he ká ˈgaa, afle hát af luoch. Aalé áních giriká bíních kach ˈgúóllá fargogínt ubaa kara guchiká tá kansim guđo-, he ki mumuroká ˈguoká úba shie. 
REV.13.3	Bíních kach ˈgúóllá metlé ˈguoká mé tikiˈd liil onnônyka hí chegieská he ká ˈgie, kor liil kinaal hí fayante. Aalé les gállé hí gaa ijoká lulle binich liilléél fayantle af ˈdabe, binich el gaa veere. 
REV.13.4	Aalé anich hemuumuritle bíních kach ˈgúóllá shie. Gálaat ˈdaa kinaal ˈdugaka áních kinaal met les kurram gaa ˈdane, meey. Gaal úba bíních kach ˈgúóllá met les kurram gaa ˈdane, meey, kieye, Mááya bíních kach ˈgúóllá ká yaalla? Bíníchallá hé máá níínní hol yegeská mán! yie.
REV.13.5	Aalé binich anich hí ere ˈdeem hol meeny-, ubaa Waag chaarim hí yé gáá ˈdeˈdeenká shie. Anich binich ˈguiyam tomonaam afur a naam mé gaa fure, giri binich hát fedoká seseen-, fargogintle he ki ekemeyoká. 
REV.13.6	Binich Waag chaarim ˈdeđewká chaachare, Waag meenyle ubaa ˈbílle chaachare. ˈBíl Waaˈgiet kinaallá he Waag gállé úr gaa ijoká. 
REV.13.7	Aalé binich anich hí mé fure, giri binich Waag gállé les ˈdug ˈdú ijoká ˈdú ruruan-, gáál ká aađaat-, kidhano ubaa émeeto tá gáláát afano hí hol ká eiyyeká lulle úba he ki mumuroká. 
REV.13.8	Ameeny gál les ˈdug ˈdú ijo-, meetle Waag hátlé les ma ka kúóninyká Waag hí Élíny gaalí yieská warˈgatlé luolmitiká ma gaa véérinyká binich met les kurram hai gaa ˈdarama, binich hai meeye.
REV.13.9	Máá nee ˈguoká hí hééllá maalo.
REV.13.10	Máádhat har máá gaalí ugunanká kátaka,
REV.13.10	ha gaalí ugunma.
REV.13.10	Máádhat har máá gaalí faaˈd órofká ki yegeská kátaka,
REV.13.10	faaˈd órofká ha gaalí ki yeese.
REV.13.10	Yaalmitééllá ˈdugaka gál Waaˈgiet hí mé ki chiichirsat, hí iiy yeenlé Yíésu iiy yieká tág chirat.
REV.13.11	Aalé yú bíních éíy taaka-, hát élínyka gaas hí naama-, ˈdéé huogonle hát ˈdéé huogon anich ki ég-, les geer yé gáá ˈdeˈdemeká arge. 
REV.13.12	Bíníchallá kansim tikiˈde bíních erkobká hí ˈguoká he ˈgaa, hújíchle ki nannaa, gáláát les gaa ijoká geđia, giri gaal bíních erkob-, liil onnônyká hí chegieská hí fayanteká met les kurram gaa ˈdaraan-, memeyoká. 
REV.13.13	Bíníchallá hé gáál af ˈdaˈdabsuoká ekemeye, hát káána innum gálaatka ˈjiete he úr gáá lelesia, ˈjiet les ˈdú gáá okoˈdmooto. 
REV.13.14	Binich hé gáál af ˈdaˈdabsuo-, ekemeyo-, bíních erkobká gaa aargiróóllá ˈdaalleka in gáláát les ˈdug ˈdú ijoká ki nyiimita. Tá binich gáál he ki mure, giri gaal bíních faaˈd órofká hí muˈde-, liil onnônyká hí chegieská ˈgie-, kor bieká yaalmitle gaalí tág nannuoká. 
REV.13.15	Binich hé fargogínt ˈguo, giri bíních erkobká yaalmitlé gaalí tág nieká hím ki nannuo-, he loolnot-, he ˈdéé hogodhoká. Aalé bíních erkobká yaalmitlé gaalí tág níéllá ˈdéé mure, kieye, Ameeny gál ye met les kurram gaa ˈdaraan-, ye memeyoká điidhoká gon gaalí yies, yie.
REV.13.16	Aalé bíníchallá gálaat lulle he ki mure, gál niginiká yíekaʼ, gál guguđoká yíekaʼ, gál kaamúreká yíekaʼ, gál he maamanká yíekaʼ, gál gédeká yíekaʼ, gál ađaaká yíekaʼ, gaalí gillé ˈdaa naanietká, muuninyka, met bala guguoká. 
REV.13.17	Máá gúíyallá mánká hé shokodaam ma higian, muuninyka, hol ma gaa mamadiny. Gúíyallá he bíních erkobká meenylé, muuninyka, meenyle túóyle gúíylé.
REV.13.18	Hééllá ˈdaalímo hegete. Máá kás ˈguo-, he hol eiy gaa nannasatká hí bíníchallá túóyle hélle kimisat. Túóyallá he túóy máádhát, túoy he kúˈd le, tómón eiy le, tá a le.
REV.14.1	Aalé yú fuˈjieká Eliny Gúm Siyon ˈdú yaal. Eliny gál shíí kúˈd tikiˈde-, tómón eiy afur a afurká hol ˈgaa. Gál kinaallá Élíny meenyle ubaa Élíny meeny ˈJaallé veeritle met bala ká ˈgaa. 
REV.14.2	Aalé yú hé hát hele guđo-, ka fameká yúkúrle ubaa ˈgeˈget yaarít hí guđoká ki égká úr gaa maale. Hé yú maale kinaallá shímle úba hát shím hé gaalí áár ki ˈdaraanká. 
REV.14.3	Gál giri Élíny gúm álle hol af ˈgie kinaal ár kaanaká kara guchi Waaˈgietká ubaa hé giri luogol-, afurká, tá gál giri káruká metle gaa ˈdarama. Ár kinaallá hé máá níínní hí oonootká mán. Gál giri shíí kúˈd tikiˈde-, tómón eiy afur a afur-, Waag hí lésallá gáá yiateká tákáma hí og.
REV.14.4	Gálallá he gál hé Waag hí ma fedinyká hol ká ridhdhe-, Waag bala ˈdú nie-, Élíny el gaa igiro-, Eliny állé seseenká mé nannuo-, Waag hí yiate-, Waag hí gál lesietká gáá shuunate-, giri Waag ubaa Élíny saanollé erkobká yegetká. 
REV.14.5	Gáál agerle hé hodho níínní gaalí gaa maaleká mán. Gaal hé ˈdeensen mán.
REV.14.6	Aalé yú máá éíy taaka-, ˈgasso-, urru-, úr gaa seseen-, Fayam Midhab-, biiyoká gál les ˈdug ˈdú ijoká ki ˈdiyeenká arge. Máá kinaallá fayám kidhano ubaa émeeto tá gáláát afano hí hol ká eiyyeká lulle ki ˈdiiyime. 
REV.14.7	Mu af ˈdérká ˈdéé ki hodhe, kieye, ˈDaa giri Waag aadh ˈgas gálaat ˈdéé ki iđimichoká ali kí ˈdiiyyééllá, Waag kiikiadhíe, ˈdúúw shiigía. Máá úr, les, ubaa bás tá biet haˈdamká ka kuonnééllá met les kurram gaa ˈdannáa, meemeyyíe, yie.
REV.14.8	Aalé máá ˈgasso-, urru-, éíy taaka-, ki naama-, máá ˈgasso-, urru kinaallá he el gaa igire, kieye, Bábilon Guđoká hé el hí ˈgidhe! Hé el hí ˈgidhe! Hééllá he ˈdaa giri Bábilon baltlé gaa nyakaridheká ˈduunyle kidh lulle mé ki tiiyye-, kidh hí igianká, muí yie.
REV.14.9	Aalé máá ˈgasso-, urru-, éíy taaka-, ki seđeká gál ˈgasso-, urru-, naama kinaallá el gaa igire, af ˈdérká ˈdéé ki hodhe, kieye, Máá bíních kach ˈgúóllá ubaa binich yaalmitle metle les kurram gaa ˈdaraan-, héétí bíníchallá gúíyle iiy yeget-, gaalí mé bala, muuninyka, gíl guguoká, 
REV.14.10	máá kinaallá Waag idholle ˈduunylé kamadhe-, Waag kulullé idhoká gaa ijoká hai igima. Máá kinaallá Waag gállé ˈgasso-, urruká ubaa Élíny metle ˈjiet ubaa waar ˈjiet hí gaa boloonká haí maanyjasia. 
REV.14.11	Gál bíních kach ˈgúóllá ubaa binich yaalmitlé metle les kurram gaa ˈdaraan-, memeyo-, tá binich meenyle gúíyle gaalí guguoká iiy yegetká hé kulich ubaa chúúrélle héf ma ˈgiˈgisan, ˈjietlé hí manyjasichoká érle taalle bííyyo hai kekeme, muí yie. 
REV.14.12	Hééllá ˈdugaka gál Waag hemuumuritle ubaa iiy yeen Yíésu iiy yieká ki ˈgieká hí mé ki chirsat.
REV.14.13	Aalé yú ˈdéé hót úr gaa maale, ˈdéé hót kieye, Hééllá warˈgát gaa véer: Káána ubaa biiy met ki suoyyééllá gál iiy yeenlé ˈdaa Máá Guđo Kirísto ka ˈguoká ˈdaalleka gaal hí yegeská ebá Waag hí ˈdú ˈjiiy! chie. Aalé Hím Naasan Waaˈgiet kieye, Iiy-hí! Gálallá laatlé lađaanallá hefle hai ˈgiita. Gálallá húgúmle ˈduuwle hai hogodho.
REV.14.14	Aalé yú nyáˈdow édh-, máá hát iny máádhat ká yaal-,
REV.14.15	Aalé máá éíy taaka-, ˈgasso-, urruká đo ˈBíl Waaˈgiet yé gáá ˈdie, máá nyáˈdow ˈdú ijoká af ˈdérká ki geey, kieye, ˈDaa giri les ˈguomle hát ˈdabaanká hite-, tá aadh ˈgas ˈguom me ˈdonyká ali kí ˈdiiyyeká, faaˈd kua ˈguom muranká éew, ˈguom mur, muí mú yie. 
REV.14.16	Aalé máá nyáˈdow ˈdú ijoká faaˈdlé ˈguom muranká les ˈdug gaa waanie, les ˈguomle đo muí mé ˈdoy.
REV.14.17	Aalé máá éíy taaka-, ˈgasso-, urruká ˈBíl Waaˈgiet úr gaa yaalká yé gáá ˈdie. Mu íín úba faaˈd órof-, alléká gíl ká ˈgaa. 
REV.14.18	Aalé máá éíy taaka-, ˈgasso-, urru-, ˈjiet fargogintle ˈguoká kúb suoryoká álle yé gáá ˈdie. Máállá máá ˈgasso-, urru-, faaˈd órof-, alléká ˈguo kinaal hí af ˈdérká ki geey, kieye, Saano vinna lesietká hé hisse. Faaˈd kua allééllá éew, saano kinaal ˈgulamle hol ˈdú mur, yie. 
REV.14.19	Aalé máá ˈgasso-, urru kinaal faaˈdlé giriká les ˈdug gaa waanie, les saanollé vinnaká ˈgulamle hol ˈdú mure, ˈgulam kinaal Waag idholle állé gaa guđo-, gaalí gaa ˈduˈduoká ki laalame. 
REV.14.20	Aalé saano vinna
REV.15.1	Aalé yú hé éíy taaka-, guđo-, gáál af ˈdaˈdabsuoká úr gaa arge. Hé yú arge kinaallá he gál ˈgasso-, urru-, tiiyaká ubaa héllé met hí tiiya-, gálaat ki ˈdeew-, biiy el ˈdaˈd-, Waag idholle mé ˈgiidhuoká. 
REV.15.2	Aalé yú đo hé hát bás ˈjiimidat-, bíélle ubaa ˈjiet hol warameká arge. Bas gál bíních giri kach ˈguoká ubaa yaalmitlé gaalí tág nieká met les kurram gaa ˈdaraanká điidhe-, binich meenyle túoyle gaalí guguoká úba điidheká hí ˈdú ˈgee. Gaal hé gaalí áár ki ˈdaraan-, Waaˈgietká gil ká ˈgaa. 
REV.15.3	Gaal Waag ubaa Élíny ár hát ár gédéch Waaˈgiet Móshe léká hí ˈdoyká ki meey,
REV.15.3	Máá Guđo Waag fargogínt lulle ˈgúóllo,
REV.15.3	hé kuuní ekemeychoká ebá guđáan, tá ke af ˈdaˈdaba!
REV.15.3	Kó kidh lulle Kánsích lééllo,
REV.15.3	ˈgierimkú ebá ˈdúwa, tá tagle ˈgee!
REV.15.4	Máá Guđóóllo, kúún tákáma saas man,
REV.15.4	mááya ko ma kikian, meenykú ma memeny?
REV.15.4	ˈDaa giri he ekeny kua ˈdúwa-, ka edhdheyyééllá,
REV.15.4	kidh met lulle hai ká yiimedhe,
REV.15.4	met les kurram hai ko gaa ˈdarama,
REV.15.4	gaalí yie.
REV.15.5	Aalé yú fuˈjieká, ˈBíl ˈbaaro Waaˈgiet-, úr gaa yaalká állé súm ˈdúwa-, biiy geereká gaalí af fur, yú arge. 
REV.15.6	Ál súm ˈdúwa kinaallá gál giri tiiya-, ˈgasso-, urru-, hé met hí tiiya-, gálaat ki ˈdeewká ˈguoká hí yé gáá ˈdie. Gaal gielo gaalí kútá ˈjiimiˈdatká tagano gaa nieká fadhdhe, héétí saaw kírre horkiká ˈgayyoká ele ká ˈgaa. 
REV.15.7	Aalé hé giri luogol-, afurká he tikiˈd gál ˈgasso-, urru-, tiiyáállá kedm tiiya-, horki-, Waag taalle bííyyo ali iđóóllá idholle hí koch kochká eiy eiy taat shie. 
REV.15.8	Aalé Waag ˈduuwle ubaa fargogintle érle ˈBíl Waaˈgiet koch yie, tá ˈdaab hé giri met hí tiiya-, gálaat ki ˈdeew-, gál tiiya-, ˈgasso-, urruká hí ˈgie kinaal el ma gáá ˈgînká hé máá níínní ˈBíl Waaˈgiet kinaallá higiloká mán.
REV.16.1	Aalé yú ˈdéé hót ˈdér-, ˈBíl Waaˈgiet yé gáá ˈdiiyye-, gál giri tiiya-, ˈgasso-, urruká geeycheká maale, ˈdéé hót kieye, Sedhíe, kedm giri tiiya-, idho Waaˈgiet hí gaa iđoká les ˈdú ookodmía, chie.
REV.16.2	Aalé máá ˈgasso-, urru-, erkobká sedhe, kedmitlé idho Waaˈgiet hí gaa iđeká les méle ki nie, gál giri bíních kach ˈguoká gúíyle ˈgie-, binich yaalmitlé gaalí tág nieká met les kurram gaa ˈdane-, memeyká đo lilo ˈdeđew-, kullaká hí yiem gáá ˈdie.
REV.16.3	Aalé máá ˈgasso-, urru-, ki naamaká kedmitlé idho Waaˈgiet hí gaa iđeká bás méle ki nie, bas hol gaa suoy, bas hát fás máá kufeká yie, he lullé luogol-, hí gaa ijeká kufe.
REV.16.4	Aalé máá ˈgasso-, urru-, ki seđeká kedmitlé idho Waaˈgiet hí gaa iđeká warram ubaa haˈdam méle ki nie, biet hol gaa suoy, fás yie. 
REV.16.5	Aalé yú máá ˈgasso-, urru-, biet mé ki yaalallá af maale, mu kieye,
REV.16.5	Kó ˈdúwa-, saas mán-, kis ali iđe-, tá bííyyo ali iđóóllo,
REV.16.5	yaalmit giri kuuní gálaat ˈdeem ki iđimichóóllá
REV.16.5	he yaalmit ˈdúwaká.
REV.16.6	ˈDaa giri gaal gál kua ko iiy yieká
REV.16.6	ubaa gál kua ˈdeem ka shigiche-,
REV.16.6	ˈdeem ˈdiyimeká fásle okodieká,
REV.16.6	in kuun gáál fás ím mé ki tiiyye.
REV.16.6	Hé kinaallá hé gálle hí hol ki ˈgeˈgedheká,
REV.16.6	muí yie.
REV.16.7	Aalé yú ˈdéé hót kúb suoryo-, álle yé gáá ˈdiiyyeká maale, ˈdéé hót kieye,
REV.16.7	Máá Guđo Waag fargogínt lulle ˈgúóllo, hé ˈduwa,
REV.16.7	yaalmit kuuní gálaat ˈdeem ki iđimichóóllá
REV.16.7	he yaalmit ˈdúwa-, tagléká,
REV.16.7	chie.
REV.16.8	Aalé máá ˈgasso-, urru-, ki afurká kedmitlé idho Waaˈgiet hí gaa iđeká aadh méle ki nie, aadh Waag hí fargogint gálaat ˈjiet ki bodbodmisichoká shiiche. 
REV.16.9	Aalé gálaat kúlkúl súm ˈdeew kinaal hí bodbodsie. Gaal Waag hééllá lulle fargogintle ˈgayyóóllá chaachare, hé héllé ˈdeđewká ma hâny, Waag bala ma ˈdú níiny, Waag ˈdúúw ma shíiny.
REV.16.10	Aalé máá ˈgasso-, urru-, ki chenká kedmitlé idho Waaˈgiet hí gaa iđeká bíních giri kach ˈguoká karallé guchiká ˈdug méle ˈdú nie, binich bííylé guchiká đo ongʼoroyye. ˈDaa giri gáál gon hí boloyyeká gaal hol erb koey. 
REV.16.11	Gáál gon bólollééllá ubaa lilolle ˈdugaka in gaal Waag Úr Iđoká chaachare, gaal hé héllé ˈdeđewká ma hâny, Waag bala ma ˈdú níiny.
REV.16.12	Aalé máá ˈgasso-, urru-, ki leká kedmitlé idho Waaˈgiet hí gaa iđeká wár gaa guđo-, Yufiretiká méle ki nie, war đo goyye, giri gál kaansúo-, ˈdaa baryo gáá yiimetká ˈgíéríchle tág kokuoká. 
REV.16.13	Aalé yú aryaan gaa nyakaridhe-, seđe-, hát korkór ki ég-, áních giriká ubaa bíních giri kach ˈguoká tá bíních máá Waag hí ˈdeem ka shigichoká hol ka hoyká
REV.16.14	Aryaan seđééllá he aryaan gál ˈgasso-, Satan-, hé gálaat hí af ˈdaˈdaboká ekemeycho-, les lulle gállé kaansúoká af gaa verenno-, giri gál kaansúo kinaal ali tikiˈd hol mé ˈdú egeyyo-, Waag hol yegeská. Oosééllá Waag fargogínt lulle ˈgayyoká kúlíchlé guđoká he ali kí ˈdeenne.
REV.16.15	Yíésu kieye, Bá dhaayyíe, yú hát máá buraallé-, aadh ˈgas hí muogká gáá ˈjeˈjeenká ha gáá ˈjeeme, yie. Máá ˈdeyeen-, đafaraamle ˈguo-, giri gele mantle gálaat hí ma aargiriny-, kern hí ma ˈgiˈginká ebá Waag hí ˈdú ˈjiiy!
REV.16.16	Aaléka, aryaan seđe kinaal đo les gállé kaansúoká ál af Heberewka gaalí Armagédon yeget mare álle hol mé ˈdú eeyye.
REV.16.17	Aalé máá ˈgasso-, urru-, ki tiiyaká kedmitlé idho Waaˈgiet hí gaa iđeká úr gáá okodie. Aalé ˈBíl Waaˈgiet karallé guchi-, hí gaa ijeká ˈdéé hót ˈdérká hí yé gáá ˈdiiyye, kieye, He hé đue! chie. 
REV.16.18	Aalé ir biirgime, ˈgeˈget đo sheesheenne, yaaˈde, les mootoonne. Les motiny hat kinaallóóllá ameeny gálaat Waag hí les ka koyyeká hé kálta máá hí argeká mán, hé tág guđo, kor úba súm ˈdeew. 
REV.16.19	Aalé ˈjien giri guđo-, Bábilon léká eiy seđ ká ˈgiiˈgite, tá kidh éíy taakáátíá ˈjienle úba eiy ˈgiiˈgite. Af kinaal Waag Bábilon Guđóóllá ˈdeentle táb ˈdoote, he ˈdú moyche, giri Waag kulullé ˈduu idho-, guđoká Bábilon hí igianká. 
REV.16.20	Aalé korm alble lulle gaa bame, gumano hé gumano níínní úba alb kí ˈgiteká mán. 
REV.16.21	Héétí ír waar guguđoká ˈguo-, tikiˈd ilshamle hát wár ilishkáka úr gáá okoˈde, gálaat ˈdú ˈdane. ˈDaa giri ír waar ˈguo-, kinaal súm ˈdeewká gálaat Waag chaachare.
REV.17.1	Aalé gál giri tiiya-, ˈgasso-, urru-, kedm tiiyaká ˈguoká mú tikiˈd ye ˈdú gáá yimie, ye geey, kieye, Káde, min guđo-, babasidhe-, biet burnayká ˈdug ˈdú iđóóllá ˈdeeny Waag hí ki iđimichóóllá yú ko ká argisia.
REV.17.2	Minnééllá he min les gállé kaansúoká hí baltle ˈguo-, hí bala ˈdú nie-, gaal Waag gíl sug ki hayká. Min kamurlé gáál ˈdú lalaatoká ˈduunyle gál les ˈdú ijoká hí ˈjie, gáál fame, muí ye yie.
REV.17.3	Aalé Hím Naasan Waaˈgiet hátlé kaschú hol gaa sisiteká máá ˈgasso-, urru kinaal ye ˈbakat ˈdú eedhdhe, min bíních kach ˈguo-, búr-, meet Waag chaarim burnayká hí gon kuˈd-, tá met tiiya ubaa gaas tomon ˈguoká ˈdú iđoká yú arge. 
REV.17.4	Min kinaallá đafaraam faateká bísle korbich ubaa búr, shokodaam ki bukusateká he hórkí ubaa waar ˈdabaanká tá bier ˈduuˈdúwaká. Min gílle kulu hórkíká ká ˈgayye. Kulu kinaal hé gaa nyakarichká ubaa min kamurlé gáál ˈdú lalaatoká saasle hí koch yie. 
REV.17.5	Tá min mé balalle he veerít ká ˈgayye. He veerit kinaallá he meeny héllé gálaat hí muog-, kieye,
REV.17.5	chieká.
REV.17.6	Aalé yú min fás gál Waaˈgiet ubaa fás gál iiy yeenlé Kirísto iiy yieká ˈdaalle ˈdugaka gaalí yieská iyye-, fas hí fameká arge.
REV.17.7	Aalé máá giri ˈgasso-, urruká ye heete, kieye, Háteka hééllá aˈdabiyyéel? Yú min ubaa bíních kach ˈguo-, met tiiya ubaa gaas tomon ˈguo-, min hí ˈdú iđo-, min hol gaa sisidhóóllá héllé gálaat hí muogká ha ko ká geđia. 
REV.17.8	Bíních kuuní argiyyééllá hé kis ali ije, kor káána hé mán, tá bár ˈdaatika ˈguoˈd gaa ˈdér-, el mé mánká yé hai gáá ˈdeeme, állé he il hí gaa aargiˈdoká mé hai nannaa. Aalé gál les ˈdú ijo-, Waag hátlé les ma ka kúóninyká meetle Waag hí warˈgat luolmitiká ma gaa véérinyká bíních kach ˈguo-, kis ali ije-, tá kufe-, geđi yé ka ˈdeˈdeenká argeka he af hai ˈdaaba.
REV.17.9	Hééllá kas ˈdaalimoká hegete. Binich metlé tiiyáállá he gumano tiiya-, min hí ˈdú iđoká. 
REV.17.10	Met tiiyáállá úba he gál tiiya-, kaansúoká. Gál tiiya-, kaansúóllá gáál chen kansimle el hí ˈgidhe, mú tikiˈd hátle kansich, máátí hé hátle kansich ma yíen, tá mu bár yé ka ˈdeenká mú kansimle hé mé gáá gaaw. 
REV.17.11	Bíních giri kach ˈguo-, kis ali ije-, tá káána mánnallá he kánsích ki síet-, kansim giri tiiyaká máállé-, állé he il hí gaa aargiˈdoká mé nannuoká.
REV.17.12	Gaas tomon argiyyééllá he gál tomon-, hátle kansím ma árginy-, kor kansím argeka, kansimlé kinaal mé gáá gaaw-, ubaa bíních kach ˈguo kinaal les he gaa mumuroká. 
REV.17.13	Gál kaansúo-, síetallá lúl kas hí tikiˈde, gaal kansimle ubaa hemuumuritle bíních kach ˈgúóllá hai shigia. 
REV.17.14	Gaal Élíny hai ˈdú ruuma, kor Eliny ˈdaa giri he Kánsích kansím lulle mé ki yaalká gáál hai ká aađadhdha. Tá gál Élíny hol ˈguoká he gál Waag hí viiyye-, Waag hí gálle hosote-, Waag af ˈduwasieká, muí ye yie.
REV.17.15	Aalé máá giri ˈgasso-, urru kinaal geđi ye geey, kieye, Biet kuuní argiyye-, min babasidheká hí ˈdug ˈdú iđééllá he gálaat ubaa nyesebim, tá kidh af hí hol ká eiy eiyyeká. 
REV.17.16	Tá gaas tomon kuuní argiyyééllá ubaa bíních giri kach ˈguoká min babasidhééllá hai neebeedhe, mú he met lulle hai gaa ugunma, mú búr hai iđimia, mú af hai ki shugunna, mú ˈjiet hai gaa verene. 
REV.17.17	Tá ˈdaab Waag ˈdeenyle ma đusînyká, in gálallá hééllá lulle hát he feˈdoká ger fiiyye, giri gaal Waag hát feˈdo kinaal ekemeyo-, gáál kas hí tikiˈd cheget-, gáál kansimle hemuumuritle gaalí bíních giri kach ˈguoká ˈdú haađuoká. 
REV.17.18	Tá min kuuní argiyyééllá he ˈjien guđo-, gál kaansúo-, les gaa ijoká lúl he gaa mumuˈdoká.
REV.18.1	Aalé hééllá yú argeká, yú máá éíy taaka-, urru-, ˈgasso-, úr gáá leledho-, hemuumurit guđoká ˈguoká arge. Máá kinaallá édhúm hí yé gáá ˈdieká biiy gaa edhesie. 
REV.18.2	Aalé mu af ˈdérká ˈdéé ki hodhe, kieye,
REV.18.2	Bábilon Guđoká hé el hí ˈgidhe! Hé el hí ˈgidhe!
REV.18.2	ˈJien Babilon hé ény aryaan yie.
REV.18.2	Héétí hé aryaan gaa nyakaridhe-, met hí hol ká eiyyeká
REV.18.2	ubaa tere dhiginiyyoká
REV.18.2	tá đányár ˈdeđew-, gálaat hí nébká ífle yie.
REV.18.3	Kidh lulle hé ˈjienééllá baltlé gaa nyakaridheká
REV.18.3	ˈduunyle ˈjie.
REV.18.3	Les gállé kaansúoká hé ˈjienééllá hélle baltle ˈgie,
REV.18.3	Waag gíl sug ki hay, ˈjien bala ˈdú nie.
REV.18.3	Tá gál les ˈdú ijo-, shokodaam hol gaa mamadioká
REV.18.3	hé ˈjien kamurlé ki geyieká ki kamuray,
REV.18.3	muí yie.
REV.18.4	Aalé yú ˈdéé hót éíy taakaká geđi úr gaa maale, ˈdéé hót kieye,
REV.18.4	It chiallo, ˈjienééllá yé gáá ˈdée,
REV.18.4	haí ˈjien ađaabanolle híliny.
REV.18.4	ˈJien hé ˈdeđew-, il hí aargiˈdoká itín úba ha il hí árginy.
REV.18.5	ˈJien ađaabanolle hé hol ˈdú ˈjie, ˈdernedhe, úr đig yie.
REV.18.5	Waag hé ˈjien ˈdeentlééllá mé ká ˈgayyo.
REV.18.6	Hát ˈjien íín hí gálaat manyjasieká
REV.18.6	ˈjienééllá manyjasiny úba il hí argiyyo.
REV.18.6	Hé ˈjien hí gáál ki ekeychééllá
REV.18.6	ˈjien a naam hol ˈdú naʼ.
REV.18.6	ˈJien kulullé imi-, gáál ki fieká
REV.18.6	ˈdaˈdab kinaallá úba ˈjien a naam hol ˈdú naʼ.
REV.18.7	Hát tikiˈde ˈjien hol ˈduway-, hol balchá gaa iđíéllá
REV.18.7	ˈjien a ˈdáb kinaal manyjasiny
REV.18.7	ubaa geer ˈdeent máálle shiilmisatká ˈdú íđish.
REV.18.7	ˈDaa giri ˈjien geerle hol ki geđuo-, kieye,
REV.18.7	Yú hát min kansidheká ká ija,
REV.18.7	yáá hát min hiyesidheká muuniny,
REV.18.7	yáá gon geer ˈdéént ma aargiriny,
REV.18.7	yegetallá,
REV.18.8	in ˈjien hé gálaat ki ˈdeew-, basham ubaa geer ˈdéént,
REV.18.8	tá már ka ˈdeenká lulle ˈjien kulich tikiˈd hai ká higila.
REV.18.8	ˈJien úba ˈjiet haí koonyo.
REV.18.8	Máá Guđo Waag ˈjien he il ká aargisúóllá
REV.18.8	hé fargogínt lulle ˈguo,
REV.18.8	ˈdéé hót hí chie.
REV.18.9	Aalé les gállé giri kaansúo-, ˈjien hélle baltle ˈgie-, Waag gíl sug ki hay-, ˈjien bala ˈdú nie-, ˈjien balchalle gaa ijeká áwúlle hol ˈgar geyyimeká ˈjien ˈdunanylé ˈdunnuanká érle argeka koˈdam hai ˈdaˈdia, ˈjien hai ˈdú beeme. 
REV.18.10	Gaal ˈjien manyjasinyle siermle haí faanna, gaal geđéétí hai ki ˈdeeme, kieye,
REV.18.10	Hoba! Hoba! Kó ˈjien guđo-, fargogo-, Bábilon lééllo,
REV.18.10	he il ká argisinykú aadh ˈgas tikiˈde đo ko af kí ˈdííyye?
REV.18.10	hai yeedhe.
REV.18.11	Tá les gállé shokodaam hol gaa mamadioká ˈdaa giri shokodaamle máá geđi hí higiat-, mánká úba ˈjien hai ˈdú beeme, hai shiilmita. 
REV.18.12	Gáál shokodaamlé maditi kinaal he hát káána hórkí, sibilaam ííkarská, waar bisso-, ˈdabaanká, bier ˈduuˈdúwaká, đafaraam ˈdabaan-, met hí hol ká eiyye-, eegedh-, ubaa kóórbis-, tá búrká, héétí ˈguor ussa-, met hí hol ka burnayká ubaa shokodaam gaalí arb hido ubaa ˈguor ˈduuˈdúwaká tág gaa nieká, héétí shokodaam gaalí síbíl raarká ubaa síbíl gogoká, tá waar ˈdabaanká tág gaa nieká, 
REV.18.13	héétí ˈguor boorsom-, ussaká ubaa ˈguor éíy taaka-, gaalí ˈguom fafaatká, héétí éru, salab usiyyoká, henyite, ˈduuny vinna, salab, ˈdúlo nyágítádheká, sííndí, ˈgúó, wála, fara gaalí ˈdú yíéđianká ubaa muulamlé he af chichiratká, tá gáláát gaalí uune-, gaalí mamarsatká.
REV.18.14	Gaal ˈjien Babilon hai geđia, kieye, Hé ˈdabaan kua-, súm feˈdo-, fiiritle ˈgayyóóllá ubaa kamurkú tá midhantkú lulle hé ko af ˈgisate, kó hát níínní geđi argiyyoká mán, hai yeedhe. 
REV.18.15	Gál shokodaamééllá hol gaa mamadie-, Bábilon ki kamurayká Bábilon manyjasinyle siermle haí faanna, gaal geđéétí hai ki ˈdeeme, af ˈdérká hai ki beeme, hai shiilmita, 
REV.18.16	kieye,
REV.18.16	Hoba! Hoba! Kó ˈjien guđóóllo, he ebá ko ki ˈdéen!
REV.18.16	Kuun hát min kamuˈde-, đafaraam kuta-,
REV.18.16	bis hí kóórbis ubaa búrká faate-,
REV.18.16	hórkí ubaa waar bisso ˈdabaanká
REV.18.16	tá bier ˈduuˈdúwaká ki bukusateká onnoyye.
REV.18.17	Tá kamur kuallá lulle aadh ˈgas tikiˈde me hí gaa ˈgidhe,
REV.18.17	hai yeedhe.
REV.18.17	Aalé ameeny gál kadis guguđoká met ki ˈgieká ubaa gál kadís ki seseenká, tá gál kadís hújích gaa nannuoká, ubaa gál kadís ki mamadoká geđéétí ki ˈdie. 
REV.18.18	Gaal ˈjien ˈdunnumeká érle argeká koˈdam ˈdane, kieye, ˈJien ya hát ˈjien guđóóllá ki eg? yie. 
REV.18.19	Gaal hátlé bebime-, shiilmiteká hol edo ˈdú faafie, koˈdam ˈdaaˈdie, kieye,
REV.18.19	Hoba! Hoba! ˈJien guđo-, gál kadís léká hí ki kamuray-,
REV.18.19	kor aadh ˈgas tikiˈd me hí gaa ˈgidhéél,
REV.18.19	ebá he hí ki ˈdéen!
REV.18.19	gaalí yie.
REV.18.20	Úrru, geer hí ko gaa meet!
REV.18.20	It gál Waaˈgietallo, it gál alb fimííllo,
REV.18.20	it Waag hí ˈdeem ka shigichééllo, ger hí gaa meet!
REV.18.20	ˈDaa giri ˈdéé hót ˈjienééllá hí itín ˈdú iđicheká
REV.18.20	Waag hí geđi ˈjienééllá ˈdú iđicheká, ger hí gaa meet!
REV.18.20	ˈdéé hót hí chie.
REV.18.21	Aalé máá ˈgasso-, urru-, fargogoká wár guđo hát nyátáábáká eedhdhe, bás ki lay, kieye,
REV.18.21	Hát tikiˈde-, fargogintííllá Waag ˈjien guđo-,
REV.18.21	Babilonallá af hai ki beđisata.
REV.18.21	ˈJienééllá hé geđ máá níínní hí aargiroká mán.
REV.18.22	Héétí hé gaalí áár ki ˈdaraanká
REV.18.22	arramle hé geđi máá hí ko gaa mamaloká mán.
REV.18.22	Fuorisam ubaa faˈdam hé geđi gaalí ko ma gaa ˈdaraminy.
REV.18.22	Tá gál ˈguor yíekaʼ, waar yíekaʼ, sibilaam mákártaká yíekaʼ
REV.18.22	he tág gaa nannuo-,
REV.18.22	gil ony met hí hol ká eiyyeká ˈguoká
REV.18.22	hé máá hí ko geđi gaa aargiroká mán.
REV.18.22	Yierim shímle úba hé máá hí ko geđi gaa mamaloká mán.
REV.18.23	Tá nyátáá édhúmle hé geđi ko ma gaa bolominy.
REV.18.23	Gál hol shugunatká afle
REV.18.23	hé geđi máá hí ko gaa mamaloká mán.
REV.18.23	Gál kua shokodaam hol gaa mamadieká
REV.18.23	hé les gállé kaamúreká yie,
REV.18.23	tá kidh lulle hé gilka he ním kuallá hí nyimisate.
REV.18.24	Gál Waag hí ˈdeem ká shigicheká
REV.18.24	ubaa gál Waag hí gálle hosoteká fásle
REV.18.24	ubaa gál éíy taaka les ˈdú ije-, Bábilon hí chieská
REV.18.24	lulle fásle hé Waag hí Bábilonallá gaa argiyye,
REV.18.24	máá ˈgasso-, urru kinaal hí yie.
REV.19.1	Hééllá lulle yú argeká, yú geđi hé hát nyésébích guđoká shalallé ˈdérká ki égká úr gaa maale, shalal kieye,
REV.19.1	Alelúyya!
REV.19.1	Waagkúnno he Rúbáchkúnno,
REV.19.1	ˈduuw ubaa fargogínt mú héllé,
REV.19.2	mú ˈdéé ki iđinyle he hé ˈdúwa-, tagléká!
REV.19.2	Waag hé ˈjien guđo-, babasidhe-, héllé gaa nyakarichká
REV.19.2	les ki ˈdeeneyallá ˈdéé ki iđiche,
REV.19.2	hé gedelle fásle halalle ká niiyye,
REV.19.2	shalal hí chie.
REV.19.3	Shalal geđi kieye,
REV.19.3	Alelúyya!
REV.19.3	ˈJien ˈdunayallá érle taalle bííyyo úrro he ki kekeme,
REV.19.3	chie.
REV.19.4	Tá karu giri tomonaam naama a afurká ubaa hé giri luogol-, afurká Waag karallé guchiká ˈdú iđoká metle abuunam les gaa ˈdane, Waag meey, kieye,
REV.19.4	Iiy-hí, he hí hát kinaallá yeet!
REV.19.4	Alelúyya!
REV.19.4	yie.
REV.19.5	Aalé kara guchííllá álle ˈdéé hót hí yé gáá ˈdiiyye, ˈdéé hót kieye,
REV.19.5	Ameeny it Waag gedellé-, hí gál ˈduuˈdúwaká yíekaʼ,
REV.19.5	hí gál aađaká yíekaʼ, hí mú kikiatóóllo, Waagkúnno meemeyyíe,
REV.19.5	chie.
REV.19.6	Aalé yú geđi hé hát nyésébích guđoká shalallé ˈdérká ki égká maale. Hé yú maalééllá yúkúrle hát yúkúr hele, shímle hát shím ˈgeˈgete. Shalallééllá kieye,
REV.19.6	Alelúyya!
REV.19.6	Máá Guđo Waag kúnnaa fargogínt lulle ˈgúóllá
REV.19.6	hé he lulle he gaa mumuro!
REV.19.7	ˈDaa giri kúlích Eliny hí gaa egeetká ali kí ˈdiiyye-,
REV.19.7	mu inillé egeetká tág ká ˈdiiyyeká,
REV.19.7	kí geyyuo, ger hí gáál gaa meet, kí mú ˈdúúw shuo.
REV.19.8	Ini Eliny hí egeetallá đafaraam ˈdabaan-, édh-, ˈjiimidat-,
REV.19.8	saas mán-, Waag hí shiicheká he faate,
REV.19.8	shalal hí chie.
REV.19.8	Đafaraam ini hí faatééllá hélle he Waag gállé he ekenyle ˈduuˈdúwaká.
REV.19.9	Aalé máá giri ˈgasso-, urruká ye geey, kieye, Hééllá warˈgát gaa véer: Gál Eliny hí gólóllé eenká kí vieká ebá Waag hí ˈdú ˈjiiy! yie. Mu geđi ye geey, kieye, Hééllá he ˈdeeny ˈdúwa-, Waaˈgietká, yie.
REV.19.10	Aalé yú đo mú ˈgas met les kurram gaa ˈdoy, giri mú memeyoká, kor mu đo ye geey, kieye, Ha hééllá ekêny! Yú he gedech, hát kúún ubaa nyaaram kua giri Yíésu ˈduuwle hogodho-, tá ki ˈgieká. Waag tákámle méémesh. ˈDeeny Hím Naasan Waaˈgiet hí gálaat shigichoká he Yíésu ˈduuwlé.
REV.19.11	Aalé úr af hí furme, fárích édh-, ali yaalká yú arge. Farich Máá hí ˈdú ijoká meenyle Máá ˈdúwa-, Waag ˈDuuwle hogodhoká gaalí yeedhe. Mu yaalmit ˈdúwaká in gálaat ˈdéé ki iđimia, gál Waag hol ka kídhká beđita. 
REV.19.12	Mú inle hát ˈjiet bólo. Mu huraam burnay-, kansimoká mé in ká ˈgaa. Mú meeny máá éíy taaka hí og mán-, máálle tákámle hí ógká Waag hí gaa veeˈde. 
REV.19.13	Giel muí kaadhdheká fas hí bađisie, tá mú meenylé gaalí veveenká he ˈDeeny Waaˈgiet. 
REV.19.14	Tá yuoy-, urru-, burnayye-, đafaraam ˈdabaan-, eegedh-, símis mánká faate-, fara eegedhká ˈdú iđoká mú el gaa igiˈda. 
REV.19.15	Mú ageerle faaˈd órof-, alléká hí gáá fuoriche, giri kidh mú hol yegeská muí ki beđisatká. Mu gasar síbilká kidh af hai ki tataa.
REV.19.16	Mú gielle ubaa mú gúbúsle meeny Waag hí gaa veeˈdeká he
REV.19.17	Aalé yú máá ˈgasso-, urru-, tikiˈd-, aadh ˈdú yaalká arge, tá mu tere úr gaa seseennoká lulle af ˈdérká ki vie, kieye, Hol ˈdú sedhíe, gólól guđo-, Waag hí tág kí kokoyyóóllá álle mé náa, 
REV.19.18	giri réf gál kaansúoká, réf yuoy ubaa gállé hí met ki ˈgieká, réf fara ubaa gállé hí ˈdú ijeká, gálaat lullé-, gál aađaká yíekaʼ, gál gédeká yíekaʼ, gál kaansúoká yíekaʼ, gál kansimano mánká yíekaʼ, refanolle hí kokonyoká.
REV.19.19	Aalé yú bíních giri kach ˈguoká ubaa les gállé kaansúoká ubaa gállé yuoyóká lúl hol ˈdú gáá yimieká arge, giri gaal Máá farich ˈdú ijo kinaal ubaa yuoyle hol yegeská. 
REV.19.20	Aalé bíních kach ˈguo kinaal ubaa bíních giri hol máá Waag hí ˈdeem ká shigicheká hol ka hoyká Máá farich ˈdú ijo kinaal hí ˈgiliˈgay. Bíních hol máá Waag hí ˈdeem ká shigicheká hol ka hoyyallá he máá giri hé gáál af ˈdaˈdabsuo-, bíních kach ˈgúóllá gaa aargireká eekemey-, gál binich gúíyle iiy yie-, gaalí ki gue-, tá binich yaalmitlé giri gaalí tág nieká memeyká ki nyiimiteká.
REV.19.21	Tá gál Waag ka kídhatí lulle Máá farich ˈdú ijóóllá faaˈdlé órof-, hí af gáá fuoricheká hí chies. Aalé tére lulle gáál réfle konye, heyiyye.
REV.20.1	Aalé yú máá urru-, ˈgasso-, úr gáá leledho-, ˈguoˈd gaa ˈdér-, el mé mánká kúlfílle ubaa nyárug guđoká gíl ka ˈguoká arge. 
REV.20.2	Máá ˈgasso-, urru kinaal áních giriká ká ˈgiliˈgay, warram shíí tikiˈd gaa hiigidhe. Áníchallá he chár hele-, Waag kídhíchlé-, gaalí Sátan yegetká. 
REV.20.3	Mu úba Sátan ˈguoˈd gaa ˈdér-, el mé mánnallá ki lay, mú ˈguoˈd af ki koy, ˈguoˈd af saale, giri ˈdaab warram shíí tikiˈd ma béenyká Sátan geđ kidh ma nyiimisanká. Warram kinaal beeyka, Sátan rám mákárta-, iraam mánká Waag haí gaa fuuˈda.
REV.20.4	Aalé yú karm guguchiká arge, karm gálaat hí ˈdú yíéđie, gaal hemuumurit gálle gálaat ˈdeem ki iđimuoká Waag hí shiiche. Héétí gál Yiesu Kirísto ˈduuwle hogodhe-, ˈdeeny Waaˈgiet ki ˈgie-, ˈdeeny kinaal ˈdugaka gaalí met gaa mumureká hodhinaamle yú arge. Gaal hátlé les ˈdug ˈdú ijeká hé bíních giri kach ˈguoká ubaa yaalmitlé giri gaalí tág nieká met les kurram ma gaa ˈdaráminy, ma memêny, héétí hé bíních kach ˈguo kinaal gúíyle iiy ma yéen-, met balalle ubaa gille ma gaa gúan. Aalé gaal geđi loogolnodhe, ubaa Kirísto warram shíí tikiˈd hol he ˈgar muumure. 
REV.20.5	Hééllá he uushim yé gáá ˈdím erkobká. Gál kuféétí íín ˈdaab warram shíí tikiˈd ma béenyká hé ma loolgonon. 
REV.20.6	Máá uushim yé gáá ˈdím erkoballá gaa ijoká ebá Waag hí ˈdú ˈjiiy! Mu he Waag máállé. Gálallá hé kúfách ki naamaká hí fargogintle mán, gaal Waag ubaa Kirísto gállé hí hujich ki nannuoká hai yeedhe, warram shíí tikiˈd Kirísto he ˈgarro hol mumura.
REV.20.7	Aalé warram shíí tikiˈde kinaal beeyka, Sátan állé Waag hí ki hiigiteká Waag yé haí gáá ˈdeđicha. 
REV.20.8	Sátan yíé hai ká ˈdeenne, kidh les met ˈdinnam áfúrle gaa ijo-, gaalí Gôg ubaa Mágog yegetká hai nyiimisata, gáál hollo hol ˈdu gáá shugunna, gáál oos hai ˈdú egeyye, gáál túoyle hát yóch bas innoká. 
REV.20.9	Aalé gaal les gaa fue, ál Waag gálle hí gaa ije-, ˈjienle Waag hí gielká ki made. Aalé ˈjiet úr gáá leete, gál ˈjien ki made kinaal af ki shuunate. 
REV.20.10	Aalé Sátan gáál nyimisatééllá Waag hí bás ˈjiete-, waar ˈjiet hí gaa boloonká hí gaa ijo-, álle bíních giri kach ˈguoká ubaa bíních máá Waag hí ˈdeem ka shigicheká hol ka hoyká hí gaa ijoká ki layye. Aalé gaal kulich ubaa chúúrélle taalle bííyyo hai maanyjaa.
REV.20.11	Aalé yú kara guchi-, guđo-, édhká ubaa Máá hí ˈdú ijoká arge, mú innumle les ubaa úr hí met kar gaa ˈdanne, kor les ubaa úr hé ál níínní yíéđuoká mán. 
REV.20.12	In aalé yú gál ˈduuˈdúwaká ubaa gál aađa-, kis kufe-, kara guchi kinaal met gaa ˈgieká arge. Warˈgasam gaalí af fure. Warˈgat éíy taaka úba gaalí af fure, warˈgat kinaallá he warˈgat luolmitiká. Tá gál kufeká héllé eekemey-, gaalí warˈgasam gaa veereká ˈdugaka in Waag hí ˈdéé ki iiđimiche. 
REV.20.13	Bas gál hí ki kufeká urgano kí laalame. Gál kufe-, ál kufachietká gaa ijeká lulle úr mé nie. Aalé gálaat héllé eekemeyká ˈdugaka lulle Waag hí ˈdéé ki iiđimiche.
REV.20.14	Aalé kufach ubaa ál kufachietká Waag hí bás ˈjieteká ki laalaanne. Bás ˈjietééllá he kúfách ki naamaká. 
REV.20.15	Aalé ameeny máá meenyle Waag hí warˈgat luolmitiká ma gaa véériny-, warˈgát gaa mánká bás ˈjieteká Waag hí ki layye.
REV.21.1	Aalé yú ur kaanaká ubaa lés kaanaká arge. Hééllá he ˈdaa giri ur kissoká ubaa lés kissoká beeyye-, biiy úba bás ˈdabiyyeká. 
REV.21.2	Aalé yú ˈjien Waaˈgiet-, Yerúsalemlé-, kaana-, hát ini gaalí bukay-, gaalí bélle shiguokáka ur Waaˈgiet gáá leletoká arge.
REV.21.3	Aalé yú ˈdéé hót af ˈdér-, kara giri guchiká álle yé gáá ˈdiiyyeká maale, ˈdéé hót kieye, Bá dhaayyíe, Waag égetle hé gálaat hol ˈgar liledhe. Waag gálaat afo hol yíéđima, gaal bííyyo Waag gálle hai yeedhe, tá Waag íín dhúrle gáál hurt hai iđa, gáál Waagle hai cheedhe. 
REV.21.4	Waag gáál imiro lulle hai gaa shugudmicha, tá ˈdaa giri hé kissoká beeyká, biiy hé geđi kúfach mán, héétí biiy hé buony ubaa shiilmisan tá gon bólo mán, ˈdéé hót hí chie.
REV.21.5	Aalé Máá kara guchiká ˈdú ijoká kieye, Bá dhaayyíe, yú he met lulle káána ha ká hođia. Mu geđi kieye, Hééllá lulle warˈgát gaa véer, ˈdaa giri ˈdeenyééllá he ˈdeeny ˈdúwa-, ˈduuwawká, ye yie.
REV.21.6	Aalé mu kieye, Hééllá lulle hé ali kí ˈdie! Yú he Álfa ubaa Oméga, yú he Mé Gaa Koon ubaa Biiy El ˈDaˈd. Máá báre hí chieská bíé haˈdo-, luolmitiká hállééllá yú shigia. 
REV.21.7	Máá hé lesietká ká adhatká hé yú hogodhóóllá hai aargira, yú mú Waagle hai yeedhe, mu íín veelchú hai yeedhe. 
REV.21.8	Tá ameeny gál manyjasiny kiadhe-, Waag gíl sug ki hayká, gál Waag iiy ma yéenká, gál gaa nyakarichká, gál gálaat yegeská, gál herginy gálle hol ma shúúnanká gaa seseenká, gál gilka he ním ˈguoká, gál waagam hódhoká memeyoká, tá gál hođomléká lulle állé Waag hí ki lalaannoká he bás ˈjiete-, waar ˈjiet hí gaa boloonká hí gaa ijoká. Hé kinaallá he kúfách ki naamaká.
REV.21.9	Aalé gál ˈgasso-, urru-, tiiya-, giri kedm tiiya-, hé biiy el ˈdaˈd-, tiiya-, hé gálaat ki ˈdeewká hí koch kochká ˈgieká mú tikiˈd ye ˈdu gáá yimie, ye geey, kieye, Káde, yú ko ini giri Élíny minle chegetká ká argisia, ye yie. 
REV.21.10	Aalé Hím Naasan Waaˈgiet hátlé kaschú hol gaa sisiteká, máá ˈgasso urru kinaal ye gúm guđo-, ˈdérká álle eey, ye ˈjien Waaˈgiet-, giri ur Waaˈgiet gáá leleto-, Yerúsalemléká argisie. 
REV.21.11	ˈJien ˈduuw Waaˈgiet ki ˈjiimiˈde, ˈjiimidantle hát wár ˈdúwa-, bis hí midhab-, ˈgileeb-, bílbíl yegetká.
REV.21.12	ˈJien đír guđo-, ˈdér-, karafano hí tomon a naamaká ˈgaa, karafano lulle gál ˈgasso-, urruká taat hí af gaa ˈgee. Karafano émeet Yisirayel tomon a naamaká eiy taat meetle gaalí gaa veere. 
REV.21.13	Đír ˈdaa baryo, đír ˈdaa meles, héétí đír ˈdaa urru ubaa đír ˈdaa aadho lúl karafano hí seseđe. 
REV.21.14	ˈJien đírle waar he ˈdú yaalká tomon tikiˈde a naama. Waar kinaal gaalí meet gál giri tomon tikiˈde a naama-, alb fimi-, Elinyiká gaa veere.
REV.21.15	Máá ˈgasso-, urru-, giri ye geđieká ˈgúl horki-, gaalí ˈjien ˈdáble ki ekemeyoká gíl ká ˈgaa, giri mu ˈgúl kinaal ˈjien ubaa karafanolle tá đírle ki ekemeyo-, ˈdaˈdable aargiroká. 
REV.21.16	ˈJien ˈdinnamle lúl hol af gaa táka, ˈdermitle ubaa ˈbasintle tikiˈde. Máá ˈgasso-, urru kinaal ˈjien ˈgúllé kinaal ki eekemey, ˈjien hol gaa ˈdermitle ubaa gaa ˈbasintle tá ˈdermitlé lođuđulleká lúl kag hí tikiˈde, sienylé ki ˈgas ki seseenká ˈguiyam hí naama. 
REV.21.17	Hát aađa-, gálaat ubaa gál ˈgasso-, urruká hí he gil ki ekemeyóóllá mu ˈjien đírle gíl ki eekemey, đír ˈbúúl gúch gil hí kúd tikiˈde, tómón eiy afur a afur. 
REV.21.18	ˈJien đírle waar ˈgileeb-, midhabká gaalí ki ˈdisse, tá ˈjien íín hórkí médhéblé gaalí ki ˈdisse. Hórkí kinaallá he hát wár saalo-, midhabká.
REV.21.19	Waar ˈjien đírle hí ˈdú yaalká waar ˈduuˈdúwa-, ˈdabaan-, met hí hol ká eiy eiyyeká gaalí ki bukay. Wár erkobká he wár gaalí yásbis yegetká, wár ki naamaká he wár gaalí safíros yegetká, wár ki seđeká he wár gaalí kalkéˈdon yegetká, wár ki afurká he wár gaalí samáragˈdos yegetká, 
REV.21.20	wár ki chenká he wár gaalí sarˈdónuk yegetká, wár ki leká he wár gaalí sárdiyon yegetká, wár ki tiiyaká he wár gaalí kurusolitos yegetká, wár ki síetká he wár gaalí berúllos yegetká, wár ki saalká he wár gaalí tobásiyon yegetká, wár ki tomonká he wár gaalí kurusóbaras yegetká, wár ki tomon a takachká he wár gaalí huakíntos yegetká, tá wár ki tomon a naamaká he wár gaalí amedhustos yegetká. 
REV.21.21	Đír karafanollé tomon a naamáállá he bier ˈduuˈdúwaká. Karafano tomon a námlééllá bier taata gaalí ki ˈdisse. ˈJien ˈgíéríchlé hí hurt iifoká íín hórkí médhéblé gaalí ki ˈdisse. Hórkí kinaallá he hát wár saalo-, ke ˈdaatí argoká.
REV.21.22	Yáá ˈBíl Waaˈgiet ˈjien ma gaa árginy. Hééllá he ˈdaa giri ˈjien ˈBíllé Waaˈgietká he Máá Guđo Waag fargogínt lulle ˈguoká ubaa Élínyi. 
REV.21.23	ˈJien hé aadh ubaa ˈgúíy édhúmle hí gaa verenoká ma hegesen. Hééllá he ˈdaa giri ˈjien Waag ˈduuwle hí gaa eedhesuo-, ˈjien nyátáálle íín he Élínyiká.
REV.21.24	Kidh lulle ˈjienééllá édhúmle hai ki seseme. Héétí les gállé kaansúoká ˈjienééllá hai higila, ˈjien ˈdúúw hai shigia. 
REV.21.25	ˈJien karafanolle hé kúlích níínní gaalí af gaa kokuoká mán. Hééllá he ˈdaa giri ˈjien álle chúúre mánká. 
REV.21.26	Kidh lulle ˈjien hai higila, ˈjien ˈdúúw hai shigia, ˈjien hai meeye. 
REV.21.27	Tá ˈjienééllá hé hé níínní ˈdúúw mán-, hí higiloká mán. Héétí máá hé gaa nyakarichká ekemeyo-, hódholléká hí ma higiliny. ˈJienééllá gál Waag hí meetle Warˈgat luolmiti-, Elinyiká gaa veeˈdeká tákáma hí higila.
REV.22.1	Aalé máá ˈgasso-, urru kinaal ye wár bíé luolmitiká hí gaa ijo-, dhát-, ˈjiimiˈdat-, kara guchi-, Waaˈgiet-, ubaa Elinyiká gáá fafaanká ye ká argisie. 
REV.22.2	War ˈjien ˈgíéríchle mé il ˈgar faanne. ˈGór luolmitiká war ˈdinnam hullaalle gáá ˈdie. ˈGuor wár tikiˈdeká af tomon tikiˈde a naama ki higisa, ˈguiyam lullé gaa higisa. ˈGuor kinaal neelle íín kidhdho he bibisia. 
REV.22.3	Biiy hé geđi hé níínní ˈdortó gim gaa ijoká mán. Kara guchi-, Waaˈgiet-, ubaa Elinyiká ˈjien kinaallá he gaa yaalla, tá Waag gedelle hujich haí ki nanniyya. 
REV.22.4	Mú gede lééllá mú innumle hai aargira, tá mú meenyle gáál met bala he ki ˈgee. 
REV.22.5	Biiy hé geđi ma chuchurany, tá ˈdaa giri Máá Guđo Waag íín he gáál édhúmléká gaal hé geđ nyátáá édhúmle ubaa aadh édhúmle ma hegesen. Aalé gaal taalle bííyyo lesso he gaa mumura.
REV.22.6	Aalé máá ˈgasso-, urru-, kinaal geđi ye geey, kieye, ˈDeenyééllá he ˈdeeny ˈdúwa-, ˈduuwawká. Máá Guđo Waag gál he ˈdeem ka shigieká Waaglééllá hé máállé ˈgasso-, urruká ali gáá kaay, giri mu Waag gedelle hé ˈjobintéél yé gáá ˈdeˈdeenká aargisuoká, ye yie.
REV.22.7	Yíésu kieye, Bá dhaayyíe, yú ˈjobintééllá ha gáá ˈjeeme. Máá ˈdeeny Waag gáá yimie-, warˈgatééllá gaa ijóóllá el gaa veeroká ebá Waag hí ˈdú ˈjiiy! yie.
REV.22.8	Yáá Yuána lééllá he máá hééllá lulle maale-, tá he il ki argeká. Hééllá lulle yú maale-, tá yú il ki argeká, yú máá ˈgasso-, urru-, ye hééllá argisíéllá ˈgas met les gaa ˈdoy, giri yú mú memeyoká. 
REV.22.9	Kor mu ye geey, kieye, Ha hééllá ekêny! Hát káána kúún ubaa gál kua nyaaram-, Waag hí ˈdeem ka shigichééllá ubaa gál warˈgatééllá ˈdeenyle iiy yie-, el gaa igiróóllá hí Waag gede lééllá, yú úba he Waag gédéchlé. Waag tákámle méesh, yie.
REV.22.10	Mu geđi ye geey, kieye, ˈDeeny Waag hí ko ká shigiche-, kuuní warˈgatééllá gaa veeˈdééllá ha káan, ˈdéé bárle hé ká ˈjobonte. 
REV.22.11	Máá hé ˈdeđewká gaa seseenká hí héllé ˈdeđew kinaallá gaa seeseen, máá gaa nyakarichká hí hátlé gaa nyakarich kinaal gaa yíéđuo. Máá hé ˈduuˈdúwaká ekemeyoká hí héllé ˈduuˈdúwa kinaallá eekemeyo, tá máá Waag hílléká hí taalle Waag máálle yeet, yie.
REV.22.12	Yíésu kieye, Bá dhaayyíe, yú ˈjobintééllá ha gáá ˈjeeme. Gálaat héllé eekemeyká eiyyo yú hol gaa nannaa. Gál hé midhabká eekemeyká hé shiicho ha yú shigia, gál hé ˈdeđewká eekemeyká íín he illo yú ká aargisia. 
REV.22.13	Yú he Álfa ubaa Oméga, yú he Erkob ubaa Biiy El ˈDaˈd, yú he Mé Gáá Koon ubaa Biiy Ello. 
REV.22.14	Gál gielolle ˈjieká ebá Waag hí ˈdú ˈjiiy!
REV.22.15	Tá gál gaa nyakarichká íín hé ˈjien kinaallá ma higiliny. Gál kinaallá he gál gilka he ním ˈguoká ubaa gál herginy gálle hol ma shúúnanká gaa seseenká, tá gál gálaat yegeská, héétí gál waagam hódhoká vivisatká ubaa ameeny gál ˈdeem hođomká giel-, gaa seseenká.
REV.22.16	Yáá Yíésu lééllá máá chia ˈgasso-, urruká ko ali ˈdú gáá kaay, giri mu ko fayamééllá shiguo-, itín hí gál Kiristo fayamééllá shigichoká. Yú he Hídh ˈbíl íl ˈDawuˈd. Yú he hidhint biiy hí ki bibiˈdo-, édhká, Yíésu hí yie. 
REV.22.17	Aalé Hím Naasan Waaˈgiet ubaa ini Eliny hí egeetká Yíésu geey, kieye, Ka yímet! yie. Héétí máá hééllá maaloká hé úba Yíésu ka yímet yeet. Máá báre hí chees-, bíé luolmitiká fedoká hí ká yimet, hí bie hállééllá ˈjio.
REV.22.18	Ameeny máá ˈdeeny Waag gáá yimie-, warˈgatééllá gaa ijóóllá maaloká yú geeye, máá warˈgatééllá ˈdeenyle af ˈdú fafuoká, máá kinaallá hé gálaat ki ˈdeew-, warˈgatééllá gaa ijóóllá Waag il haí ká aargisicha. 
REV.22.19	Tá máá ˈdeeny Waag gáá yimie-, warˈgatééllá gaa ijóóllá điidhoká, máá kinaallá Waag ˈgór luolmitiká kóonyle, ubaa ˈjien Waaˈgiet hilitle, ˈdéé hótle warˈgatééllá gaa iđóóllá Waag haí ká riata.
REV.22.20	Máá ye kí edhesinyééllá kí edhesieká kieye, Iiy-hí, yú ˈjobintééllá ha gáá ˈjeeme, yie.
REV.22.20	Iiy-hí, he hí hat kinaallá yeet! Kó guđo Yíésu lééllo, ka yímet!
REV.22.21	Máá Guđo Yíésu hí lulkícho ˈdú ˈjeeˈjeen. Iiy-hí, he hí hát kinaallá yeet!
