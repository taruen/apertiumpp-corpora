MAT.1.1	Abraham Fapa, David Fapa, Jesuh Krih hringtu hna ṭialnâk cauk: 
MAT.1.2	Abraham nih Isak a hrin, Isak nih Jakob a hrin, Jakob nih Judah le a unau a hrin hna. 
MAT.1.3	Judah nih Tamar sinin Perez le Zerah a hrin hna; Perez nih Hezron a hrin; Hezron nihRâm a hrin; 
MAT.1.4	Râm nih Aminnadad a hrin, Aminadad nih Nason a hrin, Nason nih Salmon a hrin. 
MAT.1.5	Salmon nih Rahab sin in Boaz a hrin, Boaz nih Ruth sinin Obed a hrin, Obed nih Jessi a hrin. 
MAT.1.6	Jessi nih David a hrin; David nih Uriah nupi sinin Solomon a hrin. 
MAT.1.7	Solomon nih Rehoboam a hrin, Rehoboam nih Abijah a hrin, Abijah nih Asa a hrin. 
MAT.1.8	Asa nih Jehosafat a hrin, Jebosafat nih Joram a hrin, Joram nih Uziah a hrin. 
MAT.1.9	Uziah nih Jotham a hrin, Jotham nih Ahaz a hrin, Ahaz nih Hezekiah a hrin. 
MAT.1.10	Hezekiah nih Manase a hrin, Manase nih Amon a hrin, Amon nih Josiah a hrin. 
MAT.1.11	Babilon i sal an tân lio ah Josiah nih Jekoniah le a nau a hrin hna. 
MAT.1.12	Babilon saltân hnu ah Jekoniah nih Shealtiel a hrin i Shealtiel nih Zerubabel a hrin. 
MAT.1.13	Zerubabel nih Abiud a hrin, Abiud nih Eliakim a hrin, Eliakim nih Azor a hrin, 
MAT.1.14	Azor nih Zadok a hrin, Zadok nih Akim a hrin, Akim nih Eliud a hrin. 
MAT.1.15	Eliud nih Eleazar a hrin, Eleazar nih Mathan a hrin, Mathan nih Jakob a hrin. 
MAT.1.16	Jokob nih Josef, Mary va cu a hrin i cu Mary sin in Jesuh, Krih timi cu a chuak. 
MAT.1.17	Abraham in David tiang chan 14 a si i David in Babilon saltan tiang chan 14 a si ṭhân, Babilon saltan in Krih tiang chan 14 a si. 
MAT.1.18	Jesuh Krih chuah ning cu hitihin a si: Anu Mary cu Josef he an i ham i an i umh hlanah, Thiang thlarau nih nau a pawiter tiah hngalh a si. 
MAT.1.19	Ava Josef, miding a simi nih mualphoter a duh lo i a thli tein an i hamnâk kha lêt a timh. 
MAT.1.20	Asinain cu kong a ruah lio ah ngaihmanh, Bawipa vancungmi a mangah â lang i, “Josef, David fapa, Mary hi na nupi ca i ṭhit awkah ṭih hlah, zeicatiah fa a pawimi hi Thiang thlarau sinin a si. 
MAT.1.21	Fapa a hrin lai i a mi hna an sualnâk chungin a khamh hna lai caah a min ah 
MAT.1.22	Hi thil vialte hi 
MAT.1.23	“Ngaihmanh, ngaknu thiang fa a pawi lai i Fapa a hrin lai, A min ah Immanuel an ti lai,” timi a tlin nâkhnga ca-ah a si. Immanuel ti cu, “Kan sinah Pathian a um” tinâk a si. 
MAT.1.24	Josef cu â hlau i 
MAT.1.25	Fapa hmaisa bik a hrin hlan pauh cu a ihpi lo. Cun amin ah JESUH tiah a sak.
MAT.2.1	Herod siangpahrang a ṭuan lio ah Judia ram Bethlehem khua i Jesuh a chuah tikah, ngaihmanh, nichuahlei in mifim Jerusalem khua ah an ra, 
MAT.2.2	“Judah Siangpahrang a chuakmi cu khuazeiahdah a um? Nichuahlei ah a arfi kan hmuh i Amah biak awkah kan ra” tiah an ti. 
MAT.2.3	Cucu Herod nih a theih tikah, amah le Jerusalem i a ummi vialte an awlok a chong. 
MAT.2.4	Tlângbawi upa le phungbia cawnpiaktu kha a kawh hna i Krih chuahnâk kong kha a hal hna. 
MAT.2.5	Annih nih, “Judia ram Bethlehem khua ah, profet nih hitihin a rak ṭial: 
MAT.2.6	‘Nang, Bethlehem, Judia ram chungmi, Judia khuapi hna lakah na hmebik naisai lo; zeitintiah na chungin ka mi Israel hna kilvengtu ding Uktu kha a chuak lai,” tiah an ti. 
MAT.2.7	Cuhnuah Herod nih mifim kha a thli tein a kawh hna i arfi a chuah cân kha ṭha tein a hal hna. 
MAT.2.8	Bethlehem khua ah a kalter hna i, “Vakal u law, Ngakchia cu ṭha tein va kawl law nan hmuh tikah, kei zong nih ra in ka biak khawh ve nâkhnga, thawng rak ka thanh te u,” tiah a ti hna. 
MAT.2.9	Siangpahrang bia an theih hnuah, an kal i zohhmanh, nichuahlei i an hmuhmi arfi kha, Naute umnâk cung a phanh i a dir hlan lo an hmaiah a kal. 
MAT.2.10	Arfi an hmuh tikah an i lawm ngai ngai. 
MAT.2.11	Cubangin inn chung an luh tikah, Naute cu a nu Mary he an hmuh, cun an bawk i an biak. Cuticun an robawm kha ong in Sui, Frankinsen le Mura kha laksawng an pêk. 
MAT.2.12	Herod sinah kir ti lo dingin Pathian nih an mangah ralrin a pêk hna caah lam dangin an ram lei ah an kal. 
MAT.2.13	An kal hnu ah, ngaihmanh, Bawipa vancungmi pakhat Josef sinah â lang i, “Naute le anu kha hruai hna law, Ezip ramah zâm, kan chimh ṭhân hlantiang cuka ah um, zeicatiah Herod nih Naute thah awkah a kawl,” tiah a ti. 
MAT.2.14	Cuticun a tho i cu zan lila ah Naute le a nu cu hruai in Ezip ramah a kal, 
MAT.2.15	Herod a thih hlantiang cuka ah an um, Bawipa nih profet hmangin, “Ka Fapa cu Ezip ram in ka auh,” tiah a rak chimmi a tlin nâkhnga caah a si. 
MAT.2.16	Cuticun mifim hna nih an hlen ti kha Herod nih a hngalh tikah a thin a hung ngai ngai; a cân kong mifim hna sinin a rak theih cang bangin, Bethlehem khua le a pawngkam vialte i pa ngakchia kum hnih tanglei pauh that dingin ralkap kha a thlah hna. 
MAT.2.17	Profet Jeremiah nih: 
MAT.2.18	Ramah khua ah thawng a thang, ṭah le aihramnâk thawng a si; Rachel nih a fale a ṭah hna i an um ti lo caah hnemh khawh a si ti lo,” tiah a rak chimmi a tlin nâkhnga caah a si. 
MAT.2.19	Herod a thih hnu ah, ngaihmanh, Bawipa vancungmi pakhat Ezip i a ummi Josef mangah â lang, 
MAT.2.20	“Tho law, Naute le anu kha hruai hna law, Israel ramah kal, zeitintiah Ngakchia pa thah a timtu kha a thi cang,” tiah a ti. 
MAT.2.21	A tho i Naute le anu kha hruai in Israel ram kha an phân. 
MAT.2.22	Asinain Arkelau nih apa Herod chângin Judia ramah Siangpahrang a ṭuan ti kha Josef nih a theih tikah, cuka i kal kha a ṭih, Pathian nih mangin ralrin a rak pêk cang bangin Galili ramah a kal. 
MAT.2.23	Nazaret khua ah an um i profet nih, “Nazaret khuami ti a si lai” tiah a rak chim chungmi a tlin nâkhnga caah a si.
MAT.3.1	Cu cân ah Baptisma petu Johan cu phung chim in Judia ramcar ah a rak phân, 
MAT.3.2	“I ngaihchih u, zeicatiah vanbawi pennâk cu a nai cang,” tiah a ti. 
MAT.3.3	Zeitintiah hihi profet Isaiah nih a rak chim chungmi, “Ramcar i au thawng nih, 
MAT.3.4	Johan cu kalauk hmul in â thuam i a taisawm cu saphaw a si; a rawl cu khaubawk le ram khuaihliti a si. 
MAT.3.5	Cuticun Jerusalem, Judia ram vialte le Jordan tiva pawngkam mi vialte kha Johan sinah an kal; 
MAT.3.6	an sualnâk i phuangin Jordan tiva ah Baptisma a rak pêk hna. 
MAT.3.7	Asinain Johan nih Farasih le Sadusih mi baptisma ing ding i an rat kha a hmuh tikah, “Rul fale hna! A ra laimi thinhunnâk zâmtâk dingin ahonihdah ralrin an pêk hna? 
MAT.3.8	Cucaah theitlai chuah lak in i ngaihchih u, 
MAT.3.9	‘Abraham tefa kan si tiah i ruat hlah u.’ Zeitintiah Pathian nih hi lung hna hmanh hi Abraham tefa ah a canter khawh ko, tiah kan chimh hna. 
MAT.3.10	Atu zongah thingkung hram kipah hreitlung an chiah cang. Theiṭha a tlai lomi pauh cu an hau lai i meiphu ah hlawnh a si lai. 
MAT.3.11	Kei nih ngaihchih hmelchunhnâk caah ti in baptisma kan pêk hna, ka hnu i a ra laimi cu keimah nâkin a ngan deuh, a kedan putu hmanh ah kâ tlâk lo. Amah nih Thiang Thlarau le mei in baptisma an pêk hna lai. 
MAT.3.12	A kut in sisiap â put i hrih ah facang kha a zah lai, a fangṭha kha bukah a khumh hna lai, asinain a hi vialte cu a mit kho lomi mei ah khangh an si dih lai,” tiah a ti hna. 
MAT.3.13	Cuhnuah Jesuh cu Galili ram in Jordan tiva ah baptisma ing dingin Johan sinah a ra. 
MAT.3.14	Johan nih, “Nangmah nih baptima naka pêk ka herh lio ah, ka sin tu ah na ratmi cu a si kho lai lo,” tiah el a rak timh. 
MAT.3.15	Asinain Jesuh nih, “Atu ah rem ti ko, dinnâk vialte zulh dih hi kan caah â tlakmi a si,” tiah a ti i Johan nih rem a ti. 
MAT.3.16	Baptisma a in dih in, Jesuh cu ti chungin a hung chuah le cângkâ, ngaihmanh a caah van â ong, Pathian Thlarau ṭhuro bangin a rung ṭum i a cungah â fut kha a hmuh. 
MAT.3.17	Cun ngaihmanh, van in aw a rung chuak i, “Hihi ka Fapa dawt, ka lawmh tukmi a si,” tiah a ti.
MAT.4.1	Cuhnuah Jesuh cu khuachia nih rak tukforh dingin Thlarau nih ramcar ah a hruai. 
MAT.4.2	Ni sawmli le zan sawmli rawl a ulh hnu ah a rawl a ṭâm. 
MAT.4.3	Tukforhtu cu a ra i, “Pathian Fapa na si ahcun, hi lung hi changreu i cang dingin nawl pe hna ngat,” tiah a ti. 
MAT.4.4	Anih nih, “Minung hi rawl lawngin a nung lai lo, Pathian kâ in a chuakmi bia in a nung deuh lai, tiah ṭial a si,” tiah a leh. 
MAT.4.5	Cu hnu ah khuachia nih khawthiang chungah a kalpi, ṭempal zimah a chiah i 
MAT.4.6	A sinah, “Pathian Fapa na si ahcun vung zuang tuah, “Zeitintiah nangmah kongah a vanmi a thlah hna lai i na ke lungah nâ khawn nâkhnga lo an kutin an in cawi lai,’ tiah ṭial a si,” tiah a ti. 
MAT.4.7	Jesuh nih, “
MAT.4.8	Khuachia nih a sâng ngaimi tlângcung ah a kalpi ṭhân i hi vulei pennâk le a sunparnâk vialte kha a hmuhsak. 
MAT.4.9	Cun a sinah, “Bawk in naka biak ahcun, hi vialte hi kan pêk lai,” tiah a ti. 
MAT.4.10	Jesuh nih, “Satan, lo ko in tli! ‘Zeitintiah 
MAT.4.11	Cuhnuah khuachia nih Amah cu a kaltâk i zohhmanh, vancungmi kha ra in an zohkhenh. 
MAT.4.12	Johan kha thongah thlâk a si ti kha Jesuh nih a theih tikah, Galili ah a kal. 
MAT.4.13	Nazaret kha chuahtâk in Zebulun Naphtali peng rili kamah a ummi Kapernaum ah a phân i khua a sa. 
MAT.4.14	Cucu Profet Isaiah nih a rak chim chungmi, 
MAT.4.15	“Zebulun le Naphtali ram, rihli panhnâk lam, Jordan va ral i a ummi Galili Gentel hna; 
MAT.4.16	Muihnâk chung i a ummi hna nih a liannganmi ceunâk an hmuh i thihnâk thladem tang i a ummi hna sinah ceunâk a chuak cang” timi a tlin nâkhnga caah a si. 
MAT.4.17	Cu cân thawkin Jesuh nih, “I ngaihchih u, vanbawi pennâk cu a nai cang” tiah chim hram a thawk. 
MAT.4.18	Jesuh cu Galili rili pawng i â chawh lio ah, unau pahnih Simon Peter timi le a nau Andria sur an vorh lio kha a hmuh hna; annih cu ngatlaitu an si. 
MAT.4.19	Cuticun an sinah, “Ka zul u law ngatlaitu in minung tlaitu ah kan ser hna lai,” tiah a ti. 
MAT.4.20	An sur kha kaltak in an zulh cawlh. 
MAT.4.21	Cuka cun a kal i unau dang pahnih, Zededi fapa Jeim le Johan anpa Zebedi he tilawng chung i sur an thlawp lio kha a hmuh hna i annih zong a kawh hna, 
MAT.4.22	an tilawng le anpa kha hmakhat teah kaltâk in an zulh. 
MAT.4.23	Jesuh nih an sinagog ah cawnpiak in pennâk thawngṭha kha chim in, zawtnâk le fahnâk phunkip chungin mizapi kha damter in Galili ram vialte kha a ṭol. 
MAT.4.24	Cuticun a thawngpang cu Siria ram vialte ah a thang; zawtnâk le fahnâk phunkip a tuarmi kha an ratpi hna, cheukhat cu khuachia tuahmi, mitlu le mizeng an si i arak damter dih hna. 
MAT.4.25	Galili ram, Dekapoli, Jerusalem, Judia ram le Jordan tiva ral tiangin mibu tampi an ra i Amah kha an zulh.
MAT.5.1	Mibu kha a hmuh tikah tlâng cungah a kai i a ṭhut hnu ah zultu kha a sinah an ra. 
MAT.5.2	Akâ pau in hitihin a cawnpiak hna: 
MAT.5.3	“Thlarau in sifakmi cu mithluachuak an si, zeitintiah vanbawi pennâk cu anmah ta a si. 
MAT.5.4	Ngaihchiami cu mithluachuak an si, zeitintiah hnangam tein an um te lai. 
MAT.5.5	Lungnêmmi cu mithluachuak an si, zeitintiah vulei ro an co te lai. 
MAT.5.6	Dinnâk i rawlṭâm tihalmi cu mithluachuak an si, zeitintiah khim tein an um te lai. 
MAT.5.7	Zângfahnâk a ngeimi cu mithluachuak an si, zeitintiah zângfah an si ve te lai. 
MAT.5.8	Lungthin a thiangmi cu mithluachuak an si, zeitintiah Pathian an hmuh te lai. 
MAT.5.9	Daihnâk sertu cu mithluachuak an si, zeitintiah Pathian fa tiah kawh an si te lai. 
MAT.5.10	Dinnâk ruang i serhsatmi cu mithluachuak an si, zeitintiah vanbawi pennâk cu anmah ta a si. 
MAT.5.11	Keimah ruang i lih le thilṭha lo phunkip an in puh hna i serhsat le sikvelh nan tuar tikah mithluachuak nan si te lai. 
MAT.5.12	I lawm u law, i nuam tak tak ko u, zeitintiah vanah a nganmi nan ṭuanman a um, zeitintiah nanmah hlan i profet hna zong cubantukin an rak serhsat cang hna. 
MAT.5.13	“Vulei cite nan si; asinain cite hi a alnâk a loh ahcun, zeitindah alter a si khawh ti lai? Hlawnh i lamh ding sawhsawh dah tilo san a tlai ti lo. 
MAT.5.14	“Vawlei ceunâk nan si. Tlângcung tlakmi khua cu thuhkhawh a si lo. 
MAT.5.15	Minih mei-in vângin kho in an khuh bal lo, innchung i a ummi vialte a ceuh hna nâkhnga a chiahnâk ah an chiah tawn. 
MAT.5.16	Cubangin nan ceunâk cu mi hmaiah ceu seh law nan tuahmi ṭhatnâk kha an hmuh lai i van i a ummi nan Pa kha an thangṭhat lai. 
MAT.5.17	“Nawlbia siseh, profet bia siseh hrawh awkah ara tiah ka ruat hlah u. Hrawh awkah si loin tlinter awkah ka ra. 
MAT.5.18	Zeitintiah biataktein kan chimh hna, lei le van an rawh hlan pauh cu Nawlbia chung i a deh hmete le a rin hmete zong an rawk lai lo. A dihlak i a tlinhlan pauh cu an rawk lai lo. 
MAT.5.19	Cucaah hi Nawlpêkmi lak i a hmebik hmanh a buar i midang zong a buartertu pauh cu vanbawi pennâk ah mi hme bik an ti lai; asinain mizei pauh zulin, midang a cawnpiaktu cu vanbawi pennâk ah mingan an ti lai. 
MAT.5.20	Zeitintiah nan dinnâk nih nawlbiacawnpiaktu hna le Farasih hna dinnâk a lonh lo ahcun vanbawi pennâk ah nan lut hrimhrim lai lo, tiah kan chimh hna. 
MAT.5.21	“Hlan liomi hna sinah, ‘lai nawng hlah, lai nawngmi cu biaceihtu hmaiah chuahpi a si lai,’ tiah an rak chimmi nan theih. 
MAT.5.22	Asinain a chan um lo i a unau cungah a thin a hungmi pauh cu ṭih a nungmi biaceihnâk ah chuahpi an si lai. A unau sinah, ‘mimolhpa’ a timi pauh cu biaceihnâk sângah chuahpi an si lai, ‘mihrutpa’ a timi pauh zong ṭih a nungmi hell mei ah a kal lai, kan ti hna. 
MAT.5.23	Cucaah biakṭheng cung i raithawinâk thil na ratpi lio ah, na unau nih na cungah lungsilonâk a ngei ti kha na hngalh ahcun, 
MAT.5.24	biakṭheng hmaiah na pêkmi thil kha chia ta law, kir ṭhân, na unau sinah remnâk vatuah, cun ra ṭhân law na pêk hngami thil kha va pe. 
MAT.5.25	Na ralpa cu lam i nan kal lio ah remnâk tuah, culoahcun na ral nih biaceihtu hmaiah an chuahpi lai, biaceihtu nih uktu sinah an in chanh lai i thongah an in thlak lai. 
MAT.5.26	Biataktein kan chimh, fangkhat te tiang na cham lo ahcun cuka hmun cun na chuak ti lai lo. 
MAT.5.27	Ṭângdang kai hlah, tiah hlanlio mi hna sin i chimmi nan theih cang. 
MAT.5.28	Asinain kei nih cun, sualpi duhnâk mit in nu a zohtu pauh cu a lungthin in ṭângdang a kai cang, kan ti hna. 
MAT.5.29	Na orhlei mit nih an tlukter ahcun khoih law hlawnh, na pumpuluk, hremhmun i hlawnhnâk cha cun, na pum nge pakhat hloh cu na caah a ṭha deuh. 
MAT.5.30	Na orhlei kut nih an tlukter ahcun tan law hlawnh ko. Na pumpuluk, hremhmun i hlawnhnâk cha cun, pum nge pakhat hloh cu na caah a ṭha deuh. 
MAT.5.31	Nupi ma mi nih mâknâk ca kha pe ta seh tiah, ti a rak si. 
MAT.5.32	Asinain keinih cun ṭângdang a kai ruangah si loin thildang ruang i nupi a ma mi cu a nupi ṭângdang a kai tertu a si. Mâkmi nu a ngeitu zong ṭangdang kai a si. 
MAT.5.33	Hlan lio mi hna sinah, lih in chiat i serh hlah, 
MAT.5.34	Asinain kei nih cun, chiatserh in bia i kam hrimhrim hlah u. Van chalh in chiat i serh hlah u, zeitintiah cucu Pathian bawiṭhutdanh umnâk a si. 
MAT.5.35	Vulei chalh in chiat i serh hlah u, zeitintiah cucu a ke chiahnâk a si, Jerusalem chalh in chiat i serhhlah u, zeitintiah cucu a liannganmi Siangpahrang khualipi a si. 
MAT.5.36	Na lu chalh in chiat i serh hlah, zeicatiah na samfa pakhat te hmanh na rânter in na nahter kho lo. 
MAT.5.37	Na chimmi bia cu a simi kha ‘asi’ ti law, a silomi kha ‘a silo’ ti ko. Cupin lei pauhpauh cu Misual pa sinin a rami a si. 
MAT.5.38	‘Mit caah mit, ha caah ha, an ti nan rak theih bal cang’. 
MAT.5.39	Asinain kei nih cun misual ralchanh lo dingin kan chimh hna. Na orh lei biang an bengtu sinah khatte lei biang zong i chit rih. 
MAT.5.40	Na angki lâk duh ah taza an in cuai ahcun, na puan zong va pêk chih. 
MAT.5.41	Meng khat an in kalter ahcun, meng hnih va kal. 
MAT.5.42	An haltu sinah pe law, an cawitu sinah cawih ko. 
MAT.5.43	Na innpa daw law, na ral va hua, an timi nan theih cang. 
MAT.5.44	Asinain kei nih cun, nan ral va daw hna u law, chiat an serhtu kha thluachuah va pe hna u, an huatu hna caah ṭhatnâk tuah u law, an diriamtu hna le serhsattu hna caah thlacam u, 
MAT.5.45	cucu van i a ummi nan Pa fale nan si khawh nâkhnga caah a si. Anih nih cun misual le miṭha cungah ni a tlanter i miding le miding lo cungah ruah a surter. 
MAT.5.46	Zeitintiah an dawtu hna lawng nan dawt ah hin, zeidah a man nan hmuh? Ngunkhuai khawltu hmanh nih cucu an tuah ve lo maw? 
MAT.5.47	Cun nan unau sin lawngah biaṭha nan chim ah hin, zeidah a man nan hmuh? Ngunkhuai khawltu hmanh nih cucu an tuah ve lo maw? 
MAT.5.48	Cucaah van i nan Pa a tlin bantukin nannih zong nan tlin ve awk a si.
MAT.6.1	Thil nan ṭhenhmi kha minung mithmuh lawngah ṭhen lo dingin i ralring u; culoahcun van i nan Pa sinin ṭuanman nan hmu lai lo. 
MAT.6.2	Cucaah thil nan ṭhenh tikah, mi depde hna bangin sinagog le zatlâng lamah mi theih awkah thanh len hlah u. Biataktein kan chimh hna annih nih an ṭuanman kha an hmuh cang. 
MAT.6.3	Nang nih cun thil na ṭhenh tikah, na orhlei kut nih a ṭhenhmi kha na kehlei kut theihter hlah. 
MAT.6.4	Na pêkmi thil kha a thli tein pêkmi a si khawh nâkhnga; cuticun a thli tein an hmutu na Pa nih langhngan in ṭuanman an pêk te lai. 
MAT.6.5	Thla nan cam tikah mi depde hna bangin nan cam lai lo. Annih nih mi nih ka hmu hna seh tiah sinagog le zatlâng lamah dir buin thlacam an hmang. Biataktein kan chimh hna, an ṭuanman cu an hmuh cang. 
MAT.6.6	Nang tu cu, thla na cam tikah, na innkhân chungah lut, na innkâ khar law, a thli tein an hmutu na Pa sinah thla va cam. Cuticun a thli tein an hmutu na Pa nih langhngan in ṭuanman an pêk lai. 
MAT.6.7	Cun thla nan cam tikah milem a biami hna bangin nan chim ciami nawlh lengmang hlah u. An chimmi bia a tam ruangah a kan theihpiak lai tiah an ruah. 
MAT.6.8	“Cucaah anmah bantuk si hlah u. Zeicatiah nan hal hlan in nan herhmi kha nan Pa nih a hngalh cang. 
MAT.6.9	Cucaah nannih cu hitihin thla cam u; Vancung khua i a ummi kan Pa, na min thianghlim seh. 
MAT.6.10	Na pennâk phân ko seh, van i na duhnâk an tuah bangin vulei zongah tuah si ve seh. 
MAT.6.11	Nifatin kan rawl cu nihin zongah kan pe. 
MAT.6.12	Lei a kan battu kan ngaihthiam hna bangin, kan leiba kha kan ngaithiam ve ko. 
MAT.6.13	Tukforhnâk chungah kan hruai hlah, sihmanhsehlaw mi ṭhalopa chungin kan khamh. Zeitintiah pennâk le, ṭhawnnâk le sunparnâk kha zungzal in nata an si. Amen. 
MAT.6.14	“Mi sualnâk kha nan ngaihthiam hna ahcun vanlei nan Pa zong nih an ngaihthiam ve hna lai. 
MAT.6.15	Asinain mi sualnâk kha nan ngaihthiam hna lo ahcun nan Pa zong nih nan sualnâk an ngaithiam ve hna lai lo. 
MAT.6.16	“Cuhleiah, rawl nan ulh tikah, mi depde hna bantukin hmaichia in um hlah u. Zeitintiah annih nih rawl an ulh kha mi nih kan hngal hna seh tiah hmai chia ṭiamṭuam in an um tawn. Biataktein kan chimh hna, an ṭuanman an hmuh cang. 
MAT.6.17	Nang tu cu, rawl na ulh tikah, sathau i thuh law na hmai i phiah, 
MAT.6.18	a thli tein an hmutu na Pa mit dah tilo minung hna hmuh awkah rawl na ulhmi langhter hlah; cun a thli tein an hmutu na Pa nih langhngan in ṭuanman an pêk te lai. 
MAT.6.19	“Lei i rungrul le cirik nih an ei khawh i mifir nih an bauh i an fir khawhnâk ah hin nan ro va khong hlah u; 
MAT.6.20	asinain rungrul le cirik nih an hrawh khawh lonâk le, mifir nih an bauh i an fir khawh lonâk van ah nan ro kha va khong deuh u. 
MAT.6.21	Zeitintiah nan ro a umnâk pauh ah, nan lungthin zong a um ve lai. 
MAT.6.22	“Taksa meiin cu mit hi a si. Cucaah na mit a fian ahcun na pumpuluk in a ceu dih lai. 
MAT.6.23	Asinain na mit a ṭhat lo ahcun, na taksa pumpulukin a mui dih lai. Cuticun na chung i ceunâk kha a muih sual ahcun zeitlukin a nganmi muihnâk dah a si lai! 
MAT.6.24	“Ahohmanh nih hotu pahnih rian an kemh kho lai lo; pakhat a huat lai i pakhat a dawt lai, asilo le pakhat a conglomh lai i pakhat a zomhtaih lai. Pathian le phaisa rian cu nan kemh kho lai lo. 
MAT.6.25	“Cucaah nan nunnâk ca i nan ei nan dinmi kongah siseh, nan pum nih â hrukmi hnipuan kongah siseh lungrethei in um hlah u. Rawl nâkin nunnâk a biapi deuh lo maw? Hnipuan nâkin pum zong a biapi deuh lo maw?. 
MAT.6.26	Van i a zuangmi vate khi zoh hna hmanh u, thlaici an tuh lo i an zûn bal lo, rawlrûk chungah an khumh bal lo. Asinain van i nan Pa nih a cawm ko hna. Cu hna nâkin nannih cu nan sunglawi deuh lo maw? 
MAT.6.27	Nan lakah lungretheih ruangah dong khat tal â santer khomi nan um maw? 
MAT.6.28	“Zeiruangahdah hnipuan kongah nan lungre a theih. Ramlak lili par khi zoh hna hmanh u. Rian an ṭuan lo i puan zong an tak bal lo; 
MAT.6.29	Kan chimh hna, Solomon hmanh kha a sunparnâk vialte in â thomh hmanhah, hi pangpar pakhat hi a tluk lo. 
MAT.6.30	Cuticun nihin ah a nung i a rauh hlan i mei i tih awk a simi ramkung hmanh Pathian nih cu tlukin a thomh ahcun, nannih zumhnâk a tlawmmi hna, tam chin chinin an thuam hna hnga lo maw? 
MAT.6.31	“Cucaah zeidah ka ei lai i zeidah ka din lai, asiloah, zeibantuk hnipuan in dah kâ thuamh lai tiah, lungretheiin um hlah u. 
MAT.6.32	Zeitintiah cu thil vialte cu Gentel mi nih an kawl tawn. Asinain cuvialte cu nan herh dih ti kha vanlei nan Pa nih a hngalh dih ko. 
MAT.6.33	Cucaah Pathian pennâk le a dinnâk kha kawl hmasa u law, cu thil vialte cu chapchih nan si ko lai. 
MAT.6.34	Cucaah thaizing caah lungretheiin ruat hlah u, zeitintiah thaizing nih amah kong cu tuaktan te ko seh. Nikhat ca i nikhat lungretheih hi a za ko.
MAT.7.1	“Sawi na si nâkhnga lo, mi va sawi hlah. 
MAT.7.2	Zeitintiah mi na sawi hna bantukin, mi nih an in sawi ve lai; na tahnâk hmangin tah na si ve lai. 
MAT.7.3	Zeiruangahdah nangmah mit i thingpel hmanh ruat loin na unau mit i hmunthûr fa te na hmuh khawh? 
MAT.7.4	Zeitindah na unau sinah, na mit chung i hmunthûr fa te kha ka lakter tuah na ti khawh lai;’ zohhmanh, nangmah mit ah thingpel a um a si lo maw? 
MAT.7.5	Mi depde pa! Na mit chung i thingpel kha chuah hmaisa, cuticun na unau mit i hmunthûr fate kha chuah awkah fiang tein na hmuh khawh lai. 
MAT.7.6	A thiangmi thil cu uico vape hlah; vok hmaikâ zongah lungvar va chia hlah; an lamh chih lai i nangmah tiangin an in thlehbauh sual lai. 
MAT.7.7	Hal law, pêk na si lai; kawl law, na hmuh lai; king law, on piak na si lai. 
MAT.7.8	Zeitintiah a haltu kha an pêk i a kawltu nih a hmuh i a kingtu kha onpiak a si tawn. 
MAT.7.9	A fapa nih changreu a hal lio ah lungtum a petu ahotal an um hnga maw? 
MAT.7.10	Ngasa an in hal lio ah, rul a petu nan um hnga maw? 
MAT.7.11	Nanmah misual hmanh nih nan fale thilṭha pêk nan hngalh ahcun; van i nan Pa nih cun a haltu sinah thilṭha cu a pe chinchin hnga lo maw? 
MAT.7.12	Cucaah minih ka cungah tuah hna seh ti na duhmi kha, mi cung zongah va tuah ve, zeitintiah hihi nawlbia le Profet hna bia cu a si. 
MAT.7.13	Kutka bi ah lut u; zeitintiah rawhralnâk a phâkpitu kutka le lam cu a kau i cu lam i a kalmi cu mi tampi an si. 
MAT.7.14	Asinain nunnâk i luhnâk kutka cu a bi, a lam zong a har i a zulmi zong tlawmte an si. 
MAT.7.15	Profet deu kha i ralring u; tuu phaw aih in nan sinah an ra lai na in an chunglei tu cu a hrangmi cenghngia an si. 
MAT.7.16	An theitlai in nan hngalh hna lai. Hlingbur ah misur thei an lo bal lo, saihmurhling kungah theipi a tlai bal lo. 
MAT.7.17	Cubantukin thingṭha cu a thei a ṭha, thingchia cu a thei zong a chia. 
MAT.7.18	Thingṭha in thei chia a tlai ballo i thingchia in thei ṭha a tlai bal lo. 
MAT.7.19	Theiṭha a tlai lomi thing cu an hau i mei ah an khangh tawn. 
MAT.7.20	Cucaah annih cu an theitlai in nan hngalh khawh hna lai. 
MAT.7.21	Bawipa, Bawipa, aka timi pauh nih, vanbawi pennâk ah a lut lai lo; van i ka Pa duhnâk a tuahtu lawnglawng an lut lai. 
MAT.7.22	Cuniah cun mi tampi nih, Bawipa, Bawipa, na min in phung kan chim, na min in khuachia kan ṭhawl hna; na min in khuaruahhar thil tampi kan tuah a si lo mei,’ an ti te lai. 
MAT.7.23	Khi tikah, ‘Nannih nawlbuartu hna, kan hngal bal hna lo; ka sinin i ṭhen u!’ tiah ka ti te hna lai. 
MAT.7.24	Cucaah, hi ka bia a thei i a zulmi cu mifim, lungpi cungah inn a satu he tahchunh a si; 
MAT.7.25	ruah a sur i tilet a tho, thlitu hrangin cu inn cu a nam len nain lungpi cungah sakmi a si caah a rawk kho lo. 
MAT.7.26	Asinain ka chimmi bia a thei nain a zul lomi cu, mihrut, these cung i inn a sami he tahchunh an si; 
MAT.7.27	ruah a sur i tilet a tho, thlitu hrangin cu inn cu a nam tikah a rawk dih. A rawh ning cu a fak ngaingai,” tiah a ti. 
MAT.7.28	Jesuh nih cu bia a chim dih in, a cawnpiak mi ah an khuaruah a har ngai ngai. 
MAT.7.29	Zeitintiah nawlbia cawnpiaktu bantuk si loin, nawlngeihnâk he a cawnpiak hna caah.
MAT.8.1	Tlâng cungin a rung ṭum tikah, mibu tampi nih amah kha an zulh. 
MAT.8.2	Cun zohhmanh, a sinah thinghmui mi a ra i a biak, “Bawipa, na duh ahcun naka thianter khawh,” tiah a ti. 
MAT.8.3	Jesuh nih akut in a hei banh i a tongh hnu ah, “Ka duh ko, rak thiang cang” tiah a ti. Hmakhatteah a thinghmui cu a thiang colh. 
MAT.8.4	Jesuh nih, “Ahohmanh chim hna hlah; asinain va kal law, tlângbawi sinah vâ zohter, fiang tein na dam cang ti an hngalh khawh nâkhnga, Moses nih a chimmi thawinâk kha va tuah,” tiah a chimh. 
MAT.8.5	Jesuh cu Kapernaum khua i a luh lioah ralbawipa nih a rak panh i, 
MAT.8.6	“Bawipa, ka sin-um a zeng i temtuar ngaiin a it ko,” tiah zângfah a rak nawl. 
MAT.8.7	Jesuh nih, “Ka ra lai i ka damter lai,” tiah a ti. 
MAT.8.8	Ralbawipa nih, “Bawipa, ka inn ah na rat ding cu kâ tlâk lo. Bia chim law, ka sinum a dam ko lai. 
MAT.8.9	Zeitintiah kei zong nawlngeihnâk tang i a ummi ka si, kakut tang zongah ralkap an um. ‘Kal’ ka timi an kal i, ‘Ra’ ka timi an ra; ka sin um sinah, hihi tuah, ka ti ahcun an tuah ko,” tiah a ti. 
MAT.8.10	Jesuh nih cu bia a theih tikah a khuaruah a har i a zultu mibu sinah, “Biataktein kan chimh hna, hi tluk a nganmi zumhnâk hi Israel mi hna lak hmanh ah ka hmu bal lo! 
MAT.8.11	Hihi kan chimh hna, chak le thlangin mi tampi an ra lai i vanbawi pennâk chungah Abraham, Isaak le Jakob sinah an ṭhu lai. 
MAT.8.12	Sihmanhsehlaw pennâk fale tu kha lênglei mui lakah hlawnh an si lai. Cuka ah an ṭap lai i an hacang an rial lai” tiah a ti. 
MAT.8.13	Cuhnuah Jesuh nih ralbawipa sinah, “Va kal cang, na zumhning tein na cungah phân ko seh,” tiah a ti. Cu cân lila ah a sinumpa cu a rak dam colh. 
MAT.8.14	Jesuh cu Peter inn chungah a luh tikah, a nupi nu cu a zaw i a ih ko kha a hmuh. 
MAT.8.15	A kut kha a tongh piak i a zawtnâk in a dam colh. A tho i rawl a chuan piak hna. 
MAT.8.16	Zanlei ah khuachia tlaihmi tampi an ratpi hna. Thlarau ṭhalo kha nawl pein a ṭhawl hna i a zawmi vialte zong a damter hna. 
MAT.8.17	Profet Isaiah nih, “Amah hrimhrim nih kan derthawmnâk a lâk i kan zawtnâk kha a phorh,” a rak timi a tlin nâkhnga caah a si. 
MAT.8.18	Jesuh nih a vêlchûm i mibu kha a hmuh tikah varal i pet dingin nawl a pêk hna. 
MAT.8.19	Cuhnuah nawlbia cawnpiaktu pakhat nih, “Cawnpiaktu, na kalnâk pauh ah kan zulh lai,” tiah a ti. 
MAT.8.20	Jesuh nih, “Cinghngia nih kua an ngei, vate nih bu an ngei, Mi Fapa nih luchiahnâk hmanh a ngei lo,” tiah a ti. 
MAT.8.21	Cuhnu ah a zultu lakah mi pakhat nih, “Bawipa, kapa ka vui ta lai” tiah a ti. 
MAT.8.22	Asinain Jesuh nih, “Ka zul ko, mithi nih an mithi cu vui ko hna seh,” tiah a ti. 
MAT.8.23	Cubangin tilawngah â cit i a zultu hna nih an zulh. 
MAT.8.24	Chikkhatteah rili cungah thli a hrang, tilet a tho i an tilawng cu a hun nam len. Anih tu cu â hngilh. 
MAT.8.25	Cuticun a zultu kha a sinah an ra i, “Bawipa, kan khamh tuah, kan thi dih lai hih,” tiah an ti. 
MAT.8.26	Anih nih, “Aw zumhnâk a tlawmmi hna, zeiruangahdah nan ṭih,” tiah a ti hna. A tho i thli le tilet kha a sîk i an dai dih. 
MAT.8.27	An khuaruah a har i, “Zeibantuk minung dah a si hnga, thli le tilet hmanh nih a nawl an ngaih ko ê,” tiah an ti. 
MAT.8.28	Ral khat lei Gadarin mi hna ram kha a phâk tikah, khuachia tlaihmi pahnih, thlan chungin an rak chuak i an rak ton; an hrân tuk caah cu lam cu ahohmanh an kal ngam lo. 
MAT.8.29	Hmakhatteah an au colh i, “Jesuh, Pathian Fapa, cân tlin hlanah dân a kan tattu dingah maw na rat?” tiah an ti. 
MAT.8.30	Cuka hmun in lam hla nawnah vok rual an um. 
MAT.8.31	Khuachia hna nih, “Na kan ṭhawl ding a si ahcun vokrual chungah khin kan luhter ko,” tiah an nawl. 
MAT.8.32	Anih nih, “Va kal u,” tiah a ti hna. An chuak i vokrual chungah an lut. Cucângkâ vokrual cu lungpang in an zuang, ti chungah an tla i an thi dih. 
MAT.8.33	Cuhnuah vok zuatu kha an zâm i khua an phâk tikah, thil umtuning vialte, khuachia tlaihmi hna cungah a tlungmi thil kha an chim hna. 
MAT.8.34	Cun zohhmanh, khuami vialte kha Jesuh hmuh duh ah an ra. Amah an hmuh tikah an ram chuahtâk dingin an nawl.
MAT.9.1	Jesuh cu tilawng â cit i varal a tlonlênnâk khua kha a phân. 
MAT.9.2	Cun zohmanh, a zengmi pakhat kha a ihnâk he an rak zawnh. An zumhnâk kha Jesuh nih a hmuh i mizeng sinah, “Ka fa, thanuam tein um, na sualnâk ngaihthiam a si cang,” tiah a ti. 
MAT.9.3	Cutikah nawlbiacawnpiaktu cheukhat nih, “Hipa hi (Pathian) cawhdehtu a si,” tiah an i caih. 
MAT.9.4	Jesuh nih an ruahnâk kha a hngalh i, “Zeicadah nan lungin sualnâk nan ruah? 
MAT.9.5	Na sualnâk ngaihthiam a si cang, ti le, ‘Tho law, ke in kal ’timi ah hin a zeidah chim a fawi deuh? 
MAT.9.6	Asinain Mi Fapa nih, vulei ah sualngaihthiamnâk a ngei ti kha nan hngalh nâkhnga” tiah a ti i mizeng sinah, “Tho, na ihphah i lâk law na inn ah tlung,” tiah a ti. 
MAT.9.7	A tho i inn ah a tlung cawlh. 
MAT.9.8	Mizapi nih an hmuh tikah, an khuaruah a har i minung sinah cubantuk thiltikhawhnâk a petu Pathian kha an thangṭhat. 
MAT.9.9	Cuka hmun in Jesuh cu a kal i mi pakhat a min Matthai ngunkhuai khawlhnâk hmun i a ṭhut ko kha a hmuh i a sinah, “Ka zul” tiah a ti. Cun a tho i a zulh cawlh. 
MAT.9.10	Jesuh cu inn chungah cabuai i rawl a dum lioah, zohhmanh, ngunkhuai khawltu tampi le misual kha an ra i a sinah a zultu hna he an ṭhu. 
MAT.9.11	Farasih nih an hmuh tikah, a zultu hna sinah, “Zeiruangahdah nan cawnpiaktu hi ngunkhuai khawltu le misual hna he rawl an ei ṭi,” tiah an ti. 
MAT.9.12	Jesuh nih a theih tikah, “Ngandammi nih sibawi an herh lo, a zawmi nih an herh deuh. 
MAT.9.13	Raithawinâk nâkin zângfahnâk ka duh deuh timi sullam hi va cawng u. Zeitintiah miding caah ka ra lo i misual hna ngaihchihtertu ah ka ra.” tiah a ti hna. 
MAT.9.14	Cuhnuah Johan zultu kha a sinah an ra i, “Kannih le Farasih hna nih rawl kan ulh tawn, asinain na zultu hna nih an ul bal lo?” tiah an ti. 
MAT.9.15	Jesuh nih, “Mo ngeitu le a hawi le an umṭi lio ahcun ngaihchia in an um hnga maw? Mo ngeitu cu an sin in lâk a si cân a phân te lai, cu cân ah cun rawl an ulh te ko lai,” tiah a ti. 
MAT.9.16	Ahohmanhnih puanthar in puanhlun an belh bal lo. An belh ahcun, an belh hlan nâkin kau chin chinin a tlehter lai. 
MAT.9.17	Misur hang thar zong saphawthawl hlun chungah an rawn bal lo. An rawn ahcun saphawthawl hlun kha a kuai lai i misur hang kha a rawnnâk he an rawk dih lai. Cucaah Misur hang thar cu saphawthawl tharah an rawn i him tein an um tawn,” tiah a ti. 
MAT.9.18	Cu bia cu an sin i a chim lioah, zohmanh, biaceihtu pakhat a sinah a ra i a biak. “Ka fanu atu te kha a thi, sihmanhsehlaw ra in a cungah nakut na chuan ahcun a nung ṭhân ko lai,” tiah a ti. 
MAT.9.19	Jesuh cu a tho i cupa cu a zulh, a zultu zong nih an zulh ve. 
MAT.9.20	Ruahlopiin, kum hleihnih tiang a thi a chuakmi nu pakhat a ra i a puanki kha a tongh. 
MAT.9.21	Zeitintiah a puanki te tongh hmanh ah ka dam ko lai, tiah a lung in a ti. 
MAT.9.22	Jesuh cu â mer i cu nu cu a hmuh tikah, “Ka Fanu, hnangam tein um, na zumhnâk nih an damter cang” tiah a ti. Cu cân thawkin minu cu a dam. 
MAT.9.23	Biaceihtu inn ah Jesuh a lut i thanglawi tumtu hna le zapi hnachet luri kha a hmuh hna, 
MAT.9.24	“Chuak dih u, zeitintiah ngakchia nu cu a thih ṭung lo, â hngilhmi a si,” tiah a ti. Annih nih an rak nih sawh. 
MAT.9.25	Mizapi kha an chuah hnu ah a va lut, a kut a hei tlaih i ngakchia nu te cu a hung tho. 
MAT.9.26	Cu thil cu pawngkam ram vialte ah a thang dih. 
MAT.9.27	Jesuh nih cu hmun a kaltâk lio ah, mit caw pahnih nih an zulh i, “David fapa, kan zângfah tuah,” tiah an au. 
MAT.9.28	Inn chung a luh hnu ah, mitcaw pahnih a sinah an ra. Jesuh nih, “Hihi a tuah khawh tiah nan ka zum maw?’ tiah a ti hna. Annih nih, “Kan zumh, Bawipa” an ti. 
MAT.9.29	An mit a tongh hna i, “Nan zumh bangin nan cungah tlung ko seh,” tiah a ti hna. 
MAT.9.30	An mit nih khua a hmuh colh. “Hihi ahohmanh nih thei hna hlah seh,” tiah Jesuh nih fak piin ralrin a pêk hna. 
MAT.9.31	Asinain annih cu an chuak i cu ram vialte ah a kong kha an thanh dih. 
MAT.9.32	An chuah lio ah, zohhmanh khuachia a tlaih i a holh kho lomi kha an ratpi. 
MAT.9.33	Khuachia kha ṭhawl a si tikah holh kho kha a holh. Mizapi cu an khuaruah a har i, “Israel mi hna lakah hibantuk thil hi hmuhawk a um bal lo,” tiah an ti. 
MAT.9.34	Asinain Farasih hna nih, “Khuachia bawi a si ruangah dah kaw khuachia a ṭhawl ko hna cu,” tiah an ti. 
MAT.9.35	Cuticun Jesuh nih an sinagog ah cawn piakin, pennâk thawngṭha kha chimin, zawtnâk le fahnâk phunkip kha dam terin khuapi he khuate he a tlawn duahmah hna. 
MAT.9.36	Mibupi kha a hmuh hna tikah, khâltu a ngei lomi tuurun bangin vakvai in an i ṭhek len caah a zângfah ngai ngai hna. 
MAT.9.37	Cun a zultu hna sinah, “Facang ṭuan awk a tam i a ṭuntu an tlawm. 
MAT.9.38	Cucaah facang ṭuntu an um nâkhnga lo ngeitu Bawipa sinah thla cam u,” tiah a ti hna.
MAT.10.1	Cun a zultu hleihnih kha a sinah a kawh hna i thlarau thur ṭhawlkhawhnâk ṭhawnnâk le zawtnâk le fahnâk phun kip damter khawhnâk nawl kha a pêk hna. 
MAT.10.2	Lamkaltu hleihnih an min cu, a hmaisa bikah, Peter tiah kawhmi Simon le a unau Andria, Zebedi fapa Jeim le a nau Johan, 
MAT.10.3	Filip le Bartholomi, Thomas le ngunkhuai khawltu Matthai, Alfai Fapa Jeim, Thadias ti zongah kawhmi, Lebbai, 
MAT.10.4	Kanan mi Simon le Amah rawitu Judas Iskariot kha an si. 
MAT.10.5	Hleihnih hna kha Jesuh nih a thlah hna i an sinah hitihin nawl a pêk hna. “Gental mi hna lamah va kal hlah u law, Samaria mi hna khua zongah lut hlah u. 
MAT.10.6	Sihmanhsehlaw Israel miphun a tlaumi tuu hna sinah va kal u. 
MAT.10.7	Nan kalnâk kipah, ‘Vanbawi pennâk cu a nai cang’ tiah nan chim lai. 
MAT.10.8	Mizaw damter u law, thinghmuimi thianter hna u, mithi kha thawhter ulaw, khuachia ṭhawl hna u. Man loin nan hmuh i man loin pe hna u. 
MAT.10.9	Nan taisawm ah sui, ngun, phaisa le ngun phaisa kha i sanh hlah u, 
MAT.10.10	nan khualtlawn nâkah, zal siseh, angki pahnih siseh, kedan siseh, ṭhiangṭhunh siseh i ken hlah u, rianṭuantu cu ei awk hmuh awkah â tlâkmi a si. 
MAT.10.11	Khuapi ah siseh, khuate ah siseh nan luhnâk pauh ah, tlun awk tlâk kawl hna ulaw, nan chuah ṭhân hlan lo cuka ah cun um u. 
MAT.10.12	Cun inn i nan luh lai ah an kut nan tlaih hna lai. 
MAT.10.13	Â tlâkmi an si ahcun, nan i kenmi daihnâk an cungah hmun seh. An i tlâk lo ahcun nan daihnâk kha nan sinah kir ṭhân seh. 
MAT.10.14	An cohlang lotu le nan bia a ngai lotu pauh cu cu inn siseh, cu khua siseh nan chuah lai ah nan ke i leidip kha thing ta u. 
MAT.10.15	Biataktein kan chimh hna, biaceih ni ah Sodom le Gomora khua temtuarmi nâkin cu hna khua temtuar hngami cu ṭih a nung deuh lai. 
MAT.10.16	Zohhmanh u, Cenghngia lak i tuu bangin kan thlah hna. Rul bangin fim u law, fahnâk ape bal lomi ṭhuro bangin um u. 
MAT.10.17	Asinain minung lakah i ralring u, biaceihnâk sangah an in phâkpi hna lai i sinagog chungah an in velh hna lai. 
MAT.10.18	Keimah ruangah uktu le hruaitu hna sinah an in phâkpi hna lai, anmah le Gental mi nih ka bia an theih khawh nâkhnga. 
MAT.10.19	Asinain cubantuk i tlaihkhih nan si tikah, zei bia le zeitindah ka chim lai, tiah buai hlah u. Nan chim ding cu a cân te ah pêk nan si ko lai, 
MAT.10.20	zeitintiah a chimtu cu nanmah si loin nan Pa Thlarau nih nanmah ah a chim te ko lai. 
MAT.10.21	Thah awkah unau an i leirawl lai, pa le fa zong an i rawi lai i fa le zong nih annu le anpa thih tiangin an doh hna lai. 
MAT.10.22	Ka min ruangah mi vialte huat nan tong lai. Asinain a donghtiang a hmunmi cu khamh an si lai. 
MAT.10.23	Hi khua i an in serhsat hna ahcun, khau dangah zâm u. Biataktein kan chimh hna, Mi Fapa a rat hlanah, Israel khua hna hi nan ṭol dih manh lai lo. 
MAT.10.24	Zultu a zulhmi cungah a um lo; sinum zong a bawi cungah a um lo. 
MAT.10.25	Zultu nih zulhmi a lawh cu ai za ko, sinum nih a bawi a lawh zong ai za ve ko. Inn ngeitu pa hmanh Beelzebul an ti ahcun, a chung le hna cu an ti chinchin hna lai. 
MAT.10.26	Cucaah annih cu ṭih hna hlah u; lang lo dingin chinhmi zeihmanh a um lo, hngalh lo dingin thuhmi zeihmanh a um lo. 
MAT.10.27	Mui lak i kan chimhmi hna hi, chun ceu ah thanh u law, hna in nan theihmi kha inn cungah kai piin thanh u. 
MAT.10.28	Taksa a that kho nain thlarau a that kho lotu cu ṭih hlah u. Hremhmun i thlarau le taksa he a thla khotu khi ṭih deuh u. 
MAT.10.29	Pithlung pahnih kha phaisa sen pakhat ah an zuar tawn. Cu hna lak i pakhat te hmanh khi nan Pa theihpi loin an tlonglêng lo. 
MAT.10.30	Nan samfa tiangin rel dih a si. 
MAT.10.31	Cucaah ṭih hlah u, pithlung tampi nâkin nan sunglawi deuh. 
MAT.10.32	Cucaah mi hmaiah aka ṭanhtu cu, van i ka Pa hmaiah ka ṭanh ve lai. 
MAT.10.33	Asinain mi hmai i aka hlawtu cu, van i ka Pa hmaiah ka hlawt ve hna lai. 
MAT.10.34	Lei ah daihnâk phâkter awkah ara tiah ka ruat hlah u, daihnâk si loin vainam chuahtertu ah ka ra. 
MAT.10.35	Zeitintiah fapa apa doh ding le, fanu anu doh ding le, mo nih ava nu dohter dingin ka ra. 
MAT.10.36	Minung a ral ngan bik cu amah innchungkharmi lila a si lai. 
MAT.10.37	Apa siseh, anu siseh, Keimah nâk i a dawt deuh ahcun kami si awkah â tlâk lo. A fapa siseh, a fanu siseh Keimah nâk i a dawtdeuh ahcun kami si awkah â tlâk lo. 
MAT.10.38	Ahohmanh a vailam putin aka zul lomi cu kami si awkah â tlâk lo. 
MAT.10.39	Ahohmanh a nun humhâk a duhmi nih a hloh lai i Keimah ruangah a nun a hlohtu nih a hmuh lai. 
MAT.10.40	Nanmah an cohlângtu cu Keimah cohlângtu an si. aka cohlângtu cu aka thlahtu cohlângtu an si. 
MAT.10.41	Profet cohlângtu cu Profet cohlân man a hmuh lai i miding cohlângtu cu miding cohlân man a hmuh lai. 
MAT.10.42	Cun ahohmanh hi mi hna lak i a hme bik hmanh hi, aka zultu a si ruang i ti hraikhat a petu cu, biataktein kan chimh hna zeitileihmanh in a ṭuanman a sung hrimhrim lai lo.
MAT.11.1	Cun hitihin a si, Jesuh nih zultu hleihnih nawl a pêk dih hna hnu ah, anmah khua cio i cawnpiak le phungchim awkah cu hmun cu a chuahtâk. 
MAT.11.2	Johan nih thong chungin Krih rianṭuannâk thawng a theih tikah, a zultu pahnih a thlah hna i, 
MAT.11.3	A sinah, “A ra dingmi cu na si maw, midang dah kan hngah rih lai? tiah an hal. 
MAT.11.4	Jesuh nih, “Va kal ulaw, nan hmuhmi le nan theihmi hna hi Johan cu va chim u; 
MAT.11.5	Mitcaw mi nih khua an hmuh, kei beimi ke in an kal, thinghmuimi an thiang, hnachetmi nih thawng an theih, mithi hna thawhter an si i sifak hna nih thawngṭha an theih. 
MAT.11.6	Keimah kong i a lung a hring lomi cu mithluachuak an si;” tiah a leh hna. 
MAT.11.7	An kal hnu ah, Jesuh nih Johan kong kha mizapi sinah a chim, “Zeizohahdah ramcar ah nan kal? Thli nih a hninhmi hluangkung zoh ah maw? 
MAT.11.8	Zeizohsetahdah nan kal kha? Â dawhmi puan in â ṭamhmi zoh ah maw? A ngai ngai ti ahcun, puan dawh â aihmi cu siangpahrang in ah pei an um tawn cu. 
MAT.11.9	Asiah zeizohsetahdah nan kal? Profet zoh ah maw? A si ko khah. Kan chim hna, Profet nâk hmanh in a ngan deuh. 
MAT.11.10	Zeitintiah, “Zohhmanh ka lamkal na hmaiah ka thlah. Amah nih na hmaiah na lam a remh lai,” tiah a kong ṭial a si. 
MAT.11.11	Biataktein kan chimh hna, nu hrin lakah Baptisma petu Johan nâk ngan an um rih lo, asinain vanbawi pennâk i a hme bik zong amah nâkin an ngan deuh. 
MAT.11.12	Cun baptisma petu Johan cân in atu tiang vanbawi pennâk nih zângen in tuknâk a ton tawn, cun zângen a hmangmi hna nih hranhrâm loin an lâk tawn. 
MAT.11.13	Zeitintiah Profet vialte le nawlbia nih Johan tiang kha an rak phuan. 
MAT.11.14	Nan cohlan duh ahcun, hihi a ra laimi Elijah cu a si. 
MAT.11.15	Theihnâk ding i hna a ngeimi nih thei ko hna seh. 
MAT.11.16	Asinain atu chanthar mi hna hi zeihedah kan tahchunh hna hnga? Market ah a ṭhumi ngakchia â chawn lengmang mi hna, 
MAT.11.17	“Thanglawi kan tum i nan lâm duh lo. Kan in tuarpi hna i nan ngaih a chia fawn lo,” timi bantuk nan si. 
MAT.11.18	Zeitintiah Johan cu a ra i a ei in a ding lo, khua chia tuahmi nan ti. 
MAT.11.19	Mi fapa a ra i a ei, a ding, zohhmanh u, zuram le pawkau pa, ngunkhuai khawltu le misual hna hawikawm nan ti. Asinain fimnâk cu a fale nih thiam an coter ko. 
MAT.11.20	Cuticun an i ngaihchih lo ruangah khuaruahhar tambik a tuahnâk khualipi kha a sîk hna. 
MAT.11.21	Korazin, a poi tuk ê, Bethsaida, a poi tuk ê! Zeitintiah na sin i tuahmi khuaruahhar hna kha Tair le Sidon khua ah tuah hei si sehlaw, buri puan aih le lei dipah ṭhu in tuanah an i ngaihchih diam ko hnga. 
MAT.11.22	Hihi kan chimh hna, biaceih ni ah nan tuarding cu, Tair le Sidon khua tuar ding nâkin a zualhma deuh lai. 
MAT.11.23	Nang Kepernaum van tawngin cawisan sihmanhsehlaw, mithi khua ah hlawnh na si te lai, na chung i tuahmi khuaruahhar thil hna kha Sodom khua ah tuah hei si sehlaw, atu tiangin a um rih ko hnga. 
MAT.11.24	Sihmanhsehlaw kan chimh, biaceih ni ah cun Sodom ram tuarmi nâk hmanh in na tuar ding cu a zualhma deuh lai. 
MAT.11.25	Cu cân ah Jesuh nih, “Maw, ka Pa, lei le van Bawipa, Nangmah nih mifim le mithiam hna lakah hi bia hi na thuh i ngakchia sem sin tu ah na phuan caah lawmhnâk bia kan chimh. 
MAT.11.26	Asi, ka Pa, cubantuk tuah cu na hmaiah a ṭhami a si. 
MAT.11.27	Ka Pa nih thil vialte ka kut ah a chiah cang, Pa dah ti lo cun ahohmanh nih Fa hi an hngal lo. Pa zong cu Fa le an sin i Fa nih a hngalhter duhmi dah ti lo cun ahohmanh nih an hngal kho lo. 
MAT.11.28	Nannih a bami le thilrit a phormi vialte hna, kasin ah ra ulaw, dinhnâk kan pêk hna lai. 
MAT.11.29	Ka hngawngkual i banh ulaw, ka sin in cawng u. Lungthin a nêmmi le toidormi ka si. Cuticun nan thlarau nih dinhnâk a hmuh lai. 
MAT.11.30	Zeitintiah ka hngawngkual banh cu a nuam i ka thil zong a zâng” tiah a ti.
MAT.12.1	Cu cân ah Jesuh cu Sabbath niah changvut hmun ah a kal i a lamkaltu hna nih changvut kha an khiah i an ei. 
MAT.12.2	Farasih hna nih cucu an hmuh i a sinah, “Zohhmanh, na lamkaltu hna nih Sabbath niah a thiang lomi an tuah,” tiah an ti. 
MAT.12.3	Anih nih, “David le a hawi le an rawl a ṭam lio ah an tuahmi kha nan rel bal lo maw? 
MAT.12.4	Pathian inn ah a luh i amah le a hawi le nih a thiang lomi, tlângbawi hna ca lawng i a thiangmi an rak ei kha, ”tiah a ti hna. 
MAT.12.5	Asiah, Sabbath ni i ṭempal chungah a ummi tlângbawi hna nih Sabbath an buar zongah an ngaihthiam ko hna, timi hi nan rel bal lo maw? 
MAT.12.6	Zeiasihmanhah, ṭempal nâk i a ngan deuhmi hika ah a um, tiah kan chimh hna. 
MAT.12.7	Raithawinâk si loin zângfahnâk ka duh, timi sullam hi rak hngal ulaw thiam a comi thiamlo nan coter hnga lo. 
MAT.12.8	Zeitintiah Mi Fapa hi Sabbath Bawi zong a si,” tiah a ti. 
MAT.12.9	Cu hmun a chuahtâk hnuah an sinagog ah a lut. 
MAT.12.10	Zohhmanh, mi pakhat kut zengmi a rak um, sual an puh khawh nâkhnga, Jesuh sinah, “Sabbath ni ah damter a thiang maw?” tiah an hal. 
MAT.12.11	Anih nih, “Nan lakah tuu pakhat ngei in sabbath ni ah khor chungah tla sehlaw, a chuah lomi nan um hnga maw?” 
MAT.12.12	Tuu pakhat nâkin minung pakhat cu zeitlukindah a sunlawi deuh! Cucaah sabbath niah ṭhatnâk tuah a thiang ko,” tiah a ti hna. 
MAT.12.13	Cupa sinah, “Nakut samh tuah,” tiah a ti. A hun samh i khat te lei kut bantukin a dam cawlh. 
MAT.12.14	Farasih hna cu an chuak i Amah an thah khawh nâkhnga khua an khâng. 
MAT.12.15	Jesuh nih cucu a theih tikah cu hmun cu a chuahtâk. Mi tampi nih an zulh i an dih lakin a rak damter hna. 
MAT.12.16	Cuticun akong thanh lo dingin ralrin a pêk hna. 
MAT.12.17	Profet Isaiah nih a rak chimmi: 
MAT.12.18	“Zohhmanh, ka sal, ka thimmi, ka duhmi le, kâ lawmhnâk bik! A chungah ka Thlarau ka chiah lai i Gentel mi hna sinah diknâk a phuan lai. 
MAT.12.19	A el hna lai lo i a au khuang fawn lai lo. Zalam zongah a aw ahohmanh nih an thei lai lo. 
MAT.12.20	Tei dingah biaceihnâk a chuahter hlan pauh a rawpmi hluang a kiahter lai lo i la khu hmanh a hmit lai lo. 
MAT.12.21	Cun Gentel mi nih a min an i bochan lai,” timi a tlin nâkhnga caah a si. 
MAT.12.22	Cuhnuah khuachia tlaihmi mitcaw le a holh kho lomi pakhat an ratpi i anih nih a rak damter. A holh kho i khua zong a hmu. 
MAT.12.23	Mizapi nih mak an ti ngaingai, “Hipa hi David Fapa cu a si kho hnga lo maw?” tiah an ti. 
MAT.12.24	Farasih hna nih cucu an theih tikah, “Hipa nih hin khuachia bawi Belzebul thawng lo cun khuachia kha a ṭhawl kho lai lo,” tiah an ti. 
MAT.12.25	Jesuh nih an ruahnâk kha a rak hngalh i an sinah, khuazei ram pauh mah le mah â dohmi an lotlau tawn. Khua le chungkhar zong â dohmi a dir kho bal lo. 
MAT.12.26	Satan nih Satan a ṭhawl ahcun amah le amah â doh a si hnga lo maw? Zeitindah a pennâk cu a dir khawh lai? 
MAT.12.27	Kei nih Belzebul ruang i khua chia ka ṭhawl ahcun, nanfa le hna nih ta, ahothawngindah an rak ṭhawl? Cucaah anmah kha nanmah biaceihtu ding an si te lai. 
MAT.12.28	Asinain Kei nih Pathian Thlarau thawngin khuachia kha ka ṭhawl ahcun Pathian pennâk nan sinah a phân cang, tinâk a si. 
MAT.12.29	Miṭhawng cu ṭembawh a si hmasat lo ahcun, zeitindah a inn chungah lut in a thil cu an lâkpiak khawh lai? An ṭem hnu lawngah a inn chung thil kha an lâkpiak lai. 
MAT.12.30	Keimah lei i a ṭang lomi pauh cu aka dohtu a si i aka zunpi lomi pauh cu a ṭhektu an si. 
MAT.12.31	Cucaah kan chimh hna, minung sualnâk phunkip le (Pathian) an cawhdehnâk cu ngaihthiam an si ko lai, Thlarau ralchanh in a cawhdehtu cu ngaihthiam an si lai lo. 
MAT.12.32	Mizei pauh Mi Fapa ralchanh in bia a chimtu cu ngaihthiam an si ko lai, asinain Thlarau ralchanh in bia a chimtu cu, atu chan ah siseh, hmailei chan ah siseh, ngaihthiam an si lai lo. 
MAT.12.33	Thingṭha cu a thei a ṭha, nan ti lo le, thingchia cu a thei zong a chia ti lawlaw u, thing cu a theiin hngalh a si. 
MAT.12.34	Rul fale hna, misual nan si buin biaṭha nan chim kho hnga maw? Lungthin i a liammi kha kâ nih a chim tawn. 
MAT.12.35	Miṭha nih cun a ro bawm chung i thilṭha a chuahter tawn i mi ṭhalo nih â khawnmi thilṭha lo kha a chuahter tawn. 
MAT.12.36	Kan chimh hna, “Mi nih an chimmi bia hna hi biaceih niah an chimfian ṭhân a herh te lai. 
MAT.12.37	Zeitintiah na bia nih thiam an coter lai i na bia lila nih thiamlo an coter lai. 
MAT.12.38	Cuhnuah nawlbiacawnpiaktu le Farasih hna nih a sinah, “Cawnpiaktu, na sinin hmelchunhnâk hmuh kan duh ko,” tiah an ti. 
MAT.12.39	Anih nih, “Tuchan misual ṭangdang a kaimi hna nih hmelchunhnâk lawng hmuh an duh. Asinain Jona hmelchunhnâk dah tilo cu hmelchunnâk dang zeihmanh pêk an si lai lo. 
MAT.12.40	Zeitintiah Jona cu ngapi paw chungah nithum le zanthum a um bantuk khan, Mi Fapa zong hi nithum le zanthum lei chungah a um ve lai. 
MAT.12.41	Nineveh khua mi hna kha biaceih ni ah an tho lai i tuchan mi hna hi sual an phawt hna lai. Zeicatiah annih cu Jonah phungchimmi ruangah an i ngaihchih, ngaihmanh u, Jonah nâk i a ngan deuhmi hikâ ah a um. 
MAT.12.42	Thlanglei siangpahrang nu hmanh kha biaceih ni ah tuchan mi hna sinah a tho ve lai i thiamlo a coter hna lai; zeitintiah anih cu Solomon fimnâk ngai dingin vanhram dengin a ra, ngaihmanh u, Solomon nâk i a ngan deuhmi hikâ ah a um. 
MAT.12.43	“Thlarau thur pakhat cu mi chungin a chuah hnu ah, ti um lo nâkah dinhnâk a kawl i a hmu kho lo. 
MAT.12.44	Cuticun ka chuahtâkmi inn ah khan ka kirṭhan lai, tiah a ti. A vakir tikah lawng hir hiar le, thiangte i phiah le thenh in a va hmuh. 
MAT.12.45	Ava kal i amah nâkin a sual deuhmi thlarau pasarih ava sawm hna, an lut i an um hnawh. Cu minung nunning cu a hlan nâkin a let tam piin a chia kha deuh. Cubantukin hi chanthar misual hna cungah hin a um te lai,” tiah a ti hna. 
MAT.12.46	Mizapi sin i bia a chim lio ah, ngaihmanh, anu le a nau le cu Amah chawnh duh ah lêngah an dir. 
MAT.12.47	Mi pakhat nih a sinah, “Zohhmanh, nanu le na nau le Nangmah chawnh duh ah lêngah an dir ko,” tiah a chimh. 
MAT.12.48	Anih nih, “Kanu cu ahodah a si? Kanau le zong cu ahodah an si? tiah a leh. 
MAT.12.49	Cun a zultuhna lei ah a kut a thlir i, “Zohhmanh u, kanu le ka nau le hi! 
MAT.12.50	Zeitintiah mizei pauh van i ka Pa duhnâk a tuahtu pauh cu ka unau pa, kafar le kanu an si,” tiah a ti.
MAT.13.1	Cu ni ah Jesuh inn in a chuak i rili kamah a ṭhu. 
MAT.13.2	Cun a sinah mi tampi an i pum i tilawng cungah a kai, a ṭhut hnu ah mizapi kha tikam ah an dir. 
MAT.13.3	Tahchunhnâk hmangin bia tampi a cawnpiak hna, “Ngaihmanh u, thlaici vorhtu thlaici vorh ah a kal. 
MAT.13.4	Thlaici a vorhmi cheukhat cu lam lakah an tla i vate nih an char dih. 
MAT.13.5	A cheu lung lak lei a pannâk hmunah a tla. Lei a pan caah a keuh cawlh. 
MAT.13.6	Asinain ni a hung tlân tikah uai lak in a emh, hram a bunh lo caah a lo cawlh. 
MAT.13.7	Cheukhat hling lakah a tla, hlingkung a ṭhang i lo lak in a khuh. 
MAT.13.8	Sihmanhsehlaw cheukhat lei ṭha ah tla i a let zakhat, a let sawmruk, a let sawmthum in theitlai an chuah. 
MAT.13.9	Theihnâk dingah hnâ a ngeimi pauh nih thei hna seh,” tiah a ti. 
MAT.13.10	Cun lamkaltu kha a sinah an ra i, “Zeiruangahdah tahchunhnâk in an sinah bia na chim?” tiah an ti. 
MAT.13.11	Anih nih, “Vanbawi pennâk biathli hi nan hngalh dingah pêk nan si, asinain annih cu pêk an si ve lo ruangah a si,” tiah a ti. 
MAT.13.12	Zeitintiah a ngeimi pauh tam chinchin in a ngeih nâkhnga an chap chih hna lai, a ngei lomi cu a ngeihchun hmanh an lâkpiak lai. 
MAT.13.13	Curuangahdahkaw an sin i tahchunhnâk i bia ka chimh hna cu, an hmu ko nain an hmu taktak lo. An thei ko nain an hngal taktak lo, a sullam an hngalh khawh lo caah. 
MAT.13.14	Cun an sining Isaiah nih a rak chim chungmi kha a tling. Hnâ in an thei ko nain, a sullam an hngal kho lo. Hmuh cu nan hmuh ko nain nan lung a piang kho lo. 
MAT.13.15	Zeitintiah hi miphun hna lungthin hi a khong cang i an hnâ zong a chêt. An mit zong an i au kho lo. Culoahcun, an mit in an hmuh lai, an hnâ zong nih a theih lai i an lung in an hngalh lai, an i mer lai i ka rak damter sual hna lai,” tiah a rak ti. 
MAT.13.16	Nan mit hi a van a ṭha i nan hnâ hi a van a ṭha tuk. zeicatiah an hmuh i an theih cang. 
MAT.13.17	Biataktein kan chimh hna, “Profet tampi hna le miding fel tampi hna nih nan hmuhmi hi hmuh an duh nain an hmu kho lo, nan theihmi hi theih an duh nain an thei kho lo. 
MAT.13.18	Cucaah thlaici vorh tahchunhnâk hi rak ngai hmanh u: 
MAT.13.19	Mizei pauh nih pennâk Thawngṭha hi a theih i a sullam a hngalh lo ahcun, mi ṭhalopa cu ara i a lungthin i a tlami thlaici cu a lâkpiak tawn. Cucu lamlak i a tlami cu a si. 
MAT.13.20	Lungtamnâk hmun i a tlami cu, bia kha an theih i lungtho ngai in a cohlang cawlhmi an si; 
MAT.13.21	Asinain a chungah hram a thlak lo caah, cân toi te lawng a nguh. Bia ruang i serhsatnâk le hremnâk a phâk tikah a tlu tawn. 
MAT.13.22	Hling lak i a tlami cu, bia cu a theih ko. Asinain hi vawlei thil le rum duhnâk nih bia cu a khuh caah theitlai a chuah kho lo. 
MAT.13.23	Asinain lei ṭha i a tlami cu bia a hnâ in a theih i a sullam a hngalmi kha an si; theitlai a chuahmi cu a let zakhat, a let sawmruk le a let sawmthum in a karh tawn. 
MAT.13.24	Tahchunhnâk dang an sinah a chim ṭhân, “Vanbawi pennâk cu a lo i ciṭha a vorhtu bantuk a si. 
MAT.13.25	Asinain zan i â hngailh lio ah a ralpa a ra i ciṭha lakah ciṭha lo a deu kha a rak vorh i lo diam a kal. 
MAT.13.26	Thlaici kha a keuh i theitlai a chuah tikah a deu kha a rak lang ve. 
MAT.13.27	Longeitu sinum kha an ra i, ‘Bawipa, lo ah ciṭha na vorh a si lo mei? A deu khi zeitindah a um khawh ê? tiah an ti. 
MAT.13.28	An sinah, ‘Kan ralpa cawlcanghnâk a si,’ tiah a ti. Sinum hna nih a sinah, “Asiahcun cu hna cu kan va khawmh hna lai maw? tiah an ti. 
MAT.13.29	Anih nih, “Sihlah e, a deu nan khawmhnâk ah a tak nan hrawh sual lai. 
MAT.13.30	Rawlṭuan tiangin umṭi ko hna seh, rawlṭuan tikah a ṭuntu hna sinah, a deu kha khawm hna ulaw meiphu ah paih hna u, a ṭhami kha buk chungah khumh hna u, ka ti te hna lai,” tiah a ti. 
MAT.13.31	Tahchunhnâk dang kha an sinah a chim ṭhân, “Vanbawi pennâk cu an`amci fangkhat a lâk i a lo ah a tuhmi bantuk a si; 
MAT.13.32	Ci vialte lakah a hme bik a si nain a ṭhan tikah thlai dang nâkin a ngan deuh i thingkung ah â cang; vanva an ra i a nge ah an riak tawn,” tiah a ti. 
MAT.13.33	Tahchunhnâk dang a chimh ṭhân hna i, “Vanbawi pennâk cu nu pakhat nih thilnu â lâk i changvut relkhat thawhter ding i a phulhmi bantuk a si. 
MAT.13.34	Cuvialte cu Jesuh nih tahchunhnâk in mizapi sinah a chim i tahchunhnâk lo cun an sinah zeihmanh a chim lo. 
MAT.13.35	Profet nih, “Tahchunhnâk in ka kâ ka pau lai i vawlei serka i â thupmi kha ka chim hna lai” tiah a rak chimmi kha a tlin nâkhnga caah a si. 
MAT.13.36	Cuhnuah Jesuh nih mizapi a ṭinter hna hnu ah inn ah a lut. A lamkaltu kha a sinah an ra i, “Lo i ṭhlaici deu kong kha kan chimfiang tuah,” tiah an ti. 
MAT.13.37	Anih nih an sinah, “Ciṭha vorhtu cu Mi Fapa hi a si. 
MAT.13.38	Lo cu vawlei hi a si. ciṭha cu pennâk fale hi an si. cideu cu misual fale an si. 
MAT.13.39	Ralchanhtu, cideu a vorhtu cu khuachia a si, Rawlṭuan cu vawlei donghnâk ding kha a si; rawl ṭuntu cu vancungmi an si. 
MAT.13.40	Cucaah a deu kha an khawmh hna i mei ah an paih bantukin vawlei donghnâk ah cun a um te lai. 
MAT.13.41	Mi Fapa nih vancungmi kha a thlah hna lai, a pennâk chungin Ṭhatlonâk a tuahtu hna le, nawl buartu vialte an khawmh dih hna lai. 
MAT.13.42	Meiphu chungah an hlawnh hna lai i cuka ah ṭah le hacang rialnâk a um lai. 
MAT.13.43	Miding cu an Pa pennâk ah ni bangin an ceu cang lai. Theihnâk dingah hnâ a ngeimi nih thei ko hna seh. 
MAT.13.44	Vanbawi pennâk cu lo i ro an phummi, mi nih a hmuh i a thuhmi bantuk a si. Â lawmhtuk ah a ngeihmi vialte a zuar i lo cu a va cawk. 
MAT.13.45	Vanbawi pennâk cu lungvar dawh kawlin chaw a lettu bantuk a si; 
MAT.13.46	Lungvar mansung a hmuh tikah a ngeihmi vialte a zuar dih i a cawk. 
MAT.13.47	Vanbawi pennâk cu rili chung i lênkhang zam i nga phunkip an awhmi bantuk a si. 
MAT.13.48	Lênkhang kha a khah hnu ah tikam ah an hnuh i ṭhutbu in a ṭhami an thim i a ṭha lomi kha an hlawnh ṭhân hna. 
MAT.13.49	Vawlei a dongh tik zongah cubantuk cu a si te lai. Vancungmi kha an chuak lai i miṭha sinin miṭha lo kha an thleidan hna lai; 
MAT.13.50	Meiphu chungah an hlawnh hna lai. Cukâ ah cun ṭah le ha cang rialnâk a um lai,” a ti hna. 
MAT.13.51	Jesuh nih an sinah, “Hi thil vialte hi nan theithiam maw? a ti hna. Annih nih Aw, kan theihthiam ko, Bawipa,” tiah an ti. 
MAT.13.52	Anih nih “Nawlbia cawnpiaktu, vanbawi pennâk kong a cawng cangmi hna cu, inn ngeitu a ro bawm chungin thilhlun le thilthar a chuah tertu bantuk a si,” tiah a ti hna. 
MAT.13.53	Jesuh nih tahchunhnâk a chimdih hnu ah cu hmun cu a chuahtâk. 
MAT.13.54	A umnâk khua a rak phân i an Sinagog ah a cawnpiak hna, an khuaruah a har ngaingai. “Hipa nih hin hi fimnâk le khuaruahhar tuahkhawhnâk hi khauzeiindah a hmuh? 
MAT.13.55	Hipa hi zungthiampa fapa kha a si lo maw? Anu zong Mary an timi a si lo maw? A nau le zong Jeim, Josef, Simon le Judas an timi an si lo maw? 
MAT.13.56	Afar le zong kan sin i ummi an si lo maw? Hipa nih hin khuazeiindah hi thil vialte hi a hmuh hnga?” tiah an ti. 
MAT.13.57	Cuticun Amah cu an zum kho lo. Jesuh nih an sinah, “Profet cu amah khua dah ti lo ah cun conglomh lo in a um bal lo,” tiah a ti. 
MAT.13.58	An zumhlonâk ruangah cuka ah thil lianngan tampi a tuah lo.
MAT.14.1	Cu cân ah Herod siangpahrang nih Jesuh kong kha a rak theih i 
MAT.14.2	a sinum hna sinah, “Cupa cu Baptisma petu Johan a si cu ta, thih nâkin a thoṭhân a si cu ta, cucaah cubantuk khuaruahhar tuahkhawhnâk nih amah ah rian a ṭuan cang” tiah a ti. 
MAT.14.3	Zeitintiah Herod nih a nau philip nupi Herodi ruangah Johan kha a tlaih i ṭem buin thongah a thlak. 
MAT.14.4	Johan nih a sinah, “Nupi i na ngeih hi phungning a si lo, tiah a rak ti ruangah a si. 
MAT.14.5	Johan cu thah a duh nain mizapi nih profet i anruah caah mizapi kha a ṭih hna. 
MAT.14.6	Asinain Herod chuah ni a phâk tikah, Herodi fanu kha an hmaiah an lâmter i cu nih cun Herod lung a lawmhter. 
MAT.14.7	Cucaah a halmi pauh pe dingin a sinah chiatserh in bia â kam. 
MAT.14.8	Anu nih ruahnâk a cheuh bantukin hika ah Baptisma petu Johan lu khengin ka pe, tiah a ti. 
MAT.14.9	Siangpahrang cu a ngaih a chia, asinain, a biakam ciami le rawl a ei pimi hna ruangah pe dingin nawl a pêk hna. 
MAT.14.10	Mi a thlah hna i thong chung i Johan lu cu a tanter hna. 
MAT.14.11	A lu cu khengin an rak put i ngaknu kha an pêk i a nu sinah a kalpi. 
MAT.14.12	A zultu hna nih a ruak kha la in an phum. Jesuh zong an va chimh. 
MAT.14.13	Cu bia cu Jesuh nih a theih tikah, cu hmun in hnathiannâk hmunah tilawngin a kal. Asinain mizapi nih an theih tikah, khua chungin ke in a sinah an kal. 
MAT.14.14	Tikam a phâk tikah mibu tam nawn a hmuh hna, a zângfah ngai ngai hna i an zawtnâk kha a damter hna. 
MAT.14.15	Zanlei a si tikah a lamkaltu kha a sinah an ra i, “Hihi ramking a si, khua le a hnu tuk cang. Khua ah an kal i ei awk an i cawk nâkhnga mizapi hi ṭinter cang hna,” tiah an ti. 
MAT.14.16	Jesuh nih, “An kal a herh lai lo, nanmah nih ei awk pe hna u,” tiah a ti hna. 
MAT.14.17	Annih nih, “Hikâ ah changreu panga le nga pahnih lawng kan ngei,” tiah an ti. 
MAT.14.18	Anih nih, “Ka sinah ratpi u,” tiah a ti. 
MAT.14.19	Cuticun mizapi kha ram cungah ṭhu dingin nawl a pêk hna. Changreu panga le nga pahnih kha a lâk i vanlei zoh in thluachuah a pêk hnu ah, changreu kha a cheu i lamkaltu sinah a pêk. Cun lamkaltu hna nih mizapi sinah an pêk. 
MAT.14.20	An dih lakin khim tein an ei i a hleimi zong sei hleihnih tiangin an char. 
MAT.14.21	A eitu hna cu nu le ngakchia relchih lo in mi 5000 hrawng an si. 
MAT.14.22	Mizapi kha a ṭirter hna lio ah, Jesuh nih va ral i kal hmasa dingin a lamkaltu kha tilawng ah a citter cawlh hna. 
MAT.14.23	Mizapi an ṭin hnu ah, thlacam dingin tlangah a kai. Zanlei a si cang i Amah lawng in a um. 
MAT.14.24	Tilawng tu cu rili lai fangah a um i thli nih ralden in a nam lengmang i ti let zong nih a thenh lengmang hna. 
MAT.14.25	Khuadei laiah Jesuh cu anmah lei panh in ke in ti cungah a kal. 
MAT.14.26	Lamkaltu hna nih ti cungah ke i a kal kha an hmuh tikah an lau i, “Muithla a si” tiah thinphang ngaiin an ai. 
MAT.14.27	Asinain Jesuh nih a hun chawnh zau hna i, “Hnangam tein um u; Keimah dahkaw ka si; ṭih hlah u,” tiah a ti hna. 
MAT.14.28	Peter nih, “Bawipa, nangmah na si ahcun ti cungin na sinah ra dingin nawl ka pe,” tiah a ti. 
MAT.14.29	Anih nih, “Ra ngat,” tiah a ti. Peter cu tilawng in a chuak i Jesuh lei panh in ti cungin kein a kal. 
MAT.14.30	Asinain thlitu a hrang lenmi kha a hmuh tikah a ṭih i ti chungah pil hram â thawk, “Bawipa, ka khamh tuah,” tiah a au. 
MAT.14.31	Chikkhatteah Jesuh nih a kut in a tlaih i, “Aw zumhnâk tlawmpa, zeiruangahdah lungawṭawm in na um?” tiah a ti. 
MAT.14.32	Tilawng chung an phâk tikah thlitu zong a dai ṭhân. 
MAT.14.33	Cuticun tilawng chungah a ummi hna cu an ra i an biak; “Pathian Fapa na si taktak ko,” an ti. 
MAT.14.34	Varal an kai tikah, Genesaret ram kha an phân. 
MAT.14.35	Cuka mi hna nih Amah a si ti kha an hngalh tikah, kiangkap ram vialte ah mi an thlah i mizaw vialte kha an ratpi hna. 
MAT.14.36	A puanki an tongh khawhnâk tiangin an nawl i a tawngtu vialte cu tlamtling tein an dam dih.
MAT.15.1	Cuhnuah Jerusalem in nawlbiacawnpiaktu le Farasih kha Jesuh sinah an ra, 
MAT.15.2	“Zeiruangahdah na lamkaltu hna nih pupa phung an buar? Changreu an ei tikah an kut an ṭawl bal lo,” tiah an ti. 
MAT.15.3	Anih nih an sinah, “Nannih zong nih zeiruangahdah pupa phung ruangah Pathian nawlpêk nan buar tawn? 
MAT.15.4	Zeitintiah Pathian nih, ‘Nanu le napa upat hna,’ ti le anu le apa chiatserhtu cu thah ding,’ tiah a ti. 
MAT.15.5	Asinain nannih nih, ‘Anu le apa sinah, “Na ca i san ka rak tlaih cangnâk vialte cu Pathian sinah pekchanh a si cang,” a titu pauh nih, 
MAT.15.6	anu le apa upat a herh ti lo, nan ti tawn. Cuticun nan phung ruangah Pathian nawlpêk kha nan buar tawn. 
MAT.15.7	Mi depde hna, Isaiah nih nan kong a rak chimmi, 
MAT.15.8	“Hi mi hna nih an hmurkâ in anka naih i kâpahle in an ka upat, asinain an lungthin cu ka sin in hlapi ah a um. 
MAT.15.9	Minung nawlpek le zumhnâk kha an i cawnpiak caah anka biakmi hi pakpalawng a si, a timi hi a dik ngai,” tiah a leh hna. 
MAT.15.10	Mizapi kha a auh hna i, “Ngai u law, theithiam tuah u: 
MAT.15.11	Kâ i a lutmi cu minung thûr tertu a si lo; kâ i a chuakmi tu hi minung thûrtertu a si;” tiah a ti hna. 
MAT.15.12	Cuhnuah a lamkaltu kha an ra i, “Farasih hna nih na chimmi kha an zum hrimhrim lo ti kha na hngal maw?” tiah an ti. 
MAT.15.13	Anih nih, “Kung vialte van i ka Pa bunh lomi cu phawi a si dih lai,” tiah a leh hna. 
MAT.15.14	Annih cu biapi ah ruat hna hlah u. Hruaitu mitcaw an si. Mitcaw nih mitcaw a hruai ahcun khor chungah an tla lai,” tiah a ti hna. 
MAT.15.15	Peter nih, “Hi tahchunhnâk hi kan fianter ngat,” tiah a ti. 
MAT.15.16	Jesuh nih, “Atu tiang nannih zong theihthiamnâk ngei loin maw nan um ko rih? 
MAT.15.17	Kâ i a lutmi pauh cu pawchungah a phân i lênglei ah chuahter ṭhân a si. 
MAT.15.18	Asinain kâ in a chuakmi tu hi, lungthin in a rak chuakmi an si i cu nih cun minung hi a thûrter. 
MAT.15.19	Zeitintiah lungthin in ruahnâk ṭha lo, lainawnnâk, ṭângdangkainâk, nu le pa sualnâk, firnâk, lih i sualpuhnâk, thangchiatnâk hna a rak chuak tawn. 
MAT.15.20	Cu hna cu minung thurtertu an si, kut ṭawl lo i rawl ei nih cun mi a thurter lo,” tiah a ti. 
MAT.15.21	Jesuh nih cu hmun cu a chuahtâk i Tair le Sidon pengah a kal. 
MAT.15.22	Zohhmanh, cu ram i Kanaan minu pakhat a rak au i, “Maw, Bawipa, David Fapa, ka zângfah tuah. Ka fanu hi ṭha lo in khuachia nih a tuah,” tiah a ti. 
MAT.15.23	Asinain kâ khat hmanh in a let lo. A lamkaltu hna nih, “Kan hnu in a au lengmang fawn, kalter cang ko,” tiah an rak nawl. 
MAT.15.24	Anih nih, “A tlaumi tuu Israel mi hna sin dah ti lo ahcun thlah ka si ṭung lo,” tiah a leh hna. 
MAT.15.25	Minu cu a ra i a rak biak, “Bawipa ka bawm ko” a rak ti. 
MAT.15.26	Anih nih, “Fa le changreu lâk i uico pêk cu a ṭha lai lo,” tiah a leh. 
MAT.15.27	Anih nih, “A si ko Bawipa, asinain uico zong nih an bawi le cabuai tang i a tlami rawl ṭilfuan cu an ei tawn ko,” tiah a ti. 
MAT.15.28	Cucângkâ Jesuh nih a sinah, “Minu na zumhnâk a ngan tuk! na duhning tein na cungah tlung ko seh,” tiah a leh. Cu cân thawk cun a fanu cu a dam. 
MAT.15.29	Cuhmun cu Jesuh nih a chuahtâk i Galili tidil pawngkam ram kha a ṭol hna, tlangah a kai i cukâ ah cun a ṭhu. 
MAT.15.30	Mitampi nih an panh, mitcaw, ke bei, a holh kho lomi, pumtling lo, a phun phun an si. Jesuh kehram ah an chiah hna i a rak damter hna. 
MAT.15.31	Cuticun a holh kho lomi an holh i pumtling lomi an tling ṭhân, kebeimi kein an kal i mitcaw nih khua an hmuh kha mizapi nih an hmuh tikah an khuaruah a har i Israel Pathian kha an thangṭhat. 
MAT.15.32	Jesuh nih lamkaltu kha a auh hna i. “Mizapi hi nithum ka sinah an um cang, ei awk zeihmanh an ngeihlo caah ka zâng an fâk tuk. Rawlṭam in tlunter awk an ṭha lo. Culoahcun lampi ah an buhri sual lai,” tiah a ti hna. 
MAT.15.33	Lamkaltu hna nih, hi tluk in a tammi mibu eiawk rawl hi hmun kingah zeitindah kan hmuh khawh lai? tiah an ti. 
MAT.15.34	Jesuh nih an sinah, “Changreu zeizatdah nan ngeih?” tiah a ti hna. Annih nih, “Pasarih le nga tlawmpalte,” tiah an ti. 
MAT.15.35	Cuticun mi kha vulei ah ṭhu dingin nawl a pêk hna. 
MAT.15.36	Changreu pasarih le nga kha a lak i lawmhnâk bia a chim dih in an phawt hna. 
MAT.15.37	An dihlak in khim tein an ei i a hleimi zong sei sarih khat in an ruh. 
MAT.15.38	A eitu hna cu nu le ngakchia relchih loin mi 4000 hrawng an si. 
MAT.15.39	Mizapi kha a ṭinter hnu ah tilawng ah â cit i Magdala ramah a phân.
MAT.16.1	Farasih le Sadusih kha an ra i Amah hniksak delnâk ah vanin hmelchunhnâk hmuhsak dingin an rak nawl. 
MAT.16.2	Anih nih, “Zanlei ah vankam a sen ahcun khua ṭhat â tim cang a si lai,” nan ti, 
MAT.16.3	cun zingkâ ah vankam a sen i khua a dawm caah, khua a chia lai, tiah nan ti. Midepde hna! Khua cân umtu ning cu nan hngalh nain atu cân hmelchunhnâk tu cu nan hngal kho lo. 
MAT.16.4	Tuchan misual le ṭangdang a kaimi hna nih hmelchunhnâk lawng nan ngiat. Jonah hmelchunhnâk dah ti lo, hmelchunhnâk dang zeihmanh pêk a si lai lo,” tiah a ti hna. Cun a chuahtâk hna i lo diam a kal. 
MAT.16.5	A lamkaltu nih varal an phâk tikah changreu ken an philh. 
MAT.16.6	Jesuh nih, “Farasih le Sadusih hna thilnu lakah i ralring u law fimhring tein um u,” tiah a ti hna. 
MAT.16.7	Annih nih, changreu kan i kenlo ruangah a si kho ko, tiah an ruah. 
MAT.16.8	Jesuh nih cucu a hngalh i, “Maw zumhnâk a tlawmmi hna zeiruangahdah changreu nan ngeih lo ruangah nan buai?” 
MAT.16.9	Atu tiangin nan hngal thiam rih lo maw? Mi thong nga changreu panga in hrai lio ah sei zeizat dah nan ruh kha nan hngal ti lo maw? 
MAT.16.10	Mi thongli changreu pasarih le a hleimi sei zeizatdah nan ruh timi zong kha? 
MAT.16.11	Changreu kong ka chim lo tiah zeicadah nan hngalh khawh lo. Farasih le Sadusih hna thilnu lakah i ralrinnâk bia a si kha,” tiah a ti hna. 
MAT.16.12	Cucângkâ changreu thilnu kong i ralrin peknâk si loin Farasih le Sadusih cawnpiaknâk chungin ralrin pekmi a si ti kha an hun hngalh cang. 
MAT.16.13	Jesuh nih Sisaria peng Filipi khuapawng a phâk tikah a lamkaltu hna sinah, “Mi nih, a ho an ka ti dah? tiah a hal hna. 
MAT.16.14	Annih nih, “Cheukhat nih, Baptisma petu Johan an in ti, cheukhat nih Elijah an in ti, cheukhat nih, Jeremiah maw, profet pakhat khat a si lai, an in ti,” tiah an ti. 
MAT.16.15	Anih nih, “Nannih nih tah aho nan ka ti dah?” tiah a ti hna. 
MAT.16.16	Simon Peter nih, “Krih Pathian nung Fapa na si,” tiah a ti. 
MAT.16.17	Jesuh nih a sinah, Jonah fapa Simon, mithluachuak na si, titsa le thisen nih an hngalhtermi a si lo, van i ka Pa nih an hngalhtermi na si. 
MAT.16.18	Cun nang cu, Peter na si tiah kan chimh, hi lung cungah hin ka kawhhran ka dirh lai i Mithi kutkâ hmanh nih an ngamh lai lo. 
MAT.16.19	Cun vanbawi pennâk tawh kha kan pêk lai i vulei cungah na ṭemmi cu vanah ṭem an si lai, vulei cungah na phoihmi cu vanah phoih an si ve lai,” tiah a ti. 
MAT.16.20	Krih a sinâk kong ahohmanh chim lo dingin lamkaltu kha nawl a pêk hna. 
MAT.16.21	Cu cân thawkin Jesuh nih Jerusalem khua i an kal lainâk le, tlangbawi upa hna le, nawlbia cawnpiaktu hna sinin thil tampi a temtuar lainâk ding le, thah i a um lainâk le, ni thum ni ah thawhter i a um te lainâk kong lamkaltu kha chimh hram a thawk hna. 
MAT.16.22	Peter nih a dang tein â kalpi i, “Bawipa, cuthil hna cu na cungah tlung hrimhrim hlah seh,” tiah a sîk. 
MAT.16.23	Asinain Peter kha a mer hnawh i “Satan, ka hnu ah kal! Ka caah tluknâk na si, Pathian thil kha ruat loin minung thil kha na ruah caah a si,” tiah a ti. 
MAT.16.24	Cuhnuah Jesuh nih a zultu hna sinah, “Zulh aka duhmi pauh nih, amah i hlawtin, a vailam putin ka zul seh. 
MAT.16.25	Zeitintiah a nunnâk himter a duhmi pauh nih an sung lai, Keimah ruangah a nunnâk a sungmi pauh nih an himter lai. 
MAT.16.26	Zeitintiah mi pakhat khat nih vawlei hi a dih lakin ngei sehlaw, a nunnâk a sungh ahcun san a tlai hnga maw? Asiloah mi nih a nunnâk caah zeidah a pêk kun hnga? 
MAT.16.27	Zeitintiah Mi Fapa hi a vanmi hna le a Pa sunparnâk he i thuamin a ra ṭhân lai, cu cân ah cun an tuahmi he â tlakin ṭuanman pêk an si te lai. 
MAT.16.28	Biataktein kan chimh hna, hika i a dirmi hna lakah hin, Mi Fapa a pennâk i a rat an hmuh hlan lo thihnâk a tep lo ding an um,” tiah a ti hna.
MAT.17.1	Niruk hnu ah Jesuh nih Peter, Jeim le a nau Johan kha a kalpi hna i tlâng sângpi ah a kaipi hna; 
MAT.17.2	an hmaiah a muihmai kha â thleng. A hmai cu ni bangin a ceu i a hnipuan kha rang cercur in an um. 
MAT.17.3	Cun zohhmanh, Moses le Elijah an rung lang i Amah he bia an i ruah. 
MAT.17.4	Cuticun Peter nih, “Bawipa, hika i um hi kan caah a ṭha; na duh ahcun thlâm pathum in ka sak lai; pakhat na ca, pakhat Moses ca, pakhat Elijiah ca,” tiah a ti. 
MAT.17.5	A chim lioah khan, zohhmanh, a rângmi minmei nih a tuam hna i chikkhatteah minmei chungin aw pakhat a hung chuak, “Hihi Ka Fapa dawtmi a si, Amah bia kha ngai u,” tiah a ti. 
MAT.17.6	Lamkaltu nih cucu an theih tikah, an ṭih tuk i an bawk. 
MAT.17.7	Asinain Jesuh nih a rak tongh hna i, “Tho u, ṭih hlah u,” tiah a ti hna. 
MAT.17.8	An hun zoh tikah Jesuh dah ti lo cu ahohmanh an hmu ti hna lo. 
MAT.17.9	Cun tlâng cungin an ṭum lioah Jesuh nih an sinah, “Mi Fapa hi thih nâkin thawhter a si ṭhân hlan lo, hi langhnâk hi ahohmanh chim hna hlah u,” tiah nawl a pêk hna. 
MAT.17.10	A Lamkaltu hna nih, “Zeiruangahdah nawlbiacawnpiaktu hna nih Elijah a ra hmasa lai, an ti tawn,” tiah an hal. 
MAT.17.11	Jesuh nih, “Asi, Elijah cu a rat hmasat awk a si taktak ko, zeizong vialte a remh ṭhân lai,” tiah a leh hna. 
MAT.17.12	Asinain kan chimh hna, Elijah cu a ra diam cang, amah cu an rak hngal lo i a cungah an duh ning pauhin an rak tuah. Cubantukin Mi Fapa zong nih anmah kut in a tuar ve te lai,” tiah a ti. 
MAT.17.13	Cuticun Lamkaltu hna nih Baptisma petu Johan kong a chimmi a si ti kha an hun hngalh. 
MAT.17.14	Cun mizapi umnâk hmun an phâk tikah, mi pakhat a sinah a ra i a hmai ah kun in, 
MAT.17.15	“Bawipa, ka fapa hi zângfah hrâm ko, mi tlu a si i a temtuarning a fak tuk: voi tampi ti le mei ah a tlu tawn. 
MAT.17.16	Na lamkaltu sinah ka ratpi i an damter kho lo,” tiah a ti. 
MAT.17.17	Jesuh nih, “Maw, zumhnâk ngeilo le ningcang loin a nungmi hna, nan sinah zeicandah ka um ko rih lai? Zeicandah kan in ko rih hna lai? Amah cu ka sinah ratpi u,” tiah a ti. 
MAT.17.18	Jesuh nih khuachia cu a sik i a chungin a chuak; cu cân thawkin ngakchia cu a dam. 
MAT.17.19	Lamkaltu hna cu anmah te lawng Jesuh sinah an ra, “Zeiruangahdah kan ṭhawl khawh lo? tiah an ti. 
MAT.17.20	Jesuh nih an sinah, “Nan zumh lo ruangah a si; biatak kan chimh hna an `amci tia zumhnâk nan ngeih ahcun, hi tlâng hi, khi ka ah vâ thawn, nan ti lai i â thawn ko lai, nan tuah khawh lomi zeihmanh a um lai lo,” tiah a ti hna. 
MAT.17.21	Asinain, “Hibantuk hi thlacamnâk le rawl ulhnâk dah ti lo cun a chuak kho lo,” tiah a ti. 
MAT.17.22	Galili ram i an um ko lio ah, Jesuh nih an sinah, “Mi Fapa hi minung hna kut ah tlaihter a si te lai, 
MAT.17.23	an thah lai i nithum ni ah thawh terin a um lai,” tiah a ti. Cun an ngaih a chia ngai ngai. 
MAT.17.24	Kapernaum khua an phâk tikah, ṭempal ngunkhual khawltu kha Peter sinah an ra i, “Nan Cawnpiaktu nih ṭempal ngunkhuai a pe bal maw? tiah an ti. 
MAT.17.25	Anih nih, “A pêk tawn ko,” tiah a ti. Inn i a luh tikah Jesuh nih, “Simon, zeitindah na ruah? Vawlei bawi hna nih thilri ngunkhuai le pumpâk ngunkhuai hna hi ahosinindah an lâk tawn? An fale sin in maw, midang sin in? tiah a ti. 
MAT.17.26	Peter nih, “Midang sin in,” tiah a ti. Jesuh nih, cuti a si ahcun a fale cu an luat tinâk a si. 
MAT.17.27	Asinain lungsilo i kan umter suak nâkhnga lo tiva ah va kal law, sio va thla. A hmaisa bik a chuakmi nga kha tlai, a kâ na kau lai i fanghnih na hmuh lai, cucu la law, nang le kei caah va pe hna,” tiah a ti.
MAT.18.1	Cu cân ah lamkaltu kha a sinah an ra i, “Vanbawi pennâk ah ahodah a ngan bik a si lai,” tiah an ti. 
MAT.18.2	Jesuh nih ngakchia kha a auh i an laiah a dirter i 
MAT.18.3	“Biataktein kan chimh hna, nan i leh i ngakchia bantuk ah nan i can lo ahcun vanbawi pennâk ah nan lut hrimhrim lai lo. 
MAT.18.4	Cucaah hi ngakchia bantuk i toidormi pauh cu vanbawi pennâk ah mingan bik an si lai. 
MAT.18.5	Hi ngakchia pakhat te hi Keimah min in a cohlangmi pauh cu Keimah cohlangtu an si. 
MAT.18.6	A ka zumtu lak i a hmebik zong a sualtertu pauh cu facang rialnâk lung a hngawng ah thlaih i rili a thuhnâk bik i pilter kha a caah a ṭha deuh. 
MAT.18.7	Tluknâk ruangah vawlei hi chiatserh si ko seh. Zeitintiah tluknâk kha a um awk hrimhrim a si; asinain tluknâk a umtertu cungah chiatserhnâk tlung ko seh. 
MAT.18.8	Na kut siseh, na ke siseh an thukter ahcun, tan law hlawnh ko; kut pahnih le ke pahnih he zungzal mei chung hlawnh nâk cha cun pum tling loin nunnâk i luh na caah a ṭha deuh. 
MAT.18.9	Na mit nih an tlukter ahcun khoih law hlawnh. Mit pahnih he hell mei i kal nâk cha cun mit pakhat he nunnâk i luh na caah a ṭha deuh. 
MAT.18.10	Hi mi hme bik hna hi zomhtaih lo dingin i ral ring u; zeitintiah an vancungmi hna nih van i Ka Pa mit hmai cu an hmuh tawn, tiah kan chimh hna. 
MAT.18.11	Zeitintiah Mi Fapa hi a tlaumi khamh awkah a rami a si. 
MAT.18.12	Zeitindah nan ruah? Mi nih tuu zakhat ngei in an lakah pakhat te tlau sehlaw, sawmkua le pakua kha kaltâk in tlangah a kai lai i a tlaumi kha a kawl hnga lo maw? 
MAT.18.13	Biataktein kan chimh hna, a hmuh ṭhân ahcun a tlau lomi sawmkua le pakua hna nâkin pakhat te cungah khan â lawm deuh lai. 
MAT.18.14	Cubantukin hi hna lak i a hme bik pakhat te tlau hmanh hi van i nan Pa duhning a si lo. 
MAT.18.15	Cun na unau nih na cungah sualnâk a tuah ahcun, va kal law, amah le nangmah lawng nan si lio ah na chimhhrin lai. Na bia a ngaih ahcun, na unau na tei cang. 
MAT.18.16	Asinain na bia a ngaih duh lo ahcun, mi dang pakhat, asiloah pahnih maw nâ sawm lai; cuticun bia vialte hi mi pahnih, asiloah pathum theihpinâk in fehter a si lai. 
MAT.18.17	Cun an bia zong a ngaih duh lo ahcun kawhhran sinah na kalpi lai. Kawhhran bia zong a ngaih duh lo ahcun, amah cu zumh lotu ngunkhuai khawltu bantuk a si cang lai. 
MAT.18.18	“Biataktein kan chimh hna, vulei cungah nan ṭemmi vialte vanah ṭem an si lai i vulei cungah nan phoihmi vialte vanah phoih an si lai. 
MAT.18.19	Biataktein kan chimh hna, vulei cungah mi pahnih an thil halmi kongah an lung â ruan ahcun van i ka Pa nih a tuah piak hna lai. 
MAT.18.20	Zeitintiah mi pahnih, pathum, ka min i an i pumhnâk pauh ah an sinah ka um tawn,” tiah a ti. 
MAT.18.21	Peter a ra i, “Bawipa, ka unau nih ka cungah sualnâk tuah sehlaw, voi zeizat tiang dah ka ngaih thiam lai? Voi sarih tiang in maw?” tiah a ti. 
MAT.18.22	Jesuh nih, “Voi sarih tiangin kan ti lo, voi sarih let 70 tiangin kan ti,” tiah a ti. 
MAT.18.23	Cucaah vanbawi pennâk cu, bawi pakhat nih a sal hna sinah phaisa kong fel fai tein tuah a timhmi he tahchunh a si lai. 
MAT.18.24	Cun rian ṭuan a thawk nâkah, tangka talen thonghra a batu a sinah an ratpi. 
MAT.18.25	Asinain a cham khawh lo caah, amah le a nupi le fale he, a ngeihmi vialte he zuar i cham dingin a bawipa nih nawl a pêk. 
MAT.18.26	Cucaah cu salpa cu a bawi hmai ah a bawk i, “Ka bawipa, ka cungah vel ngei ko, a dih lakin kan pêk dih te ko lai, tiah a nawl. 
MAT.18.27	A bawipa nih a salpa cu a zângfah i a chuahter hnu ah a leiba cu a ngaihthiam dih. 
MAT.18.28	Asinain cu salpa cu a chuah hnu ah, a sal hawi ngamu zakhat a batu kha a va hmuh; a tlaihbawh i na leiba kha ka pe, tiah a hrom in a dih. 
MAT.18.29	Cuticun a sal hawi cu a bawk i ka cungah vel ngei ko, a dih lakin kan cham te ko lai, tiah a nawl. 
MAT.18.30	A duh lo i a leiba a cham hlan lo thongah a thlak. 
MAT.18.31	Cuticun sal dang hna nih a tuahmi an hmuh tikah, an lung a fak i a tuahmi vialte kha an bawipa an va chimh. 
MAT.18.32	Cutikah a bawipa nih cupa cu a kawh i a sinah, “Sal chiava, naka nawl tuk ruangah kan ngaihthiam a si lo maw? 
MAT.18.33	Kan zângfah bantuk tein na sal hawi zong na zângfah awk a si lai lo maw? tiah a ti. 
MAT.18.34	An bawipa cu a thin a hung tuk i a leiba vialte a cham hlan lo mi hremtu hna sinah a pêk. 
MAT.18.35	Cuticun lungthin tak tein nan unau sualnâk nan ngaihthiam hna lo ahcun, van i ka Pa zong nih cubangin nan cungah a tuah ve lai.
MAT.19.1	Jesuh nih bia a chim dih in hitihin a si, Galili ram a chuahtâk i Jordan varal Judia ramah a kal. 
MAT.19.2	Mi tampi nih an zulh i cukâ ah a rak damter hna. 
MAT.19.3	Farasih zong a sinah an ra i hniksak del nâkah, “Zeiruang zongah, mi nih a nupi a ma kho maw? tiah an hal. 
MAT.19.4	An sinah, “A hramthawk ah anmah Sertu nih ‘Pa le nu ah a ser hna,’ ti le 
MAT.19.5	‘Hiruangah hin pa nih anu le apa a kaltâk lai i a nupi â tlaih lai; cuticun titsa pumkhat an si cang lai,’ a ti, timi hi nan rel bal lo maw? 
MAT.19.6	Cuticun pahnih an si ti lo i titsa pumkhat an si cang. Cucaah Pathian nih a fawnhmi cu minung nih ṭhen hlah seh,” tiah a leh hna. 
MAT.19.7	Annih nih, “Asiah zeicadah Moses nih mâknâk ca pêk i mâk khawh a si,” a ti kun? tiah an ti. 
MAT.19.8	Anih nih, “Nan lung a khon ruangah dah kaw, Moses nih mâknâk nawl an pêk hna cu, asinain a hramthawk ah cubantuk a rak si lo. 
MAT.19.9	Kei nih cun nupa sualnâk an tuah ruangah si loin, nupi a ma i midang a `himi pauh cu ṭangdang kaimi an si. Cun mâkmi a `hitu zong ṭangdang kai a si,” tiah kan ti hna. 
MAT.19.10	Lamkaltu hna nih, “Nuva kong i pa dirhmun cu ti a si ahcun nupi ngeihlo a ṭha deuh a si cu,” tiah an ti. 
MAT.19.11	Anih nih, “Cu bia cu a pêkmi hna ca dah ti lo ahcun mikip pom khawh a si lo. 
MAT.19.12	Zeitintiah cheukhat cu nu paw chungin tildih cia i a chuakmi an um, a cheu cu mi nih an til an dih chawmmi an um, cun vanbawi pennâk ruang i mahte i til â dikmi zong an um. A pom khomi pauh nih pom ko seh.” tiah a ti hna. 
MAT.19.13	Cu cân ah an cungah kut a chuan i thla a campiak hna awkah ngakchia an ratpi i lamkaltu hna nih an rak sik hna. 
MAT.19.14	Asinain Jesuh nih, “Ngakchia kha ka sinah ratter hna ulaw, dawn hna hlah u; zeitintiah vanbawi pennâk cu hibantuk hna caah hin a si,” tiah a ti. 
MAT.19.15	An cungah akut a chuan i cuka hmun cu a chuahtâk. 
MAT.19.16	Cun zohhmanh, mi pakhat a ra i a sinah, “Cawnpiaktu Ṭha zungzal nunnâk ngeih awkah zei bantuk ṭhatnâk dah ka tuah lai,” tiah a ti. 
MAT.19.17	Anih nih, “Zeiruangahdah ṭha tiah naka ti? Ṭha cu pakhat lawnglawng a um. Cucu Pathian a si. Nunnâk i luh naduh ahcun nawlpêk kha zul hna,” tiah a ti. 
MAT.19.18	Anih nih, “A zei cem hi dah,” tiah a ti. Jesuh nih, “Lai va nawng hlah, ṭangdang kaihlah, fir hlah, biahngaltu deu va si hlah, 
MAT.19.19	‘Nanu le napa upat hna, timi le, nangmah nâ dawt bangin na innpa na dawt hna lai,’ timi hna hi,” tiah a ti. 
MAT.19.20	Tlangval pa nih, “Cu vialte cu ka ngakchiat lio in ka zulh dih cang, zeidah a baumi a um maw? tiah a ti. 
MAT.19.21	Jesuh nih, “Tlamtlingmi si na duh ahcun, va kal law, na ngeihmi vialte zuar law, mi sifak va pe hna, cun vanah ro na ngei lai, cun ra law ka zul,” tiah a ti. 
MAT.19.22	Tlangval pa nih cu bia a theih tikah hmaichia ngaiin a kal, zeitintiah chawva tampi a ngeimi a si. 
MAT.19.23	Jesuh nih lamkaltu hna sinah, “Biataktein kan chimh hna, mirum caah vanbawi pennâk chung i luh cu a har tak takmi a si. 
MAT.19.24	Kan chimh ṭhân hna, “Pathian pennâk chung i mirum luhnâk cha cun kalauk ṭhim hna i luh a fawi deuh,” tiah a ti. 
MAT.19.25	Cu bia cu lamkaltu hna nih an theih tikah, an khuaruah a har ngaingai, “Ahodah khamh a si kun lai? tiah an ti. 
MAT.19.26	Jesuh nih a zoh hna i an sinah, “Cucu minung caah tuahkhawh a si lo, asinain Pathian he cun zeizong vialte tuah khawh a si,” tiah a ti. 
MAT.19.27	Peter nih leh pah in a sinah, “Zohhmanh, zeizong vialte kaltâk in kannih nih kan in zulh. Zeidah kan hmuh kun lai? tiah a hal. 
MAT.19.28	Jesuh nih, “Biataktein kan chimh hna, sertharnâk ah, Mi Fapa hi a bawiṭhutdanh cung i a ṭhut tikah, nannih aka zultu hna hi, Israel phun hleihnih cungah biaceihtu siin, bawiṭhutdanh hleihnih cungah nan ṭhu ve lai. 
MAT.19.29	Ka min ruangah inn, unau, farnu, nu le pa, fale hna le loram a kaltâkmi cu a letza in an hmu ṭhân lai i zungzal nunnâk zong an ngei lai. 
MAT.19.30	Asinain mi tampi hmasa bik kha a hnu bik an si lai i a hnubik a hmasa bik an si lai.
MAT.20.1	“Zeitintiah vanbawi pennâk cu, inn ngeitu nih a misur dûm i rian ṭuntu kawlah zingka teah a thomi bantuk a si. 
MAT.20.2	Anih nih rian ṭuntu hna he nikhat i ngamu pe dingah bia an khiah hnu ah, misur dûm ah a thlah hna. 
MAT.20.3	Zing lei suimilam pakua hrawng i a chuah lio ah, chawdawr hmun i a dir sawsawh mi kha a hmuh hna i 
MAT.20.4	an sinah, ‘Nannih zong misur dûmah vakal u law nan hmuh awk a simi cu kan pêk ve hna lai, tiah a ti hna i an kal. 
MAT.20.5	Chun lai le zan lei suimilam pathum hrawngah, cubangin a tuah ṭhân. 
MAT.20.6	Cun zanlei pa nga hrawngah ava chuak ṭhân i a dir sawsawh mi midang kha a hmuh ṭhân hna. Zeicadah ni tlâk te nan dir ko? tiah a ti hna. 
MAT.20.7	Annih nih, ‘Ṭuannâk kan thei lo,’ tiah an ti. Anih nih, “Nan nih zong misur dûmah va ṭuan ve u, nan hmuh awk a simi cu nan hmu ko lai,” tiah a ti hna. 
MAT.20.8	Zanlei ah dûm ngeitu nih dûm congtu hna sinah, “Rianṭuantu kha au hna law a hnu bik in a hmasa bik tiang an hlawh pe hna,” tiah a ti. 
MAT.20.9	Zan lei pa nga hrawng i a ṭuanmi hna an ra i ngamu cio an hmu. 
MAT.20.10	A hmaisa bik hna cu tam deuh hmuh ruahchan in an ra, asinain ngamu cio an hmu. 
MAT.20.11	Cun hlawh an lâk lio ah inn ngeitu sinah an phunzai, 
MAT.20.12	“Hi hmadung bik hna nih suimilam pakhat chung lawng an ṭuan i kan nih chun nitlâk nilin khua al lakah a ṭuanmi he â khat in nakan pêk,” tiah an ti. 
MAT.20.13	Anih nih an lak i mi pakhat sinah, ka kawi, na cungah diklonâk ka ngeih ṭung lo, ngamu hlawh dingin hnatlâknâk kan tuah a si lo mei? 
MAT.20.14	Na ta kha i lak law, kal ko, na sin i kapêk zat hi hma dung bik sin zongah pêk ka duh a si ko, 
MAT.20.15	kata a simi cu ka duhning poh in ka tuah khawh ko, ka ṭhatnâk hi nannih nih nan hnahchuah awk a si maw? tiah a ti hna. 
MAT.20.16	Cuticun hmadung bik hmasa bik a si lai i hmasa bik hmadung bik a si lai. Zeitintiah sawmmi cu tampi an si i thimmi bel tlawmte an si, tiah a ti. 
MAT.20.17	Cun Jerusalem khua i Jesuh a kal lio ah, Mi Fapa hi tlângbawi upa hna le nawlbia cawnpiaktu hna kutah tlaihter a si lai, annih nih thiding in a cungah bia an chah lai, 
MAT.20.18	“Zohhmanh u, Jerusalem ah kan kal lai, Mi fapa hi tlângbawi sâng hna le nawlbia cawnpiaktu hna sinah tlaihter a si lai i thi dingin thiamlo coter a si lai, 
MAT.20.19	nichuak saihnâk le vuakding le vailamtahnâk i khenhchih dingin Gentel mi hna sinah an pêk lai. Cun ni thum ni ah a thoṭhân lai, tiah a ti hna. 
MAT.20.20	Cu cân ah Jebedi fapa pahnih annu cu a fapa le ratpi in a sinah a ra i khukbil i biak pah in thil a hal. 
MAT.20.21	Anih nih, “Zeidah na duh,” tiah a ti. Anih nih, “Hi ka fapa pahnih hna hi na pennâkah na orhlei le na kehlei i an ṭhut khawh nâkhnga, ka hna tlâkpi hrâm ko,” tiah a ti. 
MAT.20.22	Jesuh nih, “Nan halmi hi nan hngalh lo caah a si. Ka dinmi hrai nan ding kho lai maw? cun baptisma ka in ding nan ing kho ve lai maw? tiah a leh hna. Annih nih, “Kan ti khawh ko lai,” tiah an ti. 
MAT.20.23	Cuticun an sinah, “Ka hrai cu nan din ko lai, ka in hngami baptisma zong nan in ve ko lai, asinain ka orh le keh i ṭhutnâk nawl cu Keimah pek awk a si lo, ka Pa nih a timhhlamh piakmi hna caah a si,” tiah a ti. 
MAT.20.24	Lamkaltu pahra hna nih cucu an theih tikah unau pahnih hna cungah an i lawm lo ngai ngai. 
MAT.20.25	Asinain Jesuh nih a sinah a auh hna i, “Gentel biaceihtu hna cu an ukmi hna cungah an i bawiter ngai ngai i an mi rum hna nih nawlngeihnâk cu a hleihluat in an hman hnawh tawn hna. 
MAT.20.26	Asinain nan lakah cubantuk cu a si awk a si lo; nan lakah mi ngan bik si a duhmi cu nan sinum a si hmasa lai. 
MAT.20.27	Cun hmaisa bik si a duhmi pauh cu nan sal a si hmasa lai. 
MAT.20.28	Mi fapa hmanh hi rianṭuanpiakmi si awk ah a rat ṭung lo, rianṭuan ding le mitampi tlanhnâk caah a nunnâk pêk awkah pei a rat cu, tiah a ti. 
MAT.20.29	Jeriko khua in an chuah lio ah mi tampi nih Amah cu an zulh. 
MAT.20.30	Cun ngaihmanh mit caw pahnih lamkam i a ṭhumi hna nih Jesuh a lan lio ti an hngalh le cang ka, “Bawipa, David fapa kan zângfah ko,” tiah an au. 
MAT.20.31	Mizapi nih an sik hna i daite i um dingin an chimh hna; asinain annih nih, “Maw Bawipa, David Fapa, kan zângfah ko,” tiah an au chinchin. 
MAT.20.32	Jesuh cu a dir i anmah kha a kawh hna, “Zeidah tuahpiak awkah nanka duh?” tiah a ti. 
MAT.20.33	Annih nih, “Khua hmuh kan duh,” tiah an ti. 
MAT.20.34	Jesuh nih a zângfah hna i an mit kha a tongh. Hmakhatteah khua an hmu cawlh i Amah kha an zulh.
MAT.21.1	Jerusalem khua phanh lai Olive tlâng i a ummi Bethfeih khua an phâk tikah Jesuh nih lamkaltu pahnih a thlah hna i 
MAT.21.2	an sinah, “Nan hmai khua ah khin va kal u law, lâ an hrenmi a pawng i afa he nan hmuh lai. Phoih ulaw ka sinah ratpi u. 
MAT.21.3	Mi nih nan sin i bia an chim ahcun, “Bawipa nih a herh hna,” nan ti lai i a ratter zau ko hna lai. 
MAT.21.4	“Zohhmanh, na Bawipa cu toidornâk he lâ cungah i cit in, la no te cungah i cit in na sinah a ra lai, tiah zion fanu cu chim tuah,” 
MAT.21.5	tiah Profet hmangin rak chimmi a tlin khawh nâkhnga cu thil cu a ummi a si. 
MAT.21.6	Cuticun lamkaltu cu an kal i Jesuh nih nawl a pêk hna ning te khan an tuah. 
MAT.21.7	Lâ le afa cu an ratpi, a cungah an puan an danh i â cit. 
MAT.21.8	Mitampi nih lamah an puan an phah, a cheu nih hnahchawl lâ in lamah an rak phah. 
MAT.21.9	A hnu le hmai i a zultu mibu hna nih, “David fapa sinah Hosana! Bawipa min in a rami cu thangṭhat in um ko seh. Cungnung bik ah khin Hosona” tiah an au. 
MAT.21.10	Jerusalem an phâk tikah khuachung mi vialte kha a hninh dih hna i “Hipa hi mizeidah a si hnga” tiah an i caih len. 
MAT.21.11	Mizapi nih, ‘Hihi Jesuh, Galili ram i Nazareth khua mi Profet a si, tiah an ti. 
MAT.21.12	Jesuh cu Pathian ṭempal ah a lut, ṭempal i thilzuartu le cawtu vialte kha a ṭhawl hna i phaisa thlengtu hna cabuai le ṭhuro zuartu hna ṭhutdanh kha a thluk dih hna. 
MAT.21.13	An sinah, “Ka inn cu thlacamnâk inn an ti lai, tiah ṭial a si, nannih nih damiah hna umnâk kua ah nan canter,” tiah a ti. 
MAT.21.14	Cuticun ṭempal ah mitcaw le kebei mi a sinah an ra i a damter hna. 
MAT.21.15	Asinain tlângbawi upa hna le nawlbiacawnpiaktu hna nih a tuahmi khuaruahharnâk le ṭempal pawng i, “David Fapa sinah Hosona!” tiah ngakchia a au mi kha an hmuh tikah lung si lo ngai in, 
MAT.21.16	A sinah, “Hi hna chimmi hi na thei maw? an ti i Jesuh nih, “Ka theih ko, ‘Ngakchia hna le hnukding liomi hna hmurkâ i a chuakmi nih thangṭhatnâk a tlinter timi hi, nan rel bal lo maw? tiah a ti hna. 
MAT.21.17	Cun a kaltak hna i khualipi kha chuah takin, Bethani ah a kal i cukaah a riak. 
MAT.21.18	Zingka te ah khualipi lei i a rak kir lio ah a rawl a ṭâm. 
MAT.21.19	Cun lamkam ah theipi kung a hmuh i a va panh tikah, a hnah dah tilo zeihmanh a hmu lo, “Zeitikhmanh ah rak tlai ti hlah,” a ti i theipi cu a uai cawlh. 
MAT.21.20	Lamkaltu hna nih cucu an hmuh tikah an khuaruah a har i, “Zeitindah theipi hi a uai cawlh ko ê,” tiah an ti. 
MAT.21.21	Jesuh nih, “Biataktein kan chimh hna, lunghrinhnâk ngei lo tein nan zumh ahcun, theipi kung i tuahmi lawng hmanh si loin, hi tlâng sinah, i ṭhial law rili ah i paih nan ti lai i a si taktak ko lai. 
MAT.21.22	Zeizong vialte hi zumhnâk he thlacam in nan hal ahcun, nan hmuh ko lai,” tiah a leh hna. 
MAT.21.23	Ṭempal chung i a luh hnu i a cawnpiak lio ah, tlângbawi le upa hna nih an rak panh i, “Aho nawl in dah hi thil hi na tuah? Aho nih dah hi nawl ngeihnâk hi an in pêk? tiah an ti. 
MAT.21.24	Jesuh nih, “Thil pakhat kan hal ve hna lai, cucu nan ka leh ahcun, aho nawl indah hi thil hi ka tuah tiah kan chimh ve hna lai. 
MAT.21.25	Baptisma petu Johan kha van lei in maw, minung lei in dah? tiah a ti. An ruat`i hna i van lei in kan ti ahcun, ziah nan zumh kun lo, a kan ti lai. 
MAT.21.26	Minung lei in kan ti ahcun, mizapi ṭih an nung fawn. Zeicatiah mi vialte nih Johan cu Profet ah ruahmi a si. 
MAT.21.27	Cuticun Jesuh sinah, “Kan hngal lo,” tiah an leh. Anih zong nih, “Aho nawlngeihnâk in dah ka tuah, tiah kan chim ve hna lai lo,” tiah a ti hna. 
MAT.21.28	Zeitindah nan ruah? Mi pakhat nih fapa pahnih a ngeih hna i pakhat sinah, vakal law, misur dûmah rian va ṭuan, tiah a ti. 
MAT.21.29	Anih nih, ka duh lo, tiah a leh, asinain a hnu ah a lung â thleng i a kal. 
MAT.21.30	Cun pahnihnâk sin zongah a va kal i cubangin a chimh ṭhân. Anih nih, “Aw, ka pa ka kal lai,” tiah a ti. Asinain a kal hlei lo. 
MAT.21.31	Cu hna pahnih lakah ahonihdah an pa duhnâk a tuah deuh hnga? tiah a ti. Annih nih, “A hmaisa deuh nih ta,” tiah an ti. Jesuh nih an sinah, “Biataktein kan chimh hna, ngun khuai khawltu hna le hlawhhlang hna nih vanbawi pennâk chungah an in luhkanh dih hna,” tiah a ti. 
MAT.21.32	Zeitintiah Johan cu dinnâk lam hmuhsaktuah a ra i nan zum duh lo, ngunkhuai khawltu le hlawhhlang tu nih an zumh, cucu nan hmuh ko nain zum dingin nan i mer duh lo. 
MAT.21.33	Tahchunhnâk dang pakhat ngai rih hmanh u. Ram ngeitu pakhat a um, cu nih cun misur dûm a tuah. A kulh dih i misur nennâk khor a cawh i parthlâm zong a sak. Dûm zohkhenhtu hna sinah a pêk i amah cu ram hlapi ah khual a tlawng. 
MAT.21.34	A thei ṭuancân a zat tikah a tlai hmasa mi a co nâkhnga dûm zoh khenhtu hna sinah sinum kha a thlah hna. 
MAT.21.35	Dûm congtu hna nih sinum cu an rak tlaih hna, pakhat an velh, pakhat an thah i pakhat lungin an cheh. 
MAT.21.36	Sinum dang a hmasa nâk tam deuh in a thlah ṭhân hna, annih zong cu hmasa bantukin an rak tuah ṭhân. 
MAT.21.37	A hnu bik ah, ka fapa cu an rak hmaizah deuh lai a ti i a thlah ṭhân. 
MAT.21.38	Dûm congtu hna nih a fapa an rak hmuh le cângkâ, ‘Hi pa hi ro cotu ding cu a si. Ra u that usih law a co hngami ro kanmah nih kan co lai,’ tiah an ti. 
MAT.21.39	An tlaih i misur dûm chungin lengah an chuah i an thah. 
MAT.21.40	Cuticun misur dûm ngeitu a rat tikah dûm congtu hna cu zeitindah a tuah lai? tiah a ti. 
MAT.21.41	Annih nih, “Cu misual hna cu fak piin a hrem hna hnu ah a hrawh dih hna lai i misur dûm cu zohkhenhtu dang, a cân a zat tikah a hmuh hngami a pe khotu sinah a chiah lai,” tiah an ti. 
MAT.21.42	Jesuh nih, “Cathiang chungah, Inn satu hna nih an duh lomi lung kha, cucu san a tlai bikmi a kil lung cu a si. Cucu Bawipa tuahmi a si i kan mit hmuh ah khuaruahhar a si,’ timi hi nan rel bal lo maw? 
MAT.21.43	Cucaah kan chimh hna, Pathian pennâk cu nan sin in lâk a si lai i theitlai a chuah hngami miphun sinah pêk a si lai,” tiah a ti hna. 
MAT.21.44	Hi lungcung i a tlumi cu a kuai lai i a nenhmi cu a parh dih lai,” tiah a ti. 
MAT.21.45	Tlângbawi upa hna le Farasih hna nih tahchunhnâk a chimmi cu an theih tikah, anmah a chimhnawhchan hna ti kha an hngalh. 
MAT.21.46	Amah cu tlaih an tim ko nain mizapi nih profet ah an pom caah mizapi kha an ngamh hna lo.
MAT.22.1	Cun Jesuh nih tahchunh nâkin an sinah bia a chim ṭhân. 
MAT.22.2	“Vanbawi pennâk cu siangpahrang pakhat nih a fapa caah nupi ṭhit rawldanghnâk a tuahpiakmi bantuk a si, 
MAT.22.3	ṭhitumhnâk rawl ei awkah a sawmmi hna va au dingin sinum kha a thlah hna; a sinain an ra duh lo. 
MAT.22.4	Sinum dang a thlah ṭhan i an sinah, ka sawmmi hna sinah, rawl ei awk ka timh dih cang ka cawpa le satil thau thau ka thah hna i timh cia tein a um dih cang, ṭhit umhnâk rawl ei awkah ra cang u, tiah nan ti hna lai,” tiah a ti hna. 
MAT.22.5	Asinain zei rel lo in an kaltâk hna, pakhat lo ah, pakhat a chawlehnâk ah an kal. 
MAT.22.6	Midang nih sinum kha an tlaih hna i fak piin an hrem i an thah hna. 
MAT.22.7	Cu thil cu siangpahrang nih a theih tikah a thin a hung ngaingai. Ralkap a thlah hna i lainawngmi kha hrawkin an khua zong mei in a khanghter dih hna. 
MAT.22.8	Cun sinum hna sinah, rawl cu timh cia a si, asinnain ka sawmmi hna kha ei awkah an i tlâk lo. 
MAT.22.9	Cucaah zatlâng lamah kal ulaw, nan hmuhmi pauh rawl ei awkah va sawm hna u,’ tiah a ti. 
MAT.22.10	Cuticun sinum hna cu zatlâng lamah an kal, an hmuhmi pauh misual he miṭha he an rak hruai hna i ṭhitumhnâk in kha an khat. 
MAT.22.11	Siangpahrang cu a sawmmi hna zoh awk i a rat tikah an lakah ṭhitumhnâk puan â aih lomi pakhat a hmuh i 
MAT.22.12	a sinah, ‘Ka kawi zeiruangahdah ṭhitumhnâk puan aih loin hika ah na rat? tiah a ti. Anih nih zeihmanh a chim lo. 
MAT.22.13	Siangpahrang nih sinum hna sinah, ‘A kut le ke ṭem ulaw, khualeng mui lakah hlawnh u, cukâ ah cun ṭah le hacang rialnâk a um lai, ’tiah a ti. 
MAT.22.14	Zeitintiah sawmmi cu tampi an si i thimmi cu tlawm te an si, tiah a ti. 
MAT.22.15	Cuticun Farasih hna cu an i tong i a chimmi bia in Amah an tlaihkhawh nâkhnga khua an khâng. 
MAT.22.16	Anmah zultu le Herod zultu hna he a sinah an thlah i, “Cawnpiaktu, midik na si i Pathian kong biatak in na cawnpiak tawn, minung mithmai na zoh ballo ti kha kan theih, ahohmanh na thleidang hna lo. 
MAT.22.17	Cucaah zeitindah na ruah? Sizar sin i ngunkhuai pêk hi phungning a si maw?” tiah an ti. 
MAT.22.18	Jesuh nih an suahsualning kha a hngalh i, “Mi depde hna, zeicadah nan ka hnek sak? 
MAT.22.19	Ngunkhuai phaisa kha ka hmuhsak tuah u,” tiah a ti hna. Cuticun nga-mu kha an pêk. 
MAT.22.20	Anih nih, “Hihi aho hmânthlâk le min dah a si?” tiah a ti hna. 
MAT.22.21	Annih nih, “Sizar” tiah an ti. Anih nih, “Sizar thil cu Sizar pe ulaw, Pathian thil cu Pathian pe u,” tiah a ti hna. 
MAT.22.22	Cubia cu an theih tikah an khuaruah a har tuk i lo koin an zâm. 
MAT.22.23	Cuni ṭhiamṭhiam ah Sadusih, thawhṭhânnâk a um lo, titu kha a sinah an ra i bia an hal. 
MAT.22.24	“Cawnpiaktu, Moses nih, fa ngei loin mi a thih ahcun, a nau nih fa a ngeihpiak lai tiah,” a ti. 
MAT.22.25	Asi, kan lakah unau pasarih an um, upa bik nih nupi a ngei i a thi, fa a ngeih manh lo caah a nau pa nih a ngeih ṭhân. 
MAT.22.26	Pahnihnâk zong fa ngei loin a thi, pathumnâk le pasarihnâk tiangin fa ngei loin an thih tâk. 
MAT.22.27	Andih lak an thih hnu ah minu zong a thi ve. 
MAT.22.28	Cuticun thawhṭan niah aho nupi bik dah a si hnga? An dih lakin an ṭhit dih fawn, tiah an ti. 
MAT.22.29	Jesuh nih, “Cathiang le Pathian thiltikhawhnâk nan hngalh lo caah nan palh tawn. 
MAT.22.30	Zeitintiah thawhṭhannâkah cun nupi le pasal an i ngei ti lai lo, van i Pathian vanmi hna bantuk an si lai. 
MAT.22.31	Asinain mithi thawhṭhannâk kongah Pathian nih nan sin i a chimmi, 
MAT.22.32	“Kei, Abraham Pathian, Isak Pathian, Jokob Pathian ka si, a timi kha nan rel bal lo maw? Pathian cu a thimi Pathian a si lo i a nungmi Pathian a si,” tiah a leh hna. 
MAT.22.33	Cu bia cu zapi nih an theih tikah a cawnpiakmi ah an khuaruah a har ngai ngai. 
MAT.22.34	Farasih hna nih, Sadusih hna holh kho loin a tuah hna ti an theih tikah hmun khatah an i pum. 
MAT.22.35	Cuticun an lak i phungthiam pakhat nih Amah hneksak nâkah, 
MAT.22.36	“Cawnpiaktu, nawlpek miah a zeihidah a nganbik hnga?” tiah a hal. 
MAT.22.37	Jesuh nih, “Bawipa, na Pathian cu na lungthin dihlak, na thlarau dihlak na ruahnâk dih lakin na dawt lai,” tiah a ti. 
MAT.22.38	Hihi nawlpêk nganbik le hmasa bik a si. 
MAT.22.39	A changtu cu, “Nangmah nâ dawt bangin na innpa na dawt lai” timi hi a si. 
MAT.22.40	Hi nawlpêk pahnih ah hin nawlbia le Profet hna bia vialte an i fun dih,” tiah a ti. 
MAT.22.41	Farasih hna an i ton lio ah Jesuh nih bia a hal hna, 
MAT.22.42	“Krih kong hi zeitindah nan ruah” Aho fapa dah a si? tiah a ti. Annih nih, “David Fapa,” tiah an ti. 
MAT.22.43	Anih nih, “Asiahcun David nih Thlarau thawngin zeitindah ‘Bawipa’ tiah a auh kun? 
MAT.22.44	David nih, ‘
MAT.22.45	David nih ‘Bawipa’ a timi kha zeitindah a fapa cu a si khawh kun? tiah a ti. 
MAT.22.46	Kâ khat hmanh in an let kho lo, cuni thawk cun ahohmanh nih bia kâ khat hmanh an hal ngam ti lo.
MAT.23.1	Cuticun Jesuh nih a lamkaltu le mizapi sinah bia a chim i 
MAT.23.2	“Nawlbiacawnpiaktu le Farasih hna cu Moses ṭhutdanh ah an ṭhu. 
MAT.23.3	Cucaah tuah dingah an chimmi pauh cu tuah ko u. Asinain an tuahmi cu tuah ve hlah u, zeitintiah an chim i an tuah fawn lo. 
MAT.23.4	Zeitintiah thilrit ngaimi an tuah i mikha an phorhter hna, anmah tu nih an kutdong par hmanh in an tawng duh fawn lo. 
MAT.23.5	An tuahmi vialte cu minung hmuh ding lawngah an tuah. An bânbunh le an calkhimhmi an puamter i an angki fual an bawrhter. 
MAT.23.6	Rawl dangh nâkah ṭhutnâk ṭha bik, sinagog ah ṭhutdanh sâng bik, 
MAT.23.7	chawdawr hmun i kuttlaih le, ‘Rabi, Rabi, tiah kawh kha an tlaihchan. 
MAT.23.8	Asinain nan nih cu, ‘Rabi’ i ti hlah u; zeitintiah Cawnpiaktu pakhat lawng lawng nan ngei, Krih Amah lawng lawng hi, nan dih lakin unau nan si. 
MAT.23.9	Leicungah hin ahohmanh ‘Kapa’ ti hlah u; zeitintiah nan Pa cu pakhat lawng lawng a si i van i a ummi khi a si. 
MAT.23.10	Cawnpiaktu, tiah i ti hlah u; zeitintiah Cawnpiaktu pakhat lawnglawng nan ngei, ‘Krih’ lawng hi a si. 
MAT.23.11	Nan lakah lianngan bik cu nan rianṭuantu ah a um deuh awk a si. 
MAT.23.12	Amah le amah â santermi pauh ṭhumh an si lai i amah le amah â ṭhummi pauh santer an si lai. 
MAT.23.13	Nannih nawlbia cawnpiaktu le Farasih depde hna, ngaihchia nan va si dah! Zeitintiah vanbawi pennâk kha mi nan kharkanh hna, nanmah le nan lut duh lo, luh a duhmi zong nan kham hna. 
MAT.23.14	Nannih nawlbiacawnpiaktu le Farasih depde hna, ngaihchia nan va si dah! Zeitintiah nuhmei chawva nan lâk piak hna i zapi hlen nâkah ngol hngal loin thla nan i camter. Cucaah thiam lo fak chin chin in nan co te lai. 
MAT.23.15	Nannih nawlbiacawnpiaktu le Farasih depde hna, ngaihchia nan va si dah! Zeitintiah mi pakhat zumtu siter dingin rili le fingtlang nan ṭol dih, zumtu i nan sermi kha nanmah nâk leh hnih in hell fa ah nan canter ṭhân. 
MAT.23.16	Nannih hruaitu mitcaw hna! Ṭempal chalh in biakam cu zeihmanh a si lo, asinain ṭempal i sui chalh i biakammi tu tlinter ding a si titu hna, ngaihchia nan va si dah! 
MAT.23.17	Nan nih mihrut le mitcaw hna! Sui maw biapi deuh sui thiantertu ṭempal cu dah? 
MAT.23.18	Biakṭheng chalh i biakam cu zeihmanh a si lo, a cung i pêkchanhmi chalh i biakam kha tlinter ding a si, titu hna, 
MAT.23.19	Mihrut le mitcaw hna, thil pêkmi maw biapi deuh thilpêk thiantertu biakṭheng cu dah? 
MAT.23.20	Biakṭheng chalh i mi nih bia a kam ahcun a cung i pêkchanhmi zong â tel dih cang. 
MAT.23.21	Ṭempal chalh i biakamtu zong nih a chung i a ummi chalh in bia â kam chih tawn. 
MAT.23.22	Van chalh in bia â kammi nih Pathian Bawi ṭhutdan i a ṭhumi chalh in bia â kam tawn. 
MAT.23.23	Nannih nawlbiacawnpiaktu le Farasih depde hna, ngaihchia nan va si dah! Zeitintiah puṭinan, hamhhuai le aithing tiangin cheuhra cheukhat nan pêk, a biapi deuhmi nawlbia dinnâk, zângfahnâk le zumhnâk te hna nan thlah dorh fawn ṭung. Hi hna hi pei nan tuah deuh awk a si cu, a dang zong kha thlahdorh hlei lo in. 
MAT.23.24	Nannih hruaitu mitcaw, hmaisem a zeng i kalauk a dolhtu hna. 
MAT.23.25	Nannih nawlbiacawnpiaktu le Farasih depde hna, ngaihchia nan va si dah! Zeitintiah kheng le hrai a leng lei nan ṭawl i a chung lei tu cu ziarngeihnâk le nun thladorh nâkin a khat. 
MAT.23.26	Nang Farasih mitcaw, hrai le kheng chunglei kha ṭawl hmasa, cuticun a lenglei zong a thiang lai. 
MAT.23.27	Nannih nawlbiacawnpiaktu le Farasih depde hna, ngaihchia nan va si dah! Zeitintiah ṭamhmi thlân, lenglei dawh ngai, asinain a chungah mithi ruh le a thurmi bantuk khi nan si. 
MAT.23.28	Nannih zong lenglei mi hmuh nâkah mifel ngai nan lo, nan chung lei cu depdetnâk le nawlbuar nâkin a khat fawn. 
MAT.23.29	Nannih nawlbiacawnpiaktu le Farasih depde hna, ngaihchia nan va si dah! Zeicatiah Profet thlân nan ṭamh i miding hna thlân nan ṭamh, 
MAT.23.30	kan pu le chanah rak um u sih law, Profet an thah nâkah kan i tel hnga lo, nan ti tawn. 
MAT.23.31	Profet hna thattu tefa nan si zia nan langhter chin chin. 
MAT.23.32	An hringsor tuhna sual tahnâk hrai cu khahter law law u. 
MAT.23.33	Rul hna, rul fale hna, hremhmun hremnâk cu zeitindah nan luat khawh lai. 
MAT.23.34	Cucaah nan sinah, profet hna le, mifim hna le, nawlbiacawnpiaktu kha ka rak thlah hna lai, cheukhat nan rak thah hna lai i vailamah nan tah hna lai, cheukhat sinagog ah nan velh hna lai, khua kipah nan rak serhsat ṭhân hna ko lai. 
MAT.23.35	Abel midingpa thisen thawkin ṭempal le biakṭheng karlak i Barakiah fapa zekariah nan thahmi thisen tiang khan, miding nan thahmi thisen vialte kha nanmah cungah a tla te lai. 
MAT.23.36	Biataktein kan chimh hna, cu thil vialte hna cu atu chanmi hna cungah a phân te lai. 
MAT.23.37	Maw Jerusalem, Jerusalem! Profet hna thattu, na sin i thlahmi lungin a rak cheptu, Arpi nih a thla tangah a fale a huh bantukin, voi zeizatdah na fale huhphenh ka timh hna, asinain na duh fawn lo. 
MAT.23.38	Zohhmanh na inn cu a lawngin kaltâk a si te lai. 
MAT.23.39	Bawipa min i a rami cu thangṭhat si ko seh, nati hlan pauh atu thawkin naka hmu ti lai lo,” tiah a ti hna.
MAT.24.1	Cuhnuah Jesuh cu a chuak i ṭempal a chuahtak lai ah, ṭempal sakmi zohter dingah a lamkaltu kha an ra. 
MAT.24.2	Jesuh nih, “Hi vialte hi nan hmu ko lo maw? Biataktein kan chimh hna, chimh lomi lungrual pakhat hmanh a um lai lo,” tiah a ti hna. 
MAT.24.3	Cuticun Oliv Tlang cung i a ṭhut lioah anmah lawngin lamkaltu kha a sinah an ra i, “Cucu zeitikahdah a si te lai? Na rat `hannâk le cân donghnâk ding hmelchunhnâk kha kan chim tuah,” tiah an ti. 
MAT.24.4	Jesuh nih, “Ahohmanh nih an in hlen nâkhnga lo, i ral ring u. 
MAT.24.5	Zeitintiah mi tampi ka min chalh in a ra lai i mi tampi an hlen hna lai. 
MAT.24.6	Cun raltuknâk le raldohnâk thawngpâng nan theih lai. Rak lau hlah u. Hi thil hna hi an si hrimhrim awk a si. Asinain donghnâk cu a si rih lai lo. 
MAT.24.7	Zeitintiah phunkhat le phunkhat an i doh lai. ram le ram an i doh lai. Hmun kipah mangṭâm a tlung lai, rai an tlung lai i kakip ah li ai hnin lai. 
MAT.24.8	Cu thil vialte cu nau hrinlai nganfah hramthawknâk a si. 
MAT.24.9	Cucân ah cun harnâk tuarter dingin an in tlaih hna lai i an in thah hna lai; ka min ruangah miphun vialte nih an in huat hna lai. 
MAT.24.10	Cu cân ah cun mi tampi an tlu lai, an i ripawt lai i an i hua lai. 
MAT.24.11	Profet deu tampi an chuak lai i mitampi an hlen hna lai. 
MAT.24.12	Sualnâk a karh tuk lai i dawtnâk a dai lai. 
MAT.24.13	Asinain a donghtiang a hmunmi nih khamhnâk a hmuh lai. 
MAT.24.14	Hi vanbawi pennâk Thawngṭha hi miphun vialte theihter awkah vawlei dih lakah chim a si lai, cuticun donghnâk kha a phân lai. 
MAT.24.15	“Profet Daniel nih a rak chimmi, ‘Ṭhiotu fihnung’ hmun thiang i a dir nan hmuh tikah a reltu hna nih a sullam hngal ko hna seh. 
MAT.24.16	Judia ram i a ummi hna tlangah tli hna seh. 
MAT.24.17	Inn cung i a ummi nih thil lak awkah inn chungah ṭum hlah seh; 
MAT.24.18	Lo i a ummi nih thil lak awkah inn ah tlung hlah seh. 
MAT.24.19	Cu cân ah fa pawimi le nau pawmmi caah a har khun lai. 
MAT.24.20	Cun nan zamnâk ni cu khuasik cân le Sabbath ni a sin nâkhnga lo thlacam u; 
MAT.24.21	Zeitintiah harnâk nganpi a tlung lai. Cubantuk harnâk cu vawlei semkâ in atu tiang a um bal lo i hmailei zong ah a um ti lai lo. 
MAT.24.22	Cu ni hna cu tawiter sihlahsehlaw ahohmanh khamh an si kho lai lo; asinain thimmi hna ruangah cu ni cu tawiter a si lai. 
MAT.24.23	Cucân ahcun nan sinah, “Hi kaah Krih a um, khika ah a um an ti tikah, zumhna hlah u, 
MAT.24.24	Zeitintiah krih deu le profet deu an chuak lai i a nganmi hmelchunhnâk le khuaruahharnâk tuah in an in hlen hna lai. Si kho sehlaw thimmi hmanh an hlen khawh hna lai. 
MAT.24.25	Ngaihmanh u, kan chimh chung cang hna hih. 
MAT.24.26	Cucaah nan sinah, zohhmanh u, ram kingah a um, an ti tikah vakal hlah u. Innkhân chungah a um an ti zongah, va zum hlah u. 
MAT.24.27	Zeitintiah Nimtlau â lek i vanhram deng tiangin a ceuh bantukin Mi Fapa a rat niah cun a si te lai. 
MAT.24.28	Zeitintiah saruak umnâk pauh ah langta zong an i pum tawn. 
MAT.24.29	Cubantuk harnâk cân a dih le cângkâ, ni a mui lai i thlapa nih a ceunâk a chuah ti lai lo. Van in arfi kha an tla lai i van ṭhawnnâk cu ai hnin lai. 
MAT.24.30	Cucân ah Mi Fapa hmelchunhnâk cu vanah a lang lai i vawlei miphun vialte cu ngaihchia in an hrûm an ai lai. Mi Fapa hi thiltikhawhnâk le a lianngami sunparnâk he vanah khuadawm lak i a rat kha an hmuh lai. 
MAT.24.31	A vanmi kha a liannammi muko thawng he a thlah hna lai i vawlei killi in vanhram deng khat te leiin khatte lei tiang thimmi kha an pumh hna lai. 
MAT.24.32	Theipi kungah tahchunhnâk cawng u. Azim a no i a hnah a cawrh tikah vaupi a chuak lai, tiah nan hngalh. 
MAT.24.33	Nannih zong nih cu thil vialte nan hmuh tikah, Amah cu a nai cang i inkâ hramah a um cang tiah hngal u. 
MAT.24.34	Biataktein kan chimh hna, cu thil cu a tlin dih lo ahcun atu chanmi hi an lo lai lo. 
MAT.24.35	Lei le van an rawk lai, ka bia cu zeitilei hmanh in a rawk lai lo. 
MAT.24.36	Asinain cu ni le suimilam cân cu, ahohmanh nih an hngal lo. Pa dah ti lo cun, van i vancungmi hmanh nih an hngal lo. 
MAT.24.37	Noah chan bantuk khan Mi Fapa arat cân ah a si te lai. 
MAT.24.38	Zeitintiah tilian a tlun i Noah tilawng chung i a luh ni tiangkhan, an ei, an ding, nupi pasal an i ngei, 
MAT.24.39	tilian nih alâk dih hna hlan lo zeihmanh an hngal lo. Mi Fapa arat ni zongah cubantuk cu a si te lai. 
MAT.24.40	Cu cân ahcun loah mi pahnih an um lai, mi pakhat lâk a si lai i pakhat nganh ta a si lai. 
MAT.24.41	Sumsu mi nu pahnih an um lai, pakhat lâk a si lai i pakhat nganh ta a si lai. 
MAT.24.42	Cucaah i ralring u, zei ni ahdah nan Bawipa a rat lai, nan hngal lo. 
MAT.24.43	Asinain hihi hngal u, mifir a rat lai kha in ngeitu nih rak hngal sehlaw, a ven lai i a in a bauh lai lo. 
MAT.24.44	Cucaah nannih zong ralring tein um u, zeitintiah nan i ralring lo cân ah nan Bawipa a ra sual lai. 
MAT.24.45	Zumh awk a tlâkmi le a fimmi sinum, a pu nih an chungkhar uktu le zohkhenhtu le rawl petu ah a hman hngami cu mizeidah a si lai? 
MAT.24.46	Apu a rat cân i cubantuk i a rak ummi sinum kha a si hrim hrim lai. 
MAT.24.47	Biataktein kan chimh hna, a ngeihmi vialte zohkhentu ah a canter lai. 
MAT.24.48	Asinain a sualmi sinum nih a lung chungin, kapu cu tuanah ara lai lo tiah ruah in, 
MAT.24.49	sin um dang kha rak vel sehlaw, a ding eimi hna sinah rak eiding ve sehlaw, 
MAT.24.50	â ralrin lo cân le â ruahchan lo cânah a pu kha a rak phân lai i 
MAT.24.51	tan hnih ah chuah in midepde hna covo kha a coter ve lai, caka ah cun ṭah le hacang rialnâk a um lai.
MAT.25.1	Cuticun vanbawi pennâk cu ngaknu thiang pahra, mo ngeitu don awkah a chuakmi hna he tahchunh a si lai. 
MAT.25.2	Anmah lakah panga an fim i panga an hrut. 
MAT.25.3	A hrutmi nih meiin an i put lioah zinân an i put lo, 
MAT.25.4	asinain a fimmi nih cun meiin le zinân a thawl in an i ken. 
MAT.25.5	Mo ngeitu cu a rauh caah an dihlakin an ngu i an i hngilh. 
MAT.25.6	Cun zan `imah, Mongeitu a ra cang, don awkah rak chuah cang u, tiah au thawng a um. 
MAT.25.7	Cuticun ngaknu thiang hna cu an tho i an meiin an van. 
MAT.25.8	A hrutmi hna nih a fimmi hna sinah, nan zinân kha kan pe ve u, zeitintiah kan meiin a mit cang lai hi, tiah an ti. 
MAT.25.9	Asinain a fimmi hna nih, kan ca le nan caah a za lai lo, a zuartu sinah va kal ulaw, va caw u, tiah an leh hna. 
MAT.25.10	Cun caw ding i an kal lioah, Mongeitu cu a rak phân, â tim cangmi hna he rawl danghnâk hmunah an lut i innkâ an khar. 
MAT.25.11	Cuhnuah ngaknu thiang a dang zong an rak phân ve, kapu, kapu, rak kan on piak ve ko, tiah an ti. 
MAT.25.12	Asinain anih nih, “Biataktein kan chimh hna, kan hngal hna lo,” tiah a leh hna. 
MAT.25.13	Cucaah, Mi Fapa ratnâk a ni le a suimilam cân nan hngalh lo caah, ralring tein um u, tiah a ti hna. 
MAT.25.14	Zeitintiah vanbawi pennâk cu, ram hla piah khual tlawn â tim i sin um hna sinah a chawva a chiah tami bantuk a si. 
MAT.25.15	Sinum pakhat sinah talen nga a pêk, sinum pa khat sinah talen hnih a pêk i a dang pakhat sinah talen khat, an ti khawh tawk cio in a pêk hna i khual cu a tlawng. 
MAT.25.16	Cuhnuah talen nga pêkmi nih a karhter i a dang talen nga a hmuh. 
MAT.25.17	Cubantuk in talen hnih a pêkmi zong nih a dang talen hnih a hmuh ve. 
MAT.25.18	Asinain talen khat pêkmi nih a kal i vawlei a cawh i a bawipa phaisa kha a thuh. 
MAT.25.19	A rauh hnu ah sinum hna anpu cu a rak phân i an chawva kong kha a ruahpi hna. 
MAT.25.20	Talen nga a pêkmi cu a dang talen nga a hmuhmi he a ra i kapu talen nga naka pekmi kha a dang ka hmuh, tiah a ti. 
MAT.25.21	Apu nih, zumhawktlâk le sinum ṭha na si, na ti ṭha ngaingai, tlawmte cung i zumh awk na tlâk caah tampi cungah kan umter lai, napu lawmhnâk chungah lut tuah, tiah a ti. 
MAT.25.22	Cun talen hnih pêkmi zong a ra i kapu talen hnih naka pêkmi kha a dang talen hnih ka hmuh chap ê, tiah a ti. 
MAT.25.23	Apu nih a sinah, zumh awktlâk sinum ṭha na si, tlawm te cung i zumhtlâk na si caah tampi cungah kan umter lai, napu lawmhnâk chungah lut tuah, tiah a ti. 
MAT.25.24	Cun talen khat pêkmi zong cu a ra ve i ‘Kapu, mi khepkha na si kha ka hngalh, na tuh lomi zong na zûn i na vorh lo nâkah na ah tawn. 
MAT.25.25	Cucaah kan ṭih i na talen kha vulei ah ka thuh, zohhmanh nata kha amah ning tein na hmuh ṭhân ko hih, tiah a ti. 
MAT.25.26	Apu nih, sinum sual le thathu pa, ka tuh lonâkah ka zûn i ka vorh lonâkah ka ah ti kha na hngal maw? 
MAT.25.27	Cutiasiah ka phaisa kha Bân ah na rak chiah ko lo, ka rak kir ah a karh he ka hmu hnga lo maw? 
MAT.25.28	Cucaah talen khat kha lakpiak ulaw talen hra a ngeitu kha chap u. 
MAT.25.29	Zeitintiah a ngeimi pauh ngeih chin chin awkah an chap chih lai i a ngei lomi pauh a ngeihchun hmanh an lâk piak lai. 
MAT.25.30	Cun kha sinum santlai lo kha khualeng mui lakah hlawnh u. Cuka ah ṭah le hacang rialnâk a um lai, tiah a ti. 
MAT.25.31	Mi Fapa hi a sunparnâk in â thawmh i vanmi thiang vialte hna he arat tikah a sunparnâk ṭhutdanh ah a ṭhu lai. 
MAT.25.32	A hmaiah miphun vialte an i pum lai i tuukhal nih meheh lakah a tuu hna a ṭhen tawn bangin, a ṭhen hna lai. 
MAT.25.33	Tuu kha orh leiah a chiah hna lai i meheh kha keh leiah a chiah hna lai. 
MAT.25.34	“Cuticun Siangpahrang nih a orh leimi hna sinah, ‘Ka Pa, thluachuahmi hna, ra u law, vawlei ser lio i nan ca i timhmi pennâk cu co u: 
MAT.25.35	Zeitintiah ka rawl a ṭamah eiawk nan ka pêk, ka ti a hâl tikah dinawk nan ka pêk, khual ka si ah nan inn ah nan ka tlunter, 
MAT.25.36	taklawng ka um ah puan nan ka aihter, ka zawt tikah, nan ka zohkhenh i thong ka tlâkah nan ka veh,’ tiah a ti lai. 
MAT.25.37	Miding hna nih, ‘Bawipa, zeitikahdah rawlṭam in kan in hmuh i rawl kan in pêk? Tihâl in na um lio ah ti kan in pêk? 
MAT.25.38	Zeitikahdah khual i kan in hmuh i kan inah kan in tlunter? Tak lawngin na um lio ah puan kan in aihter? 
MAT.25.39	Zeitikahdah, dam loin siseh, thong tla in siseh na um lioah kan in zohkhenh i kan in len? tiah an leh lai. 
MAT.25.40	Siangpahrang nih, ‘Biataktein kan chimh hna, hi ka unau hna lak i a hmebik cungah nan tuahmi hi keimah cungah a tuahmi nan si, tiah a leh hna lai. 
MAT.25.41	Cutikah, a kehlei mi hna sin zongah, ‘Chiatserh mi hna, zungzal mei, khuachia le a zultu hna ca i timhlamh miah ka kaltâk ko u; 
MAT.25.42	Ka rawl a ṭamah ei awk nan ka pe lo; ka ti a halah din awk nan ka pe lo; 
MAT.25.43	khual ka si lioah nan inn ah nan ka tlunter lo, taklawng ka si lioah puan nan ka aih lo, ka zawt le thong ka tlâkah nan ka conghrâm lo,’ a ti hna lai. 
MAT.25.44	Annih nih, ‘Bawipa zeitikahdah, rawlṭam in siseh, tihal in siseh, khual in siseh, taklawng in siseh, dam lo in siseh, thong tla in siseh kan in hmuh i narian ṭuanlo in kan um bal?’ tiah an ti lai. 
MAT.25.45	Anih nih, ‘Biataktein kan chimh hna, hi mi hna lak i a hme bik cungah nan tuah lomi hi, ka cungah a tuah lomi bantuk nan si,’ tiah a leh hna lai. 
MAT.25.46	Cu hna cu zungzal hrem nâkah an kal lai i miding hna cu zungzal nunnâk ah an kal lai,” tiah a ti hna.
MAT.26.1	Cubangin cu bia vialte a chimh hna hnu ah, Jesuh nih a lamkaltu hna sinah, 
MAT.26.2	“Nihnih hnu ah Lanhtâk Thô a um lai tiah nan theih, Mi Fapa hi khenhchih dingah an tlaih lai” tiah a ti. 
MAT.26.3	Cuticun tlângbawi Ngan bik Kaiafas timi innah tlângbawi upa hna le nawlbiacawnpiaktu hna le zatlang upa kha an i pum; 
MAT.26.4	Jesuh cu hlenthawinâk hmangin tlaih i thahnâk ding khua an khâng. 
MAT.26.5	Asinain thô lio ah cun sihlah seh, zeicatiah zatlâng sinah buainâk a chuak sual lai, tiah an ti. 
MAT.26.6	Cun Jesuh cu Betheni khua i thinghmui Simon inn i a um lio ah, 
MAT.26.7	minu pakhat lungrang thawlin a man a fak ngaimi zihmui i put in a sinah a ra, rawl an ei lio ah a lu ah a toih. 
MAT.26.8	Asinain lamkaltu nih an hmuh tikah an thin a hung i, “Zeiruangahdah hibantukin a sawksâm hnga. 
MAT.26.9	Zeitintiah hi zihmui hi man tampi ah zuar i misifak hna pek khawh a si, tiah an ti. 
MAT.26.10	Jesuh nih cucu a theih tikah, “Minu hi zeicadah hna nan hnawh? Ka cungah thilṭha ngai a tuahmi a si. 
MAT.26.11	Zeitintiah mi sifak cu nan sinah an um peng ko lai, Kei tu cu nan sinah sau ka um ti lai lo. 
MAT.26.12	Zeitintiah hi zihmui aka tawihmi hi phum awkah a ka timhlamhnâk a si. 
MAT.26.13	Biataktein kan chimh hna, vawlei khuazakip i Thawngṭha an chimnâk pauh ah hi minu tuahmi hi amah philhlonâk caah an chim ve lai,” tiah a ti hna. 
MAT.26.14	Cuhnuah hleihnih hna lak i pakhat Judah Iskariot an timi cu tlângbawi upa hna sinah a kal i 
MAT.26.15	“Amah cu in tlaihter hna ning law, zeidah nan ka pêk lai,” tiah a va ti hna. Cuticun phaisa sawmthum pêk an timh. 
MAT.26.16	Cucân thawk in tlaihternâk cân rem lawng a ngiat cang. 
MAT.26.17	Thilnu cawhlo changreu einâk Thô ni hmaisa bikah Lamkaltu kha Jesuh sinah an ra i “Lanhtâk Thô rawl einâk dingah khuazeiahdah timh piak na duh,” tiah an ti. 
MAT.26.18	Anih nih, “Khuapi ah mi pakhat sinah kal ulaw, Cawnpiaktu nih, ka cân a nai cang; ka Lamkaltu hna he, Lanhtâk Thô na inn ah kan tuah lai, a ti, tiah nan va ti lai,” tiah a ti hna. 
MAT.26.19	Jesuh nih tuah awkah a chimh hna bantuk tein lamkaltu hna nih an tuah i Lanhtâk Thô rawl cu an timh lamh. 
MAT.26.20	Zanlei a si tikah, hleihnih hna he rawl cu an dûm; 
MAT.26.21	Rawl an ei lioah, Biataktein kan chimh hna, nanlak i mi pakhat nih a ka rawi lai,” tiah a ti. 
MAT.26.22	Cuticun an ngaih a chia i a sinah, pumpâk cio in, “Bawipa, keimah maw ka si,” tiah an ti cio. 
MAT.26.23	Anih nih, “Ka kheng ai hrawmmi pa nih a ka rawi lai,” tiah a leh hna. 
MAT.26.24	Mi Fapa hi a kong an rak ṭial bantuk te khan a kal lai. Asinain Mi Fapa a rawitu cungah chiat tlung ko seh! cu minung cu chuak loin rak um sehlaw a caah a ṭha deuh lai,” tiah a ti. 
MAT.26.25	Cuticun a rawitu ding Judas nih a leh i, “Rabbi, keimah maw ka si? tiah a ti. Anih nih a sinah, “Na chim cang cu ta,” tiah a ti. 
MAT.26.26	Rawl an ei lioah Jesuh nih changreu a lâk i thluachuah a pêk, a cheu i lamkaltu hna sinah a pêk, “La u law, ei tuah u; hihi ka pum a si,” tiah a ti. 
MAT.26.27	Hrai zong kha a lâk i lawmhnâk bia chimin an sinah a pêk i “Nan dih lakin ding tuah u. 
MAT.26.28	Zeitintiah hihi ka thisen i biakam thar, mi tampi sual ngaihthiamnâk ca i a chuak hngami cu a si. 
MAT.26.29	Asinain kan chimh hna, “Ka Pa pennâk ah nanmah he a thar in ka din cân a phanh hlan lo, atu riin misur hang hi ka ding ti lai lo,” tiah a ti. 
MAT.26.30	Cun hla an sak dih in an chuak i Olive tlângah an kal. 
MAT.26.31	Cuticun Jesuh nih, “Tuzan ah hin nan dih lakin keimah ruangah nan tlu dih lai, hitihin ṭial a rak si cang. ‘Tukhal cu ka velh lai i Tuu run kha an i ṭhek dih lai’ tiah a ti hna. 
MAT.26.32	Asinain thawhter ka si hnu ah Galili ramah nan hmaiah ka kal lai,” tiah a ti. 
MAT.26.33	Peter nih, “An dih lakin nangmah ruangah tlu hmanh hna sehlaw, kei cu kan tluktâk bal lai lo,” tiah a leh. 
MAT.26.34	Jesuh nih, “Biataktein kan chimh, tuzanah ar a khuan hlanah voithum naka hlawt lai,” tiah a ti. 
MAT.26.35	Peter nih, “Na thih nâkah thiding ka si hmanhah kan hlawt hrimhrim lai lo,” tiah a ti. Lamkaltu vialte zong nih cubantukin an ti cio. 
MAT.26.36	Cun Jesuh cu annih hna he hmun pakhat Gethsemani an timi kha an phân, A Lamkaltu hna sinah, “Khika i thla ka cam chung hi ka ah hin rak ṭhu u,” tiah a ti. 
MAT.26.37	Peter le Zebedi fapa pahnih hna kha â kalpi hna i a ngaih a chia i a awlok a chong ngaingai. 
MAT.26.38	Cuticun an sinah, “Ka ngaih a chia tuk hringhran i thihpi tlâk a si. Hika ah hin um ulaw, ka ven pi u” tiah a ti hna. 
MAT.26.39	Hmailei ah tlawmpal a kal i a bawk, “Maw Ka Pa, a si khawh ahcun, hi hrai nih ka lanhtâk ko seh. Asinain keimah thu si loin, nangmah thu si seh, tiah thla a cam. 
MAT.26.40	Cuhnuah a Lamkaltu sinah a ra, annih cu an rak i hngilh i Peter sinah, “Ai ze,’ suimilam pakhat hmanh naka veng kho lo maw? 
MAT.26.41	Tukforhnâk i nan luh nâkhnga lo, ralring tein thlacam tuah u. Thlarau nih cun a tlinh ko, titsa bel nih a zo lo, tiah a ti. 
MAT.26.42	A voihnihnâk ah a va kal ṭhân i “Maw ka Pa, hi hrai hi din loin aka lanhtâk khawh lo ding a si ahcun, nangmah thu si ko seh,” tiah a ti. 
MAT.26.43	A rak kir ṭhân tikah annih cu an rak i hngaih ṭhân. An mit a ku tuk hring hran. 
MAT.26.44	A kaltâk ṭhân hna i a chim ciami chim ṭhânin a vawi thumnâk thla a cam ṭhân. 
MAT.26.45	Lamkaltu sin a rak kirṭhân tikah an sinah, “Atu tiangin nan it i nan i din ko rih mu? Ngaihmanh u a cân a nai cang. Mi Fapa hi misual hna kutah phâkter a si cang lai. 
MAT.26.46	Tho ulaw kal u sih. Zohhmanh u, a ka rawitu cu a nai tuk cang” tiah a ti hna. 
MAT.26.47	Cuti i a chim lioah, zohhmanh, Judas, hleihnih hna lak i mi pakhat kha tlângbawi upa hna le zatlâng upa hna sinah a rami mibu hna he, vainam le tanbo he an rak phân. 
MAT.26.48	A rawitu nih, “Ka hnamhmi pauh kha Amah a si lai i nan tlaih lai,” tiah hmelchunhnâk a rak pek cang hna. 
MAT.26.49	Jesuh cu ava panh cawlh i, “Daihnâk, Rabbi!” tiin a hnamh. 
MAT.26.50	Jesuh nih a sinah, “Ka kawi, zeiruangahdah na rat?” tiah a ti. Cuticun an ra i Jesuh kha an tlaih i an kalpi. 
MAT.26.51	Hmakhatteah, Jesuh sin i a ummi pakhat nih a kutin vainam â phoi i tlângbawi Nganbik sinum pa kha a hna pet lakin a tuk. 
MAT.26.52	Asinain Jesuh nih, “Na vainam kha a kawngah sawh ṭhân, zeitintiah vainam a hmangmi vialte cu vainam in a thi te lai. 
MAT.26.53	Asiloah atu zongah hin vanmibu tampi bu hleihhnih nâk tam run thlah cawlh dingin ka Pa sinah a hal kho lo tiah maw, na ruah? 
MAT.26.54	Hei hal ning law, zeitindah Cathiang nih hibantuk thil a tlungte lai a timi cu a tlin khawh kun lai? tiah a ti. 
MAT.26.55	Cu lio ah Jesuh nih mizapi sinah, vainam le tanbo i put in damiah tlaiding bangin nan rak pok maw? Nichiarte ṭempal ah ka cawnpiak hna i nanka tlai fawn lo. 
MAT.26.56	Asinain Profet hna chimmi kha a tlin khawh nâkhnga hi thil vialte a rak umnâk hi a si,” tiah a ti. Cu lio hrimhrim ah lamkaltu vialte nih Amah lawng umter in an zâm tâk dih. 
MAT.26.57	A tlaitu hna nih Jesuh cu nawlbia cawnpiaktu hna le zatlang upa hna an i pumhnâk hmun, Tlângbawi Nganbik Kaiafas inn ah an kalpi. 
MAT.26.58	Peter zong nih lamhlat nawn in a zulh ve i tlângbawi nganbik tualrawn a phân ve. A va lut ve i a donghtiang thil umtuning hngalh awkah sinum hna sinah a um. 
MAT.26.59	Tlângbawi ngan hna le, upa hna le biaceihtu vialte hna nih an thah khawh nâkhnga lih in sualphawtnâk an kawl, 
MAT.26.60	asinain an hmu lo. Lihchimmi tehte tampi an hung chuak nain an hmu kho hlei lo. A hnu ah lih tehte pahnih an rak chuak i 
MAT.26.61	“Hipa nih hin Pathian ṭempal hi `hetin nithum chungah ka sak khawh lai,” a ti, tiah an ti. 
MAT.26.62	Tlângbawi nganbik cu a rak dir i “Kâ khat hmanh in na let hna lo maw” Hi hna nih sual a nin puhmi hi zeidah a si? tiah a ti. 
MAT.26.63	Asinain Jesuh cu dai tein a um. Tlângbawi ngan bik nih, “Pathian nung chalh in nawl kan pek, Krih, Pathian Fapa cu na si maw, kan chim tuah? tiah a ti. 
MAT.26.64	Jesuh nih, “Na chimning kha a si ko. Asinain kan chimh, tu hnu ah Mi Fapa hi Thiltikho orhlei kam i a ṭhut le, van in khuadawm lak i a rat kha na hmuh lai,” tiah a ti. 
MAT.26.65	Tlângbawi nganbik nih a hnipuan kha a thleh i “(Pathian) a cawhdeh cang! Tehte dang kan herh ti hnga maw? Zohhmanh u, (Pathian) cawhdehnâk bia nan theih cang kha! 
MAT.26.66	Zeitindah nan ruah? tiah a ti. Annih nih, “Thih awkah â tlâk,” tiah an leh. 
MAT.26.67	A hmaiah cil an châk i an tuk, cheukhat nih bengh pahin, 
MAT.26.68	“Nang, Krih nih kan chim ngat,’ Ahonihdah an bengh? tiah an ti. 
MAT.26.69	Cu cân ah Peter cu kulhmi tualrawn chungah a ṭhu. Sinum ngaknu pakhat hi a pawngah a ra i “Nangzong hi Jesuh sin um Galili mi na si,” tiah a ti. 
MAT.26.70	Asinain an dihlak hmaiah, “Na chimmi cu ka hngal hrimhrim lo, tiah a hlawt. 
MAT.26.71	Cun in kulhnâk hau i a chuah lioah, ngaknu dang nih a rak hmuh i a pawngkam i a ummi hna sinah, hipa zong hi Nazareth Jesuh pawng i a um tawnmi a si,” tiah a ti. 
MAT.26.72	Asinain chiatserh in, “Cu mipa cu ka hngal lo ê,” tiah a hlawt ṭhân. 
MAT.26.73	Cân tlawmpal hnu ah a pawng i a dirmi hna nih, Peter sinah, “Nangzong an lak i â telmi na si ve ko; na aw cawiin hngalh khawh a si,” tiah an ti. 
MAT.26.74	Cuticun chiat i serh in, “Cu minung cu ka hngal hrimhrim lo,” tiah a ti i ar a khuang cawlh. 
MAT.26.75	Peter nih, “Ar khuan hlanah, voithum naka hlawt lai,” tiah Jesuh nih a rak chimmi kha a hun hngalh tikah, lêngah a chuak i a ṭap thluah mah.
MAT.27.1	Zingkâ te ah, tlângbawi upa hna le zatlâng upa hna kha Jesuh thahnâk ding khua khângin an i tong. 
MAT.27.2	Amah cu an ṭem hnuah an kalpi i Mangki bawi Pailat sinah an pêk. 
MAT.27.3	Amah rawitu Judas nih Jesuh thiamlo an coter ti a hngalh tikah â ngaihchih i phaisa sawmthum kha tlângbawi le upa hna sinah a ratpi, 
MAT.27.4	“Sualnâk a ngei lomi thisen ka rak rawi kha ka sual,” tiah a ti. Annih nih, “Cucu kan zeidah poi, nangmah nawl pei a si ko cu,” tiah an rak ti. 
MAT.27.5	Ngun tangka cu ṭempal chungah a va hlawnh, a kal i ai awk. 
MAT.27.6	Tlângbawi hna nih ngun tangka cu an lâk i, “Hihi tangka chiah nâkah chiah a ṭha lai lo, zeicatiah thisen man a si,” tiah an ti. 
MAT.27.7	An i caih`i hnu ah, khual phumnâk dingah ûmsertu hna hmun kha an cawk. 
MAT.27.8	Cucaah dah kaw, cu hmun cu atu tiangin, ‘Thisen hmun’ tiah an kawhnâk a si cu. 
MAT.27.9	Cuticun Profet Jeremiah nih a rak chim chungmi kha a hung tling. 
MAT.27.10	Hi ti hin a rak chim. ‘Ngun tangka sawmthum an lâk i a manah an ruah, Israel fale mi zei maw nih a man caah an ruahmi kha, an lâk i ûmsertu lo cawk nâkah an hman. Cucu Bawipa nawlpêk ning a si.” 
MAT.27.11	Cuticun Jesuh cu Mangki bawi hmaiah a dir i Mangki bawi nih, “Judah Siangpahrang na si maw? tiah a hal. Jesuh nih, “Na chimning te cun a si ko,” tiah a ti. 
MAT.27.12	Tlângbawi hna le upa hna nih lih in a sual an kawl lio ah kâ khat hmanh in a let hna lo. 
MAT.27.13	Cuhnuah Pailat nih, “Na sual an kawlnâk vialte hi na thei lo maw? tiah a ti. 
MAT.27.14	Asinain kâ khat hmanh a let lo, Mangki pa cu a khuaruah a har ngai ngai. 
MAT.27.15	Mangki bawi nih Thô ni ah thongtla pakhat mizapi nih an duhmi kha a chuahpiak tawn hna. 
MAT.27.16	Culio ah a min a thang ngaimi thongtla, Barabbas timi an ngei. 
MAT.27.17	Cucaah an rak i pumh tikah Pailat nih an sinah, “Ahodah in chuahpiak hna ning law nan duh? Barabbas maw, Jesuh, Krih an timi dah? tiah a ti. 
MAT.27.18	Zeitintiah hnahchuah ruangah an tlaihmi a si kha a hngalh. 
MAT.27.19	Biaceihnâk ṭhutdanh i a ṭhut lioah a nupi nih, “Kha miding pa kha zeiti hmanh in rak ti hlah, nihin ah Amah ruangah ka mangin thil tampi ka tuar,” tiah bia a cah. 
MAT.27.20	Asinain tlângbawi hna le upa hna nih Barabbas chuahter i Jesuh hloh dingin mipi an rak lêm khawh cang. 
MAT.27.21	Mangki bawi nih a hei chawnh ṭhân hna i, “Annih pahnih lakah hin aho deuh dah chuahpiak nan duh?” tiah a ti. Annih nih, “Barabbas” tiah an ti. 
MAT.27.22	Pailat nih an sinah, “Jesuh, Krih an timi hi zeitindah ka tuah kun lai?” tiah a ti. An dih lakin, “Khenhchih ko” tiah an ti. 
MAT.27.23	Mangki pa nih, “Zeiruangah, zei sualnâkdah a tuah?” tiah a ti. Annih nih, “Khenhchih ko” tiah an au. 
MAT.27.24	Pailat nih, zeitihmanhin dan khawh a si ti lo ti kha a hmuh i a buai chin chin lai ti kha a hmuh tikah, ti â lak i mizapi hmaiah a kut â ṭawl. “Hi miding thisen ah hin ka thiang. Nanmah thu si seh,” tiah a ti. 
MAT.27.25	Mi vialte nih, “A thisen mawh cu kanmah le kan fa le cungah tla ko seh,” tiah an leh. 
MAT.27.26	Cuticun Barabbas cu a chuahpiak hna i Jesuh cu a velh hnuah, khenhchih awkah a pêk hna. 
MAT.27.27	Cuhnuah mangki bawi ralkap hna nih Jesuh cu mangki bawi innpi chungah an kampani dih lakin an dûm. 
MAT.27.28	A puan an phoih piak i angki sen an aihter. 
MAT.27.29	Hling luchin an tuah i alu ah an chinh. A orhlei kutah thluang kung an putter. A hmaiah an khuk an i bil i Judah siangpahrang, sau piin nung seh, tiah nichuak saih nâkah an hman. 
MAT.27.30	Amah cu cil an châk i hluang fungin an tuk, 
MAT.27.31	An cawhdeh hnu ah, a angki an phoih i Amah angki kha an ngaihter ṭhân i khenhchih dingin an kalpi. 
MAT.27.32	An chuah lio ah, Sairin khua mi Simon kha an hmuh, cupa cu a vailam put piaktu ah an tlaih. 
MAT.27.33	Golgotha an timi hmun kha an phân, cucu Luruh hmun tinâk a si, 
MAT.27.34	Misur hang, thilkhâ he cawhmi din awkah an pêk, asinain a hun tep i a ding duh lo. 
MAT.27.35	Cuhnuah an khenhchih i a hnipuan kha camcawh fung zukin an i phaw. Profet nih, “Ka hnipuan an i phaw i ka angki caah camcawhfung an zuh,” tiah a rak timi a tlin nâkhnga caah a si. 
MAT.27.36	Cuka ah ṭhut buin Amah cu an congh. 
MAT.27.37	Cun Alu cungah sual an phawtnâk ca, “HIHI JESUH, JUDAH MI HNA SIANGPAHRANG A SI” timi an tar. 
MAT.27.38	Amah sinah damiah pahnih a orh leiah pakhat a keh leiah pakhat an khenhchih. 
MAT.27.39	Cuka pawng i â chawk letmi hna nih an lu an thin hnawh i 
MAT.27.40	“Nang, ṭempal ṭhet i nithum chungah a sa ṭhân khotu, i damter ngat! Pathian Fapa na si lo mei, vailamtahnâk cung khan rung ṭum ngat,” tiah an serhsat. 
MAT.27.41	Cubangin tlângbawi hna le nawlbiacawnpiaktu hna le upa hna zong nih diriam ngai in, 
MAT.27.42	midang a damter ko nain, Amah le Amah â damter kho ṭung lo, Israel Siangpahrang a si taktak ahcun, vailam in rung ṭum sehlaw, kan zumh ko hnga. 
MAT.27.43	Pathian a zumh a si lo maw, a duh ahcun atu hrimhrim ah hin run khamhseh. Pathian Fapa ka si, â ti fam cu ta,” tiah an ti. 
MAT.27.44	Damiah an khenhchih mi hna zong nih cubantukin an nihsawh ve. 
MAT.27.45	Chun suimilam hleihnih in zanlei pathum tiang khua a mui dih. 
MAT.27.46	Zanlei pathum hrawngah Jesuh cu aw thang piin, “Eli, Eli, Lama sabakthani” tiah a au. Cucu, “Ka Pathian, Ka Pathian, zeicadah na ka kaltâk?” tinâk a si. 
MAT.27.47	Cuka i a dirmi cheukhat nih cucu an theih tikah, “Elijah a auh a si cu,” tiah an ti. 
MAT.27.48	Hmakhatteah an lak i mi pakhat a va tli i misur thor puanchia ah a ciahmi kha fungparah a ṭem bawh i a dinter. 
MAT.27.49	Midang nih, “Um ko seh, Amah khamh awkah Elijah a ra maw, ra lo, kan zoh hnik lai,” tiah an ti. 
MAT.27.50	Jesuh cu thang ngaiin a au ṭhân i a thlarau a thlah. 
MAT.27.51	Cuticun zohhmanh, ṭempal puangzar kha a cung leiin a tanglei tiang a tlekdih, li â hnin i lungpi kha an kuai, 
MAT.27.52	thlân kha an i ong i mithiang tampi â hngilhmi hna an pum kha thawhter an si. 
MAT.27.53	Cuhna cu, a thawhṭan hnuah thlân in an chuak i khua thiang ah an lut i mi tampi sinah an i lang. 
MAT.27.54	Cuticun ralbawipa le a sin i Ralkap a um vemi hna nih thil umtuning an hmuh tikah an ṭih ngaingai. Hipa hi Pathian Fapa a si hrimhrim ko, tiah an ti. 
MAT.27.55	Cuka ah nu tampi, Galili in Amah rian ṭuan piakin a rak zultu hna nih lamhlat nawn in an cuanh, 
MAT.27.56	cu hna lakah, Mary Magdalin, Jeim le Joses nu, Mary, le Zebedi fapa le annu le an si. 
MAT.27.57	Zanlei a si tikah, Arimathia khua mi, mirum a min Josef Jesuh hnuzul a simi kha a ra. 
MAT.27.58	Cu pa cu Pailat sinah a kal i Jesuh ruak kha a hal. Pailat nih a ruak kha laknâk nawl a pêk. 
MAT.27.59	Josef nih aruak cu a lâk i khiangrâng a thiangmi in a tuam i 
MAT.27.60	amah thlân thar, lung a khermi ah a vui. Thlân inkâ ah lung nganpi in a khar i a kaltâk. 
MAT.27.61	Cuka ah Mary Magdalin le Mary dang kha an um ve, thlân hmai lei ah an ṭhu. 
MAT.27.62	A thaizing ah, cucu zarhte ni a dih zing a si, tlângbawi hna le Farasih hna cu Pailat sinah an i pum i 
MAT.27.63	“Ka pu, kha mihlengtu nih khan a nun lioah, nithum hnuah ka tho ṭhân lai, tiah a chimmi kan theih. 
MAT.27.64	Cucaah thlân cu nithum tiang veng dingin nawl pe tuah, culoahcun a zultu hna zanah ra in Amah kha an fir lai i mizapi sinah, ‘Thihnâkin a tho ṭhân cang’ an ti lai i hlennâk hmadung cu hlennâk hmasanâk khan a zual deuh lai,” tiah an ti. 
MAT.27.65	Pailat nih, “Vengtu ralkap nan ngei a si lo maw? vakal ulaw, a himkhawhnâk ding nan hngalh ning ṭha bikin va venter ngat u,” tiah a ti hna. 
MAT.27.66	Cuticun an kal i thlân cu him tein an ser. Lung kha hmel an chunh i kilvengtu ralkap kha an venter hna.
MAT.28.1	Sabbath ni a liam i zarhkhat chung ni hmasa bik khua a dei dengmang ah khin Mary Magdalin le Mary dang kha thlân zoh dingin an kal. 
MAT.28.2	Ngaihmanh, li fakpi in â hnin i Bawipa vancungmi van in a rung`um, thlân inkâ in lung kha a hrilh i a cungah a ṭhu. 
MAT.28.3	A mui langhning cu nimtlau bantuk a si i a hnipuan cu hawhra bantukin a râng. 
MAT.28.4	Vengtu hna cu an ṭih tukah an ther i mithi bangin an um. 
MAT.28.5	Vancungmi nih nu hna sinah, “Nannih cu ṭih hlah u, Jesuh, an khenhchihmi kha nan kawl, ti kha ka hngalh. 
MAT.28.6	Hika ah a um ti lo, Arak chim cang bantuk te khan a thoṭhân cang. Ra ulaw, Bawipa an vuinâk hmun hi rak zoh hmanh u, tiah a ti hna. 
MAT.28.7	Cun khul rangin kal ulaw, A lamkaltu hna sinah, “Thih nâkin a tho ṭhân cang, Galili ramah nan hmaiah a kal, cuka ah nan hmuh lai,” tiah va chim hna u. Ngaihmanh u, kan chimh cang hna hi” tiah a ti. 
MAT.28.8	Cuticun ṭih le lawmhnâk nganpi he thlân in an kal i lamkaltu hna chimh awkah a tlik in an tli. 
MAT.28.9	Cun a lamkaltu hna chimh awk i an tlun lio ah, zohhmanh, Jesuh nih arak ton hna i “I lawm u” tiah a ti. Annih nih ake i tlaih in an biak. 
MAT.28.10	Jesuh nih, “Ṭih hrimhrim hlah u, kal ulaw, Galili ram i kal dingin ka unau kha va chim hna u, cuka ah cun anka hmuh lai,” tiah a ti. 
MAT.28.11	Cu ti an kal lioah, zohhmanh, vengtu ralkap cheukhat cu khawpi chungah an lut i tlângbawi hna sinah thil umtuning vialte kha an chimh dih hna. 
MAT.28.12	Annih cu upa hna he an i tong i an i ceih hnu ah, ralkap hna sinah phaisa tampi an pêk hna, 
MAT.28.13	“Zan i kan i hngilh lio ah, a zultu an ra i Amah kha an fir, nan ti hna lai. 
MAT.28.14	Cun hi thawng nih Mangki bawi sin a phâktik zongah, alung kan daihter lai, nannih zong him tein nan um ko lai,” tiah an ti. 
MAT.28.15	Cuticun phaisa cu an i lâk i an chim ning tein an tuah, cu bia cu atu tiangin Judahmi hna lakah chim a dai lo. 
MAT.28.16	Lamkaltu hleikhat hna cu Galili ramah, Jesuh nih a rak timhmi tlângah an kal. 
MAT.28.17	Amah an hmuh tikah an biak i cheukhat an lung a hring. 
MAT.28.18	Cun Jesuh cu an sinah rain bia a chimh hna, “Lei le van i nawlngeihnâk vialte ka sinah pêk a si cang. 
MAT.28.19	Cucaah kal ulaw, miphun kip kha ka zultu va siter hna u, Pa le Fapa le ThiangThlarau minah Baptisma pe hna u law, 
MAT.28.20	nawl kan pekmi vialte an zulh nâkhnga cawnpiak hna u; cun zohhmanh u, Kei, a zungzal in, vawlei dongh tiangin nan sinah ka um peng lai,” tiah a ti. Amen.
MRK.1.1	Pathian Fapa, Jesuh Krih thawngṭha hramthawknâk: 
MRK.1.2	Profet hna cauk chungah, “Ngaihmanh, ka lamkal na hmaiah ka thlah, anih nih nahmai ah nalam a timhlamh lai” 
MRK.1.3	Ramcar i aunâk aw nih, “
MRK.1.4	Johan cu ramcar ah Baptisma pe ding le sual ngaihthiamnâk dingah ngaihchihnâk Baptisma kong chim dingah a ra. 
MRK.1.5	Cuticun Judia rammi vialte le Jerusalem khuachung mi kha a sinah an ra i an sualnâk i phuangin Jordan tiva ah Baptisma a rak pêk hna. 
MRK.1.6	Johan cu kalauk hmul in â thuam, saphaw taisawm â sawmh i khaubawk le ram khuaihliti kha a rawl a si. 
MRK.1.7	Anih nih, “Ka hnu ah keimah nâk ngandeuh ara lio, kun i a kedan hri phoihawk hmanh ah kâ tlak lo. 
MRK.1.8	Kei nih ti in Baptisma kan pêk hna, asinain anih nih Thiang Thlarau ah baptisma an pêk hna lai,” tiah a chim tawn. 
MRK.1.9	Cu cân ah Jesuh cu Galili ram i Nazaret khua in a ra i Jordan tiva ah Johan sinah Baptisma a in. 
MRK.1.10	Cun ti chungin a chuah le cângkâ van â ong i Thlarau kha ṭhuro bangin a cung i a rung ṭum kha a hmuh. 
MRK.1.11	Van in aw a rung chuak i, “Nangmah hi ka dawtmi Fapa, na cungah kâ lawm ngai ngai,” tiah a ti. 
MRK.1.12	Hmakhat teah Thlarau nih Amah cu ramcar ah a kalter. 
MRK.1.13	Cun ramcar ah ni sawmli chung satan tukforh in a um. Saram lakah khua asa i vancungmi nih a rian an ṭuanpiak. 
MRK.1.14	Johan thong i an thlak hnuah, Jesuh cu Pathian pennâk thawngṭha chimin, Galili ram a rak phân. 
MRK.1.15	“Cân cu a tling cang, Pathian pennâk zong a nai cang. I ngaihchih u law ṭhawngṭha hi zum u,” tiah a ti. 
MRK.1.16	Cun Galili rili kam i a kal lioah, Simon le a unau Andria sur an vorh lio kha a hmuh hna, zeitintiah nga tlaitu an si. 
MRK.1.17	Jesuh nih, “Ka zul u law minung tlaitu ah kan ser hna lai,” tiah a ti. 
MRK.1.18	Hmakhatteah an sur kha kaltâk in an zulh. 
MRK.1.19	Cu hmun in tlawmpal a kal tikah Zebedi fapa Jeim le a unau Johan kha a hmuh hna, an sur an thlawp i tilawng chungah an um. 
MRK.1.20	Hmakhatteah a kawh hna i anpa Zebedi le hlawhfa an rawihmi hna he tilawng ah kaltak in an zulh. 
MRK.1.21	Cuticun Kapernaum khua ah an lut i Sabbath ni ah Sinagog ah lut in a cawnpiak hna. 
MRK.1.22	Nawlbia cawnpiaktu hna bantuk si loin nawlngei ngai in a cawnpiak hna ca-ah an khuaruah a har ngai ngai. 
MRK.1.23	Cubangin sinagog chungah thlarau thur tlaihmi pakhat a rak um i 
MRK.1.24	anih nih, “Kanmah tein kan umter! Nazaret Jesuh, nang le kannih zeidah kan i pehtlaihnâk a um? A kan hrawktu dingah na ra cang maw? Nang kan hngalh ko, Pathian Mithiang na si,” tiah a au. 
MRK.1.25	Asinain Jesuh nih, “Dai tein um law, a chungin chuak,” tiah a sîk. 
MRK.1.26	Cun thlarau thur nih a therter thluahmah i aw thangpi i ai pah in a chuak. 
MRK.1.27	An dihlak in mak an ti ngaingai, “Hihi zei thil ko dah a si? Zeibantuk cawnpiaknâk thar dah a si? Zeitintiah nawlngei ngai in thlarau thur tiangin nawl a pêk hna i an zulh,” tiah anmah le anmah an i caih. 
MRK.1.28	A rauh hlanah a thawng cu Galili ram vialte ah a thang dih. 
MRK.1.29	Cubangin Sinagog i an rak chuah le cângkâ Jeim le Johan he, Simon le Andria inn ah an lut. 
MRK.1.30	Simon nupi nu cu raifanh in a zaw i a it ko; cun a kong cu Jesuh an rak chimh colh. 
MRK.1.31	Cun a ra i a kutah a tlaih i a thawhter. Hmakhatteah a tak lin a dai i rawl a chuanpiak hna. 
MRK.1.32	Zanlei ni a tlâk hnuah mizaw vialte le khuachia nih a tuahmi kha a sinah an ratpi hna. 
MRK.1.33	Khuachung mi hna cu inkâ hram tiangin an i pum. 
MRK.1.34	Zawtnâk phunkip i a zawmi kha a damter hna i khuachia tampi a ṭhawl hna. Khuachia hna an holh zong a siang hna lo, zeicatiah Amah kha an hngalh. 
MRK.1.35	A thaizing khua dei hlanin a tho i hna thiannâk hmunah kal in cuka ah thla a cam. 
MRK.1.36	Cun Simon le asin i a ummi hna nih Amah kha an kawl. 
MRK.1.37	An hmuh tikah, “Mi vialte nih an in kawl lengmang,” tiah an ti. 
MRK.1.38	Anih nih, “Pawngkam khua hna ah khin phung ka chim khawh nâkhnga kal hna u sih, cucu ka chuahchan a si,” tiah a ti hna. 
MRK.1.39	Cun Galili ram vialte a ṭol dih i an sinagog ah phung chimin, khuachia zong a ṭhawl hna. 
MRK.1.40	A sinah thinghmuimi pakhat a ra i, “Na duh ahcun naka thianter khawh,” tiah a hmai ah khuk bilin a nawl lengmang. 
MRK.1.41	Jesuh nih a zângfah ngaingai, a hun banh i a tongh hnuah, “Ka duh ko, rak thiang cang,” tiah a ti. 
MRK.1.42	A chim dih le cângkâ a thinghmui nih a kaltâk i a thiang colh. 
MRK.1.43	Phuan lo dingin fak piin nawl a pêk hnuah a kalter cawlh, 
MRK.1.44	A sinah, “Aho sin hmanh ah chim hlah; asinain va kal law, tlângbawi sinah va zohter, nâ thenhnâk caah Moses nih a rak chim bang khan va pe, na dam cang tiah an rak theihfian nâkhnga, tiah a ti. 
MRK.1.45	Asinain anih cu a chuak i zalong ngaiin a phuan thluahmah. Curuangah Jesuh cu langhngan in khua chungah a lut kho lo; hmun king lei tu a panh i ka kip in Amah kha an panh.
MRK.2.1	Ni zeimawzat hnu ah Kapernaum khua ah a lut i innah a um ko ti kha theih a si. 
MRK.2.2	Chikkhatteah mibu cu a tom tom in an rak chuak i innkâ hram tiang umnâk um lo tiangin an khat i phung a chimh hna. 
MRK.2.3	Cuticun mizeng pakhat mi pali nih an rak zawnh i a sinah an ratpi. 
MRK.2.4	Mi an tamtuk caah a pawng an phanhpi kho lo; inn cung kha an ṭheh i mizeng cu a ihkhun he an run ṭhumh. 
MRK.2.5	Jesuh nih an zumhning a hmuh tikah, mizeng sinah, “Ka fapa, na sualnâk ngaihthiam a si cang,” tiah a ti. 
MRK.2.6	Cuka i a ṭhumi lakah nawlbiacawnpiaktu hna nih an lung in an ruah i 
MRK.2.7	“Hipa nih hin zeicadah(Pathian) cawhdehnâk bia a chim? Pathian dah ti lo ahodah sualnâk a ngaithiam kho?” tiah an ti. 
MRK.2.8	Hmakhatteah Jesuh nih cubantuk i an ruahmi kha a thlarau in a rak hngalh i an sinah, “Zeiruangahdah cubantuk thil cu nan lung in nan ruah? 
MRK.2.9	Mizeng sinah, ‘Na sualnâk ngaihthiam a si cang ti le ‘Tho law na ihphah la in ke in kal cang,’ timi ah a zeidah chim a fawi deuh? 
MRK.2.10	Sihmanhsehlaw leicung ah hin Mi Fapa nih sual ngaihthiamnâk a ngei tiah nan hngalh khawh nâkhnga,” tiah a ti i mizeng sinah, 
MRK.2.11	“Tho law, na ihphah la in na innah tlung,” tiah a ti. 
MRK.2.12	Chikkhatteah a tho i a ihphah zualin an dihlak hmuhah a chuak cawlh, an dihlak in mak an ti ngaingai. “Hi bantuk hi kan hmu bal lo!” tiin Pathian an thangṭhat. 
MRK.2.13	Cuticun a chuak i rili kamah a kal, mibu vialte kha a sinah an ra i a rak cawnpiak hna. 
MRK.2.14	Â chawhpah ah, Levi, Alfai fapa ngunkhuai khawlhnâk hmun i a ṭhut ko kha a hmuh i, “Ka zul,” tiah a ti. Cuticun a tho i a zulh cawlh. 
MRK.2.15	Cubangin Levi in i rawl a ei lio ah, ngunkhuai khawltu le misual tampi nih Jesuh le lamkaltu kha rawl an dûmpi hna, an tam ngai i Amah kha an zulh. 
MRK.2.16	Misual le ngunkhuai khawltu hna rawl a eipi mi kha an hmuh tikah, nawlbiacawnpiaktu le Farasih hna nih a lamkaltu sinah, “Zeicadah ngunkhuai khawltu le misual hna sin ah a ei din,” tiah an ti. 
MRK.2.17	Jesuh nih cucu a rak theih i “Ngandammi nih sibawi an herh lo i a zawmi nih an herh. Mi dingmi hna kawh awkah ka ra lo, asinain misual hna ngaihchihter dingah ka ra” tiah a ti hna. 
MRK.2.18	Johan zultu le Farasi hna nih rawl an ulh tawn. Annih cu an ra i, “Johan le a zultu hna nih rawl an ulh tawn, zeiruangah dah na zultu hna nih an ulh ve lo,” tiah an ti. 
MRK.2.19	Jesuh nih, “Mo ngeitu cu a hawi le sin i a um lio ahcun mo ngeitu hawi le nih rawl an ul bal maw? An sin i mo ngeitu a um chung pauh cu rawl an ul lai lo. 
MRK.2.20	Asinain mo ngeitu kha an sin in lâk a si cân a phân te lai, cu cân ah cun an ulh te lai. 
MRK.2.21	Ahohmanh nih puanhlun a tlekmi puanthar in an belh bal lo, an belh ahcun a thar nih a hlun kha a hnuh lai i kau chin chin in a tlek lai. 
MRK.2.22	Ahohmanh nih mitsur hang chiahnâk saphaw thawl hlunah mitsur hang thar an rawn bal lo, an rawn ahcun mitsur hang thar nih saphaw thawl hlun kha kuai lakin a tawn lai i mitsur hang a tle dih lai i a thawl zong a kuai dih lai. Cucaah mitsur hang thar cu saphaw thawl thar ah an rawn tawn,” tiah a ti hna. 
MRK.2.23	Voikhat cu Sabbath ni ah changvut hmun an kal lio ah lamkaltu hna nih changvut vui kha ṭawh an thawk. 
MRK.2.24	Farasi hna nih, “Zohhmanh, zeiruangahdah Sabbath ni ah a thiang lomi kha an tuah,” tiah an ti. 
MRK.2.25	Anih nih, “David le a hawi le chambau le rawlṭâm in an um lio ah an tuahmi kha nan rel bal lo maw? 
MRK.2.26	Abiathar tlângbawi nganbik a si lioah Pathian inah a luh i tlângbawi hna dah ti lo, midang ca i ei a thiang lomi changreu a ei i a hawi le zong a pêk hna kha?” tiah a ti. 
MRK.2.27	Anih nih, “Sabbath hi minung caah ser a si i minung hi Sabbath caah ser a si lo. 
MRK.2.28	Cucaah Mi Fapa hi Sabbath Bawi zong a si,” tiah a ti.
MRK.3.1	Cun sinagog ah a lut ṭhân i cuka ah mi pakhat kutzeng a rak um. 
MRK.3.2	Sual an phawt khawh nâkhnga, Sabbath ni ah a damter lai le damter lai lo kha an ngiat ko. 
MRK.3.3	Anih nih kutzeng sinah, “Hmai ah rak chuak,” tiah a ti. 
MRK.3.4	Cuticun an sinah, “Sabbath ni ah ṭhatter maw thiang chiatter? nunnâk khamh maw thiang thah dah?” tiah a hal hna. Asinain dai tein an um. 
MRK.3.5	Thinhung ngaiin a zoh hna, an lung a khawntuk ruang i lung fak ngaingai in, cu pa sinah cun, “Na kut thlir,” tiah a ti. A hun thlir tikah a kut cu khatte lei bantuk in a dam. 
MRK.3.6	Farasih kha an chuak i Herod minung hna he i fonh zau in Amah an thah khawh nâkhnga khua an khâng. 
MRK.3.7	Asinain Jesuh cu a lamkaltu hna he rili lei ah an kal. Cuticun Galili ram le Judia ram le, 
MRK.3.8	Jerusalem le Idumia ram le Jordan varal le, Tair le Sidon khua hna in khuaruahhar a tuahmi kong an rak theih tikah a sinah mi tampi an ra. 
MRK.3.9	Zapi nih hna an hnawhtuk sual nâkhnga lo tilawng pakhat rak timtuah dingin lamkaltu kha a chimh hna. 
MRK.3.10	Zeitintiah mi tampi a rak damter cang hna caah zawtnâk a ngeimi pauh nih Amah kha tongh cio an timh. 
MRK.3.11	Thlarau thur zong nih an hmuh tikah, a hmai ah an bawk i, “Nang cu Pathian Fapa na si,” tiah an au tawn. 
MRK.3.12	Asinain anih nih a konglam phuanglo dingin ralrin a pêk tawn hna. 
MRK.3.13	Cun tlâng cungah a kai i a duhmi pauh kha a kawh hna i a sinah an ra. 
MRK.3.14	Cuticun anmah chungin mi hleihnih a ruah hna i annih cu a sinah um peng ding le phungchim i a thlah ding an si caah, 
MRK.3.15	khuachia ṭhawl khawhnâk le mizaw damter khawhnâk a pêk hna; 
MRK.3.16	Cu hna cu, Simon, Peter tiah min a sakmi, 
MRK.3.17	Zebedi fapa Jeim le Jeim unau Johan, cuhna cu, ‘Boanerges’ A ti hna, cucu ‘Khuari fale’ tinâk a si. 
MRK.3.18	Andria, Filip, Bartholomi, Matthai, Thomas, Alfai fapa Jeim, Thadia, Kanaan mi Simon le 
MRK.3.19	Amah rawitu Judas Iskariot an si. Cun inn chungah an lut. 
MRK.3.20	Mibu kha an ra ṭhân i rawl hmanh siarem tein an ei kho lo. 
MRK.3.21	A chungle nih an theih tikah, “A hrut cang a si cu,” tiah Amah lak awkah an rak pawk. 
MRK.3.22	Jerusalem khua in a rami nawlbiacawnpiaktu hna nih, “Belzebul he â pehtlaimi a si. Khuachia bawi a si caah pei khuachia a ṭhawl khawh ko cu,” tiah an rak ti ve. 
MRK.3.23	Jesuh nih a auh hna i tahchunhnâk in, “Satan nih zeitindah Satan cu a ṭhawl khawh lai? 
MRK.3.24	Bawi pennâk zong amah le amah â doh ahcun zeitindah a pennâk a hmunh khawh lai? 
MRK.3.25	Chungkhar zong an i doh ahcun cu chungkhar cu a dir kho lai lo. 
MRK.3.26	Satan zong amah le amah â doh i â ralchanh ahcun a dir kho lai lo. A lo ral ko lai. 
MRK.3.27	Ahohmanh nih miṭhawng innah lut in cu miṭhawngpa cu an ṭem hmasat lo ahcun a chawva cu an lâkpiak kho lai lo. An ṭem hnu lawngah cu inn cu an bauh khawh lai. 
MRK.3.28	Biataktein kan chimh hna, minung fapa hna sualnâk vialte le (Pathian) an cawhdehnâk vialte zong ngaihthiam an si ko lai, 
MRK.3.29	asinain Thiang Thlarau cawhdehtu cu ngaihthiam an si kho lai lo, zungzal thiamlo conâk cu an co ding a si,” tiah a chimh hna. 
MRK.3.30	“Thlarau thur he an i peh” an ti ruangah cu bia cu a chimnâk a si. 
MRK.3.31	Cuticun a nu le a nau le kha an ra i lengah dir in Amah kotu mi an fial. 
MRK.3.32	A pawngah mizapi an ṭhu i a sinah, “Zohhmanh, lengah na nu le na nau le nih an in kawl,” tiah an ti. 
MRK.3.33	Anih nih, “Ka nu le ka nau le cu ahodah an si?” tiah a leh hna. 
MRK.3.34	A pawng i a ṭhumi hna cu a hei zoh hna i, “Ka nu le ka nau le cu hi hna hi an si,” 
MRK.3.35	Zeitintiah Pathian duhnâk a tuahmi pauh cu, ka nau le, ka far le, ka nu le an si,” tiah a ti.
MRK.4.1	Cun rili kamah a cawnpiak ṭhân hna. Mibu kha a sinah an ra, cucaah ti cung i tilawng ah â cit i a ṭhu, cun mibu kha ti kamah rili lei hoih in an um. 
MRK.4.2	Cuticun tahchunhnâk in bia tampi a cawnpiak hna i hitihin a chimh hna. 
MRK.4.3	“Ngai u law! zohhmanh u, thlaici vorhtu thlaici vorh ah a kal. 
MRK.4.4	A vorhmi cu a cheu lam kamah an tla i vate nih an char dih. 
MRK.4.5	A cheu cu lungpher hmun, lei pannâk hmunah a tla i lei a chah lo caah a keu cawlh; 
MRK.4.6	Asinain ni a tlan tikah car lakin a emh, hram a ngeih lo caah a lo tlau. 
MRK.4.7	Cheukhat hling a ngeimi hramh lakah a tla, hramh cu a ṭhang i lo lakin a zelh i theitlai a chuah manh lo. 
MRK.4.8	A cheu tu cu lei ṭhatnâk ah a tla, a keuh i a ṭhan tikah, theitlai a chuah; a let sawmthum, a let sawmruk, a let zakhat hna in a karh,” tiah a ti. 
MRK.4.9	Cun “Theihnâk dingah hna a ngeimi pauh nih thei hna seh,” tiah a ti hna. 
MRK.4.10	Amah lawngin a um lioah, hleihnih hna le cheukhat nih tahchunhnâk sullam kha an hal. 
MRK.4.11	Anih nih, “Pathian pennâk biathli theih cu nannih caah cun sian a si, asinain lênglei mi hna caah cun zeizong vialte hi tahchunhnâk in chim a si; 
MRK.4.12	An hmuh ko nain a ruahawk an hngalh nâkhnga lo le hna in an theih ko nain a sullam an hngalh nâkhnga lo; culoahcun an i mer lai i an sualnâk ngaihthiam an si sual hnga,” tiah a ti. 
MRK.4.13	Anih nih, “Hi tahchunhnâk bia hi nan hngal kho lo maw? Cuti a si ahcun zeitindah tahchunhnâk dang vialte cu nan hngalh khawh kun hnga? 
MRK.4.14	Thlaici vorhtu nih a vorhmi cu bia a si. 
MRK.4.15	Lam kam i vorhmibia cu hihi a si. Bia an theih le cângkâ Satan a ra zau i an lungthin i vorhmi bia kha a lâkpiak tawn hna. 
MRK.4.16	Cubantukin lungpher cung i vorhmi cu: bia an theih le cângkâ lungtho tein a cohlang cawlhmi an si; 
MRK.4.17	asinain anmah ah hram a ngei lo i cân tawite chung lawng a nguh. A rauh hlanah, bia ruang i harnâk siseh, serhsatnâk siseh a um tikah an tlu ṭhân tawn. 
MRK.4.18	Cun hling ngeimi hramh i vorhmi cu hi bantuk hi an si; cu hna nihcun bia cu an theih cang ko, 
MRK.4.19	cun vawlei thil kongah, rum duhnâk le, thil dangdang duhnâk kha a rak lut tikah, bia cu theitlai chuah kho loin an dih chih tawn. 
MRK.4.20	Asinain leiṭha i vorh cu hibantuk hi an si; bia cu thei in a pom i a let sawmthum, a let sawmruk, a let zakhat i theitlai a chuahmi hna an si,” tiah a ti. 
MRK.4.21	Hi zong hi a chimh hna, “Meiin hi khawkur chungah siseh, ihkhun tang i chiah awkah siseh an vâng bal maw? 
MRK.4.22	Zeitintiah phuan lo ding i thuhmi zeihmanh a um lo, asiloah ceunâk ah chuahpi lo dingin a thlithup in thuhnawhmi zeihmanh a um lo. 
MRK.4.23	Theihnâk dingah hna a ngeimi nih thei hna seh,” tiah a ti. 
MRK.4.24	Cun an sinah, “Nan theihmi hi ṭha tein ruat u, nan tahnâk relin an in tah ve hna lai, a theitu hna cu tam chinchin pek nan si lai. 
MRK.4.25	Zeitintiah a ngeimi pauh cu tamdeuh chapchih an si lai, a ngei lomi pauh cu a ngeihchun zong lâkpiak an si lai,” tiah a ti. 
MRK.4.26	Anih nih, “Pathian pennâk cu hibantuk hi a si: mi nih leiah thlaici vorh sehlaw, 
MRK.4.27	zanah i hngilh in chunah tho tawn sehlaw, thlaici a keuhning le a ṭhanning a hngal kho lomi bantuk a si. 
MRK.4.28	Zeitintiah lei nih amah tein theitlai a chuah tawn, a hmaisa ah a hnah, a changtu ah a vui, cuhnuah a vui ah athei a rak um tawn. 
MRK.4.29	A thei a hmin tikah, ṭuan cân a cut cang caah, fa-ah an hman tawn,” tiah a ti. 
MRK.4.30	Anih nih, “Pathian pennâk cu zeihedah ka tahchunh hnga? Zeibantuk tahchunhnâk in dah ka fianter hnga? 
MRK.4.31	Anṭam ci bantuk hi a si, lei i vorh a si lio ah, thlaici vialte lakah a hme bik a si, 
MRK.4.32	asinain vorh hnu ah a ṭhang lengmang i thlai dang vialte nâkin a ngan deuh, nge ngan pipi kha a ngei i vanva nih bu tiangin an ngeih tawn,” tiah a ti. 
MRK.4.33	Cubantuk tahchunhnâk hna hmangin an theih thiam khawh nâkhnga an sinah a chim tawn. 
MRK.4.34	Tahchunhnâk dah tilo cun an sinah bia a chim lo. Anmah te lawng an um lio tu ah a lamkaltu sinah zeizong vialte a fianter tawn. 
MRK.4.35	Cuni zanlei sangah, “Va ral ah kai u sih,” tiah a ti hna. 
MRK.4.36	Cuticun mizapi kha kaltâk in, Amah cu a umnâk hmun in tilawng in an kalpi. Tilawng dang zong an um ve. 
MRK.4.37	Cun thli fak piin a hrang i tilet kha tilawng chungah an lut i tilawng cu ti in khah hnik â tim cang. 
MRK.4.38	Anih tu cu tilawng mei lei ah a um i chantling i tlinh in â hngilh. An va hlauh i a sinah, “Cawnpiaktu, kan lohtlau dih lai hi poi na ti lo maw?” tiah an ti. 
MRK.4.39	Anih cu â hlau i thli kha a sîk, tilet sinah, “I din law, dai tein um,” tiah a ti. Cun thli cu a dai i king ringriang tein a um. 
MRK.4.40	Cuticun an sinah, “Zeicadah kha tluk khan nan thin a phân? Zumhnâk nan ngei hrimhrim lo maw?” tiah a ti hna. 
MRK.4.41	An ṭihtuk hringhran i, “Hipa hi mizeidah a si hnga? thli le ti hmanh nih a nawl an ngaih ko ê” tiah pakhat le pakhat an i ti.
MRK.5.1	Cuticun tiva ral, Gadarin mi hna ramah an phân. 
MRK.5.2	Tilawg chungin an chuah hnu ah, mi pakhat, thlarau thur a ngeimi, thlân chungin a rak chuakmi nih hmakhatteah a rak ton, 
MRK.5.3	cupa cu thlânah a um tawn i ahohmanh nih an ṭêmbawh kho lo, cikcîn hmanh in an ṭêmbawh kho lo, 
MRK.5.4	hrêng le cikcîn zongin an ṭêm tawn. Cikcîn kha a chah dih i hrêng zong a khiah dih hna; ahohmanh nih an hrem kho lo. 
MRK.5.5	Chun zan hlan in thlân le tlâng cungah a ai tawn i lung in amah le amah â ah tawn. 
MRK.5.6	Anih nih hlat piin Jesuh a hmuh tikah a rak tli i a biak. 
MRK.5.7	Aw thangpi in a au, “Jesuh, Pathian Cungnungbik Fapa, kei le nang nih zeidah pehtlainâk kan ngeih? Dân ka tat sawh hlah, tiah Pathian min in kan nawl,” tiah a ti. 
MRK.5.8	Zeitintiah Amah nih, “Nang, thlarau thurpa, mipa chung in chuak tuah,” a rak ti diam cang. 
MRK.5.9	Anih nih, “Na min zeidah a si,” tiah a hal, “Ka min cu tampi a si, zeicatiah tampi kan si,” tiah a ti. 
MRK.5.10	Cu ram in a ṭhawl hna nâkhnga lo biatak tein an nawl. 
MRK.5.11	Cuka hrawng tlang pangah vawkrual tampi rawl kawl in an tlong. 
MRK.5.12	Cubangin khuachia nih vawkrual sinah kalin an chungah kan luh khawh nâkhnga nawl kan pe ko tiah an nawl. 
MRK.5.13	Jesuh nih nawl a pêk hna. Cuticun thlarau thur kha an chuak i vawk chungah an lut, (thonghnih hrawng an si); cuticun vawkrual hna cu lungpangah an zuang i tili chungah lut in an thi dih. 
MRK.5.14	Vawk a zuatu kha an zâm i khuachung le a pawngkam ramah cu kong cu an thanh. Cuticun cu thil zoh awkah mi kha an ra. 
MRK.5.15	Jesuh sin an rak phâk tikah, khuachia tampi nih a tlaihmi pa, hnipuan i hruk in lungfim te i a ṭhut ko kha an hmuh i an ṭih ngaingai. 
MRK.5.16	Cun thil umtuning a rak hmutu hna nih khuachia tuahmi pa cung i thil a cangmi le vawk kong kha mi an chimh hna. 
MRK.5.17	Cu hna nih Amah cu an ram chuahtâk dingin an nawl. 
MRK.5.18	Tilawng i cit â timh tikah, khuachia tuahmi pa nih Jesuh sin i um peng dingin a nawl. 
MRK.5.19	Asinain Jesuh nih a senh lo, “Na inah na hawi le sinah va tlung law Bawipa nih na ca i an tuahpiakmi a lianhnganning le an zângfahnâk kong hi va chim hna,” tiah a ti. 
MRK.5.20	A kal i Dekapolis khua ah Jesuh nih a ca i thil a tuahpiakmi lianhnganning kha a tlang aupi i mi vialte nih mak an ti ngaingai. 
MRK.5.21	Jesuh cu tilawng in varal a rak phâk ṭhân tikah mi tampi an ra, Amah cu tidil kamah a um ko rih. 
MRK.5.22	Cun zohhmanh sinagog uktu hna lak i mi pakhat, a min Jairu timi a ra, a hmuh le cângkâ a ke hramah a bawk i 
MRK.5.23	“Ka fanu ngakchiate a thi dengmang i na rat i a cungah na kut na chuan ahcun a dam ko lai,” tiah a nawl. 
MRK.5.24	Jesuh nih a zulh i mi tampi nih an zulh i an hnor lengmang. 
MRK.5.25	Cubangin nu pakhat cu kum hleihnih chung thichuak zawtnâk in a zaw, 
MRK.5.26	sibawi tampi sinah â zohkhenh cang. A ngeihmi vialte zong a dih cang i ṭhat deuh lei si loin a zual chin chin. 
MRK.5.27	Cunu nih Jesuh kong a rak theih tikah mibu karlak ah a hnulei in a ra i a puan kha a tongh. 
MRK.5.28	Zeitintiah a puan hmanh kha tawng ninglaw, damter ka si ko lai, tiah a lungin a ti. 
MRK.5.29	Chikkhatteah a thichuak cu a dam cawlh, a zawtnâk in ka dam ti cu amah nih a hngalh. 
MRK.5.30	Jesuh nih a chungin thiltikhawhnâk a chuak, ti kha a hngalh i mizapi kha a zoh len hna i “Hodah ka puan a tawng?” tiah a ti. 
MRK.5.31	Asinain a lamkaltu hna nih, “Mizapi nih hi tlukin an in hnorngen lengmang hi na hmu ko nain, zeitindah ahonihdah aka tawng, na ti khawh ê? tiah an ti. 
MRK.5.32	Asinain cu thil a tuahtu hmuh duhah anih cu â mer lengmang ko. 
MRK.5.33	Cutikah minu nih a tuahpiakmi thil kha hngalin, ṭih le ther buin a ra i a hmaiah a bawkin a umtuning vialte kha a chimh dih. 
MRK.5.34	Anih nih, “Ka fanu, na zumhnâk hi na dampi. Hnangam tein kal law, na zawtnâk in va dam cang,” tiah a ti. 
MRK.5.35	Bia a chim lioah, sinagog uktu inn in mi an ra i, “Na fanu a thi cang. Zeiruangahdah cawnpiaktu hi na buaiter ko rih lai? tiah an ti. 
MRK.5.36	Jesuh nih an chimmi kha a rak theih tikah, sinagog uktu sinah, “Na thin phang hlah, zum ko,” tiah a ti. 
MRK.5.37	Peter le Jeim le Jeim unau Johan dah ti lo cu ahohmanh zulh a siang hna lo. 
MRK.5.38	Cuticun sinagog hotu inn an phâk tikah, a ṭap lenmi hna le, a ai thluahmahmi le ai tuai lenmi kha a hmuh hna. 
MRK.5.39	A luh tikah, “Zeiruangahdah hnâ nan cheh i nan ṭah? Ngakchia cu a thi lo, â hngilhmi a si,” tiah a ti. 
MRK.5.40	Annih nih an rak nihsawh. Asinain an dihlak in a chuahter hna, ngakchia nu le pa le a sin i a ummi lawng â kalpi hna i ngakchia umnâk ah an lut. 
MRK.5.41	Cuticun ngakchia kut kha a tlaih i, “Talitha kumi!” tiah a ti. Cucu, “Nute, tho tuah kan ti,” tinâk a si. 
MRK.5.42	Hmakkhatteah nu ngakchia te cu a tho i a kal; amah cu kum hleihnih mi a si. Cun annih cu a ngan ngaimi khuaruahharnâk nih a tlaih hna. 
MRK.5.43	Asinain cu thil cu ahohmanh chim lo dingin fakpi in nawl a pêk hna, cun nute cu eiawk pe dingin a chimh hna.
MRK.6.1	Cuhnuah cuka in a chuak i a tlawnlennâk ramah a kal, a lamkaltu hna nih an zulh. 
MRK.6.2	Sabbath ni a phâk tikah sinagog ah cawnpiak a thawk hna. A cawnpiaknâk a ngaitu kha an lung a suk hna, “Hipa nih hin hi thil hna hi khuazeiindah a hmuh hnga? A sin i pêkmi fimnâk hi zeidah a si? A kut in hi tluk a nganmi thil hna a tuah khawhmi hi? tiah an ti. 
MRK.6.3	Hipa hi Mary fapa, Jeim le Joses le Judas le Simon hna u, zungthiampa kha a si lo maw? A far le zong kan sin i a ummi hi an si lo maw?” tiah an ti. Cuticun Amah cu zeiah an rel lo. 
MRK.6.4	Jesuh nih, “Profet cu amah khua le a rualchan hna le a innah dah ti lo, thangṭhat loin a um bal lo,” tiah a ti. 
MRK.6.5	Cubangin mizaw tlawmte cung i a kut a chuan i a damter hna dah ti lo, cuka ah cun thillianngan a tuah kho lo. 
MRK.6.6	An zumh lo ruangah a khuaruah a har ngai. Cuticun cawnpiak pah in khuate kha a tlawng. 
MRK.6.7	Hleihnih kha a kawh hna i thlarau thûr cungah nawlngeihnâk kha a pêk hna i pahnih duahmah in a thlah hna. 
MRK.6.8	An khual tlawnnâk ah ṭhiangṭhunh dah ti lo, changreu, zal le an taisawm i phaisa zong zeihmanh i ken lo dingin nawl a pêk hna; 
MRK.6.9	asinain kedan tu cu a danhter hna, angki zong pahnih thonh lo ding tiah a ti hna. 
MRK.6.10	Amah ṭhiamṭhiam nih, “Khuazeihmanh ah, nan chuah ṭhân hlan tiang nan tlun innah um peng u. 
MRK.6.11	An cohlang duh lomi hna cu, cu hmun nan chuahtâk lai ah, an tuahmi a ṭhat lo zia an hngalh khawh nâkhnga, nan ke leidip nan thin ta lai. Biataktein kan chimh hna, biaceihni ah cun cu khua hna nih an tuar hngami cu Sodom le Gomorah tuarmi nâk in ṭih a nung deuh lai,” tiah a ti. 
MRK.6.12	Cuticun an kal i mizapi kha sualnâk i ngaihchih dingin phungkha an chimh hna; 
MRK.6.13	Khuachia tampi an ṭhawl i mizaw tampi zong sathau an thuh i an damter. 
MRK.6.14	Cubangin Jesuh min cu a thang chinchin i Herod siangpahrang zong nih a rak theih. “Baptisma petu Johan kha thihnâk in a tho ṭhân a si cu ta, cucaah cubantuk ṭhawnnâk nih amah ah rian a ṭuannâk cu a si,” tiah a ti. 
MRK.6.15	Mi dang nih Elijah a si, tiah an ti. Mi dang nih, ‘Profet a si, asilohmanh ah profet pakhat khat a si ko lai,’ tiah an ti. 
MRK.6.16	Asinain Herod nih cun a rak theih ka tein, “A lu ka tanmi Johan kha a si hrimhrim ko lai; thihnâk in a tho ṭhân a si ko lai,” tiah a ti. 
MRK.6.17	Herod cu Johan tlaitu le thong i a thlatu a si, zeitintiah a nau Filip nupi Herodi kha nupi ah a rak ngeih ruangah cu thil a tuahnâk cu a si. 
MRK.6.18	Johan nih Herod sinah na nau nupi na chuh hi phungning a si lo tiah a rak ti cang. 
MRK.6.19	Cucaah Herodi nih amah kha a huat tuk i thah tiang a duh, asinain a duhning cun a tuah kho lo, 
MRK.6.20	zeitintiah Herod nih Johan cu miding le mithiang a si a hngalh caah a kilven. A phungchim kha lung lawm tein a ngaih tawn caah thil tampi kha a tuah tawn. 
MRK.6.21	Cuticun Herod chuah ni a phâk tikah a mi lianngan le, bawi hna le, Galili ram mirum hna rawl a dangh hna lioah cân rem a rak um. 
MRK.6.22	Herod fanu kha lut in a lâm i Herod le a rawl eipi mi kha a lawmhter hna. Cun siangpahrang nih ngaknu cu, na duhmi ka hal, kan pêk lai, tiah a ti. 
MRK.6.23	Na halmi pauh cu ka penmi ram hnarcheu tiang hmanh kan pêk ko lai, tiah chiatserh in bia a kam. 
MRK.6.24	Anih cu a va chuak i a nu sinah, “Zeidah ka hal lai?” tiah a va ti i anih nih, “Baptisma petu Johan lu siseh,” tiah a rak ti. 
MRK.6.25	Siangpahrang sinah khulrangin a rak lut i, “Baptisma petu Johan lu khengin ka pe cawlh law ka duh,” tiah a va ti. 
MRK.6.26	Siangpahrang cu a ngaih a chia ngaingai, asinain chiat â rak serh cangmi le rawl a ei pimi hna ruangah a rak el ngam ti lo. 
MRK.6.27	Cun siangpahrang nih vengtu ralkap pakhat a thlah cawlh i a lu rak pu dingin nawl a pêk. Anih nih thawng chungah a lu kha a va tan. 
MRK.6.28	A lu cu kheng in a rak put i ngaknu kha an pêk i anih nih a nu kha a pêk. 
MRK.6.29	Cu bia cu a zultu hna nih an theih tikah a ruak kha an va hlawm i thlân ah an vui. 
MRK.6.30	Cun Lamkaltu kha Jesuh sinah an rak tlung, an tuahmi thil le an cawnpiakning vialte kha a sinah an chim. 
MRK.6.31	Anih nih, “Hmun kingah kal usih law, cân tlawmpal i din u sih,” tiah a ti hna. Mi tampi an lut an chuak i rawl hmanh an ei manh lo. 
MRK.6.32	Cuticun hmunking lei ah tilawng in an va kal. 
MRK.6.33	Asinain mibu nih an kal lai kha an hmuh, mitampi nih Amah a si kha an hngalh, cuticun khuakip tein ke in an ra. An i tinhmi hmun an phâk hlanah mizapi nih an rak phâk kanh diam hna i a sinah an phân. 
MRK.6.34	Jesuh cu tilawng in a hung chuak i mibu cu tluk tam cu a hmuh hna tikah, khâltu a ngei lomi tuu bantuk an si caah a zângfah ngaingai hna i bia tampi a cawnpiak hna. 
MRK.6.35	Khua a tlai tikah, a lamkaltu kha a sinah an ra, “Hihi hmunking a si, khua le a hnu cang. 
MRK.6.36	Hika hrawng khua le hi ram hrawngah hin eiawk an i cawk khawh nâkhnga ṭirter hna, zeitintiah eiawk zeihmanh an ngei ti lo,” tiah an ti. 
MRK.6.37	Anih nih, “Nanmah nih eiawk pe hna u” tiah a leh hna. Annih nih, “Ngamu zahnih man changreu kan va cawk lai i eiawk kan pêk hna lai maw?” tiah an ti. 
MRK.6.38	Anih nih, “Changreu zeizat dah nan ngeih? hun zoh hnik u,” tiah a ti. An ngeih zat cu an hngalh hnu ah, 
MRK.6.39	anih nih an dihlak in ram hring cungah a bu buin ṭhutter dingin lamkaltu kha nawl a pêk hna. 
MRK.6.40	Cuticun mi zakhat, sawmnga, tiin an ṭhutter hna. 
MRK.6.41	Cun changreu panga le nga pahnih kha a lâk i vanlei zohin thluachuah a pêk, cun changreu kha a cheu i mizapi sinah phaw dingin lamkaltu kha a pêk hna; nga pahnih zong an dihlak sinah a phawt hna. 
MRK.6.42	Cuticun an dihlak in khim tein an ei. 
MRK.6.43	Changreu le nga a hleimi an rut tikah sei hleihnih tiangin an ruh. 
MRK.6.44	Changreu eitu hna cu patling lawngte hmanh thong nga an si. 
MRK.6.45	Hmakhatteah mizapi kha a ṭinter hna lioah varal lei ah Bethsaida khua i kal hmasa dingin lamkaltu kha tilawng ah citter in a kalter hna. 
MRK.6.46	An kal hnuah thlacam dingin tlângah a kal. 
MRK.6.47	Zanlei a si tikah, tilawng cu tidil laifang ah a um i anih cu amah lawng ram chungah a um. 
MRK.6.48	Cu cân ah thli nih an tilawng cu anmah lei hoih in a nam hna ruangah an buaining kha a va hmuh hna. Zinglei suimilâm pathum hrawngah tidil cungah ke in an umnâk lei kha a panh i lanhtâk a timh hna. 
MRK.6.49	Cubangin ti cung i ke in a kal kha an rak hmuh tikah mithla ah an ruah i an ai, 
MRK.6.50	zeitintiah an dihlakin Amah cu an hmuh i an buai. Asinain anih nih a kawh hna i “Keimah ka si, ṭih hlah u,” tiah a ti hna. 
MRK.6.51	Cuticun tilawng ah an sinah a lut ve i thli cu a dai. Anmah le anmah a ruahawk hngallo tiangin awlawk chongin an um i mak an ti ngaingai. 
MRK.6.52	Zeitintiah an lungthin a hahtuk ruangah, changreu kong hmanh kha an thei thiam kho lo. 
MRK.6.53	Cuticun varal an kai i Genesaret ram an phân, tikam ah tilawng kha an hrên. 
MRK.6.54	Tilawng in an rak chuah tikah mizapi nih Amah kha an hngalh cawlh, 
MRK.6.55	cu ram vialte ah an tli i a um ti an rak hngalhnâk hmunkip in mizaw kha an ihkhun he an rak zawnh hna. 
MRK.6.56	Khua hme le, khua ngan le, ramlak le, khuazei a luhnâk pauh ah mizaw kha chawdawr ah ihter in, a puanki an tongh khawh nâkhnga an nawl hna i a tawngtu pauh an dam dih.
MRK.7.1	Cuhnuah farasih hna le nawlbiacawnpiaktu hna chungin mi zeimaw, Jerusalem khua in an ra. 
MRK.7.2	Cu hna nih, a lamkaltu cheukhat nih kut thur he rawl an ei kha an rak hmuh i an sawi hna, a thûr timi cu kut ṭawllo kha a si. 
MRK.7.3	Zeitintiah farasih le Judah mi vialte nih upa hna phunglam kha fek tein an i tlaih caah, ṭha tein kut an ṭawl hlanah rawl an ei bal lo. 
MRK.7.4	Market in inah an ṭin tik zongah an i kholhṭawl ta lo ahcun an ei bal lo. Zulh ding hrimhrim ah an i chanhchinmi zong tampi a um, hrai le bel, khêng le ṭhutdanh hna kholhṭawl zong a si. 
MRK.7.5	Farasih le nawlbiacawnpiaktu hna nih, “Zeiruangahdah na zultu hna nih upa hna phung buarin kut ṭawl loin rawl an ei?” tiah an hal. 
MRK.7.6	Anih nih, “Isaiah nih, nannih mi depde hna kong a rak chimmi hi a dik ngaingai. ‘Hi mi hna nih an kâ in anka thangṭhat i an lungthin in an ka hlat. 
MRK.7.7	An i cawnpiakmi hi minung phung men a si i ankâ biakmi hi pakpalawng a si.’ 
MRK.7.8	Zeitintiah Pathian nawlpêk zei rel loin, minung phung nan i tlaih, hrai le ûmkhêng ṭawl le thil dangdang hna zong fekṭhup in nan i tlaih,” tiah a ti. 
MRK.7.9	An sinah, “Nan phung tlaih nan i zuam ruangah Pathian nawlpêk tu nan hlawt. 
MRK.7.10	Zeitintiah Moses nih, “Nanu le napa upat hna! ‘anu le apa thangchiattu cu thi ko seh,’ tiah a rak ti. 
MRK.7.11	Asinain nannih nih, “Mi nih anu le apa sinah, nan ca i san ka tlaihnâk cu Korban a si cang” a ti ahcun (Korban ti cu Pathian sinah pêkchanh, tinâk a si) 
MRK.7.12	anu le apa bomh nan sian ti lomi hi. 
MRK.7.13	Cucaah nan i chanhchinmi nan phung ruangah Pathian bia hi sullam ngei loah nan canter tawn. Cubantuk cu tampi nan tuah,” tiah a ti. 
MRK.7.14	Mibu kha a sinah a kawh hna i, “Ka bia hi ngai ulaw, a sullam zong hngal tuah u; 
MRK.7.15	lenglei in minung paw chung i a lutmi nih mi a thûrter bal lo; minung chungin a rak chuakmi tu kha mi a thûrtertu cu a si. 
MRK.7.16	Theihnâk ding i hna a ngeimi pauh nih thei seh,” tiah a ti. 
MRK.7.17	Mizapi kha in chungah a luhtâk hna hnuah, a lamkaltu nih tahchunhnâk sullam kha an hal. 
MRK.7.18	An sinah, “Nannih zong nih nan theithiam hlei lo maw? lenglei in minung paw chung i a lutmi zeihmanh nih minung a thûrter kho lo, 
MRK.7.19	a lungthin chungah lut loin a pawpi ah a lut i êknâk ah a chuah ṭhân caah, ei ding vialte a thiang cang, timi hna hi nan thei thiam lo maw? 
MRK.7.20	Cun anih nih, “Minung chunglei in a chuakmi nih, cu nih cun minung cu a thûrter tawn. 
MRK.7.21	Zeitintiah chunglei minung lungthin chungin khuaruahnâk sual kha a rak chuak tawn, ṭangdang kainâk, nupa sualnâk, lainawnnâk, 
MRK.7.22	firnâk, hngarnâk, Ṭhatlonâk, hlennâk, hornâk, hnahchuahnâk, thangchiatnâk, porhlawtnâk le hruhnâk hna hi; 
MRK.7.23	cu thil vialte cu chunglei in a rak chuak i minung kha a thûrter tawn,” tiah a ti. 
MRK.7.24	Cu hmun cun a tho i Tair le Sidon ramah a kal. Inn pakhat ah a lut i a um tiah ahohmanh hngalh a duh lo, asinain â thuplan kho lo. 
MRK.7.25	Minu pakhat a fanu thlarau thur nih a tlaihmi nih a rak hngalh; a ra i a ke hramah a bawk. 
MRK.7.26	Nu cu Grik mi a si i Syro-Foinisiami in a chuakmi a si, anih nih a fanu chung i khuachia ṭhawl dingin a rak nawl. 
MRK.7.27	Asinain Jesuh nih, “Fa le hi an paw khim hmasa seh, zeitintiah fa le rawl lâkpiak i uico pêk cu a ṭha hnga maw?” tiah a ti. 
MRK.7.28	Anih nih, “A si ko, Bawipa, asinain, cabuai tang i uico nih fa le rawl ṭilfuan cu an ei tawn ko,” tiah a leh. 
MRK.7.29	Anih nih, “Cucu na chim cang bangin, kal kun, khuachia nih na fanu a chuahtâk cang,” tiah a ti. 
MRK.7.30	Cun inn a phâk tikah, a fanu cu khuachia nih a rak chuahtâk cang i ihkhun i a ih kha a va hmuh. 
MRK.7.31	Cuticun Tair le Sidon ram kha a chuahtâk ṭhân i Dekapolis ram lan in Galili Rili kha a phân. 
MRK.7.32	Cuka ah mi pakhat hnachêt, holh fianglo kha a sinah an ratpi i a cungah kut chuan dingin an nawl. 
MRK.7.33	Cupa cu mizapi sinin a dangah a kalpi i a kutdong in a hna kua kha a tonghpiak, cun a cil a châk i a lei kha a tonghpiak ṭhân, 
MRK.7.34	Van lei a zoh i thaw a lâk hnuah a sinah, “Ephatha” tiah a ti, cucu “Rak i ong cang” tinâk a si. 
MRK.7.35	Chikkhatteah a hna cu a awng, a lei ṭemnâk kha a poih i fiang tein a holh kho. 
MRK.7.36	Cun a sinah, ahohmanh chim hlah, tiah nawl a pêk, asinain fak piin an aupi chinchin. 
MRK.7.37	Mak an ti ngaingai i, “Anih nih cun thil vialte hi a ṭhatter dih a si ko hih. Hnachetmi hna a awnter i holh kho lomi zong a holhter hna,” tiah an ti.
MRK.8.1	Cu cân i mibu cu an tamtuk hringhran, eiawk le zeihmanh an ngei lo, Jesuh nih lamkaltu kha a kawh hna i an sinah, 
MRK.8.2	“Mibu hna hi atu nithum ka sinah an um cang, eiawk zeihmanh an ngeih lo caah ka zâng an fak tuk hringhran. 
MRK.8.3	Rawl`âm i an inn leiah kan tlunter ahcun, lampi ah a buhri lai, zeitintiah a cheu cu lam hla in a rami an si,” tiah a ti. 
MRK.8.4	A lamkaltu hna nih, “Ahonihdah hi bantuk ramking ah hi tluk a tammi minung hi rawl a pêk khawh lai?” tiah an ti. 
MRK.8.5	“Changreu zeizatdah nan ngeih?” tiah a hal hna. Annih nih, “Pasarih” tiah an ti. 
MRK.8.6	Mibu kha lei ah ṭhu dingin nawl a pêk hna. Changreu pasarih cu a lak i lawmhnâk bia a chim, a cheu hnuah, mibupi sin i phaw dingin a lamkaltu kha a pêk hna i mibu kha an phawt hna. 
MRK.8.7	Nga tlawmpal an ngeihmi zong thluachuah a pêk i an sinah phawt dingin a chimh hna. 
MRK.8.8	Cuticun khim tein an ei, an ei hlei zong a puam ngaimi sei sarih khat in an ruh. 
MRK.8.9	A eitu hna cu mi thongli hrawng an si. Cun a tlunter hna. 
MRK.8.10	Chikkhatteah tilawng ah a lamkaltu hna he an i cit i Dalmanutha ram an phân. 
MRK.8.11	Cun Farasih kha Amah el awkah an ra, Amah hneksaknâk caah van lei in hmelchunhnâk tuah kha an fial. 
MRK.8.12	Asinain anih cu a thlarau in a hrum ai i “Zeiruangahdah tuchan mi hna nih hmelchunhnâk thil lawng an kawl? Biataktein kan chimh hna, tuchan mi hna sinah hin hmelchunhnâk pêk an si hrimhrim lai lo,” tiah a ti. 
MRK.8.13	A kaltâk hna i tilawng ah â cit ṭhân i va ralah a kal. 
MRK.8.14	Lamkaltu hna nih changreu ken an rak philh i tilawng ah khan changreu pakhat dah ti lo cu zeihmanh an ngei lo. 
MRK.8.15	Cun an sinah, “Farasih hna thilnu le Herod thilnu chungin ṭha tein i ralring u,” tiah a ti. 
MRK.8.16	Annih nih, “Changreu kan ngeih lo ruang i a chimmi a si men lai,” tiah an ruah. 
MRK.8.17	Jesuh nih a hngalh tikah, “Zeiruangahdah changreu nan ngeih lo ruang i cubantukin khua nan ruah? Atu tiangah nan theithiam lo i nan hngal kho hrim lo maw, nan lung a hak ko rih maw? 
MRK.8.18	Mit nan ngei ko nain nan hmu kho lo maw? Hna nan ngei ko nain nan thei lo maw? Zeihmanh nan i cinken kho hrim lo maw? 
MRK.8.19	Mi thongnga ca i changreu ka cheu lioah khan a hleimi sei zeizatdah nan ruh kha” tiah a ti. Annih nih, “Sei hleihnih,” tiah an ti. 
MRK.8.20	A si ah mi thongli ca i changreu pasarih ka cheu lioah khan a hleimi a nganmi sei zeizatdah nan ruh? A ti ṭhân hna i annih nih, “Sei sarih,” tiah an ti. 
MRK.8.21	Cuticun an sinah, “Cutiasiah zeitindah nan lung a pem khawh lo?” tiah a ti. 
MRK.8.22	Cuhnuah Bethsaida khua a phân i mitcaw pakhat a sinah an ratpi, amah cu tawng dingin an nawl. 
MRK.8.23	Anih nih mitcaw kut kha a tlaih i khua chungin a chuahpi. A mit ah cil a châk i a cungah a kut a chuan i khua a hmuhkhawh le hmuhkhawh lo kha a hal. 
MRK.8.24	Khua a hun chuan i, “Minung hna hi thingkung a kalmi bantukin ka hmuh hna,” tiah a ti. 
MRK.8.25	Cuticun a mit kha a tonghpiak ṭhân, a hun zohter ṭhân i zeizong vialte fiang te i hmu kho lakin a dam. 
MRK.8.26	Cun a in leiah a tlunter i, “Khua chungah lut hlah, khuachung mi hna zong ahohmanh chim hna hlah,” tiah a ti. 
MRK.8.27	Jesuh le a lamkaltu hna cu Sisaria ram Filipi khua ah an tlawng, lam i an kal lioah, lamkaltu kha, “Mi nih mizei anka ti dah?” tiah a hal hna. 
MRK.8.28	Annih nih, “Baptisma petu Johan, a si an in ti, midang nih Elijah, a si an in ti, cheukhat nih profet hna lakah pakhat khat a si, an in ti,” tiah an ti. 
MRK.8.29	Anih nih, “A si ah nannih nih mizei nan ka ti dah?” tiah a hal hna. Peter nih, “Krih na si,” tiah a leh. 
MRK.8.30	Anih nih a konglam kha ahohmanh chim lo dingin fak piin ralrin a pêk hna. 
MRK.8.31	Cun anih nih, Mi Fapa nih harnâk tampi a teminnâk ding le, upa hna le, tlângbawi hna le, nawlbiacawnpiaktu hna nih an hlawt lainâk le, an thah lainâk le, nithum hnu i a thawhṭan lainâk kha cawnpiak a thawk hna. 
MRK.8.32	Cu bia cu fanghlang tein a chim i Peter nih ka dangah a kalpi i sîk hram a thawk. 
MRK.8.33	Asinain anih cu â mer i a lamkaltu kha a zoh hna, Peter kha sîk pahin, “Satan, ka hnulei ah kal! Pathian thil ruat loin minung thil lawng na ruah caah a si,” tiah a ti. 
MRK.8.34	Mizapi kha a lamkaltu hna he a sinah a kawh hna i “Zulh a ka duhmi pauh cu, amah i hlaw sehlaw, a vailam put in ka zul seh. 
MRK.8.35	Zeitintiah a nunnâk himter a duhmi pauh nih a hloh lai i keimah le thawngṭha ruangah a nunnâk a hlohmi pauh nih a himter lai. 
MRK.8.36	Zeitintiah mi nih vawlei hi a dihlak in ngeiin, a nunnâk lo sehlaw a caah zeidah san atlaih hnga? 
MRK.8.37	Asiloah mi nih a thlarau thlennâk ah zeidah a pêk khawh lai? 
MRK.8.38	Zeitintiah tuchan ṭhangthar ṭangdang kai a hmangmi le misual hna lakah keimah le ka bia a zahpimi pauh, Mi Fapa nih, van mithiang hna he a Pa sunparnâk thuamin a rat tikah cu minung cu a zahpi ve lai,” tiah a ti.
MRK.9.1	Anih nih, “Biataktein kan chimh hna hika i a dirmi hna lakah a cheu cu thiltikhawhnâk he Pathian pennâk a phânmi an hmuh hlan lo thihnâk a tep lo dingmi an um. 
MRK.9.2	Cubangin niruk hnuah Jesuh nih Peter le, Jeim le, Johan a hruai hna i a dang tein tlângsângpi cungah a kaipi hna. An hmaiah a muihmai â thleng. 
MRK.9.3	A hnipuan kha a tleu i hawhra bantukin a râng, lei i thil sutu hna nih an suk khawh lo tiangin a râng. 
MRK.9.4	Cun Elijah kha Moses he an rung lang i Jesuh he bia an i ruah. 
MRK.9.5	Peter nih Jesuh sinah, “Rabbi, hika i um hi kan caah a ṭha, thlâm pathum in kan sak lai, Na caah pakhat, Moses caah pakhat, Elijah caah pakhat,” tiah a ti, 
MRK.9.6	a ṭihtuk caah chimawk hmanh a hngal lo. 
MRK.9.7	Cun minmei a rak zâm i lo lakin a tuam hna, cun minmei in aw a hung chuak i, “Hihi ka dawtmi Fapa a si, Amah bia ngai u,” tiah a ti. 
MRK.9.8	Hmakhatteah an hun i mer i an zoh tikah, Jesuh le anmah dah ti lo cu ahohmanh an hmu ti lo. 
MRK.9.9	Tlâng cungin an rung ṭum i Mi Fapa hi thihnâk in thawhter a si hlan pauh cu nan hmuhmi thil hi ahohmanh chim hna hlah u tiah nawl a pêk hna. 
MRK.9.10	Cu bia cu an lungthin ah an chiah i thihnâk in thawhṭhân timi sullam cu zeidah a si hnga tiah an i hal tawn. 
MRK.9.11	A sinah, “Zeiruangahdah nawlbia cawnpiaktu hna nih, Elijah a ra hmasa lai, an ti tawn,” tiah an hal. 
MRK.9.12	A leh hna i, “Elijah cu a rat hmasat awk a si, zeizong vialte a remh dih lai. Mi Fapa kongah thil tampi tuarin mi zawmhtaih in a um lai, tiah zeiruangahdah an rak ṭial hnga? 
MRK.9.13	Asinain kan chimh hna, Elijah cu a ra ko cang, an rak ṭial cang bangin, an duh duhin a cungah an tuah,” tiah a ti. 
MRK.9.14	Lamkaltu sin a phâk tikah, pawngkam mibupi tampi hna le nawlbia cawnpiaktu hna an i al len kha a hmuh hna. 
MRK.9.15	Hmakhatte i an hmuh tikah, mizapi cu an khuaruah a har ngaingai, an tlikhnawh i a kut an va tlaih. 
MRK.9.16	Nawlbia cawnpiaktu kha a hal hna i, “Zeidah nan i al lenmi cu?” tiah a ti. 
MRK.9.17	Cun zapi lakah mi pakhat nih, “Cawnpiaktu, ka fapa holh kho loin khuachia tuahmi ka ratpi. 
MRK.9.18	A tlaihnâk hmun pauh ah a tlukter i a buanbara kha a chuak tawn, a hacang a rial i a der chin lengmang. Na lamkaltu hna hi ṭhawl ka fial hna i an ṭhawl kho lo,” tiah a ti. 
MRK.9.19	Anih nih, “Maw, ṭhangthar zumhnâk a ngei lomi hna, zeicandah nan sinah ka um lai? Zeicandah kan in khawh hna lai? Ka sinah ratpi tuah u,” tiah a ti. 
MRK.9.20	Cuticun Jesuh sinah an ratpi, Jesuh a hmuh le cângkâ thlarau nih cun ngakchia cu a tongh ṭhân, vawlei ah tlu in a buanbara kha a chuak i â chaih lên. 
MRK.9.21	Anih nih apa sinah zeicandah hitihin a rak um cang? tiah a hal. Anih nih, ‘A ngakchiat lioin a si cang,’ tiah a ti. 
MRK.9.22	Amah thah awkah mei le ti hna ah voi tampi a tlukter cang. Na tuah khawh ahcun, kan zângfah law, kan bawm hrâm ko, tiah a nawl. 
MRK.9.23	Jesuh nih, “Na zumh khawh ahcun, zumtu caah zei thil pauh a si kho ko,” tiah a ti. 
MRK.9.24	Cu cângkâ apa nih, “Bawipa, ka zumh ko, ka zumh lonâk ah ka bawm ko,” tiah mitthli he a ṭap. 
MRK.9.25	Mizapi an rak tlik len kha Jesuh nih a hmuh i thlarau thur cu a rak sik, thlarau holh kho lo le hnachet pa, nawl kan pêk, a chungin chuak law, lut ti hlah, tiah a ti. 
MRK.9.26	Cuticun thlarau cu a ai i fakpi in a hrem hnuah a chuahtâk. Ngakchia cu mithi bangin a um, cu caah mi tampi nih a thi cang, an ti. 
MRK.9.27	Asinain Jesuh nih a kut in a tlaih i a hun hnuh i a tho. 
MRK.9.28	Cun Jesuh cu inn i a luh hnuah a zultu hna nih mi dang theih loin, “Zeicadah kan ṭhawl khawh lo, ”tiah an ti. 
MRK.9.29	Anih nih, “Hibantuk hi thlacam le rawlulh lawnglawng nih a ṭhawl khawh,” tiah a ti. 
MRK.9.30	Cu hmun cu an chuahtâk i Galili ram kha a tan. Ahohmanh nih an hngalh a duh lo. 
MRK.9.31	Zeitintiah a lamkaltu kha, “Mi Fapa hi minung hna kutah tlaihter a si lai, an thah lai, an thah hnu, nithum hnuah a tho ṭhân lai,” tiah a cawnpiak hna. 
MRK.9.32	Asinain a chimmi cu an hngal kho lo, Amah le an hal ngam fawn lo. 
MRK.9.33	Cuticun Kapernaum a rak phân. Inn chung i a um lioah, “Lam ah khan zeidah nan i el len?” tiah a hal hna. 
MRK.9.34	Asinain dai tein an um, zeicatiah lam i an i elmi cu, ahodah a nganbik lai? timi kongah a si. 
MRK.9.35	A ṭhu i hleihnih kha a kawh hna i an sinah, “Hmasabik si a duh ahcun, hmadungbik le nan rian ṭuntu a si lai,” tiah a ti. 
MRK.9.36	Cuticun ngakchiate a ratpi i an laiah a dirter. A pom hnuah, an sinah, 
MRK.9.37	“Keimah minin ngakchiate a cohlangmi pauh cu aka cohlangtu a si. Aka cohlangmi pauh cu keimah aka cohlan si loin aka thlahtu cohlangtu a si. 
MRK.9.38	Cubangin Johan nih, “A kan zultu zong a si lomi nih na min in khuachia a ṭhawlmi kan hmuh, a kan zultu a si lo caah kan thlauh,” tiah a ti. 
MRK.9.39	Jesuh nih, “Thlauh hna hlah u, ka min i khuaruahhar a tuah i a ka thangchiattu an um bal lo. 
MRK.9.40	Zeitintiah aho pauh a kan doh lotu cu, kanmah lei ṭang an si. 
MRK.9.41	Zeitintiah ka minin ti hraikhat an petu hna cu, biataktein kan chimh hna, an hmuh hngami cu an sung hrimhrim lai lo. 
MRK.9.42	“Asinain a ka zumtu lakah a hmebik tluktertu pauh cu, an hngawngah facang rialnâk lung thlaih i rili ah thlak sisehlaw an caah a ṭha deuh lai,” tiah a ti. 
MRK.9.43	Na kut nih an tlukter ahcun tan ko. Kut pahnih he hell, a mit bal lomi mei i kalnâk cha cun, kutpakhat he nunnâk i luh a ṭha deuh. 
MRK.9.44	Cuka ah an tholung a thi bal lo i an mei zong a mit bal lo. 
MRK.9.45	Nake nih an sualter ahcun tan ko. Ke pahnih he hell, a mit bal lomi mei i kalnâk cha cun, ke pakhat he nunnâk i luh kha na caah a ṭha deuh. 
MRK.9.46	Cuka ah an tholung a thi bal lo i an mei a mit bal lo. 
MRK.9.47	Na mit nih an sualter ahcun coih law hlawnh. Mit pahnih he hell, a mit bal lomi mei i hlawnhnâk cha cun, mit pakhat he nunnâk i kal na caah a ṭha deuh. 
MRK.9.48	Cuka ah an tholung a thi bal lo i an mei a mit bal lo. 
MRK.9.49	“Zeitintiah mikip mei i hneksak an si lai i thilpek vialte zong cite i alter an si lai. 
MRK.9.50	Cite hi a ṭha, asinain cite nih a alnâk a loh ahcun zeinihdah a alter ṭhân lai? Cucaah nanmah ah cite ngei cio ulaw, daihnâk he lengṭi u.
MRK.10.1	Cuka cun a tho i Jordan varal i Judia ram kha a phân. Mizapi kha a sinah an ra ṭhân i a tuah tawn bangin a cawnpiak ṭhân hna. 
MRK.10.2	Farasih kha an ra i Amah hneksaknâk ah, “Mi nih a nupi a mâ kho maw?” tiah an ti. 
MRK.10.3	Anih nih, “Moses nih zeitindah nawl an pêk hna?” tiah a leh hna. 
MRK.10.4	Annih nih, “Moses nih mâknâk ca ṭial ahcun mâk a sian ko” tiah an ti. 
MRK.10.5	Jesuh nih, “Nan lung a khontuk caah hi nawl hi an pêk hna. 
MRK.10.6	Asinain vawlei serka ah, Pathian nih pa le nu ah a ser hna. 
MRK.10.7	Hiruangah hin pa nih anu le apa kaltâk in a nupi he an i pehtlai lai, 
MRK.10.8	an pahnih in titsa pumkhat an si cang lai, pahnih si ti loin pakhat an si cang lai. 
MRK.10.9	Cucaah Pathian nih a pehmi cu minung nih ṭhen hlahseh,” tiah a ti. 
MRK.10.10	Inn ah lamkaltu hna nih cu kong cu an hal ṭhân. 
MRK.10.11	Anih nih, “Nupi a mâ i midang a ngeimi pauh a nupi ṭangdang a kaitâk a si. 
MRK.10.12	Nu zong nih ava a kirtâk i va dang a ngeih ahcun ṭangdang kai a si. 
MRK.10.13	A rak tongh awkah ngakchia kha an ratpi hna, asinain lamkaltu nih anrak sik hna. 
MRK.10.14	Cucu Jesuh nih a hmuh tikah a lung a si lo ngaingai i lamkaltu hna sinah, “Ngakchia kha ka sinah ratter ulaw, dawn hna hlah u, Pathian pennâk cu hibantuk hna caah a si. 
MRK.10.15	Biataktein kan chimh hna, Pathian pennâk cu ngakchia te nih a lawmh bantukin a lawm lomi pauh cu a chungah a lut lai lo,” tiah a ti. 
MRK.10.16	A rak pom hna i an cungah akut chuangin thluachuah a pêk hna. 
MRK.10.17	Lam i a kal lioah, mi pakhat a rak tli i khukbil in a sinah, “Cawnpiaktu ṭha, zungzal nunnâk ngeih awkah zeidah ka tuah lai?” tiah a hal. 
MRK.10.18	Jesuh nih, “Zeiruangah dah ṭha naka ti? Mi pakhat dah ti lo cu ṭha an um lo, cucu Pathian a si. 
MRK.10.19	Nawlpêk kha na hngalh ko hna, ‘Ṭangdang kai hlah, lai nawng hlah, fir hlah, lih in sual kawl hlah, hleng hlah, nanu le napa upat hna’ timi hna hi,” tiah a ti. 
MRK.10.20	Anih nih, “Cawnpiaktu, cu thil vialte cu ka no lioin ka tuah dih cang,” tiah a ti. 
MRK.10.21	Jesuh nih amah cu zoh in a dawt i a sinah, “Pakhat te na bau, kal law, na ngeih vialte zuar in, mi sifak va pe hna law vanah ro na ngei lai, cun ra law, vailam putin ka zul,” tiah a ti. 
MRK.10.22	Cu bia nih a hmai a chiatter i ngaihchia ngaiin a kal, zeicatiah chawva tampi ngeitu a si. 
MRK.10.23	Jesuh nih a zoh hna i lamkaltu sinah, “Mirum ca i Pathian pennâk luh cu zeitlukindah a har!” tiah a ti. 
MRK.10.24	A chimmi nih Lamkaltu kha an khuaruah a harter hna, Jesuh nih a chimh ṭhân hna i rumnâk â bochanmi hna caah Pathian pennâk luh cu zeitlukindah a har. 
MRK.10.25	Pathian pennâk i mirum luhnâk cha cun kalauk ṭhim hna i luh a fawi deuh lai,” tiah a ti. 
MRK.10.26	An khuaruah a har chinchin i cutiasiah ahodah khamh a si kho kun lai? tiah an ti. 
MRK.10.27	Jesuh nih a zoh hna i, “Cucu minung caah tuahkhawh a si lo, asinain Pathian caah cun a si lo. Pathian he cun thil vialte hi a si kho ko,” tiah a ti. 
MRK.10.28	Peter nih, “Zohhmanh, zeizong vialte kaltâk in kan in zulh tiah chim a hun thawk. 
MRK.10.29	Jesuh nih, “Biataktein kan chimh, keimah le Thawngṭha ruangah inn siseh, unau siseh, far le siseh, mi siseh, pa siseh, nupi siseh, fale siseh, ram siseh a kaltakmi pauh cu, 
MRK.10.30	atu nun chung lila ah in, unau, farnu, nu, fa, ram hna a let zakhat tiang, sersatnâk he a hmu lo dingmi pakhat hmanh an um lo; hmailei chan i zungzal nunnâk he. 
MRK.10.31	Asinain hmasa bik, hmadungbik an si lai i hmadungbik, hmasabik an si lai,” tiah a ti. 
MRK.10.32	Cubangin Jerusalem hung kal awkah, lam i an um lioah, Jesuh cu an hmaiah a kal, an khuaruah a har ngai. Hnulei i zulh zong kha an thin a phâng. Cun hleihnih kha a thlei hna i a cung i a tlung hnga ding chimh kha a thawk hna. 
MRK.10.33	Zohhmanh u Jerusalem ah kan kal lai, Mi Fapa hi tlângbawi hna le nawlbiacawnpiaktu hna kutah chanh a si lai, thi dingin bia an ceih lai i Gentel sinah an pêk lai, 
MRK.10.34	annih nih nihchuak saihnâk ah hmangin, an velh lai, cil an châk lai i an thah lai. Cun nithum ni ah a tho ṭhân lai,” tiah a chimh hna. 
MRK.10.35	Zebedi fapa Jeim le Johan kha a sinah an ra, “Kan halmi pauh kan tuahpiak law, kan duh,” tiah an ti. 
MRK.10.36	Anih nih, “Zeidah tuahpiak nan duh?” tiah a ti. 
MRK.10.37	Annih nih, “Na sunparnâkah, na orhlei ah pakhat, na kehlei ah pakhat, kan ṭhutter law kan duh,” tiah an ti. 
MRK.10.38	Jesuh nih, “Nan halmi hi nan hngal lo. Ka dinmi hrai nan ding kho lai maw? Ka in ding Baptisma nan ing kho lai maw?” tiah a ti. 
MRK.10.39	Annih nih a sinah, “Kan in khawh ko lai,” tiah an ti. Jesuh nih, “Ka dinmi hrai nan din lai i ka in ding Baptisma nan in tak ko lai. 
MRK.10.40	Asinain ka orhlei le ka kehlei i ṭhutnâk nawl cu keimah pêk awk a si lo. An timhpiakmi hna caah a si,” tiah a ti hna. 
MRK.10.41	Cucu Lamkaltu pahra hna nih an theih tikah, Jeim le Johan cungah an lung a si lo. 
MRK.10.42	Asinain Jesuh nih a kawh hna i an sinah, “Gentel uktu hna cu an ukmi hna cungah an i bawiter ngai, an mi lianngan hna nih nawlngeihnâk a hleihluat in an hman kha nan theih. 
MRK.10.43	Asinain nannih cu cubantuk cu nan si lai lo. Nan lakah mingan si a duhmi cu nan sinum ah a can hmasat awk a si,” tiah a ti. 
MRK.10.44	Nan lakah hmasabik si a duhmi pauh cu nan salah a um awk a si. 
MRK.10.45	Zeitintiah Mi Fapa hmanh hi, rianhmi si loin riantu ding le mi tampi tlanhnâk ding ca i a nunnâk pek awkah pei a rat cu,” tiah a ti. 
MRK.10.46	Cun Jeriko khua an rak phân. A lamkaltu le mibu hna nih Jeriko an chuahtak lioah mitcaw Bartimu, Timia fapa kha lamkam ah kutdawh in a ṭhu. 
MRK.10.47	Nazaret Jesuh a si ti kha a theih tikah, Jesuh, David Fapa, ka zângfah tuah, tiah au a thawk. 
MRK.10.48	Mi tampi nih daite um dingah ralrin an pêk, asinain David Fapa, ka zângfah ko, tiah a au chin. 
MRK.10.49	Jesuh cu a dir i amah cu ko dingin nawl a pêk hna. Mitcaw pa cu an kawh i a sinah, “Na tha nuam ko, tho, an kawh cu,” tiah an ti. 
MRK.10.50	A puan kha hlawnh in, a tho i Jesuh sinah a ra. 
MRK.10.51	Jesuh nih, “Zeidah tuahpiak na duh?” tiah a ti. Mitcaw pa nih, “Cawnpiaktu, hmuh khawh ka duh,” tiah a ti. 
MRK.10.52	Jesuh nih, “Va kal cang, na zumhnâk nih an damter,” tiah a ti. Hmakhat teah khua a hmu i lamah Jesuh kha a zulh colh.
MRK.11.1	Cubangin Jerusalem khua an phâk lai ah Olive tlang i Bethphage le Bethani an phâk tikah, lamkaltu pahnih a thlah hna i 
MRK.11.2	an sinah, “Nan hmai khua ah khin va kal ulaw, nan luh le cângkâ, hrênmi lâfa, ahohmanh cit bal lomi nan hmuh lai. Phoih ulaw ratpi u. 
MRK.11.3	Mi nih, “Zeiruangahdah kha kha nan phoih? an ti ahcun, ‘Bawipa nih a herh’ ti ulaw an ratter ko hna lai,” tiah a ti. 
MRK.11.4	Cuticun an kal i lamkam i inkâ lengah hrenmi lâfa cu an va hmuh i an phoih. 
MRK.11.5	Cuka i a dirmi hna nih, “Zeiruangahdah lâfa kha nan phoih?” tiah an ti. 
MRK.11.6	Jesuh nih nawl a pêk hna ningte khan an chimh hna i an ratter cawlh hna. 
MRK.11.7	Cuticun lâfa cu Jesuh sinah an ratpi, a cungah an puan an danh i â cit. 
MRK.11.8	Mi tampi nih an puan kha lamah an phah, midang nih hnahchawl an sah i lamah an phah. 
MRK.11.9	Hnu le hmai ah a kalmi hna nih, Hosana! 
MRK.11.10	Bawipa min in a rami kan pa David pennâk cu thluachuah si ko seh, cungnungbik ah khin Hosana! tiah an au. 
MRK.11.11	Jesuh cu Jerusalem le ṭempal chungah a lut i zeizong vialte a zoh dih hna hnuah, khua a tlai cang caah, Bethani khua ah hleihnih hna he an kal. 
MRK.11.12	A thaizingah, Bethani i a rak chuah tikah, a rawl a ṭâm. 
MRK.11.13	Hlât nawn khin Theipi kung a hnah he a hmuh. Thil zeimaw hmuh i ruahchan in a panh, ahmun a phâk tikah, a hnah dah ti lo cu zeihmanh a hmu lo, zeitintiah theipi tlai cân a rak si lo. 
MRK.11.14	Theipi kung lehpah in Jesuh nih, “Ahohmanh nih na thei ei ti hna hlah seh,” tiah a ti. Cucu lamkaltu hna nih an theih. 
MRK.11.15	Cun Jerusalem kha an phân. Jesuh cu ṭempal ah a lut i ṭempal chungah thil zuartu le cawtu kha ṭhawl a thawk hna. Phaisa thlengtu cabuai kha a thluk i ṭhuro zuartu ṭhutdanh zong a thluk hna. 
MRK.11.16	Ṭempal lanhpi awkah thil phorh zong a senh hna lo. 
MRK.11.17	Cuticun a cawnpiak hna, “Ka inn cu miphun vialte caah thlacamnâk inn a si lai,” tiah ṭial a si lo mei? nannih nih mifir kua ah nan canter,” tiah a ti. 
MRK.11.18	Tlângbawi hna le nawlbiacawnpiaktu hna nih an theih tikah Amah thahnâk ding khua an khâng; asinain a cawnpiaknâk kha mizapi nih biapi ngai in an ruah caah, annih nih an ṭih hna. 
MRK.11.19	Zanlei sangah khuapi in a chuak. 
MRK.11.20	Cubangin zinglei i an kalpah in theipi kung kha a hram tiang i ro dih in an hmuh. 
MRK.11.21	Peter nih a hun hngalh i a sinah, “Rabbi, zohhmanh, theipi kung chiat na serhmi kha a car dih cang,” tiah a ti. 
MRK.11.22	Jesuh nih, “Pathian zum u. 
MRK.11.23	Zeitintiah biataktein kan chimh hna, hi tlâng sinah, ‘I ṭhial law, rili ah i hlawnh,’ tiah lungthin i lunghrinh lo tein, zumhnâk in a chimtu pauh tuahpiak a si lai, a chimmi pauh a hmuh ko lai. 
MRK.11.24	Cucaah kan chimh hna, thlacamnâk in nan halmi pauh, hmuhcia ah ruat ulaw, nan hmuh lai. 
MRK.11.25	“Cun thlacam i nan dir tikah, aho cung zongah bia nan ngeih ahcun ngaithiam hna u, cuticun van i nan Pa zong nih nan sualnâk an ngaihthiam ve hna lai. 
MRK.11.26	Asinain nan ngaihthiam hna lo ahcun, van i nan Pa zong nih nan sualnâk a ngaithiam ve lai lo,” tiah a ti hna. 
MRK.11.27	Cun Jerusalem kha an rak phân ṭhân, Ṭempal a ṭol lioah, tlângbawi hna le nawlbiacawnpiaktu hna le upa hna a sinah an ra i 
MRK.11.28	a sinah, “Aho nawl ngeihnâk in dah hihi na tuah? Ahonihdah hi thil tuah awkah nawlngeihnâk an in pek?” tiah an ti. 
MRK.11.29	Jesuh nih, “Bia pakhat kan hal hna lai i ka let u, cun hi thil hi a ho nawlpêknâk in dah ka tuah kan chimh hna lai,” tiah a ti hna. 
MRK.11.30	Baptisma petu Johan kha van lei in maw a si minung lei in dah? ka let u, tiah a ti. 
MRK.11.31	Anmah le anmah an i ceih i van leiin, kan ti ahcun, ziah a bia nan ngaih kun lo a kan ti lai. 
MRK.11.32	Minung leiin, kan ti ahcun, mizapi ṭih an nung fawn, zeicahtiah mi vialte nih Johan cu profet dik ah an ruah dih fawn. 
MRK.11.33	Cuticun Jesuh sinah, “Kan hngal lo,” tiah an leh. Jesuh nih, “Kei zong nih aho nawl ngeihnâk in dah, hi thil hna hi ka tuah, kan chim ve hna lai lo,” tiah a ti hna.
MRK.12.1	Cuticun tahchunhnâkin an sinah chim hram a thawk. Mipa nih mitsur a cin i a kulh, a nennâk khor a cawh i parthlâm a sak. Dûm congtu hna kutah i hlawhfa dingin a chiah i ram hlapi ah a tlawng. 
MRK.12.2	A thei lawh cân a phâk tikah, a covo lâk dingin dûm congtu hna sinah sinum pakhat a thlah. 
MRK.12.3	Anih cu an rak tlaih i an velh hnuah kut lawngin an kirter. 
MRK.12.4	Sinum dang a thlah ṭhân, a nih zong cu lungin an rak cheh, alu an rak pemh i fakpi i an hrem hnu ah an kirter ṭhân. 
MRK.12.5	Midang a thlah ṭhân i an rak thah, midang zong a cheu an rak velh i a cheu an rak thah hna. 
MRK.12.6	Cuticun fapa pakhat, a dawt ngaimi a ngei. Anih zong cu a thlah. Zeicatiah ka fapa cu an rak upat deuh lai, tiah a ruah. 
MRK.12.7	Asinain dûm congtu hna nih, “Hipa hi ro cotu a si. Ra u, that u sih, cun a co hngami ro kha kanmah ta a si ko lai,” tiah an ti. 
MRK.12.8	Cuticun an i kalpi i an thah i dûm lengah an hlawnh. 
MRK.12.9	“Cucaah dûm ngeitu nih zeitindah a ti hna lai? Ara lai i dûm congtu hna cu a hloh dih hna lai i midang kut ah dûm cu a pêk lai. 
MRK.12.10	Hi Cathiang hi nan rel bal lo maw? ‘In satu hna duh lomi lung kha, cucu a kil i santlai bik lung a si. 
MRK.12.11	Cucu Bawipa tuahmi a si, kan mithmuh ah khuaruahhar a si, tihi,’ tiah a ti. 
MRK.12.12	Amah kha tlaih an timh, asinain mizapi an ṭih hna, anmah ralchanh in a chimmi tahchunhnâk kha an fiang. Cun an chuahtâk i an kal. 
MRK.12.13	A bia in an tlaih khawh nâkhnga Farasih le Herod mi kha a sinah an thlah. 
MRK.12.14	A sin an phâk tikah, “Cawnpiaktu, miding na si, uar khunmi zong na ngei lo, thleidan zong na ngei lo. Biatak in Pathian bia na cawnpiak tawn. Sizar sin i ngunkhuai pek hi phungning a si maw si lo dah? 
MRK.12.15	Kan pe hnga maw pe lo? tiah an ti. Asinain an depdetning kha a hngalh i, “Zeiruangahdah nanka hniksak, ngamu kha ka pe ulaw, ka rak zoh lai,” tiah a ti hna. 
MRK.12.16	An ratpi i, “Hihi aho milem le aho min dah a si?” tiah a ti. Annih nih, “Sizar,” tiah an ti. 
MRK.12.17	Jesuh nih, “Sizar thil cu Sizar pe ulaw, Pathian thil cu Pathian sinah pe ngat u,” tiah a ti i mak an ti ngai ngai. 
MRK.12.18	Thawhṭhannâk a um lo, titu Sadusih mi kha a sinah an ra i bia an hal. 
MRK.12.19	“Cawnpiaktu, Moses nih, ‘Mi nih fa ngeih loin a nupi a thihtâk ahcun, a unau nih ci a thlahpiak lai,” tiah a kan ṭial piak. 
MRK.12.20	Cubangin unau pasarih an um; a upa bik nih nupi a ngei i ci thlah loin a thi. 
MRK.12.21	A pahnihnâk pa nih ai lak i ci thlah loin a thi ṭhân, a pathumnâk pa zong cubantuk cu a si. 
MRK.12.22	Cuticun unau pasarih hna cu ci thlah loin an thi i a donghnâk ah minu zong cu a thi ve. 
MRK.12.23	Asiah thawhṭhân ni ah aho nupi dah a si hnga? An dihlak nupi le a si fawn,” tiah an ti. 
MRK.12.24	Jesuh nih, “Cathiang le Pathian thiltikhawhnâk nan hngalh lo caah nan palh tawnnâk cu a si. 
MRK.12.25	Zeitintiah thihnâk in thawhter an si hnuah, nupi pasal an i ngei ti lai lo, van i vanmi hna bantuk an si lai. 
MRK.12.26	Mithi hna an tho ṭhân timi kongah, Moses cauk nan rel bal lo maw? Burbûk ah khan Pathian nih, “Kei cu Abraham Pathian, Isaak Pathian, Jacob Pathian ka si,” a timi kha, nan rel bal lo maw? 
MRK.12.27	Anih cu mithi Pathian a si lo, minung Pathian a si. Cucaah ngan tukin nan palh,” tiah a leh hna. 
MRK.12.28	Nawlbia cawnpiaktu mi pakhat a ra i an i alnâk kha a rak ngai ve. An halmi zong palhnâk um loin a leh hna ti zong a theih, “Nawl pêkmi lakah a hmasabik zei dah?” tiah a hal. 
MRK.12.29	Jesuh nih, “Nawl pek hmasabik cu hihi a si, “Maw, Israel hna, ngai hmanh u, 
MRK.12.30	 na Pathian cu, na lungthin dihlak, na thlarau dihlak, na ruahnak dihlak, na ṭhawnnâk dihlak in na dawt lai. Hihi nawlpek hmasa bik a si. 
MRK.12.31	Pahnihnâk amah bantuk cu hihi a si. “Nangmah nâ dawt bangin na innpa na dawt lai.” Hi hna nâk i a ngan deuhmi Nawlpêk a um ti lo,” tiah a ti. 
MRK.12.32	Nawlbia cawnpiaktu nih a sinah, “A ṭha, cawnpiaktu. Biatak na chim, Pathian cu pakhat a si, Amah hlei a dang an um lo. 
MRK.12.33	Lungthin dihlak, hngalhnâk dihlak, thlarau dihlak le ṭhawnnâk dihlak i Amah dawt le, mah i dawt bang i innpa dawt cu pêkchanhnâk le pum khangh thawinâk nâkin a ṭha deuh,” tiah a ti. 
MRK.12.34	Cubangin mipa nih fim ngaiin a lehmi Jesuh nih a theih tikah, “Pathian pennâk he nâ hlat lo,” tiah a ti. Cu hnu cun ahohmanh nih bia an hal ngam ti lo. 
MRK.12.35	Ṭempal i a cawnpiak hna lioah Jesuh nih, “Nawlbiacawnpiaktu hna nih zeitindah Krih cu David Fapa an ti khawh? 
MRK.12.36	Zeitintiah David hrimhrim nih Thiang Thlarau thawngin, ‘
MRK.12.37	Amah David hmanh nih, ‘Bawipa’ tiah a kawh ahcun, zeitindah a fapa cu a si khawh? Mizapi le zatlâng hna nih lunglawm ngaiin a chimmi kha an ngaih tawn. 
MRK.12.38	Cun a cawnpiaknâk ah hitihin a chim, “Nawlbiacawnpiaktu hna chungin i ralring u, annih nih angkifual aih i len le, market hmun i kut tlaih kha an tlaihchan. 
MRK.12.39	Sinagog i ṭhutnâk ṭhabik i ṭhut le, rawl danghnâk i ṭhutnâk ṭha i ṭhut an i cuh tawn. 
MRK.12.40	Nuhmei chawva an ei i zapi hlennâk ah thla saupi in an cam tawn. Hi mi hna thiamlo conâk hi a ngan ngaingai te lai,” tiah a ti. 
MRK.12.41	Cubangin Jesuh cu thawhlawm kuang ralden ah a ṭhu i thawhlawm kuang i mi nih thawhlawm an thlakmi kha a rak zoh. Mirum hna nih tam ngaiin an thlak. 
MRK.12.42	Cuticun a hnu ah nuhmei sifak ngaimi a ra, dar tangka pahnih piahra tluk a simi khi a thlak ve. 
MRK.12.43	Jesuh nih a lamkaltu kha a kawh hna i “Biataktein kan chimh hna, thawhlawm kuangah a thlatu vialte ah hi nuhmei sifaknu thlakmi a tambik, 
MRK.12.44	zeitintiah hi hna nih hin an ngeih hlei an thlak, anih nih cun a ngeichun, a nunpi dingmi kha a thlak,” tiah a ti.
MRK.13.1	Cuticun ṭempal a chuahtâk lioah, a zultu lakah mi pakhat nih, “Cawnpiaktu, zohhmanh lung an rualmi le an inn sakning a ropit ning hi,” tiah a ti. 
MRK.13.2	Jesuh nih, “Hi a ropi ngaimi in hi na hmu ko lo maw? Lungrual vialte hi chimh lomi pakhat hmanh a um lai lo,” tiah a ti. 
MRK.13.3	Cubangin ṭempal ralden Oliv tlangcung i a ṭhut lioah, Peter, Jeim, Johan le Andru nih bia an hal, 
MRK.13.4	“Cucu zeitikahdah a si lai? Cu thil hna a tlinnâk ding hmelchunhnâk ah zeidah a si lai,” tiah an ti. 
MRK.13.5	Jesuh nih, “Ahohmanh nih an in hlen nâkhnga lo i ralring u. 
MRK.13.6	Zeitintiah mi tampi ka min in an ra lai, “Amah cu ka si” tiah mi tampi an hlen hna lai. 
MRK.13.7	Ral dohnâk le raltuknâk thong nan theih lai, asinain buai hlah u, zeitintiah cu thil hna cu a um hrimhrim awk a si, asinain donghnâk cu a si rih lai lo. 
MRK.13.8	Ram le ram an i doh lai, pennâk le pennâk an i doh lai, hmunkip ah li ai hnin lai I mangṭam le buainâk a um lai. Hi vialte hna hi fahnâk hramthawknâk a si. 
MRK.13.9	I ralring u, biaceihnâk ah an in chuahpi hna lai, Sinagog ah an in velh hna lai, ka bia hngalhter awkah, hruaitu le uktu hna hmai ah keimah ruangah chuahpi nan si te lai. 
MRK.13.10	Cun thawngṭha hi miphun vialte sinah chim a si hmasa lai. 
MRK.13.11	Tlaih nan si i biaceihnâk i chuahpi nan si tikah, zeidah ka chim lai tiah, ruat hmasa hlah u. A cân teah chim awk kha pêk nan si ko lai, a chimtu cu nanmah si loin, Thiang Thlarau a si lai. 
MRK.13.12	Cuticun thah awkah unau le unau an i rawi lai, pa nih a fa, fale nih an nu le an pa an doh lai i an thahter hna lai. 
MRK.13.13	Ka min ruangah mi vialte huat nan si lai. Asinain a dongh tiangin a tuarmi cu khamh an si lai. 
MRK.13.14	Cuticun ṭhiotu fihnung profet Daniel chimmi kha a dir lonâk dingah a dir nan hmuh tikah (a relmi pauh nih a sullam hngal ko seh), khi cân ah, Judia ram i a ummi kha tlang cungah zâm hna seh. 
MRK.13.15	Inn cungah a ummi kha, inn chungah ṭum hlah seh, inn chung i thilri lak awkah lut hlah seh. 
MRK.13.16	Lo i a ummi zong a thilri lakah tlung hlah seh. 
MRK.13.17	Cu ni ah cun fa a pawimi le nau a pawmmi caah vansannâk a si lai. 
MRK.13.18	Nan zâm cân kha khausik cân a si nâkhnga lo thla cam u. 
MRK.13.19	Zeitintiah cu ni cu harnâk ni a si lai. Cubantuk harnâk cu Pathian nih vawlei a ser ri in a um bal lo i zeitikhmanhah a um ṭhân ti lai lo. 
MRK.13.20	Bawipa nih cu ni hna cu tawiter hlah sehlaw, ahohmanh a nung kho lai lo. Asinain a thim i a ruah ciami hna ruangah ni kha a tawiter hna lai. 
MRK.13.21	“Cu cân ah mi nih, ‘Zoh u, Krih cu khika ah, asiloah, zoh u, Krih cu hika ah, an ti tikah va zum hna hlah u. 
MRK.13.22	Zeitintiah krih deu hna le profet deu kha an chuak lai, cu hna nih cun mi hlennâk caah hmelchunhnâk le khuarauhhar thil kha an tuah lai, si kho sehlaw, thimmi hmanh an hlen hna lai. 
MRK.13.23	Nannih tu cu ralring tein um u, ngaihmanh u, thil vialte kan chimh chung cang hna hi,” tiah a ti. 
MRK.13.24	Asinain cu ni hna le, harnâk cân a dih cun, nika a mui lai i thlapa a ceu ti lai lo. 
MRK.13.25	Van in arfi an tla lai i van thiltikhawhnâk cu â hnin lai. 
MRK.13.26	Cu hnu ah Mi Fapa hi thiltikhawhnâk lianhngannâk le sunparnâk he khuadawm lak i a rat kha an hmuh lai. 
MRK.13.27	A vancungmi kha a thlah hna lai i a thimmi hna cu vanhramdeng thli pali in a hlatnâk bik vawlei in a hlatnâk bik van i a ummi kha an pumh hna lai. 
MRK.13.28	Cubangin theipi kungah hin tahchunhnâk cawng u, a zim a no i a hnah a cawrh ahcun vaupi a nai cang ti kha nan hngalh. 
MRK.13.29	Cuticun hi thil hna nan hmuh tikah, Amah cu inkâ hramah a um cang tiah nan hngalh lai. 
MRK.13.30	Biataktein kan chimh hna, cu thil vialte a tlin hlan tiang tu lio chan hna hi an lo lai lo. 
MRK.13.31	Lei le van an lo lai, asinain ka bia cu a lo lai lo. 
MRK.13.32	“Asinain a ni le suimilam cân cu Pa dah ti lo ahohmanh nih an hngal lo, van i vanmi hna le Fapa zong nih a hngal lo. 
MRK.13.33	Thlacam in i ralring u, zeicatiah a cân kha nan hngal lo. 
MRK.13.34	Ram hlapi i khual tlawn ai timmi nih sin um hna sin i nawlngeihnâk a pêk i an ṭuan hngami pein, innkâ congtu zong ṭha tein nawl a pêk hnu ah a kalmi he tahchunh a si. 
MRK.13.35	Cucaah i ralring u, inn ngeitu rat cân cu zanlei ah maw, zanṭim ah maw, arkhuan cân ah maw, zingah dah a si lai nan hngal lo. 
MRK.13.36	Culoahcun nan i hngilh cân ah a ra sual lai i an poh sual hna lai. 
MRK.13.37	Nan sin i ka chimmi vialte hi mi vialte sin i chim ka si. I ralring u.
MRK.14.1	Ni hnih hnuah lanhtâk thô le thilnu cawhlo thô a um lai. Tlângbawi hna le nawlbia cawnpiaktu hna nih hlennâk hmangin Amah cu an thah khawh nâkhnga khua an khâng. 
MRK.14.2	Asinain thô lioah cun si hlahseh, culoahcun zatlâng buainâk a chuak sual lai, tiah an ti. 
MRK.14.3	Cun Bethani khua, thinghmui pa Simon in i rawl a dum lioah, minu pakhat lungrang thawlin Spiknard sathau a rim a hmui ngaimi le manfak ngaimi he a ra, a thawl kha khuai in alu ah a tawih. 
MRK.14.4	Asinain an lak i mi cheukhat an thin a hung, zeiruangahdah hi rimhmuimi sathau hi a sawksâm? 
MRK.14.5	Zeitintiah zuar sehlaw ngamu zathum man a si i misifak phawtah a ṭhadeuh lo maw, tiah an zai hnawh. 
MRK.14.6	Asinain Jesuh nih, “Dai tein umter u. Zeiruangahdah nan zai hnawh, ka cungah thilṭha ngai a tuah. 
MRK.14.7	Zeitintiah mi sifak cu nan sinah an um peng ko lai, nan duh cân pauh ah nan bomh khawh ko hna, kei tu cu nan sinah ka um peng lai lo. 
MRK.14.8	A tuah khawhtawk a tuah i ka taksa hi vui dingin sathau a rak thuh ciami a si, tiah a ti. 
MRK.14.9	Biataktein kan chimh hna, vawlei dihlak thawngṭha an chimnâk pauh ah hi minu tuahmi zong hi amah philh lo nâkah an chim ve lai,” tiah a ti. 
MRK.14.10	Cun hleihnih lak i pakhat Judas Iskariot cu Jesuh rawi duhah tlângbawi sinah a kal. 
MRK.14.11	Cu kong an theih tikah an i lawm i a sinah phaisa pêk awkah bia an kamh. Cuticun rawinâk cân rem kha a ngiat. 
MRK.14.12	Cubangin thilnu cawhlo changreu thô, ni hmasabik, lantâk thô ca i tuu an thah tawn ni ah lamkaltu hna nih, “Lanhtâk thô rawl ei nâk dingah khuazeiahdah in tuahpiak ning law na duh?” tiah an ti. 
MRK.14.13	A lamkaltu hna lakah mi pahnih a thlah hna i, “Khuapi ah va lut ulaw, bel in ti a thanmi pa nih an ton hna lai, amah kha nan zulh lai. 
MRK.14.14	A luhnâk inn ngeitu sinah, “Ka lamkaltu hna he lanhtâk thô rawl kan dum`inâk ding khual umnâk khân cu khuazeiahdah a si,” tiah nan hal lai. 
MRK.14.15	Cuticun anih nih inn cungdot kaupi thil vialte tling tein timhlamh cangmi kha an hmusak hna lai, cucu timhcia tein nan umter lai,” tiah a ti. 
MRK.14.16	A lamkaltu hna cu an kal i khuapi ah an lut, an sin i a rak chimningte khan an hmuh i lanhtâk thô rawl kha an timhlamh. 
MRK.14.17	Zanlei a si tikah hleihnih hna he an va kal. 
MRK.14.18	Cubangin rawl ei i an ṭhut ko lioah Jesuh nih, “Biataktein kan chimh hna, ka sin i rawl a eimi lakah mi pakhat nih nan ka rawi lai,” tiah a ti. 
MRK.14.19	An ngaih a chia tuk hringhran i pumpâk cio in, “Keimah hi ka si maw?” tiah an ti cio. Midang zong nih, ‘Keimah maw, ka si,’ tiah an ti ve. 
MRK.14.20	Anih nih, “Hleihnih lak i pakhat, kheng a ka hrawmtu hi a si. 
MRK.14.21	Mi Fapa hi a kong an rak ṭial cang bantukin a kal lai, Mi Fapa rawitu pa cu ngaihchia a va si dah! Cu mipa cu chuak loin rak um sehlaw a caah a ṭha deuh lai,” tiah a ti. 
MRK.14.22	Cun rawl an ei lioah, Jesuh nih changreu kha a lâk, thluachuah a pêk hnuah a cheu i an sinah a pek, “La ulaw, ei u; hihi ka taksa a si,” tiah a ti. 
MRK.14.23	Hrai zong kha a lâk i lawmhnâk bia a chim dih in an sinah a pêk i an dihlak in an din. 
MRK.14.24	Anih nih, “Hihi ka thisen i biakam thar, mi tampi ca i a chuak hngami cu a si. 
MRK.14.25	Biataktein kan chimh hna, “Pathian pennâk ah a thar in ka din cân a phâk hlan tiang misur hang hi ka ding ti lai lo,” tiah a ti. 
MRK.14.26	Cun hla an sak dihin an chuak i Oliv tlângah an kal. 
MRK.14.27	Jesuh nih, “Tuzan ah keimah ruangah nan dihlakin nanka tluktâk dih lai, hitihin ṭial arak si cang kha, ‘Tukhâl kha ka velh lai i tuurun kha an i ṭhek dih lai,’ tiin. 
MRK.14.28	Asinain thawhter ka si hnuah nan hmaiah Galili ah ka kal lai,” tiah a ti. 
MRK.14.29	Peter nih, “An dihlakin an tlukdih hmanh ah, ka tlu lai lo,” tiah a ti. 
MRK.14.30	Jesuh nih, “Biataktein kan chimh ni hin ah, tuzan hmanh ah, ar voihnih khuan hlan hmanh ah, voithum naka hlawt lai,” tiah a ti. 
MRK.14.31	Asinain anih nih uar ngaiin, “Na thihnâk ah thi ve hmanhninglaw kan hlawt lai lo,” tiah a ti. An dihlakin cu bangin an ti cio. 
MRK.14.32	Cun hmun pakhat Gethsemani an timi kha an phân i lamkaltu hna sinah, “Thla ka va cam lioah hika hin rak ṭhu u,” tiah a ti. 
MRK.14.33	Peter le Jeim le Johan kha a kalpi hna. Anih cu a thin a phâng i a awlawk a chong. 
MRK.14.34	Cuticun an sinah, “Ka thlarau a ngaih a chia tuk hringhran i thihpi tlâk a si. Hika ah um in ralring tein um u. 
MRK.14.35	Hmailei ah tlawmpal a va kal i vawlei ah a bawk, a si khawh ahcun cu cân nih a lanhtâk khawh nâkhnga thla a cam. 
MRK.14.36	“Abba, ka Pa, zeizong vialte hi na caah a si kho ko. Hi hrai hi ka sinin la ko, asinain keimah duhnâk si loin, nangmah duhnâk bang siseh,” tiah a ti. 
MRK.14.37	A rak kir i an i hngilh kha a hmuh hna, Peter sinah, “Simon, nâ hngilh maw? suimilam pakhat hmanh nâ ralring kho lo maw? 
MRK.14.38	Tukforhnâk i nan luhnâk hnga lo, ralring tein thla cam u. Thlarau nih a duh i taksa cu a der,” tiah a ti. 
MRK.14.39	A kal ṭhân i a hal bon kha hal in thla a cam ṭhân. 
MRK.14.40	A rak kir ṭhân i an i hngilh kha a hmuh ṭhân hna. An mit a ku tuk hringhran i hun leh awk zong an hngal lo. 
MRK.14.41	A voithumnâk i a rak kir ṭhân tikah, nan i hngilh peng i nan i din ko rih maw? A za cang a cân a phân cang: Mi Fapa hi misual kutah tlaihter a si cang lai. 
MRK.14.42	Tho ulaw, kal hna usih. Zohhmanh u a ka rawitu ding a nai cang. 
MRK.14.43	A chim lioah, Judas, hleihnih lak i pakhat cu, tlângbawi hna le nawlbiacawnpiaktu hna le upa hna lak i a rami, vainam le tanbo â rak putmi mitampi he an rak phân. 
MRK.14.44	A rawitu pa nih hmelchunhnâk a rak pêk cang hna, “Ka hnamhmi pauh amah a si lai, nan tlaih lai i him tein lodiam nan kalpi lai,” tiah a rak ti hna. 
MRK.14.45	A rak phâk le cângkâ, amah kha a panh cawlh i, “Rabbi, Rabbi,” tiah a hnamh. 
MRK.14.46	Cuticun an tlaih i an kalpi cawlh. 
MRK.14.47	A pawng i a dirmi lakah pakhat nih vainam â zuh i tlângbawi nganbik sinum a hna pet lakin a tuk. 
MRK.14.48	Jesuh nih, “Damiah tlaih ding bantukin vainam le tanbo he maw nan rat? 
MRK.14.49	Ṭempal ah nichiarte nan sinah cawnpiak in ka um tawn i nan ka tlai fawn lo. Asinain Cathiang a tlin khawh nâk ding caah a si,” tiah a ti hna. 
MRK.14.50	An dihlakin amah kha an kaltâk i an zâm. 
MRK.14.51	Cubangin tlangval pakhat khiangrang puan lawng i ngaih in a zulh ve i cu pa cu tlangval dang nih an rak tlaih i 
MRK.14.52	a khiangrang puan kaltâk in taklawng in a tli. 
MRK.14.53	Jesuh cu tlângbawi nganbik inn ah an kalpi, cun tlângbawi hna le nawlbiacawnpiaktu hna le upa vialte kha an i pum. 
MRK.14.54	Peter nih hla nawn khin tlangbawi nganbik inntual tiangin a zulh i sinum hna sinah mei a to. 
MRK.14.55	Cubangin tlângbawi hna le biaceihtu vialte nih Jesuh thahnâk dingah a sualnâk an kawl, asinain a sualnâk an hmu kho lo. 
MRK.14.56	Zeitintiah mi tampi nih lih in sual an puh lengmang, asinain sual an puhnâk kha â ralchanh leng mang. 
MRK.14.57	Cuticun mi zeimaw, an rak dir i lih in, hitihin a sual an rak kawl. 
MRK.14.58	Hipa nih hin, “Hi ṭempal kut in sakmi hi ka ṭheh lai i nithum chungah a dang, kut in sak lomi ka dirh ṭhân lai, a timi kan theih,” tiah an ti. 
MRK.14.59	Asinain sual an puhnâk cu ai rem kho lo. 
MRK.14.60	Tlângbawi nganbik cu a laiah a dir i Jesuh sinah, “Zeihmanh na let hna lo maw? Hi hna nih hin zeiruangahdah na sual an kawl? tiah a hal. 
MRK.14.61	Anih cu dai tein a um, kâ khat hmanh in a let lo. Tlângbawi nganbik nih, “Krih, Thangṭhat tlak Fapa cu na si maw?” tiah a hal. 
MRK.14.62	Jesuh nih, “Aw, ka si, Mi Fapa hi a ṭhawngmi orhlei ah ṭhu in, khuadawm lak i a rat kha na hmuh te lai,” tiah a ti. 
MRK.14.63	Cuticun tlângbawi ngan nih a hnipuan a thleh i, “Theihpitu dang zeidah kan herh ti lai? 
MRK.14.64	( Pathian)cawhdehnâk bia nan theih cang! Zeitindah nan ruah? tiah a ti. An dihlak in Amah cu thih awkah â tlak tiin thiamlo an coter. 
MRK.14.65	Cheukhat nih cil an châk i a hmai an tuam i an thongh, “Holh ngat, tiah hotu hna nih an bengh. 
MRK.14.66	Cubangin Peter cu tanglei tualrawn i a um lioah tlângbawi sinum ngaknu lakah pakhat a ra. 
MRK.14.67	Peter nih mei a toh ko kha a hmuh i, “Nang zong hi Nazaret Jesuh sin i a ummi kha na si,” tiah a ti. 
MRK.14.68	Anih nih, “Na bia chim cu ka thei lo, a ruah awk hrim ka thiam lo tiah, a hlawt. Inleng ah a va chuak i ar a khuang cawlh. 
MRK.14.69	Cun ngaknu nih a hmuh ṭhân, a pawng i a ummi hna sinah, “Hipa hi anmah lak i a ummi a si,” tiah a ti. 
MRK.14.70	Asinain â pheh ṭhân. A rauh hlanah a pawng i a ummi hna nih Peter sinah, “An lak i a ummi na si ve ko, na aw cawiin Galili mi na si ti a fianter ko,” tiah an ti. 
MRK.14.71	Anih nih, “Cu minung nan chimmi cu ka hngal hrimhrim lo,” tiin chiat i serh in a chim. 
MRK.14.72	A voihnihnâk ah ar cu a khuang ṭhân, Cuticun Peter nih a sinah Jesuh nih, “Ar voihnih a khuan hlanah, voithum naka hlawt lai,” a timi kha a hun hngalh i cucu ruat in a ṭap.
MRK.15.1	A thaizing zingka te ah, tlângbawi hna le upa hna, nawlbiacawnpiaktu hna le biaceihtu vialte kha an i tong, Jesuh cu ṭem buin an kalpi i Pailat kutah an pêk. 
MRK.15.2	Pailat nih, “Judah siangpahrang na si maw?” tiah a hal. Anih nih, “Na chim bangin a si ko,” tiah a leh. 
MRK.15.3	Tlângbawi hna nih a phunphun in a sual an kawl nain, kâ khat hmanh in a let hna lo. 
MRK.15.4	Pailat nih, “Sual a in puhnâk vialte hi na let hna lai lo maw?” tiah a hal ṭhân. 
MRK.15.5	Asinain Jesuh nih kâ khat hmanh in a let lo i Pailat nih mak a ti ngaingai. 
MRK.15.6	Cun thô lioah thongtla an halmi pauh Pailat nih a chuahpiak tawn hna. 
MRK.15.7	Mi pakhat Barabbas an timi cu a hawi le sinah ralthawh ruangah hrengkhenh buin thong ah a um, ral an thawh ruang i lainawngmi a si. 
MRK.15.8	Cuticun mizapi cu thang ngaiin an au i an ca-ah a tuah tawnmi kha tuahpiak dingin an nawl. 
MRK.15.9	Pailat nih a leh hna i, “Judah siangpahrang hi in chuahpiak hna ninglaw nan duh maw?” tiah a ti hna. 
MRK.15.10	Zeitintiah amah cu tlângbawi hna nih hnachuah ruang i a sinah an rak pêkmi a si kha a hngalh. 
MRK.15.11	Asinain tlângbawi hna nih Barabbas chuah dingin mizapi kha an lêm hna. 
MRK.15.12	Pailat nih, “Judah siangpahrang timi hi zeitindah tuah seh tiah nan ka duh?” tiah a ti ṭhân hna. 
MRK.15.13	Annih nih, “Khenhchih ko,” tiah an au. 
MRK.15.14	Pailat nih, “Zeiruangah? Zei sualnâkdah a tuah?” tiah a ti. Annih nih, “Khenhchih ko” tiah an au ṭhân. 
MRK.15.15	Pailat nih mizapi lung lawmhter a duh i Barabbas kha a chuahpiak hna, Jesuh cu a velh hnuah, khenh chih dingin a pêk hna. 
MRK.15.16	Cuhnuah ralkap hna nih bawi intual kulhmi chung i Praitoriam an timi ah amah cu an luhpi i ralkap vialte an i ko. 
MRK.15.17	Puan sen an aihter i hling luchin an sermi cu a lu ah an chinh, 
MRK.15.18	Judah siangpahrang pa, na kut kan in tlaih tiah serhsatnâkin an ti. 
MRK.15.19	A lu ah hluangkung in an tuk, cil an châk i khukbil in an biak. 
MRK.15.20	Capo saihnâk i an hman dih in puansen kha an phoih i amah angki an aihter ṭhân, cun khenhchih dingah an chuahpi. 
MRK.15.21	Cuticun Sairin khuami Simon, Alexandria le Rufas pa, a rak tlawngmi kha a vailam kha hranhram in an putter. 
MRK.15.22	Hmun pakhat, Golgotha, luruh hmun an timi ah an phâkpi. 
MRK.15.23	Cuka ah Mura he cawhmi mitsurhang kha an pêk, asinain a ding duh lo. 
MRK.15.24	Cun an khenhchih i a hnipuan kha camcawh fung zuh in an i phaw. 
MRK.15.25	An khenhchih cân cu zinglei suimilam pakua hrawng a si. 
MRK.15.26	Sual an phawtnâk câ kha a lu cungah, “JUDAH SIANGPAHRANG” tiah an tar. 
MRK.15.27	Amah sinah damiah pahnih, a orhlei ah pakhat, a kehlei ah pakhat an khenhchih hna. 
MRK.15.28	Cathiang nih, “Mi sual hna sinah relchih in a um,” a timi kha a tling. 
MRK.15.29	Cuka pawng i â chawkletmi vialte nih an lu an thinhnawh i, “Aize, nang ṭempal ṭhet in nithum ah a sa ṭhan kho tu, 
MRK.15.30	i damter law, vailam cungin rung ṭum ngat, tiah an tihrâm. 
MRK.15.31	Cubangin tlângbawi hna le nawlbiacawnpiaktu hna nih anmah he nihsawh buin, “Midang a damter, amah â damter kho fawn lo. 
MRK.15.32	Krih, Israel Siangpahrang cu, atu ah vailam cungin rung ṭum sehlaw, kan hmuh lai i kan zumh lai,” tiah an ti. Amah he an khenhchihmi hna zong nih an nihsawh ve. 
MRK.15.33	Chun suimilam hleihnih in zanlei suimilam pathum tiang cu ram vialte cu a mui dih. 
MRK.15.34	Zanlei suimilam pathum ah Jesuh cu aw thang ngai in, “Eloi, Eloi, Lama Sabakthani?” ti in a au, cucu, “Ka Pathian, Ka Pathian, zeicadah na ka kaltâk?” tinâk a si. 
MRK.15.35	A pawngah a dirmi cheukhat nih cucu an theih tikah, “Zohhmanh u, Elijah a auh a si cuh,” tiah an ti. 
MRK.15.36	Mi pakhat a tli i misur hang a thormi ah puanchia a ciah, fungpar ah a tar hnu ah a dinter. “Um ko seh, Amah khamhtu dingah Elijah a ra hnga maw, kan zoh lai cu,” tiah an ti. 
MRK.15.37	Jesuh cu aw thang ngai in a au i a thlarau a thlah. 
MRK.15.38	Ṭempal puanzar kha a cunglei in a tanglei tiang a tlek. 
MRK.15.39	Cun a hmai i a dirmi ralbawi pa nih cubantuk i a au le a thlarau a thlahmi a hmuh tikah, “Hipa hi Pathian Fapa a si hrimhrim ko,” tiah a ti. 
MRK.15.40	Nu hna zong nih ralkhat in a rak cuan i cu hna lakah, Mary Magdalin le, Mary Jeim le Joses nu le Salom zong an i tel, 
MRK.15.41	cu hna cu Galili ram i a um lio i amah zul in rian a ṭuanpiaktu an si, nu dang tam nawn amah he Jerusalem i a rami zong an um. 
MRK.15.42	Zanlei a si i cu ni cu timhlamhnâk Ni a thaizing Sabbath ni ca i zarhte ni a si. 
MRK.15.43	Arimathia khuami Josef, hmaizahmi biaceihtu, Pathian pennâk â ruahchanmi kha a ra i ralṭha in Pailat sinah a kal i Jesuh ruak kha a hal. 
MRK.15.44	Pailat nih cubangin a thihmi cu mak a ti ngai ngai, ralbawi pa cu au in a thihnâk a rauh cangnâk kong a hal. 
MRK.15.45	Cuticun ralbawi pa sinin biafiang a theih hnuah Josef sinah a ruak kha a pêk. 
MRK.15.46	Khiangrâng puan a cawk, amah kha a ṭhumh i khiangrâng puan in a tuam. Lung in kharmi thlânah a chiah i thlân inkâ cu a khar. 
MRK.15.47	Cun Mary Magdalin le Joses nu Mary nih an vuinâk hmun kha an hmuh.
MRK.16.1	Sabbath ni a dih tikah, Mary Magdalin le Jeim nu Mary le Salom an rat i a ruak thuh awkah zihmui kha an cawk. 
MRK.16.2	Zarhkhat chung ni hmasatbik zingka ni a chuah hnu ah thlân cu an va phân. 
MRK.16.3	Anmah le anmah an i caih i, “Ahonihdah thlân kharnâk lung a kan thawnpiak lai” tiah an ti. 
MRK.16.4	Asinain an va zoh tikah, lung cu thawn cia in an va hmuh, a ngan ngai ngaimi lung a si. 
MRK.16.5	Thlân chungah an lut i tlangval pakhat, puanrang aih in thlân orhlei kam i a ṭhumi kha an va hmuh i an lau ngai ngai. 
MRK.16.6	Asinain anih nih, “Lau hlah u, an khenhchihmi Nazaret Jesuh kha nan kawl si kaw, A tho ṭhân cang! Hika ah a um ti lo. Zohhmanh u an chiahnâk hi. 
MRK.16.7	Va kal ulaw, a lamkaltu hna le Peter kha va chim hna u, Galili ramah nan hmaiah a kal lai, nan sinah a rak chim cang bangin cuka ah nan hmuh lai, tiah nan chimh hna lai,” tiah a ti. 
MRK.16.8	Annih cu thinphâng in an ther i thinlau ngaiin thlân in an tlung. An thin a phântukah ahosin hmanh ah an chim lo. 
MRK.16.9	Cun zarhkhat chung ni hmasa bik zingka te i a thawhṭan ah khan Mary Magdalin a chung i khuachia pasarih a `hawlpiakmi sinah â langh hmasa bik, 
MRK.16.10	Amah he a rak umṭi cangmi hna sinah a va kal i mithi ngai i an ṭah lioah a va chimh hna. 
MRK.16.11	A nung cang ti le nu nih a hmuhnâk kong an theih nain an zum lo. 
MRK.16.12	Cuhnuah an lakah mi pahnih kâ dang i a kalmi hna mit hmuh ah phun dangin â langh ṭhân. 
MRK.16.13	Annih nih lamkaltu dang kha an va chimh hna, asinain an chimmi zong cu an zum hlei lo. 
MRK.16.14	Cuhnuah rawl an dûm lioah hleikhat hna sinah â langh i a thawhṭhân hnu i amah hmutu hna chimmi an zumh duh lo ruangah, an zumhlonâk le an lungthin hahnâk kha a sîk hna. 
MRK.16.15	An sinah, “Vawlei vialte ah kal u law sermi vialte sinah thawngṭha hi chim u. 
MRK.16.16	A zum i baptisma a ingmi cu khamh an si lai, asinain a zumlotu cu thiamlo a co lai. 
MRK.16.17	Cun hi hmelchunhnâk hna nih zumtu hna cu a zulh hna lai: Ka min in khuachia an ṭhawl lai I holhthar in an holh lai, 
MRK.16.18	rul kha kut in an lâk lai i thihnâk sivai zei pauh ding hna hmanhsehlaw an zei a poi lai lo. Mizaw cungah an kut an chuan lai i an dam lai. 
MRK.16.19	Cubangin Bawipa nih an sinah bia a chim dih in vanah lâk in a um i Pathian orhlei kutah a ṭhu. 
MRK.16.20	Cun annih cu an kal i kakip ah phung an chim, Bawipa nih anmah a ṭuanpi hna i bia kha fehter dingin hmelchunhnâk in a zulh peng hna. Amen.
LUK.1.1	Tling tein kan sinah a phânmi kong kha mi tampi nih ṭial an timh. 
LUK.1.2	A hramthawk in mit i a hmutu hna le bia in rian a ṭuntu hna nih an kan chanhmi kha, 
LUK.1.3	hmaizahmi, Theofilus, a hramthawk in ṭha tein ka dothlat hnuah ningcang tein na caah ṭial hi a a ṭha tiah ka ruah. 
LUK.1.4	Cucu na rak theih cangmi kha a dikmi a si tiah na hngalhfian khawh nâkhnga. 
LUK.1.5	Judia ram i Herod a bawi lio ah, Abijah phu chung i tlângbawi pakhat Zakaria timi a rak um. A nupi cu Elizabet a si i Âron tefa chin a si. 
LUK.1.6	An pahnih in Pathian hmaiah miding an si, Bawipa nawlpêk le a phunglam vialte sawi awk um loin an zulh. 
LUK.1.7	Asinain Elizabet a cin ruangah fa an ngei lo, an pahnih in an tar ngai ngai cang. 
LUK.1.8	Cuticun an phu chung i an tuah tawn bangin Pathian hmai i tlângbawi rian a ṭuan lio ah, 
LUK.1.9	Bawipa ṭempal chungah lut in rimhmui khanghthawinâk tuah awkah camcawh fung an zuh tawnmi cu amah cungah a tla. 
LUK.1.10	Cun rimhmui khanghthawi lio ah mizapi kha lengah thla an rak cam. 
LUK.1.11	Bawipa vancungmi a sinah, rimhmui khanghnâk biakṭheng orhlei kamah â lang. 
LUK.1.12	Zakaria nih a hmuh tikah a awlawk a chong i ṭihnâk nih a tlaih. 
LUK.1.13	Asinain vanmi nih, “Zakariah, ṭih hlah, zeitintiah na thlacamnâk kha theih a si, na nupi Elyzabet nih fa an hrinpiak lai i a min ah Johan na sak lai. 
LUK.1.14	Lunglawm tha nuam tein na um lai, a chuah tikah mitampi an i lawm lai. 
LUK.1.15	Zeitintiah Bawipa hmai ah mingan a si lai i mitsur hang le zu a ding hrimhrim lai lo. Anu paw chung hmanh in Thiang Thlarau in a khat lai. 
LUK.1.16	Israel fale tampi kha Bawipa an Pathian lei ah a merter hna lai. 
LUK.1.17	Cuticun, ‘pale hna lungthin an fale hna sin i merter awk le nawlngai lomi kha mifim bang i umter awkah, Bawipa ca i mi hna rak timlam dingah Elijah thlarau le thiltikhawhnâk he Bawipa hmaiah a kal hmasa lai,” tiah a ti. 
LUK.1.18	Zakariah nih vanmi sinah, “Cucu zeitindah ka hngalh lai? kei cu putar ka si, ka nupi zong a tar cang,” tiah a ti. 
LUK.1.19	Vanmi nih, “Keimah cu Gabriel, Pathian hmai i a dir tawnmi ka si, nangmah chawnh le, hi lawmhnâk thawngṭha chim awkah thlahmi ka si. 
LUK.1.20	Asinain ngaihmanh, “A cân te ah a tling laimi, ka chimmi bia na zumh lo caah, cu thil a tlin hlan pauh cu, holh kho loin dai tein na um lai,” tiah a ti. 
LUK.1.21	Cun zapi nih Zakariah kha an rak hngah, ṭempal chung i sau nawn a um caah an khuaruah a har. 
LUK.1.22	Asinain a rak chuah tikah, an sinah bia a chim kho lo, holh kho loin akut lawng a cawlcangh termi an hmuh tikah ṭempal chungah langhnâk a hmu tiah an hngalh cawlh. 
LUK.1.23	Cun hitihin a si, a rianṭuannâk ni tlam a tlin hnu ah a innah a tlung. 
LUK.1.24	Ni zeimawzat hnu ah a nupi Elizabet cu nau a pawi i thla nga chung â thup. 
LUK.1.25	Hibangin zapi sin i ka min chiatnâk lakpiak awkah Bawipa nih vêl a ka ngeih i aka zohkhenh,” tiah a ti. 
LUK.1.26	Cun thla ruk hnu ah Pathian nih vanmi Gabriel kha Galili ram i khua pakhat Nazaret an timi i 
LUK.1.27	ngaknu thiang pakhat sinah a thlah, cu ngaknu cu David tefa chin Josef nupi hammi a si. Ngaknu thiang min cu Mary a si. 
LUK.1.28	A rak luh tikah vanmi nih, “I lawm tuah, thluachuak nu, Bawipa na sinah a um; nu hna lakah mithluachuak na si,” tiah a ti. 
LUK.1.29	Asinain amah a hmuh tikah, a chimmi bia ruangah a awlawk a chong, zeibantuk biakchonhnâk dah a si hnga? tiah a ruat. 
LUK.1.30	Vanmi nih, “Mary, ṭihhlah, Pathian lung na ton. 
LUK.1.31	Ngaihmanh, nau na pawi lai i fapa na hrin lai, a min ah JESUH na sak lai. 
LUK.1.32	Mi ngan a si lai i Cungnung bik Fapa an ti lai; Bawipa Pathian nih apa David ṭhutdanh kha a pêk lai. 
LUK.1.33	Jakob tefa kha zungzal in a pen hna lai; A pennâk cu a dong ti lai lo,” tiah a ti. 
LUK.1.34	Mary nih vami sinah, “Cucu zeitindah a si khawh lai, pa ka hngalh ṭung lo?” tiah a ti. 
LUK.1.35	Vanmi nih a sinah, “Thiang thlarau na sinah a phân lai i Cungnung bik thiltikhawhnâk nih an khuh lai; cucaah a Thiangmi fa a chuak hngami cu Pathian Fapa, ti a si lai. 
LUK.1.36	Ngaihmanh, na rulchan, Elizabet zong atar hnu ah nau pa a pawi, a cing an timi kha, atu hi thlaruknâk a si cang. 
LUK.1.37	Zeitintiah Pathian caah a si kho lomi zeihmanh a um lo,” tiah a ti. 
LUK.1.38	Mary nih, “Ngaihmanh Bawipa salnu ka si, na bia bangin si ko seh,” tiah a ti. Cun vanmi nih a kaltâk. 
LUK.1.39	Cu cân ah Mary cu a tho i khulrang in tlang cung i Judia ram khua pakhat ah a kal; 
LUK.1.40	Zakariah innah lutin Elizabet kha a kut a tlaih. 
LUK.1.41	Cun Mary nih Elizabet kut a tlaihnâk kha Elizabet nih a theih le cângkâ a paw chung i naute kha â hlawk i Elizabet cu Thiang thlarau in a khat. 
LUK.1.42	Cuticun thang ngaiin a au, “Nang cu nu hna lakah mithluachauk na si, na hrinmi zong mithluachuak a si. 
LUK.1.43	Ka Bawipa nu tu nih narak ka tlawnmi hi zeiruangahdah a si hnga. 
LUK.1.44	Zeitintiah na kut tlaihnâk aw thawng ka hna a phâk le cângkâ ka pawchung naute zong lunglawm in a hlawk ve dah kaw. 
LUK.1.45	Bawipa nih a chimmi a tling lai tiah a zumtu nu cu mithluachuak a si. 
LUK.1.46	Mary nih, “Ka nun nih Bawipa a thangṭhat i 
LUK.1.47	Ka thlarua zong ka khamhtu Pathian ah â lawm. 
LUK.1.48	Zeitintiah a salnu dir hmun niam ning a hmuh piak. Ngaihmanh, atu thawkin chanthar vialte nih thluachuaknu anka ti lai. 
LUK.1.49	Zeitintiah Miṭhawng nih khan thil lianngan aka tuahpiak, a min ah ‘thiang’ a si. 
LUK.1.50	Amah a ṭihtu kha chankhat hnu chankhat a zângfah hna. 
LUK.1.51	A bânnih a ṭhawnnâk a langhter, ruamkaimi kha an lung khuaruahnâk ah a ṭhek hna. 
LUK.1.52	Mi ṭhawng kha an bawiṭhutdan in a ṭhumh hna i a niammi kha a cawisan hna. 
LUK.1.53	Rawlṭâmmi kha thilṭha in a khimter hna i mirum kha kut lawngin a kirter hna. 
LUK.1.54	A zângfahnâk philhlonâk ah a sinum Israel kha a rak bomh. 
LUK.1.55	Hringtu kanpa Abraham le a tefa hna sinah zungzal in a rak chim cang bang khan,” tiah a ti. 
LUK.1.56	Cun Mary cu thlathum tiang a sinah a um i cu hnu ah inah a kir ṭhân. 
LUK.1.57	Elizabet nau ngeih cân kha a phân i fapa a hrin. 
LUK.1.58	Innpa hna le sahlawh hna nih an lawmhpi, zeicatiah Bawipa nih a nganmi a zângfahnâk a cungah a langhter caah. 
LUK.1.59	Cun niriat ni ah, cuarpar tan awk i an ratpi lio ah, apa min Zakariah in kawh an timh. 
LUK.1.60	Anu nih, si hlah ê, Johan tiah kawh deuh awk a si, tiah a ti. 
LUK.1.61	Annih nih, “Na rualchan hna lakah cubantuk min a ngeimi ahohmanh an um lo,” tiah an ti. 
LUK.1.62	Apa kha kut in an hei langhter i zeibantuk min dah sak a duh kha an hal. 
LUK.1.63	Anih nih ṭialnâk dingah catlap a hal hna, “Amin ah Johan a si,” tiah a ṭial. An dihlak in an khuaruah a har ngai ngai. 
LUK.1.64	Hmakkhatteah a lei le a kâ cu â phoih i Pathian thangṭhat in a rak holh cawlh. 
LUK.1.65	Cuticun pawngkam mi vialte cungah ṭihnâk a tlung. Cu kong cu Judia ram mi vialte nih an ceih. 
LUK.1.66	Cu kong a theitu hna nih an lungthin ah an riahter i zeibantuk minung dah hi hngakchia hi a si te lai? tiah an ti. Cun Bawipa kut nih a umpi. 
LUK.1.67	Cubangin apa Zakariah cu Thiang Thlarau in a khat i hitihin bia a phuan, 
LUK.1.68	Bawipa Israel Pathian cu thangṭhat in um ko seh, zeitintiah a mile a veh i a tlanh hna. 
LUK.1.69	A sal David chungkhar chungin khamhnâk ki a chuahter. 
LUK.1.70	Vawlei thawhka tein a thiangmi a profet hna kâ in a rak chim cang. 
LUK.1.71	Kan ral hna le a kan huatu vialte hna chungin kan himnâk dingah. 
LUK.1.72	Kan pupa hna sin i a kamhmi zângfahnâk langhter ding le, a thiangmi a biakam philhlonâk ah. 
LUK.1.73	Kan pa Abraham sin i chiat a rak i serh cangmi cu, 
LUK.1.74	`ihlo tein a rian kan ṭuan khawh nâkhnga, kan ral hna chungin khamhnâk ding bia a si. 
LUK.1.75	Kan nun chung vialte a hmaiah thiang te le ding te i um dingin. 
LUK.1.76	Asi, pate, nang hi Cungnung bik profet an in ti lai. Zeitintiah a lam rak timtuah dingah a hmaiah na rak kal lai. 
LUK.1.77	An sualnâk ngaithiam ding le, Ami le caah khamhnâk bia theihter dingin. 
LUK.1.78	Duh a nungmi kan Pathian zângfahnâk ruangah, 
LUK.1.79	Muihnâk le thihnâk thladem tang i a ṭhumi hna ceuh awkah daihnâk lam i kan ke a kal khawh nâkhnga, cunglei ni ceu dawh nih a kan zuan hnawh. 
LUK.1.80	Cuticun ngakchia cu a ṭhang i thlarau in a ṭhawng chin lengmang, Israel mihna sin i a langh hlan tiang ramcar ah a um.
LUK.2.1	Cun hitihin a si, Sizar Augustus nih mi vialte min ṭial awkah nawl a pêk. 
LUK.2.2	Cu minṭial cân cu Siria ram i Khuirinias Mangki a ṭuan lio ah a si. 
LUK.2.3	Cuticun minṭial awkah, mikip anmah le an khua cio ah an kal. 
LUK.2.4	Josef zong David hrinthlak le chungkhar a si caah Galili ram Nazaret khua in Judia ram Bethlehem, David khua ah 
LUK.2.5	nupi caah a hammi Mary, nau a pawimi he an kal. 
LUK.2.6	Cu hmun an um lio ah, nau hrin cân kha a phân. 
LUK.2.7	Cun a fater ah pa a hrin i puan in a zual, khualbuk ah an i tlum ti lo caah saṭil rawlpêknâk kuangah a ihter. 
LUK.2.8	Cu ramah tuukhâl an um i an tuu kha khâl in zanah an riahpi hna. 
LUK.2.9	Cun ngaihmanh, Bawipa vancungmi pakhat an hmaiah a dir, Bawipa sunparnâk nih an vêlchûm kha a run ceuh i an ṭih ngaingai. 
LUK.2.10	Vanmi nih, “ṭih hlah u law, ngaihmanh u, mi vialte caah lunglawmhnâk Thawngṭha ka ratpi. 
LUK.2.11	Ni hin ah hin David khua ah nan caah Khamhtu a chuak cang, Bawi Krih cu. 
LUK.2.12	Hihi nan caah hmenchunhnâk a si lai; puan in zualmi Ngakchia, siṭil rawlpêknâk kuang i ih termi nan hmuh lai,” tiah a ti. 
LUK.2.13	Chikkhatteah vanmi sinah van mirun an i pum i Pathian an thangṭhat. 
LUK.2.14	“Cungnung bikah Pathian thangṭhat in um ko seh. Lei cungah a lawmhmi minung sinah daihnâk um ko seh,” tiah an ti. 
LUK.2.15	Cuticun vanmi nih van i an kaltâk hna hnu ah, tuukhal hna nih, “Atu ah hin Bethlehem khua ah kal usih law, Bawipa nih a kan chimhmi kha va zoh u sih,” tiah pakhat le pakhat an ti. 
LUK.2.16	Khulrangin an kal i Mary le Josef, saṭil rawlpêknâk kuang i ihtermi Ngakchia he an hmuh hna. 
LUK.2.17	Cubangin Ngakchia kong i an theihmi vialte kha kau piin an thanh. 
LUK.2.18	A theitu vialte nih tuukhal hna chimmi cu mak an ti ngaingai. 
LUK.2.19	Asinain Mary nih cu thil vialte cu a lung chungin â cinken. 
LUK.2.20	Cuticun tuukhal hna nih chimh an rak si bantuk tein zeizong vialte an va hmuh i an va hngalhmi ruangah Pathian thangṭhat pahin an kir ṭhân. 
LUK.2.21	Cun Ngakchia cu cuarpar tannâk dingah niriat a tlin tikah, a min ah JESUH tiah an sak, cucu nau-in i a um hlan hmanh ah vanmi nih an rak bunh cangmi a si. 
LUK.2.22	Moses nawlbia bangin Mary thenhnâk ni a dih tikah, Bawipa sin i pêkchanh awkah Jerusalem khua ah an kalpi 
LUK.2.23	(Bawipa nawlbia ah ṭial a rak si bangin, “Nau in a ong hmasa bik fapa cu Bawipa caah a thiangmi a si”) 
LUK.2.24	Bawipa nawlbia ah ṭialmi bangin thawinâk pêkchanh awkah, parva fa pahnih kha pêkchanh ding a si. 
LUK.2.25	Cun ngaihmanh, Jerusalem khua ah mi pakhat, a min Simeon a um, cupa cu mi dik le Pathian a tlaihchanmi a si i Israel Hnangamtertu ding kha a rak hngak pengtu a si, a cungah Thiang Thlarau a um, 
LUK.2.26	Bawipa Krih a hmuh hlan pauh cu a thi lai lo tiah Thiang Thlarau nih a hngalhter cang. 
LUK.2.27	Cuticun Thlarau hruainâk in Ngakchia Jesuh cu nawlbia nih a fial bang i tuah awkah anu le apa nih an rak luhpi lio ah ṭempal chungah a lut, 
LUK.2.28	anih nih a rak pom i Pathian a thangṭhat; 
LUK.2.29	“Bawipa atu cu na bia bantukin nasalpa hi hnangam tein na kalter cang lai. 
LUK.2.30	Zeitintiah mi vialte hmai i na timhlamhmi 
LUK.2.31	Khamhnâk cu ka mit in ka hmuh cang. 
LUK.2.32	Nami Israel hna sunparnâk ding le, Gentel mi hna sin i phuan ding ceunâk cu a si,” tiah a ti. 
LUK.2.33	Amah kong i a chimmi hna cu Josef le anu nih mak an ti ngai ngai. 
LUK.2.34	Simeon nih annih cu thluachuah a pêk hna i anu Mary sinah, “Ngaihmanh, hi Ngakchia hi Isarel mi lakah mitampi tlukrilhnâk ding le mi tampi dirtertu dingah ruahmi a si. Mi nih an ralchanh te lainâk hmelchunhnâk he, 
LUK.2.35	mitampi nih lungthin i an ruahmi langhternâk caah, (nang zong na nunnâk cu feiin tleng lakin a chunhh te lai) tiah a ti. 
LUK.2.36	Profet nu pakhat, Anna, Asher phun chung i Fanuel fanu kha a um. A tar ngai ngai cang, Ngaknu thiang a si lio i a hmuhmi va he kum sarih an rak umṭi, 
LUK.2.37	hi nu hi kum 84 chung nuhmei a si, ṭempal kaltâk loin, chun zan hlan in thlacam le rawl ul in Pathian a biak tawn. 
LUK.2.38	Cu cân ah a ra i Pathian sinah lomhnâk bia a chim i Jerusalem khamh a si lai nâk â ruahchanmi vialte sinah a kong kha a chim tawn. 
LUK.2.39	Cubangin Bawipa nawlbia bang i thil vialte an tuah dih hnu ah Galili ram i an khua Nazarel ah an tlung ṭhân. 
LUK.2.40	Cun ngakchia cu a ṭhang lengmang i thlarau ah a ṭhawng chin lengmang, fimnâk in a khat i Pathian vêl kha a cungah a um. 
LUK.2.41	Kum chiar tein Lanhtâk Thô ah anu le pa cu Jerusalem ah an kal tawn. 
LUK.2.42	Cun kum 12 a si tikah, thô phung bantukin Jerusalem ah an kal. 
LUK.2.43	Thô a dih i an tlun tikah, pa Ngakchia Jesuh cu Jerusalem khua ah a câm. Josef le anu nih an hngal lo; 
LUK.2.44	anbu chungah â tel ve ko rua tiah an ruah, nikhat an kal hnu ah chungkhat le rualchan hna sinah an kawl. 
LUK.2.45	Cuticun an hmuh lo caah kawl pah in Jerusalem ah an kir. 
LUK.2.46	Nithum hnu ah ṭempal i cawnpiaktu hna sinah ṭhu in, an bia a ngaih i bia a rak hal len hna lio ah an va hmuh. 
LUK.2.47	A fimning le biahalnâk leh a thiamning kha an khuaruah a har dih. 
LUK.2.48	Amah an hmuh tikah mak an ti ngai ngai i anu nih, “Pa te, zeiruangahdah hibangin na kan tuah? Napa le keimah nih lungrethei in kan in kawl hi,” tiah a ti. 
LUK.2.49	Anih nih, “Zeiruangahdah nanka kawl? Ka Pa rianah ka um lai hi nan hngal lo maw?” tiah a ti. 
LUK.2.50	Asinain an sin i a chimmi bia cu a sullam an hngal lo. 
LUK.2.51	Cuticun an sinah a kal ve i Nazaret an phâk tikah an nawl tangah a um, asinain anu nih cuthil hna cu a lungchungin â cinken. 
LUK.2.52	Jesuh cu pum le fimnâkin a ṭhang i Pathian le minung mithmai ṭha a hmuh.
LUK.3.1	Tiberius Sizar a si kum hleinga nâkah, Pontius Pailat cu Judia ram Mangki a si. Herod cu Galili ram uktu a si i a nau Filip cu Ituria le Trakhonitis peng uktu a si. Lisanias cu Abilen ram uktu a si. 
LUK.3.2	Annas le Kaifas cu tlângbawi ngan an si lio ah, ramcar i Zakariah fapa Johan sinah Pathian bia a phân. 
LUK.3.3	Jordan tiva kam ram vialte a ṭol i sual ngaihthiamnâk caah ngaihchihnâk Baptisma kong kha a chimh hna. 
LUK.3.4	Profet Isaiah cauk chungah, “Ramcar chung i aunâk aw nih, Bawipa lam remh ulaw, a lam kha dinter u. 
LUK.3.5	Horkuang vialte chilh dih ulaw, mual le tlang kip niamter u, lamkawi mi dinter ulaw, lam bingboh mi ruanter u. 
LUK.3.6	Cun mi vialte nih Pathian khamhnâk cu an hmuh lai,” a ti, tiah â ṭial bangin. 
LUK.3.7	Anih nih, a sin i baptisma in awkah a rami mizapi sinah, “Rul fale hna, a ra laimi thinhunnâk zâmtâk dingin, ahonihdah ralrinnâk an pêk hna? 
LUK.3.8	Cucaah theitlai chuah lakin i ngaihchih u. Abraham tefa kan si, tiah ruat hlah u. Duh sehlaw, Pathian nih hi lung hna hmanh hi Abraham tefa ah a canter khawh, tiah kan ti hna. 
LUK.3.9	Atu thawkin thingkung hramkip ah hreitlung an chiah cang. Cucaah theitlai ṭha a tlai lomi thingkung pauh cu an hau i mei ah an hlawnh,” tiah a ti. 
LUK.3.10	Mizapi nih, “Zeidah kan tuah kun lai?” tiah an ti. 
LUK.3.11	Anih nih an sinah, “Angki pahnih a ngeimi pauh nih, a ngei lomi pe seh, ei awk a ngeimi pauh nih cubangin tuah ve seh,” tiah a leh hna. 
LUK.3.12	Ngunkhuai khawltu hna zong an ra i, “Cawnpiaktu, zeidah kan tuah lai?” tiah an ti. 
LUK.3.13	Anih nih, “Ri khiahmi nâk tamin khawl hrimhrim hna hlah u,” tiah a ti. 
LUK.3.14	Cubantuk ṭhiamṭhiam in ralkap zong nih, “Kannih ta zeidah kan tuah lai?” tiah an hal. Anih nih, “Ahohmanh va tlerh hna hlah u law, lih in va nam hna hlah u. Nan hlawh ah nan lung tling seh,” tiah a ti hna. 
LUK.3.15	Cuticun Johan kongah mipi ruahchannâk a sang chin. Krih a si ko lo maw, tiah an ruah lio ah, 
LUK.3.16	Johan nih a leh hna i an dihlak sinah, “Kei nih ti ah baptisma kan pêk hna; asinain keimahnâk i a ngan deuhmi a ra lio, a kedan hri phoih awk hmanh ah kâ tlâk lo. Amah nih mei le Thiang thlarau in baptisma an pêk hna lai. 
LUK.3.17	A kut in sisiap â ken i a hrih ah a zah lai, cun a fang kha bukah a khumh lai i a hi tu cu a mit lomi mei in a khangh lai,” tiah a ti. 
LUK.3.18	Cun mizapi sinah thapêknâk bia kha a chimh hna. 
LUK.3.19	Asinain siangpahrang Herod cu a nau nupi Herodi he an umṭinâk kongah le sualnâk dangdang a tuahmi kongah Johan nih a chimhhrin; 
LUK.3.20	cubantuk sualnâk a tuahmi vialte hlei ah Johan kha thong ah a thlak. 
LUK.3.21	Mi vialte nih baptisma an in lio ah, Jesuh zong nih baptisma a in ve, thla a cam lio ah van kha â ong. 
LUK.3.22	Cun Thiang thlarau cu ṭhuro pum bantukin a rung zuang i a cungah â fu, van in aw a rung chuak i, “Nangmah cu ka dawtmi Fapa na si; Na cungah ka lawm tak tak,” tiah a ti. 
LUK.3.23	Jesuh nih rianṭuan â thawk lio ah kum 30 a si i (mi ruahnâk ah) Josef fapa a si. 
LUK.3.24	cucu Mathat fa a si, cucu Levi fa a si, cucu Melki fa a si, cucu Janna fa a si, cucu Josef fa a si, 
LUK.3.25	cucu Mattathiah fa a si, cucu Amos fa a si, cucu Nahum fa a si, cucu Asli fa a si, cucu Naggai fa a si, 
LUK.3.26	cucu Maath fa a si, cucu Mattathias fa a si, cucu Simei fa a si, cucu Josef fa a si, cucu Judah fa a si. 
LUK.3.27	cucu Joanas fa a si, cucu Rhesa fa a si, cucu Zerubbabel fa a si, cucu Sheatiel fa a si, cucu Neri fa a si, 
LUK.3.28	cucu Melchi fa a si, cucu Addi fa a si, cucu Losam fa a si, cucu Elmodam fa a si, cucu Er fa a si. 
LUK.3.29	cucu Josea fa a si, cucu Eliezar fa a si, cucu Jorim fa a si, cucu Matthat fa a si, cucu Levi fa a si. 
LUK.3.30	cucu Simeon fa a si, cucu Judah fa a si, cucu Joseph fa a si, cucu Jonan fa a si, cucu Eliakim fa a si, 
LUK.3.31	cucu Melea fa a si, cucu Menan fa a si, cucu Mattathah fa a si, cucu Nathan fa a si, cucu David fa a si. 
LUK.3.32	cucu Jesse fa a si, cucu Obed fa a si, cucu Boas fa a si, cucu Salmon fa a si, cucu Nahshon fa a si, 
LUK.3.33	cucu Amminadab fa a si, cucu Ram fa a si, cucu Hezron fa a si, cucu Perez fa a si, cucu Judah fa a si. 
LUK.3.34	cucu Jakob fa a si, cucu Isac fa a si, cucu Abraham fa a si, cucu Terah fa a si, cucu Nahor fa a si. 
LUK.3.35	cucu Serug fa a si, cucu Reu fa a si, cucu Peleg fa a si, cucu Eber fa a si, cucu Shelah fa a si, 
LUK.3.36	cucu Cainan fa a si, cucu Arphaxad fa a si, cucu Shem fa a si, cucu Noah fa a si, cucu Lamech fa a si. 
LUK.3.37	cucu Methuselah fa si, cucu Enoch fa a si, cucu Jared fa a si, cucu Mahalalet fa a si, cucu Cainan fa a si, 
LUK.3.38	cucu Enosh fa a si, cucu Seth fa a si, cucu Adam fa a si, cucu Pathian fa a si.
LUK.4.1	Jesuh cu Thiang Thlarau in a khat i Jordan tiva in a rak kir i ramcar ah Thlarau nih a kalpi. 
LUK.4.2	Cukaah khuachia nih ni 40 chung a tukforh. Cu cân ah zeihmanh a ei lo. Cu cân cu an dih hnuah a rawl a ṭâm. 
LUK.4.3	Cun khuachia nih, “Pathian Fapa na si ahcun, hi lung hi changreu i cang dingin nawl pe ngat,” tiah a ti. 
LUK.4.4	Jesuh nih, “Minung hi changreu lawngin a nung lai lo, Pathian bia kip in a nung deuh lai, tiah ṭial a si,” tiah a ti. 
LUK.4.5	Cun khuachia nih tlâng sângpi ah a kalpi i chikkhatteah vawlei pennâk vialte kha a hmuhsak. 
LUK.4.6	Khuachia nih, “Hi nawlngeihnâk vialte hi, a lianngannâk he kan pêk lai, zeicatiah ka sinah pêk an si cang i ka duhmi pauh ka pêk tawn hna. 
LUK.4.7	Cucaah ka hmai in naka biak ahcun a dih lakin nata a si ko lai,” tiah a ti. 
LUK.4.8	Jesuh nih, “Satan, ka hnu ah um! ‘
LUK.4.9	Cuhnuah Jerusalem ah a kalpi i ṭempal zimah a umter i a sinah, “Pathian Fapa na si ahcun, hika hin vung zuang. 
LUK.4.10	Zeitintiah nangmah kilveng dingin, a vanmi nawl a pêk hna lai, 
LUK.4.11	na ke lungah nâ khawng sual nâkhnga lo an kutin an in cawi lai, tiah ṭial a si kha,” tiah a ti. 
LUK.4.12	Jesuh nih, “
LUK.4.13	Khuachia nih a phunphun i a tukforh hnu ah, cân rem i tukforh ṭhan dingin a kaltâk. 
LUK.4.14	Jesuh cu Thlarau thiltikhawhnâk he Galili ah a kir, a thawngpang cu cuka ram hrawngah a thang dih. 
LUK.4.15	An sinagog ah a cawnpiak hna i mi vialte nih an thangṭhat. 
LUK.4.16	Cuticun a tlawnlennâk khua Nazaret ah a phân. A tuah tawn bangin, Sabbath nih ah Sinagog ah a lut i rel dingin a dir. 
LUK.4.17	Isaiah cauk kha an pêk, cazual kha a samh i hi bia ṭialnâk zawn hi a hmuh. 
LUK.4.18	 Thlarau cu ka cungah a um, zeicatiah sifakmi hna sin i Thawngṭha chim dingin chiti a ka thuh; lungkuaimi hna damter awkah aka thlah i saltangmi hna luatter ding le, mitcawmi hna khua hmuhter ding le, lamhchihmi hna luatnâk ding 
LUK.4.19	thanh awk le, 
LUK.4.20	Cuhnuah Cauk cu a zual i, a zohkhenhtu sinah a pêk i a ṭhu. Sinagog i a ummi vialte an mit cu amah cungah â fu dih. 
LUK.4.21	An sinah, “Hi cathiang hi ni hin ah nan mithmuh ah a tling cang,” tiah chim hram a thawk. 
LUK.4.22	An dihlak in a bia theihpitu ah an cang, a hmurkâ in a chuakmi zângfahnâk bia kha mak an ti ngaingai. Josef fapa kha a si ko lo maw? tiah an ti. 
LUK.4.23	Anih nih, “Hi phungthlukbia hi nanka chim hnawh ko lai lo maw? Sibawipa, nanmah i damter tuah! Kapernaum khua i na tuahmi kan rak theihmi kha, na khua le na ramah hin tuah ve ngat, nan ti ko lai hih,” tiah a ti. 
LUK.4.24	Biataktein kan chimh hna, profet ahohmanh an khua mi nih an conglawm bal lo,” tiah a ti. 
LUK.4.25	Asinain biadik kan chimh hna, Elijah chan i kumthum le a cheu van a pin i ram pumpuluk ah mangṭâm nganpi a tlun lio ah khan, Israel ram ah nuhmei tampi an um ko, 
LUK.4.26	asinain Sidon peng i Zarefat khua i nuhmei nu sinah dah ti lo, ahosinhmanh ah Elijah kha thlah a si lo. 
LUK.4.27	Cun profet Elisah chan zongah Israel ramah thinghmui tampi an um ko nain, Siria mi Naman dah ti lo cu ahohmanh thianter an si lo, tiah a ti. 
LUK.4.28	Cuticun sinagog i a ummi vialte nih cu bia cu an theih tikah an thin a hung ngai ngai, 
LUK.4.29	an tho i khua chungin lengah an nam, an khua lu tlâng i lungpang in thlak dingah an kalpi. 
LUK.4.30	An karlak in â zûk i lo diam a kal. 
LUK.4.31	Cun Galili ram khua pakhat Kapernaum ah a kal i Sabbath ni ah a cawnpiak hna. 
LUK.4.32	Nawlngei ngai i a cawnpiak hna caah an khuaruah a har. 
LUK.4.33	Cuticun sinagog ah khuachia thur thlarau a ngeimi pakhat a rak um. Thang ngaiin a ai i 
LUK.4.34	“Kanmah te kan umter ko; Nazaret Jesuh, nangmah he pehtlaihnâk zeidah kan ngeih, a kan hrawktu dingah maw na rat? Pathian Mithiang na si kha kan in hngalh,” tiah a ti. 
LUK.4.35	Sihmanhsehlaw Jesuh nih a sik i, “Dai tein um law, a chungin chuak,” tiah a ti. Khuachia nih an lakah a hlawnh ta i fahnâk tu pe loin a chuak. 
LUK.4.36	An dihlak in mak an ti ngai ngai, “Hihi zeibiadah a si? Nawlngeihnâk le ṭhawnnâk in thlarau thur nawl a pêk hna i an chuak thluahmah ko,” tiah an i ceih. 
LUK.4.37	A thawngpang cu cu ram le pawngkam vialte ah a thang. 
LUK.4.38	Cun sinagog in a tho i Simon innah a lut. Simon nupi nu cu taklin ngaiin a zaw, amah kongah an rak nawl. 
LUK.4.39	A pawngah ava dir i a taklinh kha a sik i a taklin cu a dai cawlh. A tho zau i rawl a chuanpiak hna. 
LUK.4.40	Zanlei nitlâk lai ah, zawtnâk phunkip in a zawmi kha an ratpi hna i an dihlak cungah a kut a chuan i a damter hna. 
LUK.4.41	Khuachia zong nih, “Krih Pathian Fapa cu na si!” tiah an au i mitampi chungin an chuak. A sik hna i biachim zong a sianh hna lo, zeitintiah amah cu Krih a si kha an hngalh. 
LUK.4.42	Thaizing khua a dei tikah a chuahtâk hna i hnathiannâk hmunah a kal. Mizapi nih an kawl i asin an phâk tikah, anmah kaltâk ti lo dingin tlaihbawh an timh, 
LUK.4.43	asinain an sinah, “Khua dang zongah Pathian pennâk kong hi ka chim awk a si, hi thil ruang i thlahmi ka si,” tiah a ti. 
LUK.4.44	Cun Galili ram i sinagog kipah phung a chimh thluahmah hna.
LUK.5.1	Mizapi nih Pathian bia ngaih awkah amah an panh cuahmah lio ah, anih cu Genesaret Tidil kamah a dir, 
LUK.5.2	tidil kamah tilawng pahnih a dirmi kha a hmuh i ngatlaitu nih an sur an thenh ruang i tilawng an chuahtâk lio a si. 
LUK.5.3	Cuticun tilawng pakhat Simon ta ah khan â cit i tikam in tlawmpal thawlh deuh kha a fial. Cuticun a ṭhu i mizapi kha a cawnpiak hna. 
LUK.5.4	Bia a chim dih hnu ah, Simon sinah, “Tithuhnâk lei panh in na sur kha nga tlaih awkah vorh tuah,” tiah a ti. 
LUK.5.5	Simon nih, “Cawnpiaktu, zan khaudei ka vorh cang i zeihmanh ka tlai lo, asinain na bia in sur ka vorh lai” tiah a ti. 
LUK.5.6	A chim bangin a hun vorh tikah, nga tampi an tlaih i an sur zong a tlek cuahmah. 
LUK.5.7	Tilawng dang i an hawile kha anmah bomh awkah an kut in an hei zauh hna. An ra i tilawng pahnih pil dengmang tiangin an pon. 
LUK.5.8	Simon Peter nih cucu a hmuh tikah, Jesuh kehram ah a bawk i, “Maw, Bawipa, misual ka si, ka kaltâk,” tiah a ti. 
LUK.5.9	Zeitintiah cutluk tam i nga an tlaihmi kha amah le a hawi le an khuaruah a har tuk hringhran. 
LUK.5.10	Simon rian`uanpi hawi Zebedi fapa Jeim le Johan zong nih mak an ti ngaingai. Jesuh nih Simon sinah, “Ṭihhlah, atu thawkin minung na tlaih cang lai,” tiah a ti. 
LUK.5.11	Cuticun an tilawng kha tikam ah an kalpi i zeizong vialte kaltâk in amah kha an zulh. 
LUK.5.12	Cun khua pakhat i a um lio ah, ngaihmanh, mi pakhat thinghmui in a khatmi nih Jesuh a hmuh, a hmai ah bawkin, “Bawipa na duh ahcun naka thianter khawh,” tiin a nawl. 
LUK.5.13	Anih nih, a kut in a hun banh i a tongh hnu ah, “Ka duh, thiang cang” tiah a ti. Chikkhatteah a thinghmui nih a chuahtak cawlh. 
LUK.5.14	Ahohmanh chim hlah tiah cupa cu a ti. “Tlângbawi sin tu ah va zohter law, nâ thenhnâk caah Moses nih nawl a rak pêk bangin va pe, minih na dam cang tiah an theih khawh nâkhnga,” tiah a ti. 
LUK.5.15	Asinain a thawng cu a thang chinchin i a bia ngaihduh le an zawtnâk damter duh ah mi tampi an i pum. 
LUK.5.16	Cuticun ramking ah amah te lawng â zûk i thla a cam tawn. 
LUK.5.17	Nikhat cu a cawnpiak hna lio ah Farasih le nawlbiacawnpiaktu kha an ṭhu ve, cu hna cu Galili ram le Judia ram kip le Jerusalem in a rami an si. Mi damter khawhnâk Bawipa thiltikhawhnâk kha a sinah a um. 
LUK.5.18	Cun ngaihmanh zeng pakhat a ihkhun he an rak zawnh i a chungah lut in, a hmai ah chiah an va timh. 
LUK.5.19	Mizapi ruangah luhpi khawhnâk lam a um lo, inn cungah an kaipi i inn cung kha an ṭheh, cu awng ah cun a ihkhun he Jesuh hmai zawnah an vun ṭhumh. 
LUK.5.20	Anih nih an zumhning a hmuh i, “Mipa, na sualnâk ngaihthiam a si cang,” tiah a ti. 
LUK.5.21	Cun nawlbiacawnpiaktu le Farasih hna nih, “(Pathian)cawhdehnâk bia a chimtu hi mizeidah a si? Pathian dah tilo, ahodah sual a ngai thiam kho? tiah khua an ruat. 
LUK.5.22	Jesuh nih an ruahmi kha a hngalh i, “Nan lungthin ah zeidah nan ruah? 
LUK.5.23	‘Na sualnâk ngaihthiam a si cang, timaw chim a fawi deuh, tho law, ke in kal cang, ti hi dah? 
LUK.5.24	Sihmanhsehlaw vawlei ah Mi Fapa nih sualngaihthiam khawhnâk a ngei ti nan hngalh nâkhnga caah a ti i mizeng sinah, ‘Tho law, na ihphah la law, na inah kal,”’ tiah a ti. 
LUK.5.25	Hmakhatteah an mit hmuh ah a tho cawlh i a ihphah kha la in, Pathian thangṭhat pahin a inah a tlung. 
LUK.5.26	An dih lakin mak an ti ngaingai i Pathian thangṭhat in, “Nihin ah thilmak ngai kan hmuh,” tiah an ti i an ṭih ngaingai. 
LUK.5.27	Cuhnuah a chuak i ngunkhuai khawlhnâk hmun i a ṭhumi, ngunkhuai khawltu pakhat, a min Levi kha a hmuh i, “Ka zul” tiah a ti. 
LUK.5.28	Cun a tho i zeizong vialte kaltâk in a zulh. 
LUK.5.29	Levi nih a innah Jesuh caah rawldanghnâk nganpi a tuah i cuka ah ngunkhuai khawltu tampi le midang kha an sinah an ṭhu. 
LUK.5.30	Cun nawlbiacawnpiaktu le Farasih kha a lamkaltu sinah an phunzai, “Zeiruangahdah, ngunkhuai khawltu hna he nan ei i nan din?” tiah an ti. 
LUK.5.31	Jesuh nih, “Ngandammi nih sibawi an herh lo, a zawmi hna nih an herh,” tiah a ti hna. 
LUK.5.32	Midingmi hna auh awkah ka ra lo i misual hna auh i ngaihchihter awkah ka ra, tiah a leh hna. 
LUK.5.33	Annih nih, “Johan zultu hna nih rawl an ulh i thla an cam tawn, cun Farasih hna zong nih cubantukin an tuah tawn, asinain nan nih nan ei i nan din kun? tiah an ti. 
LUK.5.34	Jesuh nih, mo ngeitu an sinah a um chung pauh cu mo ngeitu hawi le rawl nan ulhter kho lai maw? 
LUK.5.35	Sihmanhsehlaw mo ngeitu kha an sinin lak cân a phân te lai, cu cân ah an ulh te lai,” tiah a ti. 
LUK.5.36	An sinah tahchuanhnâk bia a chim, “Ahohmanh nih puanthar in puanhlun an belh ballo, an belh ahcun a thar nih a hlun kha a thleh chin lai. Cucaah a thar le a hlun cu â rem kho lo. 
LUK.5.37	Ahohmanh nih misur hang thar saphaw hlun thawl ah an rawn bal lo, an rawn ahcun misur hang thar nih a khuai lai i a tle dih lai. Saphaw thawl zong a rawk dih lai. 
LUK.5.38	Cuticun misur hang thar cu saphaw thawl thar ah rawn ding a si i an pahnih in an him. 
LUK.5.39	Cun ahohmanh nih misur hang hlun an din dih in, misur hang thar an duh bal lo; “A hlun a ṭha deuh’ an ti tawn,” tiah a ti.
LUK.6.1	Sabbath hmaisa a dih i a voi hnihnâk sabbath ah changvut hmun ah a kal. Lamkaltu hna nih changvut vui kha an khiah i an zapei in an hnuai i an ei. 
LUK.6.2	Farasih cheukhat nih, zeiruangahdah sabbath ni ah a thiang lomi nan tuah? tiah an ti. 
LUK.6.3	Jesuh nih a leh hna i David a rawl a ṭam tikah amah le a zultu hna nih an tuahmi kha nan rel ballo maw? 
LUK.6.4	Pathian inah a luh i tlângbawi lawnglawng nih an eimi changreu a lâk i amah le a zultu nih an ei kha? tiah a ti. 
LUK.6.5	Anih nih, “Mi Fapa hi Sabbath Bawi zong a si,” tiah a ti hna. 
LUK.6.6	Cuticun sabbath ni dang zongah sinagog ah lut in a cawnpiak hna. Mi pakhat orhlei kut a zengmi a rak um. 
LUK.6.7	Cuticun nawlbiacawnpiaktu le Farasih hna nih sual an phawt khawh nâkhnga sabbath ni i a damter lai le damter lailo kha an ngiat. 
LUK.6.8	Anih nih an ruahnâk kha hngal in kut zeng sinah, “Tho law, hi ka ah rak dir tuah,” tiah a ti. Cun a tho i a dir. 
LUK.6.9	Jesuh nih, “Sabbath niah thilṭha tuah maw a thiang deuh thil ṭhalo tuah dah, nunnâk khamh maw, nunnâk hrawh dah? Kan hal hna,” tiah a ti. 
LUK.6.10	A zoh dih hna hnu ah, “Na kut thlir tuah,” tiah a ti. A hun thlir i khatte lei kut bantukin a dam cawlh. 
LUK.6.11	An thin a hung ngaingai i Jesuh cungah an tuah hngami kongah khua an khâng. 
LUK.6.12	Cu cân ah a kal i thlacam dingin tlângah a kai. Pathian sinah zan khawdei thla a cam. 
LUK.6.13	A thaizing ah a zultu kha a sinah a kawh hna i anmah chungin hleihnih a thim hna. An min ah lamkaltu tiah a ti hna. 
LUK.6.14	Cu hna cu, Simon, Peter tiah timi le, a unau Andria, Jeim le Johan; Filip le Bartholomi; 
LUK.6.15	Mathai le Thomas, Alfai fapa Jeim le Simon, Zealot timi le 
LUK.6.16	Jeim fapa Judas le a rawitu Judas Iskariot an si. 
LUK.6.17	Cun an dihlak in an rung ṭum i lamkaltu le mitampi he hmunrawn ah an dir, mizapi hna cu Judia ram dihlak le Jerusalem khua, Tair le Sidon pawngkam rili kam i a ummi an si, a bia ngai ding le an zawtnâk damter duhah an ra, 
LUK.6.18	thlarau thur nih a hremmi zong an um ve. Cuticun an dihlak in an dam dih. 
LUK.6.19	Amah chungin a chuakmi thiltikhawhnâk nih khan a damter hna caah, mi vialte nih amah cu tongh an timh cio. 
LUK.6.20	A zultu lei hawih in a hun zoh hna i: “Nannih sifakmi hna mithluachuak nan si, zeitintiah vanbawi pennâk cu nanmah ta a si. 
LUK.6.21	Nannih atu i a rawl a ṭammi hna, mithluachuak nan si, zeitintiah nan khim te lai. Nan nih atu i a ṭapmi hna, mithluachuak nan si, zeitintiah nan nih te lai. 
LUK.6.22	Mi Fapa ruangah mi huat nan ton i an in hlawnh thlet hna i sik nan ton i minchiatnâk nan ton tikah, mithluachuak nan si lai, 
LUK.6.23	I lawm ula, thanuam in zuang u! Ngaihmanh u van ah nan hmuh ding a ngan tuk, nan cung i an tuah bantukin an pupa hna zong nih profet hna cungah an rak tuah cang. 
LUK.6.24	Sihmanhsehlaw nannih mirum hna, ngaih chia nan va si dah, zeitintiah nan hnangamnâk cu nan hmuh diam cang. 
LUK.6.25	Atu i a paw a khimmi hna, ngaihchia nan va si dah, zeitintiah nan rawl a ṭam te lai. Nannih atu i a nihmi hna, ngaihchia nan va sidah, zeitintiah lungkuai in nan ṭap te lai. 
LUK.6.26	“Mi vialte thangṭhat nan co tikah, ngaihchia ngai nan si te lai, zeitintiah cubantukin an pupa hna nih profet deu cungah an rak tuah cang. 
LUK.6.27	“Ka bia a ngaitu hna, “Nan ral vadaw u law, an huatu hna caah thilṭha vatuah u, 
LUK.6.28	an thangchiattu kha thluachuah pe hna u law, an diriamtu kha thlacam piak hna u. 
LUK.6.29	Na biang an bêngtu sinah khat lei biang zong i donh rih. Na puan latu sinah na angki va chap. 
LUK.6.30	An haltu cu va pe law, na thil an lâkmi vahal ti hlah. 
LUK.6.31	Minih nacungah tuah hna seh ti na duhmi kha micungah va tuah ve. 
LUK.6.32	An dawtu hna lawng nan dawt ah hin, a hlei in nan ṭhat khunnâk zeidah a um? misual zong nih anmah a dawtu cu an dawt ve hna. 
LUK.6.33	Cun nan cung i ṭhatnâk a tuahtu cung lawngah ṭhatnâk nan tuah ah hin, a hlei in nan ṭhat khunnâk zeidah a um? misual hmanh nih cucu an tuah ve ko. 
LUK.6.34	Cun hmuhṭhân ding ruahchan lawng i thil na cawih hna ah hin zeidah na ṭhat khunnâk? Misual hmanh nih an hmuh ṭhân khawhnâk hmunah an cawih ve ko hna. 
LUK.6.35	Asinain nan ral va daw ulaw, thilṭha tuah piak hna u, chamṭhân ding ruahchan loin cawih hna u. Nan ṭuanman cu a ngan tak tak lai i Cungnung bik fale nan si lai. A nih cu lawmh a hngalh lomi le misual cungah vêl a ngei. 
LUK.6.36	Cucaah nan Pa cu zângfah thiam a si bangin nannih zong zângfah thiam sive u. 
LUK.6.37	“Sawi hlah, sawi na si ve lai lo.Thiamlo coter hlah, thiam lo coter na si ve lai lo. Ngaithiam, ngaihthiam na si ve lai. 
LUK.6.38	Pe law, pêk nasi ve lai. Tling te i tah in, benhchih len in, hngirh lenbu i liam thluahmanh in, nan phei cungah pêk nan si lai. Na tahnâk kha tahnâk ah an hman ve lai. 
LUK.6.39	An sinah, tahchunhnâk a chim, “Mit caw nih mitcaw a hruai kho maw? An pahnihin khor chungah an tla lai lo maw? 
LUK.6.40	A cawng liomi cu cawnpiaktu cungah a um lo, asinain tlamtling tein a cawngmi cu an cawnpiaktu bangin a um lai. 
LUK.6.41	Cun zeiruangahdah na mit i thingtanpi kha zeirel loin, na unau mit chung i hmunthur fate kha biapi ah na ruah? 
LUK.6.42	Mah mit chung i thingtan zeirel ṭung loin, unau na mit i thingpel kha ka lâkter, tiah zeitindah na ti khawh lai? Depde pa, na mit chung i thingtan kha la hmasa law, na unau mit chung i thingpel la dingin fiang tein na hmuh khawh lai. 
LUK.6.43	Zeitintiah thing ṭha nih theitlai chia a chuahter ballo i thing chia nih theitlai ṭha a chuahter bal lo. 
LUK.6.44	Zeitintiah thing vialte hi an theitlai cio in hngalh khawh an si. Hling ngeimi ramkungin theipi an lo ballo, hlingbur lakah misur thei an lo ballo. 
LUK.6.45	Miṭha nih a lungchung i robawm chungin thilṭha a chuahter tawn i misual nih a lungchung i robawm ṭhalo chungin thilṭha lo a chuahter tawn. Zeitintiah lungthin chungin a liammi cu kâ nih a chim tawn. 
LUK.6.46	Zeiruangahdah ka bia nunpi ṭung loin nannih nih, Bawipa, Bawipa nan ka ti? 
LUK.6.47	Ka sinah a ra i ka bia theiin a nunpimi pauh cu, zeibantuk dah an si kan hngalhter hna lai. 
LUK.6.48	Inn satu, thuk ngaiin vawlei a cawh i lungpi cungah a hram a bunhmi bantuk an si. Ti let a tho i cu inn cu a huai len nain, lungpi cung i fek tein sakmi a si caah â hnin kho lo. 
LUK.6.49	Sihmanhsehlaw bia kha a thei i a nunpi lomi cu hrambunhnâk ngei loin lei cung i inn sakmi bantuk a si. Tilian nih a nam tikah a cim cawlh i cu inn rawhning cu a fak ngai ngai.
LUK.7.1	Cubangin mizapi theih i a chimmi vialte tlâng a komh dih in Kapernaum khua ah a lut. 
LUK.7.2	Ralbawipa sinum pakhat, apu nih a tlaihchan ngaimi kha, thi hnikin a zaw. 
LUK.7.3	Jesuh thawng a theih le cângkâ, a innah ra in a sinum damter awkah Judah upa kha a sinah a thlah hna. 
LUK.7.4	Jesuh sin an phâk tikah bomh awkah â tlakmi a si tiah an nawlpiak. 
LUK.7.5	Zeitintiah kan miphun a kan dawt i kan sinagog zong a kan sakpiak, zângfah ko tiah fak piin an nawl. 
LUK.7.6	Jesuh cu an sinah a kal. Inn an phâk lai te ah, ralbawipa nih a hawi le a sinah a thlah i “Bawipa, i buaiter duh hlah. Ka inn hi na ratnâk dingah â tlâk lo. 
LUK.7.7	Cun nasin i rat awk hmanh ah kâ tlâk hlei lo. Bia hei chim law, ka sinum a dam ko lai. 
LUK.7.8	Zeitintiah kei zong hotu kuttangah a ummi ka si. Ka tang zongah ralkap an um. Nawl ka pêk i, ‘Kal’ ka timi a kal. Midang sinah, ‘Ra’ ka ti ah an ra tawn. Ka sinum sin zongah, ‘Hihi tuah’ ka ti ahcun an tuah ko, tiah a ti. 
LUK.7.9	Jesuh nih cu bia cu a theih tikah, cupa cu mak a ti ngai ngai, a hun zoh hna i amah zultu mizapi sinah, “Kan chimh hna, Israel mi hna lak zongah hibantuk zumhnâk ngan ka hmu lo,” tiah a ti. 
LUK.7.10	Cun thlahmi hna inn i an va phâk tikah sinum cu ṭha te i dam in an va hmuh. 
LUK.7.11	A thaizingah khua pakhat Nain an timi ah a kal i a lamkaltu le mi tampi nih an zulh. 
LUK.7.12	Khua kulhnâk kutkâ pawng an phâk tikah, ngaihmanh mithi an rak zawnh, fapa ngeihchun a si i a nu cu nuhmei a si. Cuticun khuachungmi tampi nih an zulh. 
LUK.7.13	Bawipa nih nu cu a hmuh tikah a zângfah ngaingai i, “Ṭaphlah” tiah a ti. 
LUK.7.14	Cun a ra i onmi ruakkuang kha a tongh i a zawntu hna nih an dirpi. “Rawlthar, tho, kan ti,” tiah a ti. 
LUK.7.15	Mithi cu a tho i biachim a thawk. Cun anu sinah a pêk. 
LUK.7.16	Mi vialte cungah ṭihnâk a phân i Pathian an thangṭhat. “Kan lakah Profet lianngan a rak phân a si hih,” tiah an ti. “Pathian nih a mi hna a rak veh hna,” tiah an ti ṭhân. 
LUK.7.17	Cu thawng cu Judia le a pawngkam ram vialte ah a thang dih. 
LUK.7.18	Johan zultu hna nih cu thil vialte cu Johan kha an va chimh. 
LUK.7.19	Cun Johan nih a zultu pahnih a kawh i Jesuh sinah a thlah hna. “A ra dingmi cu na si maw, midang kan hngah rih lai dah? tiah a cah hna. 
LUK.7.20	A thlahmi hna a sin an phâk tikah, Baptisma petu Johan nih, “A ra dingmi cu nasi maw, midang kan hngah rih lai dah? tiah na sinah a kan thlah,” tiah an ti. 
LUK.7.21	Cu cân ah Jesuh nih zawtnâk phunkip le fahnâk phunkip le thlarau ṭhalo kha a damter hna i mitcaw zong khua a hmuhter hna. 
LUK.7.22	Jesuh nih an sinah, “Va kal ulaw, nan hmuhmi le nan theihmi thil hi Johan cu va chim u; mitcaw nih khua an hmuh i ke beimi ke in an kal, thinghmui mi an thiang i hnachetmi nih thawng an theih, mithi thawhter an si i sifak hna nih Thawngṭha an theih. 
LUK.7.23	Ka cung i lungsilonâk a ngei lomi cu mi thluachuak an si,” tiah a leh hna. 
LUK.7.24	Johan thlahmi an kir hnu ah Jesuh nih mizapi sinah Johan kong a chimh hna. “Zeizohahdah ramcar ah nan kal? Hluang kung thli nih a hninh mi zoh ah maw? 
LUK.7.25	Asiloah zei zoh set ahdah nan kal? Puan nem â aihmi zoh ah maw? Ngaihmanh u, puan man sungin â thuammi le, nuam ngai in a nungmi cu siangpahrang innah dah kaw an um cu. 
LUK.7.26	Asiah zei zoh set ahdah nan kal? Profet zoh ah maw? Asi, kan chimh hna profet nâk i profet a si deuhmi. 
LUK.7.27	“Ngaihhmanh ka lamkaltu na hmai ah ka thlah i anih nih na hmai ah na lam a ser lai, tiah a kong an ṭialmi kha amah hi a si. 
LUK.7.28	Zeitintiah, nu hrinmi lakah Johan nâk in profet ngan deuh an um lo, asinain Pathian pennâk i mi hme bik zong amah nâkin a ngan deuh,” tiah a ti. 
LUK.7.29	Mi vialte nih an theih i ngunkhuai khawltu hna tiangin Pathian kha thiam an coh, Johan Baptisma a rak ing cangmi an si. 
LUK.7.30	Asinain farasih le nawlbia thammi hna tu cu a sin i baptisma a ingmi an si ve lo, cu caah an ca i Pathian remruat mi kha an al. 
LUK.7.31	Bawipa nih, “Atu chanthar mi hna hi zeihedah kan tahchunh hna lai? zeibantuk set dah an si? 
LUK.7.32	Chawdawr hmun i a ṭhumi ngakchia, an hawi le he an i chawn i thanglawi kan in tum piak hna i nan lâm duh lo. Kan in tuarpi hna i nan ṭap duh fawn lo, timi bantuk hi a si. 
LUK.7.33	Zeitintiah Baptisma petu Johan cu a ra, rawl a ei lo i misur zong a ding lo, ‘khuachia nih a tuah,’ nan ti. 
LUK.7.34	Mi Fapa a ra, a ei i a din, nan i thawh i, ‘Pawkau pa, misur hang rit hmang, ngunkhuai khawltu le misual hna hawikawm!’ tiah nan ti ṭhân. 
LUK.7.35	Asinain fimnâk cu a fale hna nih thiam an coh ko,” tiah a ti. 
LUK.7.36	Cuhnuah farasih hna lakah pakhat nih rawl ei a sawm. Cuticun Farasih innah a lut i rawl a dûm. 
LUK.7.37	Cun zohhmanh, cu khua i a sual ngaimi minu pakhat nih, Farasih innah rawl ei in a um kha a theih le cângkâ thungrâng dur in a rimhmui mi sathau â rak put, 
LUK.7.38	Ake hramah ṭahpah in a dir, a mitthli in a ke a cinter i a sam in a hnawh. Ake cu a hnawh i rimhmui sathau kha a thuh. 
LUK.7.39	Cucu a sawmtu Farasih nih a hmuh i hi pa hi profet a si ahcun, amah tawngtu nu hi mizei bantukdah a si kha hngalh awk a si lo maw? zeicatiah a mah hi misual a si,” tiah a lung in a ti. 
LUK.7.40	Jesuh nih, “Simon na sinah chim awk ka ngei,” tiah a ti. Anih nih, “Cawnpiaktu, chim tuah,” tiah a ti. 
LUK.7.41	Phaisa coihtu nih leibatu pahnih a ngei, pakhat nih zanga, a bat i pakhat nih sawmnga. 
LUK.7.42	Chamnâk ding an ngeih lo caah an pahnihin a ngaihthiam hna. Cuticun aho deuh nih dah an dawtdeuh lai,? ka chim tuah, tiah a ti. 
LUK.7.43	Simon nih, “Tamdeuh a ngaihthiammi nih a dawtdeuh lai, tiah ka ruah,” tiah a ti. Anih nih, na dik bak ko, tiah a ti. 
LUK.7.44	Cuticun minu lei zohbu in Simon sinah, “Hi minu hi na hmu maw? na innah ka lut i ke `awlnâk ti zong naka pe lo, anih nih a mitthli in a cinter i a sam in a hnawh. 
LUK.7.45	Na ka hnam lo, asinain hi minu hi na in ka luh ri in ka ke hnamh a ngol lo. 
LUK.7.46	Ka lu ah sathau naka thuh lo, anih nih kake ah rimhmui mi sathau a thuh. 
LUK.7.47	Cucaah kan chimh, hi tluk tiangin a dawt, cucaah a sualnâk tampi kha ngaihthiam a si. Tlawm deuh ngaihthiam nih cun tlawm deuh in a dawt ve, tiah a ti. 
LUK.7.48	Cuticun minu sinah, “Na sualnâk ngaihthiam a si cang,” tiah a ti. 
LUK.7.49	Rawl a ei pimi hna nih, “Sualnâk tiang ngaithiamtu hi mizei dah a si hnga?” tiah an ti. 
LUK.7.50	Cun minu sinah, “Na zumhnâk nih an khamh, hnangam tein va kal cang,” tiah a ti.
LUK.8.1	Cuhnu ah Jesuh cu phungchim le Pathian Pennâk Thawngṭha i ken in khuapi he khua te he a tlawng hna i a sinah hleihnih kha an um. 
LUK.8.2	Cun nu cheu khat thlarau sual le zawtnâk chungin a damtermi hna an um ve, cu hna lakah, Mary Magdallin, a chung i khuachia pasarih a ṭhawl piakmi le, 
LUK.8.3	Herod phaisa kengtu Chuza nupi Joana le Susan le midang dang an si. Cu hna nih anmah ngeihmi chungin a rian an ṭuanpiak tawn. 
LUK.8.4	Khuakip in mi kha an ra i amah cu an rak panh, anih nih tahchunhnâk hmangin bia a chim. 
LUK.8.5	Thlaici vorhtu thlaici vorhah a kal i a cheu lam kamah a tla, mi nih anlamh i vanva nih an char dih. 
LUK.8.6	A cheu lungpher cungah an tla i a keuh le cângkâ dapti a um lo caah a uai ṭhân. 
LUK.8.7	A cheu hling ngeimi hramh lakah a tla, hramh nih a dih i a lo ṭhân. 
LUK.8.8	Asinain cheukhat cu leiṭha ah a tla, a ṭhang i a let zakhat in thei a tlai,” tiah a ti. Cu bia a chim lio ah a au i, “Theihnâk dingah hna a ngeimi pauh nih thei ko seh,” tiah a ti. 
LUK.8.9	A lamkaltu hna nih, “Hi tahchunhnâk bia hi a sullam zeidah a si” tiah an hal. 
LUK.8.10	Anih nih, “Nan nih caah cun Pathian pennâk biathli hi hngalhsian a si. Asinain midang sinah cun tahchunhnâk lawng in chim a si, an zoh ko nain an hmuh nâkhnga lo le an theih ko nain an hngalh khawh nâkhnga lo, tiah a ti. 
LUK.8.11	“Tahchunhnâk kha hihi a si. Thlaici cu Pathian bia a si. 
LUK.8.12	Lamkam i a tlami cu bia a thei cangmi an si, khamhnâk an co nâk dingah an zumh nâkhnga lo, khuachia cu a ra i an lungthin i a ummi bia kha a lakpiakmi bantuk an si. 
LUK.8.13	Lungpher cung i a tlami cu, bia an theih le cângkâ, lunglawm ngai i a pom cawlhmi hna hi an si, asinain hram a thlak lo caah cân tawite lawng an zumh i tukforhnâk a um tikah an tlu ṭhân tawn. 
LUK.8.14	Hlingngei mi hramh lak i a tlami cu, bia an theihhnuah an kal i nunchung khuasak tintuknâk le, rum duhnâk le, nawmhhnaih duhnâk nih a dih chih i theitlai an chuah kho lo. 
LUK.8.15	Asinain lei ṭha i a tlami tu cu, lungthin fel le ṭha in bia cu an theih, an i cinken peng i tuar khawhnâk he thei tlai an chuah tawn. 
LUK.8.16	Ahohmanh nih meiin vangin ûm in an khuh ballo, ihkhun tang zongah an chia ballo, inn chung i a lutmi pauh nih a ceu an hmuh khawh nâkhnga, a chiahnâk ah an chiah tawn. 
LUK.8.17	Zeitintiah phuan lo ding i phehmi zeihmanh a um lo, theih lo ding i thuhmi le ceu ah a phân lo ding i thuhmi zeihmanh a um lo. 
LUK.8.18	Cucaah zeitindah nan theih ti hi ruat u. A ngeimi pauh cu an chap lai i a ngei lomi cu, a ngeihmi bang i ruahmi hmanh an lâkpiak lai. 
LUK.8.19	Cun anu le a nau le nih amah kha an rak panh, asinain zapi ruangah a pawng an phân kho lo. 
LUK.8.20	Mi zeimaw nih, “Nanu le na nau le nangmah hmuh duh ah lengah an dir ko,” tiah an va chimh. 
LUK.8.21	Anih nih, “Kanu le ka nau le cu Pathian bia a thei i â nunpimi hna hi an si,” tiah a leh hna. 
LUK.8.22	Nikhat cu a lamkaltu hna he tilawng ah an i cit i an sinah, “Varal ah khin kai usih,” tiah a ti hna i an kal. 
LUK.8.23	Tilawng i an kal lio ah anih cu â hngilh. Tidil ah thlichia a hrang i an tilawng cu tiin a khat hnik i ṭihnung ngai dirhmun ah an um. 
LUK.8.24	Cun a sinah an va kal i an hun hlauh, “Cawnpiaktu, Cawnpiaktu, kan lotlau cuahmah ê!” tiah an ti. A tho i thli le tilet kha a sîk. Cuticun an ngol i dai tein a um. 
LUK.8.25	Anih nih, “Nan zumhnâk cu khuazeiahdah a um? tiah a ti hna. Annih nih an ṭih ngaingai, “Hi pa hi mizeidah a si hnga? Thli le ti hmanh nawl a pêk i an zulh ko ê,” tiah an i ceih. 
LUK.8.26	Cuhnuah Galili ram ralden i Gadarin mi hna ramah an kai. 
LUK.8.27	Ramchung i a luh lio ah, khua chung mi pakhat, cân saupi khuachia nih a tuahmi pa nih arak ton, cupa cu taklawngin a um i innah um loin thlânah a um tawn. 
LUK.8.28	Jesuh a hmuh le cângkâ a ai i a hmaiah a bawk, thang pi in, “Jesuh, Pathian Cungnung bik Fapa, kei le nang pehtlaihnâk zeidah kan ngeih? Dân kan tat sawh hlah,” tiah kan in nawl,” tiah a ti. 
LUK.8.29	Zeitintiah cupa chung i thlarau thur cu chuak dingin nawl a rak pêk cang. Khuachia nih atuah lengmang ruangah mi nih an congh i cikcin in an ṭem i hreng zong an khenh tawn. Asinain a chah hna i khuachia nih ramcar ah a kalpi tawn. 
LUK.8.30	Jesuh nih, “Na min hodah a si?” tiah a hal. Anih nih, “Tampi” tiah a ti. Zeicatiah a chungah khuachia a lutmi cu tampi an si. 
LUK.8.31	Annih nih, taw ngeilo khor i a thlak hna nâkhnga lo an nawl. 
LUK.8.32	Cuka hrawng tlâng pangah vawkrual tampi rawl an kawl, cuticun vawkrual chung i luhter dingin anih cu an nawl i a hna a tla. 
LUK.8.33	Cuticun khuachia cu cupa chung cun an chuak i vawk chungah an lut. Vawk rual cu cheng palang ah a tli ciam mam i tidil ah lutin an thi dih. 
LUK.8.34	Vawk zuatu hna nih thil umtuning an hmuh i an zâm, khua chung le ram kipah an va thanh. 
LUK.8.35	Cuhnuah thil umtuning zoh awkah an rak chuak i Jesuh sinah an ra. Khuachia tuahmi pa kha, hnipuan i hruk in, lungfim tein Jesuh kehram i a um kha an hmuh tikah an ṭih. 
LUK.8.36	Mit hrimhrim i a hmutu hna nih khuachia tuahmi a damnâk kong kha an thanh. 
LUK.8.37	Cuticun Gadarin kiangkap mibu hna nih `ihtakte i an ṭih ruangah anmah kaltâk dingin Amah cu biataktein an nawl. Cuticun tilawngah â cit i a kir ṭhân. 
LUK.8.38	Khuachia chuahtâk mipa nih khan a sin i umpeng ding in a nawl. Asinain Jesuh nih innah tlung ding in a thlah. 
LUK.8.39	“Na innah va tlung law, Pathian nih naca i thil an tuah piakmi a lenhngan ning hi va chim hna, tiah a kalter. Cuticun a kal i Jesuh nih a ca i a tuah piakmi thil a lianhngan ning kha khuapi chung vialte ah a thanh. 
LUK.8.40	Jesuh a rak kirṭhân tikah mizapi nih an rak cohlan i an rak hngah. 
LUK.8.41	Cun zohhmanh mi pakhat a min Jairus, sinagog uktu cu a ra i Jesuh kehram ah bawk in a innah kal dingin a nawl. 
LUK.8.42	Zeitintiah fanu ngeihchun kum hleihnih hrawngmi hi a ngei i thi hnikin in a um. Cuticun Jesuh cu a kal i lamah mizapi nih an hnawr leng mang. 
LUK.8.43	Nu pakhat, kumhleihnih tiang thichuak in a zawmi, a chaw ngeihchun vialte sibawi sinah a hman dih i ahohmanh nih an damter khawh lomi a um. 
LUK.8.44	Cu nu nih a hnu leiin a puan ki a rak tongh i chikkhat te ah a thi chuak kha a dam cawlh. 
LUK.8.45	Jesuh nih, “Ahodah a ka tawng?” tiah a ti. Ahohmanh nih keimah an ti fawn lo. Peter le a hawi le nih, “Cawnpiaktu, mizapi nih an in hnawr len lio ah, ahodah a ka tawng, tiah na ti ko ê,” tiah an ti. 
LUK.8.46	Jesuh nih, “Ahonih dik a ka tongh ko, thiltikhawhnâk ka chungin a chuah kha ka hngalh,” tiah a ti. 
LUK.8.47	Cu nu nih i thuh peng awk a ṭha lo ti kha a hngalh tikah, ther thluahmah bu in a ra, A hmaiah a bawk i mi vialte hmai ah a tongh chan le chikkhat te i a dam cawlhnâk kong kha a phuan. 
LUK.8.48	Anih nih, “Ka fanu, lunglomhnâk ṭha he um cang, na zumhnâk nih an damter cang, Dai tein kal” tiah a ti. 
LUK.8.49	A chimlio ah, Sinagog uktu inn in mi pakhat a ra i “Na fanu a thi cang, Cawnpiaktu hi buaiter ti hlah” tiah a ti. 
LUK.8.50	Jesuh nih cu bia cu a theih tikah, “Ṭihhlah, zûm ko, a dam ṭhân lai,” tiah a leh. 
LUK.8.51	Inn a phâk tikah, Peter, Johan le Jeim le ngakchia nu le a pa dah ti lo cu ahohmanh luhter a senh hna lo. 
LUK.8.52	An dihlak in ngaihchia in an rak ṭap lên, asinain anih nih, “Tap hlah u, a thih ṭung lo, â hngilhmi a si,” tiah a ti. 
LUK.8.53	A thi cang tiahfiang tein a theimi nih an nih sawh. 
LUK.8.54	Asinain lêngah a chuahter dih hna i a kut a tlaih, “Nu te, tho tuah,” tiah a kawh. 
LUK.8.55	Cuticun a thlarau a rak kirṭhân i a tho cawlh. Ei awk pe dingin nawl a pêk hna. 
LUK.8.56	Cun anu le apa cu an khuaruah a har tuk hringhran, asinain a tuahmi kha ahohmanh chim hna hlah u, tiah a ti hna.
LUK.9.1	Cuhnuah a lamkaltu hleihnih kha a kawh hna i khuachia vialte cung i nawlngeihnâk le ṭhawnnâk le mizaw damter khawhnâk a pek hna i 
LUK.9.2	Pathian pennâk thawngṭha chim ding le mizaw damter dingin a thlah hna. 
LUK.9.3	An sinah, “Nan khualtlawnnâk ah zeihmanh i ken hlah u, ṭhiangṭhunh siseh, zal siseh, chuncaw siseh, phaisa siseh zeihmanh i ken hlah u, angkizong pahnih ngei hlah u. 
LUK.9.4	Nan tlunnâk innah umpeng u law, cu hmun in nan chuak ṭhân lai. 
LUK.9.5	Cun an cohlang duh lotu hna cu, cu khua nan chuahtâk lai ah, an diklo ning hngalhternâk caah nan ke i leidip kha nan thin lai,” tiah a ti. 
LUK.9.6	Cuticun an kal i khua kip kha an ṭol, ka kip ah thawngṭha an chim i mi kha an damter hna. 
LUK.9.7	Herod siangpahrang nih an tuahmi thil vialte kha a rak theih i a lungthin a buai, zeicatiah cheukhat nih Johan kha thihnâk in a tho ṭhân, tiah an ti. 
LUK.9.8	Cheukhat nih Elijah â lang a si lai tiah an ti, cheukhat nih hlan lio profet hna lakah pakhat khat a tho ṭhân a si lai, tiah an ti. 
LUK.9.9	Herod nih, Johan kha alu ka tan cang si kaw, hi tluk thawngpang ka theih ṭhanmi hi ahodah a si hnga? tiah a ti. Cuticun Amah cu hmuh a timh. 
LUK.9.10	Lamkaltu kha an rak kir ṭhân i a sinah an tuahmi thil kha an chimh. Annih cu hnathiannâk hmun Bethsaida khua peng chungah a kalpi hna. 
LUK.9.11	Sihmanhsehlaw mizapi nih an theih i an zulh. Anih nih a rak cohlan hna i Pathian Pennâk thawngṭha a chimh hna i damter a herhmi zong a damter hna. 
LUK.9.12	Zanlei nitlâk laiah hleihnih kha a sinah an ra, kan pawngkam khua le lo hna ah kal in, tlun inn le eiawk i kawl awkah ṭinter hna, zeicatiah hmun king i a ummi kan si,” tiah an ti. 
LUK.9.13	Anih nih, “Nanmah nih eiawk pe hna u,” tiah a ti. Annih nih, “Hi vialte minung ei awk cu kan va cawk dah tilo ah, changreu panga le nga pahnih dah tilo cu zeihmanh kan ngei lo,” tiah an ti. 
LUK.9.14	Zeitintiah patling lawngte hmanh 5000 hrawng an si. Cun a lamkaltu hna sinah, “Mi 50 lengmang in ṭhutter hna u,” tiah a ti. 
LUK.9.15	A chim bangin an tuah i an ṭhutter hna. 
LUK.9.16	Cuhnuah changreu panga le nga pahnih kha a lâk i vanlei zoh in thluachuah a pêk, a cheu i mizapi sinah phawt dingin lamkaltu sinah a pêk. 
LUK.9.17	An dihlak in khim tein an ei i an ei hlei kha sei hleihnih khat in an ruh. 
LUK.9.18	Cun hitihin a si, Amah lawng te thla a cam lio ah, lamkaltu nih an rak fonh i anih nih, “Mi nih aho an ka ti dah?” tiah a hal hna. 
LUK.9.19	Annih nih, “Baptisma petu Johan a si, an in ti, a cheu nih Elijah a si, an in ti, a cheu nih hlan lio profet pakhat khat a tho`hânmi a si, tiah an leh. 
LUK.9.20	Anih nih an sinah, “Nannih ta mi zei nan ka ti dah?” tiah a ti. Peter nih, “Pathian Krih na si,” tiah a leh. 
LUK.9.21	Cubia cu ahohmanh chim lo dingin nawl a pêk hna. 
LUK.9.22	Mi Fapa nih thil tampi a tuar lai upa hna le tlangbawi hna le nawlbiacawnpiaktu hna nih an hlawt lai, an thah lai i nithum ni ah thawhter a si lai,” tiah a ti. 
LUK.9.23	Cun an dihlak sinah, “Mi zei pauh zulh aka duhmi cu amah i hlawtin ni chiarte a vailam i put in ka zul seh. 
LUK.9.24	Zeitintiah a nunnâk humhâk a duhmi nih a hloh lai i keimah ruang i a nunnâk a hlohmi pauh nih a nunnâk a khamh lai. 
LUK.9.25	Zeitintiah mi nih vawlei hi a dihlak in ngei sehlaw, amah le amah â hrawh i a loh ahcun zeidah a hmuh kun lai? 
LUK.9.26	Zeitintiah keimah le ka bia a zahpimi pauh cu, Mi Fapa nih a sunparnâk le a Pa sunparnâk le a van mithiang hna sunparnâk he a rat tikah a zahpi ve lai. 
LUK.9.27	Biataktein kan chimh hna, hika i a dirmi lakah a cheu hi, Pathian pennâk an hmuh hlan lo, a thi lo dingmi an um,” tiah a ti. 
LUK.9.28	Cubia a chim hnu niriat hrawngah khin Jesuh nih Peter le Johan le Jeim a hruai hna i thlacam dingin tlângah an kai. 
LUK.9.29	Thla a cam lio ah a muihmai â thleng i a hnipuan kha a râng i a tleu. 
LUK.9.30	Cun zohhmanh, mi pahnih nih bia an ruah, cu hna cu Moses le Elijah an si, 
LUK.9.31	sunglawi ngaiin an i langh i Jerusalem i a thihnâk nih a tlinter hngami kong kha an chim. 
LUK.9.32	Peter le a hawi le tu cu an i hngilh, an hun i hlauh tikah a sunparnâk le a pawng i mi pahnih kha an hmuh hna. 
LUK.9.33	Cun hitihin a si, cu hna nih Jesuh an kaltâk lioah Peter nih Jesuh sinah, “Cawnpiaktu, hika um hi kan caah a ṭha; thlâm pathum in ka sak lai, Na ca pakhat, Moses ca pakhat, Elijah ca pakhat, tiah a ti. A chimmi kha zei a si ti zong a thei set sai lo. 
LUK.9.34	Cubiacu a chim lio ah mimei a rak zâm i annih cu a phenh hna. Minmei i an luh lio ah an ṭih ngaingai. 
LUK.9.35	Minmei chungin aw a rak chuak i, “Hihi ka dawtmi ka Fapa a si. Amah bia ngai u,” tiah a ti. 
LUK.9.36	Aw thawng a dih cun Jesuh lawng an hmuh. Asinain an thil hmuhmi kongah, dai tein an umpi i cu cân ah mizei sin hmanhah an chim lo. 
LUK.9.37	A thaizingah tlângcungin an ṭum i mi tampi nih Amah kha an rak don. 
LUK.9.38	Chikkhatte ah mizapi chungin mi pakhat a rak au i, “Cawnpiaktu, ka fapa rak zoh dingin kan nawl, ka fapa ngeihchun a si. 
LUK.9.39	Ngaihmanh, thlarau nih a tlaih tawn i hmakhat te ah a ai tawn, a cilphuan kha tla lakin a therthluahmah i duk cercur in a um hnu ceu ah a kaltâk tawn. 
LUK.9.40	Na lamkaltu hna sinah ṭhawl dingin ka nawl hna i an ṭhawl kho fawn lo,” tiah a ti. 
LUK.9.41	Jesuh nih, “Maw, ṭhangthar zumhnâk ngeilo le, misual hna, zeicandah nan sinah ka um lai i kan in khawh hna lai? Na fapa cu hika ah ratpi,” tiah a ti. 
LUK.9.42	A ratpi lio zongah khuachia nih a hlawnh ṭhân, a ther thluahmah, Jesuh nih thlarau thur kha a sîk, ngakchia kha a damter i apa sinah a kalter. 
LUK.9.43	Mi vialte nih Pathian lenhngannâk kha mak an ti ngai ngai. Cubangin mikip nih a tuahmi hna mak an ti lio ah Jesuh nih a lamkalttu hna sinah, 
LUK.9.44	“Hi bia hi nan hna ah pil seh; zeitintiah Mi Fapa hi minung hna kutah tlaihter a si te lai,” tiah a ti. 
LUK.9.45	Asinain a chimmi sullam cu an theithiam lo, an theihthiam nâkhnga lo â thup i annih nih le a chimmi sullam kha hal an ngamh fawn lo. 
LUK.9.46	Anlakah ahodah a ngan bik lai timi kongah lamkaltu kha an i el len. 
LUK.9.47	Jesuh nih an lungin an ruahmi kha a hngalh tikah, ngakchia te a kawh i an hmaiah a dirter i 
LUK.9.48	an sinah, “Ka min ruang i hi ngakchiate cohlang tu pauh cu keimah cohlangtu an si, keimah cohlangtu pauh cu aka thlahtu cohlangtu an si. Nanlak ah a hme bik hi a ngan bik a si,” tiah a ti. 
LUK.9.49	Johan nih a leh i, “Cawnpiaktu, mizei maw na min i khuachia a ṭhawltu kan hmuh, Nangmah zul in kan sinah â telmi a si lo caah kan thlauh,” tiah a ti. 
LUK.9.50	Jesuh nih, “Thlauh ti hlah u, a kan ralchanh lotu cu kanmah lei ṭang an si,” tiah a ti. 
LUK.9.51	Hitihin a si, cunglei i Amah hruai cân a phanh lai ah, Jerusalem lei kal kha biatak tein â tim, 
LUK.9.52	cun an hmaiah zualko a thlah hna. Cubangin an kal lio ah, Amah caah rak timtuah dingin Samaria khua pakhat ah an lut. 
LUK.9.53	Asinain Jerusalem lei lawng a cawnh caah cukhua mi hna nih an cohlang duh lo. 
LUK.9.54	A lamkaltu Jeim le Johan nih cucu an theih tikah, “Bawipa, Elijah nih a tuah bantuk khan, hi hna kanghtu dingah van in mei tlâkter usih law rem na ti maw?” tiah an ti. 
LUK.9.55	Asinain a mer hnawh hna i, “Zeibantuk thlarau dah nan co ti zong nan i hngal lo. 
LUK.9.56	Zeitintiah Mi Fapa hi minung nunnâk rawh tertu ah si loin khamhtu dingah a rami ka si,” tiah a sîk hna. Cuticun khawdang ah an kal. 
LUK.9.57	Lam i an kal lio ah mi zei maw nih a sinah, “Bawipa nakalnâk kip ah kan zulh lai,” tiah a ti. 
LUK.9.58	Jesuh nih, “Cinghngia nih kua an ngei i vanva nih bu an ngei, Mi fapa cu luchiahnâk a ngei lo,” tiah a ti. 
LUK.9.59	Cun midang sinah, “Ka zul” tiah a ti. Asinain anih nih “Bawipa, kapa ka vuiter ta,” tiah a ti. 
LUK.9.60	Jesuh nih, “Mithi nih an mi thi cu vui hna seh; nangtu nih cun Pathian pennâk kong va thanh deuh,” tiah a ti. 
LUK.9.61	Cun midang zong nih, “Bawipa, kan zulh lai, asinain kan in i a ummi hna he thlahnâk kan tuah ta lai,” tiah a ti. 
LUK.9.62	Jesuh nih, “Leithuannâk i kut a chia cang ko nain, hnu lei â mermi hna cu Pathian Pennâk minung si awkah an i tlâk lo,” tiah a ti.
LUK.10.1	Cu thil hna hnu ah Bawipa nih midang sawmsarih a ruah hna i kal a timhnâk hmunah mi pahnih cio in rakkal hmasa dingin a fial hna. 
LUK.10.2	An sinah, “Facang ṭuan awk a tam, asinain ṭuntu ding an tlawm. Cuticun facang ṭuntu ding thlah awkah buh ngeitu sinah thla cam u. 
LUK.10.3	Kal u, ngaihmanh u, cinghnia rual lak i tuufa bantukin kan thlah hna. 
LUK.10.4	Phaisa bawm le, zal le, kedan zong i put hlah u, lamah ahohmanh an kut tlai hna hlah u. 
LUK.10.5	Nan luhnâk inn pauh ah a hmaisa bik ah, “Hi inn ah daihnâk phân ko seh,” nan ti lai. 
LUK.10.6	Cuka ah, Daihnâk fa a um ahcun, nan daihnâk cu a cungah a um zungzal lai, an um lo ahcun nan sinah a kir ṭhân lai. 
LUK.10.7	Cun nan tlun innah umpeng ulaw, an in pekmi pauh ei u, rianṭuantu cu ṭuanman hmuh awkah â tlak. Inn dang dangah i ṭhial hlah u. 
LUK.10.8	Nan luhnâk khua pauh ah an in cohlan hna ahcun an in pekmi hna pauh ei u. 
LUK.10.9	Mizaw damter ulaw, an sinah Pathian Pennâk cu nan pawngah a phân cang, tiah nan ti lai. 
LUK.10.10	Asinain nan luhnâk khua i cohlan nan si lo ahcun, khawchung lamah chuak ulaw, 
LUK.10.11	‘Nan khua leidip kan ke i â benhmi tiangin kan thin ṭhân, asinain Pathian pennâk cu nan pawngah a phân, tiah hngal ko u,’ nan ti lai. 
LUK.10.12	Kan chimh hna, cu Ni ahcun cu hna khua tuar ding nâkin Sodom khua tuarmi hmanh kha â ning deuh lai. 
LUK.10.13	“Korazin, ngaihchia nava sidah! Bethsaida, ngaihchia nava si dah! Zeitintiah na chung i tuahmi thil lianngan hna kha Tair le Sidon khua ah tuah hei sisehlaw buri puan aih in, lei dip ah ṭhu in an i ngaihchih diam cang lai. 
LUK.10.14	Asinain biaceihni ah nan tuar dingnâk in Tair le Sidon khua tuarmi kha â ning deuh lai. 
LUK.10.15	Nang, Kapernaum, van tawngin hlorh sihmanhlaw, mithi khua tiangin hlawnh na si lai. 
LUK.10.16	Nanbia a ngaitu cu Keimah bia ngaitu a si, nannih an in hlawt hna ahcun Keimah an ka hlawt a si, Kei aka hlawtu cu aka thlahtu a hlawtu an si,” tiah a ti. 
LUK.10.17	Cun sawmsarih hna cu thanuam ngaiin an rak kir i “Bawipa, khuachia hna zong na min in kan nawl tangah an um,” tiah an ti. 
LUK.10.18	Anih nih, “Ṭek bantukin Satan van i a tlâk kha ka hmuh dah kaw. 
LUK.10.19	Ngaihhmanh u, rul le tlang ngaikuang le, ralchanhtu pa lamchihkhawhnâk nawlngeihnâk kan pêk hna, cucaah zeithil hmanh nih fahnâk an pe hna lai lo. 
LUK.10.20	Asinain thlarau hna nanmah nawl i an um ruangah i lawmhlah u. Van i nan min ṭial a si ruang tu ah i lawm deuh u. 
LUK.10.21	Cu cân ah Jesuh cu Thlarau ah â lawm tuk i, “Ka Pa, lei le van Bawipa, na cungah kâ lawm. Nang nih mifim le mithiam hna sinah hi thil hi na thuh i ngakchia sem sintu ah na phuan. Asi, Ka Pa, cubantuk thil cu na mithmuh ah a ṭha. 
LUK.10.22	Ka Pa nih zeizong vialte ka kutah a chiahcang. Pa in dah tilo cun Fapa hi mizei a si kha ahohmanh nih an hngal lo. Pa zong cu mizei a si tiah, Fapa le an sin i Fapa nih a phuanduhnâk dah ti lo cun ahohmanh nih an hngal kho lo,” tiah a ti. 
LUK.10.23	Cuticun lamkaltu lei ah â mer i a thli tein a chimh hna, “Hi thil nan hmuhnâk mit hi a van a ṭha tuk ê, 
LUK.10.24	Zeitintiah profet tampi le siangpahrang tampi zong nih nan hmuhmi hi hmuh an duh ve, asinain an hmu kho lo, hna i nan theihmi zong hi theih an duh nain an thei kho lo,” tiah a ti hna. 
LUK.10.25	Cun ngaihmanh nawlbia hngaltu pakhat a dir i Amah hniksaknâk ah, “Cawnpiaktu, zungzal nunnâk ngei dingin zeidah ka tuah lai?” tiah a ti. 
LUK.10.26	Anih nih, “Nawlbia cauk ah zeidah â ṭial? Zeitindah na fianter tawn?” tiah a ti. 
LUK.10.27	Anih nih, “Bawipa na Pathian cu na lungthin dihlak, na thlarau dihlak, na ṭhawnnâk dihlak le na ruahnâk dihlak in na dawt lai, nangmah nâ dawt bangin na innpa zong na dawt lai,” timi hi, tiah a leh. 
LUK.10.28	Anih nih, “Na lehmi a dik, cubantuk in tuah law na nung lai,” tiah a ti. 
LUK.10.29	Asinain mah le mah thiamcoh â tim i Jesuh sinah, “Asi ah ka innpa cu ahodah an si?” tiah a ti. 
LUK.10.30	Jesuh nih, “Mi pakhat Jerusalem in Jeriko ah a vung kal i damiah â ton sual, cuhna nih, a hnipuan zong an phoih dih, thi dengmang in an velh hnu ah an kaltâk. 
LUK.10.31	Cucân ah tlângbawi pakhat cu lam ah a va kal. Asinain a hmuh tikah lamkam in a hêl. 
LUK.10.32	Cubantukin Levi mi pakhat zong cu hmun cu a va phân i a hmuh tikah lamkam in a hêl ṭhân. 
LUK.10.33	Asinain Samariah mi khual tlawng pakhat kha cu hmun cu a phân i a hmuh tikah a zângfah ngaingai. 
LUK.10.34	Cuticun ava panh i a hma ah sathau le misur hang a tawih, a tuam hnu ah, a saṭil cungah a citter, khualbuk ah a kalpi i a zohkhenh. 
LUK.10.35	A thaizing ah kaltâk a timh tikah, ngamu pahnih a chuah i khualbuk zoh khenhtu sinah a pêk. Rak zohkhenhlaw, hi pin lei i na dihmi zong ka rak kir ṭhân tikah kan cham te lai, tiah a ti. 
LUK.10.36	Cuhna pathum lakah damiah tongtupa inpa cu aho bik dah a si lai, tiah na ruah?” tiah a ti. 
LUK.10.37	Anih nih, “A zângfahtu kha,” tiah a ti. Jesuh nih, “Nang zong cubantukin va tuah ve,” tiah a ti. 
LUK.10.38	Khual an tlawn pah in khua pakhat ah a lut, cuka ah nu pakhat Marta innah a tlung. 
LUK.10.39	Anih nih nau pakhat a ngei i a min cu Mary a si, anih cu Bawipa ke hramah a ṭhu i a bia a ngai. 
LUK.10.40	Marta tu cu rawl chum chuangin a buai ngaingai, a sinah a ra i, “Bawipa ka nau nu nih keimah lawng chumhchuan a ka rinh hi poi na ti lo maw? A ka bawmtu ah rak thlah ngat,” tiah a ti. 
LUK.10.41	Jesuh nih, “Marta, Marta, Thil tampi na ruat i na buai a si kha. 
LUK.10.42	Sihmanhsehlaw a herhmi cu pakhat lawng a si; cu a ṭhami cu Mary nih â thim cang, cucu a sinin lakpiak awk a si lai lo,” tiah a leh.
LUK.11.1	Hitihin a si, hmun pakhat ah thla a cam i a dih tikah lamkaltu lak i mi pakhat nih, “Bawipa, Johan nih a zultu hna kha thlacam a cawnpiak bantuk khan thlacam ning kan cawnpiak,” tiah a ti. 
LUK.11.2	Anih nih, “Hitihin thla cam u, van i a ummi kan Pa, na min thianghlim seh, na pennâk cu tlung ko seh, van i naduhnâk an tuah bangin, leiah tuah si ve seh, 
LUK.11.3	Ni fa tein rawl kan pe. 
LUK.11.4	Kan sualnâk kha kan ngaithiam ko. Zeitintiah kan nih zong nih kan leiba kha kan ngaihthiam hna. Tukforhnâk chungah kan luhpi hlah. Misual sinin kan khamh tuah,” tiah a ti. 
LUK.11.5	An sinah, “Nanlak ah pakhat khat nih hawi ngei u law, zanṭim ah a sinah kal in, ka kawi, changreu pathum in ka coih tuah, 
LUK.11.6	zeitintiah ka hawipa nih a ka tlawng i pêk awk zeihmanh ka ngei lo, ti seh law, 
LUK.11.7	inn chungin, hna kan hnawh hlah, atu cu inkâ kan hrenh cang i ka fale hna he kan it dih cang, tho in kan pe kho ti lo,” ti hmanhsehlaw, 
LUK.11.8	kan chimh hna, a hawi a si ruangah tho in vape hlah hmanhsehlaw a hal lengmang caah, a tho lai i a duh zat cu a va pêk ko lai. 
LUK.11.9	Kan chimh hna, hal uh, pêk nan si lai, kawl uh, nan hmuh lai, king uh, onpiak nan si lai. 
LUK.11.10	Zeitintiah a halmi pauh nih an co, a kawlmi nih an hmuh i a kingtu pauh cu onpiak an si lai. 
LUK.11.11	Nannih patung hna lakah nan fapa nih changreu in hal sehlaw ahodah lung a pe hnga, asiloah, nga in hal sehlaw, ahodah rul a pe hnga? 
LUK.11.12	Asiloah arti in hal sehlaw, ahodah tlâng ngaikuang a pe hnga? 
LUK.11.13	Nannih misual hmanh nih nanfa le thilṭha pêk nan hngalh ahcun, van i nan Pa nih a haltu sinah Thiang thlarau a pêk lai ning cu,” tiah a ti. 
LUK.11.14	Cun a holh kholo mi khuachia pakhat kha a ṭhawl. Cun khuachia kha a chuah le cângkâ holh kholo cu a holh kho i mizapi nih mak an ti ngai ngai. 
LUK.11.15	Asinain mi cheu khat nih, “Khuacia bawi Belzebud thawngin dah kaw khuachia a ṭhawl ko hna cu,” tiah an ti. 
LUK.11.16	Cheukhat nih Amah hneksaknâk ah van lei in hmelchunhnâk kha an hal. 
LUK.11.17	Anih nih an ruahnâk kha a hngalh i, “Anmah le anmah â dohmi pennâk cu rauh tak a si tawn. Chungkhar â dohmi zong a rawk tawn. 
LUK.11.18	Satan zong amah le amah â doh ahcun zeitindah a pennâk a dir khawh lai? Nannih nih Belzabud ruang i khuachia dawiah nan ka ruah. 
LUK.11.19	Keinih Belzebub ruang i khuachia ka dawi ahcun, nan fa le nih aho ruangah dah an dawi tawn? Cucaah nan kong hi an mah ceih awk a si. 
LUK.11.20	Sihmanhsehlaw keinih Pathian kut i khuachia ka dawi a si ahcun Pathian pennâk nan sinah a phân cang tinâk a si. 
LUK.11.21	“Mi ṭhawng nih, ralthuam tling he a inn a ven chung pauh cu, a thilri cu an him ko lai. 
LUK.11.22	Asinain a mahnâk ṭhawngdeuh a rat i a rak tei ahcun â kilvennâk ralthuam vialte cu a chuh lai i hranchaw kha a phawt dih hna lai. 
LUK.11.23	Keimah lei i aṭang lomi cu aka doh i aka pumhpi lomi nih a ṭhek. 
LUK.11.24	Thlarau thur cu mi chungin a chuak i dinhnâk kawlin ti um lonâk ah a vak lengmang i dinhnâk hmun a hmu kho lo. Ka chuahnâk ka innah ka kir ṭhân ko lai, tiah a ti. 
LUK.11.25	Cun a kir tikah cu inn cu thiang te le rem tein a um. 
LUK.11.26	Cuhnuah a va kal ṭhân i amahnâk i a sual deuhmi khuachia pasarih a ratpi, cuka ah an lut i an um peng, cu minung nunning hmadung cu a hmasa nâkin a sual chinchin, tiah a ti. 
LUK.11.27	Cubia cu a chim lio ah mizapi chungin nu pakhat a rak au i, “Nangmah pawinâk nauin le nadin mi hnuk cu a van ava ṭha dah,” tiah a ti. 
LUK.11.28	Anih nih, “Pathian bia a thei i â nunpimi hna hi, mi vanṭha an si deuh,” tiah a ti. 
LUK.11.29	Cun mizapi kha a zual in an i zual i an i pumh lio ah, “Tuchan ṭhangthar hna hi mi ṭhalo ngai an si. Hmelchunhnâk an kawl tawn. Jonah hmelchunhnâk dah tilo cu hmelchunhnâk dang pêk an si lai lo. 
LUK.11.30	Zeitintiah Jonah cu Nineveh khuami caah hmelchunhnâk a si bantuk khan Mi fapa zong hi atu chanthar hna caah hmelchunhnâk a si ve lai. 
LUK.11.31	Chimlei bawinu kha biaceih ni ah atu chanthar hna sinah a tho ve lai i thiam lo a coter hna lai, zeitintiah a nih cu Solomon fimnâk ngai dingin van hram dengin a ra. Solomon nâk i a ngan deuhmi hika ah hin a um dah kaw. 
LUK.11.32	Nineveh mi hna zong kha, biaceih ni ah atu chanthar hna sinah an rak thoṭhân lai i thiamlo an coter hna lai, zeitintiah Jonah phungchimmi ruangah an i ngaihchih. Jonah nâk ngan deuh hika ah a um taktak dah kaw. 
LUK.11.33	Ahohmanh nih meiin an van tikah a kirkhawr ah siseh, ûm chungah siseh an chia ballo. Inn chung i a lutmi hna nih a ceu an hmuh khawh nâkhnga a chiahnâk ah an chiah tawn. 
LUK.11.34	Pum meiin cu mit hi a si. Cucaah na mit a ṭhat ahcun napum puluk in a ceu dih lai. Na mit a rawk ahcun napum cu a dihlak in a mui lai. 
LUK.11.35	Cucaah nanmah i ceu cu mui a si sual nâkhnga lo i ralring u. 
LUK.11.36	Na pumpuluk cu ceunâk in a khah ahcun, a ceu ngai ngaimi meiin nih a ceuhmi bantukin na pum cu ceuhdih a si ko lai. 
LUK.11.37	A chim lio ah farasih pakhat nih rawl ei a sawm. Cuticun a lut i rawl cu a dûm. 
LUK.11.38	Rawl ei lai ah akut a ṭawl lomi kha a hmuh tikah Farasih pa nih mak a ti ngai ngai. 
LUK.11.39	Bawipa nih, “Nannih Farasih hna nih hrai le khêng lênglei kha thiang tein nan ṭawl tawn, asinain nan chunglei cu hakkauhnâk le sualnâk in a khat. 
LUK.11.40	Mihrut hna! lenglei Sertu nih chunglei zong a ser lo maw? 
LUK.11.41	Nan ngeih ciami in mi sifak hna bawm hna ngat u, cuticun nan caah zeizong vialte a thianghlim cang lai. 
LUK.11.42	Nannih Farasih mi hna, ngaihchia nan va sidah. Zeitintiah puṭinan, khamhhmuai le thlai phunkip kha cheuhra cheukhat nan pêk, diknâk le Pathian dawtnâk kha zeiah nan rel fawn lo. Hi hna hi pei nan tuah deuh awk a si cu, a dang zong daithlanh hlei loin. 
LUK.11.43	Farasih hna, ngaichia nan va si dah. Zeitintiah Sinagog ah hmaichuang i ṭhut le, chawdawr hmun i kuttlaih kha nan uar. 
LUK.11.44	Nannih nawlbiacawnpiaktu le Farasih mi depde hna, ngaihchia nan va si dah. Zeitintiah mi nih a tangah thlan a um ti hngal lo i a kalnâk he nan i lo, tiah a ti. 
LUK.11.45	Cuhnuah nawlbia hngaltu pakhat nih a sinah, hi na sîk hna nâk bia nih kan nih zong a kan hnawr ve, a si lo maw?” tiah a ti. 
LUK.11.46	Anih nih, “Nawlbia hngaltu hna nannih zong ngaihchia nan va si dah, a rit ngaimi thil le harnâk cu mi cungah nan chawnh luaimai, cu thilrit cu nan kut dong par hmanh in tongh nan duh lo. 
LUK.11.47	Nan caah ngaihchia a va si dah! Zeitintiah profet hna thlân kan remh nan ti, an hringsortu hna thahmi an si. 
LUK.11.48	Cucaah nan pupa hna tuahmi cu nan hngalhpi hna i nan hnatlâkpi tinâk a si, annih nih an thah, nannih nih an thlân nan remh. 
LUK.11.49	Cucaah Pathian fimnâk zongnih hitihin a chim. ‘An sinah profet le lamkaltu kha ka thlah hna lai, a cheu an rak thah hna lai i a cheu an rak serhsat hna lai, 
LUK.11.50	cuticun vawleiser hramthawk in profet vialte thisen mawh cu atu chanthar hna sinah phorhter a si lai, 
LUK.11.51	Abel thisen an chuah ri in, ṭempal le biakṭheng karlak i Zakariah an thahmi thisen tiangin, a mawh cu atu chanthar hna sinah phorhter a si lai. 
LUK.11.52	Nannih nawlbia hngaltu hna, ngaihchia nan va si dah! Zeitintiah fimnâk tawh cu nan thuh. Nanmah le nan lut duh lo, luh a duhmi hna zong nan kham hna,” tiah a ti. 
LUK.11.53	Cubia an sin i a chim lio ah, nawlbia cawnpiaktu le farasih hna nih Amah cu fak piin sual an phawt, sawinâk ding ngia in an el leng mang, 
LUK.11.54	Amah sual an phawt khawh nâkhnga, a chimmi bia lila in foihter an timh i an bawh ko.
LUK.12.1	Cucân ah mi thong tampi cu i eng luaimai in an i pum ṭhân. A hmaisa bikah Jesuh nih a lamkaltu hna sinah, “Farasih thilnu, depdetnâk chungin i ral ring u. 
LUK.12.2	Zeitintiah lang lo dingin thuhmi zeihmanh a um lo; hngalh tilo ding i pheh khawhmi zong zeihmanh a um lo. 
LUK.12.3	Cucaah khuamui chung i chimmi kha khua ceu ah hngalh a si te lai i innkhân chung i a thli tein nan chimmi kha inn cungin tlangau pi a si te lai. 
LUK.12.4	“Ka hawi le hna, taksa a that i cuhnu ah zeihmanh a tuah kho ti lomi cu va ṭih hlah u. 
LUK.12.5	Sihmanhsehlaw ahodah nan ṭih awk a si kha kan hmuhsak hna lai. Thah nan si hnu i hell ah an thla khotu cu va ṭih u, asi, kan chimh hna, Amah cu ṭih u. 
LUK.12.6	Pithlung panga dar phaisa pahnih ah an zuar tawn a si lo mei? Pakhat te hmanh hi Pathian nih a philh hna lo. 
LUK.12.7	Nan samfang tiangin reldih a si. Cucaah ṭih hlah u, pithlung tampi nâkin nan sunglawi deuh. 
LUK.12.8	“Kan chimh hna, mi hmai i a ka ṭanhtu cu Pathian vancungmi hmaiah Mi Fapa nih a ṭanh ve hna lai. 
LUK.12.9	Asinain mi hmai i a ka hlawtu cu, Pathian vanmi hna hmaiah ka hlawt ve hna lai. 
LUK.12.10	Mi Fapa ralchanh in bia a chimtu cu ngaihthiam an si lai; asinain Thiang Thlarau ralchanh in a cawhdehtu cu ngaihthiam a si lai lo. 
LUK.12.11	Sinagog i biaceihtu le nawlngeitu hna hmai i chuahpi nan si tikah, a lehnâk ding le chimding kha zeitindah a si lai tiah rak i ruat cia hlah u. 
LUK.12.12	Zeitintiah Thiang Thlarau nih chimding an chimh ko hna lai.” tiah a ti. 
LUK.12.13	Cuhnuah mizapi chungin mi pakhat nih, “Cawnpiaktu, ka unau sinah ro i cheu dingin ka chimpiak tuah,” tiah a ti. 
LUK.12.14	Anih nih, “Minung, nan cung i baiceihtu le ro cheutu ah ahonihdah aka siter? tiah a ti. 
LUK.12.15	“I ral ring u, hakkauhnâk chungin i veng u, minung nunnâk hi tampi a ngeihmi cungah â bunhmi a si lo,” tiah a ti hna. 
LUK.12.16	Cun an sinah tahchunhnâk a chim i, “Lo ngeitu pakhat hi a ngei ngaingai. 
LUK.12.17	Cuticun hitihin a ruah. “Zeitindah ka tuah kun lai, ka buh chiahnâk ding buhinn ka ngei fawn lo?” tiah a ti. 
LUK.12.18	Hitihin ka tuah lai, ka buh chiahnâk inn ka ṭheh lai i amah nâk ngan deuh buhinn ka sak lai. Cuka ah ka buh le thil ṭha vialte ka chiah lai. 
LUK.12.19	Cun ka thlarau sinah, “Thlarau, kum tampi caah chawva tampi na khon cang; i dîn law, ei in ding law, nuam ngaiin hmang hna, ka ti lai,” tiah a ti. 
LUK.12.20	Asinain Pathian nih, “Mihrutpa, tuzan ah na nunnâk an in lakpiak lai, na chawva hna kha aho ta dah a si kun lai? tiah a ti. 
LUK.12.21	Cuticun mahca lawng i chaw khon luaimai i Pathian ca i khon ṭung lo cu cubantuk cu an si, tiah a ti. 
LUK.12.22	Cuhnuah a Lamkaltu sinah, “Cucaah kan chimh hna, nan nunnâk kong le ei le din kongah nan lung re thei hlah seh, nan pum le hnipuan kong zong fak tukin ruat hlah u. 
LUK.12.23	Nunnâk hi ei le din nâkin a biapi deuh i pum hi hnipuan nâkin a biapi deuh. 
LUK.12.24	Langak hna hi ruat hna hmanh u, buh an tuh lo i an zûn fawn lo, rawl chiahnâk buk le zêm zong an ngei lo. Asinain Pathian nih a cawm hna. Nannih cu va nâkin nan sunglawi deuh lo maw? 
LUK.12.25	Cun nanmah lakah, lungretheih ruang i hnulei ah dongkhat i â santer khomi pakhat tal nan um maw? 
LUK.12.26	Hi tluk thil hme hmanh a tuah kho lomi nih, zeiruangahdah thil vialte nan lungre nan i theih pi? 
LUK.12.27	Zingtinpar ṭhanning hna hi ruat tuah u, rian an ṭuan lo, puan zong an i tah lo, kan chimh hna, Solomon hmanh kha a sunparnâk vialte i â thuamh ah khan hi zingtinpar pakhat tluk hmanh in thuamh a si lo. 
LUK.12.28	Cuticun ramkung, ni hin ah a nung i a thaizingah mei i khangh ding a simi hmanh Pathian nih cutlukin a thuamh ahcun, maw nannih, zumhnâk a tlawmmi hna, zeitlukindah an thuamh chin chin hna lai? 
LUK.12.29	Cun ei awk le din awk kawl hlah u, lungrethei zongin um hlah u. 
LUK.12.30	Zeitintiah cuthil hna cu vawlei miphun hna nih an kawl bikmi a si. Cu thil hna cu nan herh tiah nan Pa nih a hngalh ko. 
LUK.12.31	Asinain Pathian pennâk kha kawl ula, cuthil vialte cu chap nan si ko lai. 
LUK.12.32	Bu tlawmte hna, ṭih hlah u, zeitintiah pennâk pêk hi nan Pa lawmhnâk a si. 
LUK.12.33	Nan ngeihmi zuar ulaw, misifak pe hna u; van i mifir um lo nâkah, rungrul ei khawhlo nâkah, phaisa bawm rawhkhawhlonâk le chaw `im khawhlonâk i ser u. 
LUK.12.34	Zeitintiah nan ro umnâk pauh ah nan lungthin zong a um. 
LUK.12.35	Timh cia tein, meiin van ciain um u, 
LUK.12.36	an pu ṭhitumhnâk hmun in a rak kir i innkâ a kingh tikah rak ong cawlh ding i a rak hngaktu bantukin si u. 
LUK.12.37	Anpu rat tikah timhcia tein a rak ummi sinum hna cu mithluachuak an si. Biataktein kan chimh hna, â timhtuah lai i rawl ei awkah a ṭhutter hna lai, amah tu nih a zoh khenh hna lai. 
LUK.12.38	Cun zanṭim ah siseh, khuadei lai ah siseh, a rat tikah timhcia tein a ummi sinum a hmuhmi hna cu mithluachuak an si. 
LUK.12.39	Asinain hihi hngal ko u, mifir a rat cân innngeitu nih hngal sehlaw, a ven lai i a inn a bauh hnga lo. 
LUK.12.40	Cucaah nannih zong i ralring u, nan i ralrin lo cân ah Mi Fapa a ra lai,” tiah a ti. 
LUK.12.41	Cuhnuah Peter nih, “Bawipa, hi tahchunhnâk bia hi kanmah lawng maw na kan chimh, mi vialte dah?” tiah a ti. 
LUK.12.42	Bawipa nih, “Chawkengtu zumhtlâk le a fimmi, apu nih a cân teah a chung le sin i rawlpetu ah a hman hngami cu mi zei bantukdah a si lai? 
LUK.12.43	Apu a rat tikah, cubantuk a tuahtu sinum a hmuhmi cu mithluachuak a si lai. 
LUK.12.44	Biataktein kan chimh hna, a ngeihmi vialte uktu ah a ser lai. 
LUK.12.45	Asinain sinum nih a lung chungin, ‘kapu a ra zau lai lo, tiah a ti i sinum dang nu le pa he rak vel hna sehlaw, ei le dingin rak ri sehlaw, 
LUK.12.46	cu sinum apu cu a zumh lo lioah a ra lai, tanhnih ah a chuah lai i zumlotu hna covo a coter lai. 
LUK.12.47	Cun sinum, a pu duhnâk a hngalh ko nain atuah lotu le, â ralring lomi cu voi tampi an tuk lai. 
LUK.12.48	Asinain hngalh lo ruang i tuknâk tlâk a tuahtu cu voi tlawm te an tuk lai. Tampi an pekmi sinah, tampi an hal lai, tampi an zohkhenh termi sinah tampi an i ruahchan ve lai. 
LUK.12.49	Vawlei ah hin mei tlakter awkah ka ra, atu hmanh ah alh hluahmah sehlaw ka hei duh dah! 
LUK.12.50	Asinain baptisma in ding ka ngei, cucu ka tuah hlan pauh cu ka awlawk a va chong dah! 
LUK.12.51	Vawlei ah daihnâk umtertu ah ara tiah nan ka ruah hlah maw? A si hrimhrim lo, kan chimh hna, ṭhen tertu ah ka ra. 
LUK.12.52	Zeitintiah atu thawkin chungkhar ah mi panga an i ṭhen lai. pathum hna nih pahnih an doh lai i pahnih nih pathum an doh hna lai. 
LUK.12.53	Pa nih fa a doh lai, fa nih pa a doh lai, nu nih a fa, afa nih anu a doh lai, api nih amo, amo nih api a doh lai. 
LUK.12.54	Cuhnuah mizapi sin zongah, “Thlanglei in khuadawm a rat ahcun, ruah a sur lai, nan ti i a sur tak tak. 
LUK.12.55	Cun chim thli a hran ahcun, khua a lum lai, nan ti i a lum tak tak. 
LUK.12.56	Midepde hna, vawlei le khua cân umtuning nan hngalh khawh nain, zeiruangahdah tu lio cân umtu nan hngalhfian khawh lo,” tiah a ti. 
LUK.12.57	Asi, zeicadah nanmah lila nih a dik le dik lo cu bia na khiah ko lo? 
LUK.12.58	Nawlngeitu hmai i na ral he dir nan i timh tikah, lam i nan kal lio ah remnâk tuah i tim, culoahcun biaceihtu hmaiah an hnuh lai, biaceihtu nih nawlngeihnâk sângah an chanh lai i thongah an thlak sual lai. 
LUK.12.59	Kan chimh hna, fangkhat tiangin na cham hlan pauh cu, cu hmun in na chuak ti lai lo.
LUK.13.1	Cu cân ah Pailat nih Galili mi hna a thah i an thisen kha an raithawinâk ah an cawhchihnâk kong a chimtu an um. 
LUK.13.2	Jesuh nih, “Cu Galili mi hna cu cuthil an temtuar ruangah Galili midang hna nâkin an sual deuh tiah nan ruah maw? 
LUK.13.3	A si lo, kan chimh hna, nan i ngaihchih lo ahcun anmah bangin nan lotlau dih lai. 
LUK.13.4	Asiloah, Siloam innsâng nih a nenhmi hleiriat hna kha, Jerusalem i a ummi midang nâkin an sual deuh tiah nan ruat maw? 
LUK.13.5	A si lo, kan chimh hna, nan i ngaihchih lo ahcun anmah bantukin nan lo tlau dih lai. 
LUK.13.6	Hi tahchunhnâk zong hi a chimh hna. Mi pakhat nih a misur dûmah theipi kung pakhat a cin, a kungah a thei hmuh â tim nain pakhat hmanh a hmu lo. 
LUK.13.7	Cuticun Misur zohkhenhtu sinah, zohhmanh, kumthum chung hi theipi kungah a thei ka kawl i pakhat hmanh ka hmu lo. Hau ko, zeicadah hmun a rawlh peng lai? tiah a ti. 
LUK.13.8	Asinain anih nih, “Ka pu, tukum hi cu um rih seh, a velchum ka cawh lai i non ka toih rih lai. 
LUK.13.9	A tlai ahcun a ṭha tuk lai. Asinain a tlai lo ahcun na hau ko lai,” tiah a ti. 
LUK.13.10	Sabbath ni ah Sinagog pakhat ah mi a cawnpiak hna. 
LUK.13.11	Cun ngaihmanh, nu pakhat kum hleiriat chung ṭawntaihnâk thlarau nih a ngawrter i a keng â kuai i ding tein a dir kho ti lo. 
LUK.13.12	Jesuh nih a hmuh tikah a sinah a auh i, “Minu na zawtnâk nih an thlah cang” tiah a ti. 
LUK.13.13	A cungah akut a chuan i hmakhat teah ding tein a dir kho i Pathian a thangṭhat. 
LUK.13.14	Cubangin Jesuh nih Sabbath ni i mi a damter tikah Sinagog hotu cu a thin a hung i zapi sinah, “Minung caah niruk chung rianṭuannâk a um, cu chungah ra ulaw i damter ngat u, Sabbath ni ah si loin,” tiah a ti. 
LUK.13.15	Bawipa nih, “Midepde hna, nannih zongnih Sabbath ni ah, nan caw siseh, nan lâ siseh an khihnâk phoih in ti dinter awkah a chuakpi lomi nan um maw? 
LUK.13.16	Hi minu, Abraham fanu chinchap, Satan nih kum hleiriat chung a rak ṭemmi, Sabbath ni zongah phoih awk a si hnga lo maw?” tiah a ti. 
LUK.13.17	A chimmi bia nih a ral vialte an ning a zakter dih hna. Zapi tu cu a tuahmi thil liannganmi ruangah khan an i lawm. 
LUK.13.18	Anih nih, “Pathian pennâk cu zeibantukdah a si i zeihedah ka tahchunh hnga? 
LUK.13.19	Anṭamci pakhat minih â lâk i a dûm i a cin bantuk cu a si, a ṭhang i thingkung ngan pi ah a cang. Vanva hna nih a nge ah bu an but,” tiah a ti. 
LUK.13.20	Pathian pennâk cu zeihedah ka tahchunh ṭhân lai? 
LUK.13.21	“Nu nih thilnu a lak i changvut seithum dih lak thawhter awkah a phulh bantuk a si,” tiah a ti. 
LUK.13.22	Anih cu khuapi le khuate ṭol pah in a cawnpiak hna i Jerusalem lei kha a panh. 
LUK.13.23	Cuhnuah mi pakhat nih a sinah, “Bawipa, khamhmi cu tlawmte maw an si?” tiah a ti. Anih nih an sinah, 
LUK.13.24	“Kutka bi ah luh i tim u, kan chimh hna, mitampi nih luh an timh na in, an lut kho lo. 
LUK.13.25	Inngeitu a rak chuah i innkâ a khar ahcun, nannih nih lengah dir in, ‘Bawipa, Bawipa, kan on piak ko, tiah va king hmanh ulaw, ‘khuazeilei mi dah nan si kan hngal hna lo,’ tiah an leh hna lai. 
LUK.13.26	Nannih nih, ‘Nahmuh lio ah kan ei i kan dintawn kha, kan inn hmai zongah na cawnpiak tawn kha,’ nan ti lai. 
LUK.13.27	Asinain anih nih, khawzei leimi dah nan si kan hngal hna lo, nannih sualnâk a tuahtu hna, ka sinin lo diam kal u, an ti hna lai. 
LUK.13.28	‘Abraham, Isak, Jokob le Profet vialte kha Pathian pennâk chung i an um nan hmuh i nannih tu leng i hlawnh nan si tikah, cuka ahcun ṭah le hacang rialnâk a um lai. 
LUK.13.29	Chak le thlang nichuah nitlâk in mi an ra lai i Pathian pennâk ah an ṭhu lai. 
LUK.13.30	Hmadung bik zong hmasa bik an si lai, hmasa bik zong hmadung bik an si lai,” tiah a ti hna. 
LUK.13.31	Cuni ah Farasih cheukhat an ra i a sinah, “Chuaklaw, hika hin kal, zeitintiah Herod nih thah an duh,” tiah an ti. 
LUK.13.32	Anih nih, “Va kal u law cu cenghngia sinah, ‘Zohhmanh, nihin he, thaizing he khuachia ka ṭhawl hna lai, mizaw zong ka damter hna lai i a nithum nâkah ka lîm lai,’ tiah va chim u. 
LUK.13.33	Zeiasihmanhah nihin he thaizing he kiptuh zongah, ka kal thluahmah awk a si. zeitintiah Jerusalem hau lengah profet thih khawh a si lo,” tiah a ti. 
LUK.13.34	“Maw Jerusalem, Jerusalem, profet hna thattu, na sinah an thlahmi lung in a rakcheptu! Arpi nih afa le a thla tangah a huh tawn bangin, nafa le voi zeizatdah huh ka timh hna, sihmanhsehlaw na duh fawn lo! 
LUK.13.35	Zohmanh! Na inn cu hrawh cikcek hnuah rauh tâk a si lai, biataktein kan chimh, Bawipa min i A rami cu mi thluachuak a si, tiah nati cân a phâk hlan lo naka hmu ti lai lo,” tiah a ti.
LUK.14.1	Cuticun Sabbath niah Farasih uktu hna lak i mi pakhat innah rawl ei awk i a luh tikah ṭha tein an rak ngiat. 
LUK.14.2	Zohhmanh a hmai ah mizaw pakhat a phing dihmi a um. 
LUK.14.3	Jesuh nih nawlbia hngaltu hna le Farasih hna sinah, “Sabbath ni ah damter hi phungning a si maw si lo tiah,” a hal hna. 
LUK.14.4	Annih cu dai tein an um. Anih nih mizaw cu â lak i a damter i a kalter. 
LUK.14.5	Cun an sinah, “Nan lakah, nan lâ siseh, nan caw siseh tikhor chungah tla sehlaw, Sabbath ni ah nan chuah lai lo maw?” tiah a ti. 
LUK.14.6	Cu thil he peh tlaiin an let kho lo. 
LUK.14.7	Cuticun rawl danghnâk i sawmmi hna nih ṭhutnâk ṭha ṭha an i cuhmi kha a hmuh tikah, annih cu tahchunhnâk bia a chimh hna. 
LUK.14.8	“Ṭhit-umh rawldanghnâk i sawm nansi tikah, ṭhutnâk ṭha bikah ṭhu hlah u, zeicatiah nangmah nâk biapi deuhmi a rak sawm sual ahcun, 
LUK.14.9	an sawmtu nih, na ṭhutnâk hi rak kian tuah, tiah a ti tikah, ningzak ngaiin a niam nâkah na ṭhu ṭhan sual lai. 
LUK.14.10	Asinain sawm nan si tikah, ṭhutnâk a niam bikah vâ ṭhut cia. Cuticun an sawmtu arat tikah, ka kawi ṭhutnâk ṭhadeuh ah hin rak ṭhu tuah an ti lai, cuticun rawl na ei pimi hna hmaiah thangṭhat na si lai. 
LUK.14.11	Zeitintiah mah le mah â santermi pauh ṭhumh an si lai i mah le mah â niamtermi pauh santer an si lai,” tiah a ti. 
LUK.14.12	Cuticun amah sawmtu sin zongah, “Chun ah siseh, zanah siseh, rawldanghnâk na tuah tikah, na hawikawm, na rualchan, na chungkhat na innpa mirum hna cu sawm hna hlah. Zeicatiah an in sawm ve lai i an in cham ṭhân lai. 
LUK.14.13	Sihmanhsehlaw rawldanghnâk na tuah tikah, misifak, pumtling lomi le kebei, mitcaw tu na sawm hna lai. 
LUK.14.14	Cuhna nih chamnâk ding an ngeih lo caah thluachuah nahmuh lai, miding mi hna thawhṭhân ni ah cham na si te lai,” tiah a ti. 
LUK.14.15	Cabuai i rawl adûm pimi hna chungin mi pakhat nih a sinah, “Pathian pennâk chungah rawl a ei khomi hna cu mithluachuak an va si lai dah,” tiah a ti. 
LUK.14.16	Anih nih, “Mi pakhat nih, zanah rawldanghnâk nganpi a tuah i mi tampi a sawm hna, 
LUK.14.17	ei cân a zat tikah a sawmmi hna sinah, ‘Ra cang u, zeizong vialte timhcia a si dih cang, tiah va chim dingin sinum a thlah hna.’ 
LUK.14.18	Asinain annih nih lungrual tein sawnhtarhnâk an rak kawl dih. A hmasa bik nih a sinah, ‘Lo ka cawk i a zoh dingah ka kal a herh, cucaah hei ka chimhpiak u tiah a ti.’ 
LUK.14.19	Midang nih, ‘Caw tuah nga ka cawk i an ṭhat le ṭhat lo hniksak ka duh. Zângfah in hei ka chimh piak u,’ tiah a ti. 
LUK.14.20	Midang zong nih, ‘Nupi ka ngei, kara kho lai lo,’ tiah a ti. 
LUK.14.21	Cuticun sinum nih apu cu ava chimh. Inn ngeitu cu a thin a hung i a sinum sinah, ‘Khulrang in va kal law, zatlâng lam le, kirkhawr vialte va ṭol law misifak, pumtlinglo le kebei le mitcaw kha hika ah ratpi hna,’ tiah a ti. 
LUK.14.22	Cun sinum nih, ‘Ka pu, na chim bangin katuah nain hmunlawng a um ko rih,’ tiah a ti. 
LUK.14.23	Apu nih, ‘Zatlâng lam le dai kirkar ah va kal rih law ka inn a khah khawh nâkhnga va khawm rih hna. 
LUK.14.24	Zeitintiah kha ka sawmmi hna nih khan ka rawl danghmi hi an ei hrim hrim lai lo, a ti,”’ tiah a ti hna. 
LUK.14.25	Cun mi tampi nih Amah kha an zulh, a mer hnawh hna i an sinah, 
LUK.14.26	“Ka sinah a rami pauh nih apa le anu le, a nupi le, afa le, a unau le a farnu, asi, amah nun tiang a huat lo ahcun aka zultu a si kho lai lo. 
LUK.14.27	Cun a vailam put in aka zul lomi pauh cu ka zultu a si kho lai lo. 
LUK.14.28	Zeitintiah nan lakah mi pakhat khat nih, Inn sak i tim ulaw, a dih tiang saknâk phaisa nan ngeih lai le ngeih lai lo ṭhut buin a ruat hmasa lomi nan um hnga maw? 
LUK.14.29	Culoahcun, a hram a bunh cang nain, a sak dih lo ahcun, a hmutu pauh nih an nih sawh lai, 
LUK.14.30	‘Hi pa nih insak â thawk i a lim kho ṭung lo,’ an ti sual lai. 
LUK.14.31	Asiloah siangpahrang pakhat nih siangpahrang dang doh dingin a kal laiah, mi 20000 he amah doh ding i a rami hna cu mi 10000 he a doh ngam le ngamh lai lo, ṭhut buin ruat hmasa loin a um lai maw? 
LUK.14.32	Cutiasilo hmanh ah, siangpahrang dang cu hlapi i a um lioah, daihnâk ser awkah lam kal a thlah lai. 
LUK.14.33	Cubantukin nanmah lak i mizei hmanh hi, a ngeihmi vialte a kaltâk lomi cu ka zultu a si kho lai lo. 
LUK.14.34	Cite hi a ṭha, asinain cite hi a alnâk a loh ahcun zeitindah an alter ṭhân khawh lai? 
LUK.14.35	Kawmdawm caah a ṭha ti lo i ekpon ca zongah a ṭha lo. Hlawnh men ding a si ko cang. Theihnâk dingah hnâ a ngeimi pauh nih thei ko seh,” tiah a ti.
LUK.15.1	Cuhnuah ngunkhuai khawltu le misual vialte nih a bia ngai dingin an run naih. 
LUK.15.2	Farasih hna le nawlbiacawnpiaktu hna nih, “Hipa nih hin misual a komh hna i rawl zong a eipi tawn hna tiah an sawi. 
LUK.15.3	Cuticun hi tahchunhnâk hi a chimh hna. 
LUK.15.4	Nanlakah mi pakhat khat nih tuu zakhat ngei ulaw, pakhat kha thlau sehlaw, sawmkua le pakua kha kal takin a tlaumi kha nan hmuh hlan lo nan kawl lai lo maw? 
LUK.15.5	A hmuh tikah lunglawm ngaiin a liangah â chonh lai. 
LUK.15.6	Inn a phâk tikah, innpa le a hawi le a auh hna lai i, “Ka lomhpi u, a tlaumi ka tuu ka hmuh cang,” tiah a ti lai. 
LUK.15.7	Kan chimh hna, cubangin miding sawmkua le pakua ngaihchih a herh lomi nâkin misual pakhat a ngaihchihmi kongah vanah lunglomhnâk a tam deuh. 
LUK.15.8	“Nu zeihmanh nih ngamu pahra ngeiin pakhat thlau sehlaw, meiin vangin, a inn cu a phiah lai i a hmuh hlan tiang a kawl lomi nan um hnga maw? 
LUK.15.9	A hmuh tikah a hawikom le innpa kha au in, “Ka lomhpi u, a tlaumi ka ngamu ka hmuh cang,” a ti lai. 
LUK.15.10	Cubangin kan chimh hna, Pathian vanmi hna hmaiah, misual pakhat ngaihchih nâkah an i lawm tawn. 
LUK.15.11	Cun mi pakhat nih fapa pahnih a ngei, 
LUK.15.12	A ngakchia deuhnih apa sinah, kapa, ka co hngami ro ka pe? tiah a ti. Cuticun a chawva kha a phawt hna. 
LUK.15.13	Ni tlawmpal hnu ah a ngakchia deuh nih a co hngami vialte â lak i ram hlapi ah a tlawng, cukaah a chawva cu nomhhnaihnâk lawng teah a hman hna. 
LUK.15.14	Cun a chawva a hman dih in, cu ramah fak piin mangṭâm a tlung i ei awk a ngei ti lo. 
LUK.15.15	Cuticun cu ram i mi pakhat sinah a um. Cupa nih vawkrawl pe dingin lo ah a kalter. 
LUK.15.16	Vawk nih an eimi bekawng hna i paw i khimter kha a duh ngaingai. Asinain ahohmanh nih zeihmanh an pe lo. 
LUK.15.17	Cubangin amah le amah a hun i hngalh tikah, kapa sinah kuli a ṭuanmi hna nih ei cawk loin rawl an ngeih lioah, kei hika ah rawlṭâm in ka thi lai maw? 
LUK.15.18	Ka tho lai i kapa sinah ka kal lai, a sinah, kapa, nahmai le vanmi hmai ah ka sual cang, 
LUK.15.19	na fapa ti awk hmanh ah kâ tlâk ti lo. Na sin i kuli a ṭuanmi pakhat bangin ka siter ko,” ka ti lai, tiah a ti. 
LUK.15.20	Cun a tho i apa sinah a kal. Lam hlapi i a um lio ah apa nih a rak hmuh i a zângfah tuk hrinhran, a tlik hnawh i a hngawngah kup in a hnamh. 
LUK.15.21	Cun a fapa nih, ‘Kapa, vanmi le nangmah hmaiah ka sual cang, nafa tiah kawh awkah kâ tlâk ti lo,’ tiah a ti. 
LUK.15.22	“Asinain apa nih a sinum hna sinah, ‘A ṭha bik puan kha rak pu ulaw ngaihter u, a kutah zunghruk hruk u law a ke ah kedan danh u.’ 
LUK.15.23	Cun a thau bik caw kha ratpi ulaw, that u, ei u sih law i nuam u sih, 
LUK.15.24	zeitintiah hi ka fapa hi a thi i atu a nung cang, a tlau i atu kan hmuh cang.’ Cun nuam ngaiin um hram an thawk. 
LUK.15.25	Cun upa deuh kha lo ah a um. A rak tlung i inn a phâk laiah ringawn tum thawng le lâm thawng kha a theih. 
LUK.15.26	Sinum pakhat a auh i, “Cucu zeithildah a si?” tiah a hal. 
LUK.15.27	Anih nih, na nau a rak tlung i him tein a hmuh ṭhân caah napa nih a thaumi caw kha a thah,” tiah a ti. 
LUK.15.28	Cuticun a thin a hung i a lut duh lo. Cucaah apa kha ra in a rak lêm. 
LUK.15.29	Anih nih, kum tampi na rian ka ṭuan, na nawl ngai loin ka um bal fawn lo; ka hawi le hna he i nomhnâk dingah meheh fa pakhat hmanh naka pe bal lo. 
LUK.15.30	Hi na fapa, hlawhhlang hna sinah na chaw a hmang dihtu hi a rak tlun le cângkâ a thaumi caw na thah, tiah a leh. 
LUK.15.31	“Anih nih, ‘Ka fapa, ka sin i a um pengmi na si i ka ngeihmi vialte hi nata an si dih. 
LUK.15.32	Hi na nau hi a thi i a nung ṭhân cang. A tlau i kan hmuh ṭhân. Cucaah lunglawm tein um ding kan si lai lo maw,’ tiah a ti,” tiah a ti.
LUK.16.1	A lamkaltu sinah, hi bia zong hi a chim. Mirum pakhat nih chawkengtu a ngei i cupa nih a chaw kha a hloh tawn, tiah an chimh. 
LUK.16.2	Cuticun amah kha a auh i na kong ka theihmi hi zeitindah a si? Na chaw ken ning cang ṭial tuah, atu thawk cun chawkengtu na si kho ti lai lo,’ tiah a ti. 
LUK.16.3	“Chawkengtu nih a lung chungin, ‘Kapu nih chawkengtu rian phuah a ka timh cang. Lei cawh ka huam fawn lo. Kut dawh le ka ning a zak lai. Zeitindah ka tuah kun lai? 
LUK.16.4	Chawkengtu sinâk in a ka phuah hnuah an inn i anka cohlan khawhnâk ding ka hngalh cang’ tiah a ti. 
LUK.16.5	“Cuticun apu chaw a batu kha a auh hna i a hmasa bik sinah, ‘Kapu sinah zeizatdah na bat?’ tiah a ti. 
LUK.16.6	Anih nih, chiti pung zakhat, tiah a ti. Anih nih na batnâk cauk hun la tuah, ṭhu law, sawmnga, tiah ṭial’ tiah a ti. 
LUK.16.7	Cuticun mi dang sinah, nang zeizatdah na bat? tiah a ti. Facang pung zakhat, tiah a ti. Na batnâk cauk ah, ‘sawm riat’ tiah ṭial,’ tiah a ti. 
LUK.16.8	Cuticun apu nih a ding lomi chawkengtu remruat thiamning kha a thangṭhat. Vawlei fale hna hi tu chan thil umtuning ah ceunâk fale nâkin an fim deuh, tiah a ti. 
LUK.16.9	“Kan chimh hna, vawlei chaw deu hi hawikawm ser nâkah hmang u, chawva a dih hnu zongah zungzal inah cohlan nan si lai. 
LUK.16.10	Tlawmte cungah zumhawk a tlâkmi cu, tampi cung zongah zumh an tlâk tawn; tlawmte cungah zumhawk a tlâk lomi cu, tampi cung zongah zumh an tlâk tawn lo. 
LUK.16.11	Cucaah chaw deu cung hmanh i zumhawk nan tlâk lo ahcun, chaw taktak cu zeitindah nan zohkhenh khawh lai? 
LUK.16.12	Cun midang thil hmanh i zumhawk nan tlâk lo ahcun, nan ta ding a simi cu zeitindah an in pêk ngam hna lai? 
LUK.16.13	Sinum ahohmanh nih pu pahnih rian an kemh kho lo. Pakhat hua in pakhat an duh lai. Asiloah, pakhat ṭanh in pakhat an zomhtaih lai. Pathian le phaisa rian nan kep kho lo,’ tiah a ti. 
LUK.16.14	Phaisa a duhtukmi farasih hna nih cucu an rak ngai ve i an nih sawh. 
LUK.16.15	Cun an sinah, “Mi hmuhnâk i â feltermi lawng nan si. Asinain Pathian nih nan lungthin a hngalh. Minung hna cawisanmi hi Pathian mit hmuh ah fihnung a si. 
LUK.16.16	Nawlbia le profet hna kha Johan tiang a si. Cu hnu ah Pathian Pennâk kong hi chim a si. Luh awkah mi nih an fuh len ko. 
LUK.16.17	Nawlbia chung i a deh hmebik zong a lohtlaunâk cha cun van le vawlei loh tlau a fawi deuh. 
LUK.16.18	Ahohmanh nupi a mâk i nupi dang a ngeimi cu ṭangdang kai a si. 
LUK.16.19	‘Mirum pakhat a um i puansenduk i aih in ni fatin nuamngai in khua a sa. 
LUK.16.20	Asinain kutdawh pakhat a min Lazaruh, hma nih a pumpuluk in a tlunhmi a um ve i a innkâ hramah an ihter tawn, 
LUK.16.21	mirumpa cabuai tang i rawl ṭilṭawt a tlami rak char kha aduh ngaingai, cu chinchap ah, a hma kha uico nih an liah piak tawn. 
LUK.16.22	Cun hitihin a si. Kutdawhpa cu a thi i vanmi nih Abraham ṭang chungah an kalpi. Mirumpa zong a thi ve i an vui. 
LUK.16.23	Cun mithi khua ah harnâk tuarin a um, van lei a hun zoh i lam hlapi i Abraham `ângchung ah a ummi Lazaruh kha a hmuh. 
LUK.16.24	Cuticun a au i, “Ka pa, Abramham ka zângfah, Lazaruh kha fial law, ka lei daihter nâk dingah a kutdong par ti-ah ciah seh, zeitintiah hi mei alh ah hin ka temtuar tuk hringhran,” tiah a ti. 
LUK.16.25	Sihmanhsehlaw Abraham nih, ‘Ka fapa na nunlio ah khan thilṭha vialte na co i Lazaruh nih thilṭha lo vialte a co kha philh hlah, asinain atu cu hika ah hnangam tein anih cu a um i nang cu harnâk natuar a si kha. 
LUK.16.26	Cu hleiah, hika in nan sinah kal â timmi an kal khawh nâkhnga lo le, nansin in kan sinah ahohmanh an rat khawh nâkhnga lo, kan karlak ah hawrkuang thukpi umter a si,” tiah a ti. 
LUK.16.27	“Anih nih, asiahcun, ka pa, amah cu kapa innah kalding in kan nawl. 
LUK.16.28	zeitintiah chuahpi unau panga ka ngei, hi temtuarnâk ah hin an rat sual nâkhnga lo va hngalhter hna seh,” tiah a ti. 
LUK.16.29	Abraham nih, “Moses le Profet an ngei ko hna, an bia ngai ko hna seh,” tiah a ti. 
LUK.16.30	Anih nih, ‘Kapa, Abraham, a si lo, mithi khua in an sin i a kal ahcun an i ngaihchih lai,’ tiah a ti. 
LUK.16.31	Asinain anih nih, “Moses le Profet hna bia an ngaih lo ahcun thihnâk in tho ṭhân hmanhsehlaw an ngai hlei lai lo,” tiah a ti.
LUK.17.1	Cuhnuah a lamkaltu hna sinah, tluknâk hi umlo kho a si lo. asinain tluknâk a umtertu cu ngaihchia a va si dah! 
LUK.17.2	Himi hna lak i a hme bik zong tlukternâk cha cun, a tluktertu hngawngah facang rialnâk lung thlaih i rili ah thlak sisehlaw a caah a ṭha deuh. 
LUK.17.3	I ralring u, na unau nih na cungah sualnâk a tuah ahcun, chimhring, â ngaihchih ahcun, ngaithiam. 
LUK.17.4	Nikhat ah voi sarih sualnâk a tuah i voi sarih in kâ ngaihchih, tiin nangmah lei i â mer ahcun na ngaihthiam lai,” tiah a ti. 
LUK.17.5	Lamkaltu hna nih Bawipa sinah, “Kan zumhnâk karhter” tiah an ti. 
LUK.17.6	Bawipa nih, “Anṭam ci pakhat bantuk zumhnâk nan ngeih ahcun, hi thingtheihmu kung sinah i phawi law rili ah va bunh, nan ti lai i nan nawl a ngaih ko lai. 
LUK.17.7	Nan lakah, sinum leithuangtu siseh, tuukhal siseh hei ngei ulaw, lo i a rak tlun le cângkâ, rawl rak dûm cawlh, tiah nan ti hnga maw? 
LUK.17.8	‘Ka ei awk rawl ser law, timhcia tein, ka ei chung vialte rak ka bultawl, cu hnu ah na ei ve lai,’ tiah a ti deuh hnga lo maw? 
LUK.17.9	Na nawl bang i an tuah tikah sinum sinah lawmhnâk bia na chim lai maw? ka zum lo. 
LUK.17.10	Cubantukin nan nih zongnih, nan sin i nawlpêk vialte bangin nan tuah dih hnu ah, ‘san a tlai lomi sinum kan si. Kan tuah awk kan tuah a si ko,’ tiah ti u,” tiah a ti. 
LUK.17.11	Jerusalem a kal lio ah, Galili le Samaria ram laifang kha a tan. 
LUK.17.12	Khua pakhat i a luh lai ah, thinghmuimi pahra hna nih an rak ton i hlapi ah an dir. 
LUK.17.13	Aw thangpi in an au i, “Jesuh, Cawnpiaktu, kan zângfah ko,” tiah an ti. 
LUK.17.14	Annih cu a hmuh tikah, kal ulaw, tlângbawi sinah va zohter u,” tiah a ti. Cubangin an kal lio ah khan an thiang dih. 
LUK.17.15	Cun anlak i pakhat nih ka dam tiah â hngalh tikah, a kir ṭhân i aw thang piin Pathian a thangṭhat, 
LUK.17.16	Ake hramah a bawk i lawmhnâk bia a chim. Amah cu Samaria mi a si. 
LUK.17.17	Jesuh nih, “A thiangmi kha pahra nan si lo maw? pakua hna kha ta khuazeiahdah an um? 
LUK.17.18	Pathian thangṭhat awkah a rak kirmi, hi ramdangmi dah ti lo a dang an um lo maw?” tiah a ti. 
LUK.17.19	Cupa sinah “Tho law, kal. Na zumhnâk nih an damter” tiah a ti. 
LUK.17.20	Farasih hna nih Pathian pennâk a phanh lainâk kong an halmi kha a leh hna i an sinah, “Pathian Pennâk cu hmuhkhawh i a phân ding a si lo. 
LUK.17.21	Zohhmah u, hika ah, asiloah, khika ah, an ti lai lo. Zeitintiah Pathian pennâk cu nan chungah a um,” tiah a ti. 
LUK.17.22	Cuhnuah lamkaltu hna sinah, “Mi Fapa nunlio cân hi nikhat te lawnghmanh hmuh nan duh cân a phân te lai i nan hmu ti lai lo. 
LUK.17.23	Nan sinah, ‘zohhmanh u, hika ah!’ ‘zohhmanh u, khika ah!’ an in ti hna lai. Chuak hlah u, zul fawn hna hlah u. 
LUK.17.24	Zeitintiah nimtlau â lek i van hram khatte lei in khatte lei tiang a tleuh bantukin Mi Fapa ratni ah a um te lai. 
LUK.17.25	Sihmanhsehlaw cu cân a phâk hlan ah thil tampi a tuar hmasa lai i atu chanthar hna hlawt in a um lai. 
LUK.17.26	Noa chan thil umtuning bantukin Mi Fapa ratnâk ni ah a um te lai. 
LUK.17.27	Noa lawng i a luh i tilian a rak tlun i an dihlak i a khuh dih hna ni kha a phâk hlan tiangin, an ei, an ding i nupi pasal an i ngei. 
LUK.17.28	Cubangin Lot a nun lio zongah a rak um. An ei an ding, an cawk, an zuar, thlai an cin, in an sa; 
LUK.17.29	asinain Sodom khua in Lot a chuah ni ah vanin mei le kât a sur i a thah dih hna. 
LUK.17.30	Cubantukin Mi Fapa a langhni ah a um te lai. 
LUK.17.31	Cu ni ah, inncung i a kaimi nih innchung i a chawva lâk awkah ṭum hlahseh, lo i a ummi zong tlung hlah seh. 
LUK.17.32	Lot nupi philh hlah u. 
LUK.17.33	A nunnâk humhâk a duhmi pauh nih a hloh lai i a nunnâk hloh a ngamhtu nih a humhâk te lai. 
LUK.17.34	Kan chimh hna, cu zan ah ih khun pakhat ah mi pahnih an um lai i pakhat cu lâk a si lai i pakhat cu nganhtâk a si lai. 
LUK.17.35	Nu pahnih fâng an su lai i pakhat lâk a si lai i pakhat nganhtâk a si lai. 
LUK.17.36	Lo ah mi pa hnih an um lai, pakhat lâk a si lai i pakhat ngahtâk a si lai. 
LUK.17.37	Annih nih an rak leh i, “Bawipa, khawzeiahdah?” tiah an ti. Anih nih, “Saruak umnâk pauh ah, Langta zong an i pum lai,” tiah a ti.
LUK.18.1	Cuticun lungdong loin thla an cam nâkhnga tahchunhnâk in a cawnpiak hna, 
LUK.18.2	“Khua pakhat ah biaceihtu, Pathian zong a ṭih lo i minung zong a hmaizah lotu a um. 
LUK.18.3	Cu khua ah nuhmei pakhat a um i anih nih, “Ka ral sinah phu ka hlam piak ko,” tiah a va panh lengmang. 
LUK.18.4	Cân zeimawzat cu a ceihpiak duh lo. Asinain a hnu ah a lungchung in, Pathian ṭih loin minung hmaizah lo hmanh ning law, 
LUK.18.5	hi nuhmei nu nih hin hna a ka hnawh lengmang caah a bia cu ka ceihpiak ko lai, zeicatiah ngol lo in a ratmi hi ka neng tuk cang’ a ti,” tiah a ti. 
LUK.18.6	Bawipa nih, “A dinglomi biaceihtu chimmi cu ngai tuah u. 
LUK.18.7	An cungah lungsau rih hmanhsehlaw, a thimmi hna, chun zan hlan i amah autu hna cu Pathian nih let lo in maw a um hna hnga? 
LUK.18.8	Kan chimh hna, ‘An phu cu khulrangin a hlampiak hna lai. Asinain Mi Fapa hi a rat tik ah vawlei ah hin zumhnâk a hmu hnga maw?” tiah a ti. 
LUK.18.9	Mifel ah â ruat i midang vialte a zomhtaihtu cheukhat hna sinah hi tahchunhnâk bia zong hi a chimh hna. 
LUK.18.10	Mi pahnih ṭempal ah thlacam dingin an kal. Pakhat cu farasih a si i adang pakhat cu ngunkhuai khawltu a si. 
LUK.18.11	Farasih cu a dir i amah kongah hitihin thla a cam. ‘Pathian, midang bangin ningcang lo i lakhmang le, a diklo le, ṭangdang kaimi ka si lo caah le, hi ngunkhuai khawltu bantuk zong ka si lo caah lawmhnâk bia kan chimh. 
LUK.18.12	Zarhkhat ah rawl voihnih ka ulh i ka ngeihmi pauh cheuhra cheukhat ka pêk tawn,’ tiah a ti. 
LUK.18.13	Cun ngunkhuai khawltu cu hla pi ah a dir i van lei zong a zoh ngam lo, ‘Pathian, kei misual hi ka zângfah ko,’ tiah a ṭâng â cum leng mang. 
LUK.18.14	Kan chimh hna, a hmasa deuh nâkin hi pa hi thiamco in inah a tlung. Mah le mah â santermi pauh ṭhumh an si lai i mah le mah â ṭhummi pauh santer an si lai,” tiah a ti. 
LUK.18.15	Cuticun a rak tongh awkah ngakchia kha an ratpi i lamkaltu nih an hmuh tikah an rak sik hna. 
LUK.18.16	Sihmanhsehlaw Jesuh nih annih cu a kawh hna i, “Ngakchia kha ka sinah ratter ulaw, dawn hna hlah u; Pathian pennâk cu hibantuk hna caah a si,” tiah a ti. 
LUK.18.17	Biataktein kan chimh hna, “Ngakchia te nih a lawmh bantuk i a lawm lomi pauh cu Pathian Pennâk chungah an lut lai lo,” tiah a ti. 
LUK.18.18	Hotu pakhat nih a sinah, “Cawnpiaktu ṭha, zungzal nunnâk co awkah zeidah ka tuah lai,” tiah a hal. 
LUK.18.19	Cuticun Jesuh nih a sinah, zeiruangahdah ṭha naka ti? Mi pakhat dah tilo cu ṭha pakhat hmanh an um lo, cucu Pathian a si. 
LUK.18.20	Nawlpek cu na theih ko cu ta.‘Ṭangdang kai hlah, lainawng hlah, fir hlah, lihin sualphaw hlah, nanu le napa upat hna, timi hna hi,’ tiah a ti. 
LUK.18.21	Anih nih cu bia hna cu ka no lio tein ka zulh dih hna, tiah a ti. 
LUK.18.22	Jesuh nih cucu a theih i a sinah, “Lamkhat na bau. Na ngeih vialte zuar law, mi sifak phaw hna, cuticun vanah ro na ngei lai, cun ra law, ka zul,” tiah a ti. 
LUK.18.23	Anih nih cu bia cu a theih tikah, a ngaih a chia ngaingai, chawva tampi ngeimi a si. 
LUK.18.24	A ngaih a chia ngaingai ti kha Jesuh nih a hmuh i, “Mirum Pathian Pennâk luh cu zeitlukindah a har lai! 
LUK.18.25	Zeitintiah mirum Pathian Pennâk i luh nâk in ṭhim hna i kalauk luhter a fawi deuh lai,” tiah a ti. 
LUK.18.26	Cu bia a theitu hna nih, “Cuti a si ahcun, ahodah khamh a si kho kun lai?” tiah an ti. 
LUK.18.27	Sihmanhsehlaw anih nih, “Mi nung caah a si kho lomi hi, Pathian caah a si kho ko,” tiah a ti. 
LUK.18.28	Peter nih, “Zohhmanh, kannih nih zeizong vialte kaltâk in kan in zulh,” tiah a ti. 
LUK.18.29	Anih nih, “Biataktein kan chimh hna, “Pathian Pennâk ruangah inn siseh, nu le pa siseh, unau siseh, nupi siseh, fa le siseh a kaltâkmi pauh cu, 
LUK.18.30	atu nun chung lila ah a mahnâk tamdeuh a hmu lo dingmi ahohmanh an um lo, a ra laimi cân i zungzal nunnâk he,” tiah a ti. 
LUK.18.31	Cuticun hleihnih hna cu a dangte in a hruai hna i an sinah, “Ngaihmanh u, Jerusalem ah kan kal lai, Mi fapa kong i profet hna ṭialmi vialte kha a tling dih lai. 
LUK.18.32	Zeitintiah Gentel mi hna sinah an pek lai i nichuak saihnâk ah hmangin, mualpho ngaiin an tuah lai i cil an chak lai. 
LUK.18.33	An tuk lai i an thah lai. A nithum niah a tho ṭhân lai,” tiah a ti. 
LUK.18.34	Asinain cu bia cu pakhat te hmanh an thei thiam lo. A chimmi cu an sinah thuh in a um i zei thildah a chim ti hmanh an hngal lo. 
LUK.18.35	Jeriko khua a phak lai ah mitcaw pakhat lamkamah kutdawh in a ṭhu; 
LUK.18.36	Mizapi kal thawng a theih tikah, zeithildah a tlung tiah a hal hna. 
LUK.18.37	Annih nih, “Nazaret Jesuh a lan lio,” tiah an ti. 
LUK.18.38	Anih nih, ‘Jesuh, David Fapa, ka zângfah tuah, tiah a au. 
LUK.18.39	A kal hmasa mi hna nih daite i um dingin ralrin an pek, asinain anih nih, “David Fapa, ka zângfah ko,” tiah thang chinchin in a au. 
LUK.18.40	Jesuh cu a dir i a sin i ratpi dingin nawl a pêk hna. A sin a phâk tikah, 
LUK.18.41	“Zeidah in tuah piak ninglaw na duh?” tiah a hal. Anih nih, “Bawipa, hmuh khawh ka duh,” tiah a ti. 
LUK.18.42	Jesuh nih, “Khua cu hmu ko cang, na zumhnâk nih an damter,” tiah a ti. 
LUK.18.43	Chikkhatteah khua a hmu cawlh i Pathian ṭhangthat buin Amah kha a zulh. Mi vialte nih cu thil an hmuh tikah Pathian kha an thangṭhat.
LUK.19.1	Jesuh cu Jeriko khua ah a lut i a lan thluahmah; 
LUK.19.2	Cun zohhmanh, mi pakhat a min Zakia a um, ngunkhuai khawltu bawi a si i a rum ngaingai. 
LUK.19.3	Jesuh cu mizeidah a si hnga, tiah hmuh a timh i mizapi ruangah a hmu kho lo, zeitintiah amah cu miniam te a si. 
LUK.19.4	Cuticun cu lam i a kal hngami Jesuh hmuh duh ah hmaiah a tli i Saikamor kungah a kai. 
LUK.19.5	Jesuh nih cuhmun a phâk tikah, cunglei a hun zoh i, “Zakia, khulrangin rung ṭum, nihin ah na innah ka tlung hrimhrim lai,” tiah a ti. 
LUK.19.6	Cuticun khuarangin a ṭum i lunglawm ngaiin a cohlan. 
LUK.19.7	Cucu an hmuh tikah an dih lakin, “Misual innah tlung dingin a lut ai,” tiah an zai. 
LUK.19.8	Zakia cu a dir i Bawipa sinah, “Ngaihhmanh, Bawipa, ka chaw hnarcheu misifak ka pêk hna lai, ningcang lo in kalâkmi a um ahcun, a let li in ka cham hna lai,” tiah a ti. 
LUK.19.9	Jesuh nih, “Nihin ah hi innah khamhnâk a phân, zeicatiah amah zong Abraham fapa a si ve; 
LUK.19.10	zeitintiah Mi Fapa hi a tlaumi kawl i khamh dingah a ra,” tiah a ti. 
LUK.19.11	Cubia cu an ngaih lio ah, Jerusalem khua a naih cang caah le Pathian Pennâk kha tlung cawlh ding i an ruah ruangah tahchunhnâk dang a chimh hna. 
LUK.19.12	Hitihin a chim, “Hmaizah mi pakhat hi pennâk ngeitu sinâk va la i rak kir ṭhân dingah ram hla pi ah a kal. 
LUK.19.13	Cuticun sinum hna lakah mi pahra a kawh hna i an sinah sui phaisa pahra a pêk hna i an sinah, “Ka rak kir hlan lo, chaw rak lehnâk u,” tiah a ti hna. 
LUK.19.14	Asinain a khuami hna nih an huat, hipa hi a kan uktu caah kan duh ti lo, tiah va chimh awkah lamkal an thlah hna. 
LUK.19.15	Uktu sinâk he a rak kir ṭhân tikah, sui phaisa a pêkmi sinum kha zeizatdah an karhter ti hngalh duhah a auh hna. 
LUK.19.16	A hmaisa bik cu a ra i, “Kapu, na sui phaisa kha pahra in a karh,” tiah a ti. 
LUK.19.17	Anih nih, “Sal ṭha, natuah mi a ṭha, tlawmte cungah zumhawk na tlâk caah khua pahra uktu na si lai,” tiah a ti. 
LUK.19.18	A changtu a ra i, “Kapu, na sui phaisa kha panga in a karh,” tiah a ti. 
LUK.19.19	A sinah, “Nang zong khua panga uktu na si lai,” tiah a ti. 
LUK.19.20	Midang a ra ve i, “Kapu, zohhmanh, na sui phaisa kha, puan in ka fun i ka chiah ko. 
LUK.19.21	Zeitintiah mi khepkha tuk na si caah kan ṭih. Na khawn lonâk zongah na lâk i na tuh lomi zong na zûn tawn,” tiah a ti. 
LUK.19.22	Anih nih, ‘Sinum thathu pa, na chimmi bia lila in thiam lo kan coter. Mi khepkha ka si i ka chiah lo zongah ka lâk i ka tuh lo zongah ka zûn na hngalh maw? 
LUK.19.23	Cutiasiah ka phaisa cu zeiruangah dah Bân ah na chiah lo? cuticun ka rak kir tikah a karh he hmu ding ka si,’ tiah a ti. 
LUK.19.24	“Cun a pawng i a dirmi hna sinah, ‘A sui phaisa kha lakpiak ulaw, sui phaisa pahra a ngeimi sinah pe u,’ tiah a ti. 
LUK.19.25	(Sihmanhsehlaw annih nih, ‘Ka pu, anih cu sui phaisa pahra a ngeih cang lo maw?” tiah an ti) 
LUK.19.26	Zeitintiah a ngeimi pauh an chapchih lai i a ngei lomi cu a ngeihchun zong an lâk piak lai. 
LUK.19.27	Asinain hi a ka dohtu hna le, an bawi ca zongah a ka duh lotu hna hi ratpi hna ulaw, ka hmai ah that hna u,’ a ti hna,” tiah a ti. 
LUK.19.28	Cubia a chim dih in Jerusalem panh in hmaiah a kal. 
LUK.19.29	Bethfeih le Bethani khaupawng, Oliv tlâng an timi an phâk tikah lamkaltu lakah mi pahnih a thlah hna, 
LUK.19.30	nan hmai khua ah khin va kal u law, nan phâkka ah, hrenmi lâ fa ahohmanh an i cit bal lomi nan hmuh lai. Phoih ulaw, ratpi u. 
LUK.19.31	Mi nih, “Zeiruangahdah nan pholh? tiah an ti ahcun, Bawipa nih a herh, tiah nan ti lai,” tiah a ti. 
LUK.19.32	Cuticun a thlahmi hna cu an kal i an sinah a chim bantuk tein an va hmuh. 
LUK.19.33	Cubangin lâ fa an phoih lio ah a ngeitu hna nih, “Lâ fa kha zeiruangahdah nan phoih?” tiah an ti. 
LUK.19.34	Annih nih, “Bawipa nih a herh,” tiah an ti. 
LUK.19.35	Cuticun Jesuh sinah an ratpi. Lâ fa cungah cun an puan an danh i a cungah Jesuh an citter. 
LUK.19.36	Cun a kalnâk ding lamah an puan kha an phah. 
LUK.19.37	Cuhnuah Oliv tlâng lonh chukzuan an phanh lai ah a hnu zultu mizapi nih a tuahmi khuaruahharnâk vialte an hmuh i an i lomh caah aw ṭhang ngai in Pathian an thangṭhat. 
LUK.19.38	“
LUK.19.39	Zapi lakah Farasih cheukhat nih a sinah, “Cawnpiaktu, na zultuhna hi sî hna,” tiah an ti. 
LUK.19.40	Anih nih, “Kan chimh hna, hi hna hi an daih ahcun lungte hi hmakhatte ah an au ko lai,” tiah a leh hna. 
LUK.19.41	An phâk lai te ah khuapi cu a hei cuan i a ṭah. 
LUK.19.42	“Naca i tuahmi daihnâk hi, a hlei in ni hin ni ah hin hei hngal law mu! Asinain atu cu na hmuh lonâk dingah â thup cang. 
LUK.19.43	Zeitintiah naral hna nih na vêlchûm in lei hau an tuah lai, kulh na sidih lai i chuak kho lo in hrenchih na si lai. 
LUK.19.44	Na chung i a ummi, na fa hna le nangmah he an in hlawnh hna lai, na chung i lungrual vialte an chimh dih lai. An in ngiatmi nâ hngalh lo caah cubantuk cân cu na cungah a tlung lai. 
LUK.19.45	Cun ṭempal ah a lut i thil zuartu hna le cawtu kha a ṭhawl hna, 
LUK.19.46	an sinah, “Ka inn cu thlacamnâk inn a si lai, tiah ṭial a si, nannih nih damiah hna kua ah nan canter,” tiah a ti. 
LUK.19.47	Cun ṭempal pawngah nichiarte a cawnpiak hna. Tlângbawi hna le nawlbia cawnpiaktu hna le zatlâng uktu hna nih Amah hloh khawhnâk lam an kawl lên; 
LUK.19.48	asinain zeihmanh an tuah kho lo, zeicatiah zapi nih a bia ngaih an cim kho lo.
LUK.20.1	Cu cân ah nikhat cu ṭempal ah a cawnpiak hna i thawngṭha a chim lio ah tlângbawi le nawlbiacawnpiaktu le upa hna he an ra i hmaitonh in 
LUK.20.2	A sinah, “Kan chim tuah, zei nawlngeihnâk in dah hi thil hna hi na tuah? asiloah, ahonihdah hi nawlngeihnâk hi an in pêk?” tiah an ti. 
LUK.20.3	Anih nih, “Kei zong nih thil pakhat kan hal ve hna lai i nan ka chimh lai. 
LUK.20.4	Baptisma petu Johan kha van lei in maw a si, minunglei in dah?” tiah a ti. 
LUK.20.5	An i ruat i, “Vanlei in kan ti ahcun, ‘a si ah zeiruangahdah nan zumh kun lo,’ a kan ti lai. 
LUK.20.6	‘Minung lei in,’ kan ti ahcun, mi vialte nih lungin an kan cheh lai. Zeicatiah Johan cu Profet a si tiah an zumh dih fawn,’ an ti. 
LUK.20.7	Annih nih khawzei lei in dah a si, kan hngal lo, tiah an leh. 
LUK.20.8	Jesuh nih, “Keizong nih hi thil hna hi aho nawlngeihnâk in dah ka tuah kan chim hna lai lo,” tiah a ti. 
LUK.20.9	Cuticun mizapi sinah hi tahchunhnâk bia hi a chimh hna. “Mi pakhat nih misur dûm a tuah, dûm congtu hna sinah ṭuanman hmu dingin a pêk hna i saupi rau dingin lamhlat ngai ah khual a tlawng. 
LUK.20.10	A thei lawh cân a zat tikah a covo co awkah dûm congtu hna sinah sinum pakhat a hei thlah. Sihmanhsehlaw dûm congtu nih an rak velh i kut lawngin an kirter. 
LUK.20.11	Sinum dang a thlah ṭhân i cu zong cu an rak velh ṭhân i ningzak ngai in an rak tuah hnuah kut lawngin an kirter ṭhân. 
LUK.20.12	Pathumnâk a thlah ṭhân i cuhna cu hma an rak putter hnu ah dûm lengah an rak hlawnh. 
LUK.20.13	Cuticun misur dûm ngeitu pa nih, zeitindah ka tuah kun lai? ka fapa ngeih chun hi thlah ko ning. Anih hi an hmuh tikah anrak hmaizah deuh lai, tiah a ti. 
LUK.20.14	Asinain dûm congtu nih an hmuh tikah, ‘Hi pa hi ro cotu ding a si lo mei. Ra uh, that u sih, cuticun a co hngami ro kanmah ta a si ko lai,’ tiah an ti. 
LUK.20.15	Misur dûm chungin an chuah i an thah. Misur dûm ngeitu nih zeitindah a tuah hna lai? 
LUK.20.16	Ara lai i dûm congtu hna cu a hrawh dih lai i dûm congtu dang sinah a pêk lai, tiah a ti. Cu bia an theih tikah, biangaitu hna nih, cucu phân sawh hlah seh, tiah an ti. 
LUK.20.17	Annih cu a zoh hna i, “Hihi zeibiadah â rak ṭial. Inn satu nih an duh lomi lung kha a kil i san a tlai bikmi lung hi? 
LUK.20.18	Culung cung i a tlumi pauh an kuai dih lai i a nenh i a nenhmi hna cu dipte in a rial hna lai,” tiah a ti. 
LUK.20.19	Cun tlângbawi le nawlbia cawnpiaktu hna nih cu cân i tlaihcawlh kha an timh. Asinain mizapi ral an veng, zeitintiah cu tahchunhnâk cu anmah dohdalnâk i a chimmi a si kha an hngalh. 
LUK.20.20	Cuticun Mangki nawlngeihnâk le thiltikhawhnâk i an tlaih khawh nâkhnga, miding ngai bantuk i â tuahmi mingiatu an thlah i a chim sualmi bia bawh in ṭha tein an ngiat. 
LUK.20.21	Annih nih, “Cawnpiaktu, dik ngaiin na cawnpiak i ahohmanh thleidang loin Pathian kong na cawnpiak tawn tiah kan hngalh. 
LUK.20.22	“Sizar sin i ngunkhuai kan pêkmi hi phungning a si maw, si lo dah,” tiah an hal. 
LUK.20.23	Anih nih an zerning kha a rak hngalh i, “Zeiruangahdah nanka hneksak? 
LUK.20.24	Ngamu rakka hmuhter tuah u, “Hihi, aho lem le min dah a si? tiah a ti. Annih nih, “Sizar” tiah an ti. 
LUK.20.25	Anih nih, “Cutiasiah, Sizar ta a simi cu Sizar pe ulaw, Pathian ta cu Pathian pe u,” tiah a ti. 
LUK.20.26	Cuticun mizapi hmai ah a chim sualmi tlaih awk an hmu lo, a lehnâk cu an khuaruah a har i dai tein an um. 
LUK.20.27	Cun mithi thawhṭhannâk a um lo, titu Sadusih kha biahal awkah a sinah an ra. 
LUK.20.28	“Cawnpiaktu, mizei pauh nih nupi a ngei i fa ngei lo in thi sehlaw a u nau nih a roco in a thimi caah fa a ngeih piak lai, tiah Moses nih a kan ṭialpiak. 
LUK.20.29	Cuticun unau pasarih an um. A upa bik nih nupi a ngei i fa ngei lo in a thi. 
LUK.20.30	Pahnihnâk pa nih nupi ah a ngeih ve i anih zong fa ngei lo in a thi. 
LUK.20.31	Cuticun pathumnâk pa zong nih a ngeih ṭhân i a pasarihnâk tiangin fa ngei lo in a thi. 
LUK.20.32	Hmanung bik ah nu zong a thi ve. 
LUK.20.33	Cuticun thawhṭhân ni ah aho nupi cem dah a si kun lai? Zeitintiah an dihlak in nupi ah an rak ngeih dih fawn?” tiah an hal. 
LUK.20.34	Jesuh nih an sinah, tuchan minung hna cu nupi pasal an i ngei, 
LUK.20.35	asinain a ra laimi cân i tel awkah â tlâkmi le thihnâk in thawhter hngami hna cu nupi pasal an i ngei ti lai lo, 
LUK.20.36	thih zong an thi ti lai lo, vanmi hna he an i tluk lai i thoṭhân fale an si caah Pathian fa le an si cang. 
LUK.20.37	Sihmanhsehlaw mithi hna thawhter an si lainâk kong Moses nih burbûk a alhmi kongah arak hmuhsak cang, khaka ah khan, Bawipa cu, “Abraham Pathian, Isak Pathian, Jakob Pathian, tiah a ti. 
LUK.20.38	Zeitintiah a nih cu mithi Pathian a si lo i minung Pathian a si, zeitintiah mi vialte hi Amah ca i a nungmi an si dih,” tiah a ti. 
LUK.20.39	Nawlbia cawnpiaktu cheu khat nih, “Cawnpiaktu, na chimmi a ṭha tuk,” tiah an ti. 
LUK.20.40	Cuhnuah bia an hal ngam ti lo. 
LUK.20.41	Cun an sinah, “Zeiruangah dah Krih cu David fapa tiah an ti tawn?” 
LUK.20.42	Thangṭhatnâk Hla ca-uk ah David hrimhrim nih, “
LUK.20.43	Na ral hna na ke tang i ka chiah dih tiangin, ka orhlei ah ṭhu, tiah a ti. 
LUK.20.44	Cucaah David nih, ‘Bawipa’ tiah a timi kha zeitindah a fapa cu a si khawh lai?” tiah a ti. 
LUK.20.45	Cuhnuah mi vialte theihkhawh dingin a lamkaltu hna sinah, 
LUK.20.46	“Nawlbiacawnpiaktu hna chungin i ralring u, annih nih angki fual he i chawhleh an tlaihchan i market hmun i kuttlaih le sinagog i hmaichuang i ṭhut le rawl danghnâk i hmun`ha bik i ṭhut an tlaihchan. 
LUK.20.47	Nuhmei chawva an ei piak i zatlâng hlennâk ah saupi thla an cam tawn. Cuhna nih thiam lo an co chinchin lai,” tiah a ti.
LUK.21.1	A hun zoh i thawhlawm kuang i mirum hna thawhlawm thlakmi kha a hmuh, 
LUK.21.2	a si a fak ngaimi nuhmei nih dar phaisa sen pakhat te a thlak lio kha a hmuh ṭhân. 
LUK.21.3	Cun an sinah, “Biataktein kan chimh hna, ‘hi vialte hna nâk in nuhmeinu nih a thlakmi a tam bik; 
LUK.21.4	zeitintiah hi hna nih an ngeih hlei Pathian caah an pêk, anih nih cun sifak buin a nunnâk ca i a hmanawk kha a pêk dih,” tiah a ti. 
LUK.21.5	Cuhnuah mi cheukhat nih ṭempal `amhnâk lung â dawh ning le, pekchanhmi hna hmangin ṭamhmi a sinâk kong an chim lio ah, 
LUK.21.6	“Hi nan hmuhmi lungrual hna hi, chimh lomi pakhat hmanh a um lai lo, cubantuk ni cu a phân te lai,” tiah a ti. 
LUK.21.7	Annih nih, “Cawnpiaktu, cu thil cu zeitikahdah a si lai, cuthil a phâk lai i hmelchunhnâk kha zeidah an si lai?” tiah an hal. 
LUK.21.8	Anih nih, “An in hlen nâkhnga lo i ral ring u. Mitampi nih, ‘Amah cu ka si, an ti lo le, a cân a phân deng cang, tiah keimah min chalh in an ra lai. Cunbantuk mi cu zul hna hlah u. 
LUK.21.9	Raltuknâk thawng le buaibainâk thawng nan theih tikah awlok chong in um hlah u, zeitintiah cu thil hna cu a um hmasat awk a si ko, asinain donghnâk tu cu a phân colh rih lai lo,” tiah a ti. 
LUK.21.10	Cun an sinah, “Miphun le miphun an i doh lai i ram le ram zong an i doh lai. 
LUK.21.11	Hmun dang dangah li fakpi in â hnin lai i hmun tampi ah mangṭâm a tlung lai, zawtnâk a phunphun a chuak lai i van in hmelchunhnâk lianngan le ṭih a nungmi an lang thluah mah lai. 
LUK.21.12	Cuthil vialte a phâk hlanah an in tlaih hna lai i an in serhsat hna lai, sinagog le thongah an in thlak hna lai, ka min ruangah bawi hna le uktu hna hmaiah thiam lo coter dingin an in luhpi hna lai. 
LUK.21.13	Asinain cu hmun cu keimah kong nanka hngalhpinâk hmunah a cang lai. 
LUK.21.14	Cucaah nan lehnâk ding bia kongah i ruat cia lo dingin ruahnâk fek tein um u; 
LUK.21.15	zeitintiah nan ral hna nih an leh khawh lo tiangin fimnâk le kâ kan pêk hna lai. 
LUK.21.16	Nannu le nanpa, nan unau le nan rualchan le nan hawi le hna zong nih an in rawi hna lai, a cheu hna cu thah zong an in thah hna lai. 
LUK.21.17	Ka min ruangah mi vialte huat nan hlawh lai. 
LUK.21.18	Asinain nan samfang pakhat hmanh a tlau lai lo. 
LUK.21.19	Nan in khawhnâk nih nan nunnâk a khamh lai. 
LUK.21.20	“Asinain ralkap rual nih Jerusalem an kulh nan hmuh tikah hrawh le rauhtak cân a nai cang tiah nan hngalh lai. 
LUK.21.21	Cu cân i Judia ram i a ummi hna cu tlangcungah zâm hna seh, a chungah a ummi nih chuahtâk sehlaw, hau lêng i a ummi cu a chungah lut hlah seh. 
LUK.21.22	Zeitintiah cuni cu teirul cham ni a si, cu kong i ṭialmi vialte a tlin dih nâkhnga. 
LUK.21.23	Cu ni ah fapawi le nau a pawmmi hna caah ava poi lai dah! Hi ram ah hin harnâk nganpi a phân lai, hi miphun hna sinah thinhunnâk kha a phân cang lai. 
LUK.21.24	Vainam in sâm an si lai i miphun kip sinah sal ah hruai an si lai. Jerusalem cu Gentel mi hna caah cân khiahmi a tlin hlan pauh cu Gentel hna lamhchih in a um lai. 
LUK.21.25	“Cun ni le thla le arfi ah hmelchunhnâk a um lai. Rili le tilet thawngpang ruangah vawlei ah a ruah awk an hngalh lo tiangin harsatnâk le vansannâk a phân lai. 
LUK.21.26	Van thiltikhawhnâk â hnin lai, vawlei i a phân zau hngami thil hna an ṭih tuk ruangah patling hna lungthin thaba in thi hnikin an um lai. 
LUK.21.27	Cu cân ah Mi Fapa hi thiltikhawhnâk le a liannganmi sunparnâk he minmei lak i a rat kha an hmuh lai. 
LUK.21.28	Cuthil hna cu a rak phanh hlan ah, van cau in, cunglei khi zoh u, zeicatiah nan tlanhnâk ni cu a nai cang,” tiah a ti. 
LUK.21.29	Cun an sinah tahchunhnâk a chim, “Theipi kung le thing vialte hi zoh hna hmanh u, 
LUK.21.30	A hnah a cawrh kha nan hmuh tikah, vaupi a nai cang tiah nan hngalh. 
LUK.21.31	Cubantuk in nan nih zong nih cu thil hna a phânmi nan hmuh tikah, Pathian Pennâk a nai cang, tiah nan hngalh lai. 
LUK.21.32	Biataktein kan chimh hna thil vialte an tlin dih hlan lo tuchan ṭhangthar hna hi an lo lai lo. 
LUK.21.33	Lei le van a lo lai i ka bia tu cu zeitileihmanh in a lo lai lo. 
LUK.21.34	“Asinain nanmah lei ah i ralring u, culoahcun nomhhnaihnâk mên ah, zu le sa he, nunchung khuasak tintuknâk he nan um lioah cu ni nih cun an hlauh sual hna lai. 
LUK.21.35	Zeitintiah lei cung i a ummi vialte hna sinah rapfoih bantukin a phân dih lai. 
LUK.21.36	Curuangah cuthil vialte a phân hngami chungin luat awk tlâk le Mi Fapa hmai i dir awk tlâk nan si khawh nâkhnga thla cam zungzal u law i ral ring u. 
LUK.21.37	Chun cân ah ṭempal ah a cawnpiak tawn i zanah Oliv tlangah a riak tawn. 
LUK.21.38	A chimmi bia ngai dingin mi vialte cu zingkate ah ṭempal ah an ra tawn.
LUK.22.1	Thilnu cawhlo changreu Thô, lanhtâk Thô timi cu a nai cang. 
LUK.22.2	Tlângbawi hna le nawlbiacawnpiaktu hna nih an thah khawh nâkhnga a lam an kawl, zeitintiah zatlâng an ṭih hna. 
LUK.22.3	Cuticun hleihnih hna chungmi, Judas, Iskariot an timi chungah Satan a lut. 
LUK.22.4	Cuticun ava kal i tlângbawi hna le kilvengtu ralkap hna sinah Amah an tlaih khawh nâkhnga, a va ceihpi hna. 
LUK.22.5	Annih cu an i lawm ngaingai, phaisa pêk dingah bia zong an kamh. 
LUK.22.6	Anih nih, mizapi hngalh lo cân i tlaihter khawh dingin bia â kam. 
LUK.22.7	Cuticun Thilnu cawhlo ni, lanhtâk Thô ca i tuufa thah cân kha a phân. 
LUK.22.8	Jesuh nih Peter le Johan kha, “Lanhtâk Thô rawl kan ei`inâk caah va timtuah u,” tiah a thlah hna. 
LUK.22.9	Annih nih, khawzeiahdah timtuah ning law na duh? tiah an ti. 
LUK.22.10	Anih nih, “Zohhmanh u, khuapi i nan luh tikah, bel i ti apu mipa nih an ton hna lai a luhnâk innah nan zulh lai. 
LUK.22.11	Cun inn ngeitu sinah, “Cawnpiaktu nih, ka lamkaltu hna he lanhtâk Thô rawl kan ei nâkding khual umnâk khân cu khuazeiahdah,” a ti, tiah nan ti lai. 
LUK.22.12	Anih nih inn dot cungah khân kaupi timhcia dihmi an hmusak hna lai, cuka ah nan timh lai,” tiah a ti. 
LUK.22.13	Cuticun an kal i a rak chimcia bantuk tein an va hmuh i lanhtâk Thô rawl cu an timh. 
LUK.22.14	A cân a phâk tikah, Anih cu a ṭhu i lamkaltu hleihnih zong a sinah an um ve. 
LUK.22.15	Cun an sinah, “Ka temtuar hlanah, hi lanhtâk Thô rawl eipi hi kâ ngaih i ka duh tukmi a si, 
LUK.22.16	zeitintiah Pathian pennâk a taktak i tlinter a si hlan pauh cu, ka ei ṭhân ti lai lo, tiah kan chimh cang hna kha,” tiah a ti. 
LUK.22.17	Cuticun hrai kha a lak i lawmhnâk bia a chim dih in, hihi la ulaw i phaw dih u; 
LUK.22.18	zeitintiah kan chimh cang hna kha, atu thawkin Pathian pennâk a phâk hlan lo misur hang hi ka ding ti lai lo,” tiah a ti. 
LUK.22.19	Changreu zong kha a lâk i lawmhnâk bia a chim dih in a cheu i an sinah a pêk. Hihi ka taksa nan ca i ka pêk ding cu a si. Nanka philhlonâk caah hihi rak tuah lengmang u,” tiah a ti. 
LUK.22.20	Cubangin zanriah ei dih ah, hrai zong kha a lâk i, “Hi hrai hi ka thisen i biakam thar, nan ca i a chuak hngami cu a si. 
LUK.22.21	Asinain zohhmanh u, aka rawitu ding kut cu ka pawng i cabuai cungah a um ko. 
LUK.22.22	Mi Fapa hi ruahcia a si bangin a kal hrimhrim ko lai, asinain a rawitu minung cu ngaihchia a va si dah,” tiah a ti. 
LUK.22.23	Annih nih anmah chung i cubantuk thil a tuahtu ding cu ahodah a si lai, tiah pakhat le pakhat an i hal. 
LUK.22.24	Cun anmah lakah ahodah a nganbik ah ruah a si hnga timi kongah elhnialnâk a um. 
LUK.22.25	Anih nih, “Gentel bawi hna cu an tangmi hna cungah an i bawiter ngaingai i an cung i nawlngeihtu hna cu, “Duhpiaktu” tiah an ti tawn hna. 
LUK.22.26	Nanmah chungah cubantuk cu a si awk a si lo, nanlak i nganbik si a duhmi cu a ngakchia deuhmi bangin um sehlaw, a bawi deuh cu rianṭuantu bangin um seh. 
LUK.22.27	Zeitintiah ahodah a ngan deuh, rawldûmtu maw rawlchuangtu? Rawldûmtu a si lai lo maw? Sasinain kei hi nanlak ah rawlchuangtu bangin ka um. 
LUK.22.28	Nannih hi hniksaknâk ka ton chung vialte aka umpitu nan si. 
LUK.22.29	Ka Pa nih ka sin i aka pêk bang khan, nan sinah pennâk kan pêk cang hna, 
LUK.22.30	cuticun ka Pennâk chung i ka cabuai cungah nan ei i nan din khawh nâkhnga le, Israel phun hleihnih bia ceihpiak in, bawi ṭhutdanh i nan ṭhut khawh nâkhnga,” tiah a ti. 
LUK.22.31	Cun Bawipa nih, “Simon, Simon! Satan nih fangkhei bantukin an khei khawh nâkhnga nangmah hi an hal len dah kaw. 
LUK.22.32	Asinain na zumhnâk a tlau nâkhnga lo thla kan campiak, ka sin i na rak kir ṭhân tikah na unau thazâng rak pe hna,” tiah a ti. 
LUK.22.33	Anih nih, “Bawipa, na kalnâk i kal ve dingah, thong tlak le thih zong ka zuam ko,” tiah a ti. 
LUK.22.34	Anih nih, “Peter, kan chimh, naka hngalhmi hi, voithum tiang naka hlawt hlan ah cun ar a khuang lai lo,” tiah a ti. 
LUK.22.35	Cun an sinah, “Phaisa bawm le zal, kedanh tel lo i khual kan tlawnter hna ah khan baumi nan ngei maw?” tiah a ti hna. Annih nih, “Ngei hlah” tiah an ti. 
LUK.22.36	Anih nih, “Atu ah cun phaisa bawm a ngeimi le zal ngeimi nih i ken seh, vainam a ngei lomi nih a thilri zuar sehlaw i cawk seh. 
LUK.22.37	Zeitintiah kan chimh hna, hi ṭialmi bia hi ka cungah a tling hngami a si. ‘Anih cu misual hna lakah relchih a si timi hi. Cu chimchung bia a tlinnâk ding cu keimah hi ka si,” tiah a ti. 
LUK.22.38	Annih nih, “Bawipa zohhmanh vainam pahnih a um ko,” tiah an ti. Anih nih, “Â za ko,” tiah a ti hna. 
LUK.22.39	Cun a chuak i a tuah tawn bantukin Oliv tlangah a kal i lamkaltu zong nih an zulh. 
LUK.22.40	A hmun a phâk tikah an sinah, “Tukforhnâk i nan luh nâkhnga lo, thlacam tuah u,” tiah a ti. 
LUK.22.41	Anih cu lungchep tluk ah ava kal i a khuk bil in thla a cam, 
LUK.22.42	“Ka Pa, rem na ti ahcun, hi hrai hi ka sin in ka ṭhial piak ko, asinain keimah nawl si loin, nangmah nawl siseh,” tiah a ti. 
LUK.22.43	Van in vanmi pakhat Amah thazâng pêk awkah a sinah â lang. 
LUK.22.44	A lung a fak tuk i fak chinchin in thla a cam. Cuticun a thlan cu thi dor nganpi bantukin leiah a tla. 
LUK.22.45	Thlacamnâk in a rak kir i a lamkaltu sinah a ra, ngaihchiat ruang i an i hngilh kha a hmuh hna. 
LUK.22.46	Cuticun an sinah, “Zeiruangahdah nan i hngilh? Tho ulaw, thlacam u, culoahcun tukforhnâk chungah nan lut sual lai,” tiah a ti. 
LUK.22.47	A chim lio ah, zohhmanh mizapi an rak phân; hleihnih lak i â tel vemi Judas an timi nih a rak hruai hna i hnamh awkah Jesuh kha a panh. 
LUK.22.48	Jesuh nih, Judas, Mi Fapa hi hnamh in na tlaihter lai maw? tiah a ti. 
LUK.22.49	A pawng kammi nih thil a cang hngami cu an hmuh tikah, “Bawipa, vainam kan hmang hnga maw? tiah an ti. 
LUK.22.50	Cun an lakah mi pakhat nih tlângbawi nganbik sinum kha a tuk i a orhlei hnâ tla lak in a tuk. 
LUK.22.51	Jesuh nih, “Zâ cang seh, a ti i a orhlei hnâ cu a tongh piak i a damter. 
LUK.22.52	Jesuh nih tlângbawi le, ṭempal uktu le, upa hna sinah, “Damiah tlaih ding bangin, vainam le tanbo he nan rak pawk maw? 
LUK.22.53	Ṭempal ah nichiar te nan sin i ka um lio ah khan tlaih awkah nan ka fuh fawn lo. Asinain atu hi khuamui thiltikhawhnâk le nannih cawlcangh cân cu a si,” tiah a ti. 
LUK.22.54	Cuticun an tlaih i hnuchihlen bu in tlângbawi nganbik innah an kalpi. Peter nih ral khat in a zulh. 
LUK.22.55	Tual rawn ah mei an kau i an ṭhu. Peter zong an sinah a ṭhu ve. 
LUK.22.56	Mei ceu i a ṭhut ko kha sinum ngaknu pakhat nih a hmuh, a zoh peng i, “Hi pa zong hi a sin i ummi a si,” tiah a ti. 
LUK.22.57	Anih nih, “Minu, na chimmi cu, ka hngal lo, tiah a hlawt. 
LUK.22.58	Tlawmpal ah midang nih a rak hmuh ṭhân i “Nang zong anmah chungmi na si ve ko,” tiah a ti. Peter nih, “Mipa, ka si hrimhrim lo, tiah a ti. 
LUK.22.59	Suimilâm pakhat hnu ah midang nih a sinah thei fiang ngaiin, “Hipa hi a sinah a ummi a si hrimhrim ko, Galili mi a si,” tiah a ti. 
LUK.22.60	Peter nih, “Mipa, na chimmi cu ka hngal hrimhrim lo!” tiah a ti. A chim cuahmah lio ah Ar a khuang cawlh. 
LUK.22.61	Bawipa cu a hun i mer i Peter kha a hun zoh. Cu cângkâ, Bawipa nih, “Ni hin ah Ar a khuan hlanah voithum naka hlawt lai,” tiah a sin i a chimmi kha Peter nih a hun hngalh ṭhân. 
LUK.22.62	Cuticun Peter cu a chuak i lunghno ngai in a ṭap thluah mah. 
LUK.22.63	Jesuh tlaitu hna nih Amah cu nichuak saihnâk ah an hman i an tuk. 
LUK.22.64	A mit an tuam i a hmai ah an bengh, kan chim tuah, ahonihdah an bengh? tiah an ti. 
LUK.22.65	Biachiakhâ phunkip in an au hnawh. 
LUK.22.66	A thaizing khua a dei le cângkâ zatlâng upa hna le, tlângbawi hna le, nawlbia cawnpiaktu kha an i tong i an biaceihnâk ah an kalpi. 
LUK.22.67	“Krih na si taktak ahcun kan chim tuah,” tiah an ti. Anih nih, “In chim hmanh hna ning law, nan zum lai lo. 
LUK.22.68	In hal hmanh hna ning law, nanka let lai lo, nanka chuahter fawn lai lo. 
LUK.22.69	Atu thawk in Mi Fapa hi Pathian thiltikhawhnâk orhlei ah a ṭhu cang lai,” tiah a ti. 
LUK.22.70	An dih lakin, “Nang hi, Pathian Fapa cu maw na si?” tiah an ti. Anih nih, “Dik ngai in ka sinâk nan chim” tiah a ti. 
LUK.22.71	Annih nih, “Hngalhpitu dang zeidah kan herh ti hnga? kanmah hrimhrim nih a kâ in a chimmi kan theih dih cang,” tiah an ti.
LUK.23.1	Cuticun â pummi dihlak kha an tho i Jesuh cu Pailat sinah an kalpi. 
LUK.23.2	Amah sualphawtnâk chim hram an thawk, “Hipa nih kan miphun a hrawk i Sizar sinah ngunkhuai pek a khap, Krih, Siangpahrang ka si tiah a chimmi zong kan theih, tiah sual an puh. 
LUK.23.3	Pailat nih, “Judah siangpahrang na si maw? tiah a hal. Anih nih, “Na chimmi cu a dik, tiah a leh. 
LUK.23.4	Pailat nih tlângbawi hna le mizapi sinah, “Hi pa hi a sualnâk ka hmu lo,” tiah a ti. 
LUK.23.5	Annih cu an hrang chinchin i, “Galili ram in Judia ram khua kip le hi hmun tiangin a cawnpiaknâk ruangah mizapi a buaiter tawn,” tiah an ti. 
LUK.23.6	Pailat nih Galili kong an chimmi cu a theih tikah, Jesuh cu Galili rammi a si le silo a hal hna. 
LUK.23.7	Herod peng chungmi a si kha a hngalh cângkâ, Herod sinah a kuat cawlh. Cu cân ah Herod cu Jerusalem ah a rak um ngel cel. 
LUK.23.8	Herod nih Jesuh a hmuh tikah â lawm ngaingai, hmuh a duhnâk kha cân saupi a si cang. Zeicatiah a konglam mi chim chinmi tampi a rak theih cang i a sin in khuaruahnâk thil pakhat khat hmuh zong â ruahchan caah a si. 
LUK.23.9	Bia tampi a hal na in, kâ khat hmanh in a let lo. 
LUK.23.10	Tlângbawi hna le nawlbia cawnpiaktu kha an dir i fak piin a sual an kawl. 
LUK.23.11	Cuticun Herod le a ralkap hna nih Jesuh cu zomhtaih ngaiin, nichuak capo saihnâk ah an hman. Angki fual ṭha ngai aihter in Pailat sinah an kuat ṭhân. 
LUK.23.12	Cuni thawk in Pailat le Herod cu an i kawm ṭhân, zeitintiah cuhlan vialte cu an i ral. 
LUK.23.13	Cuhnuah Pailat nih tlângbawi hna le upa hna le mi vialte a auh hna i 
LUK.23.14	an sinah, “Hi pa nih mizapi a buaiter hna timi kongah nan ratpi kha a si i nan hmai hrimhrim ah sual nan puhmi vialte kha ka hlathlai i a sualnâk zeihmanh ka hmu lo, 
LUK.23.15	Herod zong nih a hmu hlei lo, cucaah a sin zongah kan kalter hna a si kha, cucaah hipa nih thihnâk tlak sualnâk zeihmanh a tuah lo. 
LUK.23.16	Cucaah ka tukter lai i ka thlah lai,” tiah a ti. 
LUK.23.17	(zeitintiah thô lio cân ah mi pakhat khat thlah cu a herhmi a si) 
LUK.23.18	Annih cu hmunkhat ah an au i, “Hipa hi hloh law, Barabbas kha kan thlah piak,” tiah an ti. 
LUK.23.19	Cupa cu khuapi chungah ralthawhtertu le lainawn ruang i thong thlakmi a si. 
LUK.23.20	Pailat tu nih Jesuh thlah a duh i an sinah bia a chim ṭhân. 
LUK.23.21	Asinain khenhchih ko, khenhchih ko, tiah an au. 
LUK.23.22	Anih nih a voi thumnâk ah, zeiruangah, zeisualnâkdah a tuah? Amah ah thihnâk tlâk thil ka hmu lo. Cucaah ka velhter hna lai i ka kalter ko lai,” tiah a ti ṭhân. 
LUK.23.23	Annih nih aw thangpi i aunâk he khenhchih dingin an halchih len. Cun tlângbawi hna le mizapi aw nih khan a tei. 
LUK.23.24	Cuticun an nawlchih len bangin Pailat nih thi dingin bia a khiah. 
LUK.23.25	Ralthawh le lainawn ruang i thong i an thlakmi kha an nawl bangin a thlah i Jesuh tu cu an duhning pauh i tuah awkah a pêk hna. 
LUK.23.26	Cubangin an kalpi lio ah Sairin khuami Simon khuate lei i cuka hmun i a rami kha an tlaihhrêm i Jesuh hnu lei in putpi awk ah vailam kha a cungah an chuan. 
LUK.23.27	Cun mibu tampi nih an zulh, Amah ngaihchiat pi i a ṭap lengmang mi nu hna zong an um ve. 
LUK.23.28	Jesuh nih a merhnawh hna i, “Jerusalem fanu hna, ka ṭah hlah u, nanmah le nan fa le ca tu ah ṭap deuh u. 
LUK.23.29	Zeitintiah a cân a phân te lai. ‘A cingmi hna le nau pawi lonâk paw le hnukdin ballo mi hna cu mi van ṭha’ an ti te hna lai. 
LUK.23.30	Mi nih tlâng sinah, “Kan nenh u” an ti te lai i mual sinah, “Kan khuh u” an ti te lai. 
LUK.23.31	Zeitintiah thing hring hmanh hi tluk i an tuah ahcun, a ro cu zeitlukindah an tuah hnga. 
LUK.23.32	Cuka ah thah awkah mi sual pahnih zong an kalpi hna. 
LUK.23.33	Cun ‘Kalvari’ an timi hmun cu an phân i cukaah an khenhchih, misual hna zong a orh lei ah pakhat a kehlei ah pakhat an khenh chih ve. 
LUK.23.34	Jesuh nih, “Ka Pa annih hi ngaithiam hna, zeitintiah an tuahmi hi an hngal lo,” tiah a ti. A hnipuan kha camcawhfung zuh in an i phaw. 
LUK.23.35	Mizapi nih dir in an cuan. An lak i uktu hna nih nisawh buin, “Midang hmanh a damter tawn hna; Pathian thimmi Krih a si taktak ahcun Amah zong i damter ngat seh,” tiah an ti hrâm. 
LUK.23.36	Ralkap zong nih Amah cu nichuak saihnâk ah an hman i a thormi misur hang kha an pêk, 
LUK.23.37	“Judah Siangpahrang na si taktak ahcun, i damter,” tiah an ti. 
LUK.23.38	Alu cungah, “HIHI JUDAH SIANGPAHRANG A SI,” tiin Grik holh le, Latin holh le, Hebru holh i ṭialmi kha an tar. 
LUK.23.39	Cuticun misual an thlaimi pakhat deuh nih, nihsawh buin,” Krih cu na si lo maw? I khamh law, kan khamh ve ngat,” tiah a ti. 
LUK.23.40	Asinain pakhat deuh nih sîk pah in, “Pathian hmanh na ṭih lo maw, â khatmi thiamlo conâk tangah na ummi hi ruat hmanh? 
LUK.23.41	Kan ca ahcun a dik taktak ko, zeitintiah kannih cu kan tuahmi he â tlâkin a man kan hmuh, asinain anih cu Ṭhatlonâk zeihmanh a tuah lo,” tiah a leh. 
LUK.23.42	Cun Jesuh sinah, “Bawipa na pennâk chung i na rat tikah ka philh te hlah,” tiah a ti. 
LUK.23.43	Jesuh nih, “Biataktein kan chimh, nihin ah, Paradis ah, keimah sinah na um lai,” tiah a ti. 
LUK.23.44	Chun suimilam hleihnih hrawngin zanlei suimilam pathum tiang vawlei vialte cu a mui dih. 
LUK.23.45	Cuticun ni a mui i ṭempal puanzar cu cheuhnih ah â cheu. 
LUK.23.46	Jesuh cu aw thang pi in a au i, “Ka Pa, nakut chungah ka thlarau ka chiah cang,” tiah a ti. A chim dih in a thaw a dongh. 
LUK.23.47	Cuticun ralbawipa nih thil umtuning kha a hmuh i, “Hipa hi miding a si hrimhrim ko,” tiah Pathian a thangṭhat. 
LUK.23.48	Cu thil zoh awkah â pummi vialte nih, thil umtuning cu an hmuh tikah an ṭang i cûm lengmang in an kir. 
LUK.23.49	A theihhngalhmi vialte le Galili ram in arak zultu nu hna nih cu thil cu ralkhat ah dir in an cuan. 
LUK.23.50	Cun ngaihmanh, mi pakhat a min Josef biaceihtu chungmi miṭha le midik a um. 
LUK.23.51	Anih nih an bia ceihmi le an bia khiahmi zong a pompi hna lo. Judah khuapi Arimathea khuami a si i amah cu Pathian pennâk â ruahchantu pakhat a si. 
LUK.23.52	Cupa cu Pailat sinah kalin Jesuh ruak kha a hal. 
LUK.23.53	Cuticun a ṭhumh i khiangrâng puan in a tuam. Lung khermi, ahohmanh vui rih lonâk ah khan a chiah. 
LUK.23.54	Cu ni cu Timhlamhnâk ni a si i Sabbath ni cu a nai cang. 
LUK.23.55	Galili ram in a rami nu hna nih an zulh i thlân le aruak chiah a si ning zong an hmuh dih. 
LUK.23.56	Cun an kir ṭhân i rimhmui le rimhmui sathau kha an timhlamh. Cun nawlpêk bangin Sabbath ni ah cun an i din.
LUK.24.1	Zarhkhat chung ni hmasa bik khua a dei hnu ah annih hna cu nudang hna he rim hmui an timhlamhmi i put in thlân ah an kal i 
LUK.24.2	thlânin lung cu hrilh cia in an va hmuh. 
LUK.24.3	An lut i Jesuh ruak kha an hmu lo. 
LUK.24.4	A ruah awk hngallo i khuaruahhar i an um lio ah, ngaihmanh, a tleu ngaimi hnipuan â hrukmi pa pahnih an pawngah an rak dir. 
LUK.24.5	An ṭihtuk ruangah vawlei zoh i an kun lio ah, cumi hna nih, “Zeiruangahdah mithi hna sinah minung nan kawl? 
LUK.24.6	Hika ah a um ti lo, a tho ṭhân cang, Galili ram i a um lio ah nan si i a rak chimmi kha philhhlah ngat u. 
LUK.24.7	Mi Fapa hi misual hna kutah tlaihter a si lai, an khenhchih lai i nithum ni ah a tho ṭhân lai, tiah a rak chimmi kha,” tiah an ti. 
LUK.24.8	Cun a rak chimmi kha an hun hngalh ṭhân. 
LUK.24.9	Cuhnuah thlân in an kir i hleikhat hna le midang sinah cu thil cu an chimh hna. 
LUK.24.10	Cu nu hna, Mary Magdalin, Joanna, Jeim nu Mary le an sin i nu dang hna zong nih lamkaltu hna sinah cu bia cu an chimh hna. 
LUK.24.11	An chimmi bia hna cu bia lolak men ah an ruah i an zum lo. 
LUK.24.12	Peter cu a tho i thlân lei ah a tli. A kun i a zoh tikah khiangrâng puan lawng kha a hmuh. Cuticun thil umtuning mak ti ngai in a tluntâk ṭhân. 
LUK.24.13	Ngaihmanh cu ni lila ah an lak i mi pahnih, Emmau khua ah kal an i tim, cukhua cu Jerusalem khua in meng sarih a si. 
LUK.24.14	Annih nih thil umtuning vialte cu an i ruah thluah mah. 
LUK.24.15	Cubangin an i ruah i an i al lio ah, Jesuh hrimhrim nih a panh hna i an sinah a kal. 
LUK.24.16	Asinain an hngalh khawh nâkhnga lo anmit kha vaihter an si. 
LUK.24.17	Anih nih, “Kalpah i hmaichia ngai in nan i ruah lenmi kha zeidah a si,” tiah a ti. 
LUK.24.18	Pakhat deuh a min Kleopas nih, “Jeusalem khua i khual hna lakah nangmah lawng in maw na um? Atu lio thil umtuning na hngalh lo,” tiah a ti. 
LUK.24.19	Anih nih, “Zei thil dah?” tiah a ti. Annih nih, “Nazaret Jesuh, Pathian le mi vialte mit hmuh ah bia le tuahsernâk i a min a thang ngaimi profet kong cu ta, 
LUK.24.20	tlângbawi hna le a kan uktu hna nih thi ding in thiamlo an coternâk kong le khenhchih a sinâk kong hna cuta. 
LUK.24.21	Kannih nih Israel hna tlanhtu a si lai tiah kan i ruahchan thlathlak he. Cuhleiah, cuthil a sinâk cu nihin hi a nithumnâk a si. 
LUK.24.22	Asi kanmah lak i nu cheukhat zingka te ah thlân i a kalmi hna nih kan khuaruah an harter. 
LUK.24.23	A ruak hmu ṭung loin, vanmi â langmi an hmuhnâk kong le, cu hna nih a nung`hân an tinâk kong an kan chimh. 
LUK.24.24	Kan lakah cheukhat thlân ah an va kal i nu hna chim bantukin an va hmuh, asinain Amah tu cu an hmu fawn lo,” tiah an chimh. 
LUK.24.25	Anih nih, “Mihrut hna! Profet hna chimmi vialte zumhnâk kongah lungkhongmi hna! 
LUK.24.26	Krih nih cuthil hna cu tuar in a sunparnâk ah a lut ding a si lo maw? tiah a ti hna. 
LUK.24.27	Cun Moses le Profet vialte ah â thawk i Cathiang vialte nih Amah kong an chimmi cu fianter in a chimh hna. 
LUK.24.28	Cuticun ankalnâk ding khua an naih cuahmah lio ah hla nawn i a kal lai ding bantukin a um. 
LUK.24.29	Asinain an thlauh i, “Kan sinah um ve ko, khua a tlai dengcang i ni zong a tlâk cang lai hih,” tiah an ti. Cun an sin i um dingin a lut. 
LUK.24.30	Cubangin an sinah rawldûm in a ṭhut lio ah, changreu a lâk i thluachuah a pêk, cun a cheu i a pêk hna. 
LUK.24.31	Cuticun anmit a dei i aho a si kha an hun hngalh i anih cu a lo colh. 
LUK.24.32	Annih nih, “Lam ah bia a kan ruah i Cathiang a fianter lio ah khan ka lungthin mei bangin a kan kangh len a si lo mei? tiah an i ti. 
LUK.24.33	Hmakhat teah an tho cawlh i Jerusalem ah an kir, hleikhat hna le an hawi dang kha an va hmuh hna. 
LUK.24.34	“Bawipa cu a tho ṭhân taktak ko, Simon sin zongah a lang tiah an rak ti. 
LUK.24.35	Annih zong nih lam i thil umtuning vialte le changreu a cheu i a muihmai an hun hngalh ṭhân nâk kong kha an chimh ve hna. 
LUK.24.36	Cubangin cu bia an chim lio ah, Amah Jesuh hrimhrim kha an lakah a hung dir i an sinah, “Nan cungah daihnâk um ko seh,” tiah a ti hna. 
LUK.24.37	Annih cu an lau i anṭih tuk hringhran, thlarau a hmumi ah an i ruat. 
LUK.24.38	Anih nih, “Zeiruangahdah nan khuaruah a har? Zeiruangahdah nan lungthin ah lunghrinhnâk a um? 
LUK.24.39	Ka kut le ka ke hna hi zoh hna ngat u, keimah hrimhrim kha ka si, ka tawng u law ka zoh tuah u, zeitintiah thlarau nih ruh le titsa a ngei lo, nanhmuh bangin kei nih cun ka ngeih ko hi ta,” tiah a ti. 
LUK.24.40	Cu bia a chimdih in akut le ake kha a zohter hna. 
LUK.24.41	Asinain an i lomhtuk ruang i an zumh khawh rih lo ruang i khuaruahhar in an um lio ah, “Hika ah ei awk zeimaw, nan ngei maw?” tiah a ti. 
LUK.24.42	Cuticun nga emmi le khuaithlar an pêk. 
LUK.24.43	Cucu a lâk i an mithmuh ah a ei. 
LUK.24.44	Cuticun an sinah, “Hi hna hi nansin i ka um lioah kan chimhmi hna kha a si, Moses nawlbia le, Profet hna cauk le, Sam cauk chungah ka kong ṭialmi vialte kha a taktak i a tlindih awk a si,” tiah a ti hna. 
LUK.24.45	Cun Cathiang an hngalh khawh nâkhnga an lungthin kha a on piak hna. 
LUK.24.46	Cuticun an sinah, “Hitihin ṭial a si, Krih nih a tuar a herh hrimhrim lai i nithum ni ah thihnâk in a thawhṭhân awk a si, 
LUK.24.47	cun Amah min in ngaihchihnâk le sual ngaihthiamnâk kong kha Jerusalem khua in an thawk lai i mi phunkip sinah chim a si lai. 
LUK.24.48	Nanmah hi hi thil vialte hngalpitu nan si. 
LUK.24.49	Ngaihmanh u, ka Pa, Biakam mi cu nan cungah ka run thlah lai, asinain cunglei in thiltikhawhnâk i thomh nan si hlan pauh cu Jerusalem hi chuaktâk hlah u. 
LUK.24.50	Cun Bethani haukâ tiangin annih cu a chuahpi hna i a ban thlir in thluachuah a pêk hna. 
LUK.24.51	Cubangin thluachuah a pêk hna lio ah, ansin in â ṭhen i van ah kaipi a si. 
LUK.24.52	Cun annih nih Amah cu an biak, lunglawm ngaiin Jerusalem ah an kir ṭhân i 
LUK.24.53	an cân vialte ṭempal ah Pathian thangṭhat le lawmhnâk bia chimnâk ah an hman. Amen.
JHN.1.1	A hramthawk ah Bia a um, Bia cu Pathian sinah a um, Bia cu Pathian a si. 
JHN.1.2	Amah cu a hramthawk in Pathian sinah a um. 
JHN.1.3	Zeizong vialte hi Amah in ser a si, sermi vialte hi Amah lo in sermi zeihmanh a um lo. 
JHN.1.4	Amah ah nunnâk a um, cu nunnâk cu minung hna ceunâk a si. 
JHN.1.5	Ceunâk cu muihnâk ah a ceu i muihnâk nih cucu a hngal lo. 
JHN.1.6	Pathian thlahmi pakhat a um i a min cu Johan a si. 
JHN.1.7	Cupa cu hngalhpitu ah a ra, ceunâk bia cu hngalhpitu le, amah thawngin mi vialte nih an zumh nâkhnga. 
JHN.1.8	Cupa cu ceunâk cu a si lo. Ceunâk bia hngalhhpitu ah a rami a si. 
JHN.1.9	Ceunâk taktak mikip ceuhtu cu vawlei ah hin a ra lio. 
JHN.1.10	Amah cu vawlei ah a um cang i vawlei hi Amah in ser a si, vawlei nih Amah cu a hngallo. 
JHN.1.11	Ami hna sinah a ra i ami hna nih an rak cohlang lo. 
JHN.1.12	Asinain Amah cohlangtu pauh cu Pathian fa i cannâk nawl kha a pêk hna, Amin a zumtu hna cu. 
JHN.1.13	Cu hna cu thisen i hrin an si lo, pumsa duhnâk i hrin an si lo, pa duhnâk i hrin an si lo, Pathian hrin an si. 
JHN.1.14	Bia cu titsa ah â cang i kan sinah khua a sa, a sunparnâk kan hmuh. Pa Fa ngeihchun sunparnâk bantukin, zângfahnâk le biatak in a khat. 
JHN.1.15	Johan nih aw chuah in a hngalhpinâk bia a au pi i, “Ka hnu i ara hngami nih aka chawhkanh cang, zeitintiah Amah cu ka hmai i a rak um cangmi a si, tiah a kong ka chimmi kha Amah hi a si,” tiah a ti. 
JHN.1.16	A tlamtlinnâk kan co cio, zângfah hnu i zângfah chinnâk he. 
JHN.1.17	Zeitintiah nawlbia cu Moses hmangin pêk a si, asinain zângfahnâk le biatak cu Jesuh Krih in a um. 
JHN.1.18	Zeitikhmanh ah Pathian cu ahohmanh nih an hmu ballo. Fapa ngeihchun, Pa `angchungah a ummi nih Amah cu a phuan cang. 
JHN.1.19	Judahmi hna nih Jerusalem khua in an tlângbawi hna le levi mi kha Johan sinah an thlah i “Mi zeidah na si” tiah an hal tikah Johan nih; 
JHN.1.20	zeihmanh phehlo tein â phuang i, “Krih ka si lo,” tiah a rak ti hna. 
JHN.1.21	Annih nih, “A si ah, ahodah na si kun, Elijah na si maw? tiah an hal. Anih nih, “Ka si lo,” tiah a ti. Profet na si maw? an ti i “Ka si lo” tiah a leh hna. 
JHN.1.22	Annih nih, “Ahodah na si kun? A kan thlahtu sin i kan chim khawh nâkhnga, na kongah zeidah na chim lai? tiah an ti. 
JHN.1.23	Anih nih, “Profet Isaiah nih a rak chim bangin, ‘Bawipa lam dinter u,’ tiah ramcar i au aw kha ka si,” tiah a ti. 
JHN.1.24	An thlahmi cu Farasih an si. 
JHN.1.25	Cun a sinah, “Krih, Elijah, profet na silo ahcun zeiruangahdah Baptisma na pêk? tiah an hal. 
JHN.1.26	Johan nih a leh hna i keinih tiin Baptisma kan pêk hna, asinain nan lakah mi pakhat nan hngalh lo in a dir ko. 
JHN.1.27	Amah hi a si, ka hnu i a ra ding, keimah nâk i a ngan deuhmi cu; a kedan hri phoih awk hmanh ah kâ tlak lo,” tiah a ti. 
JHN.1.28	Cu thil hna cu Jordan varal Bethabara khua Johan nih Baptisma a pêknâk hmun ah a cangmi a si. 
JHN.1.29	A thaizingah Johan nih Jesuh asin i a rat kha a hmuh i, “Zohhmanh u! Pathian Tuufa, vawlei sualnâk a kalpitu khi! 
JHN.1.30	Khipa khi dah kaw, ka hnu in a rami, keimah nâk ngan deuh, ka um hlan hmanh i a um cangmi,” tiah ka chimmi kha. 
JHN.1.31	Amah cu ka rak hngal lo, asinain Israel mi hna sin i langhter a si khawh nâkhnga, ti i Baptisma pêk awkah ka ra,” tiah a ti. 
JHN.1.32	Johan nih hitihin a bia a hngalhter, “Thlarau cu thuro bangin van in a ṭum kha ka hmuh i a cungah â fu. 
JHN.1.33	Amah cu ka rak hngal lo, asinain ti i baptisma pêk aka fialtu nih ka sinah, “A cungah Thlarau a ṭum i a cungah â futnâk na hmuhmi kha cu Pa cu Thiang thlarau i Baptisma petu ding cu a si lai, a ka ti. 
JHN.1.34	Ka hmuh cang i hihi Pathian Fapa a si kha ka hngalhter cang,” tiah a ti. 
JHN.1.35	A thaizingah Johan cu a zultu pahnih hna he an dir. 
JHN.1.36	Jesuh â chawleh kha cuan in, “Zohhmanh u! Pathian Tuufa khi,” tiah a ti. 
JHN.1.37	Lamkal pahnih nih an chimmi kha an theih i Jesuh cu an zulh. 
JHN.1.38	Jesuh nih amah an zulh ti kha a hmuh, â mer i an sinah, “Zeidah nan kawl,? tiah a ti. Annih nih, “Rabbi (cucu Cawnpiaktu tinâk a si ) khuazeiahdah na um?” tiah an ti. 
JHN.1.39	Anih nih, “Ra u law, nan hmuh lai,” tiah a ti hna. An ra i a umnâk ah an hmuh, cuni cu chun nitlak a sinah an um( cucu zanlei suimilam pali tiang hrawng a si). 
JHN.1.40	Johan chimmi an theih i Jesuh a zultu pahnih lak i pakhat cu Andria, Simon Peter unau a si. 
JHN.1.41	Anih nih a hmasa bik ah amah unau Simon a hmuh i a sinah, “Mesiah” (cucu Krih tinâk a si) kan hmuh tiah a ti. 
JHN.1.42	Cun amah cu Jesuh sinah a ratpi, Jesuh nih a rak zoh i, “Jonah fapa Simon na si, Kifa an in ti cang lai,” tiah a ti. (cucu lungtum tinâk a si ) 
JHN.1.43	A thai zingah Jesuh cu Galili ramah kal a duh, cun Filip kha a hmuh i, “Ka zul” tiah a ti. 
JHN.1.44	Filip cu Bethsaida khuami a si, cucu Andria le Peter umnâk khua zong a si. 
JHN.1.45	Filip nih Nathanael a hmuh i, “Akong Moses nawlbia le Profet hna nih an rak ṭialmi, Nazaret Jesuh, Josef fapa cu kan hmuh cang,” tiah a ti. 
JHN.1.46	Nathanael nih, “Nazaret khua in thilṭha a chuak kho maw?” tiah a ti. Filip nih a sinah, “Rakzoh hmanh,” tiah a ti. 
JHN.1.47	Jesuh nih Amah a rak panhtu Nathanael cu a hmuh i a kong a rak chim, “Zohhmanh u, Israel mi taktak, hleithawinâk a ngeilo pa khi,” tiah a ti. 
JHN.1.48	Nathanael nih, “Zeitindah naka hngalh?” tiah a ti. Jesuh nih, “Filip nih an auh hlan i theipi kung tang i na um lio ah kan hmuh cang.” tiah a leh. 
JHN.1.49	Nathanael nih, “Rabbi, Pathian Fapa na si! Israel Siangpahrang na si,” tiah a leh. 
JHN.1.50	Jesuh nih, “Theipi kung tangah kan hmuh ka ti ruangah maw na zumh? Hi nâk in a ngan deuhmi thil zong na hmuh te lai,” tiah a ti. 
JHN.1.51	Anih nih, “Biataktein, biataktein kan chimh, hi hnu ah, â ong mi vanah, Pathian vanmi Mi Fapa cung i an ṭum an kai kha nan hmuh te lai,” tiah a ti.
JHN.2.1	Ni thum nâkah Galili ram Kana khua ah, ṭhitumhnâk a um, Jesuh nu kha cuka ah cun a um. 
JHN.2.2	Jesuh le a Lamkaltu kha ṭhitumhnâk ah cun an sawm hna. 
JHN.2.3	Cun Misur hang nih a zo hna lo, Jesuh nu nih a sinah, misur hang a dih ai, tiah a ti. 
JHN.2.4	Jesuh nih, “Minu, nang nih na rak ka ruah piak len a herh maw? Ka cân a tling rih lo,” tiah a ti. 
JHN.2.5	Anu nih chungṭuan sinah, “Nan sin i a chimmi pauh rak tuah u,” tiah a ti hna. 
JHN.2.6	Judah mi i thenhhlimhnâk phung bangin lung ralca paruk Galan 25 hrawng a tlummi cuka ah cun a um. 
JHN.2.7	Jesuh nih, “Hi bêl ah hin ti khahter u” tiah a ti. Cuticun an khahter. 
JHN.2.8	Cun an sinah, “Atu suak ulaw chungṭuan hotu sinah kalpi u,” tiah a ti i an kalpi. 
JHN.2.9	Chungṭuan hotu nih ti misur hang i â cangmi cu a tep i khawzeiindah cu thil cu a can ti a hngal lo (asinain sinum tithantu hna nih an hngalh) chungṭuan hotu nih mo ngeitu kha a kawh. 
JHN.2.10	A sinah, “Mikip nih a ṭhami misur hang an phawt hmasa tawn, tampi an din hnu ah a ṭhalo deuhmi an phawt tawn hna, nang nih cun atu tiangin a ṭhami misur hang na ngei ko rih,” tiah a ti. 
JHN.2.11	Jesuh nih i hmelchunhnâk tuah a thawknâk hi Galili ram i Kana khua ah a si: A sunparnâk a langhter i a lamkaltu hna nih Amah kha an zumh. 
JHN.2.12	Cu hnu ah Kapernaum khua ah a vung kal, anu le anau le hna le a lamkaltu hna he cuka ah cân tlawmpal an um. 
JHN.2.13	Judahmi Lanhtâk thô a naicang i Jesuh cu Jerusalem khuaah a kal. 
JHN.2.14	Ṭempal i caw, tuu, ṭhuro zuartu hna le phaisa thlengtu hna chawleh ning a hmuh tikah, 
JHN.2.15	tuknâk hrihrual a ser i tuu le caw kha ṭempal in a ṭhawl hna, phaisa thlengtu hna phaisa kha a thlet i an cabuai kha a thluk hna. 
JHN.2.16	Cun ṭhuro zuartu hna sinah, “Hi hna hi i kalpi u! Ka Pa inn hi chawlehnâk hmunah canter hlah u!” tiah a ti. 
JHN.2.17	A lamkaltu hna nih, “Na inn ca i kâ zuamnâk nih a ka ei dih,” tiah ṭialmi kha an hun hngalh. 
JHN.2.18	Judah mi nih, hi thil hna hi na tuah i hmelchunhnâk zeidah na kan hmuhsak lai? tiah an ti. 
JHN.2.19	Jesuh nih, “Hi inn hi ṭhet ulaw, nithum ah ka sak ṭhân lai,” tiah a leh hna. 
JHN.2.20	Judah mi nih, “Hi inn hi kum 46 chung sak a si, nang nih ni thum ah na sak ṭhân lai maw?” tiah an ti. 
JHN.2.21	Asinain ṭempal a chimmi cu Amah pum kong a chimnâk a si. 
JHN.2.22	Cucaah thihnâk in a thawhṭan hnu ah a lamkaltu nih an sin i a rak chimmi kha an hun hngalh ṭhân. Cuticun cathiang le Jesuh chimmi kha an zumh. 
JHN.2.23	Lanhtâk Thô i Jerusalem i a câm lio ah hmelchunhnâk a tuahmi kha an hmuh tikah, mi tampi nih Amin kha an zumh. 
JHN.2.24	Asinain Jesuh cu an sinah a sia a rem kho lo, mi vialte a hngalh dih, 
JHN.2.25	ahohmanh chimhfian hau loin, minung lungthin i a ummi kha a hngalh dih.
JHN.3.1	Farasih a simi, a min Nikodimu, Judah mi hotu pakhat a um. 
JHN.3.2	Cupa cu zanah Jesuh sinah a ra i “Rabbi, Pathian sinin a rami cawnpiaktu na si kha kan hngalh, na tuahmi hmelchunhnâk hna hi Pathian umpi lo ahcun ahohmanh nih an tuah kho lai lo,” tiah a ti. 
JHN.3.3	Jesuh nih, “Biataktein, biataktein kan chimh, hrinṭhân a si lomi cu, Pathian pennâk a hmu kho lai lo,” tiah a ti. 
JHN.3.4	Nikodimu nih, “Mi a tar hnu ah zeitindah hrin cu a si khawh lai? A nu pawchungah lut ṭhân in hrin cu a si kho lai maw?” tiah a ti. 
JHN.3.5	Jesuh nih, “Biataktein, biataktein kan chimh. Thlarau le ti ah hrin lomi cu Pathian pennâk ah a lut kho lai lo. 
JHN.3.6	Taksa in hrin cu taksa a si, Thlarau in hrin cu thlarau a si. 
JHN.3.7	Na hrinṭhân hrimhrim lai kan timi hi na khuaruah har hlah. 
JHN.3.8	Thli cu a duhnâk pauhah a hrâng, a thawng na theih, asinain khawzei in dah a rat i khawzei ah dah a kal lai na chim kho lo. Cubantuk cu Thlarau in hrin cu a si,” tiah a ti. 
JHN.3.9	Nikodimu nih, “Zeitindah cucu a si khawh lai?” tiah a ti. 
JHN.3.10	Jesuh nih, “Israel cawnpiaktu na si i cucu na hngal lo maw? 
JHN.3.11	Biataktein, biataktein kan chimh, kan hngalhmi kha kan chim i, kan hmuhmi kha kan hngalhter, cun kan hngalhtermi nan cohlang duh lo. 
JHN.3.12	Vawlei thil ka chimmi hmanh na zumh lo ahcun, vanlei thil kan chimh tikah zeitindah na zumh khawh kun lai? 
JHN.3.13	Vanah a um i van in a rungṭummi Mi Fapa dah ti lo, ahohmanh vanah an kai bal lo. 
JHN.3.14	Cun Moses nih ram car i rul a tar bantuk khan, Mi Fapa zong tar a si hrimhrim lai, 
JHN.3.15	Amah a zummi pauh cu lotlau loin zungzal nunnâk an ngei lai. 
JHN.3.16	Zeitintiah Pathian nih vawlei hi a dawt tuk hringhran i a Fapa ngeihchun kha a pêk, Amah a zummi pauh cu lotlau loin zungzal nunnâk an ngei lai. 
JHN.3.17	Zeitintiah vawlei sualphawt awkah Pathian nih a Fapa vawleiah a thlah lo, vawlei hi Amah thawngin khamh a si khawh nâkhnga a thlahmi a si. 
JHN.3.18	Amah a zummi pauh cu sualphawt an si lo; asinain Amah zum lomi pauh cu atu ah sualphawt a si cang, zeicatiah Pathian Fapa ngeihchun a min kha a zumh lo caah. 
JHN.3.19	Hihi sualphawtnâk cu a si, vawlei ah ceunâk a ra i minung nih ceunâk nâkin muihnâk an duh deuh, zeicatiah Ṭhatlonâk an tuah caah a si. 
JHN.3.20	Zeitintiah ṭhattlonâk a tuahtu pauh nih ceunâk an huat. Ceunâk zongah an ra lo. Culoahcun a tuahmi a lang lai. 
JHN.3.21	Asinain thildik a tuahtu pauh cu ceunâk ah an ra tawn, an tuahmi kha Pathian thawngin an tuah tiah a langh khawh nâkhnga,” tiah a ti. 
JHN.3.22	Cuhnu ah Jesuh le a lamkaltu kha Judia ramah an kal, cuka ah an sinah a um peng i baptisma a pêk tawn hna. 
JHN.3.23	Johan zong nih titamnâk hmun a si caah Ainon, Salim khua pawngah baptisma a pêk hna. Cun an ra i baptisma a pêk hna. 
JHN.3.24	Zeitintiah cu cân ahcun Johan cu thongah an thla rih lo. 
JHN.3.25	Johan zultu hna le Judah mi hna cu ṭawlthiannâk kongah an i êl. 
JHN.3.26	Johan sinah an ra i, “Rabai, Jordan varal i nan sinah a ummi, a kong na hngalhtermi nih khan baptsima a pêk hna i ngaihmanh mi vialte Amah sinah an kal thluahmah ko,” tiah an ti. 
JHN.3.27	Johan nih, “Van lei in pêk an si lo ahcun, minung nih zeihmanh an cohlang kho lo, 
JHN.3.28	Krih ka si lo, a hmai i thlahmi ka si, tiah ka chimmi aka theihpitu cu nanmah hi nan si. 
JHN.3.29	Mo ngeitu cu a ṭhitmi va a si, asinain mo ngeitu hawi, a bia a rak ngai zungzal tu nih mo ngeitu aw a theih tikah â lawm tawn. Cucaah kei zong kâ lawmhnâk a tling cang. 
JHN.3.30	Anih cu a ṭhangcho lai, kei tu cu ka ṭumchuk lai. 
JHN.3.31	Cunglei in a rami cu mi vialte nâkin cungnung bik a si. Lei in a chuakmi cu leimi a si i lei thil kong a chim tawn. Van in a rami cu zeizong vialte cung i a ummi a si. 
JHN.3.32	A hmuh le a hngalhmi kha a hngalhter tawn, asinain ahohmanh nih a hngalhtermi an zum lo. 
JHN.3.33	A hngalhtermi bia a zumtu nih Pathian cu a dikmi a si, tiah a fehter. 
JHN.3.34	Zeitintiah Pathian thlahmi nih cun Pathian bia kha a chim tawn, zeitintiah Pathian nih tah ciammam in Thlarau a pe lo. 
JHN.3.35	Pa nih Fapa a dawt i a kut ah zeizong vialte a pêk cang. 
JHN.3.36	Fapa a zummi pauh nih zungzal nunnâk a ngeih cang, Fapa zumlomi pauh nih nunnâk an hmu lai lo, an cungah Pathian thinhunnâk tu a hmun.
JHN.4.1	Jesuh nih Johan nâk in zultu tam deuh a ser hna i baptisma a pêk hna ti kha Farasih hna nih an theih ti kha, Bawipa nih a theih tikah, 
JHN.4.2	(Jesuh Amah hrimhrim nih baptisma cu a pe hna lo, a lamkaltu hna nih an pêk hna), 
JHN.4.3	Galili ram kal dingah Judia ram kha a chuahtâk ṭhân. 
JHN.4.4	Samaria ram kha tanpah a herh. 
JHN.4.5	Cuticun Samaria ram i khua pakhat Saikhar an timi kha a phân, cu hmun cu Jakob nih a fapa Josef sin i loram a pêkmi pawng kha a si. 
JHN.4.6	Jokob tikhor zong cuka ah a um. Jesuh cu a khualtlawnnâk ah a battuk caah tikhor hramah a ṭhu. Cu cân cu chun suimilam hleihnih hrawng a si. 
JHN.4.7	Samaria nu pakhat tithan awkah a ra i Jesuh nih, “Din awk ka pe,” tiah a ti. 
JHN.4.8	Zeitintiah a lamkaltu kha rawl cawkah khua ah an kal dih. 
JHN.4.9	Samaria minu nih, “Zeiruangahdah, nang Judah mi nih kei Samaria nu sinah din awk naka hal?” tiah a ti. Zeitintiah Judah mi nih Samaria mi kha zeihmanh ah an hmang bal lo. 
JHN.4.10	Jesuh nih, “Pathian thilpêk le, dinawk ka pe, tiah an haltu hi hei hngal law cu, nangmah tu nih na hal lai i anih nih tinung an pêk ko hnga,” tiah a ti. 
JHN.4.11	Minu nih, “Kapu, tikhor le a thûk, thlainâk le na ngei lo, cu tinnung cu khuazeiindah na hmuh? 
JHN.4.12	Kan pa Jokob nâk in na ngan deuh maw? Anih nih hi tikhor hi a kan pêk, amah zong nih a din, a tefa le a saṭil zong nih an din,” tiah a ti. 
JHN.4.13	Jesuh nih, “Hi ti a dingmi pauh an ti a hal ṭhân lai, 
JHN.4.14	asinain an sin i ka pêkmi ti a dingmi pauh cu an ti a hal ti lai lo. An sin i ka pêkmi ti cu anmah ah ti hna a um lai i zungzal nunnâk tiangin a luanglan lai,” tiah a ti. 
JHN.4.15	Minu nih, “Kapu, ka ti a hal ti nâkhnga lo le, tithan awkah hi ka i ka rat ti nâkhnga lo, cu ti cu ka pe,” tiah a ti. 
JHN.4.16	Jesuh nih, “Nava va au law, hika ah ra ṭhân,” tiah a ti. 
JHN.4.17	Minu nih, “Va ka ngei lo,” tiah a leh. Jesuh nih, “Va ka ngei lo, na timi hi, bia dik na chim, 
JHN.4.18	zeitintiah va panga na ngei cang, atu i na ngeih liomi hi na va a si lo, na chimmi hi a dik,” tiah a ti. 
JHN.4.19	Minu nih, “Kapu, profet na si kha ka hngalh cang. 
JHN.4.20	Kan pupa hna nih hi tlângah hin Pathian an biak tawn, nannih Judah mi hna nih Jerusalem hi minih Pathian an biaknâk hmun a si, tiah nan ti tawn” tiah a ti. 
JHN.4.21	Jesuh nih, “Minu, Ka zum ko. hi tlâng le Jerusalem lawngah si loin minih Pathian an biak cân a phân deng cang. 
JHN.4.22	Nannih nih nan biakmi nan hngalh lo, kannih nih kan biakmi kha kan hngalh, zeitintiah khamhnâk cu Judah mi hna ta a si. 
JHN.4.23	Asinain a cân a phân lio i atu zongah a phân ko cang. Cu cân ah cun Pathian a biatu taktak hna nih thlarau le biatak in an biak lai, zeitintiah Pa nih Amah biatu dingah cubantuk cu a kawl hna. 
JHN.4.24	Pathian cu Thlarau a si, a biatu nih thlarau le biatak tein an biak awk a si,” tiah a ti. 
JHN.4.25	Minu nih, “Mesiah, (Krih an timi cu) ara lai tiah ka hngalh, Amah a rat tikah thil vialte a ka chimh te ko lai,” tiah a ti. 
JHN.4.26	Jesuh nih, “An chawntu hi Amah cu ka si,” tiah a ti. 
JHN.4.27	Culioah a lamkaltu kha an rak phân i nu a chawnhmi cu mak an ti ngaingai; asinain ahohmanh nih, “Zeidah na kawl?” “Zeiruangahdah nu na chawnh?” zong an ti lo. 
JHN.4.28	Cun minu nih a tibel kha kaltâkin khua ah a kal i mi sinah, 
JHN.4.29	“Ra u law, ka tuahmi thil pauh aka chimkhotu Mi pakhat hi rak zohtuah u. Krih a si kho hnga maw?” tiah a ti. 
JHN.4.30	Cuticun mi kha khua chungin an chuak i a sinah an ra. 
JHN.4.31	Cu chungah Lamkaltu nih, “Cawnpiaktu, ei tuah,” tiah an rak fial. 
JHN.4.32	Anih nih, “Nan hngalh lomi rawl ei ding ka ngei,” tiah a ti. 
JHN.4.33	A lamkaltu nih anmah le anmah, “A ei awk mi nih an rak kenpiak a si hnga maw?” tiah an i ti. 
JHN.4.34	Jesuh nih, “Ka rawl cu aka thlahtu duhnâk tuah le a rian lîm hi a si. 
JHN.4.35	Nannih nih rawlṭuannâk dingah thlali a duh rih, nan ti a si lo mei? Ngaihmanh u, kan chimh hna, cuan ulaw, lo khi hei zoh hna hmanh u, ṭuan awkah atu ah an hmin diam cang! 
JHN.4.36	Fangṭuantu nih hlawh an hmuh tawn, zungzal nunnâk ca ah a ṭuan lio pi a si, a tuhtu le a ṭuntu an i lomhṭi khawh nâkhnga. 
JHN.4.37	Zeitintiah pakhat nih a tuh i midang nih a thei an zun tawn, timi hi a dikmi a si. 
JHN.4.38	Thaba in nan ṭuan lomi theipar zûn dingin kan thlah hna, midang nih an ṭuan i nannih cu a bawmtu men nan si,” tiah a ti. 
JHN.4.39	Ka tuahmi thil poh a chim dih tiah a hngalhternâk bia thawngin Samaria mi tampi nih Amah kha an zumh. 
JHN.4.40	Cuticun samaria mi kha a sinah an ra i an sinah câm dingin an nawl i cuka ah ni hnih a câm. 
JHN.4.41	Cun mi tampi nih Amah bia thawngin an zumh. 
JHN.4.42	Cuticun minu sinah, “Atu cu na bia thawngin a zummi kan si ti lo, zeitintiah kanmah hrimhrim nih a bia kan theih i hihi Krih vawlei Khamhtu a si hrim hrim ko tiah kan hngalh,” tiah an ti. 
JHN.4.43	Cuticun ni hnih hnu ah cuka cun a chuak i Galili ah a kal. 
JHN.4.44	Zeitintiah Jesuh hrimhrim nih, “Profet cu amah khua mi hna nih an thangṭhat bal lo, tiah a rak hngalhter cang. 
JHN.4.45	Cubangin Galili a phâk tikah Galili mi hna nih an rak cohlan, Thô lio i Jerusalem khua ah a tuahmi thil vialte an rak hmuh, zeitintiah annih zong Thô ah an kal ve. 
JHN.4.46	Cuticun Jesuh cu Galili ram i Kana khua, ti misur hang i a canternâk kha arak phân ṭhân, hmaizahmi mi pakhat a um i a fapa cu kapernuam khua ah a zaw. 
JHN.4.47	Jesuh cu Judia ram in Galili ramah a rak phân ti kha a hngalh le cângkâ a sinah a ra i a fapa damter dingah a nawl lengmang, zeitintiah a thideng mangmi a si. 
JHN.4.48	Jesuh nih, “Hmelchunhnâk le khuaruahharnâk nan hmuh lo ahcun nan zum hrim lai lo,” tiah a ti. 
JHN.4.49	Hmaizahmi pa nih, “Ka pu, ka fapa thih hlanah ra ko sawh, tiah a nawl lengmang. 
JHN.4.50	Jesuh nih, “Kal ko cang, na fapa cu a nung cang,” tiah a ti. Cupa nih Jesuh chimmi kha a zumh i a kal. 
JHN.4.51	A kal lio ah a sinum hna nih an rak don i, “Na fapa cu a nung cang,” an rak ti. 
JHN.4.52	Anih nih zeitik cân set i nung dah a si tiah a hal hna, nizan chun suimilam pakhat hrawngah khan a tak lin a dai,” tiah an ti. 
JHN.4.53	Cu cân cu Jesuh nih apa sinah, “Na fapa cu a nung cang,” a ti lio cân kha a si ti kha a hun hngalh, cuticun amah le chungkhar dih lak nih an zumh. 
JHN.4.54	Cuthil cu Jesuh nih Judia ram in Galili ram i a kal ṭhân hnu i hmelchunhnâk a tuahmi voi hnihnâk a si.
JHN.5.1	Cu hnu ah Judah mi Thô pakhat a um i Jesuh cu Jerusalem khua ah a kal. 
JHN.5.2	Jerusalem ah Tuu kutka timi pawngah tidîl a um i cucu Hebru holh in Bethesda tiah an ti i deu panga a um. 
JHN.5.3	Cu deu ah mizaw, mitcaw, kebei, mizeng hna nih tidîl a cangh cân kha hngakin an um. 
JHN.5.4	Zeitintiah tidîl ah khan vanmi an ra i ti kha an canghter tawn. Ti a cangh hnu i â paih hmasa bik kha zeibantuk zawtnâk le fahnâk zong an dam tawn. 
JHN.5.5	Cuka ah kum 38 a ngawrmi a um. 
JHN.5.6	Jesuh nih cuka hmun i a ih ko kha a hmuh i a zawt cân a sau cang ti a hngalh i a sinah, “Damter na duh maw” tiah a ti. 
JHN.5.7	Mizaw pa nih, “Ka pu, ti a cangh lio ah chiatu ka ngei lo, ka vung zuan lio ah midang nih anka phâk kanh tawn,” tiah a ti. 
JHN.5.8	Jesuh nih, “Tho law, na ihphah la law, kein kal cang,” tiah a ti. 
JHN.5.9	Cupa cu a dam cawlh i a ihphah â lak i a kal. Cuni cu Sabbath a si. 
JHN.5.10	Cucaah Judah mi nih a dammi pa sinah, “Sabbath ni a si, na ihphah nalâk hi phungning a si lo,” tiah an ti. 
JHN.5.11	Anih nih, “Aka damtertu nih, na ihphah la law, kein kal aka ti,” tiah a leh hna. 
JHN.5.12	Annih nih, “Na ihphah la law, kein kal, an titu cu ahodah a si?” tiah an hal. 
JHN.5.13	Asinain damter a simi pa nih ahodah a si a hngal lo, zeitintiah cuhmun ah mi an tam tuk i Jesuh nih le â zuk cang fawn. 
JHN.5.14	Hnu deuh ah Jesuh nih cupa cu ṭempal ah a hmuh i a sinah, “Ngaihmanh, na dam cang hih. Thilṭhalo chin chin nih an tlunh hnawh sual nâkhnga lo sualnâk va tuah ti hlah,” tiah a ti. 
JHN.5.15	Mipa cu a vakal i Judah mi kha aka damtertu cu Jesuh a si tiah ava chim hna. 
JHN.5.16	Sabbath ni ah cubantuk thil a tuah ruangah Judah mi nih Jesuh cu an serhsat i thahnâk ding lam kha an kawl. 
JHN.5.17	Asinain Jesuh nih, “Ka pa, nih atu tiangin rian a ṭuan i kei zong nih ka ṭuan ve,” tiah a ti hna. 
JHN.5.18	Judah mi nih thah an timh chin chin, zeicatiah Sabbath a buar lawng si loin, Pathian khi ka Pa, a ti ruangah le Pathian tlukah â ruah ruangah a si. 
JHN.5.19	Jesuh nih, “Biataktein, biataktein kan chimh hna, Fapa nih Amah lawngin zeihmanh a tuah kho lo, Pa nih a tuahmi a hmuhmi dah ti lo cu, Pa nih a tuahmi pauh, Fa zong nih a tuah. 
JHN.5.20	Zeitintiah Pa nih Fapa a dawt i a tuahmi vialte kha a zohter tawn, mak nan ti awkah, hi thil hna nâk in a ngan deuhmi zong a hmuhsak chin chin lai. 
JHN.5.21	Zeitintiah Pa nih mithi kha a thawhter i a nunter bantukin, Fapa zong nih a duhmi pauh a nunter tawn. 
JHN.5.22	Zeitintiah Pa nih ahohmanh an bia a ceih ballo, biaceihnâk vialte cu Fapa sinah a pêk cang, 
JHN.5.23	Mi vialte nih Pa an upat lai i Fapa zong an upat nâkhnga. Fapa a upat lomi pauh cu a thlahtu Pa upat lo a si. 
JHN.5.24	“Biataktein biataktein, kan chim hna, ka bia a thei i aka thlahtu a zummi pauh cu zungzal nunnâk a ngei cang, biaceihnâk ah a phân lai lo, thihnâk in a chuak cang i nunnâk ah a lan cang. 
JHN.5.25	Biataktein biataktein, kan chimh hna, mithi hna nih Pathian Fapa aw an theih cân a phân lai, atu hi a phân ko cang, a theimi pauh an nung lai. 
JHN.5.26	Zeitintiah Pa nih Amah ah nun a ngeih bantukin Fapa zong Amah ah nun a ngeihkhawhnâk a pêk, 
JHN.5.27	cun Mi Fapa a si ruangah a sinah biaceih dingin nawlngeihnâk zong a pêk. 
JHN.5.28	Hihi nan khuaruah har hlah seh, thlân i a ummi vialte nih a aw an theih cân a phân lai, 
JHN.5.29	cun cu aw a theitu pauh cu an chuak lai i ṭhatnâk a tuahtu kha nunnâk co dingin an tho lai i Ṭhatlonâk a tuahtu kha thiamlo co in an tho lai. 
JHN.5.30	Keimah lawngin zeihmanh ka tuah kho lo, hnâ i ka theih ning tein bia ka ceih tawn. Mah duhnâk i um loin aka thlahtu Pa duhnâk i um ka timh peng caah. 
JHN.5.31	“Ka kong hi Keimah lila nih hngalhter ning law, ka hngalhtermi bia cu a dik lai lo. 
JHN.5.32	Ka kong hngalhtertu midang a um, Amah nih ka kong a hngalhtermi cu a dik ti ka hngalh. 
JHN.5.33	Nannih nih Johan sinah mi nan thlah i anih nih biatak a rak hngalhter hna. 
JHN.5.34	Minung sinin hngalhpinâk hi ka hmuhmi a si lo, asinain khamh nan si khawh nâkhnga hi thil hi ka chimmi an si. 
JHN.5.35	Johan cu a ceu tak takmi meiin a si, a ceunâk tang i i lawmh zong nan duh rih. 
JHN.5.36	Asinain hngalhternâk ka ngeihmi hi Johan hngalhternâk nâk in a ngan deuh. Pa nih ka lîm awkah a ka pêkmi rian ka ṭuan liomi nih hin Pa nih a thlahmi ka si hi a hngalhter. 
JHN.5.37	Cun aka thlahtu Pa zong nih ka kong hi a hngalhter cang. Nannih nih zeitikhmanhah a aw nan thei ballo, a mui zong nan hmu bal lo. 
JHN.5.38	A bia zong nan chungah a hmun lo, a thlahmi nan zumh lo ruangah. 
JHN.5.39	Cathiang cu nan dothlat lên ko, zeicatiah cuka ah zungzal nunnâk kan hmuh hmanh maw, tiah nan ruah, hi hna hi ka kong hngalhtertu an si. 
JHN.5.40	Asinain nunnâk ngei dingin ka sin rat nan duh lo. 
JHN.5.41	Minung conglomh ka cohlang lo. 
JHN.5.42	Nannih kan hngalh hna, nan chungah Pathian dawtnâk nan ngei lo. 
JHN.5.43	Ka Pa minin ka ra i nan ka cohlang lo, midang anmah min in ra hna sehlaw, nan cohlan hna lai. 
JHN.5.44	Nannih mah le mah â conglawmmi hna. Pathian in a chuakmi conglomhnâk kawl loin zeitindah nan zumh khawh lai? 
JHN.5.45	Pa sin ah sual kan puh hna lai kha zum hlah u, nanmah sualpuhtu cu pakhat lawnglawng a um, nan i bochanmi Moses hi a si. 
JHN.5.46	Zeitintiah Moses nan zumh ahcun Keimah zong nan ka zumh awk a si, zeitintiah amah nih Keimah kong pei a ṭial cu. 
JHN.5.47	A ṭialmi nan zumh lo ahcun zeitindah ka bia nan zumh khawh lai?
JHN.6.1	Cu thil hna hnu ah Jesuh cu Galili tidil, Tiberia tidil an timi ral ah a kal. 
JHN.6.2	Cuticun mizaw hna cung i hmelchunhnâk a tuahmi kha an hmuh cang caah Amah cu mi tampi nih an zulh. 
JHN.6.3	Jesuh cu tlângcungah a kai i a lamkaltu hna he cuka ah an ṭhu. 
JHN.6.4	Cubangin Lanhtâk, Judah mi Thô kha a nai cang. 
JHN.6.5	Cuticun Jesuh nih a hei cuan i mibu tampi nih an rak panh kha a hmuh, Filip sinah, “Hi hna ei awk changreu hi khawzei ta dah kan cawk hnga” tiah a ti. 
JHN.6.6	Cubia cu amah hniksaknâk caah a chimmi a si, zeitintiah a tuah hngami cu Amah nih a hngalh ko. 
JHN.6.7	Filip nih, “Mikip nih tlawmte lawng an co awk hmanh ah ngamu zahnih man changreu nih a zat hna lai lo,” tiah a leh. 
JHN.6.8	A lamkaltu lak i pakhat Simon Peter unau Andria nih, 
JHN.6.9	“Barli changreu panga le nga pahnih a ngeimi pa ngakchia pakhat hika ah a um, asinain hi tluk mitam caah zeidah a si hnga?” tiah a ti. 
JHN.6.10	Jesuh nih, “Mizapi hi ṭhutter hna u” tiah a ti. Cuhmun ah cun ramhring tampi a um. Cuticun patling hna cu an ṭhu i an tamning cu 5000 hrawng an si. 
JHN.6.11	Jesuh nih changreu kha a lâk i lawmhnâk bia a chimdih in lamkaltu kha a phawt hna, cubantukin lamkaltu nih mizapi kha an phawt hna. Nga zong kha an duh zat in an phawt hna. 
JHN.6.12	Cuticun an khim hnu ah, a lamkaltu hna sinah, “Zeihmanh tlawttlau lo dingin a ṭilfuan hi char dih u,” tiah a ti. 
JHN.6.13	Cucaah an hun char hna i barli changreu panga eitu hna ṭilfuan cu sei hleihnih khat in an char. 
JHN.6.14	Jesuh nih cubantuk hmelchunhnâk a tuahmi an hmuh tikah, mizapi nih, “Hi pa hi Profet, vawlei i a ra din cu a si taktak ko,” tiah an ti. 
JHN.6.15	Cucaah Jesuh nih Amah kha siangpahrang i hranhrâm lo in canter awkah tlaihbawh an timh ti kha a hngalh tikah, tlângcungah Amah lawng in lo diam a kal. 
JHN.6.16	Zanlei ah a lamkaltu kha tidîl ah an vung ṭum. 
JHN.6.17	Tilawngah an i cit i Kapernaum lei panh in tidîl kha tan an tim. Khua muih â tim cang i Jesuh kha an sinah a phân rih lo. 
JHN.6.18	Cuticun thli fakpi in a hrang i tilet kha a sângchin leng mang. 
JHN.6.19	Cubangin mengthum mengli hrawng an tilawng an zah hnu ah Jesuh cu tidîl cungah ke in anmah a rak panh lio kha an hmuh i an ṭih. 
JHN.6.20	Asinain an sinah, “Keimah ka si, ṭih hlah u” tiah a ti hna. 
JHN.6.21	Annih nih lunglawm tein tilawngah cit dingin an cohlân i a rauhhlanah an panhmi tidil kam kha an phân cawlh. 
JHN.6.22	A thaizingah varal lei i a dirmi mizapi nih, lamkaltu hna citmi tilawng dah tilo tilawng dang a um lo i anmah lawng an i cit i Jesuh cu â cit velo ti kha an hngalh. 
JHN.6.23	Asinain Bawipa nih lawmhnâk bia a chim dih i changreu an ei nâk pawngah khan, Tiberia khua i tilawng dang an rak phân. 
JHN.6.24	Mizapi nih Jesuh le a lamkaltu an um lo ti kha an hngalh tikah, annih zong tilawngah an i cit i Jesuh kawl in kapernaûm khua an rak phân. 
JHN.6.25	Varal khat te lei i an hmuh tikah a sinah, “Rabi, zeitikahdah hika hi na phâk?” tiah an ti. 
JHN.6.26	Jesuh nih, “Biataktein, biataktein kan chimh hna, hmelchunhnâk nan hmuh ruangah, nanka kawlmi a si lo, changreu khim tein nan ei ruangah a si. 
JHN.6.27	A rawkral khomi rawl ruah ah i phar len hlah u, Mi Fapa nih pêk an timhmi hna rawl ruah tu ah i pharlen u; zeicatiah Pa Pathian nih Amah cu a chinchiah cang. 
JHN.6.28	Annih nih, “Pathian rian kan ṭuan khawh nâkhnga, zeidah kan tuah lai?” tiah an ti. 
JHN.6.29	Jesuh nih, “Pathian rianṭuan cu hihi a si, A thlahmi zumh hi,” tiah a leh hna. 
JHN.6.30	Annih nih, “Kan hmuh i kan in zumh khawh nâkhnga, zeibantuk hmelchunhnâkdah na tuah lai? zei rian dah na ṭuan lai? 
JHN.6.31	Kan pupa hna nih ramcar ah mânâ kha an ei tawn ‘Van in an sinah changreu ei awk a pêk hna,’ tiah ṭialmi bangin,” tiah an ti. 
JHN.6.32	Jesuh nih, “Biataktein, biataktein kan chimh hna, Moses nih vanin changreu an pe hna lo, asinain ka Pa nih van in changreu taktak kha an pêk hna. 
JHN.6.33	Zeitintiah Pathian changreu cu van in ara i vawlei ah a nunnâk petu ding hi a si,” tiah a ti. 
JHN.6.34	Annih nih, “Cu changreu cu kan pe zungzal ko,” tiah an ti. 
JHN.6.35	Jesuh nih, “Keimah hi nunnâk changreu cu ka si. Ka sin i a rami pauh cu a rawl a ṭâm ti lai lo. A ka zummi pauh cu a ti a hâl ti lai lo. 
JHN.6.36	Asinain nan ka hmuh ko nain nan zum lo tiah kan chimh cang hna kha. 
JHN.6.37	Pa nih aka pêkmi vialte ka sinah an ra lai, ka sin i a rami pauh cu ka dawn hna lai lo. 
JHN.6.38	Zeitintiah mah duhnâk tuah awkah van in a rami ka si lo, aka thlahtu duhnâk tuah awkah a rami ka si. 
JHN.6.39	Hihi aka thlahtu Pa duhnâk cu a si, aka pêkmi vialte thlau loin ni dongh ni ah thawhter ding hi. 
JHN.6.40	Cun hihi aka thlahtu duhning a si, Fapa a hmu i a zummi pauh nih zungzal nunnâk ngeiseh law, cun ni dongh ni ah keimah nih ka thawhter lai,” tiah a ti. 
JHN.6.41	Van i a rungṭummi changreu cu ka si, a timi ruangah Judah mi cu a cungah an zai. 
JHN.6.42	Hipa hi Josef fapa, Jesuh a si lo maw, anu le apa zong kan theih ko hna? Van in ka rung ṭum, tiah zeitindah a ti khawh? tiah an ti. 
JHN.6.43	Jesuh nih, phunzai lengmang hlah u. 
JHN.6.44	Aka thlahtu Pa nih a hnuh hna dah tilo ahcun, ahohmanh ka sinah a ra kho lo. Cun ni hmadungbik ah ka thawhter lai. 
JHN.6.45	Profet hna cauk ah, “Pathian cawnpiak in an um dih lai,” tiah ṭial a si. Pa bia thei i a cawngmi pauh cu ka sinah an ra tawn. 
JHN.6.46	Pa a hmumi an um cang tinâk a si lo, Pathian sin in a rami lawnglawng hi Pa a hmutu um chun cu a si. 
JHN.6.47	Biataktein, biataktein kan chimh hna, aka zummi pauh cu zungzal nunnâk a ngei cang. 
JHN.6.48	Keimah hi nunnâk chungreu cu ka si. 
JHN.6.49	Nan pupa hna nih ramcar ah mana an ei i an thi. 
JHN.6.50	Hihi van in a rungṭummi changreu cu a si, minih an ei i an thih ti nâkhnga lo. 
JHN.6.51	Keimah hi van in a rungṭummi changreu nung ka si. Hi changreu a eimi pauh, zungzal in a nung peng lai. Vawlei nunnâk dingah ka pêk hngami changreu cu ka taksa hi a si.” tiah a ti. 
JHN.6.52	Judah mi kha an i al i, “Hi pa nih a taksa cu ei awkah zeitindah a kan pêk khawh lai?” tiah an ti. 
JHN.6.53	Jesuh nih, “Biataktein, biataktein kan chimh hna, Mi Fapa taksa nan ei i a thisen nan din lo ahcun, nanmah tein nunnâk nan ngei lo. 
JHN.6.54	Ka taksa a ei i ka thisen a dingmi pauh cu zungzal nunnâk a ngei cang, cun ni donghni ah a mah cu ka thawhter lai. 
JHN.6.55	Zeitintiah ka taksa hi rawl tak a si i ka thisen hi dinawk taktak cu a si. 
JHN.6.56	Ka taksa a ei i ka thisen a dingmi pauh cu keimah ah a hmun i kei zong amah ah ka hmun. 
JHN.6.57	A nungmi Pa nih aka thlah i Pa thawngin a nungmi ka si bangin, aka eitu pauh cu keimah thawngin a nung ve lai. 
JHN.6.58	Hihi vanin chungreu a rungṭummi cu a si, nan pupa hna nih mânâ an ei i an thih ṭhân bantuk kha a si lo. Hi changreu a eimi cu zungzal in a nung peng lai. 
JHN.6.59	Cu bia hna cu Kapernaûm khua i Sinogog chungah chim in a cawnpiakmi an si. 
JHN.6.60	Cucaah a zultu lakah mi tampi nih cu bia cu an theih i “Hihi a har ngai ngaimi bia a si, ahonihdah a theihthiam khawh lai?” tiah an ti. 
JHN.6.61	Cu kong ah a zultu an zailen kha Jesuh nih amah tein a hngalh i an sinah, “Hi bia nih hin lung si loin an umter hna hlah maw? 
JHN.6.62	Mi Fapa hi hlan i a rak umnâk i a kai nan hmuh tikah zeitindah nan ti kun lai? 
JHN.6.63	Nuntertu cu Thlarau a si, taksa cu san a tlai lo. Nan sin i bia ka chimmi hi thlarau an si i nunnâk zong an si. 
JHN.6.64	Asinain nan lakah cheukhat zumlotu nan um,” tiah a ti. Zeitintiah Jesuh nih Amah zum lotu hna le Amah rawitu ding kha a hramthawk in a rak hngalh cang. 
JHN.6.65	Cun a chim ṭhân i, “Cucaah dahkaw nan sinah Pa nih a pêk hna dah ti lo ahcun ahohmanh ka sinah nan ra kho lo, tiah kan ti hna kha,” tiah a ti. 
JHN.6.66	Cu cân thawk in a zultu lakah mi tampi an i zûk i Amah an kawm ti lo. 
JHN.6.67	Cuticun Jesuh nih hleihnih hna sinah, “Nannih zong kal nan duh ve maw? tiah a ti. 
JHN.6.68	Simon Peter nih, “Bawipa aho sinahdah kan kal lai? Nangmah nih zungzal nunnâk bia kha na ngei. 
JHN.6.69	Krih Pathian nung Fapa na si kha kan hngalh i kan zumh,” tiah a leh. 
JHN.6.70	Jesuh nih, “Nannih hleihnih hna hi Keimah thimmi nan si lo maw? Nan lak i pakhat khuachia a hei si rih,” tiah a ti. 
JHN.6.71	Simon fapa Judas Iskariot, hleihnih hna chung i â telmi kong a chimnâk a si, zeitintiah cupa cu Amah rawitu ding kha a si.
JHN.7.1	Cu thil hna hnu ah Jesuh nih Galili ram a ṭol i Judah mi nih thah an timh ruangah Judia ramah a kal duh lo. 
JHN.7.2	Judah mi Deu Thô kha a nai cang. 
JHN.7.3	A unau hna nih, “Hika hin Judia ramah va kal, na zultuhna nih na tuahmi hi an hmuh khawh nâkhnga. 
JHN.7.4	Zeitintiah mah minthannâk a kawlmi nih a thli in thil an tuah bal lo. Hi thil hna hi na tuah taktak ahcun vawlei hmai ah va langhter ngat,” tiah an ti. 
JHN.7.5	Zeitintiah a unau le hmanh nih Amah kha an zum lo. 
JHN.7.6	Jesuh nih, “Ka cân a phân rih lo, nannih cân tu cu phanh lo cân a um lo. 
JHN.7.7	Vawlei nih nannih an in hua kho hna lo, an tuahmi Ṭhatlonâk kha ka hngalhter tawn hna caah kei tu cu an ka huat. 
JHN.7.8	Nannih Thô ah vakal u, kei cu hi Thô ah hin ka kal rih lai lo, ka cân a phanh rih lo caah,” tiah a ti hna. 
JHN.7.9	Cubia a chim lio ahcun Galili ah a um ko rih. 
JHN.7.10	Asinain a unau hna thô i an kal hnu ah, anih zong lang lo dingin a thlithup in a kal. 
JHN.7.11	Cuticun Judah mi nih tho ah an kawl, “Khuazeiahdah a um?” tiah an ti. 
JHN.7.12	Amah kongah mizapi an i caih len i a cheu nih, “Mi ṭha a si,” an ti. A cheu nih, “Si hlah, mizapi a hlen tawn,” tiah an ti. 
JHN.7.13	Judah mi an `ihruangah langhngan in a konglam an chim ngam lo. 
JHN.7.14	Thô laifang ah Jesuh cu ṭempal ah a kal i a cawnpiak hna. 
JHN.7.15	Judah mi nih, “Hi pa hi cawng loin zeitindah ca a thiam khawh?” an ti i mak an ti ngai ngai. 
JHN.7.16	Jesuh nih a leh hna i, “Ka cawnpiakmi bia hi keimah ta a si lo, aka thlahtu ta a si. 
JHN.7.17	Amah duhnâk tuah a duhmi pauh nih ka cawnpiakmi hi Pathian sin in maw a si, keimah ṭawnchawm dah a si a hngalh ko lai. 
JHN.7.18	Mah ṭawnchawm a chimtu nih amah sunparnâk a kawl, sihmanhsehlaw a thlahtu sunparnâk lawng a kawltu cu midik a si i Amah ah dinlonâk zeihmanh a um lo. 
JHN.7.19	Moes nih nawlbia an pe hna lo maw? Asinain nan lakah a zulmi pakhat hmanh nan um lo. Zeiruangahdah thah nanka timh?” tiah a ti. 
JHN.7.20	Mizapi nih an leh i khuachia nih an tuah ko hih. Ahonihdah thah an in timh? tiah an ti. 
JHN.7.21	Jesuh nih, “Rian pakhat ka ṭuan i nan dihlak in mak nan ti. 
JHN.7.22	Hi ruangah dah kaw Moses nih cuarpar tannâk kong an pêk hna cu. Moses chuahtermi a si lo, hringtu pa hna chuahtermi a si. Sabbath ni zongah cuanpar nan tan fawn. 
JHN.7.23	Mi nih Sabbath ni ah cuarpar a tan i Moses nawlbia buar a si lo ahcun, Sabbath ni i mi ka damter ruangah ka cungah nan thin a hung lai maw? 
JHN.7.24	“A langhning lawngin thil hi zohhlah u, dik le fel tein ruat tuah u.” tiah a ti. 
JHN.7.25	Jerusalem i mi cheukhat nih, “Hipa hi maw thah an timhmi pa cu? 
JHN.7.26	Zohhmanh u, ralṭha in bia a chim ko ṭung, zeitihmanh in an ti fawn lo. Hotu hna zong nih Krih a si taktak hi an hngalh cang dahra? 
JHN.7.27	Asinain kannih nih hipa hi a chuahnâk tiangin kan hngalh dih fawn,” tiah an ti. 
JHN.7.28	Cuticun ṭempal i a cawnpiak lio ah Jesuh a au i, “Nanka hngalh, ka chuahnâk tiangin nan hngalh. Asinain keimah nawl i a rami ka si lo. Aka thlahtu hi mi taktak a si i Amah cu nan hngal lo. 
JHN.7.29	Asinain Amah cu ka hngalh, Asin in a chuakmi ka si i Amah thlahmi ka si,” tiah a ti. 
JHN.7.30	Cucaah tlaih an timh, asinain a cân a tlin lo caah ahohmanh nih kut in an tawng lo. 
JHN.7.31	Mitampi nih Amah cu an zumh i Krih a rak phâk tik zongah, Hi pa nâkin hmelchunhnâk tam a tuah hlei hnga maw?” tiah an ti. 
JHN.7.32	A kong i mizapi an i caih len kha Farasih hna nih an rak theih, cuticun Farasih hna le tlângbawi hna nih Amah tlaitu dingah palik kha an thlah. 
JHN.7.33	Jesuh nih, “Cân tawi te nan sinah ka um rih lai, cu hnu ah aka thlahtu sinah ka kir cang lai. 
JHN.7.34	Nannih nih nanka kawl lai i nanka hmu lai lo, ka umnâk zongah nan ra kho lai lo,” tiah a ti. 
JHN.7.35	Cuticun Judah mi an i caih i kan hmuh lo dingin hipa hi khawzei kal dah a timh hnga? Grik mi hna sin i â ṭhekmi hna sinah kal in, Grik mi cawnpiak a timh a si hnga maw? 
JHN.7.36	Nanka kawl lai i nanka hmu kho lai lo, ka umnâk zongah nan ra kho lai lo, a timi hi zeidah a sullam a si hnga?” tiah an ti. 
JHN.7.37	Thô ni donghnâk nisunglawi bik timi ah, Jesuh a dir i a au, “A ti a hâlmi pauh ka sinah ra seh law, ding seh. 
JHN.7.38	Cathiang nih a chim bangin aka zummi pauh cu a chungah tinung a luang lai, tiah a ti. 
JHN.7.39	Cubia cu Amah zumtu hna nih Thlarau an ngeihnâk ding a chimmi a si, Jesuh kha thangṭhat in a um rih lo caah Thiang Thlarau kha pêk a si rih lo.. 
JHN.7.40	Mizapi lakah mi tampi nih cu bia an theih tikah, “Hi pa hi profet a si hrimhrim ko,” tiah an ti. 
JHN.7.41	Midang nih, “Hihi Krih cu a si,” tiah an ti. Cheukhat nih, “Krih cu Galili ram in a rak chuak hnga maw? 
JHN.7.42	Krih cu David hrinthlâk in, David khua Bethlehem ah a chuah awk a si tiah Cathiang nih a chim ko lo maw?” tiah an ti. 
JHN.7.43	Cuticun Amah ruangah zapi lakah ṭhennâk a um. 
JHN.7.44	Cuhnuah a cheu nih tlaih an duh, asinain ahohmanh nih an kut in an tawng lo. 
JHN.7.45	Palik hna cu Farasih le tlângbawi sinah an ra i, “Zeiruangahdah nan rat pi lo?” tiah an rak ti hna. 
JHN.7.46	“Khipa bantukin ahohmanh nih bia an chim bal lo,” tiah an leh hna. 
JHN.7.47	Farasih hna nih, “Nan nih zong an hlenve cang hna mu,” 
JHN.7.48	Hotu hna le Farasih mi lakah Amah zumtu pakhat tal an um cang maw? 
JHN.7.49	Hi mizapi, nawlbia zong a hngal lomi hna hi, chiatserh dah kaw an si cu,” tiah an ti. 
JHN.7.50	Nikodimu (zan i Jesuh sin i a rami, anmah lak i pakhat) nih an sinah, 
JHN.7.51	“A tuahmi le chimmi theih hlanah, kan nawlbia nih mi thiamlo a coter kho maw?” tiah a ti. 
JHN.7.52	Annih nih, “Galili mi maw na si ve? zoh law, hlat, Galili in profet an chuak bal maw?” tiah an ti. 
JHN.7.53	Cun mikip an in cio ah an ṭin.
JHN.8.1	Jesuh cu Oliv tlângah a kal. 
JHN.8.2	Zingka tuante ah ṭempal ah a ra ṭhân i mizapi kha a sinah an ra. A ṭhu i a cawnpiak hna. 
JHN.8.3	Cuticun nawlbiacawnpiaktu le Farasih hna nih ṭangdang a kaimi minu pakhat an tlaih i an ratpi. A laiah an dirter i 
JHN.8.4	Jesuh sinah, “Cawnpiaktu, hi nu hi ṭangdang a kai lio ah, a sual lio hrimhrim ah tlaih a si. 
JHN.8.5	Moses cauk ah hibantuk minung hi lung in thi lak i cheh dingin nawl a kan pêk. Nang zeitindah na ruah? tiah an ti. 
JHN.8.6	Hi thil hi Amah hneksaknâk le sual an phawt khawh nâkhnga caah an tuahmi a si. Jesuh cu a kun i a thei lomi bangin vawlei ah a kutdong in a ṭial. 
JHN.8.7	An hal chih len caah, a dir i an sinah, “Nan lak ah sualnâk a ngei lomi nih nu cu chep hmasa seh,” tiah a ti. 
JHN.8.8	A kun ṭhân i leiah a ṭial ṭhân. 
JHN.8.9	A chimmi kha an theih tikah, an chiaṭha hngalhnâk ah sual a phawt hna i a upa bik in a dongh tiang pakhat hnu pakhat an i zûk dih. Jesuh le a lai i a dirmi mi nu lawng an tâng. 
JHN.8.10	Jesuh cu a rak dir ṭhân i minu dah tilo cu ahohmanh a hmuh hna lo tikah a sinah, “Minu sual an phawtu hna kha khawzei ah dah an um dih? Ahohmanh nih thiamlo an in coter lo maw?” tiah a ti. 
JHN.8.11	Anih nih, “Coter lo, Bawipa” tiah a ti. Jesuh nih, “Keizong nih thiamlo kan coter lo, kal law va sual ti hlah,” tiah a ti. 
JHN.8.12	Jesuh nih an sinah bia a chim ṭhân i, “Vawlei ceunâk ka si, aka zultu pauh cu mui ah a um lai lo, nunnâk ceu a ngei lai,” tiah a ti. 
JHN.8.13	Farasih hna nih, “Mah kong hngalhtertu na si, cucaah na hngalhternâk bia zong a dik lo,” tiah an ti. 
JHN.8.14	Jesuh nih a leh hna i, “Ka kong i hngalhter hmanhning law, ka hngalhtermi bia hi a dikmi a si, zeitintiah khawzei in dah ka rat i khawzeiahdah ka kal lai kha ka hngalh, nannih nih ka chuahnâk le ka kalnâk ding nan hngal lo. 
JHN.8.15	Nannih nih taksa bangin bia nan ceih. Kei cu ahohmanh ka ceih hna lo. 
JHN.8.16	Ceih hmanh ning law, ka biaceihnâk cu a dik lai, zeitintiah keimah lawngin ka um lo, aka thlahtu he kan umṭi. 
JHN.8.17	Nan nawlbia cauk zongah, ‘mi pahnih bia cu a dik’ ti a si kha. 
JHN.8.18	Mah tein mah kong hngalhtertu ka si, aka thlahtu Pa zong nih ka kong a hngalhter,” tiah a ti. 
JHN.8.19	Annih nih, “Na Pa cu khuazeiahdah a um?” tiah an ti. Jesuh nih, “Nannih nih nanka hngal lo, Ka Pa zong nan hngal hlei lo. Ka hngal ulaw, ka Pa zong nan hngalh ko hnga,” tiah a leh hna. 
JHN.8.20	Cu bia cu ṭempal i thawhlawm chiahnâk hmun i cawnpiak pah in a chim, ahohmanh nih an tlai fawn lo, zeitintiah a cân a phâk rih lo. 
JHN.8.21	Jesuh nih an sinah a chim ṭhân i, “Lo diam ka kal lai, nanka kawl lai i sual ngeibu in nan thi lai. Ka kalnâk dingah nan ra kho lai lo,” tiah a ti. 
JHN.8.22	Judah mi nih, “Thah â tim maw a si hnga? ‘Ka kalnâk dingah nan ra kho lai lo,’ a kan ti hi,” tiah an ti. 
JHN.8.23	Anih nih, “Nannih cu tanglei in a chuakmi nan si i kei cu cunglei in a chuakmi ka si. Nannih cu vawlei mi nan sin i kei cu vawlei mi ka si lo. 
JHN.8.24	Cucaah dah kaw nan sinah, “Sual ngeibu in nan thi lai,” kan ti hna cu. ‘Amah kha ka si’ ka timi hi nan zumh lo ahcun, nan sualnâk he nan thi hrimhrim ko lai,” tiah a ti. 
JHN.8.25	Annih nih, “Aho cu dah na si?” tiah an ti. Jesuh nih “Cucu dah kaw a hramthawk te in kan chimhmi hna kha a si cu,” tiah a ti. 
JHN.8.26	Nan kongah hin chim le ceih awk tampi ka ngei, zeiasihmanhah aka thlahtu cu mi dik a si: Asin in ka theihmi bia pauh vawlei sinah ka hngalhter tawn,” tiah a ti. 
JHN.8.27	Pa kong a chimh hna ti kha an hngal kho hrimhrim lo. 
JHN.8.28	Jesuh nih, “Mi Fapa hi nan târ hnu ah, ‘Amah cu ka si’ ti le keimah nawl in zeihmanh ka tuah lo i Pa nih a ka chimhning tein bia ka chim ti kha nan hngalh te lai. 
JHN.8.29	Aka thlahtu cu ka sinah a um. Pa nih keimah lawng aka umter ballo, Amah duhnâk ka tuah tawn caah,” tiah a ti. 
JHN.8.30	Cubantuk bia a chim hnu ah mi tampi nih Amah cu an zumh. 
JHN.8.31	Jesuh nih Amah zumtu Judah mi hna sinah, “Ka bia i nan hmunh ahcun, Aka zultu taktak nan si lai. 
JHN.8.32	Cun Biatak nan hngalh lai i biatak nih an luatter hna lai.” tiah a ti. 
JHN.8.33	Annih nih, “Abraham fa kan si i a tutiangin ahohmanh sal ah kan um ballo, an luatter hna lai, na timi kha zei na tinâk dah a si?” tiah an ti. 
JHN.8.34	Jesuh nih, “Biataktein, biataktein, kan chimh hna, sualnâk a tuahmi pauh cu, sual sal a si. 
JHN.8.35	Sal cu inah a um peng lo, fapa tu cu inah a um peng. 
JHN.8.36	Cucaah Fapa nih an luatter hna ahcun nan luat tak tak lai. 
JHN.8.37	“Abraham fa nan si kha ka hngalh; asinain thah nan ka timh fawn. Ka bia nih nanmah ah hmun a ngeih lo caah a si. 
JHN.8.38	Ka Pa sin in ka hmuhmi kha ka chim tawn. Nannih zong nanpa sin in nan hmuhmi kha nan tuah tawn,” tiah a ti. 
JHN.8.39	Annih nih, “Kanpa cu Abraham a si.” tiah an ti. Jesuh nih, “Abraham fale nan si ahcun Abraham rian nan ṭuan lai. 
JHN.8.40	Asinain Pathian sinin biatak a hngal i an chimtu hi, atu thah nan timh fawn. Abraham nih hi bantuk thil a tuah bal lo. 
JHN.8.41	Nannih nih nanpa tuahmi nan tuah tawn,” tiah a ti. Annih nih, “Lakfa kan si lo; Pa pakhat Pathian kan ngei,” tiah an ti. 
JHN.8.42	Jesuh nih, “Pathian nan pa a si ahcun, nan ka dawt lai. Zeitintiah Pathian sin i a chuakmi le, a sinin a rami ka si. Keimah nawlin ka ra lo, Amah nih a ka thlah. 
JHN.8.43	Zeiruangahdah ka bia nan theihthiam lo. Ka bia ngaih nan duh lo caah a si. 
JHN.8.44	Nannih cu nanpa khuachia ta nan si i a duhmi kha tuah nan duh. Amah cu a hramthawk in lainawng a rak si, biatakah a um lo, a chungah biatak a um lo caah. Lih a chim tikah, amah kokek a chimmi a si, anih cu milihchim a si i lih pa zong a si. 
JHN.8.45	Biatak kan chimh hna ruangah nanka zumh khawh lonâk hi a si. 
JHN.8.46	Nanlakah ahonihdah sual kongah thiamlo a ka coter kho lai? Cun biatak kan chimh hna ahcun, zeiruangahdah nan ka zumh lo? 
JHN.8.47	Pathian mi nih Pathian bia a ngaih tawn. Nannih nih ka bia nan ngai lo, zeicatiah Pathian ta nan si lo caah,” tiah a ti. 
JHN.8.48	Judah mi nih, “Samaria mi, khuachia tuahmi kan rak inti kha a dik tak ko lo maw?” tiah an leh. 
JHN.8.49	Jesuh nih, “Khuachia tuahmi ka si lo; ka Pa ka thangṭhat tu a si deuh, nannih nih nanka zomhtaih. 
JHN.8.50	Mah thangṭhatnâk ka kawl lo. A kawltu le ceihtu pakhat a um. 
JHN.8.51	Biataktein, biataktein kan chim hna, “Ka bia â tlaihmi pauh cu thihnâk a hmu hrimhrim lai lo,” tiah a ti. 
JHN.8.52	Judah mi nih, “Khuachia tuahmi na si kha atu kan hngalh cang! Abraham a thi cang, profet hna an thi cang, nang nih, “Mi nih ka bia a zulh ahcun thihnâk a tem lai lo,” tiah na ti fawn. 
JHN.8.53	A thi ciami hringtu kan Pa Abraham nâkin na ngan deuh maw? Profet zong an thi cang. Mi zei ah dah nâ ruah?” tiah an ti. 
JHN.8.54	Jesuh nih, “Keimah i thangṭhat ninglaw, kâ thangṭhatnâk cu zeihmanh a si lai lo. Kan Pathian nan timi ka Pa cu aka thangṭhattu a si. 
JHN.8.55	Nannih nih Amah nan hngal fawn lo. Kei nih cun Amah kha ka hngalh. Amah ka hngal lo, tining law, nanmah bantuk lihchimmi ka si ve lai, Amah ka hngalh i a bia zong ka zulh tawn. 
JHN.8.56	Nan pa Abraham cu ka ni hmu ding a si caah â lawm tawn, cun a hmuh taktak i â lawm taktak,” tiah a ti. 
JHN.8.57	Judah mi nih, “Nang, kum 50 hmanh a si lomi nih Abraham na hmuh maw?” tiah an ti. 
JHN.8.58	Jesuh nih, “Biataktein, biataktein kan chimh hna, “Abraham um hlanah, a UMMI ka si,” tiah a ti hna. 
JHN.8.59	Cuticun Amah chehnâk dingah lung an char cawlh, asinain Jesuh cu â thup i ṭempal in mizapi karlak ah â zuk i lo diam a kal.
JHN.9.1	A kal pah in Jesuh nih a chuahka in mincaw pakhat a hmuh. 
JHN.9.2	A lamkaltu hna nih, “Rabbi, mitcaw cia in hrin hi, a ho sual ruangah, amah maw a nu le pa dah?” tiah an hal. 
JHN.9.3	Jesuh nih, “Amah le anu le pa sual ruangah a si lo, a cungah Pathian rianṭuan a langhnâk ding tu ah a si. 
JHN.9.4	Chûn a si lio ah aka thlahtu rian ka ṭuan awk a si; zan a rak phân lai. cu cân ah cun ahohmanh nih rian an ṭuan kho ti lai lo. 
JHN.9.5	Vawlei i ka um lio ah, vawlei ceunâk ka si,” tiah a leh hna. 
JHN.9.6	Cu bia a chim hnu ah vawlei ah a cil a châk i tlak a ser i a mitah a benh. 
JHN.9.7	Cun a sinah, “Siloam tidil ah vâ ṭawl, tiah a ti. (Siloam sullam cu “Thlah” tinâk a si) Cuticun a kal i â ṭawl hnu ah mitdei in a rak kir. 
JHN.9.8	Cucaah an innpa hna le cuhlan i kutdawh i a hmutu hna nih, “Hi pa hi ṭhut bu i kut a dawhmi kha a si lo maw?” tiah an ti. 
JHN.9.9	Cheukhat nih, “Amah kha a si ko” an ti. Midang nih, “Amah he â lomi a si,” tiah an ti. Anih nih, “Amah kha ka si ko,” tiah a ti. 
JHN.9.10	Cucaah mi nih, “Zeitindah na mit a dei ṭhân” tiah an ti. 
JHN.9.11	Anih nih, “Mi pakhat Jesuh an timi nih tlak a ser i ka mit ah a benh, ‘Siloam tidil ah va kal law, va ṭawl’ a ka ti. Ka va kal i kâ ṭawl tikah, ka mit a dei i khua ka hmu kho,” tiah a ti. 
JHN.9.12	Annih nih, “Amah cu khuazeiahdah a um?” tiah an ti i “Ka hngal lo,” tiah a ti. 
JHN.9.13	Mitcaw pa cu Farasih hna sinah an kalpi. 
JHN.9.14	Jesuh nih tlak ser in a mit a deiter ni kha sabbath ni a rak si ngel cel. 
JHN.9.15	Cuticun Farasih hna nih a mit a dei `hannâk kong kha an hal ṭhân. Anih nih, “Ka mit ah tlak a benh i ka ṭawl tikah khua ka hmu kho ko” tiah a ti. 
JHN.9.16	Farasih cheukhat nih, “Hi mipa hi Sabbath a ulh lo ruangah Pathian sin in a rami a si lai lo,” tiah an ti. Cheukhat nih, “Mi sual nih zeitindah hi bantuk hmelchuanhnâk a tuah khawh lai?” tiah an ti ve i an lakah i ṭhennâk a chuak. 
JHN.9.17	Mitcaw sinah, na mit an deiternâk kongah nang zeitindah na ruah? tiah an ti. Anih nih, “Profet a si,” tiah a ti. 
JHN.9.18	Asinain Judah mi hna nih mitdei pa i nu le pa an kawh hlan cu mitcaw a rak si i atu ah khua a hmu ṭhân ti kha an zum duh lo. 
JHN.9.19	A nu le pa sinah, “Hi hi nan fapa mitcaw cia in a chuak nan timi kha a si maw? zeitindah atu khua a hmuh ṭhân? tiah an hal hna. 
JHN.9.20	A nu le pa nih an leh hna i, “Hi hi kan fapa a si i mitcaw cia in a chuak ti kha kan hngalh. 
JHN.9.21	Asinain atu ah zeiruangahdah a rak hmuh khawh ṭhân, kan hngal lo, a mit dei tertu zong kan hngal lo. Patling a si cang; amah hal ulaw, amah nih amah kong cu chim ko seh,” tiah an ti. 
JHN.9.22	Cubangin bia an chim cu Judah mi hotu an ṭih ruangah a si. Zeitintiah Judah hotu hna nih, “Amah cu Krih a si” titu pauh cu Sinagog in ṭhawl ding an si tiah biakhiahnâk an rak tuah cang. 
JHN.9.23	Cucaah a nu le a pa nih, ‘Patling a si cang, a mah hal u,’ tiah, an rak tinâk kha a si. 
JHN.9.24	Cuticun mitcawpa cu an kawh ṭhân i “Pathian thangṭhat ko, Hipa hi cu misual a si kha kan hngalh,” tiah an ti. 
JHN.9.25	Anih nih, “Misual a si le si lo ka hngal lo. Pakhat te ka hngalh, ka mit a rak caw i atu khua ka hmu,” tiah a ti. 
JHN.9.26	Annih nih, “Zeitindah an tuah, zeitindah na mit a deiter?” tiah an ti. 
JHN.9.27	Anih nih, “Kan chimh cang hna kha ta, nan ngai duh fawn lo. Zeiruangahdah theih cu nan duh ṭhân kun? Nannih zong a zultu si nan duh ve hlah maw?” tiah a leh hna. 
JHN.9.28	Annih nih, “Nang hi Amah zultu na si, kan nih cu Moses zultu kan si. 
JHN.9.29	Pathian nih Moses a chawnh tiah kan hngalh, hi pa hi khawzei leimi dah a si kan hngal lo,” tiah fakpi in an sîk. 
JHN.9.30	Anih nih, “Cucu dah kaw khuaruahhar a sinâk cu. Khuazeimi dah a si tiah nan hngalh lomi nih ka mit a deiter fawn. 
JHN.9.31	Pathian nih misual bia a ngai ballo tiah kan theih. Mizei pauh nih Pathian a tlaih chan i a duhmi a tuah ahcun Pathian nih a bia a ngaih tawn. 
JHN.9.32	Vawlei semka in mitcaw cia in a chuakmi mitdeinâk kong kan thei bal rih lo. 
JHN.9.33	Hi pa hi Pathian sinin a rami a si lo ahcun zeihmanh a tuah kho lai lo” tiah a leh hna. 
JHN.9.34	Annih nih, “Nang sual tlingte he a chuakmi nih nakan cawnpiak lai maw?” tiah an ti i an ṭhawl. 
JHN.9.35	An ṭhawl ti kha Jesuh nih a hngalh tikah a kawl i, “Pathian Fapa na zum maw?” tiah a ti. 
JHN.9.36	Anih nih, “Bawipa, ka zumh khawh nâkhnga, Amah cu ahodah a si?” tiah a ti. 
JHN.9.37	Jesuh nih, “Amah cu na hmuhmi, nangmah an chawntu hi a si,” tiah a ti. 
JHN.9.38	Anih nih, Bawipa, ka zumh ko, tiah a ti i a biak. 
JHN.9.39	Jesuh nih, “Hi vawlei ah hin biaceih dingah ka ra, mitcaw hna an mit a deinâk hnga le, mit deimi hna, an mit a cawt nâkhnga,” tiah a ti. 
JHN.9.40	Cuticun a pawngkam i Farasih hna nih cucu an theih i, “Kannih zong mit caw kan si ve maw?” tiah an ti. 
JHN.9.41	Jesuh nih, “Mit caw rak si ulaw, sualnâk nan ngei hnga lo; asinain atu ah, kan hmuh khawh ko, tiah nan ti fawn. Cucaah nan sualnâk cu a um peng ko,” tiah a ti hna.
JHN.10.1	“Biataktein, biataktein kan chimh hna, tuu kawm chungah innkâ in a lut lo i lamdang i a lutmi pauh mifir le damiah an si. 
JHN.10.2	Asinain innkâ i a lutmi pauh cu tuukhal an si. 
JHN.10.3	Innkâ congtu nih a rak onpiak i tuu nih a aw an theih, a tuu kha an min in a auh hna i a kalpi tawn hna. 
JHN.10.4	A tuu a chuahter hna i an hmaiah kal in a tuu nih a aw an theih caah an zulh tawn. 
JHN.10.5	Asinain midang cu an zul lai lo, a aw an theih lo caah an zâmtâk deuh lai,” tiah a ti. 
JHN.10.6	Jesuh nih hi tahchunhnâk hi a hman, asinain zeibiadah a chim ti an hngal kho lo. 
JHN.10.7	Jesuh nih an sinah a chim ṭhân i, “Biataktein, biataktein kan chimh hna. Keimah hi tuuluhnâk innkâ ka si. 
JHN.10.8	Ka hmai i a rami vialte kha mifir le damiah an si, cucaah tuu nih an aw an thei lo. 
JHN.10.9	Kei cu innkâ ka si. keimah i a lutmi pauh cu khamh in a um lai. A lut in a chuak lai i eiawk a hmuh lai. 
JHN.10.10	Mifir cu fir awk le, thah awk le, hrawh awkah dah ti lo cun a ra bal lo. Kei cu nun anngeih i duhdim tein an ngeih nâkhnga ka ra. 
JHN.10.11	Tuukhal ṭha ka si. Tuukhal ṭha nih a tuu caah a nunnâk a pêk tawn. 
JHN.10.12	Sihmanhsehlaw man phalhmi tuukhal, tuukhal taktak a si lomi, tuu ngeitu zong a si lomi nih, cinghnia a rat a hmuh tikah tuu a zâmtâk tawn. Cuticun cinghnia nih tuu a seh i an i ṭhek tawn. 
JHN.10.13	Man phalhmi a si caah, tuu kha a conghrâm hna lo i a zâmtâk tawn hna. 
JHN.10.14	Tuukhal ṭha ka si; ka tuu ka hngalh hna i ka tuu zong nih anka hngalh. 
JHN.10.15	Pa nih aka hngalh bangin, kei zong nih Pa ka hngalh i tuu caah ka nunnâk ka pêk. 
JHN.10.16	Cun hi tuukawm chung ta a si lomi, tuu dang zong ka ngei, annih zong ka ratpi hna lai, ka aw zong an theih lai i tuukhal pakhat le bukhat in an um lai. 
JHN.10.17	Lâk ṭhân dingin ka nunnâk ka pêk caah hin Pa nih a ka dawt. 
JHN.10.18	Ahohmanhnih anka lâkpiak lai lo, keimah nawl in ka pêkmi a si. Pe kho ka si i la ṭhân kho zong ka si. Hi nawlpêk hi ka Pa sinin ka hmuhmi a si. 
JHN.10.19	Cu bia a chimmi ruangah Judah mi hna lakah i ṭhennâk a um ṭhân. 
JHN.10.20	Mitampi nih, “Khuachia nih a tuah i a mawlhmi a si, zeiruangahdah a bia nan ngaih?” tiah an ti. 
JHN.10.21	Midang nih, “Hi bia hi khuachia tuahmi bia a si lo, khuachia nih mitcaw khua a hmuhter kho maw?” tiah an ti. 
JHN.10.22	Jerusalem ah pêkchanhnâk Thô a um i cucu khuasik cân a si. 
JHN.10.23	Jesuh cu ṭempal chung i Solomon deu an timi ah â chawk. 
JHN.10.24	Judah mi hna nih an rak kulh i, “Zeicandah lung awṭawm in nakan umter lai? Krih na si ahcun fing tein kan chim lawlaw,” tiah an ti. 
JHN.10.25	Jesuh nih, “Kan chimh cang hna nain nan zum lo. Ka Pa min i ka tuahmi nih ka konglam a hngalhter cang. 
JHN.10.26	Asinain nan zum lo, nan sin i ka chim cang bantukin, ka tuu nan si lo caah a si. 
JHN.10.27	Ka tuu nih ka aw an theih, annih cu ka hngalh hna i an ka zulh. 
JHN.10.28	An sinah zungzal nunnâk ka pêk i an tlau hrimhrim lai lo. Ka kut chungin ahohmanh nih an ka chut kho lai lo. 
JHN.10.29	Anmah aka petu ka Pa cu mi vialte nâkin a ngan deuh, ahohmanh nih ka Pa kut in an chut kho lai lo. 
JHN.10.30	Kei le ka Pa cu pumkhat kan si. 
JHN.10.31	Cuticun Judah mi hna nih a chehnâk dingah lung an char ṭhân. 
JHN.10.32	Jesuh nih, “Ka Pa sinin rianṭha tampi kan hmuhsak cang hna. Zeiruang bik ah dah lungin cheh nan ka timh?” tiah a ti hna. 
JHN.10.33	Judah mi hna nih, “Rian ṭha ruangah lung in cheh kan in tim lo; (Pathian)cawhdehnâk bia ruangah le, minung na si ko nain Pathian ah nâ canter ruangah lung cheh kan in timhnâk cu a si,” tiah an ti. 
JHN.10.34	Jesuh nih, “Nan nawlbia cauk ah, ‘Pathian nan si ka ti,” tiah ṭial a si lo maw? 
JHN.10.35	Pathian bia a phâknâk hmanh pathian hna ti a si ahcun (cathiang hrawhkhawh a si fawn ṭung lo) 
JHN.10.36	Pa nih a thleidanmi le vawlei i a thlahmi nih, ‘Pathian Fapa ka si,’ ka ti rungah, (Pathian) cawhdehtu nanka ti kho lai maw? 
JHN.10.37	Ka Pa rianṭuantu ka si lo ahcun, ka zum hlah u; 
JHN.10.38	Sihmanhsehlaw ṭuntu ka si ahcun, keimah nanka zumh lo hmanh ah, ṭuanmi tal hi zum u. Pa keimah ah a um, ti le, kei zong Pa ah ka um ti nan hngalh khawh nâkhnga” tiah a leh hna. 
JHN.10.39	Cucaah tlaih an timh ṭhân, asinain an kut in lodiam â zuk. 
JHN.10.40	Jordan tiva ral, tuanah Johan nih Baptisma a rak pêknâk lei ah lo diam a kal i cuka ah sau nawn a um. 
JHN.10.41	Cun mitampi a sinah an ra i, “Johan nih hmelchunhnâk zeihmanh a tuah lo nain, Amah kong Johan chimmi vialte kha a dik dih ko,” tiah an ti. 
JHN.10.42	Cuka ah mi tampi nih Amah kha an zumh.
JHN.11.1	Mary le a unau nu Marta umnâk Bethani khua ah mi zaw pakhat Lazaruh a um. 
JHN.11.2	Mizaw Lazaruh cu Mary ṭapa a si, Mary cu hlan i Bawipa ke i rimhmui sathau a rak thuh i a samin a hnawh piaktu kha a si. 
JHN.11.3	Cucaah a far le hna nih, “Bawipa, ngaihhmanh, na dawtmi kha a zaw, tiah va chim dingin mi an thlah. 
JHN.11.4	Jesuh nih cucu a theih tikah, “Hi zawtnâk hi thihnâk ding a si lo, Pathian sunparnâk dingtu a si, Pathian Fapa cu hiruangah hin thangṭhat i a um khawh nâkhnga,” tiah a ti. 
JHN.11.5	Jesuh nih Marta le a nau Mary le Lazaruh kha a dawt hna. 
JHN.11.6	Cuticun a zaw ti a theih hnu ah a umnâk hmunah ni hnih a um rih. 
JHN.11.7	Cuhnuah a lamkaltu sinah, “Judia ramah kal u sih,” tiah a ti. 
JHN.11.8	Lamkaltu hna nih, “Rabbi, tuanah Judah mi hna nih lungin cheh an in timh kha; cubu in maw na kal ko rih lai?” tiah an ti. 
JHN.11.9	Jesuh nih, “Nikhat ah suimilam hleihnih a ceu lo maw? Chun ceu i mi a kal ahcun vawlei ceu kha a hmuh caah â chuih bal lo. 
JHN.11.10	Asinain zanah mi a lên ahcun amah ah ceunâk a um lo ca ah a sawn tawn,” tiah a leh hna.. 
JHN.11.11	Cubia cu a chim dih in, “Kan hawi Lazaruh â hngilh, a hlauh awkah ka kal lai,” tiah a ti. 
JHN.11.12	A lamkaltu hna nih, “Bawipa, â hngilh ahcun, â hlau te ko lai,” tiah an ti. 
JHN.11.13	Asinain, Jesuh nih a thihnâk kong a chimmi a sinain annih nih â hngilh i â dinmi ah an ruah. 
JHN.11.14	Cuticun Jesuh nih fiang tein, “Lazaruh a thi.” 
JHN.11.15	Cuka i ka rak um lo cu nanmah ruah ah kâ lawm ko, nan zumh khawh nâkhnga. Zeasihmanh ah a sinah kal u sih,” tiah a ti. 
JHN.11.16	Thomos, Faphir tiah kawhmi nih, “A sin i kan thih khawh nâkhnga, kal tuah u sih,” tiah a ti. 
JHN.11.17	Jesuh a va phâk tikah, thlân ah nili a rak um cang. 
JHN.11.18	Bethani khua cu Jerusalem pawngah a si i meng hnih hrawng lawng a si. 
JHN.11.19	An ṭapa ruangah Mary le Marta cu nu tampi nih an rak ṭhutpi hna. 
JHN.11.20	Marta nih Jesuh a ra ti a theih tikah chikkhat te ah Amah don awkah a tho i a kal. Mary tu cu inah a ṭhu ko rih. 
JHN.11.21	Marta nih Jesuh sinah, “Bawipa hika ah rak um law ka ṭapa a thi hnga lo. 
JHN.11.22	Asinain atu zongah Pathian sin i na halmi pauh an pêk ko lai tiah ka zumh,” tiah a ti. 
JHN.11.23	Jesuh nih, “Na ṭapa a tho ṭhân lai,” tiah a ti. 
JHN.11.24	Marta nih a sinah, “Nidongh ni i thawhṭhannâk ah a thoṭhân lai ti cu ka hngalh,” tiah a ti. 
JHN.11.25	Jesuh nih, “Thawhṭhannâk le nunnâk cu keimah hi ka si: Aka zummi pauh cu thi hmanhsehlaw, a nung lai. 
JHN.11.26	Nungin aka zummi pauh cu, a thi ti lai lo. Hi bia hi na zum maw?” tiah a ti. 
JHN.11.27	Anih nih, “Ka zumh, Bawipa, Krih Pathian Fapa, vawlei i a ra dingmi na si kha ka zumh,” tiah a ti. 
JHN.11.28	Cu bia a chim dih in a kal i a nau Mary cu a thli in a va kawh, “Cawnpiaktu a rak phân i an kawh dah kaw,” tiah a va ti. 
JHN.11.29	Anih nih a theih le cângkâ a tho cawlh i a sinah a kal. 
JHN.11.30	Jesuh cu khua ah a lut rih lo, Marta nih a va hmuh nâkah khan a um ko rih. 
JHN.11.31	Cun a ṭhutpitu, in chung i a ummi Judah mi hna nih, Mary a thawh i lêng i a chuah an hmuh tikah, “Thlân ah ṭap dingin a kal” tiah an ruah i an zulh. 
JHN.11.32	Cuticun Mary cu Jesuh umnâk a va phân i a hmuh tikah, A ke hramah a bawk i, “Bawipa hika ah rak um law, ka ṭapa a thi hnga lo,” tiah a ti. 
JHN.11.33	Jesuh nih Mary le a zultu Judah mi an ṭah kha a hmuh tikah, a thlarau ngaihchia in a hrum ai. 
JHN.11.34	“Amah cu khuazeiahdah nan phum?” tiah a ti. Annih nih, “Ra law, zohhmanh,” tiah an ti. 
JHN.11.35	Jesuh a ṭap. 
JHN.11.36	Judah mi nih, “Zohmanh u, zeitlukindah a dawt!” tiah an ti. 
JHN.11.37	Mi cheukhat nih, “Mit caw, deiter khotu pa nih hin hi pa zong hi thi loin a kilveng kho lo maw? tiah an ti. 
JHN.11.38	Jesuh cu a hrum ai thlauhmah i thlân cu a phân. Lungkua a si i lung in kharmi a si. 
JHN.11.39	Jesuh nih, “Lung hi ṭhial u,” tiah a ti. A thimi farnu Marta nih, “Bawipa, atu ah cun a thunam tuk cang lai, a thihnâk nili a si cang” tiah a ti. 
JHN.11.40	Jesuh nih, “Na zumh ahcun Pathian liannganâk nahmuh lai, kan ti lo maw?” tiah a ti. 
JHN.11.41	Cuticun mithi an chiahnâk hmun i lung cu an lak i Jesuh cu vanlei zoh in, “Ka Pa, ka bia na ngaih ruangah na cungah kâ lawm. 
JHN.11.42	Ka bia na ngaih zungzal ti ka theih ca zongah kâ lawm. Hika i a dirmi mizapi hna ruangah cucu ka chim, Naka thlah tiah an zumh khawh nâkhnga,” tiah a ti. 
JHN.11.43	Cubia cu a chim dih in, aw thang ngaiin a au i “Lazaruh, rak chuak tuah,” tiah a ti. 
JHN.11.44	Mithi cu akut le ake thlânpuan i tuambu in a rak chuak, a hmai zong puan i tuam a si. Jesuh nih, “Phoih ulaw, kalter u,” tiah a ti. 
JHN.11.45	Cuticun Mary ṭhutpitu, Jesuh tuahmi a hmutu Judah mi tampi nih Jesuh cu an zumh. 
JHN.11.46	Asinain cheukhat cu Farasih hna sinah an kal i Jesuh tuahmi thil kha an va chimh hna. 
JHN.11.47	Cuticun tlângbawi le Farasih hna nih biaceihtu kha an auh hna i, “Zeitindah kan tuah lai?” Hi pa nih hin hmelchunhnâk tampi a tuah cang. 
JHN.11.48	Hibangin kan zohsawh ko ahcun, mi vialte nih Amah an zumh lai, Rommi an ra lai i kan hmun le kan miphun hi an kan lâkpiak ko lai,” tiah an ti. 
JHN.11.49	An lakah mi pakhat Kaiafas, cu kum i tlângbawi nganbik nih, “Zeihmanh nan hngal lo. 
JHN.11.50	Kan miphun dihlak a rawhral nâkhnga lo mi vialte caah mi pakhat thih kan caah a ṭha timi zong nan ruat fawn lo,” tiah a ti. 
JHN.11.51	Cubia cu amah lungchuak chimmi zong a si lo, tlângbawi nganbik a si kum a si, cucaah an miphun dihlak ca i Jesuh a thihnâk ding a rak chimchungnâk tu a si, 
JHN.11.52	Cu miphun hna ca lawng ah a si lo Pathian fale vawlei khuazakip i â ṭhekmi vialte bukhat i pumh an si lainâk ca zongah a si. 
JHN.11.53	Cucaah cu ni thawk in Amah thahnâk dingah khua an khâng leng mang. 
JHN.11.54	Cuticun Jesuh cu Judah mi hna sinah langhngan in a tlonglêng ti lo, cuka hmun in ramcar pawng i a ummi Efraim khua an timi ah a kal, cuka ah a lamkaltu hna he sau nawn an um. 
JHN.11.55	Cun Judah mi Lanhtâk Thô a nai cang i Lanhtâk Thô hlanah i thenh dingin mi tampi khuate lei in Jerusalem ah an kal. 
JHN.11.56	Cuticun Jesuh an kawl i ṭempal vêlchum ah a ummi hna nih, “Thô lio ah hin a ra ko lai lo maw? zeitindah nan ruah? tiah an i ceih. 
JHN.11.57	Tlângbawi hna le Farasih hna nih Amah cu an tlaih khawh nâkhnga a umnâk a hngaltu pauh nih, an sinah an chim zau lai, tiah nawlpêk an chuah cang.
JHN.12.1	Lanhtâk Thô caah niruk lawng â duh lio ah, Jesuh cu thihnâk in a thawhtermi Lazaruh umnâk Bethani khua a rak phân. 
JHN.12.2	Cuka ah zanriah an timh piak, Marta nih rawl a chuang i Lazaruh tu cu cabuai i rawl a dumpitu pakhat ah a si. 
JHN.12.3	Cuticun Mary nih a man a fak ngaimi spiknard sathau rimhmui mi thawlkhat â rakput i Jesuh ke a thuh i a sam in a hnawhpiak i a rimin in a khahter. 
JHN.12.4	Simon fapa Judah Iskariot a lamkaltu pakhat, Amah rawituding nih, 
JHN.12.5	“Zeiruangahdah hi rimhmui mi sathau hi dina zathumah zuar in mi sifak an pêk deuh hnga lo?” tiah a ti. 
JHN.12.6	Mi sifak zawn a ruah ruang i a chimmi a si lo, mifir a si caah phaisa zal kengtu a si i a chung ummi kha a lak tawn caah a si. 
JHN.12.7	Jesuh nih, “Amah tuah in tuah ko seh, phum ka si te lai ni caah â rak chiahmi a si,” tiah a ti. 
JHN.12.8	Zeitintiah mi sifak cu nan sinah a um pengmi an si, kei tu cu nan sinah umpeng ding ka si lo,” tiah a ti hna. 
JHN.12.9	Judah mi tampi nih cuka ah a um ti kha an hngalh i an ra. Jesuh lawng an rat hnawh lo i mi thi a thawhtermi Lazaruh hmuh an duh ruang zongah a si. 
JHN.12.10	Tlângbawi hna nih amah ruanghah mitampi nih an kaltâk hna i Jesuh an zumh ruangah, 
JHN.12.11	Lazaruh zong thahchih dingin khua an khâng. 
JHN.12.12	A thaizing thô i a rami mi tampi nih Jesuh cu Jerusalem ah a ra lai tiah an theih tikah, 
JHN.12.13	tûm hnah i put in Amah don awkah an kal, “Hosana, Bawipa min i a rami cu thangṭhat si ko seh,” tiah an au. 
JHN.12.14	Cuticun Jesuh nih lâ fa a hmuh i a cungah â cit: 
JHN.12.15	“Ṭihhlah, Zion fa nu; zohmanh, na Siangpahrang cu lâ fa cungah i cit in a ra lai,” tiah ṭialmi bangin. 
JHN.12.16	Cuthil cu a hramthawk ah a lamkaltu hna nih an theithiam lo nain Jesuh thangṭhat a si hnu ah, cu bia cu ṭial a rak si i a cungah a tlungmi a si, tiah an hun hngalh ṭhân. 
JHN.12.17	Lazaruh thlân in a auh i thihnâk in a thawhter lio i a sinah a ummi mizapi nih khan cucu an hngalhpi. 
JHN.12.18	Zeitintiah cu hmelchunhnâk cu a tuah taktak ko ti kha an hngalh caah mizapi nih Amah an va donnâk kha a si. 
JHN.12.19	Farasih hna nih anmah le anmah an i caih i, “Zohhmanh u, zeihmanh nan tuah kho ti lo hih. Zohhmanh u, vawlei nih Amah an zulh cang hih!” tiah an ti. 
JHN.12.20	Thô lio i Pathian biak awk ah â pummi hna lakah, Grik mizei maw an um ve. 
JHN.12.21	Cu hna cu, Galili ram Bethsaida khuami Filip sinah an ra i, “Ka pu, Jesuh hmuh kan duh” tiah an ti. 
JHN.12.22	Filip nih Adria a hun chimh i Andria le Filip nih Jesuh an rak chimh ṭhân. 
JHN.12.23	Jesuh nih annih cu, “Mi Fapa, thangṭhat i a um cân cu a phân cang. 
JHN.12.24	Biataktein, biataktein kan chimh hna, buhfang vawlei ah a tlak i a thih ta lo ahcun, amah lawngin a um peng, a thih ahcun thei tampi in a tlai tawn. 
JHN.12.25	A nunnâk a dawmi nih a hloh tawn. Hi vawlei nunnâk a huami nih zungzal nunnâk an ngeih tawn. 
JHN.12.26	Ka rian a ṭuanmi pauh nih ka zul seh. Ka umnâk hmun pauh ah ka rianṭuantu zong a um awk a si. Ka rian a ṭuntu pauh cu ka Pa zong nih a thangṭhat ve lai. 
JHN.12.27	Atu ah hin ka nunnâk a ngaih a chia, zeidah ka chim kun lai? Ka Pa, hi cân ah hin ka khamh ko ka ti ko lai maw? Asinain hihi ka rat chan a si. 
JHN.12.28	“Ka Pa, na min thangṭhat tuah,” tiah a ti. Vanin aw a rak chuak i, “Ka thangṭhat cang, Ka thangṭhat rih ko lai,” tiah a ti. 
JHN.12.29	A pawng i a dirmi zapi hna nih an theih i khuari a si tiah an ti. Midang nih, ‘Vanmi nih Amah a rak chawnh a si cu,’ tiah an ti. 
JHN.12.30	Jesuh nih a leh hna i, “Cu aw cu ka ca i a chuakmi a si lo. Nan caah a chuakmi a si, tiah a ti. 
JHN.12.31	Atu ah hi vawlei kong hi ceih lio a si, atu ah hi vawlei bawi hi hlawnh a si lai. 
JHN.12.32	Cun kei hi, vawlei in thlai ka si ahcun mi vialte keimah lei ah ka hnuh hna lai” tiah a ti. 
JHN.12.33	Cubia cu zeibantuk thihnâk phun in dah a thih lai tiah hngalhternâk caah a chimmi a si. 
JHN.12.34	Mizapi nih, “Krih cu zungzal i a um ding a si, tiah nawlbia cauk ah kan theih, zeicadah ‘Mi fapa hi tar in a um lai,’ tiah na chim khawh? cu Mi Fapa cu a hodah a si,” tiah an leh. 
JHN.12.35	Jesuh nih, “Ceunâk hi cân tawite nan sinah a um. Ceunâk nan ngeih lio ah leng u. Culoahcun muihnâk nih an phâk sual hna lai. Khuamui ah mi a kal ahcun a panhmi hmun zong a hngal lo. 
JHN.12.36	Ceunâk nan ngeih lio ah hin ceunâk hi i rinh u. Ceunâk fa le nan si khawh nâkhnga,” tiah a ti. Cu bia cu Jesuh nih a chim: Cun a kaltâk hna i an sin in â thup. 
JHN.12.37	An hmai ah khuaruahhar hmelchunhnâk kha tuah hmanhsehlaw, Amah kha an zum hlei lo, 
JHN.12.38	Cucaah Profet Isaiah nih, “Bawipa kan chimmi ahonihdah a zumh? 
JHN.12.39	Cucaah an zumhlonâk cu a si. A chan zong Isaiah nih a rak chim ṭhân; 
JHN.12.40	“Anmit a cawtter i an lungthin a hahter, culoahcun an mit in a hmuh lai i an lungthin in an theihthiam lai i ka rak damter awkah an rak i mer sual lai,” tiin. 
JHN.12.41	Isaiah nih a sunparnâk a hmuh i a konglam a rak chim caah cuthilhna cu a rak chim. 
JHN.12.42	Asinain hotu hna lak zongah mitampi nih Amah an zumh. Asinain Farasih hna ruangah Amah an zumhnâk cu an phuang lo. Culoahcun Sinagog in ṭhawl an si lai. 
JHN.12.43	Zeitintiah Pathian thangṭhatmi sinâk in minung thangṭhatmi si kha an thaihchan deuh. 
JHN.12.44	Cuticun Jesuh a au i, “Aka zummi pauh, keimah aka zumh si loin, aka thlahtu a zumh a si. 
JHN.12.45	Aka hmumi pauh cu aka thlahtu hmu a si. 
JHN.12.46	Aka zumtu cu mui ah a um peng nâkhnga lo vawlei ceuhtu dingah ka ra. 
JHN.12.47	Mi zei pauh nih ka chimmi bia theiin, zumlo hmanhsehlaw, keimah nih thiamlo ka coter lo, zeitintiah vawlei thiamlo coter dingah si loin vawlei khamh dingah a rami ka si. 
JHN.12.48	Mi zei pauh nih an ka hlawt i ka chimmi an pawm lo ahcun thiamlo cotertu ding a ngei. Ka chim cangmi bia nih khan ni dongh ni ah thiamlo a coter te lai. 
JHN.12.49	Zeitintiah keimah nawl i a chimmi ka si lo. Pa, aka thlahtu cu ka chim ding le ka phuan ding bia aka petu a si. 
JHN.12.50	Aka pêkmi bia cu zungzal i nunnâk a si kha ka hngalh. Cucaah ka chimmi hna hi aka thlahtu Pa nih aka chimh ning tein ka chimmi a si.
JHN.13.1	Cuticun Lanhtâk Thô hlanah Jesuh nih vawlei hi chuah takin Pa sinah a kal cân a phâncang ti kha a hngalh, vawlei i a ummi a dawtmi ami le hna cu, a dongh tiangin a dawt hna. 
JHN.13.2	Zanriah an ei dih in khuachia nih Simon fapa Judas Iskoriot lungthin ah rawi dingin rian a rak ṭuan cang. 
JHN.13.3	Jesuh nih a kutah Pa nih thil vialte a pêk cangnâk le, Pathian sinin a rat bangin Pathian sinah a kir ṭhân lai ti kha a hngalh, 
JHN.13.4	zanriah an ei khawh in a tho i angki fual phoih in hmaihmawhnâk puan a lak i â venh. 
JHN.13.5	Cuhnuah khengpi ah ti a thlet i lamkaltu ke kha a ṭawl hna, cun hmaihnawhnâk puan â venhmi in a hnawh hna. 
JHN.13.6	Simon Peter sinah a ra i anih nih, “Bawipa, ka ke na ṭawl lai maw?” tiah a ti. 
JHN.13.7	Jesuh nih, “Ka tuahmi hi atu ah cun na theithiam rih lai lo. Asinain hnu deuh ah na theihthiam te lai,” tiah a ti. 
JHN.13.8	Peter nih, “Ka ke na ṭawl hrim lai lo,” tiah a ti. Jesuh nih, “Kan ṭawl lo ahcun ka sinin covo zeihmanh na ngei lai lo,” tiah a ti. 
JHN.13.9	Simon Peter nih, “Bawipa, cutiasiahcun ka ke lawng si loin ka kut le ka lu zong,” tiah a ti. 
JHN.13.10	Jesuh nih, “Â khawlh cangmi cu an ke dah ti lo cu ṭawl a herh ti lo, a thiang dih ko, nannih cu nan thiang- nan dihlak bel si loin,” tiah a ti. 
JHN.13.11	Zeitintiah a rawitu ding kha a hngalh chung cang, cucaah, “Nan dihlak cun nan thiang lo,” a tinâk cu a si. 
JHN.13.12	Cubangin anke a ṭawl dih cun, â chiahmi a thil kha i lâk in a thu ṭhân i an sinah, “Nancung i ka tuahmi hi a sullam nan hngal maw? 
JHN.13.13	Nannih nih Cawnpiaktu le Bawipa nan ka ti, a ṭha ko, zeitintiah ka si taktak ko. 
JHN.13.14	Keimah Bawipa le Cawnpiaktu hmanh nih nan ke ka ṭawl ahcun, nannih zong nan ke nan i ṭawl piak awk a si. 
JHN.13.15	Zeitintiah nan sin i ka tuah bantukin nan tuah nâkhnga zohchunh awk kan tuah piak hna. 
JHN.13.16	Biataktein biataktein, kan chimh hna. Sinum cu a pu nâkin a ngan deuh lo. Lamkaltu tu zong a fialtunâk in a ngan deuh lo. 
JHN.13.17	Hi thil hna hi nan hngalh ahcun, mithluachuak nan si lai. 
JHN.13.18	Nan dihlak kong ka chim lo. Ka thimmi cu ka hngalh. Asinain cathiang nih, “Ka changreu â hrawmmi nih, a kedil ka cungah a chuan, tiah a chimmi tlinnâk ding caah a si. 
JHN.13.19	A cân a phâk hlan in kan chimh hna, a phâk tikah keimah hrimhrim ka si tiah nan zumh khawh nâkhnga. 
JHN.13.20	Biataktein, biataktein, kan chimh hna, ka thlahmi a rak cohlangtu pauh cu keimah cohlangtu a si. Aka cohlangtu pauh cu aka thlahtu cohlangtu a si.” tiah a ti. 
JHN.13.21	Jesuh nih cu bia a chim dih in thlarau in a ngaih a chia ngaingai i, “Biataktein, biataktein, kan chimh hna, “Nanlak i mi pakhat nih a ka rawi lai,” tiah a ti. 
JHN.13.22	Lamkaltu hna nih a ho kong dah a chim ti zong hngal loin, anmah le anmah an i zoh. 
JHN.13.23	A lamkaltu lakah pakhat, Jesuh nih a dawtmi kha Jesuh ṭang hngatchan in a ṭhu. 
JHN.13.24	Simon Peter nih Amah kha a ho kong dah a chim van hal tuah, tiah mithmai in a fial. 
JHN.13.25	Cuticun anih cu Jesuh ṭâng leiah a hei sawn i “Bawipa, ahodah a si lai? tiah a ti. 
JHN.13.26	Jesuh nih a leh i “Changreu pel ka ciah lai i ka pêkmi a si lai” tiah a ti. Cuticun changreu pel cu a lâk i a ciah hnuah Simon fapa Judas Iskariot kha a pêk. 
JHN.13.27	Cubangin changreu pel a pêk hnu ah a chungah Satan a lut cawlh. Jesuh nih a sinah, “Na tuah ding cu khulrangin tuah,” tiah a ti. 
JHN.13.28	Asinain cabuai kulhtu midang nih a chimmi sullam cu an hngal lo. 
JHN.13.29	Zeitintiah cheukhat nih Judas cu phaisa bawm kengtu a si ruangah, Jesuh nih Thô ca i a herhmi cawk le, mi sifak hna sinah thil zei maw pêk a fial tiah an ruah. 
JHN.13.30	Anih cu changreu pel a co hnu in a chuak cawlh. Cu cân cu zân a si cang. 
JHN.13.31	A chuah hnu ah Jesuh nih, “Atu ah Mi Fapa hi thangṭhat in a um, Amah ah hin Pathian zong thangṭhat in a um. 
JHN.13.32	Amah in Pathian kha thangṭhat in a um ahcun, Pathian zong nih Amah hrimhrim in a thangṭhat lai, cun chikkhat te ah a thangṭhat lai. 
JHN.13.33	Nau le hna, cân tawite nan sinah ka um rih lai. Nannih nih nan ka kawl lai; Judah mi hna sinah, ‘Ka kalnâk ah nan ra kho lai lo,’ tiah ka rak chim cang bang khan, atu zongah kan chimh ṭhân hna. 
JHN.13.34	Nawlpêk thar kan pêk hna; pakhat le pakhat i daw u, keimah nih kan dawt hna bantukin pakhat le pakhat i daw u. 
JHN.13.35	Pakhat le pakhat nan i dawt ahcun, mi vialte nih aka zultu nan si kha an hngalh lai,” tiah a ti. 
JHN.13.36	Simon Peter nih, “Bawipa, khuazeiahdah na kal lai?” tiah a ti. Jesuh nih, “Atu ah cun ka kalnâk ah naka zul kho lai lo, hnu deuh ah naka zulh khawh te lai,” tiah a ti. 
JHN.13.37	Peter nih, “Bawipa, zeiruangahdah atu zongah kan zulh khawh lai lo? Nangmah ruangah ka nunnâk zong ka pêk lai,” tiah a ti. 
JHN.13.38	Jesuh nih, “Keimah ruangah na nunnâk na pêk lai maw? Biataktein, biataktein, kan chimh, voithum naka hlawt hlan ah cun ar a khuang lai lo,” tiah a ti.
JHN.14.1	“Lungrethei in um hlah u, Pathian nan zumh khah, keizong ka zum ve u. 
JHN.14.2	Ka Pa inah dal tampi a um, a um lo ahcun kan chimh cang hna lai, nan caah hmun timhlamh awkah ka kal lai. 
JHN.14.3	Cun nan ca i hmun ka timhlamh hnu ah ka rak kir ṭhân lai i ka sinah kan lâk hna lai. Ka umnâk ah nannih zong nan um ve nâkhnga. 
JHN.14.4	Ka kalnâk ding nan hngalh i a lam zong nan hngalh,” tiah a ti. 
JHN.14.5	Thomas nih, “Bawipa, na kalnâk ding kan hngal lo, zeitindah a lam kan hngalh lai?” tiah a ti. 
JHN.14.6	Jesuh nih, “Keimah hi lam le, biatak le, nunnâk ka si. Keimah in dah ti lo cun ahohmanh Pa sin ah an phân bal lo. 
JHN.14.7	Keimah ka hngal ulaw, Pa zong nan hngalh cang hnga, atu thawkin Amah nan hngalh i nan hmuh,” tiah a ti. 
JHN.14.8	Filip nih, “Bawipa, Pa cu kan hmuhter law, kan caah â za lai,” tiah a ti. 
JHN.14.9	Jesuh nih, “Filip, hitluk sau nan sinah ka um nain nanka hngal lo maw? A ka hmumi pauh Pa a hmumi a si, zeitindah Pa kan hmuhter na ti khawh? 
JHN.14.10	Pa i ka um le, keimah i Pa a um hi na zum lo maw? Nan sin i ka chimmi bia hna hi keimah nawlngeihnâk in ka chim lo, keimah i a ummi Pa rianṭuan a si. 
JHN.14.11	Kei Pa i ka um le Pa keimah i a um hi zum u, asilole tuahmi thil ruang tal ah hin zum u. 
JHN.14.12	Biataktein, biataktein, kan chimh hna, Aka zumtu nih cun ka tuahmi thil hi a tuah ve lai; Ka Pa sinah ka kal lai caah hi nâk ngan zong a tuah te lai. 
JHN.14.13	Cun ka min in nan halmi pauh cu ka tuah lai. Fapa thawngin Pa thangṭhat i a um khawh nâkhnga. 
JHN.14.14	Ka min in nan halmi pauh ka tuah lai. 
JHN.14.15	Nanka dawt ahcun, ka nawlpêkmi nan zulh lai. 
JHN.14.16	Cun Pa ka hal lai i Amah nih Bawmtu dang zungzal i umpitu an pêk hna lai, 
JHN.14.17	Cucu Biatak Thlarau, vawlei nih a ngeihkhawh lomi cu a si; Amah an hmuh lo i an hngalh lo caah; nannih nih Amah cu nan hngalh; zeitintiah nan sin i a um pengmi hi, nanmah zongah a um lai. 
JHN.14.18	Ngakṭah in kan kaltak hna lai lo, nan sinah ka ra ṭhân lai. 
JHN.14.19	“A rauh hlan ah vawlei nih anka hmu ti lai lo, asinain nannih nih cun nan ka hmuh lai, ka nun ruangah nan nih zong nan nung ve lai. 
JHN.14.20	Cuniah cun kei Pa i ka um le, nannih keimah i nan um le, kei nanmah i ka um kha nan hngalh lai. 
JHN.14.21	Ka nawlpêk kha a pom i a nunpitu cu aka dawtu a si. Aka dawtu cu ka Pa nih a dawt lai, kei zong nih ka dawt ve lai i a sinah kâ lang lai,” tiah a ti. 
JHN.14.22	Judah (Iskoriot a si lomi) nih a sinah, “Bawipa, vawlei sinah i langh loin zeitindah kan sin tu ah nâ langh lai?” tiah a ti. 
JHN.14.23	Jesuh nih, “Minih aka dawt ahcun, ka bia â nunpi lai; ka Pa nih a dawt lai, a sinah kan ra lai i amah cu umnâk innah kan ser lai. 
JHN.14.24	Aka daw lomi nih ka bia zong a nunpi lo; hi bia nan theihmi hna hi keimah ta a si lo i aka thlahtu Pa ta a si. 
JHN.14.25	Nan sin i ka um lio ah hi bia hi kan chimh hna. 
JHN.14.26	Sihmanhsehlaw Bawmtu, Thiang Thlarau Pa nih ka min i a thlah laimi nih zeizong vialte an cawnpiak hna lai, nan sin i ka chimmi vialte an hngalhter ṭhân hna lai. 
JHN.14.27	“Daihnâk kan chiahta hna, keimah daihnâk kan pêk hna, vawlei pêkmi bangin kan pek hna lo. Nan khuaruah har hlah seh, ṭih zong ṭih hlah u. 
JHN.14.28	Nan sin i ka chim nan theih cang bangin, “Lo diam ka kal lai i nan sinah ka rak kir ṭhân lai. ‘Nannih nih ka daw u law, Pa sin i ka kal lai ah hin nan i lawmdeuh hnga; Pa cu keimah nâk in a ngan deuh. 
JHN.14.29	Cun atu ah cân a tlin hlanah kan chimh chung hna, a tlin tikah nan zumh khawh nâkhnga. 
JHN.14.30	Nansinah bia tampi ka chim manh ti lai lo, vawlei bawi a ra lai, cupa nih keimah ah zeihmanh covo a ngei lo. 
JHN.14.31	Asinain keinih Pa ka dawt le Pa nih nawl aka pêk bantukin thil ka tuah tawn ti hi vawlei nih a hngalh khawh nâkhnga caah a si. Tho tuah u, hi ka hin kal tuah u sih.
JHN.15.1	Kei cu misur ruang taktak ka si, ka Pa cu dûm ngeitu a si. 
JHN.15.2	Keimah i â pehmi nge, thei a tlai lomi pauh a hlawnh tawn i thei a tlaimi nge pauh a tlai a tam chinchin nâkhnga a thenh tawn. 
JHN.15.3	Nan sin i ka chimmi bia thawngin nan thiang cang. 
JHN.15.4	Keimah ah umpeng u, kei zong nanmah ah ka um peng lai. Nge cu a kungah â pehpeng lo ahcun, amah te in thei tlai a chuah khawh lo bantukin nannih zong keimah ah nan umpeng lo ahcun thei tlai nan chuah kho lai lo. 
JHN.15.5	Keimah hi misur ruang cu ka si, nannih a nge nan si. Keimah ah a um peng i kei zong a mah i ka um pengnâk cu tampi in theitlai a chuah tawn; keimah lo in zeihmanh nan tuah kho lo. 
JHN.15.6	Keimah i a um peng lomi cu nge bangin hlawnh a si i a uai i mei chungah hlawnh a si i a kâng tawn. 
JHN.15.7	Nannih ka chungah nan umpeng i ka bia nan chungah a umpeng ahcun nan duhmi pauh ka hal u, nan ca tuah in a um lai. 
JHN.15.8	Tampi in theitlai nan chuah ah hin ka Pa cu thangṭhat in a um tawn. Cuticun aka zultu nan si lai. 
JHN.15.9	Pa nih aka dawt bangin kei zong nih kan dawt hna, ka dawtmi in um peng ko u. 
JHN.15.10	Nannih nih ka nawlpêkmi nan zulh ahcun ka dawtmi in na um peng lai. Kei zong ka Pa nawlpêk ka zulh i a dawtmi in ka um peng bantukin. 
JHN.15.11	Kâ lawmhnâk nanmah i a umpeng nâkhnga le, nan i lawmhnâk a tlin khawh nâkhnga, hi bia hi nan sinah ka chimmi a si. 
JHN.15.12	Hihi ka nawlpêk a si, keimah nih kan dawt hna bantukin nannih zong i daw u. 
JHN.15.13	Minih a hawi caah a nunnâk a pêkmi nâkin a ngan deuhmi dawtnâk ahohmanh nih an ngei lo. 
JHN.15.14	Nawl kan pêkmi kha nan tuah ahcun ka hawi le nan si lai. 
JHN.15.15	Sinum kan ti ti hna lai lo, zeitintiah sinum nih a pu tuahmi a hngal bal lo, cucaah hawikawm kan ti cang hna lai; Pa sin in ka hngalhmi vialte nan sinah ka phuan dih cang. 
JHN.15.16	Nannih nih nan ka thim lo, keimah nih kan thim hna, theiṭha chuah awk le a hmunmi theitlai chuah dingin kan ruahmi hna nan si, ka min in Pa sinah nan halmi pauh an pêk hna nâkhnga. 
JHN.15.17	Nawl kan pêkmi hna hi pakhat le pakhat nan i dawt khawh nâkhnga caah a si. 
JHN.15.18	Vawlei nih an huat hna ahcun, an huat hna hlan in keimah anka huat cang ti kha nan hgalh. 
JHN.15.19	Nannih vawlei mi hei si ulaw, vawlei nih cun amah ta a simi cu a dawt ko lai. Vawlei mi nan si lo. Vawlei in kan thimmi hna nan si ruangah vawlei nih an huat hna. 
JHN.15.20	Sinum a pu nâkin a ngan deuh lo, timi bia kan chimh cangmi hna kha philh hlah u. Kei anka serhsat ahcun, nannih zong serhsat nan si ve lai. Ka bia an zulh ahcun nan bia zong an zulh lai. 
JHN.15.21	Sihmanhsehlaw hi thil vialte hna hi ka min ruangah nan cungah an tuah lai, Aka thlah tu an hngalh lo caah. 
JHN.15.22	Kei ra in an sinah bia chim hlah ninglaw sual an ngei hnga lo. Atu cu an sualnâk chungin sawlhphelhnâk an ngei kho ti lo. 
JHN.15.23	Aka hua mi pauh nih ka Pa zong a huat. 
JHN.15.24	Ahohmanh nih an tuah bal lomi an lak ah tuah hlah ning law sual an ngei hnga lo, atu cu annih nih kei le ka Pa ankan hmuh cang i huat zong ankan huat. 
JHN.15.25	An nawlbia ca-uk ah, ‘chan le sullam um loin anka huat’ tiah ṭialmi kha a tlin nâkhnga caah a si. 
JHN.15.26	Asinain Bawmtu, Pa sinin ka rak thlah hngami, biatak Thlarau- Pa i a chuakmi cu a rat tikah, ka bia a hngalhter lai. 
JHN.15.27	Cun nannih zong a hramthawk tein ka sinah nan um caah aka hngalhpitu ah nan um ve lai.
JHN.16.1	Nan tluk sual nâkhnga lo hi thil hi kan chimh cia hna. 
JHN.16.2	Sinagog in ṭhawl nan si lai, asi, an thattu hna nih Pathian caah thilṭha ngai tuah ah an i ruah cân a phân lai. 
JHN.16.3	Pa le kei an kan hngalh lo ruangah cuthil cu an tuah te lai. 
JHN.16.4	Sihmanhsehlaw hi thil hi kan chimh hna; cuticun a cân a phâk tikah kan chimh cang hna ti kha nan hngalh ṭhan nâkhnga. Hi thil hi tuanah kan rak chim hna lo, a chan cu nan sin i ka um ruangah a si. 
JHN.16.5	Asinain atu cu aka thlahtu sinah ka kal lai; nan lakah ahohmanh nih, khuazeiahdah na kal lai? tiah nanka hal fawn lo. 
JHN.16.6	Hibantuk bia kan chimh hna ruangah nan lungthin cu ngaihchiatnâk in a khat. 
JHN.16.7	Asinain biatak kan chim hna. Ka kal nan caah a ṭha; zeitintiah ka kal lo ahcun, Bawmtu nan sinah a ra lai lo, ka kal ahcun nan sinah ka rak thlah lai. 
JHN.16.8	Amah a phâk tik, sual kongah siseh, dinnâk kongah siseh, biaceihnâk kongah siseh vawlei hi thiamlo co a si zia a hngalhter lai. 
JHN.16.9	Sual cu anka zumhlo caah a si. 
JHN.16.10	dinnâk cu Pa sin i ka kal i anka hmuh ti lai lo caah a si. 
JHN.16.11	biaceihnâk cu hi vawlei bawi hi thiamlo a co cang caah a si. 
JHN.16.12	“Nan sinah chimawk bia tampi ka ngei ko rih, asinain atu ah cun nan tlinh rih lai lo. 
JHN.16.13	Asinain Amah, biatak Thlarau, a rak phâk tikah, biatak vialte chungah an kalpi hna lai; Amah nawl in zeihmanh a chim lai lo, a theihmi vialte a chim deuh lai, ara laimi thil tiangin an hngalhter hna lai. 
JHN.16.14	Anih nih aka thangṭhat lai; ka sinin a lâk lai i nan sinah a phuan lai. 
JHN.16.15	Pa nih a ngeihmi vialte cu kata a si. Cucaah keimah sinin thil vialte a lâk lai i nan sinah a phuan lai, tiah kan chimh hna. 
JHN.16.16	“Cân tlawm te hnuah nannih nih nanka hmu ti lai lo, cân tlawmte hnu ah nanka hmuh ṭhân lai, Pa sin i ka kal lai caah.” 
JHN.16.17	A zultuhna lakah cheukhat nih, “Kan sin i a chimmi hi zeidah a si? Cân tlawm pal ah nanka hmu ti lai lo, cân tlawmpal ah nanka hmuh ṭhân lai, Pa sinah ka kal lai caah, a timi hi,” tiah an i ceih len. 
JHN.16.18	Annih nih, “Cân tlawmpal” a timi hi zeidah a si hnga? A chimmi hi a ruah awk kan hngalh lo,” tiah an ti. 
JHN.16.19	Amah hal an duh ti kha Jesuh nih a hngalh, “Cân tawite ah nanka hmu ti lai lo, cân tawite ah nanka hmuh ṭhan lai ka timi hi, nan i hal maw? 
JHN.16.20	Biataktein, biataktein, kan chimh hna, nannih ngaihchia in nan ṭap lai, vawlei tu cu â nuam lai, nannih nan ngaih a chia lai, asinain nan ngaihchiatnâk cu lunglomhnâk ah a cang lai. 
JHN.16.21	Nu nih, nau a hrinlai ah a ngaih a chia tawn, a cân a phâk cang caah; asinain nau a hrin le cângkâ a ngaihchiat le thinphân kha a hngal ṭhân ti lo, zeitintiah vawlei i minung a chuakmi ah â lawmh caah. 
JHN.16.22	Cucaah atu ah nan ngaih a chia, asinain kan hmuh ṭhân hna lai i nan lungthin â lawm lai, cun nan i lawmhnâk cu ahohmanh nih an in lâkpiak hna lai lo. 
JHN.16.23	Cuniah cun nannih nih zeihmanh nanka hal lai lo. Biataktein, biataktein, kan chimh hna, Pa sinah zei pauh nan hal ahcun keimah min in an pêk hna lai. 
JHN.16.24	Atu tiangin ka min in zeihmanh nanhal rih lo. Hal u, nan hmuh lai, nan i lomhnâk a tlin nâkhnga. 
JHN.16.25	“Cu bia hna cu nan sin ah bianabia in ka chim tawn, asinain fang hlang tein ka chim cân a phân lai. Cu cân ah cun fiang tein Pa kong kan chimh cang hna lai. 
JHN.16.26	Cuniah cun keimah minin thil nan hal lai; Pa sinah kan halpiak hna lai tiah ka chim lo hih, 
JHN.16.27	nannih nih nanka dawt i Pa sin in a chuakmi ka si nan zumh caah, Pa hrimhrim nih an dawt hna. 
JHN.16.28	Keimah hi Pa sin in a chuak i vawlei i a rami ka si. Vawlei hi chuahtak in Pa sin i a tlung`hân ding ka si,” tiah a ti. 
JHN.16.29	A Lamkaltu hna nih, “Ngaihmanh, atu ah cun fiang tein bia na chim i bianabia zong na hmang ti lo. 
JHN.16.30	Nangmah nih zeizong vialte na hngalh i hal len zong na herh lo, tiah kan hngalh cang. Hi ruang zongah Pa sin in a chuakmi na si kha kan zumh cang,” tiah an ti. 
JHN.16.31	Jesuh nih, “Atu ah cun nan zumh cang maw? 
JHN.16.32	Mah long cio in nan kal i keimah lawng nanka chiah cân a phân cang ai, asi, a phân cang. Asinain keimah lawng ka si lo, ka sinah Pa a um peng ko. 
JHN.16.33	Keimah ah hnangam tein nan i dinh khawh nâkhnga hi bia hi nan sinah ka chimmi a si. Vawlei ah hin harnâk nan ton tawn, asinain hnangam tein um u, vawlei cu ka tei cang.”
JHN.17.1	Cu bia cu Jesuh nih a chim i vanlei zoh in, “Ka Pa, a cân a phân cang. Na Fapa hi thangṭhat ko. Fapa zong nih an thangṭhat khawh nâkhnga. 
JHN.17.2	Mi vialte cung i nawlngeihnâk na pêk bangin, Anih zong nih na pêkmi vialte zungzal nunnâk a pek khawh hna nâkhnga. 
JHN.17.3	Hihi zungzal nunnâk a si, nang Pathian taktak hngalh le, na thlahmi Jesuh Krih hngalh hi. 
JHN.17.4	Vawlei ah kan thangṭhat cang. uan awkah naka pêkmi rian zong ka lîm cang. 
JHN.17.5	Maw, ka Pa, vawlei umhlan in na sinah sunparnâk ka ngeihmi khan, atu ah Nangmah he ka sunparter hrâm ko. 
JHN.17.6	Vawlei in naka pêkmi hna sinah na min cu ka phuan cang. Annih cu nata an si, ka sinah naka pêk i annih nih na bia an i nunpi. 
JHN.17.7	Naka pêkmi thil vialte hi na sinin a chuakmi a si tiah, atu cu an hngalh cang. 
JHN.17.8	Zeitintiah naka pêkmi bia kha an sinah ka pêk cang; cucu an i nunpi i na sinin a chuakmi ka si hi fiang tein an hngalh cang, Nangnih naka thlah ti zong an zumh cang. 
JHN.17.9	An caah thla ka cam, vawlei caah ka cam lo, naka pêkmi hna caah a si, nata an si. 
JHN.17.10	Kata vialte nata an si i nata zong kata an si, anmah ah thangṭhat in ka um. 
JHN.17.11	Atu cu vawlei ah ka um ti lai lo, annih cu vawlei i ummi an si. Na sinah kara lai. A thiangmi ka Pa, naka pêkmi hna hi na min in kilveng ko hna, kannih pumkhat kan si bantukin pumkhat an si khawh nâkhnga. 
JHN.17.12	Vawlei i an sin ka um lio ah khan na min in ka kilven hna, an lakah lotlau fapa dah ti lo cu pakhat hmanh an tlau lo; cu zong cu cathiang a tlin nâkhnga caah a si. 
JHN.17.13	Atu na sinah ka ra cang lai. Kâ lomhnâk hi anmah ah a tlin khawh nâkhnga, hihi vawlei ah ka chimmi a si. 
JHN.17.14	Na bia cu an sinah ka pêk cang; keicu vawlei mi ka si lo bantukin annih zong vawlei mi an si lo caah vawlei nih a huat hna. 
JHN.17.15	Vawlei in nalâk awkah kan nawl lo, mi ṭhalo pa chungin na kilven hna awkah kan nawl. 
JHN.17.16	Vawlei mi ka si lo bantukin annih zong vawlei mi an si lo. 
JHN.17.17	Annih cu Biatak in thianter hna. Na bia cu biatak a si. 
JHN.17.18	Vawlei ah naka thlah bantukin annih zong vawlei ah ka thlah hna. 
JHN.17.19	Anmah ruangah kâ thianter tawn, annih zong biatak in thianter an si khawh nâkhnga. 
JHN.17.20	Anca lawng ah thla ka cam lo, an bia ruang i aka zum hngami hna ca zongah ka cam, 
JHN.17.21	an dihlak in pumkhat an si khawh nâkhnga. Ka Pa, Nang keimah ah, kei Nangmah ah ka um bantukin an dih lak in Kanmah ah pumkhat i an um khawh nâkhnga, cun vawlei nih Nangmah nih naka thlah ti a zumh khawh nâkhnga. 
JHN.17.22	Sunparnâk naka pêkmi kha, an sinah ka pêk cang, kannih pumkhat kan si bangin annih zong pumkhat an si khawh nâkhnga. 
JHN.17.23	Kei an sinah, Nang keimah ah, annih pumkhat an si i an tlamtlin khawh nâkhnga, Nangmah nih naka thlah ti le, naka dawt bangin annih zong na dawt hna ti hi vawlei nih an hngalh khawh nâkhnga. 
JHN.17.24	Kapa, naka pêkmi hna hi ka umnâk i ka sinah umter ka duh hna, naka pêkmi sunparnâk kha an hmuh khawh nâkhnga. Vawlei umhlan hmanh in Nangmah nih naka dawt cang. 
JHN.17.25	Maw, a dingmi ka Pa, vawlei nih an hngal lo i keinih cun kan hngalh, hi hna zong nih naka thlah tihi an hngalh ve cang. 
JHN.17.26	An sinah na min ka hngalhter cang, ka hngalhter ṭhân ko lai. Naka dawtnâk bantuk dawtnâk kha anmah i a um khawh nâkhnga, kei zong anmah i ka um khawh nâkhnga,” tiah a ti.
JHN.18.1	Jesuh nih cu bia cu a chim dih in a lamkaltu hna he an chuak, Kidron hawrkuang an tan, cuka ah dûm a um i Amah le a lamkaltu hna he an lut. 
JHN.18.2	A rawitu Judas zong nih cu hmun cu a hngalh. Jesuh le a zultu hna cu cu hmun ah an lengṭi tawn. 
JHN.18.3	Cuticun Judas nih ralkap hna le, tlângbawi hna le, Farasih nih an thlahmi kilvengtu hna he a ratpi hna i meiin le meifar le hriamnam hna i put in cuka ah cun an ra. 
JHN.18.4	Jesuh nih a cung i thil a tlung dingmi vialte hna kha a hngalhchung dih hna i hmai ah tlawmpal ava kal i an sinah, “Ahodah nan kawl?” tiah a ti hna. 
JHN.18.5	Annih nih, “Nazaret Jesuh” tiah an leh. Jesuh nih, “Amah cu ka si,” tiah a ti. A rawitu Judas zong an sinah a dir. 
JHN.18.6	“Amah cu ka si,” A ti le cângkâ hnu lei ah tawlh in vawlei ah an tlu. 
JHN.18.7	Anih nih, “Ahodah nan kawl?” tiah a hal ṭhân hna. Annih nih, “Nazaret Jesuh,” tiah an ti. 
JHN.18.8	Jesuh nih, “Amah cu ka si tiah kan chimh ko hna cu ta. Keimah nanka kawl ahcun hi hna hi kalter hna u,” tiah a ti hna. 
JHN.18.9	A rak chim cangmi, “Nangmah nih naka pêkmi pakhat te hmanh ka thlau hna lo,” a timi a tlin nâkhnga. 
JHN.18.10	Simon Peter nih a vainam a zuh i tlângbawi nganbik sinum orhlei hna pet lak in a tuk. Sinum cu Malka a si. 
JHN.18.11	Jesuh nih, “Vainam kha a kawngah sanh. Pa nih aka pêkmi hrai hi ding loin maw ka um lai?” tiah a ti. 
JHN.18.12	Cuticun ralkap bu le an hotu le Judah mi ṭempal kilvengtu ralkap hna nih Jesuh kha an tlaih i an ṭêm. 
JHN.18.13	A hmaisa bikah Anna sinah an kalpi, zeitintiah amah cu cu kum i tlângbawi nganbik Kaifas nupi pa a si caah a si. 
JHN.18.14	Kaifas cu, “Mivialte caah mi pakhat thih a ṭha deuh,” tiah Judah mi ruahnâk cheutu kha a si. 
JHN.18.15	Simon Peter nih Jesuh a zulh i a lamkaltu dang pakhat zong nih a zulh ve. Cu lamkaltu cu tlângbawi nganbik theih-hngalhmi a si. Tlângbawi nganbik inntual tiangin Jesuh kha an zulh. 
JHN.18.16	Asinain Peter cu lêngah kutkâ hramah a dir, cuticun lamkaltu dang tlângbawi nganbik theih-hngalhmi pa cu a va chuak i kutkâ cawngtu a va chimh i Peter cu a luhpi. 
JHN.18.17	Cuticun kutkâ congtu ngaknu nih Peter sinah, “Nang zong hi pa zultu lak i â tel vemi na si lo maw?” tiah a ti. Anih nih, “Ka si lo,” tiah a ti. 
JHN.18.18	Cun sinum le vengtu kha cuka ah an dir i a kih caah meihol in mei an kau i an to. Peter zong â tel ve i dirbu in mei a to ve. 
JHN.18.19	Tlângbawi nganbik nih Jesuh cu a lamkaltu kong le a cawnpiakmi kong a hal. 
JHN.18.20	Jesuh nih, “Vawlei theih in langhngan in ka cawnpiak tawn; Sinagog le ṭempal zongah, Judah mi an i butnâk hmunah ka cawnpiak tawn. A thlithup in zeihmanh ka chim lo. 
JHN.18.21	Zeiruangahdah naka hal? Ka bia a ngaitu hal hna ngat. Cuhna nih ka chimmi an theih ko cu ta,” tiah a ti. 
JHN.18.22	Cubia a chim tikah a pawng i a dirmi kilvengtu pakhat nih Jesuh kha a bengh, “Khabantuk khan tlângbawi nganbik na let lai maw?” tiah a ti. 
JHN.18.23	Jesuh nih, “Thilṭha lo ka chim ahcun ka sualnâk ka hngalhter, asinain bia ṭha ka chim ko nain zeicadah naka bengh? tiah a ti. 
JHN.18.24	Cuticun Anna nih `êmbu in tlângbawi nganbik Kaiafas sinah a kalter. 
JHN.18.25	Simon Peter cu dirin mei a to i a sinah, “Nang zong hi a lamkaltu lak ah â telmi na si lo maw?” tiah an ti. Anih nih, “Ka si lo” tiah a hlawt. 
JHN.18.26	Tlângbawi nganbik sinum Peter nih a hna a tukmi rualchan nih, “Dum chungah a pawng i ummi ka hmuhmi kha na si ko lo maw?” tiah a ti. 
JHN.18.27	Peter nih a hlawt ṭhân i ar a khuang cawlh. 
JHN.18.28	Jesuh cu Kaiafas in in bawi inntual rawnah an kalpi ṭhân, cucu zingka te a si. Annih cu bawi inah an lut lo, an luh ahcun an thur lai i Lanhtâk Thô rawl an ei kho lai lo. 
JHN.18.29	Pailat cu a va chuak i an sinah, “Hi pa ralchanhnâk ah zeibantuk sual puhnâk he dah nan rat?” tiah a ti hna. 
JHN.18.30	Annih nih, “Hipa nih sualnâk tuah hlah sehlaw na sinah kan ratpi hnga lo,” tiah an ti. 
JHN.18.31	Pailat nih, “I kalpi ulaw, nan phung ningin bia cu va ceih ko ngat u,” tiah a ti. Judah mi nih, “Kan phungningah ahohmanh thah khawh an si lo,” tiah an ti. 
JHN.18.32	Cucu zeibantuk set in dah a thih lai tiah Amah Jesuh nih a rak chimning te i a tlin khawh nâkhnga caah a si. 
JHN.18.33	Pailat cu tualrawn ah a va kal ṭhân, Jesuh cu a kawh i, “Judah Siangpahrang na si maw?” tiah a ti. 
JHN.18.34	Jesuh nih, “Hihi nangmah lungchuak chimmi maw a si? mi nih ka kong an in chimhmi ruang i na chimmi dah?” tiah a ti. 
JHN.18.35	Pailat nih, “Kei hi Judah mi ka si maw? Na miphun le tlângbawi hna nih ka sinah an in chanhmi na si. Zeithil dah na tuah?” tiah a ti. 
JHN.18.36	Jesuh nih, “Ka pennâk cu hi vawlei pennâk hi a si lo. Ka pennâk cu hi vawlei pennâk hi sisehlaw, Judah mi hna kut i ka phâk nâkhnga lo ka sinum hna nih an doh ve hnga. Asinain ka pennâk cu hika ah a si lo,” tiah a ti. 
JHN.18.37	Pailat nih, “Cuti a si ahcun, Siangpahrang na si ko lo maw? tiah a ti. Jesuh nih, “A dikmi na chim. Siangpahrang ka si,” Biatak chim le hngalhter hi vawlei ka chuahchan le ka rat chan a si. Biatak i a ummi pauh nih ka aw hi a ngaih tawn” tiah a ti. 
JHN.18.38	Pailat nih, “Biatak cu zeidah a si?” tiah a ti. Cu bia a chim dih in, Judah mi sinah a va chuak ṭhân i “A sualnâk zeihmanh ka hmu lo,” tiah a va chim. 
JHN.18.39	Lanhtâk Thô ah thongtla kan chuah piak hna nâkhnga phung nan ngei. Judah Siangpahrang hi in chuah piak hna ninglaw nan duhmaw? tiah a ti. 
JHN.18.40	An dihlak in an au ṭhân i, “Hi pa cu sihlahseh, Barabbas tu si deuh seh,” tiah an ti. Barbbas cu damiah a si.
JHN.19.1	Pailat nih Jesuh cu a kalpi i a tukter hna. 
JHN.19.2	Ralkap hna nih hling luchin serin an chinhter i puan senduk an aihter. 
JHN.19.3	A sinah, Salam, Judah Siangpahrang,” tiah an ti. An kut in an bengh. 
JHN.19.4	Pailat cu ava chuak ṭhân i, “Zohmanh u, a sualnâk zeihmanh ka hmu lo, ti nan hngalh nâkhnga, nan sinah ka ratpi ṭhân,” tiah a ti. 
JHN.19.5	Cuticun Jesuh cu puansenduk aih bu le hlingluchin chinhbu in an rak chuahpi i Pailat nih, “Zohhmanh u Mipa hi,” tiah a ti. 
JHN.19.6	Tlângbawi hna le kilvengtu-hotu hna nih an rak hmuh le cângkâ, an au ṭi i khenhchih ko, khenhchih ko, tiah an ti. Pailat nih, “I kalpi ulaw, va khenhchih u. Kei cu a sualnâk ka hmu lo,” tiah a ti. 
JHN.19.7	Judah mi nih, “Nawlbia kan nei. Cu nawlbia ningin Pathian Fapa ah â canter ruangah a thih awk a si,” tiah an ti. 
JHN.19.8	Pailat nih cu bia a theih tikah a ṭih chinchin, 
JHN.19.9	cun tualrawn ah ava kal ṭhân i Jesuh sinah, “Khuazei lei mi dah na si?” tiah a ti. Asinain Jesuh nih a let lo. 
JHN.19.10	Cuticun Pailat nih, “Naka chawn lai lo maw? Khenhchih kho le thlah kho ka si hi na hngal lo maw? tiah a ti. 
JHN.19.11	Jesuh nih, “Cunglei in pêk na si lo ahcun ka cungah tuah khawhmi zeihmanh na ngei lo. Nasin i aka petu hna sualnâk hi a zual chin” tiah a ti. 
JHN.19.12	Cu hnu cun Pailat nih chuahkhawhnâk lam a kawl, asinain Judah mi hna cu an au cuahmah ko. “Hi pa hi na chuah ahcun Sizar hawi na si lai lo. Siangpahrang ah â sermi pauh cu Sizar ralchanhtu an si,” tiah an ti. 
JHN.19.13	Pailat nih cu bia a theih tikah, Jesuh cu a kalpi i lungrual an timi, Hebru holh in Gabbatha an timi hmun ah biaceihnâk ah a ṭhu. 
JHN.19.14	Cu ni cu Lanhtâk Thô lai zarhte ni a si i zinglei suimilam pakua hrawng a si. Anih nih Judah mi hna sinah, “Zohhmanh u, nan siangpahrang hi,” tiah a ti. 
JHN.19.15	Asinain an au i, “Hloh ko, hloh ko, khenhchih ko,” tiah an ti. Pailat nih an sinah, “Nan siangpahrang hi ka khenhchih lai maw?” tiah a ti. Tlângbawi hna nih, “Sizar dah tilo cu Siangpahrang kan ngei lo,” tiah an leh. 
JHN.19.16	Cuticun Amah cu khenhchih dingah an kutah a pêk. Jesuh cu an i lâk i an kalpi. 
JHN.19.17	Anih nih a vailam i putin, ‘Luruh hmun’ timi, Hebru holh i Golgotha timi tiangin a kal, 
JHN.19.18	cuka ah an khenhchih, a kam veve ah midang pahnih, Jesuh a lai ah. 
JHN.19.19	Pailat nih ca a ṭial i vailam ah a tar. Cu ca`ial cu, NAZARETH JESUH JUDAH SIANGPAHRANG ti a si. 
JHN.19.20	Cuticun Jesuh an khenhchihnâk hmun cu khuapi pawng a si i catar mi zong Judah mi tampi nih an rel. Hebru, Grik le Latin holh in ṭial a si. 
JHN.19.21	Cucaah tlângbawi hna nih Pailat sinah, “Judah siangpahrang” tiah ṭial hlah. ‘Judah Siangpahrang ka si a ti’ tiah ṭial deuh” tiah an ti. 
JHN.19.22	Pailat nih, “Ka ṭialmi kha, ka ṭial dih ko cang” tiah a leh hna. 
JHN.19.23	Jesuh an khenhchih hnu ah ralkap hna nih a hnipuan kha an lak i hmunli ah an ṭhen i hmunkhat cio in an i lâk. A angki an lâk ṭhân i ṭhit lomi angki, a hngawngin a dihlak i tahmi a si. 
JHN.19.24	Cucaah, “Thlek hlah u sih, a ngeitu ding hngalhnâk dingah camcawhfung tu zuk u sih” tiah an i ti: Cathiang nih, “Ka hnipuan an i phaw i ka angki caah camcawhfung an zuh,” tiah a chimmi a tlin nâkhnga caah a si. Cucu Ralkap hna nih an tlinter tak tak. 
JHN.19.25	Jesuh vailam pawngah Anu le a unau, Mary, Kalopas nupi le Mary Magdalin an dir. 
JHN.19.26	Jesuh nih anu le a dawtmi lamkaltu Johan a pawng i an dir kha a hmuh i anu sinah, “Minu, zohhmanh na fapa a si khah,” tiah a ti. 
JHN.19.27	A lamkaltu sinah, “Zohmanh, nanu a si khah,” tiah a ti. Cu cân thawkin cu lamkaltu nih a innah a tlunpi. 
JHN.19.28	Cu hnu ah Jesuh nih thil vialte a tling cang ti kha a hngalh i Cathiang kha a tlin khawh nâkhnga, “Ka ti a hâl,” tiah a ti. 
JHN.19.29	Cuka ah bêl pakhat ah mitsur hang thor kha an chiah, cun tidawpnâk kha mitsur hang thor ah ciah in husop fungparah antar i ahmur ah an phâkter. 
JHN.19.30	Cuticun Jesuh nih mitsur thor cu a din hnu ah, “Â lîm cang,” tiah a ti. Cun a lu a khun i a thlarua a thlah. 
JHN.19.31	Cu Ni cu Timhtuahnâk ni a si, a ruak cu Sabbath ni ah vailam i a um nâkhnga lo (zeitintiah cu Sabbath cu ni sunglawi khun a si). Judah mi nih Pailat sinah an ke khiah i an ruak lak dingah an nawl. 
JHN.19.32	Cuticun ralkap kha an ra a sinah an khenhchihmi pakhatnâk le khatte lei kam ta an ke kha an khiah hna. 
JHN.19.33	Asinain Jesuh sin an phâk tikah a rak thih cang caah a ke kha an khiak ve lo. 
JHN.19.34	Ralkap hna lak i pakhat nih a hnak ah fei in a sawh i thisen le ti a chuak cawlh. 
JHN.19.35	Cu thil a hmutu nih a hngalhter cang, a hngalhtermi bia hi a dik i bia dik ngai a chim tiah a hngalh, nannih zong nih nan zumh nâkhnga. 
JHN.19.36	Zeitintiah Cathiang nih, “A ruh pakhat hmanh khiah a si lai lo,” tiah a chimmi a tlin nâkhnga cubantuk in a rak um. 
JHN.19.37	Cathiang dang nih, “An chunhnâk cu an zoh te lai,” tiah a ti ṭhân. 
JHN.19.38	Cuhnuah Josef Arimathea khua mi, Jesuh zultu a si ve mi, asinain Judah hotu hna a`ih ruangah a thli te in zultu pa kha Pailat sinah Jesuh ruak kha a va hal. Pailat nih a sian. Cuticun a ra i Jesuh ruak kha a lâk. 
JHN.19.39	Nikodimu, a hlan i zanah asin i a rami pa kha Mura le aloi cawhmi pawng zakhat tluk he a ra ve. 
JHN.19.40	Cuticun Jesuh ruak kha an lâk i Judah mi ruakvui ning in rimhmui mi he, khiangrâng puan in an zual. 
JHN.19.41	An khenhchihnâk hmunah dûm pakhat a um. Cu dûm ah ahohmanh an vui rih lonâk thlân thar a um. 
JHN.19.42	Cuticun Judah mi zarhte ni a si i thlân cu a pawng te i ummi a si caah, cuka ah Jesuh cu an vui.
JHN.20.1	Zarhkhat chung ni hmasa bik zingka te ah, khua zong a muih ko rih lio ah, Mary magdalin cu thlânah a va kal i lung kha thlân in ṭhial ciain a va hmuh. 
JHN.20.2	A tli i Simon Peter le lamkaltu dang Jesuh nih a dawtmi sinah a phân i “Bawipa cu thlân in an kalpi, khuazeiahdah an chiah ka hngal lo,” tiah a ti. 
JHN.20.3	Peter le lamkaltu dang cu an chuak i thlân lei panh in an kal. 
JHN.20.4	A tlik in an tli i lamkaltu dang nih Peter kha a chawhkanh i thlân kha a phân hma sa. 
JHN.20.5	Kun buin a chung kha a hun bih i khiangrâng puan kha a hmuh. Asinain a chungah a lut lo. 
JHN.20.6	Simon Peter zong a hnu in a phân ve, thlân chungah a lut i khiangrâng puan le, 
JHN.20.7	Alu tuamnâk puan, khiangrang puan sinah um loin fel te i bil cia in a dang tein a um kha a va hmuh. 
JHN.20.8	Cuticun lamkaltu dang thlân a phân hmaisa mi zong cu a lut ve, cun a hmuh i a zumh. 
JHN.20.9	Thihnâk in a thawhṭhân awk a si timi Cathiang kha an hngal lo. 
JHN.20.10	Cuticun lamkaltu kha an innah an tlung ṭhân. 
JHN.20.11	Asinain Mary tu cu lengah ṭah buin thlân pawngah a dir. Cun ṭah pah in a kun i thlân chung kha a bih. 
JHN.20.12	Vanmi pa hnih puanrang aih in Jesuh ruak chiahnâk hmunah pakhat Alu lei, pakhat Ake lei i an ṭhut kha a hmuh hna. 
JHN.20.13	Annih nih, “Minu, zeicadah na ṭah?” tiah an ti. Anih nih, “Ka Bawipa an kalpi i an chiahnâk hmun le ka hngal lo,” tiah a ti. 
JHN.20.14	A chim dih in â mer i Jesuh a dir kha a hmuh i Jesuh a si kha a hngal lo. 
JHN.20.15	Jesuh nih, “Minu zei ruangahdah na ṭah? Ahodah na kawl? tiah a ti. Anih nih, dûmcawngtu ah a ruah i, “Kapu, na lâk a si ahcun, na chiahnâk hmun ka chim law, ka lâk lai,” tiah a ti. 
JHN.20.16	Jesuh nih, “Mary” tiah a ti. Anih nih a mer hnawh i, “Hebru holh in, “Rabboni” tiah a ti (cucu Cawnpiaktu tinâk a si). 
JHN.20.17	Jesuh nih, “Ka tlai peng hlah, atu tiangin Pa sinah ka kai rih lo; ka u nau hna sinah va kal law, an sinah, “Ka pa, nan Pa, ka Pathian, nan Pathian sinah ka kai lai, a ti tiah, va ti,” tiah a ti. 
JHN.20.18	Mary Magdalin cu ava kal i lamkaltu hna sinah Bawipa a hmuhnâk kong kha a va chim, cun a sin i a chimmi zong a chimh hna. 
JHN.20.19	Cuni ṭhiamṭhiam zarhkhat chung ni hmasa bik zanleiah Judah mi hotu an ṭih ruangah lamkaltu hna umnâk innkâ kha an khar hnu ah, an lakah Jesuh cu a rak dir i an sinah, “Nan cungah daihnâk um ko seh,” tiah a ti. 
JHN.20.20	Cu bia cu a chim dih in an sinah akut le ahnâk kha a zohter hna i Bawipa mui an hmuh cun an i lawm tuk hringhran. 
JHN.20.21	Jesuh nih, “Nan cungah daihnâk um ko seh,” Pa nih a ka thlah bantukin kei zong nih kan thlah ve hna. 
JHN.20.22	Cun bia a chim dih in an cungah a thaw a chuahhnawh hna i, “Thiang Thlarau co u. 
JHN.20.23	Mizei pauh an sualnâk nan ngaihthiam ahcun ngaithiam an si lai; nan ngeihthiam lomi cu ngaithiam lo an si lai,” tiah a ti. 
JHN.20.24	Hleihnih hna lak i Thomas, faphir an timi kha, Jesuh rat lio ah khan a um ve lo. 
JHN.20.25	Lamkaltu dang nih, “Bawipa kan hmuh,” tiah an ti. Anih nih “A kut i thir an khehnâk hmape ka hmuh i cuka i ka kut dong in ka sawh i a hnâk i ka kut in ka sawh lo ahcun ka zum lai lo,” tiah a ti. 
JHN.20.26	Cun niriat hnu ah lamkaltu hna cu inn chungah an um ṭhân, Thomas zong a um ve. Jesuh a ra, inn kha hrenh dih an si ko nain an lakah a hung dir i, “Nan cungah daihnâk um ko seh,” tiah a ti. 
JHN.20.27	Cuticun Thomas sinah, “Na kut dongin tawng law, ka kut hma hi zoh, nakut in banh law ka hnâk ah sawh. Zum loin um hlah, zum ko,” tiah a ti. 
JHN.20.28	Thomas nih a leh i, “Ka Bawipa le ka Pathian na si,” tiah a ti. 
JHN.20.29	Jesuh nih, “Thomas, nangnih cun naka hmuh caah na zumh. Hmu lo in a zummi cu mithuachuak an si,” tiah a ti. 
JHN.20.30	Jesuh nih a lamkaltu hna mithmuh ah hmelchunhnâk dang tampi a tuah tak tak hna, cu hna cu hi cauk ah hin ṭial an si lo. 
JHN.20.31	Asinain hi hna hi Jesuh cu Krih Pathian Fapa a si tiah nan zumh i cu zumhnâk thawngin nunnâk Amah min in nan ngeih khawh nâkhnga ṭialmi an si.
JHN.21.1	Cuhnu ah Jesuh cu a lamkaltu hna sinah, Tiberia tidîl kamah â lang ṭhân. Â langhning cu hitihin a si. 
JHN.21.2	Simon Peter le, Thomas, faphir timi le, Galili ram Kana khua mi Nathanael le, Zebedi fapa pahnih hna le a lamkaltu dang pahnih kha an umṭi. 
JHN.21.3	Simon Peter nih, “Nga tlaih ah ka kal lai,” tiah a ti. Annih nih, “Kannih zong na sinah kan kal ve lai,” tiah an ti. Cun an kal i tilawngah an i cit; cu zan cu zeihmanh an tlai lo. 
JHN.21.4	Asinain khua a dei tikah, Jesuh cu tikam ah a dir; lamkaltu hna nih Jesuh a si kha an hngal lo. 
JHN.21.5	Jesuh nih, “Naule hna, eiawk nan ngei maw?” tiah a ti hna. Annih nih, “Ngei lo,” tiah an leh. 
JHN.21.6	Anih nih, “Tilawng orhlei ah khan nan sur kha vorh ulaw, nan tlaih lai,” tiah a ti. Cun an hun vorh i an tlaihmi nga a tamtuk ah an hnuk kho lo. 
JHN.21.7	Cucaah lamkaltu, Jesuh nih a dawtmi nih khan, Peter sinah, “Bawipa a si,” tiah a ti. Simon Peter nih Bawipa a si kha a hngalh le cângka a angki leng â aih (taklawng in a rak um) i ti ah a zuang cawlh. 
JHN.21.8	Lamkaltu dang nih tilawng fa deuhmi he anzuan hnawh hna i au sur cu nga he chuak lakin an hun hnuh. Tikam in kaih sawm kua hrawng lawng a si. 
JHN.21.9	Tikam an phâk tikah meihol i meichem cia le a cung i nga le changreu a ummi kha an va hmuh. 
JHN.21.10	Jesuh nih, “Nan nga tlaihmi cu tlawmpal hun la hnik u,” tiah a ti. 
JHN.21.11	Simon Peter cu tilawng ah a va kai i nga ngan pipi umnâk sur cu tikam ah a hun hnuh, a diklak in 153 a si. Cutluk tam a si nain sur cu a tlek lo. 
JHN.21.12	Jesuh nih, “Thaithawh ei u,” tiah a ti. Lamkaltu lakah ahohmanh nih, “Ahodah na si?” tiah an hal ngam lo, Bawipa a si kha an hngalh ko. 
JHN.21.13	Jesuh cu ara i changreu kha a lâk i an sinah a pêk, cubantukin nga zong a pêk hna. 
JHN.21.14	Cucu Jesuh nih thihnâk in a thawhṭan hnu i a lamkaltu hna sin i a langh voi thumnâk a si. 
JHN.21.15	Thaithawh ei dih ah, Jesuh nih Simon Peter sinah, “Simon, Jonah fapa, hi hna nâk in naka daw deuh maw? tiah a ti. Anih nih,” A si, Bawipa, kan tlaihchan kha na hngalh,” tiah a ti. Anih nih, “Ka tuu fale kha cawm hna” tiah a ti. 
JHN.21.16	A voihnihnâk ah, “Simon, Jonah fapa,’ naka daw maw?” tiah a ti ṭhân. Anih nih, “A si, Bawipa, kan tlaihchan kha na hngalh,” tiah a ti ṭhân. Anih nih, “Ka tuu kha zohkhenh hna,” tiah a ti. 
JHN.21.17	A voi thumnâk ah, “Simon, Jonah fapa, naka tlaihchan maw?” tiah a ti. Cun a voithumnâk ah, ‘Naka tlaihchan maw,’ tiah a sin i a ti ruangah Peter cu a ngaih a chia i a sinah, “Bawipa, zeizong vialte na hngalh, kan tlaihchan kha na hngalh ko,” tiah a ti. Jesuh nih, “Ka tuu kha cawm hna. 
JHN.21.18	Biataktein biataktein, kan chimh, na ngakchiat lio ah na taiah nâ sawm i na duhnâk pauh ah na kal tawn, asinain na upat hnu ah cun, na kut na thlir lai i midang nih an in somh lai, cun na duh lonâk ah an in kalpi lai,” tiah a ti. 
JHN.21.19	Cubiacu zeibantuk thihnâk in dah Pathian a thangṭhat te lai ti hngalhnâk caah a chimmi a si. Cucu a chim dih in a sinah, “Ka zul,” tiah a ti. 
JHN.21.20	Peter cu â mer i Jesuh nih a dawtmi zultu, zanriah an ei lio i a ṭang hngauh in a va sawnmi, “Bawipa aho cem nih dah an rawi lai? tiah, a titu nih a rak zulh kha a hmuh. 
JHN.21.21	Peter nih a hmuh tikah Jesuh sinah, “Bawipa, hipa hi teh zeitindah a um lai?” tiah a ti. 
JHN.21.22	Jesuh nih, “Duh ning law, ka rat ṭhân hlan tiang a nung ko lai, cucu zeiahdah nâ hman lai? ka zul ko,” tiah a ti. 
JHN.21.23	Cuticun cu bia ruangah hi lamkaltu hi a thi lai lo tiah unau hna sinah a thang. Asinain Jesuh nih a thi lai lo timi a chim lo. “Duh ning law, ka rat ṭhân tiang zong in a nung ko hnga, cucu zeiahdah nâ hman lai?” tiah a timi tu a si. 
JHN.21.24	Cu lamkaltu cu hi bia hngalhtertu le ṭialtu hi a si i a hngalhtermi bia hi a dikmi a si tiah kan hngalh. 
JHN.21.25	Cun hi hleiah Jesuh tuahmi dang tampi a um, cu hna cu pakhat hnu pakhat ṭial dih ding siseh law, ṭialnâk cauk vialte cu vawlei hmanh nih a tlum lai ka zum lo. A men.
ACT.1.1	Aw Theofilus, hmasa deuh ka ca ah, Jesuh cawnpiakmi le tuahmi vialte kha ka ṭial hna, 
ACT.1.2	Thiang Thlarau thawngin lamkaltu i a thimmi hna sinah nawl a pêk hna hnu ah, van i lâk a si ni tiangin, 
ACT.1.3	an sinah a palh kho lomi hngalhpinâk tampi he, a temtuar hnuah a nung ṭhân tiah â langhter, ni sawmli chung an hmuh khawh dingin â lang i Pathian Pennâk kong kha a chimh hna. 
ACT.1.4	Cun hmunkhat i an i pumhnâk ah a umpi hna i Jerusalem chuahtâk lo ding le Pa biakammi hngak dingin nawl a pêk hna, “Cucu” A rak chimmi, “Ka sinin nan theih cangmi kha a si; 
ACT.1.5	zeitintiah Johan nih ti in Baptisma a pêk tak tak, asinain a rauh hlanah Thiang Thlarau in Baptisma nan co lai,” tiah a ti. 
ACT.1.6	Cucaah hmunkhat i an i pumh lioah, “Bawipa, atu ah maw Israel caah Pennâk cu na dirh lai?” tiah an hal. 
ACT.1.7	Anih nih, “A ni le cân Pa nih Amah nawlngeihnâk i a chiahmi cu nannih hngalh awk a si lo. 
ACT.1.8	Asinain nan cungahThiang Thlarau a phâk tikah thiltikhawhnâk nan ngei lai, Jerusalem le Judah ram vialte, Samaria ramkip le vanhram deng tiangin ka bia hngalhpitu nan si lai,” tiah a ti. 
ACT.1.9	Cu thil a chim dih in, an hmuh hngan teah vanah cawi in a um i khuadawm nih an hmuh khawh lonâk ah a lâk. 
ACT.1.10	Cunglei ah a kai i cat loin vanlei zoh in an dir ko lioah, zohhmanh puanrang â aihmi pahnih an pawngah an dir i 
ACT.1.11	an sinah, “Galili mi hna, zeiruangahdah vanlei zohin nan dir ko? Hi Jesuh nan sin i vanah a kaimi hi, van i a kai nan hmuh bantuk te hin a ra ṭhân lai,” tiah an ti. 
ACT.1.12	Olivet an timi tlângin Jerusalem ah an kir, cu tlâng cu Jerusalem pawng, Sabbath ni i kal khawhnâk a si. 
ACT.1.13	Cun khua an luh tikah, an um tawnnâk dot cungnung ah an kai, Peter le, Jeim, Johan le Andria, Filip le Thomas; Bartholomi le Matthai, Alfai fapa Jeim le Simon Zelot chungmi le Jeim fa Judas hna an si. 
ACT.1.14	Cu vialte cu nu hna le Jesuh nu Mary, Jesuh nau le hna he ruahnâk hmunkhat i thlacam le nawlnâk tuah in an um peng. 
ACT.1.15	Cun lamkaltu hna an i pumh lio ah, Peter a dir i (an dihlak in za le kul hrawng an si) 
ACT.1.16	unau hna, “Thiang Thlarau nih David kâ in Jesuh a tlaitu hna hruaitu pa Judas kong Cathiang ah a rak chimchungmi hi a tlin awk a si ko, 
ACT.1.17	zeitintiah amah kha kan lakah relchih a si ve i hi rian ah hin ṭuanvo zong a ngei ve.” 
ACT.1.18	(Hi pa nih hin a sualman in hmun pakhat a cawk i a bettaling in a tla, a paw a kuai i a ril vialte a chuak dih). 
ACT.1.19	Cu kong cu Jerusalem i a ummi nih an hngalh dih; cucaah cu hmun cu anmah holh in, “Akel Dama,” tiah an ti; cucu thisen hmun tinâk a si. 
ACT.1.20	Zeitintiah Sam cauk ah hi kong hi ṭial a si. ‘A umnâk in rauhtâk si sehlaw, a chungah ahohmanh um hna hlah seh,’ ti le ‘hotu a sinâk cu midang nih co hna seh,’ tiin. 
ACT.1.21	Cucaah Bawi Jesuh, kan sin i a luh a chuah chung vialte, 
ACT.1.22	Johan nih Baptisma a pêk ri in kan sinin Jesuh vanah lakchoh i a um tiang a kan kom zungzaltu lakah mi pakhat a thawhṭhannâk a kan hngalhpitu pakhat a um awk a si,” tiah a ti. 
ACT.1.23	Cun mi pahnih an ruah i Josef, Barsabas timi, Judas zong an ti ṭhanmi le Matthias kha an si. 
ACT.1.24	Cun thla an cam i “Maw, Bawipa, lungthin vialte a hngaltu, hi hna pahnih lakah aho deuh dah na thim kan hngalter ko. 
ACT.1.25	Judas nih a umnâk i kal dingin sual i a tluktâkmi, hi rianṭuannâk le lamkaltusinâk hmun lawng hi cotu an um a herh fawn,” tiah an ti. 
ACT.1.26	Camcawh fung an zuh i Matthias cungah a tla. Cuticun amah cu lamkaltu hleikhat hna sinah relchih a si.
ACT.2.1	Penticost ni a phâk tikah, an dihlak in, hmun pakhat ah lungrual tein an um. 
ACT.2.2	Hmakhat teah van in thawng, a ṭhawngmi thlitu hrân thawng bantukin a rak phân i an ṭhutnâk inn cu a khat dih. 
ACT.2.3	Meizik bantuk lei kha an lang i an i ṭhen hnuah, pakhat cio an cungah â fu dih. 
ACT.2.4	An dihlak in Thiang Thlarau in an khat i Thlarau nih a chimter hna ningin holh dang dangin an chim cio. 
ACT.2.5	Vanrâng tang miphun zakip hna chungin Judahmi biaknâk minung kha Jerusalem ah an câm. 
ACT.2.6	Cu thawng ah mibu tampi an rak i pum i an chimmi kha anmah holh cio in an rak theih tikah an awlok a chong. 
ACT.2.7	Cuticun an dihlak in mak ti in an ar ko, zohhmanh u, biachimtu vialte hi Galili mi an si lo maw? 
ACT.2.8	Zeitindah kan kokek holh cio in kan rak theih khawh, tiah pakhat le pakhat an i ti. 
ACT.2.9	Kannih cu Parthian, Medes, Elom, Mesopotamia, Judia, Kappadosia, Pontas, Asia, 
ACT.2.10	Frizia, Pamfili, Izip le Libia ram chung i Sairin khua pawng rammi kan si, cun Rom khua in a rami, 
ACT.2.11	Judah mi kan si ah, Judah phun hrawm Jentel mi kan si ah, a cheu cu Krit tikulh le Arabia rammi kan si, asinain Pathian tuahmi thil lianngan kong an chimmi kan holh cio in kan rak theihmi hi,” tiah an ti. 
ACT.2.12	An dihlak in mak an ti i an ar ko. “Hihi zeitindah a si khawh?” tiah an ti. 
ACT.2.13	Cheukhat nih an nihsawh hna i, “Mitsur hang hrim an ri a si ko hih,” tiah an ti. 
ACT.2.14	Asinain Peter cu hleikhat hna he an dirṭi i aw thang ngaiin an sinah bia a chim, “Nannih Judia ram chung mi le Jerusalem i a ummi vialte hna, hihi hngal ulaw, ka bia hi ngai tuah u. 
ACT.2.15	Zeitintiah hi hna hi na ruah bangin an ri lo, zinglei suimilam pakua lawng pei a si ko rih cu. 
ACT.2.16	Hihi profet Joel nih a rak chimchung cangmi kha a si. 
ACT.2.17	‘Ni hmadung ah hitihin a si lai tiah Pathian nih a ti. Mi vialte cungah ka Thlarau ka toih lai i nan fapa le nan fanu hna nih bia an phuan lai, nan tlangval hna nih langhnâk an hmuh lai i nan putar hna nih mang ah an manh lai. 
ACT.2.18	Cuni ah ka sinum pa le sinum nu hna cung zongah ka Thlarau ka toih lai i ka bia an phuan lai. 
ACT.2.19	Cunglei vanah khuaruahhar thil le, tanglei vawlei ah hmelchunhnâk kha ka langhter lai; thisen le mei le a zâmmi meikhu hna he: 
ACT.2.20	Bawipa ni lianngan le ṭih a nungmi a phâk hlan ah, ni muihnâk ah a cang lai i thlapa thisen ah a cang lai. 
ACT.2.21	Cun hitihin a si lai, Bawipa min a aumi pauh cu khamh a si lai,’ a timi kha. 
ACT.2.22	“Nannih Israel mi hna, hi bia hi ngai u; Nazaret Jesuh kha, nan lakah a liannganmi thil le, khuaruahhar le hmelchunhnâk hna hmangin Pathian nih a dirkamh i a langhtermi a si kha nanmah hrimhrim nih nan hngalh. 
ACT.2.23	Amah kha Pathian nih a rak ruah cia ning le a rak hngalhchung cang bantukin, nannih nih nawlbuartu hna kutah tlaihterin nan khenhchih i nan thah; 
ACT.2.24	kha Pa kha Pathian nih a thawhter i a fakmi thihnâk in a chuahter, zeicatiah thihnâk nih a tlaihpeng khawh nâkhnga lo a thawhter ṭhân. 
ACT.2.25	Zeitintiah Amah kong David nih hitihin a rak chim; ‘Bawipa cu ka hmaiah ka rak hmuh cia zungzal ko, zeicatiah Amah cu ka orhlei ah a um tawn caah kâ hnin kho lai lo. 
ACT.2.26	Cucaah ka lungthin â lawm i ka lei zong â nuam, ka titsa zong ruahchannâk in â din lai. 
ACT.2.27	Zeitintiah ka thlarau mithi khua ah na kaltâk lai lo i na Mithiang cu thutmân na siang lai lo. 
ACT.2.28	Nunnâk lam cu naka hmuhsak cang i na hmai ah lawmhnâk in naka khahter lai,’ tiin. 
ACT.2.29	“U le nau hna, hringtu David kong hi zalong tein nan sinah ka chimter u, anih cu a thi cang i an phum cang, a thlân zong nihin tiang kan sinah a um. 
ACT.2.30	Cucaah amah cu profet a si i thisa phungin a tefa chin chungin a bawi ṭhutdan i a ṭhu dingmi Krih a chuak te lai tiah Pathian nih chiatserh in bia a rak kamhmi kha a hngalh; 
ACT.2.31	cu thil cu a rak hngalhchung cang caah Krih thawhṭhân lainâk kong chimin, a thlarau mithi khua ah a kaltak lo i a taksa zong nih thutmânnâk a tong lo. 
ACT.2.32	Kha Jesuh kha Pathian nih a thawhter i kan dihlak hi cu kong hngalhpitu kan si. 
ACT.2.33	Cucaah Pathian orhlei kut ah thangṭhat in a um i pêk awkah kamhmi Thiang Thlarau cu Pa sinin a hmuh, atu i nan hmuh le nan theihmi hi Amah nih a kan toihmi a si. 
ACT.2.34	“Zeitintiah David cu vanah a kai lo, amah nih hitihin a chim. ‘
ACT.2.35	Na ral hna nake tang i ka chiah hlan pauh cu ka orhlei ah ṭhu peng ko,” tiah a rak ti. 
ACT.2.36	Cucaah Jesuh nan khenhchihmi kha Pathian nih Bawi le Krih ah a canter ti hi Israel miphun vialte nih hngal ko seh,” tiah a ti. 
ACT.2.37	Cu bia an theih tikah, an lungthin a hriah hna i Peter le lamkaltu hna sinah, “U le nau hna, zeidah kan tuah kun lai?” tiah an ti. 
ACT.2.38	Peter nih, “I ngaichih ulaw, nan sual ngaihthiamnâk caah Jesuh Krih min in Baptisma ing u; cun pekmi Thiang Thlarau hi nan co lai. 
ACT.2.39	Zeitintiah hi biakam hi nanmah le nan fale sin le hlapi i a ummi vialte sin le Bawipa kan Pathian nih a auhmi hna sinah kamhmi a si,” tiah a ti. 
ACT.2.40	Cun hngalhpinâk le thazâng pêknâk bia tampi a chimh hna i, “Tu chan miṭhalo hna chungin khamh si ko u,” tiah a ti hna. 
ACT.2.41	Lunglawm tein a bia a cohlangmi hna kha Baptisma an in i cu ni ah mi thawngthum hrawng nih an chap hna. 
ACT.2.42	Lamkaltu hna zumhnâk le hawikomhnâk ah changreu cheu le thlacam in donghcat loin fek tein an um. 
ACT.2.43	Cuticun Lamkaltu hna hmangin khuaruahharnâk le hmelchunhnâk kha tuah a si i mi vialte cungah ṭihnâk a tlung. 
ACT.2.44	A zummi vialte cu hmunkhat ah an umṭi i an ngeihmi vialte an i hrawm, 
ACT.2.45	thilṭha le an ngeihmi thilri kha an zuar i an herhning cio in an i phaw. 
ACT.2.46	Cuticun nichiarte lungrual tein ṭempal ah an um tawn i innkhat hnu innkhat ah changreu cheu in lungthin tluangtlam le lawmhnâk he rawl an eiṭi tawn. 
ACT.2.47	Pathian an thangṭhat i mi vialte lawmhnâk in an um. Cun khamh a si cuahmahmi hna cu Bawipa nih kawhhran ah nichiar tein a chapchin lengmang hna.
ACT.3.1	Zanlei suimilam pathum thlacam cân ah Peter le Johan cu ṭempal ah an kal. 
ACT.3.2	Mi pakhat a nu paw chungin kebei cia in a chuakmi kha ṭempal i â dawhmi kutkâ an timi hramah, cuka i a lutmi hna sin i kutdawh dingin nichiarte an ṭhutter tawn. 
ACT.3.3	Anih nih ṭempal ah luh â timmi Peter le Johan kha hmuin thil a hal hna. 
ACT.3.4	Johan he cat loin an zoh i Peter nih, “Kan zoh tuah,” tiah a ti. 
ACT.3.5	An sinin thil zeimaw hmuh ruahchan in a hun merhnawh hna, 
ACT.3.6	Peter nih, “Phaisa le sui ka ngei lo; asinain ka ngeihchun kan pêk lai: Nazaret Jesuh Krih minin, dir law, ke in kal,” tiah a ti. 
ACT.3.7	A orhlei kut kha a tlaih i a thawhter; chikkhat teah a ke le a kemit ruh hna nih ṭhawnnâk an ngei cawlh. 
ACT.3.8	A hun i hlawk, a dir i kein a kal, cun kal pah le i hlawk len bu in Pathian a thangṭhat i an sinah ṭempal ah a lut cawlh ve. 
ACT.3.9	Pathian thangṭhat i â chawhlen kha mi vialte nih an hmuh. 
ACT.3.10	Ṭempal luhnâk kutkâ dawh pawngah kutdawh in a ṭhu tawnmi a si kha an hngalh i a cung i a tlungmi thil ah khuaruahharnâk le mak tinâk in an khat. 
ACT.3.11	Kebei a dammi pa nih Peter le Johan kha a tlaihpeng hna lioah Solomon deuthlâm timi hmunah mi vialte an rak tli i mak an ti ngaingai. 
ACT.3.12	Peter nih mizapi kha a hmuh tikah, “Nannih Israel mi hna zeiruangahdah hi kongah nan ar ko? Asiloah kanmah thil tikhawhnâk le biaknâk i kan i zuam ruangah kan damtermi bangin ar koin nan kan zoh? 
ACT.3.13	Abraham Pathian, Isak le Jacob Pathian, kan pupa hna Pathian nih a Sal Jesuh a thangṭhatmi a si; Amah cu nan tlaihter i Pailat nih thlah a timh len zongah nan rak el a si kha. 
ACT.3.14	Mithiang le Midik kha nan duh lo i lainawng tu kha nansin i pêk awkah nan hal, 
ACT.3.15	Nunnâk Bawi kha nan thah, asinain Pathian nih Amah cu a thawhter, cucu hngalhpitu kan si. 
ACT.3.16	Cun a Min, Amah min i zumhnâk thawngin hi nan hmuh i nan theihmi hi a damtermi a si. Asi, Amah in a chuakmi zumhnâk nih nan dihlak hmuh ah a damtermi a si. 
ACT.3.17	Asinain ule nau hna, atu ah nan hruaitu hna nih an rak tuah bang khan nannih zong nan hngalh lo ruang i nan tuahmi a si. 
ACT.3.18	Pathian nih a profet vialte kâ in a rak chimchung bang khan, Krih nih harnâk a temtuar lai timi cu, hitihin a tlinter cang. 
ACT.3.19	Cucaah nan sualnâk hlohpiak a si khawh nâkhnga i ngaichih ulaw, Pathian sinah kir u, cuticun Bawipa sinin tharchuahnâk cân a phân kho lai, 
ACT.3.20	cun nan sin i an rak chim cangmi Krih Jesuh kha a rak thlah khawh lai: 
ACT.3.21	Zeizong vialte serṭhatnâk cân a phâk hlan pauh cu van nih Amah cu a cohlan hrimhrim rih awk a si, cucu Pathian nih vawlei ser hramthawkin a thiangmi a profet vialte hna hmangin a rak chim cangmi a si. 
ACT.3.22	Zeitintiah Moses hrimhrim nih kan pa le sinah, “
ACT.3.23	Ahohmanh nih cu profet bia cu an ngaih duh lo ahcun an unau hna sinin nan hloh hna lai,” a rak ti kha. 
ACT.3.24	Asi, Samuel a rak um ri in, profet vialte le a zultu hna nih atu lio i thil a ummi hi an rak chimchungmi a si. 
ACT.3.25	Nanmah hi Pathian nih kan pupa hna sin i a sermi biakamnâk le profet hna fale cu nan si. Pathian nih Abraham sinah, ‘Na tefa ah vawlei i a ummi chungkhar vialte thluachuah an si lai,’ tiah bia a rak kam. 
ACT.3.26	Pathian nih a Sal Jesuh cu a chuahter i thluahchuah petu le nan sualnâk mertâk cio dingin, nanmah sinah a hmasabik ah a run thlah,” tiah a ti.
ACT.4.1	Cubangin zapi sin i bia an chim lioah tlângbawi hna le ṭempal uktu hna le sadusih hna kha an sinah an rak phân, 
ACT.4.2	mizapi an cawnpiak hna i Jesuh le thihnâk in a thawhṭhannâk kong an chimh hna caah an lung a tling lo ngai ngai. 
ACT.4.3	An tlaih hna i zanlei a si cang caah a thaizing tiangin thongah an thlak hna. 
ACT.4.4	Asinain bia ngaitu lakah mi tampi nih an zumh i an tamning cu patling lawngte 5000 hrawng an si. 
ACT.4.5	A thaizing ah, an hotu hna le upa hna, nawlbiacawnpiaktu hna le 
ACT.4.6	tlângbawi nganbik Ana le Kaiafas, Johan le Alexandria hna le tlângbawi nganbik cikawr vialte kha Jerusalem ah an i pum. 
ACT.4.7	An pahnih in an laiah an dirter hna, “Zei thiltikhawhnâk le aho min in dah hi thil hi nan tuah?” tiah an hal hna. 
ACT.4.8	Peter cu Thiang Thlarau in a khat i, “Zatlâng uktu le Israel upa hna, 
ACT.4.9	nihin ah zângfah awktlâk minung a simi cung i ṭhatnâk tuahmi kongah, zeiruangahdah a dam tiah nankan chalh ahcun, 
ACT.4.10	nan dihlak in thei u, Israel mi vialte zong nih thei seh, Nazaret Jesuh, nan khenhchihmi, Pathian nih thihnâk in a thawhtermi kha, Amah minin hi mipa hi nan hmaiah damin a dirnâk hi a si. 
ACT.4.11	Hihi, ‘Inn satu hna nih nan hlawtmi lung, a kil i san a tlai bik lung kha,’ a si. 
ACT.4.12	Midang ahosinhmanhah khamhnâk a um lo, zeitintiah vanrang tang i min sakmi vialte lakah a kan khamh khotu mindang pakhat hmanh a um lo,” tiah a ti. 
ACT.4.13	Cubangin Peter le Johan ral`hatning an hmuh i cathiamlo le cawnnâk a ngei lomi an si ti kha an theih tikah mak an ti i Jesuh sinah an rak um cang ti kha an lung a pem. 
ACT.4.14	Cun an sin i a dirmi, an damtermi pa an hmuh tikah, sawinâk lam an hngal fawn lo. 
ACT.4.15	An biaceihnâk hmun in kâ dangah kal dingin nawl an pêk hna hnu ah anmah le anmah an i ceih. 
ACT.4.16	“Hi hna hi zeitindah kan tuah hna lai? Zeitintiah mi vialte theih in chinchiah awktlâk khuaruahhar an tuahmi Jerusalem mi vialte nih an hmuh dih cang, kannih nih le kan el kho ṭung hna lo. 
ACT.4.17	Mizapi nih an theih chinchin nâkhnga lo, atu thawkin amah min in aho sin hmanh ah bia chim ti lo dingin fak piin kan hro hna lai,” tiah an ti. 
ACT.4.18	Cuticun an kawh hna i Jesuh minin bia chim ti lo ding le cawnpiak hrimhrim ti lo dingin nawl an pêk hna. 
ACT.4.19	Asinain Peter le Johan nih, “Pathian mit hmuh ah, nanmah nawl ngaih maw a ṭha deuh lai Pathian nawl ngaih dah, ruat tuah u. 
ACT.4.20	Zeitintiah kannih cu kan hmuhmi le theihmi hi chim loin kan um kho lo,” tiah an ti. 
ACT.4.21	Cuticun fak chinchin in an hro hnu ah an thlah hna, mizapi ruangah dân an tat kho hna lo, zeicatiah an tuahmi thil ruangah khan an dihlak in Pathian an thangṭhat. 
ACT.4.22	Zeitintiah hi khuaruahharnâk in an damtermi pa cu kum 40 nâk tam a si. 
ACT.4.23	Cun an chuah hnuah an bu sinah an kal i tlângbawi hna le upa hna nih an chimmi vialte kha an chimh hna. 
ACT.4.24	Cu bia an theih tikah lungrual tein Pathian sinah aw chuah in an au, “Bawipa, nang cu van le vawlei, rili le a chung i a ummi thil vialte sertu Pathian na si; 
ACT.4.25	Na sal David kâ in hihi na rak chim cang, zeiruangahdah miphun hna cu an thin a hun i mizapi nih pakpalawng thil an ruah? 
ACT.4.26	Vawlei bawi hna nih an dirhnawh hna i hotu hna zong nih Bawipa le a Krih ralchanh in hmunkhat ah an i pum. 
ACT.4.27	“Zeitintiah hi khua ah hin a thiangmi na Sal sathau na thuhmi Jesuh cu fakpi i dohdal dingin, Herod le Pontias Pailat le Jentail mi hna le Israel mi hna an i tong 
ACT.4.28	Nangmah kut hrimhrim in tuah awkah nâ timhmi le na remruatcia tlam tlinter dingin. 
ACT.4.29	Atu ah Bawipa, an kan hrocerning hi run zohhmanh na sal le hna sinah ralṭhatnâk he na bia phuan khawhnâk pe ko hna. 
ACT.4.30	Damter dingin na kut thlirlaw, a thiangmi na sal Jesuh minin hmelchunhnâk le khuaruahharnâk kha tuahter ko hna,” tiah an ti. 
ACT.4.31	Thla an cam dih in an i pumhnâk inn kha â hnin, an dihlak in Thiang Thlarau in an khat i ralṭhatnâk he Pathian bia kha an chim. 
ACT.4.32	Zumtu hna cu lungthin hmunkhat le thlarau hmunkhat in an um, an lakah pakhat hmanh nih an ngeihmi ka ta ti loin thil vialte an i hrawm. 
ACT.4.33	Lamkaltu hna nih a liannganmi thiltikhawhnâk he Bawipa Jesuh thawhṭhannâk kong kha an phuan tawn. An dihlak cungah zângfahnâk nganpi a um. 
ACT.4.34	An lakah chambaumi pakhat hmanh an um lo, loram le inn a ngeimi pauh nih an zuar i a man kha an rak put i 
ACT.4.35	lamkaltu hna kehram ah an chiah tawn; cun annih nih an herhning cio in an phawt hna. 
ACT.4.36	Cun Josef, lamkaltu hna nih Barnabas tiah an kawhmi (a sullam cu thazâng petu tinâk a si) Levi phun Saipras tikulh mi nih, 
ACT.4.37	loram a ngei, a zuar i phaisa kha Lamkaltu hna kehram ah a chiah.
ACT.5.1	Asinain mi pakhat, a min Ananias cu, a nupi Safiri he loram an zuar i 
ACT.5.2	a man cheukhat a thuh, a nupi zong nih cucu a theihpi, a cheu cu a rak put i lamkaltu kehram ah a rak chiah. 
ACT.5.3	Peter nih, “Ananias Thiang Thlarau sin i lih chim ding le na loram man a cheu thup dingin, zeiruangahdah Satan nih na lungthin a khahter? 
ACT.5.4	Na zuar hlan zongah nata a si i na zuar hnu zongah na nawl ngeihnâk tangah a um lo maw? Zei ruangahdah hi lungput hi na ngeih? Minung sinah na lih lo i Pathian sinah na lih a si,” tiah a ti. 
ACT.5.5	Ananias nih cu bia a theih tikah â teng i a thi. Cu thil a theitu vialte cungah ṭihnâk nganpi a phân. 
ACT.5.6	Tlangval an tho i an tuam hnuah an kalpi i an vui. 
ACT.5.7	Suimilâm pathum hnu ah, a nupi cu thil umtuning hngal loin a rak lut. 
ACT.5.8	Peter nih a sinah, “Ka chim tuah, loram cu hi zat ah maw nan zuar?” tiah a ti. Anih nih, “Aw, hi zat ah a si ko,” tiah a ti. 
ACT.5.9	Peter nih a sinah, “Zeiruangahdah Bawipa Thlarau hniksak dingah nan lung â ruan? Zohhmanh, na va vuitu hna ke nih inkâ hram a phân cang, nang zong an in zawnh cawlh lai,” tiah a ti. 
ACT.5.10	Hmakhat te ah a kehram ah â teng i a thi cawlh. Tlangval an ra i a thi tiah an hmuh tikah an zawnh i ava pawngah an vui. 
ACT.5.11	Cuticun kawhhran vialte le cu kong a theitu vialte nih an ṭih ngai ngai. 
ACT.5.12	Mizapi sinah lamkaltu hna kut hmangin Pathian nih hmelchunhnâk le khuaruahharnâk tampi a tuah. Annih cu ruahnâk pakhat ngei in Solomon innlêng timi ah an i pum tawn. 
ACT.5.13	Midang tu cu an sinah an i tel ngam lo. Asinain mizapi nih sâng ngai ah an chiah hna. 
ACT.5.14	Zumtu hna an karh chin lengmang i Bawipa sinah nu le pa he mizapi cu an i chapchin lengmang. 
ACT.5.15	Mizaw kha zatlâng lamah an zawnh hna i ihkhun le an ihphah cungah an ihter hna, Peter â chawh tikah a thladêm tal nih rak tawng seh tiah an ti. 
ACT.5.16	Jerusalem pawngkam khua hna zong nih an mizaw le thlarau thur tuahmi an ratpi hna i an dihlak in damnâk an hmuh. 
ACT.5.17	Cuticun tlângbawi nganbik le a hawi le vialte (cu hna cu Sadusih an si) hna cu an ra i hnachuahnâk in an khat, 
ACT.5.18	lamkaltu kha an tlaih hna i zatlâng thongah an thlak hna. 
ACT.5.19	Asinain zanah Bawipa vancungmi pakhat nih inkâ a rak on i a chuahter hna, 
ACT.5.20	“Kal ulaw, ṭempal ah va dir ulaw, mizapi sinah hi nunnâk bia hi va chim hna u,” tiah a ti. 
ACT.5.21	Cu bia cu an theih tikah, zingka te ah ṭempal ah an kal i an cawnpiak hna. Cu cân ah tlângbawi nganbik le a hawi le nih biaceihtu kha an kawh hna i cuka ah Israel miphun lakah upa vialte kha an auh hna, lamkaltu hna cu ratpi dingin thonginn ah mi an hei thlah hna. 
ACT.5.22	Vengtu hna cu an va kal i thonginn i an hmuh hna lonâk kong chim awkah an kir. 
ACT.5.23	Thonginn cu him tein â hrenh dih i kilvengtu zong an rak dir ko, asinain kan on tikah a chungah ahohmanh kan hmu hna lo,” tiah an chimh hna. 
ACT.5.24	Tlângbawi upa hna le, ṭempal hotu hna le, tlângbawi uktu hna nih cu bia cu an theih tikah, zeitindah thil hi a si te lai? tiah an khuaruah a har. 
ACT.5.25	Cu lioah mi pakhat a ra i an sinah, “Zohhmanh u, thong i nan thlakmi hna nih khan ṭempal ah mi an cawnpiak hna,” tiah a rak chimh hna. 
ACT.5.26	Ṭempal hotu hna cu vengtu hna he an va kal i mizapi nih lungin an rak cheh lai kha an ṭih caah zângennâk um loin an ratpi hna. 
ACT.5.27	Cuti i an ratpi hnuah biaceihtu hna hmai ah an dirter hna i tlângbawi nganbik nih an sinah, 
ACT.5.28	“Hi pa min i cawnpiak ti lo ding kan in ti cang hna, zohhmanh u, nan cawnpiaknâk Jerusalem khua nan khahter cang, cu pa thisen mawh cu kan cungah chawnh nan timh fawn,” tiah an chalh hna. 
ACT.5.29	Asinain Peter le lamkaltu hna nih, minung bia nâkin Pathian bia cu kan zulh deuh awk a si. 
ACT.5.30	Nannih nih Jesuh thingah thlai in nan thahmi kha kan pupa hna Pathian nih a thawhter. 
ACT.5.31	Amah kha Pathian nih Bawi le Khamhtu si dingin a orhlei kutah a thangṭhat, cucu Israel mi caah ngaihchihnâk le sual ngaihthiamnâk caah a si. 
ACT.5.32	Cu thil hna hngalhpitu cu kan si. Cubangin Pathian nih a nawl a ngaimi hna sin i a pêkmi Thiang Thlarau hi hngalhpitu a si ve,” tiah an leh. 
ACT.5.33	Cucu an theih tikah an thin a khenh hna i thahnâk ding khua an khâng. 
ACT.5.34	Asinain biaceihtu hna lakah Farasih pakhat, a min Gamaliel nawlbia cawnpiaktu le mi vialte hmaizahmi kha a dir i lamkaltu kha lengah chuahter rih dingin nawl a pêk hna. 
ACT.5.35	Biaceihtu hna sinah, “Nannih Israel mi hna hi hna kong i tuah nan timhmi hi i ralring u. 
ACT.5.36	Kan hnulei ah khan mi lianngan i â ruahmi Theudus timi a um. Pa lawngte zali nih an zulh. Amah an thah hnu ah a zultu hna cu an i ṭhek dih i zeihmanh an si ti lo. 
ACT.5.37	Cu pa hnuah, milu rel lioah, Galili mi Judas kha a rak um ṭhân, mi tam nawn nih an zulh. Asinain a thi i a zultu hna cu an i ṭhek dih ṭhân. 
ACT.5.38	Cuticun kan chimh hna, hi hna hi tawng hna hlah u, um ko hna seh; hi an tuahmi le an i timhmi hi minung tuahmi a si ahcun a lo dih te ko lai. 
ACT.5.39	Asinain Pathian sinin a chuakmi a si ahcun nan hloh kho lai lo. Culoahcun Pathian ralchanhtu nan si sual lai,” tiah a ti. 
ACT.5.40	A chimmi cu an pom i lamkaltu kha au in an hro hna, Jesuh minin bia chim ti lo dingin nawl an pêk hna i an kalter hna. 
ACT.5.41	Cuticun biaceihtu hna sinin an kal i a Min ruangah mualphonâk tuar awktlâk i ruah an si caah an i lawm ngaingai. 
ACT.5.42	Cun nichiarte ṭempal le innah, Jesuh cu Krih a si zia cawnpiak le chim an ngol hlei lo.
ACT.6.1	Cu cân i zultu an hun karh lengmang lioah, nichiarte thil an i phawtnâk kongah an nuhmei zei i an rel hna lo ruangah Grik holh a hmangmi Judah mi kha an phunsaih hna. 
ACT.6.2	Cuticun hleihnih hna nih zultu vialte an kawh hna i, “Pathian bia chim chia tain cabuai i rian kan ṭuan ahcun a ṭha lai lo. 
ACT.6.3	Cucaah ule nau hna, nan lakah mi pasarih, mi thangṭhatmi, Thiang thlarau le fimnâk i a khatmi thim hna ulaw, cu hna cu hi thil tawlreltu ah kan ruah hna lai. 
ACT.6.4	Kannih tu cu thlacam le phungchim ah kan i pe peng ko lai,” tiah an ti. 
ACT.6.5	An chimmi nih mi vialte an lung a lomhter, cuticun mi an thim hna; cu hna cu; zumhnâk le Thiang thlarau in a khatmi Steven, Filip, Prokhoras, Nikanor, Timon, Parmenas le Antiok khua mi Nikolas Judah phung zulmi an si. 
ACT.6.6	Cu hna cu lamkaltu hmaiah an dirter hna i annih nih an cungah kut chuangin thla an camh hna. 
ACT.6.7	Pathian bia cu a karh chin lengmang; Jerusalem khua ah zultu an karh chin leng mang i tlângbawi lak zongah mi tampi nih zumhnâk kha an pom. 
ACT.6.8	Steven zumhnâk le thiltikhawhnâk in a khatmi nih khuaruahharnâk nganpi le hmelchunhnâk kha zapi hmai ah a tuah tawn. 
ACT.6.9	Asinain salchuak mi hna Sinagog timi i â pummi (Sairinmi hna le Alexandria mi hna le, Silisiami le Asia mi ) cheukhat hna nih Steven kha an rak al. 
ACT.6.10	A fimnâk le amah chimpitu Thlarau kha an tei kho lo. 
ACT.6.11	Moses le Pathian a thangchiat kha kan theih, tiah sual puhtu ding a thli tein zik an nawh hna. 
ACT.6.12	Cun zatlâng le, upa hna le nawlbiacawnpiaktu an forh hna i an tlaih i biaceihtu hna sinah an kalpi. 
ACT.6.13	Lih chimmi theihpitu kha an i ser i, “Hi pa nih hin hi in thiang le nawlbia ralchanh in bia a chim lengmang, 
ACT.6.14	zeitintiah Nazaret Jesuh an timi nih hi in hi a hrawh lai i Moses nih nawlbia a kan pekmi zong a thlen dih lai tiah a chimmi kan theih,” tiah an ti. 
ACT.6.15	Biaceihnâk i a ṭhumi vialte nih Steven cu cat loin an zoh peng i a hmai kha vanmi hmai bantukin an hmuh.
ACT.7.1	Tlângbawi nganbik nih, “Hihi a dik maw?” tiah a ti. 
ACT.7.2	Anih nih, “U le nau le pa le hna, ngaihmanh u: Kan pa Abraham cu Haran khua a um hlan i Mesapotamia ram i a um lio ah, sunparnâk Pathian kha a sinah â lang i 
ACT.7.3	a sinah, “Na ram le na rualchan kha kaltâk hna law ram kan hmuhsak laimi leiah kal,” tiah a ti. 
ACT.7.4	Cuticun Khaldia mi hna ram kha chuahtâk in Haran khua ah khua a sa. Cun a pa a thih hnuah, cuka cun atu i nan umnâk ramah Amah nih a pêmter. 
ACT.7.5	Pathian nih ro zeihmanh a pe lo, a ke chiahnâk khim hmanh a pe lo. Asinain fa a ngeih hlan hmanh in amah le a techin fapar tiang i an co hngami pe dingin bia a kamh. 
ACT.7.6	Pathian nih hitihin a chim, a tefa hna cu mi ramah kum zali khual an si lai i cu cân ah serhsatnâk tuar in sal ah an tâng lai. 
ACT.7.7	Pathian nih sal i an tannâk ding miphun cu keimah nih ka ruah lai, cu hnu ah an chuak lai i hi hmun ah hin ka rian an ṭuan lai. 
ACT.7.8	Amah nih a sinah cuarpar tannâk bia kha a kamh. Abraham nih Isak a hrin i niriat ni ah a cuarpar a tan. Isak nih Jacob a hrin i Jakob nih hringtu hleihnih kha a hrin hna. 
ACT.7.9	Hringtu hna nih Josef kha an hnahchuah i Izip ramah an zuar. Asinain a sinah Pathian a um i 
ACT.7.10	a harnâk vialte chungin a khamh i Izip siangpahrang Faraw hmai ah fimnâk le duhpiaknâk a pêk. Cun Izip mi vialte le a inchung mi vialte uktu ah a canter. 
ACT.7.11	Cun Izip le Kanan ram vialte ah mangṭam le harnâk nganpi a tlung i kan pu le nih ei awk an ngei ti lo. 
ACT.7.12	Asinain Jakob nih Izip ramah buh a um ti a theih tikah kan pu le cu a thlah hmasa hna. 
ACT.7.13	Cun a voi hnihnâk an va kal ah khan Josef nih a unau sinah â hngalhter i Josef chungkhar kha Faraw zong nih a rak hngalh hna. 
ACT.7.14	Josef nih a pa Jakob le a chungkhar vialte a auh hna i mi 75 an si. 
ACT.7.15	Cuticun Jakob cu Izip ramah a pêm i cuka ah amah le kan pu le kha an thi. 
ACT.7.16	Sekem khua ah an rak zawnh hna i Abraham nih Sekem fapa Hamon fale hna sin i phaisa in a cawkmi hmun ah an chiah hna. 
ACT.7.17	Asinain Pathian nih Abraham sin i bia a kamhmi a tlin cân a naih tikah, Izip ramah kan mi le cu an karh ngaingai. 
ACT.7.18	Josef a hngal lomi siangpahrang a chuah tiang khan an karh cuahmah ko. 
ACT.7.19	Cupa nih kan phunhawi kha diriam ngai in a serhsat hna i an lamhchih hna, an fale cu nung kho lo dingin an hlawnh hna. 
ACT.7.20	Cu cân ah Moses a rak chuak i Pathian duhmi a si i a pa innah thlathum tiang an zohkhenh. 
ACT.7.21	Lêng i an chuah tikah Faraw fanu nih a rak char i amah fa bantukin a cawm. 
ACT.7.22	Moses nih Izip fimnâk vialte a cawn dih i bia le tuahsernâk ah a min a thang ngai ngai. 
ACT.7.23	Kum 40 a tlin tikah, a unau Israel fa le kha vehvat duhnâk lungput a ngei. 
ACT.7.24	An lakah mi pakhat ningcang lo i an tuar termi a hmuh tikah, a kilvennâk ah serhsattu cu teirul cham in Izip pa cu a thah. 
ACT.7.25	Zeitintiah a kut in Pathian nih a khamh tiah a unau nih an theithiam lai tiah a ruah, asinain an theithiam lo. 
ACT.7.26	A thaizing ah an lak i mi pahnih â sualmi hna ṭhen dingin a va panh hna i, “Minung hna unau nan si khah. Zeiruangahdah nanmah le nanmah fahnâk pêk nan i timh?” tiah a ti hna. 
ACT.7.27	Asinain a inpa sin i fahnâk tuah a timtu pa nih a nam i, “Kan cungah uktu le biaceihtu ah ahonihdah an ser? 
ACT.7.28	Nizan i Izip pa na thah bang khan thah nakan duh maw?” tiah a ti. 
ACT.7.29	Cu bia ruangah Moses cu Midian ramah a zâm i fa pahnih a ngeih tiangin cuka ah a um. 
ACT.7.30	Kum 40 a liam hnuah Sinai tlâng ramcar ah burbuk a alhmi in Bawipa vancungmi a sinah â lang, 
ACT.7.31	Moses nih cucu a hmuh tikah mak a ti ngaingai i zohfiang ding i a va panh lioah Bawipa aw a sinah a phân. 
ACT.7.32	‘Keimah cu na pupa hna Pathian - Abraham Pathian, Isak Pathian, Jakob Pathian’ Ka si, tiah a ti. Cun Moses cu a therh i a zoh ngam lo. 
ACT.7.33	Bawipa nih, “Na kedan kha i phoih; zeitintiah na dirnâk vawlei kha hmunthiang a si. 
ACT.7.34	Izip ram i ka mi le hna harnâk ka hmuh ko, an hrum ai zong ka theih, anmah khamhtu dingah ka ra. Ngaihmanh, Izip ramah kan thlah lai,” tiah a ti. 
ACT.7.35	“Moses, ‘uktu le biaceihtu ah ahonihdah an ser’ tiah an hlawtmi cu, burbuk i vanmi a sin i â langmi nih khan a bomh i amah cu uktu le khamhtu dingah Pathian nih a thlah. 
ACT.7.36	Izip ram le, Rihli sen le, Ramcar hna ah kum 40 chung khuaruahhar thil le hmelchunhnâk hna a hmuhter hnuah, anmah kha a hruai hna. 
ACT.7.37	“Hihi Moses nih Israel tefa hna sin i a chimmi cu a si. 
ACT.7.38	“Amah hi a si, ramcar i â pummi hna lak i a rak ummi, Sinai tlâng i vanmi nih a chawnhmi, kan pu le hna sin i bia chimtu le kan sin i pêkding bia nung rak hmutu kha, 
ACT.7.39	hringtu hna nih a bia an ngaih duh lo i an hlawt. An lungthin nih Izip ram lei a hawih, 
ACT.7.40	Âron sinah, ‘a kan hruaitu dingah pathian kan tuahpiak ko; hi Moses Izip ram in a kan chuahpitu hi a thawng kan thei ti ṭung lo,’ tiah an ti. 
ACT.7.41	Cu cân ah cawtum lem an ser, milem hmaiah rai an thawi i ankut in an serchawmmi cungah an i lawm. 
ACT.7.42	Cuticun Pathian nih a mertâk hna i van i arfi an biak khawh nâkhnga annih cu hnulei a chit hna. Profet hna ca-uk ah, ‘Ramcar ah kum 40 chungin raithawinâk sa that in nanka pêk maw, maw Israel chungkhar hna? 
ACT.7.43	Molok biakthlâm nan ser i nan pathian Refan arfi lem biaknâk i nan sermi hna cu; Cucaah Babilon khua pinlei ah kan kalpi hna lai,” tiah an rak ṭial bang khan. 
ACT.7.44	Moses sinah tuah awk i muisam a langhter bang khan kan pu le nih ramcar ah theihpitu puanthlâm kha an rak ngei. 
ACT.7.45	Cu puanthlâm cu kan pu le nih an i kalpi peng i Pathian nih kan pu le hmai i Gentel a ṭhawlmi hna nâk ram i an um lioah Joshua le a mi le hna nih an umpi hna i David chan tiangin cuka ah an um. 
ACT.7.46	David nih Pathian duhpiaknâk a hmuh i Jakob Pathian caah umnâk tuahpiak a timh. 
ACT.7.47	Asinain Solomon nih a inn cu a sakpiak. 
ACT.7.48	“Sihmanhsehlaw Cungnungbik cu kut i sakmi ṭempal ah khua a sa bal lo: Profet nih: 
ACT.7.49	‘Van khi ka ṭhutdan a si i lei hi ka ke chiahnâk a si. Zeibantuk inn dah nan ka sakpiak lai? 
ACT.7.50	Keimah kut in thil vialte hi ka ser hna lo maw? a ti,’ timi bang khan. 
ACT.7.51	“Mi lungkhong, lungthin le hnakhaw cuarpar tan lomi hna! Thiang Thlarau hi nan ralchanh zungzal ko lai maw; nan pupa hna tuah bantukin nan tuah ve a si hih. 
ACT.7.52	Nan pupa hna nih an sersat lomi profet an um maw? A ra dingmi Mifel kong chimchungtu kha an thah hna, nannih hi cu Mifel tlaitu le thattu nan si, 
ACT.7.53	Nawlbia, vanmi hna pêkmi a hmu i a zul lomi hna,” tiah a ti. 
ACT.7.54	Cu bia an theih tikah an lungthin fei chunh bantuk a si i Steven cu an hacang an rial hnawh. 
ACT.7.55	Asinain a nih cu Thiang Thlarau in a khatmi a si i van lei a zoh peng, Pathian sunparnâk le Pathian orhlei ah Jesuh a dir kha a hmuh; 
ACT.7.56	“Zohhmanh u, van â ongmi ka hmuh i Pathian orhlei i Mi Fapa dir zong ka hmuh! tiah a ti. 
ACT.7.57	Annih cu thang ngaiin an au, an hna an phih i amah cu an namchih. 
ACT.7.58	Khuapi lengah an hnuh i lungin an cheh. Cu thil hngalhpitu hna nih tlangval pakhat a min Saul kehramah an puan kha an chiah. 
ACT.7.59	Steven nih, “Bawipa Jesuh ka thlarau rak cohlang ko, tiah Pathian a auh lioah lungin an cheh. 
ACT.7.60	Cuticun a khuk â bil i aw thang ngaiin, “Bawipa hi sualnâk mawh hi an cungah tlunter hlah,” tiah a ti. Cu bia a chim dihin â hngilh.
ACT.8.1	Saul zong nih a thih cu a hna a tla ve. Cu cân thawk in Jerusalem i kawhhran kha fak piin serhsat an thawk hna. Lamkaltu hna dah ti lo cu Judia le Samaria ramah an i ṭhek dih. 
ACT.8.2	Pathian mi hna nih Steven kha an vui i fak piin an ṭah. 
ACT.8.3	Saul cu kawhhran caah a hrang ngaingai, in kip ah lut in nu le pa thlu loin a hnuh hna i thongah a thlak hna. 
ACT.8.4	Cun â ṭhekmi hna cu an kalnâk pauh ah bia cu an chimh hna. 
ACT.8.5	Filip cu Samaria ah a kal i Krih kong kha a aupi. 
ACT.8.6	Mibupi nih khuaruahhar a tuahmi an hmuh i an theih caah ruahnâk hmunkhat ngeiin Filip chimmi cu biapi ngai in an ruat. 
ACT.8.7	Zeitintiah thlarau thûr zong nih thang piin an au i mi chungin an chuak. Mizeng le kebeimi tampi zong an dam. 
ACT.8.8	Cuticun cu khua ah a ngan ngaimi lawmhnâk a phân. 
ACT.8.9	Mi pakhat Simon tiah kawhmi a um, cu hlanah cu khua ah doih a rak hmang tawn. Cucaah mi ngan ngai in â chim i Samaria khua mi kha an khuaruah a harter tawn, 
ACT.8.10	a hmebik in a nganbik tiangin, “Hi pa hi a liannganmi Pathian thiltikhawhnâk a si, tiah an ti i a chimmi kha biapi ngai in an ruah. 
ACT.8.11	A doihthiamnâk nih cân sau nawn an khuaruah a harter hna caah biapi ngaiin an ruah. 
ACT.8.12	Filip nih Pathian Pennâk Thawngṭha bia, Jesuh Krih min i a chim tikah an zumh cawlh hna i nu le pa he Baptisma an in. 
ACT.8.13	Simon hmanh nih a zumh ve i baptisma a in hnu zongah Filip cu a hna tlakpi i hmelchunhnâk le khuaruahharnâk a tuahmi a hmuh tikah mak a ti ngai ngai. 
ACT.8.14	Cubangin Jerusalem i a ummi lamkaltu hna nih Samaria khua mi hna nih Pathian bia an cohlan ti kha an theih tikah Peter le Johan kha an sinah an thlah, 
ACT.8.15	an phâk tikah Thiang Thlarau an hmuh khawh nâkhnga an caah thla an cam. 
ACT.8.16	Zeitintiah cuhlan ah aho cung hmanh ah a phân rih lo. Bawipa Jesuh min in baptisma an in lawng a si. 
ACT.8.17	Cuticun lamkaltu nih an cungah an kut an chuan i Thiang Thlarau kha an co. 
ACT.8.18	Cubangin lamkaltu nih kut an chuan i Thiang Thlarau an comi kha Simon nih a hmuh tikah, 
ACT.8.19	“Hibantuk nawlngeihnâk hi ka pe ve u, an cung i kut ka chuanmi pauh nih Thiang Thlarau an co ve nâkhnga tiah an sinah phaisa pêk a timh. 
ACT.8.20	Asinain Peter nih, “Pathian thilpêk phaisa i cawk na timh ruangah na phaisa hi nangmah he lotlau ve seh! 
ACT.8.21	Hi thil ah hin nâ tel ve lo i covo zong na ngei lo, na lungput hi Pathian hmai ah a ṭha lo, 
ACT.8.22	Cucaah hi na suahsualnâk hi i ngaichih law na lungthin ruahnâk ṭhalo hi ngaihthiam na si khawh nâkhnga Pathian sinah thla cam. 
ACT.8.23	Zeitintiah a khâmi sivai nih an hlanh i sualnâk nih an ṭemmi hi ka hmuh ko,” tiah a ti. 
ACT.8.24	Simon nih, “Nan chimmi hi ka cungah a tlun sual nâkhnga lo nanmah nih Bawipa sinah thla ka campiak u,” tiah a ti hna. 
ACT.8.25	Cuticun Bawipa bia kha hngalhter in an chim dih in Samaria ram khuakip ah thawngṭha bia chim pah in Jerusalem khua ah an kir. 
ACT.8.26	Cun Bawipa vanmi pakhat nih Filip kha a chawnh i, “Tho law chaklei ah Jerusalem in Gaza lei i kalmi lamah va kal cucu ramcar hmun a si,” tiah a ti. 
ACT.8.27	Cun a tho i a kal. Cun zohhmanh Ethiopia mi pakhat, Ethiopia bawinu Kandak tang i tildih pa a bawi ngaimi, a chawva vialte zohkhenhtu cu Jerusalem ah Pathian bia dingin a kal, 
ACT.8.28	a tlunlei ah a lêng cungah ṭhu in profet Isaiah cauk a rel. 
ACT.8.29	Thlarau nih Filip sinah, “Khi lêng khi va naih law, va kom tuah,” tiah a ti. 
ACT.8.30	Filip cu a va tli i profet Isaiah cauk a rel thawng a theih, “Na relmi kha a sullam na hngal maw?” tiah a ti. 
ACT.8.31	Anih nih, “Mizeihmanh nih fianter loin zeitindah ka hngalh khawh lai?” tiah a ti. Cuticun a sin i ṭhu dingin Filip kha a sawm. 
ACT.8.32	A relmi Cathiang cu, “Tuu bangin thah awkah an hruai i Tuufa a hmul mettu hmai i dai tein a um bantukin Anih zong nih a kâ a âng lo. 
ACT.8.33	Mualphoter i a um lioah a dinnâk an lâkpiak i a chanmi hna lakah ahonihdah a konglam a chim lai? Hi lei in a nunnâk an lâkpiak,” timi zawn hi a si. 
ACT.8.34	Tildih pa nih Filip sinah, “Profet nih aho kong dah a chim, amah kong maw midang kong dah? tiah a ti. 
ACT.8.35	Filip nih Cathiang kha a hram in â thawk i Jesuh kong a chimh. 
ACT.8.36	Cubangin an kal lioah ti umnâk an phân. Tildih pa nih, “Zoh hmanh, hika ah ti a um. Baptisma ing dingin zeinihdah aka donh?” tiah a ti. 
ACT.8.37	Filip nih, “Na lungthin dihlak in na zumh ahcun na in khawh,” tiah a ti. Anih nih, “Jesuh Krih hi Pathian Fapa a si, tiah ka zumh,” tiah a ti. 
ACT.8.38	Lêng kha a dirter i Filip le Tildih pa cu ti chungah an vung ṭum i baptisma a pêk. 
ACT.8.39	Cun ti chungin an chuah tikah Bawipa Thlarau nih Filip cu lodiam a lâk. Tildih pa nih a hmu kho ti lo, asinain lunglawm ngai in a kal. 
ACT.8.40	Filip cu Azotas khua ah an hmuh ṭhân. Cun a lan i Sisaria khua tiangin khuakip ah Thawngṭha a chim.
ACT.9.1	Saul tu cu Bawipa zultu a hrocernâk le thah a timh hna nâk kong a chim len rih ko, tlângbawi nganbik sinah a kal i 
ACT.9.2	hi lam zultu a hmuhmi pauh nu he pa he ṭem buin Jerusalem khua ah a hnuh khawh nâkhnga Damaska khua i Sinagog vialte ah pêk awk ca a va hal. 
ACT.9.3	Cubangin a kal i Damaska khua a phâk lai ah chikkhat teah a velchum vialte van in a run ceuh. 
ACT.9.4	Lei ah a tlu i, “Saul, Saul, zeicadah naka serhsat? tiah aw a theih. 
ACT.9.5	Anih nih, “Bawipa, mizeidah na si?” tiah a ti. Bawipa nih, “Jesuh, na sersatmi hi ka si. Fungzum chuih hi na caah dahkaw a fah ko,” tiah a ti. 
ACT.9.6	Khuaruahhar le ther buin, “Bawipa, zei tuah dingindah naka duh?” tiah a hal. Bawipa nih, “Tho law, khua ah va lut, cuticun na tuah ding cu chimh na si lai,” tiah a ti. 
ACT.9.7	A sin i a kalmi hna cu ngang koin an dir, aw cu an theih ko nain, ahohmanh an hmu lo. 
ACT.9.8	Saul cu vawlei in a tho i a mit a au tikah pakhat hmanh a hmu kho lo, a kut in an tlaih i Damaska khua ah an luhpi. 
ACT.9.9	Nithum chung khua hmu loin a um i zeihmanh a ei in a ding lo. 
ACT.9.10	Cubangin Damaska khua ah zultu pakhat, a min Ananias a um. Bawipa nih langhnâk in, “Ananias” tiah a ti. Anih nih, “Bawipa, hika ah ka um,” tiah a rak ti. 
ACT.9.11	Bawipa nih, “Tho law, lamding timi kha zul law, Judas innah Tarsas khua Saul kha va hlat, thla a cam lio a si. 
ACT.9.12	Anih nih langhnâk in mi pakhat, a min Ananias a sinah lutin a mit deinâk dingah a cung i kut a chuanmi bangin a hmuh cang,” tiah a ti. 
ACT.9.13	Ananias nih, “Bawipa, cu pa cu Jerusalem i na mithiang hna cungah fahnâk nganpi a tuahtu a si, tiah mi tampi sinin ka theih. 
ACT.9.14	Hika zongah na min a hlammi hna a ṭem khawh hna nâkhnga tlângbawi ngan hna sinin nawlngeihnâk a hmuh cang,” tiah a ti. 
ACT.9.15	Asinain Bawipa nih, “Kal ko, Jentel mi le, siangpahrang hna le, Israel mi hna sinah ka min luhpitu dingah ka thimmi ûm a si. 
ACT.9.16	Zeitintiah ka min ruangah zeibantuk harnâk dah a temtuar te lai, amah ka hngalhter te lai,” tiah a ti. 
ACT.9.17	Ananias cu a va kal i innah a lut, a cungah a kut a chuan i, “Unau pa, Saul, na mit deinâk ding le Thiang thlarau in na khah khawh nâkhnga, Bawipa Jesuh, na ratnâk lam i â langmi nih khan a ka thlahmi ka si,” tiah a ti. 
ACT.9.18	Chikkhat teah a mit in phuhlip bantuk a tla i a mit nih khua a hmuh cawlh. Cun a tho i baptisma a in cawlh. 
ACT.9.19	Rawl a ei i thazâng thar a hun ngei. Cun Saul cu Damaska khua i zultu hna sinah ni zeimawzat a câm. 
ACT.9.20	Sinagog ah Krih cu Pathian a si zia a aupi cawlh. 
ACT.9.21	A theitu hna nih, “Hi pa hi Jerusalem khua i hi min hlamtu hna a serhsattu kha a si lo mei? Cu mi hna cu ṭem buin tlângbawi hna sin i hruai awkah hi khua ah a ra a si lo maw?” tiah an ti i mak an ti ngai ngai. 
ACT.9.22	Saul cu a ṭhawng chin lengmang i Jesuh cu Krih a si zia fiang tein a chim tawn, Damaska khua i Judah mi hna cu holhnâk thei loin a tuah tawn hna. 
ACT.9.23	Ni tampi hnuah, Judah mi hna nih Saul thahnâk ding khua an khâng. 
ACT.9.24	Asinain an khuakhân kha Saul nih a hngalh. Amah that dingin kutkâ vialte ah an rak bawh dih. 
ACT.9.25	Cuticun zultu hna nih zanah an kalpi i khua kulhnâk cungin bawm nganpi in lei ah an ṭhumh. 
ACT.9.26	Saul cu Jerusalem a phâk tikah zultu kha kawmh a timh hna, asinain annih nih an dihlak in an ṭih, zultu a si kha an zum lo. 
ACT.9.27	Asinain Barnabas nih anih cu a kalpi i lamkaltu hna sinah a ratpi. An sinah, lam i Bawipa a hmuh i a chawnhnâk kong le Damaska khua i Jesuh minin ralṭha ngai in bia a chimnâk kong kha a chimh hna. 
ACT.9.28	Cuticun Saul cu Jerusalem khua ah an sinah lutchuak in khua a sa ve. 
ACT.9.29	Bawipa Jesuh minin ralṭha ngai in bia a chim tawn, Grik Judah mi hna he fakpi in an i al tawn i annih nih thah an timh. 
ACT.9.30	Unau hna nih an hmuh tikah, Sisaria khua ah an zuanpi i Tarsas khua ah an kalter. 
ACT.9.31	Cuticun kawhhran hna cu Judia ram vialte le, Galili le Samaria ah an fek chin lengmang i hnangam tein an um. Bawipa ṭihzah le Thiang thlarau hnangam terin an um i ankarh chin lengmang. 
ACT.9.32	Cubangin Peter nih ram pumpi a ṭol dih in Lidda khua i mithiang hna sinah a va kal. 
ACT.9.33	Cuka ah mi pakhat a min Ainias a zen ruangah kumriat chung ihkhun ah a itmi a va hmuh. 
ACT.9.34	Peter nih, “Ainias, Jesuh Krih nih an damter cang, na ihphah zual,” tiah a ti i chikhatte ah a tho. 
ACT.9.35	Lidda le Saron khua i a ummi vialte nih amah kha an hmuh i Bawipa lei ah an i mer. 
ACT.9.36	Joppa khua ah zultu pakhat a min Tabitha a um, cucu Dorkhas ti a si, a sullam cu sazuk tinâk a si. Cu nu cu ṭhatnâk tuah le misifak bomhnâk lei ah nun siang ngaimi a si. 
ACT.9.37	Asinain a zaw i a thi. An khawlh i in cungah an suan. 
ACT.9.38	Lidda khua cu Joppa khua pawng a si caah zultu hna nih cuka i Peter a um kha an theih tikah a ran khawh chungin an sinah ra dingin nawl awkah mi pahnih an thlah. 
ACT.9.39	Peter cu a tho i an sinah a kal. A phâk tikah in cungdot ah an kalpi i cuka i nuhmei vialte kha a pawngah dirin Dorkas an sin i a um lio i angki a sermi le puan a tahmi hna zoh pah in an ṭap. 
ACT.9.40	Peter nih an dihlak in a chuahter hna i thla a cam. Ruak lei cu a zoh i, “Tabitha, tho tuah,” tiah a ti. A mit a hun au i Peter kha a hmuh i a ṭhu cawlh. 
ACT.9.41	Peter nih a kut a chanh i a thawhter. Cun mithiang hna le nuhmei kha a kawh hna i dam in an sinah a kalpi. 
ACT.9.42	Cucu Joppa khuami vialte nih an hngalh dih i mi tampi nih Bawipa an zumh. 
ACT.9.43	Peter cu ni tam nawn Joppa khua ah saphaw sertu Simon sinah a câm.
ACT.10.1	Sisaria khua ah mi pakhat a min Kornelias a um, Itali ralkapbu tiah kawhmi ralbawi pakhat a si. 
ACT.10.2	Amah le chungkhar dihlak he Pathian a ṭih i a upatmi an si, sifak sinah thil tampi a petu le Pathian sinah thla a cam zungzalmi a si. 
ACT.10.3	Nikhat cu zanlei suimilam pathum hrawngah fiang tein langhnâk a hmuh, Pathian vanmi pakhat a sinah a lut i, “Kornelias” tiah a ti. 
ACT.10.4	Kornelias nih a hmuh tikah a ṭih i, “Bawipa zeidah a si?” tiah a ti. Anih nih a sinah, “Na thlacamnâk le thilpêk kha hngalh peng dingin Pathian sinah a phân. 
ACT.10.5	Atu ah hin Joppa khua ah mi thlah law, mi pakhat Simon Peter timi va auhter hna. 
ACT.10.6	Amah cu saphaw sertu Simon, rili kam i a ummi inah a tlung. Amah nih na tuah hngami cu an chimh lai,” tiah a ti. 
ACT.10.7	Amah chawntu vanmi a kal hnuah Kornelias nih a sinum pahnih le amah vengtu lakah â pe ngaimi ralkap pakhat a auh. 
ACT.10.8	Thil umtuning a chimh hna hnuah Joppa khua ah a thlah hna. 
ACT.10.9	A thaizing ah lam i an kal lioah, khua an luh lai chun suimilam hleihnih hrawngah Peter cu thlacam dingin inn cungah a kai. 
ACT.10.10	A rawl a ṭam ngai ngai i ei a duh. Asinain eiawk an timh lioah mangcang hlanin a um, 
ACT.10.11	van â ongmi a hmuh i bawm nganpi puan killi in an run ṭhumh i vulei ah a phân. 
ACT.10.12	A chungah ke pali a ngeimi saṭil hna le, ramsa hna le a paw in a lawnmi le vanva kha an um. 
ACT.10.13	Cun aw in, “Peter, tho, that law, ei,” tiah a ti. 
ACT.10.14	Peter nih, “Bawipa, a thûrmi le a thiang lomi zeihmanh ka ei bal lo,” tiah a ti. 
ACT.10.15	Aw nih a voihnihnâk ah, “Pathian nih a thianter cangmi cu a thianglo na ti awk a si lo,” tiah a ti. 
ACT.10.16	Cubantuk lawng tein voithum a rak um i bawm cu van ah a kai ṭhân. 
ACT.10.17	Peter nih a hmuhmi langhnâk cu zeidah a si hnga tiah a ruah lioah, zohhmanh, Kornelias nih a thlahmi hna nih Simon inn cu an rak hal hna i innkâ hramah an rak dir cang. 
ACT.10.18	Simon Peter an timi cuka i a tlun le tlun lo an hal hna. 
ACT.10.19	Peter nih langhnâk kong a ruah lioah Thlarau nih, “Ngaihmanh, mi pathum nih an in kawl. 
ACT.10.20	Cucaah tho, vung ṭum law lung awṭawm lo tein anmah cu zul hna, annih cu ka thlahmi an si,” tiah a ti. 
ACT.10.21	Kornelias nih a thlahmi hna sinah Peter cu a vung ṭum i, “Nan kawlmi cu keimah hi ka si, nan ratchan zeidah a si?” tiah a ti. 
ACT.10.22	Annih nih, “Kornelias, ralbawi pa mi dik, Pathian a ṭih i Judah mi vialte nih an thangṭhat ngaimi pa sinah na kal i na bia a ngaih khawh nâkhnga van mithiang nih a chimh,” tiah an ti. 
ACT.10.23	Annih cu a luhter i a riahter hna. A thaizingah Peter cu an sinah a kal i Joppa khua mi cheukhat nih amah kha an zulh. 
ACT.10.24	Kiptuh ah Sisaria khua an phân. Kornelias nih a sahlawh le a rualchan kha sawm in an rak hngah. 
ACT.10.25	Peter cu a luh lai ah Kornelias nih a rak don i a kehram ah bawk in a biak. 
ACT.10.26	Peter nih a thawhter i, “Dir, kei zong minung sawhsawh ka si ve ko,” tiah a ti. 
ACT.10.27	Biaruah pah in an lut i mi tampi an rak i pumh kha a hmuh hna. 
ACT.10.28	Cun an sinah, “Judah mi ca i miphun dang pawlkomh le an sin i kal cu phungning a si loning nan hngalh. Asinain mizei pauh hi thianglo le thûr ka ti hna awk a si lo zia Pathian nih fiang tein a ka hmuhter. 
ACT.10.29	Cucaah nanka auh le cângkâ el loin ka ra. Cuticun nanka auhchan hi zeidah a si? kan hal hna,” tiah a ti. 
ACT.10.30	Kornelias nih, “Nili a si cang, atu cân tiang hrawng hi ka innah rawl ka ul i zanlei suimilam pathum ah ka inn i thla ka cam lioah, ngaihmanh, mi pakhat a tleu ngaimi puan aih in ka hmai ah a rak dir, 
ACT.10.31	‘Kornelias, na thlacamnâk Pathian nih a theih i mi sifak na bomhmi zong Pathian hmai ah theihpiak a si. 
ACT.10.32	Cucaah Joppa khua ah mi thlah law, Simon Peter an timi kha na sinah au. Amah cu rili kam i saphaw sertu Simon innah a tlung. Amah a phâk tikah bia an chimh hna lai, tiah a ti. 
ACT.10.33	Cuticun na sinah mi ka rak thlah cawlhnâk hi a si, na ratmi cu a ṭha taktak. Bawipa nih an pêkmi bia ngai dingin, atu Pathian hmai ah kan dihlak in hika i kan um hi a si,” tiah a ti. 
ACT.10.34	Peter nih bia chim a thawk i, “Pathian nih thleidan a ngei lo tihi fiang tein ka hngalh. 
ACT.10.35	Asinain miphun vialte lakah mi zei pauh nih Amah an ṭih i felte i an tuah ahcun a cohlan ko hna. 
ACT.10.36	Pathian nih Israel fale hna sinah bia a rak phâkter i daihnâk bia Jesuh Krih hmangin phuan a si-Amah cu mi vialte Bawi a si- 
ACT.10.37	Johan nih Baptisma kong a aupi dih khan, Galili ram in â thawk i Judia ram vialte ah a thang dih, hi bia hi nannih zong nih nan hngalh; 
ACT.10.38	Nazaret Jesuh, kha bantukin Pathian nih Thiang Thlarau le thiltikhawhnâk in sathau a thuh ning le thilṭha tuah in khual a tlawng i khuachia serhsatmi vialte a damter hnanâk kong kha, zeitintiah a sinah Pathian a um. 
ACT.10.39	Judah ram le Jerusalem i a tuahmi thil hna le, thing ah an thlai i an thahnâk kong hna kha hngalhpitu kan si. 
ACT.10.40	Pathian nih Amah cu nithum ni ah a thawhter i hmuh khawh in â lang, 
ACT.10.41	mi vialte sinah cun a si lo, hngalhpitu dingah Pathian nih a thim khunmi hna sin lawngah a si, thihnâk in a thawhṭan hnuah a sin i a ei i a dingmi kan sin zongah. 
ACT.10.42	Amah cu mithi le minung hna cungah Biaceihtu dingah Pathian ruahmi a sinâk mi sinah phuang dingah le hngalhpi dingah Amah nih nawl a kan pêk. 
ACT.10.43	Amah zumtu pauh nih a min ruangah sual ngaihthiamnâk an co tawn timi hi profet vialte nih an rak hngalhter tawnmi kha a si,” tiah a ti. 
ACT.10.44	Peter nih cu bia a chim lioah, a ngaitu vialte cungah Thiang thlarau a rak phân. 
ACT.10.45	Cuarpar tan zumtu Peter a zultu hna nih Thiang thlarau thilpêk cu Gentel mi hna sin zongah toih a si ruangah mak an ti ngaingai. 
ACT.10.46	Zeitintiah holh dangdang in bia an chim i Pathian thangṭhat in an theih. Cuticun Peter nih, 
ACT.10.47	“Hi mi hna, kanmah bantukin Thiang thlarau a comi hna hi baptisma an in lonâk dingah ti hman an kham kho lai maw?” tiah a ti. 
ACT.10.48	Cuticun Bawipa min i baptisma ing dingin nawl a pêk hna i ni tlawmpal câm dingin amah cu an nawl.
ACT.11.1	Lamkaltu hna le unau dang, Judia ram i a ummi hna nih Gentel mi zong nih Pathian bia an pom ve nâk kong kha an theih. 
ACT.11.2	Peter cu Jerusalem khua a phâk tikah cuarpar tanmi hna nih an rak chalh i, 
ACT.11.3	“Cuarpar tan lomi innah na lut i rawl na ei,” tiah an ti. 
ACT.11.4	Asinain Peter nih a hramthawk in â chang thliahmah in thil umtuning kha a chimh hna. 
ACT.11.5	Joppa khua ah thla ka cam, mangcang hlanin ka um i langhnâk ka hmuh, bawm, puan nganpi i khihmi van in an run `humhmi kha ka hmuh i ka pawngah a um. 
ACT.11.6	Cu thil cu zeidah a si hnga tiah ruahpah in ka zoh i lei cung i ke pali ngei saṭil hna le, ramsa hna le, a lawn in a lawnmi hna le vanva kha ka hmuh hna. 
ACT.11.7	Aw nih, ‘Peter, tho, that law, ei,’ tiah a ti. 
ACT.11.8	Asinain keinih, ‘Eihlah ê, Bawipa! Zeitintiah a thiang lomi le a thûrmi ka kâ ah a lut bal lo,’ tiah ka ti. 
ACT.11.9	Asinain van i aw nih avoi hnihnâk ah, ‘Pathian nih a thianter cangmi kha, nangnih a thiang lo ti hlah,’ tiin a ka leh. 
ACT.11.10	Cubantuk lawngte in voithum tiang a um i thil vialte cu vanah kaiter in a um ṭhân. 
ACT.11.11	Cu lio ah ka tlunnâk inn hmai ah mi pathum Sisaria i a ka autu dingah thlahmi an rak dir cang. 
ACT.11.12	Cuticun Thlarau nih lungawṭawm lo tein anmah zul cawlh dingin a ka thlah. Hi unau paruk hna zong nih anka zulh i an innah kan lut. 
ACT.11.13	Cun cupa nih kan sinah, a inn chung i vanmi a hmuhning le a sinah Joppa khua ah mi thlah law, Simon Peter va ṭhi hna seh, 
ACT.11.14	anih nih bia an chimh hna lai i cu pa chimmi thawngin nang le na inchungkhar hna cu khamhnâk nan hmuh lai, a timi kha anka chimh. 
ACT.11.15	Phungchim ka hun thawk i a hlan ah kan cung i a rak phanh bantuk khan Thiang Thlarau a rung phân. 
ACT.11.16	Cuticun Bawipa bia, “Johan nih tiin baptisma an pêk hna i nannih cu Thiang Thlarau in baptisma nan in lai a timi kha ka hun hngalh ṭhân. 
ACT.11.17	Cucaah Bawipa Jesuh kan zumh tikah Pathian thilpêk kan comi bantuk kha an sinah pêk a si ve ahcun kei nih hin Pathian cu ka el kho hnga maw? tiah a ti. 
ACT.11.18	Cu bia cu an theih tikah an dai i, “Cutiasiahcun Pathian nih Gentel mi zong nung dingin ngaihchih a sian ve hna a si cu,” tiah Pathian an thangṭhat. 
ACT.11.19	Steven kong ah serhsatnâk a ummi ruangah â ṭhekmi hna kha, Foinisia ram le, Saiparas tikulh le Antiok khua tiangin an kal i Judah mi sin dah ti lo aho sin hmanh ah bia kha an chim lo. 
ACT.11.20	Asinain an lak i cheukhat cu Saiparas tikulh le Sairin khua mi an si i cu mi hna cu Antiok khua an phâk tikah, Grik mi hna sinah bia cu an chim i Bawipa Jesuh kong kha an chim. 
ACT.11.21	Bawipa kut nih a umpi hna i mi tampi nih an zumh i Bawipa leiah an i mer. 
ACT.11.22	Cu thawng nih Jerusalem kawhhran hnakhaw a phân, cun Barnabas kha Antiok khua tiangin an hei thlah. 
ACT.11.23	A phâk tikah Pathian zângfahnâk a hmuh tikah â lawm ngaingai, lungthin tak tein Bawipa i tlaih dingin thazâng a pêk hna. 
ACT.11.24	Zeitintiah amah cu miṭha a si i Thiang Thlarau le zumhnâk in a khatmi a si. Cuticun Bawipa sinah mi tampi an i chap. 
ACT.11.25	Cuhnuah Barnabas cu Saul kawl dingin Tarsus khua ah a kal. 
ACT.11.26	A hmuh tikah, Antiok khua ah a ratpi, kumkhat chung kawhhran hna he an i pawlkawm i mi tampi an cawnpiak hna. Antiok khua ah hin dahkaw zultu hna cu “Kristian” tiah hmasabik an ti hna cu. 
ACT.11.27	Cu cân ah profet mizeimaw Jerusalem khua in Antiok khua ah an kal. 
ACT.11.28	An lakah mi pakhat, a min Agabus timi a dir i, “Vawlei vialte ah mangṭam fak piin a tlung lai tiah Thlarau hngalhternâk bia a phuan. Cu mangṭam cu Klaudias Sizar a si lioah a rak tlung. 
ACT.11.29	Cuticun zultu hna nih an tikhawhtawk cio in Judia ram i unau hna sinah bomhnâk kuat an timh. 
ACT.11.30	Cuthil cu tlam an tlinter i Barnabas le Saul kut in upa hna sinah an kuat.
ACT.12.1	Cu cân ah Herod nih kawhhran chungmi cheukhat serhsat dingin a kut a samh. 
ACT.12.2	Johan unau Jeim kha vainam in a thah. 
ACT.12.3	Cu thil nih Judah mi a lawmhter hna ti kha a theih tikah Peter zong tlaih an timh. Cucân cu thilnu cawh lomi Changreu Thô lio a si. 
ACT.12.4	A tlaih hnuah thong ah a thlak i ralkap buli, pali duahmah in a venter hna. Lantâk thô a dih tikah mizapi hmai ah chuahpi an timh. 
ACT.12.5	Peter cu thong ah an umter i kawhhran hna nih biatak tein Pathian sinah thla an cam piak. 
ACT.12.6	Herod nih chuahpi a timh lai ni zanah Peter cu ralkap pahnih hna lakah hreng pa hnih khenh buin â hngilh, a vengtu hna zong nih thonginn cu vengin innkâ hramah ṭha tein an congh. 
ACT.12.7	Cun zohhmanh, Bawipa vancungmi pakhat a sinah a dir i thonginn cu a ceu, Peter cu a hnâk in a tongh i â hlau. “Khulrang in tho” tiah a ti. Hrengkhenh hna cu a kut in an tla. 
ACT.12.8	Vanmi nih, “I tim law na kedan i danh,” tiah a ti. A chim bangin a tuah i vanmi nih a sinah, “Na thil i hruk law, ka zul,” tiah a ti. 
ACT.12.9	Cuticun a chuak i a zulh. Vanmi cawlcanghning cu a taktak si loin, langhnâk a hmumi ah â ruah. 
ACT.12.10	Vengtu ralkap hmasa le a changtu an lonh hnu ah, leng i chuahnâk ding thir kutkâ an phân, cucu amah tein an caah â ong, cun an chuak i lam pakhat an zulh i cuka ah vanmi nih a kaltâk. 
ACT.12.11	Peter cu a lung a fim i Bawipa nih a vanmi a thlah i Herod kut le Judah mipi hna an i ruahchanmi chungin a ka khamh tiah atu cu ka hngalhfian cang,” tiah a ti. 
ACT.12.12	A lung â fim hnuah, mi tampi nih thla an camnâk hmun Johan Marka nu innah a kal. 
ACT.12.13	Kutkâ innkhar timi kha Peter nih a hun kingh tikah, ngaknu pakhat, a min Roda timi cu ong dingin a va kal. 
ACT.12.14	Peter aw a si kha a theih tikah â lawmh tukah kutkâ ong loin a tli i Peter lengah a dir tiah a thanh hna. 
ACT.12.15	Annih nih, “Na hrut cang,” an rak ti. Anih nih, ‘a si ko ê’ tiah a ti peng. Annih nih, ‘a vanmi a si lai,’ tiah an ti ṭhân. 
ACT.12.16	Peter nih ngol loin a kingh i an on tikah amah cu an hmuh i an khuaruah a har ngai ngai. 
ACT.12.17	Dai te i um dingin a kut in a zauh hna, Pathian nih thongin chungin a hruainâk kong kha a chimh hna. “Hi bia hi Jeim le unau hna va chim hna u,” tiah a ti. Cun a chuak i ka dangah a kal. 
ACT.12.18	Cuticun khua a dei le cângkâ vengtu ralkap hna nih Peter umnâk an hngalh lo caah buai tak te in an buai. 
ACT.12.19	Herod nih a kawl len nain a hmu kho lo, a vengtu hna cu a chalh hna i thah awkah nawl a pêk hna. Cun Judia ram in Sisaria khua ah a kal i cuka ah sau nawn a um. 
ACT.12.20	Herod cu Tair le Sidon mi hna cungah a thin a hung ngai ngai, asinain annih nih Blastus siangpahrang chungkhar kilvengtu kha hawikawm ah an i ser i lungkhat tein a sinah an ra, zeicatiah an ram kha siangpahrang ramin rawl an pêk tawn caah remnâk tuah awkah an nawl. 
ACT.12.21	Cuticun an i biak chonhnâk ni ah, Herod cu siangpahrang puan i aih in siangpahrang ṭhutdanh ah a ṭhu i an sinah bia a chim. 
ACT.12.22	Mizapi nih, “Minung aw a si lo, pathian aw a si,” tiah ngol lo in an au. 
ACT.12.23	Pathian sinah thangṭhatnâk a pêk duh lo caah, hmakhat teah Bawipa vancungmi kut tuarin rulhut nih an ei i a thi. 
ACT.12.24	Pathian bia cu a ṭhang i a karh chin chin. 
ACT.12.25	Barnabas le Saul nih an rian an ṭuan dih in Jerusalem khua in an kir ṭhân i Johan Marka timi an i kalpi.
ACT.13.1	Antiok khua i kawhhran hna lakah profet le cawnpiaktu an um, cu hna cu Barnabas le, Simeon, Nigera an timi le, Sairin khua mi Lusias Mangki bawi Herod khuk`hi Manean le Saul an si. 
ACT.13.2	Rawl ul in Bawipa rian an ṭuan lioah, Thiang Thlarau nih, “Barnabas le Saul hi ka thiahmi rian ṭuan awkah ka thleidanpiak u,” tiah a ti. 
ACT.13.3	Rawl an ul i thla an cam dih hnuah, an cungah kut an chuan i an thlah hna. 
ACT.13.4	Thiang Thlarau fialnâk in an kal i Seleusia khua ah an kal, cuka cun Saipras tikulh ah tilawngin an kal. 
ACT.13.5	Salamis khua an phâk tikah Judah mi sinagog ah Pathian bia an chim. Anmah bawmtu dingah Johan zong kha an i kalpi. 
ACT.13.6	Cu tikulh cu Pafos khua tiangin an ṭol i doihthiam, profet deu Judah mi an hmuh i a min cu Bar-Jesuh a si. 
ACT.13.7	Cu pa cu bawi aiawhtu, Sirija Paul mifim ngaimi sin i a ummi a si. Cu bawi aiawhtu nih Pathian bia ngaih a duh ruangah Barnabas le Saul kha a auh hna. 
ACT.13.8	Asinain ‘Elymus’ doihthiam pa (amin dang Bar-Jesuh) nih bawi aiawhtu pa cu zumhnâk bia a zumh sual lai ti a phang i annih cu a doh hna. 
ACT.13.9	Cuticun Sual, Paul tiah auhmi kha Thiang Thlarau in a khat i cu pa cu dengteu in a zoh. 
ACT.13.10	“Nang, hlennâk le zernâk in a khatmi pa, khuachia fapa, dinnâk a ralchanhtu pa Bawipa lam lamding hi merh na timh peng ko lai maw? 
ACT.13.11	Atu ah Bawipa kut na sinah a phân taktak lai, na mit a caw lai i khuaceu na hmu rih lai lo,” tiah a ti. Cuticun muihnâk le minmei nih a khuhcolh i kut tlaitu kawl ah â dap len ko. 
ACT.13.12	Bawi aiawhtu nih cu thil cu a hmuh tikah, Bawipa cawnpiaknâk cu mak a ti ngaingai i a zumh. 
ACT.13.13	Paul le a hawi le cu Pafos khua in tilawngin an kal i Pamfilia ram Perga khua an phân; Johan nih a kaltâk hna i Jerusalem ah a tluntâk hna. 
ACT.13.14	Perga khua an chuahtâk i Pisidia ram Antiok khua an phân. Sabbath ni ah sinagog ah an lut i an ṭhu. 
ACT.13.15	Nawlbia le profet hna bia an rel hnu ah, sinagog uktu hna nih an sinah mi an thlah i, “Nau le hna, mi caah thazâng pêknâk bia nan ngeih ahcun chim tuah u,” tiah an ti hna. 
ACT.13.16	Paul cu a dir i a kut a zauh hna hnu ah, “Pathian a `ihmi Israelmi hna ngai tuah u: 
ACT.13.17	Israel mi hna Pathian nih kan pu le kha a rak thim hna, Izip ram i khual an si lioah khan a rak cawisan hna, A kut samh in cuka in a rak chuahpi hna. 
ACT.13.18	Ramcar ah kum 40 tiang an um lioah khan an thil tining ah lungsau ngaiin a zoh hna. 
ACT.13.19	Kanaan ram i mi phun sarih a tei hnuah an ram cu umnâk dingah a phawt hna. 
ACT.13.20	Cu hnuah kum 450 chung profet Samuel um tiangin biaceihtu kha a pêk hna. 
ACT.13.21	Cu hnuah Siangpahrang an hal i Pathian nih Saul, Kish fapa, Benjamin phun chungin kum 40 tiang a pêk hna. 
ACT.13.22	Amah a hlawt hnuah David kha siangpahrang dingah a dirter ṭhan, amah kongah a chimmi cu, ‘Jessi fapa David, ka lungput ngeimi minung, ka duhnâk a zultu hngami kâ hmuh cang,’ tiah a ti. 
ACT.13.23	Hi minung tefa chungin, bia rak kamciami bangin, Pathian nih Israel mi hna caah khamhtu Jesuh a rak chuahter, 
ACT.13.24	A rat hlanah Johan nih ngaihchihnâk baptisma kong Israel mi vialte sinah a rak chimh chung hna. 
ACT.13.25	Johan nih a ṭuanmi rian a dongh lai teah, “Nannih nih mi zei ah dah nan ka ruah? Amah cu ka si lo. Asinain zohhmanh u, ka hnuah Mi pakhat a ra, kei cu a ke i kedan phoihtu hmanh ah kâ tlâk lo,” tiah a ti. 
ACT.13.26	Ule nau Abraham chungkhar le tefa hna, nan lakah Pathian a ṭihtu vialte hna, hi khamhnâk bia hi nan sinah kan rak phanhpi. 
ACT.13.27	Zeitintiah Jerusalem khua i a ummi hna le uktu hna nih Amah cu an hngal lo, asiloah profet hna biacah, Sabbath ni chiarte an relmi kha an hngalh lo caah, Amah cu thiamlo coter in cu thil cu an rak tlinter. 
ACT.13.28	Amah ah thihpi tlak sualnâk zeihmanh an hmuh lo zongah Pailat sinah thah awkah an nawl. 
ACT.13.29	Cubangin Amah kong an rak ṭialmi vialte kha an tlinter dih hnuah, thing cungin an ṭhumh i Amah thlân ah an vui. 
ACT.13.30	Asinain Pathian nih thihnâk in a thawhter. 
ACT.13.31	Galili ram in Jerusalem ah Amah he a ra ṭimi hna sinah ni tampi hmuhkhawh in â lang i cu hna cu mi tampi sinah Amah hngalhpitu an si. 
ACT.13.32	Kannih zong nih pupa hna sin i rak kamh cangmi lomhnâk thawngṭha cu nan sin i kan phuanmi hi a si. 
ACT.13.33	Pathian nih kannih an tefa hna ca i bia a kamhmi cu Jesuh kha thawhter in a tlinter, Sam pahnihnâk ah, ‘Ka Fapa na si, nihin ah kan hrin,’ tiah a ṭial bang khan. 
ACT.13.34	A taksa zong thutmânnâk i kir lo dingin Pathian nih thihnâk in a thawhter lainâk zong hitihin ṭial a si. David sinah ka kamhmi vêl kha nangmah kan pêk hna, tiin. 
ACT.13.35	Cucaah Thangṭhatnâk hla dangah, ‘Na mithiang cu thutter na siang lai lo,’ tiah a ti. 
ACT.13.36	Zeitintiah David cu, Pathian duhning in a cân lioah minung hna caah rian a ṭuan dih in â hngilh i a pu le hna sinah an vui i a thu diam cang, 
ACT.13.37	asinain Pathian nih a thawhtermi cu a thu lo. 
ACT.13.38	Cucaah u le nau hna, hngal ko tuah u. Amah thawngin sual ngaihthiamnâk bia nan sinah kan chim, 
ACT.13.39	Moses nawlbia in thiam nan co khawhlo lioah, Amah zumtu hna cu zeizong vialte ah thiam coter an si. 
ACT.13.40	Cucaah i ralring u, culoahcun profet hna cauk i chimmi kha nan cungah a tlung sual lai. 
ACT.13.41	Zomhtaihtu hna, zoh u, mak ti ulaw, lotlau dih u, zeitintiah nan nun chungah thil pakhat ka tuahmi hi, cu thil cu mi nih an in chimh hna zongah nan zum lai lo,’ timi hi,” tiah a ti. 
ACT.13.42	Cuticun Judah mi hna sinagog in an chuah lioah, Gentel mi hna nih hmai Sabbath ni ah cu bia cu an sinah chim ṭhân dingin an nawl hna. 
ACT.13.43	Cubangin â pummi cu an ṭin dih hnuah Judah mi hna le an biaknâk â hrawmmi hna lakah Pathian a duhmi tampi nih Paul le Barnabas kha an zulh, annih nih Pathian zângfahnâk ah um peng dingin thazâng an pêk hna. 
ACT.13.44	Sabbath ni a phân ṭhân i khuami dihlak nawn in Pathian bia ngai dingin an i pum. 
ACT.13.45	Judah mi hna nih mibu an hmuh le cângkâ hnahchuahnâk in an khat i Paul bia chimmi cu an rak el i an thangchiat. 
ACT.13.46	Paul le Barnabas cu an ral a ṭha chinchin i, “Pathian bia hi nanmah sin i chim hmasat awk a si hrimhrim. Asinain nan duh lo i zungzal in nung dingah nan ruah lo hnuah, zohhmanh u, Gentel lei kan hoih ve cang lai. 
ACT.13.47	Zeitintiah cubantuk tuah awkah Bawipa nawlpêkmi kan si. ‘Gentel mi hna caah ceunâk ah kan ruah i vanhram deng tiangin khamhtu i na um khawh nâkhnga,’ tiah ṭialmi bang khan,” tiah an ti. 
ACT.13.48	Gentel hna nih cu bia an theih tikah an i lawm ngaingai i Bawipa kha an thangṭhat. Cun zungzal in nung dingah ruahmi vialte nih an zumh. 
ACT.13.49	Cun Bawipa bia cu cuka hrawng ram dihlak ah a thang dih. 
ACT.13.50	Asinain Judah mi nih Pathian ṭanhtu mirum hna le nu minthang deuh kha an forh hna i Paul le Barnabas serhsat dingin an thawhter hna i an ram in an ṭhawl hna. 
ACT.13.51	Annih nih an ke leidip an thlakhnawh hna i Ikonion khua ah an kal. 
ACT.13.52	Cun zultu hna cu lawmnâk le Thiang Thlarau in an khat.
ACT.14.1	Ikonion khua ah Judah mi hna sinagog ah an lut i bia an chim i Judah mi le Grik mi tampi nih an zumh. 
ACT.14.2	Asinain a zum duh lomi Judah mi hna nih Gentel mi an forh hna i an ruahnâk ah huatnâk thlaici tuh in unau kha an huatter hna. 
ACT.14.3	Cucaah cuka ah sau nawn an câm, a zângfahnâk bia hngaltu an si bangin Bawipa ah ralṭha in bia cu an chim, hmelchunhnâk le khuaruahharnâk kha an kut in a tuahter hna. 
ACT.14.4	Khua mi hna cu an i ṭhen i a cheu nih Judah mi an ṭanh i a cheu nih lamkaltu an ṭanh. 
ACT.14.5	Gentel mi le Judah mi hna le an hotu hna he an ṭangṭi hna i lamkaltu kha thazâng chuah in lung in cheh an timh hna, 
ACT.14.6	annih nih an i timhmi an theih tikah Likaonia ram khualipi Lustra le Derbe le a pawngkam ram hna ah lodiam an zâm. 
ACT.14.7	Cuka ah thawngṭha kha an chim. 
ACT.14.8	Lustra khua ah kezengmi a ṭhu tawn i a nu paw chungin zengcia in a chuakmi a si i ke in a kal bal lo. 
ACT.14.9	Cu pa nih Paul phungchim a ngai i Paul nih a zoh peng i dam khawhnâk tiang zumhnâk a ngeih kha a hngalh tikah, 
ACT.14.10	aw thang ngaiin, “Ding tein nake in dir tuah!” tiah a ti. Cun â hlawk i kein a kal. 
ACT.14.11	Mizapi nih Paul tuahmi an hmuh tikah Likaonia holh in, thang ngai ngaiin, “Minung bantukin pathian kan sinah an rung ṭum a si hih,” tiah an ti. 
ACT.14.12	Barnabas kha Zeus an ti i Pual kha biachimtu deuh a si caah ‘Hermes’ tiah an ti. 
ACT.14.13	Cuticun Zeus tlângbawi, hauleng i ṭempal a ngeimi nih cawtum le pangpar ṭhirual kha kutkâ ah a rak put i mizapi he raithawinâk ah thah an timh. 
ACT.14.14	Lamkaltu Barnabas le Paul nih cucu an theih tikah an puan an thleh i zapi sinah an tli i an au, 
ACT.14.15	Pu le hna zeiruangahdah hi thil hi tuah nan timh. Minung sawh sawh, nanmah bantuk sining ngeimi kan si. Hibantuk santlailo thil hna hi mertâk u. Kannih nih lei le van, rili le a chung i a ummi thil vialte Sertu Pathian lei ah nan i mer khawh nâkhnga kan in chimh hna. 
ACT.14.16	Cu Pathian nih cun kan hnulei cân vialte ah khan, miphun kip nih anmah lam cio an zulh kha a sian. 
ACT.14.17	Asinain Amah cu a um hrimhrim tiah i hngalhter loin a um bal lo. Cu â hngalhternâk hna cu, ṭhatnâk a tuah tawn i van in ruah hna a surter, nan thlai hna nih theipar tampi in an chuah, ei awk le lawmhnâk in nan lungthin a khahter tawn,” tiah an ti. 
ACT.14.18	Cuticun mizapi nih an sin i raithawinâk saṭil thah an timhmi cu cu bia nih a lêtter khawh hna. 
ACT.14.19	Cuticun Antiok khua le Ikonion khua Judah mi mizeimaw an ra i mizapi kha anmah leiah an ṭanter khawh hna, Paul cu lung in an cheh, khuachung in an chuah i a thi cang tiah an ruah. 
ACT.14.20	Asinain zultu hna a pawng i an dir lioah a hung tho i khuachung ah a lut. A thaizing ah a chuak i Barnabas he Derbe khua ah an kal. 
ACT.14.21	Cuka ah Thawngṭha bia an chim, zultu tampi an ser i Lustra, Ikonion, le Antiok ah an kir. 
ACT.14.22	Harnâk tampi tuarin Pathian pennâk ah kan luh awk a si ko, tiin zultu hna lungthin kha an ṭhawnter i zumhnâk ah fekte i dir dingin thazâng an pêk hna. 
ACT.14.23	Kawhhran kipah upa an chiah i rawlulhnâk he thla an cam dihin an zumhmi Bawipa sinah an chanh hna. 
ACT.14.24	Pisida ram an tan hnu ah Pamfilia ah an phân. 
ACT.14.25	Perga khua i bia an chim dih in, Attalia khua ah an vung kal. 
ACT.14.26	Cukacun Antiok ah tilawngin an kal. Cucu an lîmmi rian ṭuan awkah unau hna nih Pathian zângfahnâk i an chanh hnu ah an thlah hna nâk kha a si. 
ACT.14.27	An phâk hnu ah kawhhran kha an kawh hna i Pathian nih anmah hmangin a tuahmi vialte le Gentel mi hna caah zumhnâk lam Bawipa nih a onpiaknâk kong kha an chim hna. 
ACT.14.28	Cuticun zultu hna sinah saupi an um.
ACT.15.1	Cun Judia ram in mizeimaw an ra i, “Moses nawlbia ningin cuarpar nan tan lo ahcun khamh nan si kho lai lo, tiah unau kha an cawnpiak. 
ACT.15.2	Cucaah Paul le Barnabas he fakpi in an i el i an i doh tikah Paul le Barnabas kha mi cheukhat hna he cu kongah Jerusalem i lamkaltu le upa hna sin i va phanhpi awkah an thim hna. 
ACT.15.3	Cuticun kawhhran nih an thlah hna i an kal. Gentel mi hna nih Thawngṭha an cohlanning kha chim pahin Foinisia le Samaria ram an ṭol dih i unau hna kha an lawmhter ngai ngai. 
ACT.15.4	Jerusalem khua an phâk tikah kawhhran hna le lamkaltu le upa hna nih an rak cohlan hna, cun Pathian nih anmah hmangin a tuahmi thil vialte kha an chimh hna. 
ACT.15.5	Asinain farasih hna chungin zumtu cheukhat nih an i thawh i, “Gentel hna cu an cuarpar tan ding an si i Moses nawlbia zong zulh awkah bia kamter ding an si,” tiah an ti. 
ACT.15.6	Cu kong ruahṭi awkah lamkaltu le upa kha an i tong. 
ACT.15.7	Fakpi in an i al hnuah, Peter a dir i, “Unau hna, Gentel mi nih keimah hmurkâ in Thawngṭha bia an rak theih i an zumh khawh nâkhnga tuan deuh ah Pathian nih a ka thimning zong nan hngalh ko. 
ACT.15.8	Lungthin hngaltu Pathian nih anmah a cohlan ko hna tiah hngalhternâk ah, kanmah a kan pêk bantuk khan an sinah Thiang Thlarau kha a pêk hna. 
ACT.15.9	Kannih le annih thleidang loin zumhnâk in an lungthin a thianter hna. 
ACT.15.10	Cucaah pupa hna le kanmah zong nih kan phorh khawh ti lomi hngawngkual kha zultu hna hngawngah banh ṭhân i tim in zeicadah Pathian nan hneksak. 
ACT.15.11	Anmah nih an zumh bantukin kannih zong nih Bawipa Jesuh Krih zângfahnâk lawnglawng in khamh dingah kan ruahmi a si,” tiah a ti. 
ACT.15.12	Cuticun mibupi cu dai tein an um, Barnabas le Paul nih anmah hmangin Pathian nih Gentel mi hna lakah hmelchunhnâk le khuaruaharnâk a tuahmi kong an chim tiangin an ngaih hna. 
ACT.15.13	Dai tein an um hnu ah, Jeim nih, “Unau hna, ka bia hi ngai tuah u, 
ACT.15.14	Simon nih Pathian nih Gentel mi a veh hramthawknâk le Amah min putu dingah an lak i mi a lâknâk kong a chim. 
ACT.15.15	Cu bia le profet hna bia hi â rem ngai, hitihin ṭial a si. 
ACT.15.16	‘Cuhnuah ka kir ṭhân lai i David thlâm a rawkmi kha ka derh ṭhân lai, â rawhnâk zawn kha ka remh hna lai. 
ACT.15.17	Midang ka min a autu Gentel vialte zong nih 
ACT.15.18	Zungzal in a tuahmi thil vialte hngalhtertu Pathian nih a ti, tiah ṭialmi bangin. 
ACT.15.19	Cucaah hitihin ka ruah, Gentel mi Pathian lei i â mermi hna khi harnâk pe hna hlah u sih. 
ACT.15.20	Milem biaknâk sa ei le, nupa sualnâk tuah le hngawngdih sa ei le sathi ei kha i sûm hna seh, tiah an sinah ca ṭial u sih, tiah ka ruah bik ko,” tiah a ti. 
ACT.15.21	Zeitintiah Moses nawlbia zong hlan lio piin khuakip ah phuangtu a ngei i sinagog kip ah Sabbath ni fate rel a si tawn kha,” tiah a ti. 
ACT.15.22	Cuticun lamkaltu le upa hna le kawhhran dihlak nih anbu chungin mi thim i Paul le Barnabas sinah Antiok khua ah kalter kha ṭha an ti, an thimmi hna cu, Judas, Barnabas timi le, Sailas an si i cu hna cu unau hna lakah hotu deuh an si. 
ACT.15.23	Hitihin an ṭial i an kut ah an kuat. Lamkaltu, upa hna le unau hna nih, Antiok khua le, Siria ram le Silisia ram i Gentel unau kut an tlaih hna. 
ACT.15.24	Kan bu chungin mizeimaw biachim mi nih an buaiter hna tiah kan theih. “Cuarpar nan tan hrimhrim lai i nawlbia zong nan zulh hrimhrim lai, tiah an ti. Cubantuk chim dingin an sinah nawl zeihmanh kan pe hna lo. 
ACT.15.25	Cucaah lungnge tein kan i pum i thimmi hna nan sinah ratter awkah kan hna a tla, kan dawtmi Barnabas le Paul, 
ACT.15.26	Bawipa Jesuh min in thih hmanh a ṭih lomi hna sinah, 
ACT.15.27	Judas le Sailas hi kan rak thlah hna, annih zong nih hi bia hi hmurkâ in an chim te lai. 
ACT.15.28	Zeitintiah Thiang Thlarau le kannih nih a biapi mi thil pinlei hna cu thilrit khinh lo dingin kan hna a tla, 
ACT.15.29	milem biaknâk sa ei le, sathi ei le, hngawngdih sa ei le nupa sualnâk tuah kha ngol ulaw, tiah kan ti, hi hna hi nan rak ngol ahcun nan caah a ṭha lai. Dam tein,” tiin. 
ACT.15.30	Cuticun an thlah hna i Antiok khua an phân, mizapi kha an kawh hna i ca cu an pêk hna. 
ACT.15.31	An rel hnu ah thazâng pêknâk bia an chimmi nih a lawmhter ngai ngai hna. 
ACT.15.32	Judas le Sailas cu profet zong an si i bia tampi in unau hna kha an hna an ngamter hna i an fehter hna. 
ACT.15.33	Ni zeimawzat cuka i an cam hnuah, unau hna nih lamkaltu hna sinah kir ṭhân dingah hnangam tein an chuahter hna. 
ACT.15.34	Asinain Sailas nih cuka i câm rih kha a ṭha tiah a ruah. 
ACT.15.35	Paul le Barnabas tu cu Antiok khua ah Bawipa biachim le cawnpiak in an um peng, midang tampi zong an um ve. 
ACT.15.36	Ni zeimawzat hnuah Paul nih Barnabas sinah, “Atu kal ṭhân u sih law, khuakip i Bawipa bia kan chimnâk pauh i unau hna kha veh in zeitindah an um ti kha zoh hna usih,” tiah a ti. 
ACT.15.37	Cubangin Barnabas nih Johan, Marka an timi cu an sinah hruai a timh peng. 
ACT.15.38	Asinain Paul nih Pamfilia in anmah a rak tluntâk hna i an rianṭuannâk i a rak zulh hna lo ruangah i kalpi a duh ti lo. 
ACT.15.39	Fak nawn in an i al hnuah, an i ṭhen. Barnabas nih Marka â kalpi Saipras tikulh leiah tilawng in an kal. 
ACT.15.40	Paul nih Sailas â thim i unau hna nih Bawipa zângfahnâk ah an chiah hna hnuah an chuak ve. 
ACT.15.41	Cun kawhhran hna fehter pah in Siria le Silisia ram kha an ṭol dih.
ACT.16.1	Derbe le Lustra khua ah an kal i ngaihmanh, cuka ah zultu pakhat, a min Timote a um, amah cu Judah zumtu nu pakhat fapa a si i a pa tu cu Grik mi a si. 
ACT.16.2	Amah cu Lustra le Ikonion khua mi hna nih an thangṭhat ngai ngaimi a si. 
ACT.16.3	Paul nih a sin i kal ve dingah a duh i cuka hrawng i Judah mi hna ralven ruangah a cuarpar a tanter, zeicatiah apa kha Grik mi a si ti an hngalh dih. 
ACT.16.4	An kalnâk khuakip ah Jerusalem i lamkaltu le upa hna ceihmi bia kha zulh dingin an chimh hna. 
ACT.16.5	Cuticun kawhhran hna cu zumhnâk ah an fek chinchin i nichiar te an karh chin lengmang. 
ACT.16.6	Thiang Thlarau nih Asia ram i phungchim a onh lo ruangah, Frizia le Galatia ram tu an tlawng. 
ACT.16.7	Misia ram an phâk hnu ah Bithinia ramah luh an i tîm, asinain Thlarau nih a onh hna lo. 
ACT.16.8	Cuticun Misia ram kaltâk in Troas khua an phân. 
ACT.16.9	Zan ah Paul nih langhnâk a hmuh i Masidonia ram i mi pakhat dir in, “Masidonia ram ah ra law, kan bawm,” tiah a nawl. 
ACT.16.10	Cubangin langhnâk a hmuh dih in Masidonia ramah kal kan i tim cawlh, an sinah Thawngṭha bia chim dingin Pathian nih akan kawh tiah kan hngalh. 
ACT.16.11	Cucaah Troas khua in tilawngin kan chuak i ding tein Samothrasia kan phân i a thaizing ah Neapolis kan phân, 
ACT.16.12	cuka in Filipi kan phân. Cucu Masidonia peng i a biapi bik khua a si. Rom miphun tlâkmi a si i cuka ah ni zeimawzat kan câm. 
ACT.16.13	Sabbath ni ah hauleng i tiva kam thlacamnâk hmun i an hman tawnmi ah kan kal. Cuka ah kan ṭhu i nu a rami hna sinah bia kan chim. 
ACT.16.14	Cuticun nu pakhat, a min Lidia nih kan bia a ngai. Amah cu maimaw puansen zuartu, Thiatira khua mi, Pathian a biami a si. Paul nih a chimmi bia ṭha te i ngai dingin Bawipa nih a lungthin a onpiak. 
ACT.16.15	Amah le a chungkhar nih Baptisma an in dih in, Bawipa sinah zumhtlâk in nan ka ruah ahcun, ka innah rak tlung u, tiah a kan nawl i a kan sawm khawh. 
ACT.16.16	Cun hitihin a si. Thlacam i kan kal lio ah sal ngaknu pakhat khuachia tuahmi, hmailei kong chimchungtu nih a kan ton. Hmailei kong a chimchung nâknih a pu le nih phaisa tampi an hmuh. 
ACT.16.17	Cu ngaknu nih Paul le kannih a kan zulh i, “Hi hna khamhnâk kong a kan chimtu hna hi, Cungnung Bik Pathian sal le an si,” tiah a au tawn. 
ACT.16.18	Cubangin ni tam nawn a au hnu ah Paul ing kha fakpi in a ponh, a hei merhnawh i thlarau sinah, “Jesuh Krih minin a chungin chuak dingah nawl kan pêk,” tiah a ti. Cu cân lila ah a chuak cawlh. 
ACT.16.19	A pu le nih an phaisa hmuhnâk hram a cat ti kha an hngalh tikah, Paul le Sailas cu an tlaih i hotu hna sinah Market hmunah an hnuhchih hna. 
ACT.16.20	Biaceihtu hna sinah an kalpi i “Hi hna hi kan khua an buaiter ngai ngai, 
ACT.16.21	kannih Rommi ca i pom le cohlan khawh lomi a phunphun an cawnpiak,” tiah an ti. 
ACT.16.22	Cuticun mibu kha lamkaltu ralchanh in an rak i pum ve. Biaceihtu hna nih an angki an thlehpiak hna i fung i tuk dingah nawl an pêk hna. 
ACT.16.23	Bechia ngai i an tuk hnuah thongah an thlak hna i thongin bawi kha ṭha te i vengding in nawl an pêk. 
ACT.16.24	Cubangin nawl an pêk caah, anih nih thong chung chungchin ah a chiah hna i an keah hreng a khenh hna. 
ACT.16.25	Zanṭim ah Paul le Sailas cu Pathian sinah thla an cam i hla an sa, thongtla nih an ngaih hna. 
ACT.16.26	Ruahlo pi ah li fakpi in â hnin i thonginn hram vialte â hnin dih. Innkâ vialte â ong dih i mikip cikcin khihmi kha a poih dih. 
ACT.16.27	Thonginn congtu cu â hngilhnâk in â hlau i thong innkâ â ongmi kha a hmuh, thongtla an zâm dih cang tiah a ruah, a vainam â zuh i amah le amah thah â tim. 
ACT.16.28	Asinain Paul kha thang ngai in a au i, “Fahnâk i pe hlah, zeitintiah kan dihlak in hika ah kan um ko,” tiah a ti. 
ACT.16.29	Cuticun meiin rak pu u tiah a ti, a chungah a tli i Paul le Sailas hmaiah ther lengmang in a bawk. 
ACT.16.30	Lengah a chuah hna i “Pu le hna khamhmi si dingin zeidah ka tuah lai?” tiah a ti. 
ACT.16.31	Annih nih, “Bawipa Jesuh Krih zum law, khamh na si lai, nangmah le na innchungkhar he,” tiah an ti. 
ACT.16.32	Cuticun amah le a inn chung i a ummi vialte sinah Bawipa bia kha an chim. 
ACT.16.33	Cu zan lila ah a hruai hna i an hma a ṭawlpiak hna. Cun chikkhat teah amah le a chungkhar vialte nih baptisma an in. 
ACT.16.34	Cuticun an innah a kalpi hna i rawl a pêk hna; an chungkhar in Pathian an zumh caah an i lawm ngai ngai. 
ACT.16.35	Khua a dei tikah biaceihtu hna nih hotu hna sinah, kha mi hna kha chuahter hna u,” tiah mi an thlah hna. 
ACT.16.36	Cuticun thonginn vengtu nih cu kong cu Paul sinah a chimh i, “Biaceihtu hna nih rak chuak hna seh tiah an ti. Atu chuak ulaw dai tein kal u,” tiah a ti. 
ACT.16.37	Asinain Paul nih, “Rommi kan si. Thiamlo coter zong kan si lo nain zatlâng hmuh ah ankan tuk i thongah an kan thlak. Atu ah a thli tein chuahter an kan timh ṭhân. A si hrimhrim lai lo. Anmah ra hna sehlaw ra kan chuah hna seh,” tiah a ti. 
ACT.16.38	Hotu hna nih cu bia cu biaceihtu kha an va chimh i Rommi an si ti kha an hngalh tikah an thin a phâng. 
ACT.16.39	Cuticun an ra i zângfah nawlin an chuahter hna i khua chuahtak dingin an nawl hna. 
ACT.16.40	Cun thonginn in an chuak i Lidia innah an lut, cuka i unau hna mui kha an hmuh hna i an hna an ngamter hna i an chuak.
ACT.17.1	Cubangin Amfipolis khua le Apollonia khua lanhtâk in Thesalonika khua an phân. Cuka ah Judah mi hna sinagog a um. 
ACT.17.2	Paul cu a tuah tawn bangin sinagog ah a lut i sabbath voithum tiang Cathiang chungin 
ACT.17.3	Krih cu harnâk temtuar ding a si zia le thihnâk in a thoṭhân ding a si zia a phunphun in a langhter i a fianter tawn. Hi Jesuh kan chimmi hi Krih cu a si, tiah a ti. 
ACT.17.4	Mi cheukhat nih an zumh i Grik mi hna lakah Pathian duhmi cheukhat le nu hruaitu mi zeimawzat nih Paul le Sailas kha an zulh. 
ACT.17.5	Asinain a zum duh lomi Judah mi nih an hnahchuah hna i chawdawr hmun i â chawk sawhsawhmi misual kha an i sawm hna i khuachung kha an buaiter dih. Zatlâng ah chuahpi dingah Josan in kha an va nam. 
ACT.17.6	Asinain annih kha an hmuh hna lo tikah Josan le unau dang hna tu kha khua uktu hna sinah an kalpi hna. An au i vawlei buaitertu hna kha hika zongah an ra, 
ACT.17.7	Josan nih â tlunter hna; hi hna nih Jesuh siangpahrang dang a um tiin Sizar nawlpêk an ralchanh,” tiah an ti. 
ACT.17.8	Cu bia an theih tikah mibu hna le khua uktu hna cu an buai ngaingai. 
ACT.17.9	Josan le midang sinin an aiawh i chiah ding thil an lâk hnu ah an chuah hna. 
ACT.17.10	Unau hna nih cu zan lila ah Paul le Sailas kha Beria khua ah an kalter hna. Cuka an phâk tikah Judah mi sinagog ah an lut. 
ACT.17.11	Cu khuami hna cu Thesalonika khuami hna nâk in an ṭha deuh, bia kha timhcia tein an rak cohlan, hi thil hna hi a si taktak maw si taktak lo ti hngalhnâk caah nichiar tein Cathiang in an dothlat. 
ACT.17.12	Cucaah mi tampi nih an zumh. Grik hmaizahmi nu hna le pa tampi zong nih an zumh. 
ACT.17.13	Asinain Thesalonika khua i Judah mi hna nih Paul nih Beria khua ah Pathian bia a chim ti kha an theih tikah an ra i mizapi kha an tukforh hna. 
ACT.17.14	Cuticun unau hna nih rili tiang kal dingin Paul cu an thlah, Sailas le Timote tu cu cuka ah an câm. 
ACT.17.15	Cuticun Paul hruaitu hna nih Âthên khua an kalpi. Paul nih Sailas le Timote cu a sinah khulrang i ra dingin bia a cah i an kir. 
ACT.17.16	Cubangin Paul nih Âthên khua in a hngah hna lioah, khua cu milem lawng tein a khah kha a hmuh tikah a thlarau in a si a vâng. 
ACT.17.17	Cucaah Sinagog ah Judah le Gentel chungin Pathian a duhmi kha a ruahpi hna. Market hmun zongah nichiar tein a caihpi hna. 
ACT.17.18	Epikorian le Stoik mifim cheukhat zong nih amah cu an rak el tawn. Cheukhat nih, “Hi biaduh pa nih hin zeidah chim a timh?” tiah an ti. Jesuh kong le thawhṭhannâk kong a chim caah cheukhat nih, “Ramdang pathian kong chimtu a si ko rua,” tiah an ti. 
ACT.17.19	Cun an hruai i Areopagas ah an kalpi, “Hi cawnpiaknâk thar na chimmi hi nakan fianter kho hnga maw? 
ACT.17.20	Kan hna chungah a mak ngaimi biathar na phâkter fawn. Cucaah hi thil hi zei set dah a si kha hngalh kan duh,” tiah an ti. 
ACT.17.21	Zeitintiah Âthên mi hna cu an khual ngeihmi hna tiangin zei dang ruat loin biathar chim ding le mi chimmi ngaih ding lawng an ruat tawn. 
ACT.17.22	Cuticun Paul cu Areopaga laifang ah a dir i, “Nannih Âthên mi hna, a lamkip in biaknâk minung nan si hi ka hngalh. 
ACT.17.23	Kâ chawhleh pah in nan biakmi hna ka zoh i bia`heng pakhat cungah, “HNGALH LOMI PATHIAN CAAH” tiah ṭialmi ka hmuh. Cuticun hngalh lo buin nan biak tawnmi kha, cu kong cu kan chimh hna. 
ACT.17.24	Pathian, vawlei le a chung i a ummi vialte a sertu cu lei le van Bawi a si caah, kut i sakmi ṭempal ah a um lo. 
ACT.17.25	Chambaumi bangin minung hna kut in rian ṭuanpiak herh zongin a um lo, Amah tu kha zeizong vialte sinah nunnâk le thaw le thil vialte petu a si. 
ACT.17.26	Cun leicung vialte i khuasa dingin thisen pakhat chungin miphun vialte a ser i an caah khuacân a khiahpiak hna i an umnâk ramri zong a khampiak hna. 
ACT.17.27	Bawipa kha an kawl i an hmuh khawh nâkhnga le an dahhriah lengmang i hmuh zong an hmuh phum nâkhnga, Amah cu aho sin hmanh in â hlat lo nain. 
ACT.17.28	Zeitintiah Amah ah, kan nung, kan cawl, kan câng i khua kan sa, nan hlaphuah thiam hna zong nih, “Kannih zong a tefa kan si ve,” an rak ti bang khan. 
ACT.17.29	Cuticun Pathian tefa kan si caah Pathian sining cu sui le ngun, lung le minung zungthiamnâk i serchawmmi bantuk ah kan ruah awk a si lo. 
ACT.17.30	A ngaingai tiah, Pathian nih kan hngalh lo cân hna cu â cinken lo, asinain atu ah ramkip i mi vialte ngaihchih dingin nawl a pêk hna. 
ACT.17.31	Dinnâk in vawlei hi bia a ceih lainâk ni kha a khiah cang i biaceihtu ding zong a ruah cang. Cucu mi vialte nih an hngalhfian khawh nâkhnga thihnâk in a thawhter,” tiah a ti. 
ACT.17.32	Mithi thawhṭhânnâk kong an theih tikah, cheukhat nih an nihsawh, cheukhat nih, “Hi bia hi na sinin kan ngaih ṭhân te lai,” tiah an ti. 
ACT.17.33	Cuticun Paul nih a chuahtâk hna. 
ACT.17.34	Asinain cheukhat hna cu amah lei ah an ṭang i an zumh. Cu hna lakah, Areopagas chungmi Dionisias le nu pakhat Damaris le midang hna he.
ACT.18.1	Cuthil hna hnu ah Paul nih Âthên a chuahtâk i Korin ah a kal. 
ACT.18.2	Cuka ah Judah mi pakhat Akuila a hmuh, amah cu Pontia ram i a chuakmi a si. Klaudias nih Judah mi vialte Rom khua in chuak dih dingin nawl a pêk ruangah a nupi Prisila he Itali in an rak phâk ka a si, cu hna innah a tlung. 
ACT.18.3	Zeicatiah an rianṭuanmi â lawh caah an umṭinâk cu a si. An rianṭuanmi cu Puaninn ser a si. 
ACT.18.4	Sabbath nichiarte Sinagog ah Pathian bia a chim tawn i Judah mi le Krik mi zong a sawm khawh hna. 
ACT.18.5	Sailas le Timote cu Mesidonia ram in an rak phâk hnuah Paul cu Thlarau nih a namchih ruangah, Judah mi hna sinah Jesuh cu Krih a si tiah a chim tawn. 
ACT.18.6	Asinain an rak doh i an thangchiat tikah a puan a thinhnawh hna i an sinah, “Nan thisen mawh cu nan lucung ah tla seh, kei cu ka thiang. Atu thawk in Gentel hna sinah ka kal cang lai,” tiah a ti. 
ACT.18.7	Cu hmun cu a chuahtâk i mi pakhat a min Jastas innah a lut, amah cu Pathian biatu a si i a inn zong sinagog changtu a si. 
ACT.18.8	Krispas, sinagog hotu cu a chungkhar vialte he Bawipa an zumh. Korin khua mi tampi zong nih an theih i an zumh i baptisma zong an in. 
ACT.18.9	Zanah Paul sinah Bawipa â lang i bia a chimh, “ṭih hlah, dai loin bia chim lengmang ko; 
ACT.18.10	zeitintiah na sinah ka um ko, ahohmanh nih fahnâk an in pe lai lo, hi khua ah hin mi tampi ka ngeih ko hna,” tiah a ti. 
ACT.18.11	Kumkhat le thlaruk chung mi sinah Pathian bia chim in a um. 
ACT.18.12	Gallio cu Akai ram i uktu bawi a si lioah, Judah mi hna nih lungrual tein Paul cu an tlaih i biaceihtu hmai ah an chuahpi. 
ACT.18.13	“Hi pa nih hin nawlbia ralchanh in Pathian biak awkah mi a sawm tawn hna,” tiah an ti. 
ACT.18.14	Paul nih a leh hlan ah Gallio nih Judah mi hna sinah, “Judah mi hna, hihi nawl buarnâk maw, thil ṭhalo tuahnâk kong hna sisehlaw kan ruahpiak hrimhrim ko hna lai, 
ACT.18.15	asinain, bia, min le nan nawlbia kong hna a si ahcun nanmah tein ceih u, kei nih cubantuk kong ka ruat duh lo,” tiah a ti. 
ACT.18.16	Cuticun biaceihnâk hmun in a ṭhawl hna. 
ACT.18.17	Grik mi vialte nih sinagog hotu Sosthen an tlaih i biaceihnâk ṭhutdanh hmai ah an tuk i Gallio nih cubantuk thil cu zeihmanh ah a rel lo. 
ACT.18.18	Paul cu ni sau nawn ṭha te in a câm i unau hna cu a kaltâk hna. Siria ramlei ah tilawng in a kal. Prisila le Akuilas zong nih an zulh. Biakam a ngeih caah Kenkthria khua ah a lu â kongh. 
ACT.18.19	Efesa khua a rak phân i cuka ah annih cu a chiahta hna, anih tu cu sinagog ah a lut i Judah mi hna sinah bia a chim. 
ACT.18.20	Annih nih sau deuh câm dingin an sawm nain a cân â rem deuh loin a ruah. 
ACT.18.21	A ra laimi Thô ah hin Jerusalem i ka um hrimhrim a herh, Pathian a hna a tlâk ahcun nan sinah ka ra ṭhân lai tiah a ti. Cuticun Efesa khua in tilawngin a kal. 
ACT.18.22	Sisaria a phân i Jerusalem khua ah a kal, kawhhran kha an kut a tlaih hna i cu hnuah Antiok ah a kal. 
ACT.18.23	Cuka ah cân saupi a câm hnu ah, a kal ṭhân i zultu vialte hna fehter pah in Galatih ram le Frizia ram a ṭol dih. 
ACT.18.24	Cubangin Judah mi pakhat, a min Apollo, Aleksandria khawchuak, ṭhahnem a ngai tak takmi, biachim a thiam i Cathiang zong a hngal tak takmi kha Efesa a phân. 
ACT.18.25	Cu pa cu Bawipa kong cawnpiak cangmi a si, ṭhahnem a ngaimi a si caah Bawipa kong cu ṭhahnem ngai ngaiin, a cawnpiak tawn, asinain Johan Baptisma kong lawng a theih. 
ACT.18.26	Sinagog ah ralṭha ngai in bia chim a thawk i Prisila le Akuilas nih a biachim an theih tikah a dang tein an hruai i a sinah Pathian lamthluan cu felfai tein an chimh. 
ACT.18.27	Akai ram ah kal â tim, an rak cohlan nâkhnga zultu hna sinah ca an ṭialpiak, a va phâk tikah, Pathian zângfahnâk ruangah zumtu kha tampi in a bomh hna; 
ACT.18.28	zatlâng hmai ah Judah mi hna cu holh kho loin a el tawn hna i Cathiang hmangin Jesuh cu Krih a si tiah a langhter tawn.
ACT.19.1	Korin khua i Apollo a câm chungah Paul nih a sannâk ram hna ṭol in, Efesa a rak phân. Zultu cheukhat a hmuh hna i 
ACT.19.2	an sinah, “Nan zumhka ah khan Thiang Thlarau nan co maw?” tiah a ti. Annih nih, “Co hlah ê, Thiang Thlarau a um ti hmanh kan hngalh ṭung lo,” tiah an ti. 
ACT.19.3	Anih nih, “Asi ah, zeibantuk baptisma dah nan in?” tiah a ti. Annih nih, “Johan Baptisma,” tiah an ti. 
ACT.19.4	Paul nih, “Johan nih ngaihchihnâk Baptisma a inter hna i an sinah, a hnu i a ra laimi nan zumh nâkhnga tiah a ti hna; cucu Jesuh Krih hi a si,” tiah a ti. 
ACT.19.5	Cu bia an theih tikah Bawipa Jesuh min in Baptisma an in. 
ACT.19.6	Paul nih an cungah a kut a chuan tikah Thiang Thlarau kha an cungah a tlung i holh dangdang in an holh i bia zong an phuan. 
ACT.19.7	An dihlak in patling hleihnih hrawng an si. 
ACT.19.8	Paul cu sinagog ah â pum i thlathum chung ralṭha in bia a chim tawn. Pathian Pennâk kong kha a chimh hna i mi lungthin kha a tei tawn. 
ACT.19.9	Asinain cheukhat lunghakmi le a zum duh lomi an um i mizapi sinah lam cu an thangchiat hnuah anih nih a kaltâk hna, zultu kha a dang tein â kalpi hna i Tiranas siangin ah nichiarte a cawnpi hna. 
ACT.19.10	Cubantukin kumhnih chung a peh i Asia rammi vialte le Judah le Grik mi hna zong nih Bawipa Jesuh bia an hngalh dih. 
ACT.19.11	Pathian nih Paul cu khuaruahnarnâk thil lianngan kha a tuahter i 
ACT.19.12	a tak hnawhnâk puan le hngawngerh puan hna hmanh kha mizaw sinah an rak put i an zawtnâk nih a chuahtâk hna i thlarau ṭhalo zong an chungin a chuak. 
ACT.19.13	Cuticun Khuachia ṭhawl ah a vak lengmangmi Judah mi zeimaw nih Paul chimmi Jesuh min in chuak u tiah Bawipa Jesuh min kha a rak hman ve. 
ACT.19.14	Judah tlângbawi ngan Skeva zong nih cubantuk tuah a hmangmi fapa pasarih a ngei. 
ACT.19.15	Cun thlarau ṭhalo nih, “Jesuh kan hngalh, Paul zong kan hngalh, nannih hi ahodah nan si? tiah an leh hna. 
ACT.19.16	Cuticun khuachia tuahmi nih a nam hna i a tei dih hna, cu inn cun taklawng le hliamhma he an chuak. 
ACT.19.17	Cu thil cu Efesa khua i a ummi Judah mi le Grik mi zong nih an theih dih. Mi vialte nih an ṭih i, Bawipa Jesuh min cu a lianngan chin chin. 
ACT.19.18	Cun a zummi hna nih an sualnâk i phuangin thil diklo an tuahmi chim awkah an ra. 
ACT.19.19	Doih a hmangmi hna zong nih doih le aihnâk i an hmanmi cauk hna he an ra i mi vialte hmuh ah an khangh dih. Cu vialte a man cu an tuak i phaisa 50000 man hrawng a si. 
ACT.19.20	Cuticun Bawipa bia kha a ṭhang i teinâk a co. 
ACT.19.21	Cu thil hnuah Paul nih Thlarau fialnâk in Masidonia le Akai ram cu ṭol in cu hnu ah Jerusalem i kal a timh. Cu hnuah Rom zongah ka kal lai, tiah a ti. 
ACT.19.22	Amah bawmtu pahnih Timote le Erastas kha Masidonia ramah a kalter i anih tu cu Asia ramah a câm ko rih. 
ACT.19.23	Cun cu lioah cu lam ruangah buainâk nganpi a chuak. 
ACT.19.24	Zeitintiah mi pakhat Demetius ngun sertu, Diana ṭempal lem ngun in hlawhfa tampi he a tuah i a hlawk ngaingai tawn. 
ACT.19.25	Cu pa nih a hlawhfa lawng si loin an ṭuanmi rian ṭuntu midang zong a auh hna i an sinah, “Pu le hna hi rian hi kan rumnâk a si nan hngalh. 
ACT.19.26	Hi Efesa khua lawng hmanh ah si loin, Asia ram vialte ah hi Paul nih hin kut in sermi hi Pathian a si lo tiah mi tampi a tei cang hna i hnulei an chit thluahmah ti kha nan hngalh. 
ACT.19.27	Hi kan pawcawmnâk hi a rawk lai ti lawng hmanh si loin Asia ram vialte le vawlei cung khua zakip nih an biakmi khuazing nu lianngan Diana ṭempal dawhnâk hi an zomhtaih lai i a min a chia sual lai,” tiah a ti. 
ACT.19.28	Cu bia a hun theih cun an thin a hung i, “Efesa khua i Diana hi a liannganbik,” tiah an au. 
ACT.19.29	Cuticun khua dihlak cu buainâk in a khat i Gaius le Aristarkas, Masidonia rammi Paul zultu kha an tlaih hna i zohnuam chuahnâk hmun ah an kalpi hna. 
ACT.19.30	Paul zong mizapi sinah kal â tim ve nain zultu hna nih an thlauh. 
ACT.19.31	Asia ram i hotu cheukhat cu Paul hawikawm an si, zohnuam chuahnâk in i lut lo dingin nawlpiaktu ding mi an thlah. 
ACT.19.32	Â tongmi mibu hna cu an buaituk hringhran, a cheu biadang in an au, a cheu bia phundang in an au ṭhân. Mi tampi nih zeiruangahdah an i ton ti hmanh an hngal lo. 
ACT.19.33	Alexandria kha mizapi sinin an chuah i Judah mi hna nih mizapi hmailei ah an namchih. Alexandria nih mizapi cu a kut in a zauh hna i mizapi hmaiah a sual lonâk kong chim a timh. 
ACT.19.34	Asinain Judah mi a si kha an hngalh le cângkâ mi vialte nih suimilam pahnih chung hrawng, “Efesa khua i Diana hi a lianngan bik,” tiah an au. 
ACT.19.35	Cuticun Khualipi Cazi pa nih mizapi cu a daihter hnuah, hitihin a chim, “Efesa khuami hna Diana lianngan biakinn le Zeus sinin a tlami a lem kha Efesa khuami hna hi a kilvengtu nan si kha a hngal lomi an um lo. 
ACT.19.36	Cucaah hi bia hi elkhawh a si lo ah dai tein nan um awk a si i sullam ngei loin cawlcangh men ding nan si lo. 
ACT.19.37	Zeitintiah hi nan rak hruaimi hna hi biakinn roktu zong an si lo, nan pathian nu an thangchiat fawn lo. 
ACT.19.38	Cucaah Demetias le a hawi le zong nih aho sin zongah bia an ngeih ah cun biaceihnâk in hna cu on cia a si, bawi aiawhtu zong an um i an duh ahcun i chalh hna ngat seh. 
ACT.19.39	Thildang hlathlai awk nan ngeihmi a um ahcun phung ning tein ruah a si ko lai. 
ACT.19.40	Nihin i buaibainâk ruangah a mawh nan kan phurter sual lai ti zong phân a um ngai, buainâk a chuahchan chimfiangtu le nan um fawn lo,” tiah a ti hna. 
ACT.19.41	Cubantuk bia a chim dih cun â tongmi mibu cu an ṭinter hna.
ACT.20.1	Buainâk a dih hnu ah Paul nih zultu kha a sinah a kawh hna i a pom hna hnu ah Masidonia lei panh in a chuak. 
ACT.20.2	Cuka hrawng ram cu a `ol dih i zultu hna kha bia tampi in thazâng a pêk hna, cuticun Grik ram a phân, 
ACT.20.3	cuka ah thlathum a um i Siria ram panh in tilawngin kal a timh lioah, Judah mi hna nih amah thah awk i an bawh caah Masidonia lei tu ah mer `hân â tim. 
ACT.20.4	Beria khua mi Sopata le Thesalonika khua mi Aristarkas le Sekandas le Derbe khua mi Gaius le Timote, Asia ram mi Tikhikas le Trofimas hna nih Asia ram tiangin an thlah. 
ACT.20.5	Cu hna cu kan hmaiah an rak kal i Troas khua in an kan hngah. 
ACT.20.6	Asinain kannih cu thilnu cawhlo changreu Thô ah Philipi khua in tilawng in kan chuak i ni nga nâk ah Troas khua kan phân. Cuka ah ni sarih kan câm. 
ACT.20.7	Zarhkhat chung ni hmasabik ah zultu kha changreu cheu awkah an i pum, Paul nih a thaizing ah kal â timh cang caah, bia kha zan`im tiangin a chim hna. 
ACT.20.8	Kan i pumhnâk cungdot ah meiin tampi a um. 
ACT.20.9	Thlalang-awng ah tlangval pakhat a min Zu`ikhas, a `hu i a rak me i thaw ngai in â hngilh. A mitkuh nih a teituk. Paul nih biachim a peh thluahmah i in dotthum in a tla i thi cia in an vung char. 
ACT.20.10	Paul cu a `um i a bawhhnawh i a pom, “Nan thin phâng hlah u, a nung ko rih,” tiah a ti. 
ACT.20.11	Paul cu a kai `hân i changreu a cheu i an ei, saupi khuadei tiangin an sinah bia a ruah hna i a chuak. 
ACT.20.12	Cun tlangval cu dam tein an luhpi i an hna a ngam. 
ACT.20.13	Kannih cu Assos khua panh ding tilawng ah kan i cit hmasa i cuka in Paul cu citter kan timh, amah nih rem a rak ruahcia bantukin, ke i rak panh kha a timh. 
ACT.20.14	Assos khua in a kan fonh hnuah kan citter i Mitilene ah kan kal. 
ACT.20.15	Cuka cun tilawngin kan kal `hân i a thaizing ah Khios tikulh zawn kan phân. A thaizing ah Samo tikulh kan phân i trokullaim ah kan câm. A thaizing ah Meletas khua kan phân. 
ACT.20.16	Zeitintiah Paul nih Asia ram i an rauh sual nâkhnga lo Efesa zong kha lanhtâk a timh. A sikhawh ahcun Jerusalem ah Pentikos ni hman a timh caah khulrang deuh i kal a duh. 
ACT.20.17	Melitas khua in Efesa khua ah mi a thlah i kawhhran upa kha a va kawhter hna. 
ACT.20.18	A sin an phâk tikah bia a rak ruah hna. Asia ram ka phanh hramthawk in nan sin ka um tiangah nan sin i ka nunning kha nan hngalh. 
ACT.20.19	Toidornâk vialte he, Judah mi nih anka rawiphiar ruang i mitthli tampi he, ka cung i a tlungmi vialte temtuar pah in Bawipa rian kha ka `uan tawn, 
ACT.20.20	an ca i a `ha dingmi chimh kha zeihmanh ka `ih lo. Zatlâng sinah siseh, inn kip ah siseh, kan cawnpiak hna; 
ACT.20.21	Judah mi le Grik mi hna sin zongah an i ngaihchih i Pathian lei i an i mer nâkhnga kan Bawipa Jesuh Krih i zumhnâk an ngeih khawh nâkhnga ka theihter tawn hna, 
ACT.20.22	Cucaah hngal ko u, atu ah Jerusalem i kal dingin fialtu ka ngei, cuka ah ka cungah zeidah a tlung lai ti zong ka hngal lo. 
ACT.20.23	Temnâk le harsatnâk nih an don ko tiah Thiang Thlarau nih khuakip ah a ka hngalhtermi lawng ka hngalh. 
ACT.20.24	Asinain hi thil hna nih hin `ihnâk pakhat te hmanh anka pe lo. Tlik kâ zuamnâk lam zulh i Bawipa Jesuh sinin ka hmuhmi rian Pathian Zângfahnâk Thawng`ha bia theihter hi lunglawm tein ka lîm khawhnâk ding a si ahcun ka nunnâk hmanh hi ka zâng a râm lo. 
ACT.20.25	Pathian Pennâk bia chim i ka vahnâk hmun nannih nih hin ka mui nan hmu ti lai lo ti kha ka hngalh. 
ACT.20.26	Cucaah mi vialte thisen ah ka thiang tihi nihin ah kan hngalhter hna. 
ACT.20.27	Zeitintiah nansin ah Pathian bia tluantling chim kha ka tlawt hna lo. 
ACT.20.28	Cucaah Pathian kawhhran, a thisen i a cawkmi hna tuukhal si nanmah chungin Thiang Thlarau nih hotu an sitermi ah hin nanmah le nan tuurun vialte hna kongah i ralring u. 
ACT.20.29	Zeitintiah ka kal hnuah cinghnia hrangrual an rak lut lai i tuu kha an ngân hna lai lo, ti kha ka hngalh. 
ACT.20.30	Nanmah chung lila ah hin bia merh a hmangmi an rak chuak lai i lamping ah zultu hna hi an hruai hna lai. 
ACT.20.31	Cucaah i ralring u, kumthum chung, mitthli he chun le zan mikip ralrin pêk ka ngol lo. 
ACT.20.32	Atu ah hin ule nau hna, Pathian le a zângfahnâk bia ah kan chanh hna, cu nih cun an dirter khawh hna i mithiangmi hna sinah comi ro an ngeihter hna lai. 
ACT.20.33	Aho nan phaisa, sui, thilthuam kan hngar bal hna lo. 
ACT.20.34	Asi, hi ka kut te nih hin keimah le ka hawi le herhmi cu a chuahpi tawn tiah nan hngalh dih. 
ACT.20.35	Cubantuk i teihmâk chuah i rian`uannâk nih thazâng ngei lomi nan bomh khawhnâk lam phun tampi in kan hmuhsak hna. Bawipa Jesuh bia ah, “Hmuh lei nâk in pêk lei ah thluachuah a um deuh,” a timi kha philh hlah u. 
ACT.20.36	Cu bia a chim dih in an khuk an i bil i an dihlak in thla an campi. 
ACT.20.37	An dihlak in an `ap i Paul hngawngah an i awk i an hnamh len, 
ACT.20.38	a mui an hmuh ti lai lonâk kong a chimmi nih an lung a hnoter. Cuticun tilawng umnâk tiangin amah kha an thlah.
ACT.21.1	Cu thil hna hnuah annih he kan i òhen, tilawng in kan chuak i ding tein Kos tikulh kan phân, a thaizing ah Rodis tikulh kan phân. Cuka in Patara khua kan phân. 
ACT.21.2	Cun Foinisia ramlei kal ding tilawng pakhat kan hmuh i kan i cit i kan kal. 
ACT.21.3	Saipras tikulh kan hmuh i kehlei kam in kan hrial, Siria ram lei ah kan kal i Tair khua ah kan ṭum, zeicatiah tilawng nih a phurhmi thilri kha ṭhumh ding a si. 
ACT.21.4	Cun zultu kan kawl hna i cuka ah ni sarih kan câm. Annih nih Thlarau hngalhternâk in Paul cu Jerusalem i kal lo dingin an chimh. 
ACT.21.5	Cu ni hna cu a liam hnuah kan kalnâk ding lam ah kan chuak ṭhân. Unau hna nih an nupi le a fale hna he khualipi hauleng tiangin an kan thlah. Rili kamah kan khuk bil in thla kan cam. 
ACT.21.6	Mangṭha, dam tein kan i ti hnuah, tilawng ah kan kai i annih zong an kir ve. 
ACT.21.7	Tair in kan chuah hnuah Ptolemai khua kan phân. 
ACT.21.8	A thaizing ah kannih Paul hawi le kha kan chuak i Sisaria khua kan phân, evangelist Filip inn ah kan lut, anih cu pasarih hna lak i pakhat kha a si i a sinah kan câm. 
ACT.21.9	Amah nih bia a phuang tawmi fanu thiang pali a ngeih hna. 
ACT.21.10	Cun ni tampi kan câm, Judia ram in profet pakhat a min Agabas timi a rak phân. 
ACT.21.11	Kan sinah a rat tikah. Paul taisawm â lak i a kut le a ke â ṭem i, “Hi taisawm ngeitu hi hi bangin Jerusalem ah an ṭem lai i Gentel hna sinah an pêk lai, Thiang Thlarau nih a chim,” tiah a ti. 
ACT.21.12	Cu bia kan theih tikah kannih le cuka khuami hna nih Paul cu Jerusalem khua ah kal lo dingin kan nawl. 
ACT.21.13	Paul nih, zeiruangahdah nan ṭah i ka lung nan ka hnoter? Zeitintiah Bawipa Jesuh ruangah cun Jerusalem i ṭemchih lawng si loin thih hmanh ka huam ko,” tiah a ti. 
ACT.21.14	Cubangin kan thlauh khawh lo tikah, “Bawipa nawl si ko ne seh” tiah kan daih tâk. 
ACT.21.15	Cu hnuah kan thil kan tîm i Jerusalem ah kan kal. 
ACT.21.16	Sisaria i zultu mi zeimaw kan sinah an kal ve, annih nih Saipras tikulh mi pakhat a min Nason, zultu hmasa pawl kan tlunnâk ding pa kha an kalpi ve. 
ACT.21.17	Jerusalem kan phâk tikah unau hna nih lunglawm tein an kan cohlan. 
ACT.21.18	A thaizing ah Paul he Jeim sinah kan lut, cuka ah kawhhran upa vialte zong an rak um. 
ACT.21.19	Paul nih an kut a tlaih dih in a rianòuannâk i Pathian nih Gentel mi hna cungah a tuahmi kha a dih umnâk in a chim. 
ACT.21.20	Unau hna nih cu bia an hun theih tikah Pathian an thangṭhat. Cun a sin ah, “Unau pa, Judah ram chungah zumtu an tamning na hngalh; nawlbia lei a ṭanh taktakmi an si, 
ACT.21.21	nang nih Gentel mi hna lak i Judah mi vialte sinah Moses nawlbia ngoltâk in an fale cuarpar tan ti lo ding le Judah nawlbia bangin um theng ti lo dingin na cawnpiak tawn tiah mi chimmi an theih. 
ACT.21.22	Zeitindah a si kun lai? Na rak phân ti an theih lai caah mizapi zong an i pum hrimhrim ko lai. 
ACT.21.23	Cucaah na sin i ka chim bantukin na tuah lai. Biakam ngeimi pa pali kan sinah an um 
ACT.21.24	anmah kha i kalpi hna law, an sin-ah i thianh ve, an sam mehnâk ding na rin hna lai. Cuticun na konglam i an rak theihmi kha zeihmanh a rak si lo tiah an theih lai. Nangmah zong nih nawlbia ṭha tein na zulh ti kha an theih lai. 
ACT.21.25	Gentel mi hna lak i zumtu hna kong tu cu, milem biaknâk sa ei lo ding le, sathi ei lo ding le, hngawng dih sa ei lo ding le, nupa sualnâk tuah ti lonâk kong kan ceih i kan òial cang kha, tiah an ti. 
ACT.21.26	Cuticun a thaizing ah Paul nih pa cu â kalpi hna i an sinah â thianh ve. An i thianhnâk cân a dih cang tiah phuan awkah òempal ah a lut i cu cân ah an dihlak caah raithawinâk tuah ding a si. 
ACT.21.27	Ni sarih a tlin dengmang tikah, Asia ram i Judah mi hna nih Paul cu ṭempal ah an hmuh tikah mizapi kha an forh hna i amah cu an tlaih, 
ACT.21.28	an au i Israel mi hna kan bawm u! Hi pa hi ram kip i mi vialte sinah, minung, nawlbia le, hi inn thang- chiatnâk bia cawnpiaktu a si; cu hlei ah Pathian ṭempal ah Grik mi hna zong a luhpi i hi hmun thiang hi a thûrter,” tiah an ti. 
ACT.21.29	(Zeitintiah hi hlan ah hin Efesa mi Trofimas kha khuachung ah amah he an hmuh i cucu Paul nih ṭempal ah a luhpi rua tiah an ruahmi a si) 
ACT.21.30	A khuapi in an buai. Mizapi kha an rak tli i Paul cu an tlaih, ṭempal in chuak lak in an hnuh i innkâ kha an khar. 
ACT.21.31	Thah an timh lioah Jerusalem khua a buai dih timi kong ralkap bawibik hnâ ah a phân. 
ACT.21.32	Anih nih ralkap hna le ralbawi hna hruai in chikkhatte ah an umnâk leiah an tli. Mizapi nih ralbawi hna le ralkap an hun hmuh tikah Paul an tuk lenmi kha an ngol. 
ACT.21.33	Ralbawi ngan nih Paul cu a hun naih i a tlaih. Cikcin pahnih in khit u tiah a ti, ahodah a si i zeidah a tuah tiah a hal. 
ACT.21.34	Mibu a cheu kha bia pakhat in an au, a dang nih phundang in an au. Cubantuk hnacheh lurit lakah biadik zong an hngal kho ti lo, ralhruang chung i luhpi dingin nawl a hun pêk. 
ACT.21.35	Paul nih hleihlâk a phâk lai te ah mizapi nih an zuanhnawh tuk caah ralkap nih an cawi. 
ACT.21.36	Zeitintiah mibu tampi nih an zulh i, ‘hloh u’ tiah an au. 
ACT.21.37	Paul cu ralhruang chung i an luhpi lai ah ralbawi hna hotu sinah, ‘bia kâ khat ka chim kho hnga maw?’ tiah a ti. Anih nih, ‘Grik holh na thiam hlah maw? 
ACT.21.38	Hlan i buainâk chuahtertu Izip pa lainawn hmang thong li rual ramcar i hruaitupa kha na si ko lo maw?’ tiah a ti. 
ACT.21.39	Paul nih, “Judah mi, Silisia ram i Tarsus khuami ka si. Khua sawhsawh ummi ka si lo dahkaw, ka zângfah law mibu sinah bia ka chimter,” tiah a ti. 
ACT.21.40	Cuticun chimnâk nawl a pêk hnuah, Paul cu hleihlak ah a dir i mibu kha a kut in a zauh hna i an dai dih. Cuticun Hebru holh in bia a chim.
ACT.22.1	“Unau hna le pale hna, kâ kilvennâk bia hi rak ngai tuah u,” tiah a ti. 
ACT.22.2	Hebru holh a hman ti an theih tikah an dai chin chin. Cuticun an sinah, 
ACT.22.3	“Judah mi tak tak, Silisia ram Tarsus khua i a chuakmi ka si. Asinain hi khuapi ah hin Gamaliel kehram ah cawng in a `hangchomi ka si, kan pupa hna nawlbia felfai tein cawnpiak ka si. Nihin i nanmah bantukin Pathian caah â zuam taktakmi ka si. 
ACT.22.4	Hi lam zultu hna hi thihnâk tiangin ka serhsat hna i nu he pa he ka ṭem hna i thongah ka thlak hna, 
ACT.22.5	tlângbawi nganbik le biaceihtu vialte zong nih cu kong cu anka theihpi khawh lai. An sinin Damaska khua i unau hna pêk ding ca ka lâk i cu khua i a ummi pauh cu hrem ding le, ṭem buin Jerusalem i kalpi awkah ka kal. 
ACT.22.6	Cubangin ka kal i chunlai hrawng Damaska hauka ka phâk tikah, van in a liannganmi ceunâk kha ka vêlchûm ah a rung ceu. 
ACT.22.7	Kei cu lei ah ka tlu, “Saul, Saul, zeiruangahdah na ka serhsat,” tiin aw ka theih. 
ACT.22.8	Kei nih, “Bawipa, ahodah na si?” tiah ka leh. Anih nih, “ Na serhsatmi Nazaret Jesuh ka si,” tiah a ti. 
ACT.22.9	Ka hawi le nih ceunâk an hmuh i an ṭih, a ka chawntu aw tu cu an thei lo. 
ACT.22.10	Kei nih, “Bawipa zeidah ka tuah lai? tiah ka ti. Bawipa nih, “Tho law, Damaska ah lut, cuka ah na tuah dingah ruahmi vialte cu an rak in chimh lai,” tiah a ti. 
ACT.22.11	Cu a liannganmi ceunâk ruangah khua ka hmu kho lo. Ka hawi le nih an kut in an ka tlaih i Damaska ah kan lut. 
ACT.22.12	Cuticun mi pakhat, Ananias, nawlbia lei i â zuam ngaimi le cuka khua i Judah mi vialte lakah thangṭhat bikmi kha 
ACT.22.13	ka sinah a ra, ka pawngah dir in, ‘Ka nau Saul, na mit dei cang seh,’ tiah a ti. Cu cân thawk in amah cu ka hmuhkhawh cawlh. 
ACT.22.14	Anih nih, ‘Kan pupa hna Pathian nih a duhnâk hngaltu ding le mifel cu hmu in a chimmi theitu dingah an thim. 
ACT.22.15	Zeitintiah na mit in na hmuhmi le na hnâ in na theihmi hi mi vialte sinah hngaltertu na si te lai. 
ACT.22.16	Zeiruangahdah na hngah ko rih? Tho law, Amah min chimpah in Baptisma ing law, na sualnâk thenh tuah,’ a ka ti. 
ACT.22.17	Cubangin Jerusalem ka rak phâk hnuah, thla ka cam lioah, mangcanghlan in ka um i; 
ACT.22.18	Amah kha ka hmuh, “Khulrang in Jerusalem hi chuahtâk, zeitintiah keimah kong na hngalhtermi an zum lai lo, tiah a ka ti. 
ACT.22.19	Kei nih, ‘Bawipa, sinagog kip ah nangmah zumtu hna ka tuk hna i thong i ka thlak hna kha an hngalh dih. 
ACT.22.20	Na ca i Martar Steven thisen an chuah lio zongah, kei zong a pawngah dir in, a thihnâk ding hnatlakpitu ka si, a thattu hna puan vengtu ah ka rak um,’ tiah ka ti. 
ACT.22.21	Anih nih, ‘Chuak law, hika hmun in a hlatnâk ah, Gentel mi hna sinah kan thlah deuh lai, tiah a ka ti,”’ tiah a ti. 
ACT.22.22	Cuka zawn a chim tiang cu an ngai i aw thang ngai in, “Hibantuk minung hi, vawlei cung in hloh u, nung dingah â tlak lo,” tiah an ti. 
ACT.22.23	Cuticun an au pah in, an puan an thleh i leidip kha an vorh. 
ACT.22.24	Ralbawi hna hotu pa nih ralhruang chungah luhter i cubantuk i an au hnawhchan kha zei set dah a si tiah hngalhnâk dingah tukpah in hal a timh. 
ACT.22.25	Saphaw hri in a ṭem hnuah Paul nih a pawng i a dirmi ralbawi pa sinah, “Rommi tuk hi phungning a si maw, thiamlo cotermi zong a si fawn lo?” tiah a ti. 
ACT.22.26	Ralbawi pa nih cucu a theih tikah ralkap uktu bawi sinah a kal i, “Na tuah laimi hi i ralring, hi pa hi Rommi a rak si,” tiah a chimh. 
ACT.22.27	Cuticun ralkap uktu bawi a ra i, “Rommi maw na si? ka chim tuah,” tiah a ti. Anih nih, “Ka si,” tiah a ti. 
ACT.22.28	Ralkap uktu bawi nih, “Rommi sinâk hi phaisa tampi dih in ka ngeihmi a si,” tiah a leh. Paul nih, “Kei cu Rommi in hrinmi ka si,” tiah a ti. 
ACT.22.29	Cuticun hrem hnu ah bia hal a timtu hna cu an i zûk cawlh i ralkap uktu bawi zong nih Rommi a si kha a hngalh tikah a thin a phâng, a rak ṭem cangmi ruang hmanh ah khan a ṭih. 
ACT.22.30	A thaizing ah zeiruangahdah Judah mi nih sual an puh ti kha hngalhfian a duh i a ṭemnâk cu a phoihpiak, tlângbawi hna le biaceihtu vialte kha a hmai ah rak chuak dih dingin nawl a pêk hna. Paul zong cu a chuahter i an hmai ah a dirter.
ACT.23.1	Cuticun Paul nih biaceihtu hna cu ṭha tein a zoh peng hna i, “Ule nau hna, nihin tiangin Pathian hmai ah, a dihumnâkin chiaṭha hngalhnâk ṭha he ka nung tawn,” tiah a ti. 
ACT.23.2	Tlângbawi nganbik Ananias nih Paul pawng i a dirmi hna sinah, a kâ benghpiak dingin nawl a pêk. 
ACT.23.3	Paul nih, “Nang vampang rantermi pa, Pathian nih an bengh deuh lai. Nawlbia bangin ka kong ceih dingin na ṭhu i nawlbia ning loin bengh ding na ti maw?” tiah a ti. 
ACT.23.4	A pawng i a dirmi hna nih, ‘Pathian tlângbawi nganbik na sîk lai maw?’ tiah an ti. 
ACT.23.5	Paul nih, “Unau hna, tlângbawi nganbik a si ka hngalh lo caah a si; ‘Na miphun hotu cungah bia ṭhalo chim hlah,’ tiah ṭial a si,” tiah a ti. 
ACT.23.6	Paul nih a cheu Sadusih an si i a cheu Farasih an si ti kha a hngalh tikah biaceihnâk ah a au i, “U le nau hna Farasih ka si i Farasih fapa zong ka si. Mithi thawhṭhannâk kong ruahchan ruangah nihin ah chalh in ka um,” tiah a ti. 
ACT.23.7	Cu bia a chim dih in Farasih le Sadusih kha an rak i el len i biaceihtu hna cu an i ṭhen. 
ACT.23.8	Zeitintiah Sadusih mi hna nih, ‘Mithi thawhṭhannâk a um lo, vanmi le thlarau zong a um lo, tiah an ti tawn, Farasih mi hna nih a pahnih in a um tiah an pom. 
ACT.23.9	Cuticun au aw a hung thang, Farasih lei kam in nawlbia cawnpiaktu an tho i, ‘Hi mipa hi a sualnâk zeihmanh kan hngal lo thlarau siseh, vanmi siseh amah an biak a si zongah Pathian ralchanh lei cun cawlcâng hlah usih,” tiah an el hna. 
ACT.23.10	Cubangin elhnialnâk a tam chin lengmang tikah nawlpetu bawi nih Paul kha an thlehbauh dih sual lai ti a phâng i ralkap kha a sinah vung kal in vung lâk i ralhruang chungah luhpi dingah nawl a pêk hna. 
ACT.23.11	Cu zanah Bawipa cu a pawngah a dir i, “Paul, hnangam tein um ko. Jerusalem i ka bia na hngalhter bantukin Rom khua zongah na hngalhter awk a si,” tiah a ti. 
ACT.23.12	A thaizing ah Judah mi cheukhat an i tong i Paul an thah hlan lo zeihmanh eiding lo dingin chiatserh in bia an i kam. 
ACT.23.13	Cubantuk timhlamhnâk ngeitu hna cu mi 40 renglo an si. 
ACT.23.14	Tlângbawi hna le upa hna sinah an ra i, ‘Paul kan thah hlan lo cu zeihmanh ei lo dingin bia kan i kam. 
ACT.23.15	Cucaah nannih nih, biaceihtu hna he amah kong ruat ṭhân ding bangin thaizingah nan sinah ratpi dingah ralkap hotu bawi sinah va chim u, cuticun nan pawng a phâk hlan ah amah that dingin timhcia in kan rak um lai,’ tiah an ti. 
ACT.23.16	Paul farnu fapa nih a thli te i an bawhnâk kong cu a theih i ralhruang chungah lut in Paul cu a va chimh. 
ACT.23.17	Paul nih ralbawi pakhat a auh i hi tlangval pa hi nawlpetu bawi sinah kalpi, a sinah a biapi ngaimi chim awk a ngei, tiah a ti. 
ACT.23.18	Cuticun nawlpetu bawi sinah a kalpi, “Paul, thongtla pa nih a ka auh i hi tlangval pa hi na sinah hruai dingin a ka chimh, na sinah bia chim awk a ngei rua,” tiah a ti. 
ACT.23.19	Nawlpetu bawi nih a banah a tlaih i a dangah a kalpi, “Zeidah chim ding na ngeihmi cu,” tiah a thli tein a hal. 
ACT.23.20	Anih nih Paul kong hi ṭha deuh i ruah ṭhan ding bangin thaizing ah biaceihtu hna sinah hruai dingah Judah mi hna nih nawl dingin an hna a tla. 
ACT.23.21	Asinain an bia rak zum hlah. An lak ah mi 40 renglo nih an bawh, cu mi hna nih amah an thah hlan pauh cu zeihmanh eiding lo dingin chiat an i serh: atu hi na bia hngak in timhcia in an um ko,” tiah a ti. 
ACT.23.22	Nawlpetu bawi nih tlangval cu a kalter i, “Hi bia hi na ka chimh cang tiah, ahohmanh chim hna hlah,” tiah a ti. 
ACT.23.23	Cun ralbawi pahnih a auh i, “Zan suimilam pakua ah Sisaria khua tiang i kal dingin ralkap 200, rang citmi 70 he, fei kengmi 200 he, tim tuah,” tiah a ti. 
ACT.23.24	Mangki bawi Felik sinah him tein a phâk khawh nâkhnga Paul cit ding rang zong rak timhtuah dingin a chimh. 
ACT.23.25	Hi bangin ca a ṭial. 
ACT.23.26	“Klaudias Lusian Felik, mangki bawi ṭhabik, Salâm, 
ACT.23.27	“Hi pa hi Judah mi nih an tlaih i thah an timh lioah ralkap he kan kal i Rommi a si ka hngalh i ka khamh. 
ACT.23.28	Sual an puhnâk kong hngalh ka duh i an biaceihtu hna hmaiah ka kalpi. 
ACT.23.29	Anmah nawlbia kong i thil zeimaw ruang men ah a si ti kha ka hngalh, asinain cu kongah thihnâk tiang maw, ṭemnâk tiang zeihmanh a um lo. 
ACT.23.30	Cun Judah mi hna nih a thli in amah an bawh tiah mi nih anka hngalhter le cângkâ anih cu na sinah ka rak kuat cawlh. Sual puhtu hna zong a cungah bia an ngeimi pauh cu na hmai ah chim dingin nawl ka pêk hna,’ Mangṭha,” tiin. 
ACT.23.31	Cuticun nawlpêk bangin ralkap hna nih Paul cu a zan a zan in an kalpi i Antipatri khua an phâkpi. 
ACT.23.32	A thaizing ah a sinah a kal peng ding rang citmi hna kha kaltâk in ralhruang ah an kir ṭhân. 
ACT.23.33	Sisaria khua kha an phâk tikah, mangki bawi sinah ca cu an pêk i Paul zong a sinah an pêk. 
ACT.23.34	Mangki bawi nih ca cu a rel dih in, khuazei rammi a si kha a hal i Silisia rammi a si kha a hngalh le cângkâ, 
ACT.23.35	“Nangmah sual puhtu hna an rak phâk tikah, na bia cu ka ruah lai,” tiah a ti. Cuticun Herod inah kilvennâk tang i chia dingin nawl a pêk hna.
ACT.24.1	Ni nga hnu ah tlângbawi nganbik Ananias cu upa hna le biachim thiam pakhat, Tertulas he an rak phân. Annih nih mangki bawi sinah Paul cu taza an cuai. 
ACT.24.2	Paul an auh hnu ah, Tertulas nih sual phawt hram a thawk. “Hmaizahbik Felik, nangmah ruang i hnangam tein kan ummi ruangah le a fimmi na zohkhenhnâk tang i neinung ngai i kan um ruangah, 
ACT.24.3	zeitik cân pauh ah, khawzei hmun pauh ah lunglawm tein kan um tawn. 
ACT.24.4	Asinain saupi hna an hnawhtu si ka duh lo, na ṭhatnâk ruangah bia kamkhat ka chimmi hi ka ngaihpiak dingin kan nawl. 
ACT.24.5	Zeitintiah hipa hi mi hnahnawk, vulei i Judah mi vialte sinah ṭhennâk chuahtertu Nazaret mi hna lakah an hotu bik a si. 
ACT.24.6	Ṭempal tiang thurter a timh i kan tlaih, kan phungning in a kong ceih kan timh. 
ACT.24.7	Asinain ralkap lei bawi Lusia a ra i kan kut chungin zângen in a kan chuh, 
ACT.24.8	amah sual a phawtu kha na hmaiah ra dingin nawl a kan pêk. Nangmah hrimhrim nih hi sual kan phawtnâk kong hi amah sinin na hngalhkhawh lai,” tiah a ti. 
ACT.24.9	Judah mi hna nih cu bia cu a dik tiah an pompi. 
ACT.24.10	Mangki bawi nih bia chim dingin a ti hnu ah Paul nih, “Kum tampi hi miphun hna cungah biaceihtu na si cang ti ka hngalh tikah lunglawm tein keimah tein ka leh lai. 
ACT.24.11	zeitintiah Pathian bia dingin Jerusalem i ka kal kha ni hleihnih hlei a si rihlo tiah na hngalh khawh lai. 
ACT.24.12	Ṭempal ah siseh, sinagog ah siseh, khuapi chung zongah siseh, mizapi ca i buainâk chuahter dingin mi ka forh hna zong annih nih an hmu hrimhrim lai lo. 
ACT.24.13	Asiloah atu i sual phawt anka timhnâk zong hi a dik le dik lo an fianter kho lai lo. 
ACT.24.14	Asinain na hmai ah ka phuan lai, ‘bu dang’ tiah an chimmi lam ningin pupa hna Pathian ka biak tawn-Nawlbia le Profet vialte hna cauk chung ṭialmi ka zumh. 
ACT.24.15	Miding le midinglo thawhṭhannâk a um lai tiah Pathian lei ah kâ ruahchan, hi hna zong nih cucu an zumh ve ko. 
ACT.24.16	Cucaah chia le ṭha hngalhnâk thiang ngeih peng i Pathian le minung hmai i sawi awk um lomi si kâ tim peng. 
ACT.24.17	“Kum tampi hnuah ka miphun hna sinah thilpêk le raithawinâk tuah awkah ka ra, 
ACT.24.18	cu thil ka pêkchanh lioah Asia rammi hna nih ṭempal ah thiang tein anka hmuh, mizapi an um lo i hnahnawh lurit a um lo. 
ACT.24.19	Cu hna nih bia an ngeih ah cun hika ah na hmai ah sual anka puh awk a si. 
ACT.24.20	Asilole hi hna nih biaceihtu hna hmai i ka dir lioah ka palhmi zeidah chim hna seh, 
ACT.24.21	hi bia fangkhat ruangah dah ti lo cu, an lak i ka dir lioah khan, “Mithi thawhṭhannâk kongah nihin ah nan hmai ah chalh in ka um,” ka ti hna kha, tiah a ti. 
ACT.24.22	Felik nih lam kong cu fiang te i a hngalh hnuah, ‘ralbawibik Lusias cu a rak phâk tikah nan kong cu ka ceih te lai,’ tiah a bia cu a chiah ta. 
ACT.24.23	Paul cu zalong deuh i umter in a hawi le nih an rak zohkhenh le vehvat zong kham loin ven dingah ralbawi pa cu nawl a pêk. 
ACT.24.24	Cun ni zeimawzat hnuah Felik cu a nupi Judah nu Drusilla he an ra. Paul cu a auhter hna i Krih Jesuh zumhnâk bia cu a ngai. 
ACT.24.25	Cubangin Paul nih dinnâk, i sumnâk, biaceihnâk a um te laimi kha a chim i Felik nih a ṭihtuk hringhran, “Va kal cang, cân rem ka ngeih tikah kan auh ṭhân te lai,” tiah a ti. 
ACT.24.26	Paul nih â tlanhnâk dingah phaisa a pêk kha â ruahchanmi a si. Cucaah a auh lengmang i a kawmh tawnnâk cu a si. 
ACT.24.27	Kumhnih hnuah Porsias Festas nih Felik cu a thlen; cun Felik nih Judah mi hna lung ton a duh caah Paul cu ṭem buin a chiah.
ACT.25.1	Cubangin Festas cu cu peng a rak phâk hnu ni thumnâk ah Sisaria in Jerusalem ah a kal. 
ACT.25.2	Cuticun tlângbawi hna le Judah upa hna nih Paul kong cu a chiatnâk lei lawngin an rak chimh. 
ACT.25.3	Jerusalem i kalpi awk zongah an rak nawl. A ratnâk lam i rak bawh i thah kha an timhmi a si. 
ACT.25.4	Asinain Festas nih Paul cu Sisaria khua ah kilvennâk tangah um sehlaw, amah zong a rauh hlan ah a tlun te lainâk a chim. 
ACT.25.5	“Cucaah nan lak i nawlngeitu deuh nih ka zul ulaw sualnâk a ngeih le ngeih lo theihnâk ah cu pa cu sual puh hna seh,” tiah a ti. 
ACT.25.6	An sinah nihra reng lo a câm hnuah Sisaria khua ah a tlung ṭhân. A thaizing ah biaceihnâk ṭhutdanh ah a ṭhu i Paul cu ratpi dingah nawl a pêk hna. 
ACT.25.7	Anih cu a rak phâk tikah Jerusalem in a rami Judah mi hna cu a pawngah an dir i Paul cungah sual puhnâk a phunphun an chuan nain a dik hrimhrim tiah fiantermi pakhat hmanh an ngei lo. 
ACT.25.8	Paul nih a palh lonâk kong a chim ve i, “Judah mi nawlbia ka buar lo i ṭempal ka thurter fawn lo. Sizar sin zongah sualnâk zeihmanh ka tuah lo,” tiah a ti. 
ACT.25.9	Asinain Festas nih Judah mi hna lakah min ṭhat a duh i Paul sinah, “Jerusalem khua ah kal i ka hmai ah hi bia hi ceih na duh maw?” tiah a hal. 
ACT.25.10	Paul nih, “Sizar biaceihnâk hmaiah ka dir, cuka ah ceih awk ka si, Judah mi cungah sualnâk zeihmanh ka tuah lo, nang zong nih fiang tein na hngalh ko. 
ACT.25.11	Misual ka si i thihnâk tlak sualnâk ka tuah a si ahcun thih zong ka el lo, asinain hi hna nih sual anka puhnâk hi zeihmanhlo a si ahcun, ahohmanh nih an sinah anka pe kho lai lo, Sizar sin phân dingin kan nawl ko,” tiah a ti. 
ACT.25.12	Cuticun Festas nih a biaceih hawi a biakchawnh hnuah, “Sizar sinah phâk na hal maw? Sizar sinah na phân hrimhrim lai,” tiah a ti. 
ACT.25.13	Ni zeimawzat hnuah siangpahrang Agrippa le Bernis cu Festas kut tlai dingin Sisaria ah an ra. 
ACT.25.14	Ni tampi an cam hnu ah Festas nih Paul kong kha siangpahrang cu an chimh, “Felik nih khan thongtla pakhat a rak chiah, 
ACT.25.15	Jerusalem ka kal lioah tlângbawi hna le Judah upa hna nih a konglam an rak chimh i biaceih dingin an ka nawl, 
ACT.25.16	kei nih an sinah, ‘sual phawtmi le sual phawtu hna hmaitonh tein chimṭinâk a um hlan ah thih awkah bia khiah cu Rom phungning a si lo tiah ka rak el hna. 
ACT.25.17	Annih cu hika i an rat tikah, a thaizing ah biaceihnâk ṭhutdan ah ka ṭhu cawlh i cu pa cu ka auhter hna. 
ACT.25.18	Cubantukin sualpuhtu hna nih dir in sual an puh zongah ka rak zumhcia bangin a biapimi zeihmanh an chim lo, 
ACT.25.19	an biaknâk le Jesuh, mi pakhat a thi cangmi, Paul nih a nung ṭhân tiah a chim i cu kong cu an bia taktak cu a rak si. 
ACT.25.20	Kei nih cu kong cu a ceih le khân ka thiammi zong a si lo, amah kong ceih dingah Jerusalem i kal a duh le duh lo ka hal, 
ACT.25.21	asinain Paul nih Augustas biaceihnâk a ka nawl. Cuticun Sizar siangpahrang sin ka kuat khawh hlan cu kilvennâk tang i um dingin nawl ka pêk,” tiah a ti. 
ACT.25.22	Agrippa nih Festas sinah, “Kei zong cu pa biachim cu ngaih ka duh ve,” tiah a ti. Anih nih, thaizing ah na ngaih te lai, tiah a ti. 
ACT.25.23	A thaizing ah Agrippa le Bernis cu rumra ngai in an ra i biachimnâk inah an lut. Ralbawi ngan hna le, khuachung i minthang deuh hna he Festas nawlpêk in Paul cu an rak luhter. 
ACT.25.24	Festas nih, “Siangpahrang Agrippa le hika i a rami vialte hna, hi nan hmuhmi hi a si, Jerusalem le hi hmun i Judah biaceihtu vialte zong nih nung tlaklo i an ruah i thah awk i an ka halmi cu. 
ACT.25.25	Asinain thihnâk tiang sualnâk zeihmanh a tuah lo ti kha ka hngalh, cun amah nih Augustas sinah kal a ka nawl caah kuat ka timh. 
ACT.25.26	Asinain hi pa kong ah ka bawipa sinah ṭial awk setsai ka hngal lo, cucaah nan hmai ah ka rak chuahter. Siangpahrang Agrippa, a hlei in nangmah hi ka ti chanbik na si i a umtuning kan halfiannâk thawngin a konglam ṭial awk zeimaw tal ka hmuh khawh nâkhnga. 
ACT.25.27	Bawibik sin i thongtla kuat ding ka si lioah, sual an puhnâk kong bia fiang tein hngalhchih lo ahcun kuat awkah ka ruat kho fawn lo,” tiah a ti.
ACT.26.1	Agrippa nih Paul sinah, “Na kong chimnâk nawl pêk na si,” tiah a ti. Paul nih a kut thlir in a kong cu chim hram a thawk. 
ACT.26.2	“Siangpahrang Agrippa, nihin ah Judah mi nih sual anka puhnâk vialte ah ka kong na hmai ah ka chim khawh caah kâ lawm. 
ACT.26.3	Judah phung le kan bia kongah fiangfai tein thil umtuning hngaltu na sinâk zongah a hleiin kâ lawm. Cucaah lung saunâk he rak ka ngaihpiak dingin kan nawl. 
ACT.26.4	Ka no lio in Jerusalem khua i ka tlawnlen lioah zeibantuk minung dah ka si ti kha Judah mi vialte nih an hngalh. 
ACT.26.5	Kan biaknâk ah a hleihluat in â zuammi phu ka si zia zong an duh ahcun a hramthawk in an hngalh khawh. 
ACT.26.6	Pathian nih kan pupa hna sin i bia a rak kamhmi kong i ruahchannâk ka ngeih ruangah biaceihnâk hmun ah ka um. 
ACT.26.7	Cu biakam cu kan mi hleihnih nih biatak chuah in Pathian rian chun zan hlanin an ṭuannâk thong in hmuh an i ruahchan. Cu thil ruahchannâk ruangah, siangpahrang, Agrippa, Judah mi nih sual an ka puh hi a si. 
ACT.26.8	Pathian nih mithi a thawhter timi hi zei ruangah dah zumhkhawh lomi ah nan ruah? 
ACT.26.9	“A ngaingai tiah, keimah hrimhrim nih Nazaret Jesuh min ralchanhin fak piin kâ rak zuam ve. 
ACT.26.10	Jerusalem zongah cubantuk in ka rak tuah cang, tlângbawi hna sin in nawlpêk ka lak i mi thiang tampi kha thongah ka thlak hna i an thah lioah ka hnatlakpi hna. 
ACT.26.11	Sinagog kip ah ka serhsat hna i hranhrâm loin (Pathian)cawhdehnâk bia ka chimter tawn hna. An cungah ka hrâng tuk hringhran i ramlêng khuapi zongah ka hrem hna. 
ACT.26.12	Cubantuk thil tuah dingin tlângbawi hna sinin hnatlakpinâk ca ka lâk i Damaska khua ah ka kal. 
ACT.26.13	Chun lai ah, maw, siangpahrang, lamthluan ah van in ceu, ni nâk in a ceu deuhmi cu keimah le ka kalpimi hna vêlchûm ah a rung ceu. 
ACT.26.14	Kan dihlak in lei i kan tluk lioah Hebru holh in, ‘Saul, Saul, zeicadah naka serhsat? Fungzum chuih hi na caah dahkaw a fah, tiah aw ka theih. 
ACT.26.15	‘Bawipa, ahodah na si? tiah ka ti i Bawipa nih, ‘ na serhsatmi Jesuh ka si. 
ACT.26.16	Tho law, na ke in dir, zeitintiah hi na hmuh cangmi le kan hmuhsak hngami ca i rianṭuantu ah le hngalhpitu ah, nasin ka langhnâk cu a si. 
ACT.26.17	Judah mi hna le Gentel hna kut chungin kan khamh lai, an sinah kan thlah, 
ACT.26.18	muinâk chungin ceunâk lei ah an i mer i Satan nawlngeihnâk mertâk in Pathian lei an hoihkhawh nâkhnga, keimah anka zumhnâk thawngin zumhnâk i thianter cangmi hna lakah ro an co khawh ve nâkhnga,” tiah a ti. 
ACT.26.19	“Cucaah, Siangpahrang Agrippa, van lei langhnâk cu ka el kho lo, 
ACT.26.20	cuticun Damaska khua mi hna sinah le Jerusalem khua mi hna sinah ka phuan hmasa bik, cun Judia ram dihlak i mi vialte sinah le, Gentel mi hna sin zongah, an i ngaihchih i Pathian leiah an i mer i ngaihchihnâk he â tlakmi thil hna an tuah nâkhnga ka phuan tawn. 
ACT.26.21	Curuangah dahkaw, Judah mi nih ṭempal ah anka tlaih i thah anka timhnâk a si cu. 
ACT.26.22	Asinain Pathian sinin bomhnâk ka hmuh ruangah mi ngan le mi hme hna sinah bia hngalhter in nihin ni tiang ka dir kho i Moses le profet hna nih a ra laimi thil an chimmi hlei in zeihmanh ka chim lo. 
ACT.26.23	Cucu Krih nih harnâk a intuarnâk ding le, a thimi hna thawhṭhannâk lam hruaitu a si lainâk le, Judah mi le Gentel mi hna sinah cu ceunâk kong phuanchuahnâk ding bia kha a si,” tiah a ti. 
ACT.26.24	Cubangin a kong a chim dih tikah, Festas nih aw thang ngai in, “Paul, na hrut cang! Na cawn tamtuk nâk nih an hruhter cang!” tiah a ti. 
ACT.26.25	Paul nih, “Festas ṭhabik, ka hrut lo dah kaw, biatak le fimnâk bia dah kaw ka chim. 
ACT.26.26	Zeitintiah hi bia zalong ngai in ka chimmi hna hi, siangpahrang zong nih a theih cang, pakhat te hmanh a philh rih lai lo, ti ka hngalh. A chan cu hi thil hi dai kilkar i a tlungmi thil an si lo. 
ACT.26.27	Siangpahrang, Agrippa, Profet hna bia na zum maw? Na zumh tiah ka hngalh,” tiah a ti. 
ACT.26.28	Agrippa nih, “Cân toite chungah Kristian ah canter khawh naka zum maw?” tiah a ti. 
ACT.26.29	Paul nih, “Cân toi, cân sau lei a si lo, nangmah lawng hmanh si loin, nihin ah ka bia a ngaitu vialte hna zong hi keimah bantuk si dingin Pathian sinah ka nawl, cikcin bel hi tel loin,” tiah a ti. 
ACT.26.30	Cu bia a chim dih in, siangpahrang cu mangki pa le Bernis he an pawng i a ṭhumi hna he an tho i 
ACT.26.31	a dang tein anmah lawng bia an i ruahnâk ah, “Hi pa nih hin thihnâk le cikcin khihnâk tlak zeihmanh a rak tuah lo,” tiah an ti. 
ACT.26.32	Agrippa nih Festas sinah, “Hi pa nih Sizar sin phâk rak hal hlah sehlaw chuah diam awk pei a rak si ko hi,” tiah a ti.
ACT.27.1	Cuticun Itali panh dingin biakhiahnâk an tuah hnu ah, Paul cu thongtla midang hna he Augustas phu i ralbawi pa Julias kut ah an chanh. 
ACT.27.2	Cuticun Adramittium khua tilawng, Asia rili kam hrawngtu ah kan i cit i Mesidonia ram Thesolonika khua mi Aristarkas zong kan sinah a um. 
ACT.27.3	A thaizing ah Sidon khua kan pal. Julias cu Paul cungah a ṭha ngaingai, a hawile vehvat le zohkhenhnâk nawl zong a pêk. 
ACT.27.4	Cuka in rili i kan kal ṭhân tikah thli nih a lettalam in a kan hranh i Saipras tikulh phên thli khurnâk lei kan panh. 
ACT.27.5	Silisia ram le Pamfilia ram dep rili kan lonh cuahmah i Lisia peng i Mira khua kan phân. 
ACT.27.6	Cuka ah ralbawi pa nih Alexandria tilawng Itali ram i a kal hngami a hmuh i cuka ah a kan citter. 
ACT.27.7	Duhsah tein ni saunawn kan kal hnuah har ngai in Nidas khua pawng kan phân. Thli ruangah hmailei kan panh khawh lo caah Salmoni pawng i Kret tikulh phen i thli khurnâk lei ah kan i mer. 
ACT.27.8	Harsa ngai in tikam kan ṭol len hnuah Lasai timi khua pawng i â dawhmi tilawng dinhnâk timi hmun kan phân. 
ACT.27.9	Cuka ah ni saunawn kan câm i rawl ulh cân zong a luan cang. Cu cân lio i tilawng i kal cu ṭih a nun caah Paul nih ruahnâk a cheuh hna. 
ACT.27.10	“Pu le hna atu i tilawng i kan chuah ṭhan ahcun chiatnâk le rawhralnâk nganpi kan ton lai kha ka hngalh, tilawng le thilri cu chim lo, nunnâk hmanh kan hloh lai tiah phân awk ngai a si,” tiah a ti. 
ACT.27.11	Asinain ralbawi pa nih Paul chimmi nâkin tilawng ngeitu le zaptu bia kha a ngaih deuh. 
ACT.27.12	Cun khuasik cân i umnâk ah tilawng dinhnâk cu a ṭhat lo caah, mi tam deuh nih tilawngin chuah i Foinisia khua phanh i cuka i khuasik cân hman kha an duh. Foinisia cu Kret tikulh i tilawng dinhnâk hmun a si, chaklei nitlak le thlanglei nitlak ralden in a ummi a si. 
ACT.27.13	Chaklei thli cu duhsah tein a hrang pah lengmang i an duhning a rak phân ko rua tiah an ruah, rili pi ah kan kal i Kret tikulh tikam cu kan ṭol cuahmah ko. 
ACT.27.14	Asinain a ṭhawng ngaimi thli a rak phân, ‘Euroclydon’ timi a si. 
ACT.27.15	Cuticun tilawng cu a rak nam len ko, zah awk a ṭhat ti lo caah kan thlah i a kan chawih cuahmah ko. 
ACT.27.16	Cun tikulh fate Klauda timi phen i thli khurnâk ah a kan choih i har ngai in vawkkuang lawng kha kan khamh khawh. 
ACT.27.17	Tilawng chungah an luhter hnuah hri in tilawng he an ṭemchih. Cun surti these tamnâk hmun i luh lai an ṭih ruangah lawng puanzar kha an ṭhumh i thli an i choihter. 
ACT.27.18	Tilet nih a kan thenh tuk caah a thaizing ah tilawngchung thilri hna cu rili ah hlawnh an thawk. 
ACT.27.19	A nithumnâk ah tilawng thilri tiangin kan hlawnh hna. 
ACT.27.20	Cubangin ni tamnawn ni le arfi hna zong an lang lo. A kan hranhtu thlitu cu a fak chin lengmang. Nun lai zong kan ruat kho ti lo. 
ACT.27.21	Rawl zong ei lo i saupi an um hnuah, Paul cu a dir i, “Pu le hna, ka bia kha rak ngai in, Kret tikulh khan chuak loin rak um u sih law, hibantuk chiatnâk le rawhralnâk hi kan tong hnga lo. 
ACT.27.22	Atu zongah hnangam te i um dingin ruahnâk kan cheuh hna, nan lakah ahohmanh nih nunnâk nan hloh lai lo, a lotlau hngami cu tilawng hi a si lai. 
ACT.27.23	Zeitintiah zahan ah a ka ngeitu le a rian ka ṭuanmi Pathian vancung mi ka pawngah a rak dir i ka sinah, 
ACT.27.24	“Paul ṭih hlah, Sizar hmai ah na dir hrimhrim lai, tilawng i na sinah a kalmi vialte zong na kut ah an pêk cang,” tiah a ti. 
ACT.27.25	Cucaah pu le hna, hnangam tein um u, a ka chimhning tein a um lai tiah Pathian ah zumhnâk ka ngei. 
ACT.27.26	Tikulh pakhat khat ah a kan choih te lai,” tiah a ti. 
ACT.27.27	Cubangin Andria rili i thli nih a kan choih hramthawk in zan hleilinâk ah zanṭim hrawngah tilawng ngeitu hna nih tikam pakhat khat a phân laimi bangin an hngalh. 
ACT.27.28	Ti thuhnâk an tah i pe 120 a si, a rauh hlan ah an tah ṭhan i pe 90 a si. 
ACT.27.29	Cuticun tikam lung tamnâk ah choih lai an phân caah tilawng hnulei ah thir cangai an thlak. I ngaih ngai in khua dei lai cu an hngak. 
ACT.27.30	Cun lawng zaptu hna nih tilawng kha zâmtâk an timh i tilawng hmailei ah thir cangai hna thlak lai bangin vawkkuang lawng hna cu ti cungah an ṭhumh hna. 
ACT.27.31	Paul nih ralbawi pa le ralkap hna sinah, hi hna hi tilawng i an um peng lo ahcun khamh khawh nan si lai lo,” tiah a ti. 
ACT.27.32	Cuticun ralkap hna nih vawkkuang lawng hrennâk hri kha an chah i lodiam an tlakter dih. 
ACT.27.33	Khua a dei lai ah Paul nih mi vialte cu rawl ei a fial hna. “Nihin hi ei loin ni hleili nan hngahnâk ni a si, zeihmanh nan ei lo. 
ACT.27.34	Cucaah rawl hi ei tuah u, nan nun khawh nâkhnga caah a si, nan lakah nan samfa pakhat hmanh a tlau lai lo,” tiah a ti. 
ACT.27.35	Cu bia a chim dih in changreu a lak i mi vialte hmai ah Pathian sinah lomhnâk bia a chim, cun a cheu i ei a thawk. 
ACT.27.36	Cuticun an dihlak in an mit an hun au i rawl cu an ei. 
ACT.27.37	Tilawng ah â citmi cu kan dihlak in 276 kan si. 
ACT.27.38	Cuticun pawkhim tein an ei hnuah tilawng a zan deuhnâk dingah an phawrhmi facang cu ti ah an thlak. 
ACT.27.39	Khua a dei tikah khuazei ram dah a si ti kha an hngal lo. Asinain these langhnâk ti fonghlei hmun kha an hmuh i cuka ah an tilawng cu dinhter an timh. 
ACT.27.40	Thir cangai hrennâk kha an phoih i Rili ah an chiah ta. Cu tikah tilawng kalternâk hri zong an phoihchih i hmailei puanzar cu thlitu hranh dingin an santer i these umnâk kha an panh. 
ACT.27.41	Asinain tikam i tilet pahnih â tonnâk hmun ah tilawng hmailei zum cu â sawh i tilawng cu a cawlcâng kho ti lo. Tilawng hnulei tu cu tilet a ṭhawng tak takmi nih a huailen i kuai hram â thawk. 
ACT.27.42	Ralkap hna nih thongtla kha thah an rak timh hna. Zeicatiah ti an i lio lai i an zâm sual lai ti kha an phâng. 
ACT.27.43	Asinain ralbawipa nih Paul kha khamh a duh caah an timhmi cu a thlauh hna, ti lio a thiammi vialte ti ah zuan i tikam ah kai hma sa ding le, 
ACT.27.44	midang kha thingphek cung le a cheu lawng thilri hna in kai dingin nawl an pêk hna. Cuticun an dihlak in him tein tikam ah an phân dih.
ACT.28.1	Cubangin tikam kan phanh hnu ah cu tikulh cu Malta a si ti kha kan hngalh. 
ACT.28.2	Cuka i a ummi hna nih an kan zângfah tuk hringhran i ruah a sur i khua a sih ruangah mei an tih i kan dihlak in an kan cohlan. 
ACT.28.3	Paul nih thing tomkhat a va hlam i mei ah a tih. A linh tikah rul a rak cuak i a kut ah a cuk i â thlai ko. 
ACT.28.4	Cuka mi hna nih a kut i rul â thlaimi cu an hmuh tikah, “Hi pa hi lainawng a si hrim hrim lai, rili in chuak kho hmanhsehlaw, diknâk i biaceihtu nih a nun peng a sian lo caah a si,” tiah an ti. 
ACT.28.5	Asinain anih nih rul cu mei ah tla ko a thin i fahnâk zeihmanh a pe lo. 
ACT.28.6	Annih nih cun a rak phing lai i â teng lai i a thi cawlh ko lai tiah an zumh. Saunawn an zoh hnu zongah a zeihmanh a poi lo tikah an ruahnâk â thleng i pathian ah an ruah ṭhân. 
ACT.28.7	Cuka hmun i tikulh bawibik Publius timi a um. Anih nih a kan cohlan i nithum chung a in ah a kan tlunter. 
ACT.28.8	Publius pa cu raifanh le senten in a rak zaw i a it ko. Paul cu a sinah a lut i a cungah kut chuangin thla a camh i a dam. 
ACT.28.9	Cubangin tuah a si hnu ah tikulh i mizaw vialte an ra i a damter hna. 
ACT.28.10	Cuticun annih nih a phunphun in an kan conglomh i kan kal lai ah kan herhmi vialte an kan pêk. 
ACT.28.11	Thlathum hnuah Aleksandria tilawng Faphir unau hmelchunhnâk a ummi, khuasik cân i cu tikulh i a um vemi in kan chuak. 
ACT.28.12	Cuticun Surakas khua kan pal i cuka ah nithum kan câm. 
ACT.28.13	Cuka in kan i hêl i Regiam khua kan phân. Nikhat hnuah chaklei thli a hrang i a kiptuh ah Puteoli khua kan phân, 
ACT.28.14	cuka ah unau kan hmuh i an sinah ni sarih câm dingin an kan sawm. Cuticun Rom khualei cu kan panh. 
ACT.28.15	Cun cuka in kan unau hna nih kan kong an theih tikah Appia Dawr le khualbuk pathum hmun tiangin don awkah an ra. Paul nih cu hna a hmuh tikah Pathian sinah lawmhnâk bia a chim i ralṭhatnâk a ngei. 
ACT.28.16	Cun Rom khua kan luh tikah ralbawi pa nih thongtla hna cu kilvengtu bawi sinah a pêk hna i Paul tu cu ralkap vennâk tangah amah lawng um khawhnâk nawl an pêk. 
ACT.28.17	Nithum hnuah Paul nih Judah mi hruaitu a auh hna, an rat tikah an sinah, “Unau hna, mi vialte le pupa hna phung cungah zeihmanh sualnâk ka tuah lo nain Jerusalem khua in Rom cozah kutah an ka chanh, 
ACT.28.18	annih nih fiangte i anka hal hnuah thihnâk tlak thil zeihmanh ka cungah a um lo ruangah, chuah anka timh. 
ACT.28.19	Judah mi hna nih cucu an duh lo caah Sizar sinah ah phanhpi lo awk a ṭha lo, asinain ka miphun hawi sual kawlnâk ah ka tuahmi a si lo. 
ACT.28.20	Cu thil ah nanmah hmu ding le bia ruah dingah kan auh hna. Israel mi ruahchannâk kâ hrawm ruangah hi cikcin i hrên ka si,” tiah a ti. 
ACT.28.21	Annih nih, “Na kong hi Judah ram in cakuat zongin kan thei lo, hika i a ummi unau zong nih a chiatnâk lei in na kong an chim zong kan thei lo. 
ACT.28.22	Asinain hi bu hna hi ramkip ah thangchiat an si. Na ruahnâk nangmah hmurkâ hrim hrim i theih cu kan duh ngaingai,” tiah an ti. 
ACT.28.23	Cuticun ni an khiah i cu ni ah a tlunnâk ah mi tampi an ra i an sinah Pathian pennâk kong le, Moses nawlbia cauk le Profet hna cauk nih Jesuh kong an rak chimnâk kha an ruahnâk tei dingin zing in zanlei tiang a fianter. 
ACT.28.24	Cun mi cheukhat nih a chimmi cu an zumh i a cheu nih an zum lo. 
ACT.28.25	Cuticun annih cu an i rem kho lo i Paul nih bia fangkhat a chim dih in an chuak. Cu bia cu hihi a si. “Thiang Thlarau nih Profet Isaiah hmurkâ hmangin, kan pu le hna sin i a rak chimmi kha a dikmi a si. 
ACT.28.26	Hi mi hna hi va chim hna; Hnâ in an theih ko lai nain an theithiam lai lo. Hmuh cu an hmuh ko lai nain a sullam an hngal lai lo. 
ACT.28.27	Zeitintiah hi miphun hna lungthin hi a pit dih, an hna a chet i an mit a caw. Culoahcun, an mit in an hmuh lai, an hna in an theih lai i an lungthin nih an hngalh lai, an i mer lai i ka rak damter sual hna lai,” tiah a timi kha. 
ACT.28.28	“Cucaah Pathian khamhnâk bia hi Gentel mi hna sinah kuat a si cang tihi hngal ko u, annih nih an ngaih lai,” tiah a ti. 
ACT.28.29	Cu bia a chim dih in, Judah mi hna cu anmah le anmah fakpi i i alpah in an ṭin. 
ACT.28.30	Cuticun Paul cu kumhnih chung, a hlânmi inah a um i a sin i a lutmi pauh a rak cohlan hna. 
ACT.28.31	Pathian Pennâk kong chim in, Bawi Jesuh Krih kong kha ralṭha in a cawnpiak hna i ahohmanh nih an kham lo.
ROM.1.1	Paul, Jesuh Krih ṭemmi sal, lamkaltu si dingin kawhmi, Pathian thawngṭha caah thleidanmi nih, 
ROM.1.2	A thiangmi Cathiang ah Profet hna hmangin tuanah a rak kamh cangmi, 
ROM.1.3	A Fapa kan Bawipa Jesuh Krih, taksa phungin David ci in a hung chuak, 
ROM.1.4	thianhlimnâk Thlarau phungah thihnâk i a thawhṭhannâk nih Pathian Fapa a si zia thiltikhawhnâk in a phuan. 
ROM.1.5	Amah min thawngin zumhnâk cu miphun vialte zumhter dingah amah ah zângfahnâk le lamkaltu sinâk kan co, 
ROM.1.6	cu hna lakah nannih zong Jesuh Krih kawhmi nan si. 
ROM.1.7	Rom khua i Pathian dawtmi, mithiang si dingin kawhmi vialte sinah Pathian, kan Pa le Bawi Jesuh Krih sin in zângfahnâk le daihnâk nan cungah um ko seh. 
ROM.1.8	A hmaisa bikah, vawlei vialte ah nan zumhnâk kong a than dih caah nan dihlak cung i kâ lawmhnâk kha Jesuh Krih thawngin ka Pathian sinah ka chim. 
ROM.1.9	Zeitintiah thla ka camnâk ah ngol loin nan min ka chim tawn ti hi a Fapa thawngṭha, ka thlarau i a rian ka ṭuanpiakmi Pathian cu aka hngalhpitu a si. 
ROM.1.10	Pathian hnatlâknâk in nan sin rat khawhnâk lam a um hnga maw tiah ka nawl tawn. 
ROM.1.11	Zeitintiah nan hram a feh khawh nâkhnga thlarau lei thilpêk pe dingin hmuh kan duh hringhran hna. 
ROM.1.12	Cucu nan zumhnâk le ka zumhnâk ṭangṭi in pakhat le pakhat thazâng kan i pêk khawh nâkhnga caah a si. 
ROM.1.13	Cubangin unau hna, Gentel dang hna sinin theipar ka hmuh cang bangin nan sin zongin ka hmuh khawh nâkhnga nan sin i rat hi voi tampi kâ timh cangnâk kha theihter kan duh hna. (Asinain atu tiang kham ka si ko rih) 
ROM.1.14	Grik mi hna le mi puarthau hna sin zongah leiba ka ngei, mifim le mifimlo hna sin zongah. 
ROM.1.15	Keimah lei ah, nannih Rom khua i a ummi sin zongah thawngṭha chim dingin timhcia ka si. 
ROM.1.16	Krih thawngṭha cu ka zahpi lo, zeitintiah a zummi vialte caah khamhnâk dingah Pathian ṭhawnnâk a si; a hmasa in Judah mi caah a si i Grik mi ca zongah a si. 
ROM.1.17	Zeitintiah cuka ah zumhnâk in zumhnâk lila ah Pathian dinnâk cu langhter a si. “Miding cu zumhnâk in a nung lai,” tiah ṭial a si bangin. 
ROM.1.18	Dinlonâk in biatak lamhchihtu le Pathian-zeirellonâk le dinlonâk vialte cungah Pathian thinhunnâk cu van in langhter a si, 
ROM.1.19	zeicatiah hngalhkhawh a simi Pathian cu anmah ah langhter a si, zeitintiah Pathian nih ansin ah a hmuhsak cang hna. 
ROM.1.20	Vawlei ser kain Amah i hmuhkhawh lomi thil kha fiang te i hmuhkhawh in a um i zungzal a ṭhawnnâk le Pathian a sinâk zong sermi thil ah langhter an si, cucaah i silhnalh khawhnâk an ngei lo, 
ROM.1.21	zeicatiah Pathian an hngal ko nain, Pathian bangin an thangṭhat duh lo, lawmhnâk bia zong an chim duh lo, pakpalawng a simi tu kha an ruat i a hrutmi an lungthin kha muihnâk in a khat. 
ROM.1.22	An i fimter ngai nain, mihrut ah an cang, 
ROM.1.23	a thi kho lomi Pathian sunparnâk cu a thi khomi minung le vanva le, ke pali ngei saram le a paw in a lawnmi saram bantuk ah an thlen. 
ROM.1.24	Cucaah an taksa kha ningzah awktlâk a simi thilah an hman i an lungthin nih tuah a duhmi thurhnawmhnâk ah i hmang lawlaw dingin Pathian nih hnulei a chit hna. 
ROM.1.25	Pathian biatak kha lih ah an thlen i Sertu bia loin sermi kha an biak i a rian kha an ṭuanpiak. Sertu kha pei zungzal i thangṭhat awktlâk a si cu. Amen. 
ROM.1.26	Hi ruangah a chia-khâmi hornâk lam zul dingin Pathian nih hnulei a chit hna, annu hna hmanhnih an sining kha siloning ah an thlen. 
ROM.1.27	Cubantuk ṭhiamṭhiamin pa zong nih nu he ningcang te i hman ding a simi kaltâkin anmah le anmah an i duh i pa le pa sualnâk an tuah i an hmuh awk â tlakmi dântatnâk kha an hmuh. 
ROM.1.28	Pathian kong hngalh kha an duh lo i a niammi ruahnâk ngeih awk le tuah awkah â tlak lomi tiang tuah dingin Pathian nih hnulei a chit hna. 
ROM.1.29	Dinlonâk in an khat i nupa sualnâk, suahsualnâk, hakkauhnâk le min chiatter duhnâk in an khat. Hnahchuahnâk, lainawnnâk, i remlonâk, hlennâk, sualnâk lei lawng duhnâk, thlithup biaruah hmannâk, 
ROM.1.30	kongceih hmang, Pathian a huatu, mipuarthau, miporhlaw, miruamkai, sualnâk thar chuahtertu, nu le pa nawl a ngai lomi, 
ROM.1.31	khuaruahnâk a ngei lomi, zumhawk a tlâk lomi, dawtnâk a ngei lomi, zângfahnâk a ngei lomi le zawnruahnâk a ngei lomi an si. 
ROM.1.32	Cubantuk thil a tuahtu hna cu thih awkah an i tlâk ko tiah a dingmi Pathian biaceihnâk kha an hngalh ko nain, anmah nih an tuah lawng hmanh si loin midang tuahmi zong kha an hnatlâkpi hna.
ROM.2.1	Cucaah maw minung, midang biaceihtu na si zongah, sawnhtarhnâk na ngei lo, zeitintiah midang bia na ceihnâk ah nangmah le nangmah bia â ceihmi na si, zeitintiah nang midang biaceihtu nangmah zong nih cubantuk thil kha na tuah ve ko. 
ROM.2.2	Pathian nih cubantuk thil a tuahmi hna cung i bia a ceihmi cu biatak ningin a si ti kha kan hngalh. 
ROM.2.3	Maw minung, cubantuk thil a tuahtu hna biaceihtu, nangmah zong nih cubantuk na tuah ve tikah, Pathian biaceihnâk in na luat kho lai maw? 
ROM.2.4	Asiloah, Pathian ṭhatning hngalhnâk nih ngaihchihnâk ah an hruai khawh ti kha hngal loin, Pathian ṭhatnâk, lungsaunâk, a in khawhnâk kha na zomhtaih lai maw? 
ROM.2.5	Na luhlul le na lungkhawnning rupin thinhunnâk ni le Pathian biaceihnâk fel a ra laimi caah thinhunnâk nâ khon luaimai mi a si. 
ROM.2.6	Amah nih “Mikip an tuahning cio in a pêk ṭhân te hna lai.” 
ROM.2.7	Ṭhatnâk a tuah lengmang i sunparnâk le upatnâk le thihkhawhlonâk kawltu sinah zungzal nunnâk a pêk lai, 
ROM.2.8	asinain mah zawn lawng ruatin biatak zul duh loin dinlonâk a zultu hna sinah thinhunnâk le thinhannâk, 
ROM.2.9	harnâk le ngaihchiatnâk kha sualnâk a tuahtu hna thlarau cungah a um lai. Judah mi thlarau cungah a um hmasa lai i Grik mi thlarau cung zongah a um lai. 
ROM.2.10	Asinain ṭhatnâk a tuahtu hna cungah sunparnâk le upatnâk le daihnâk kha pêk an si lai. Judah mi sinah pêk hmasat a si lai i Grik mi sin zongah pêk a si lai. 
ROM.2.11	Pathian ah thleidannâk a um lo. 
ROM.2.12	Zeitintiah nawlbia loin sualnâk a tuahtu pauh cu nawlbia loin a lotlau lai, nawlbia in sualnâk a tuahtu pauh cu nawlbia in ceih an si lai. 
ROM.2.13	(Zeitintiah nawlbia hngaltu men hi Pathian hmaiah miding an si lo. Nawlbia ningin a tuahtu kha thiamcoter an si lai. 
ROM.2.14	Zeitintiah nawlbia a ngei lomi Gentel hna nih, nawlbia nih a tinhmi kha anmah lung chuakin an tuah tikah, nawlbia an ngei lo nain, anmah caah nawlbia cu an i ser ve ko. 
ROM.2.15	an lungthin chungah nawlbia cu ṭial a si kha an tuahsernâk nih a langhter, an chiaṭha hngalhnâk nih a hngalhpi hna, a cân ah thiamlo an i coter i a cân ah thiam an i coter tawn), 
ROM.2.16	thawngṭha ka chimmi ningin Pathian nih minung hna biathli cu Jesuh Krih in a ceih te lai. 
ROM.2.17	Nang cu Judah ti na si taktak, nawlbia nâ bochan i Pathian ah nâ porhlaw, 
ROM.2.18	A duhnâk na hngalh i nawlbia ah cawnpiak na si ruangah thilṭha taktak cu na pompi. 
ROM.2.19	Cuticun mitcaw hna caah hruaitu, muinâk i a ummi hna caah ceunâk, 
ROM.2.20	mihrut hna chimhringtu, ngakchia hna caah cawnpiaktu, nawlbia ning i fimnâk le biatak umtuning ngeitu ah nâ ruah. 
ROM.2.21	Cucaah nang, midang cawnpiaktu, nangmah ta nâ cawnpiak bal lo maw? Nang fir lo ding i cawnpiaktu nih na fir maw? 
ROM.2.22	Nang, ‘ṭangdang kai hlah’ titu nih ṭangdang na kai maw? Nang milem a fihtu nih, ṭempal thil kha na fir maw? 
ROM.2.23	nang nawlbia â porhlawt pitu, nawlbia buarin Pathian min na chiatter maw? 
ROM.2.24	An rak ṭial bantukin “Pathian min cu nanmah ruangah Gentel mi hna lakah thangchiat in a um.” 
ROM.2.25	Nawlbia na zulh ahcun cuarpartan cu san a tlai ko, nawlbia buartu na si ahcun na cuarpar tan cu tanlo bantuk a si. 
ROM.2.26	Cucaah cuarpar tan lomi nih nawlbia a zulh ahcun cuarpartanlo cu tanmi bangin ruah a si lai lo maw? 
ROM.2.27	Cun taksa leiin cuarpar tan lomi nih nawlbia a zulh dih ahcun, ca chung bia le cuarpartan phung le a ṭialnâk ca ngei ko nain a buartu cu bia an ceih lai lo maw? 
ROM.2.28	Zeitintiah lenglei men i Judah mi si cu Judah mi taktak an si lo i lenglei men i cuarpartan cu cuarpartan taktak an si lo; 
ROM.2.29	chunglei i Judah mi a simi cu Judah mi taktak a si; cun cuarpartan cu ca chung bia si loin, Thlarau in Lungthin ah a si, cuhna cu minung sinin thangṭhat an co lo nain Pathian sin tuin thangṭhat an co.
ROM.3.1	Judah mi nih zei santlaihnâk dah an ngeih hlei? Asiloah cuarpartan hi zeidah a ṭhathnemnâk? 
ROM.3.2	A lamkip in san a tlai! A biapi bik cu an sin i Pathian bia pêk an si caah a si. 
ROM.3.3	Zeitintiah cheukhat nih zum loin um hna sehlaw zeitindah a si lai? An zumhlonâk nih khan Pathian zumhtlâk a sinâk kha zeihmanh loah a canter tinâk a si maw? 
ROM.3.4	Si naisai hlah! Pathian cu a dikmi si sehlaw, mikip hi lih chimmi si hna seh. “Nang nih Na bia in thiam na co i biaceih na si tikah na tei khawh nâkhnga,” tiah ṭialmi bang khan. 
ROM.3.5	Kan dinlonâk nih Pathian dinnâk cu a langhter ahcun zeidah kan chim kun lai? Pathian nih thinhunnâk a langhter ah hin a dik lo tinâk a si hnga maw? (Minung phung ningin ka chimmi a si) 
ROM.3.6	Si naisai hlah! Cuti’n sisehlaw zeitindah Pathian nih vawlei bia a ceih kun lai? 
ROM.3.7	Zeitintiah lih ka chimmi nih Pathian diknâk le sunparnâk a chapchin a si ahcun zeicadah keimah zong cu misual aka ti ko rih lai? 
ROM.3.8	Cun zeiruangahdah, “Thilṭha a chuah khawh nâkhnga, sualnâk tuah usih, tiah kan ti ko lo? Mi cheukhat nih cubantuk chimtu ah anka puh. A cheu nih a chim tak takmi ah anka ruah. Thiamlo an co termi cu a dikmi a si. 
ROM.3.9	Zeidah a si kun lai? Annih nâkin kan ṭha deuh hlei maw? Ṭha deuh hlei naisai hlah. Zeitintiah Judah mi le Grik mi hna cu sualnâk salah an um dih tiah kan chim cang kha. 
ROM.3.10	Hitihin ṭial a si: Ahohmanh miding an um lo, pakhat hmanh an um lo. 
ROM.3.11	Ahohmanh theithiammi an um lo, ahohmanh Pathian a kawlmi an um lo. 
ROM.3.12	An dih lakin an pial dih cang, an dih lakin zeihmanh loah an cang dih. Ahohmanh ṭhatnâk tuahmi an um lo, pakhat te hmanh an um lo. 
ROM.3.13	An hrom cu onmi thlân a si, an lei cu hlennâk ah an hman i an hmur ah rul sivai a um. 
ROM.3.14	Ankâ cu thangchiatnâk le bia chia-khâ in a khat, 
ROM.3.15	anke cu thisen chuah dingin a ṭhawng i 
ROM.3.16	an lamah lohtlaunâk le ngaihchiatnâk a um. 
ROM.3.17	Daihnâk lam an hngal lo. 
ROM.3.18	Pathian ṭihnâk mithmai zong an ngei lo. 
ROM.3.19	Cubangin nawlbia nih a chimmi pauh cu nawlbia tang i a ummi caah a chimmi a si tiah kan hngalh. Kâ vialte cu huh a si nâkhnga le vawlei mi vialte Pathian hmai i thiamlo coh an si khawh nâkhnga. 
ROM.3.20	Cucaah nawlbia tuahsernâk in a hmai ah thiamcomi ahohmanh an um lai lo; zeitintiah nawlbia cu sual hngalhnâk a si. 
ROM.3.21	Asinain nawlbia tel loin Pathian dinnâk, nawlbia le profet hna nih an rak hngalhpimi kha, atu ah langhter in a um, 
ROM.3.22	cucu Pathian dinnâk, Jesuh Krih zumh ruangah a zummi vialte sin i langhtermi cu a si. Zeitintiah thleidannâk zeihmanh a um lo; 
ROM.3.23	mi vialte an sual dih cang i Pathian sunparnâk an co kho ti lo, 
ROM.3.24	Jesuh Krih i a ummi tlanhnâk in a zângfahnâk ruangah man loin thiamcoter an si. 
ROM.3.25	Pathian lung saunâk nih cuhlan i sualnâk rak tuahmi kha hngalhpiak ti loin a dinnâk langhter nâkah zumhnâk in a thisen cu lungdamternâk bangin Pathian nih a umtermi a si, 
ROM.3.26	atu cân ah a dinnâk langhter nâkah, amah zong cu midik a si khawh nâkhnga le Jesuh zumtu pauh thiamcotertu a si khawh nâkhnga. 
ROM.3.27	Nâ uahnâk cu khuazeiahdah a um? Lodiam hlonh a si cang. Zei phunglam in? Tuahsernâk in maw? A si lo, zumhnâk phungin a si. 
ROM.3.28	Cucaah nawlbia tuahsernâk si loin zumhnâk in mi nih thiam an co deuh. 
ROM.3.29	Asiloah Pathian cu Judah mi Pathian lawng maw a si? Gentel mi hna Pathian zong a si ve lo maw? A si. Gentel mi Pathian zong a si, 
ROM.3.30	Pathian pakhat lawnglawng a um i zumhnâk thawngin cuarpar tanmi hna le, zumhnâk in cuarpartan lomi hna thiamcotertu a si. 
ROM.3.31	Asiah, zumhnâk ruangah nawlbia cu zeihmanhlo ah kan canter maw? Canter naisai hlah! Nawlbia kha kan fehter leh lam.
ROM.4.1	Pumsa lei in hringtu kanpa Abraham nih zeidah a hmuh kan ti lai? 
ROM.4.2	Zeitintiah Abraham kha tuahsernâk in thiamcoter a si ahcun hmaihngalpi awk a ngei lai asinain Pathian hmai ah a ngei lo. 
ROM.4.3	Zeitintiah Cathiang nih zeidah a chim? “Abraham nih Pathian a zumh i cucu a dinnâk ah ruahpiak a si.” tiah a ti. 
ROM.4.4	Rianṭuantu sinah, pekmi ṭuanman cu zângfahnâk ah ruahpiak a si bal lo, batmi ah ruahpiak a si. 
ROM.4.5	Asinain rian zong ṭuan lo, Pathian zong zeirel lo, thiamcotertu a zumtu zumhnâk kha a dinnâk ah ruahpiak a si. 
ROM.4.6	Tuahsernâk tel loin, Pathian nih miding i a ruahmi hna lunglawmhnâk David nih a rak chimmi ah, 
ROM.4.7	“An nawl buarnâk ngaihthiam a simi hna le, an sualnâk khuhpiak a simi hna cu lunglawmmi an si. 
ROM.4.8	Bawipa nih sualnâk ngei i a ruah lomi cu lunglawmmi an si.” tiah a ti. 
ROM.4.9	Cu lunglawmhnâk cu cuarpar tanmi hna ca lawngah maw a si, tan lomi caah ta? Zeitintiah Abraham zumhnâk cu a dinnâk ah ruah a si kan ti fawn. 
ROM.4.10	Cucu zeitindah ruah a si? A cuarpar tan hlanah maw? tan hnu ah dah? A cuarpar tan hnuah si loin cuarpar a tan hlanah a si. 
ROM.4.11	Cuarpar tan lo i a um lioah, zumhnâk thawngin dinnâk a hmu tiah hmelchunhnâk, cuarpartan hmelchunhnâk zong a simi cu a hmuh cang; cuticun cuarpar tan lomi zong siseh miding i ruah an si khawh nâkhnga le, a zumtu vialte pa a si khawh nâkhnga, 
ROM.4.12	cuarpar tanmi hna anpa a si, cuarpar tanmi hna pa lawng si loin kan pa Abraham cuarpar tan lo i a um lio ah zumhnâk i a nun bantukin a nungmi ca zongah a si ve. 
ROM.4.13	Zeitintiah Abraham le a tefa hna sin i vawlei ro co lainâk biakam kha nawlbia thawngin a si lo i zumhnâk thawng i dinnâk in a si. 
ROM.4.14	Zeitintiah nawlbia zultu kha rocotu an si ahcun, zumhnâk cu zeihmanhlo ah a cang lai, biakammi zong sullam ngei lo a si lai, 
ROM.4.15	zeicatiah nawlbia nih thinhunnâk a chuahter, zeitintiah nawlbia um lo nâkah nawlbuarnâk zong a um kho lo. 
ROM.4.16	Cucaah biakamnâk nih mi vialte a khumh khawh nâkhnga nawlbia ngeitu hna lawng si loin, kan dihlak zumhnâk pa Abraham bantuk i zumhnâk ngeitu zong a khumhchih khawh nâkhnga zumhnâk thawngin zângfahnâk i pêk a si. 
ROM.4.17	A zumhmi Pathian, mithi hna nuntertu le a um lomi thil zong a ummi bang i a autu hmai ah, (tefa tampi pa ah kan siter, tiah ṭial a rak si cang). 
ROM.4.18	Ruahchan ding a um lo lio zongah, i ruahchan ngaiin a zumh, cucu miphun tampi pa ah a can khawhnâk zong a si. “Khizat khin na tefa hna cu an um te lai tiah” chimh a si bantuk khan. 
ROM.4.19	A pumsa a thi ciami bang (kum 100 a si cangmi) le Sarah cinnâk zong hngalh buin, zumhnâk kongah a lung a dong lo. 
ROM.4.20	Pathian biakam cu lunghrinh in a pialtâk lo, a zumhnâk tu a ṭhawng chin i Pathian tu thangṭhatnâk a pêk i 
ROM.4.21	A biakam cu Amah nih a tlinter khawh tiah a dihumnâk in a zumh. 
ROM.4.22	Cucaah “Cucu a dinnâk ah ruahpiak a si. 
ROM.4.23	Cubangin a dinnâk i ruahpiak timi cu amah ca lawngah a si lo, 
ROM.4.24	kanmah ca zongah a si ve. Kan Bawipa Jesuh thihnâk in a thawhtertu a zumtu kan ca-ah ruah a si ve lai, 
ROM.4.25	Amah cu kan nawlbuarnâk ruangah tlaih a si i thiam kan co khawh nâkhnga thawhter a si.
ROM.5.1	Cucaah zumhnâk thawngin thiamcoter kan si caah, ka Bawipa Jesuh Krih thawngin Pathian he remnâk kan ngei. 
ROM.5.2	amah thawng lila in atu i kan dirnâk, hi zângfahnâk ah hin, zumhnâk in kan lut i lawmhnâk he Pathian sunparnâk kan i ruahchan. 
ROM.5.3	Culawng hmanh si loin, kan harnâk zongah kan i lawm. Harnâk nih inkhawhnâk a chuahter ti kha kan hngalh; 
ROM.5.4	cun inkhawhnâk nih ziaza, ziaza nih ruahchannâk a chuahter. 
ROM.5.5	Cun ruahchannâk nih kan lung a donghter bal lo, zeicatiah kan sinah a kan pêkmi Thiang Thlarau thawngin Pathian dawtnâk cu kan lungthin chungah toih a si cang. 
ROM.5.6	Zeitintiah ṭhawnnâk ngei loin kan um ko lioah, cu cân theng te ah Krih cu Pathian-zeirellotu kan caah a thi. 
ROM.5.7	Zeitintiah miding ca i thih-ngamhmi an har lai nain miṭha ca i thih ngamh cu an um kho men. 
ROM.5.8	Asinain Pathian nih a dawtnâk cu kan sinah hitihin a langhter. Misual kan si ko rih lioah Krih cu kan caah a thi. 
ROM.5.9	Culawng hmanh si loin, a thisen i thiamcoter kan si hnu ah, Amah thawngin thinhunnâk chungin khamh kan si lai. 
ROM.5.10	Zeitintiah ral kan si lio hmanhah a Fapa thihnâk thawngin Pathian he kan i remṭhân ahcun, atu kan i remṭhân hnu ah a nunnâk ruangah khamh kan si chin chin lai. 
ROM.5.11	Culawng a si lo, atu Amah thawngin remṭhannâk kan co hnu ah kan Bawipa Jesuh Krih thawngin Pathian zongah kan i lawm. 
ROM.5.12	Cucaah mi pakhat ruangah sual vawlei ah a luh bantukin, sual ruangah thihnâk a lut. Cun mi vialte an sual dih bangin mi vialte sinah thihnâk a phân. 
ROM.5.13	(Zeitintiah nawlbia um hlanah vawlei ah sualnâk a um cang; nawlbia a um lo ahcun sual cu sualah ruah a si lai lo). 
ROM.5.14	Asinain Adam thawkin Moses tiangah Adam nawlbuar bantukin sualnâk a tuah lomi hna cung zongah thihnâk nih a uk dih hna, Adam cu Ara laimi hmanthlâk a si. 
ROM.5.15	Asinain thilpêk le sualnâk hi â lo lo. Zeitintiah mi pakhat sual ruang hmanh i mi tampi an thih ahcun, Pathian zângfahnâk le mi pakhat, Jesuh Krih zângfahnâk thawng i thilpêk cu mi tampi cungah tam chin chin in a um lai. 
ROM.5.16	Cun mipa sualnâk nih a chuahpimi le thilpêk cu â lo lo. Zeitintiah mi pakhat sualnâk nih thiamlo-coternâk biaceihnâk a chuahter, asinain sualnâk tampi ruangah man loin pêkmi thil nih thiamcoternâk a chuahter. 
ROM.5.17	Zeitintiah mi pakhat sual ruang hmanhah thihnâk nih a uk a si ahcun, a tlingmi zângfahnâk le dinnâk thilpêk a comi hna nih mi pakhat, Jesuh Krih thawngin nunnâk nih a uk chin chin hna lai. 
ROM.5.18	Cucaah mi pakhat sual ruangah thiamlocoternâk biaceihnâk cu mi vialte cungah a um bantukin, mi pakhat dinnâk tuahmi thawngin zungzal nunnâk ngeih awkah thiamcoternâk laksawng man loin pêkmi cu mi vialte cungah a um ve. 
ROM.5.19	Zeitintiah mi pakhat nawl ngaihlo ruangah mi tampi cu misual ah an i cang, cubantukin mi pakhat nawl ngaihnâk thawngin mi tampi cu miding ah an i cang lai. 
ROM.5.20	Cu hlei ah, nawlbia a um tikah sualnâk a tam chin. Asinain sualnâk a tam pauh le zângfahnâk a tam chinchin ve, 
ROM.5.21	cuticun sualnâk nih thihnâk in a uk bangin, zângfahnâk nih dinnâk in kan Bawipa Jesuh Krih thawngin zungzal nunnâk tiangin a uk khawh.
ROM.6.1	Zeidah kan chim kun lai? Zângfahnâk cu a tam chih chin nâkhnga kan sual peng ko lai maw? 
ROM.6.2	Sualpeng naisai hlah! Kannih sual i a thi cangmi hi zeitindah sualin kan nun khawh lai? 
ROM.6.3	Asiloah Krih Jesuh i baptisma a ing cangmi kannih hi a thih nâkah baptis kan si cang ti kha nan hngal lo maw? 
ROM.6.4	Cucaah a thihnâk i baptis kan si tikah a sinah phum in kan um. Pa sunparnâk nih Krih cu thih nâkin a thawhter bangin, kannih zong nunthar in kan nun ve awk a si. 
ROM.6.5	Zeitintiah a thihnâk he i lo in amah he kan i pehtlaih ahcun, a thawhṭhannâk he i lo zongin kan i pehtlai hrimhrim ve lai. 
ROM.6.6	Hihi hngal usihlaw, kan minung hlun cu a sinah khenhchih in a um cang, sualpum cu hlawnh i a um nâkhnga le sual sal i kan um ti nâkhnga lo. 
ROM.6.7	Zeitintiah a thi cangmi cu sual nâkin luatter a si cang. 
ROM.6.8	Cubangin Krih sinah kan thih ahcun, a sinah kan nung ve lai ti kha kan zumh. 
ROM.6.9	Krih cu thihnâk in thawhter a si i a thi ti lai lo ti kha kan hngalh. Thihnâk nih Amah cu a uk kho ti lo. 
ROM.6.10	Zeitintiah thihnâk i a thihmi kha voikhat ah zungzal ca in sualah a thi; asinain nunnâk i a nun kha Pathian ah a nung. 
ROM.6.11	Cubangin nannih zong sualah a thi cangmi ah i ruat u law, kan Bawipa Jesuh thawngin Pathian ah a nungmi ah i ruat u. 
ROM.6.12	Cucaah nan pumsa duhnâk zul dingin, a thi khomi nan pum ah hin sual nih in uk ti hna hlah seh. 
ROM.6.13	Cun nan taksa ṭengnge hna kha dinlonâk hriamnam caah sual tuahnâk dingah pe siang ti hlah u, thihnâk in a tho ṭhanmi bangin Pathian sinah i pe ulaw, nan pum ṭengnge zong cu dinnâk hriamnam caah Pathian sinah pêk siang deuh u. 
ROM.6.14	Zeitintiah sual nih nan cungah nawl a ngei ti lai lo, zeicatiah nawlbia tangah nan um ti lo i zângfahnâk tangah nan um cang. 
ROM.6.15	Zeitindah a si kun lai? Nawlbia tangah um loin zângfahnâk tang i kan um caah kan sual kun lai maw? Sual naisai hlah! 
ROM.6.16	Nawlngai ding sal si awkah nan i pe cang ti kha nan hngal lo maw? Thihnâk ding sual sal ah siseh, nunnâk ding dinnâk sal ah siseh, a nawl nan ngaih hngami sal nan si kha nan hngal lo maw? 
ROM.6.17	Sual sal nan si ko nain khamh nan sinâk kong cawnpiaknâk nan sinah phuanmi kha nan lungthin in nan rak zulh caah Pathian sinah lawmhnâk bia um ko seh. 
ROM.6.18	Sualnâk in zalonter nan si cang caah dinnâk sal nan si cang. 
ROM.6.19	Nan thisa zângdernâk ruangah minung phungin ka chim lai. Zeitintiah nan pum ṭengnge hna cu thurhnawmhnâk le nawlbuar nâkin nawlbuar chinnâk sal ah nan rak pêk cang bantukin, atu ah cun nanpum ṭengnge hna kha thianhlimnâk phâkpi dingin dinnâk sal ah pe ve cang u. 
ROM.6.20	Zeitintiah sual sal nan si lioah khan, dinnâk lei ah khan zalonter nan si. 
ROM.6.21	Atu i zahpi awktlâk nan tuahmi nih zeibantuk theitlai dah a chuahter hna? Zeitintiah cu hna an donghnâk cu thihnâk a si. 
ROM.6.22	Asinain sualnâk in zalonter nan si hnu i Pathian sal nan si ah hin, thiannâk theitlai chuah khawhnâk nan ngei, a donghnâk i zungzal nunnâk he. 
ROM.6.23	Zeitintiah sualman cu thihnâk a si, asinain Pathian thilpêk cu kan Bawipa Jesuh Krih thawngin zungzal nunnâk a si.
ROM.7.1	Asiloah ule nau hna, (nawlbia a hngalmi hna sinah ka chim lai) nawlbia nih mi a nun chung vialte a cungah nawl a ngei tiah nan hngal lo maw? 
ROM.7.2	Zeitintiah va a ngeimi nu cu ava nun chung vialte cu nawlbia nih ava ah a ṭemchih tawn. Asinain ava a thih ahcun ava i ṭemchih a simi phungin phoih a si. 
ROM.7.3	Cuticun ava nun lioah va dang a ngeih ahcun ṭangdang kai an ti lai; ava a thih ahcun, va phungin thlah a si caah, vadang a ngeih zongah ṭangdang kai a si lai lo. 
ROM.7.4	Cucaah ka ule nau hna, Krih pum ruangah nawlbia chungin nan thi cang; cuticun midang, thihnâk in thawhter Mi kha nan vat khawh cang i Pathian sinah theitlai nan chuah khawh cang lai. 
ROM.7.5	Zeitintiah thisa i kan um lioah khan, nawlbia nih a thawhtermi sual duhnâk nih kan pum ṭengnge hna ah thihnâk tiang a chuahpitu theitlai a chuahpi tawn. 
ROM.7.6	Asinain atu nawlbia chungin chuahter kan si cang i a kan ṭemtu kha kan thihtâk cang, cuticun ca i ṭialmi phunghlun si ti loin Thlarau tharin rianṭuantu kan si cang. 
ROM.7.7	Zeidah kan chim kun lai? Nawlbia cu sual a si maw? Si naisai hlah! Khatte lei khelin, Nawlbia um hlah sehlaw sual hi sual a si kan hngal lai lo. Nawlbia nih, ‘hngar hlah’ ti hlah sehlaw, ‘hngar’ hi sual a si kan hngal lai lo. 
ROM.7.8	Asinain nawlpêk hi sual nih cân rem ah a lâk i keimah ah duhnâk sual a phunphun a chuahter. Zeitintiah Nawlbia a umlonâk ah sual cu thi a si. 
ROM.7.9	Nawlbia loin ka rak nung tawn. Asinain nawlpêk a um le cângkâ sual â hlau i ka thi. 
ROM.7.10	Cun nunnâk ding i nawlpêk cu thihnâk tu a si kha ka hngalh. 
ROM.7.11	Zeitintiah sualnâk nih nawlpêk kha cân remah hmangin a ka hlen i nawlpêk kha hmangin a ka thah. 
ROM.7.12	Cucaah nawlbia cu a thiang, nawlpêk zong a thiang, a dik i a ṭha. 
ROM.7.13	Asiahcun thilṭha cu ka caah thihnâk a rak si maw? Si naisai hlah! Asinain sual, sual zia a langh khawh nâkhnga, thilṭha cu hmangin keimah ah thihnâk a phâkter, cuticun nawlpêk he ṭangṭi in sual sualning kha a fianter. 
ROM.7.14	Zeitintiah nawlbia cu thlarau lei thil a si. Kei tu cu thisa mi, sual sal i zuarmi ka si. 
ROM.7.15	Zeitintiah ka tuahmi zong hi zei a si ka theithiam lo. Tuah ka duhmi hi, ka tuah lo i ka huatmi tu ka tuah tawn, 
ROM.7.16	cuticun ka duh lomi kha ka tuah ahcun, nawlbia a ṭha tiah pompitu ka si. 
ROM.7.17	Asinain a tuahtu kha keimah ka si lo, ka chung i a ummi sual nih a tuahmi a si. 
ROM.7.18	Zeitintiah keimah ah (cucu ka thisa ah tinâk a si) ṭhatnâk a um lo ti kha ka hngalh; zeitintiah ṭhatnâk tuah duhnâk cu ka ngei, asinain zeitindah ṭhatnâk cu ka tuah lai ti kha a lam ka hmu lo. 
ROM.7.19	Zeitintiah ṭhatnâk tuah ka duhmi ka tuah lo, ka duh lomi Ṭhatlonâk tu ka tuah tawn. 
ROM.7.20	Ka duh lomi kha ka tuah ahcun, a tuahtu cu keimah si loin ka chung i a ummi sual nih a tuahmi a si. 
ROM.7.21	Cuticun hi nawlbia hi ka hmuh khawh cang, ṭhatnâk tuah ka duh lioah, Ṭhatlonâk ka sinah a um tawn. 
ROM.7.22	Zeitintiah ka chunglei minung cu Pathian nawlbia ah â lawm tawn. 
ROM.7.23	Asinain ka pum ṭengnge ah hin nawlbia phundang a um ti kha ka hngalh, cu nih cun ka ruahnâk nawlbia kha an ralchanh i ka pum ṭengnge i sual nawlbia a ummi sinah sal ah a ka hruai tawn. 
ROM.7.24	Maw, zângfah awktlâk ka va si dah! Hi thihnâk pumsa chungin ahonihdah a ka khamh khawh lai? 
ROM.7.25	Kan Bawipa Jesuh Krih thawngin Pathian sinah lawmhnâk bia ka chim! Cuticun ka ruahnâk nih Pathian nawlbia kha a rian i ka pumsa tu nih sual nawlbia kha a rian tawn.
ROM.8.1	Cucaah atu cu Krih Jesuh ah a um i thisa duhnâk zul loin, Thlarau duhnâk a zulmi hna caah cun thiamlocoternâk zeihmanh a um ti lo. 
ROM.8.2	Zeitintiah Krih Jesuh nunnâk Thlarau nawlbia nih sual le thihnâk nawlbia chungin a ka chuahter cang. 
ROM.8.3	Zeitintiah thisa zângder ruangah nawlbia nih a tuah khawh lomi kha, Pathian nih a Fapa kha sual thisa bantukin, sual ruangah a run thlah i thisa ah a ummi sualnâk cu thiam lo a coter, 
ROM.8.4	thisa duhnâk ah nung ti loin, Thlarau duhnâk ah kan nun i nawlbia nih tuahter a timhmi dinfelnâk kha kanmah ah a tlin khawh nâkhnga caah a si. 
ROM.8.5	Zeitintiah thisa duhnâk i a nungmi hna nih thisa duhnâk lawng an ruah i Thlarau duhnâk i a nungmi nih Thlarau duhnâk kha an ruah tawn. 
ROM.8.6	Thisa duhnâk lawng ruah cu thihnâk a si. Thlarau thil ruah cu nunnâk le daihnâk a si. 
ROM.8.7	Zeicatiah thisa lungput nih Pathian a ralchanh i Pathian nawlbia tangah um a duh lo, a um zong a um kho lo. 
ROM.8.8	Cuticun thisa in a ummi hna nih Pathian an lawmhter kho lo. 
ROM.8.9	Asinain Pathian Thlarau nanmah i a um taktak ahcun, thisa i ummi si loin, Thlarau i ummi nan si. Mizei pauh Krih Thlarau a ngeih lo ahcun Amah ta an si lo. 
ROM.8.10	Cun Krih cu nanmah i a um ahcun, pum cu sual ruangah a thi i Thlarau tu cu dinnâk thawngin a nung. 
ROM.8.11	Asinain thihnâk in Jesuh a thawhtertu Thlarau nan chungah a um ahcun, thihnâk in Krih a thawhtertu nih khan, nan chungah a ummi Thlarau thawngin a thi khomi nan pum cu a nunter lai. 
ROM.8.12	Cucaah u le nau hna leiba kan ngei, thisa leiin thisa phung i nun awkah a si lo. 
ROM.8.13	Zeitintiah thisa leiin nan nun ahcun nan thi lai, asinain pumsa duhnâk kha Thlarau in nan thah ahcun nan nung lai. 
ROM.8.14	Zeitintiah Pathian Thlarau hruaiin a ummi vialte cu Pathian fa an si. 
ROM.8.15	Zeitintiah ṭihnâk le sal sinâk thlarau nan co lo i fa sinâk Thlarau tu nan co. Amah thawngin, “Abba, Kapa” tiah kan au tawn. 
ROM.8.16	Thlarau hrimhrim nih kanmah thlarau he Pathian fa kan si kha a kan hngalhter, 
ROM.8.17	fa kan si ahcun, ro cotu kan si. Pathian ro cotu Krih ro copi hawi kan si, Amah kan tuarpi taktak ahcun a sinah thangṭhat kan si ve lai. 
ROM.8.18	Zeitintiah atu cân i temtuarnâk hna hi hmailei i langhter ding sunparnâk he cun tahchunh tlâk ah ka ruat lo. 
ROM.8.19	Zeitintiah Pathian fale langhter an si lainâk kha sermi thil vialte nih hngahhlang ngai le i ruahchan ngaiin an cuan. 
ROM.8.20	Zeitintiah sermi thil vialte cu rawhralhnâk tangah umter an si. Anmah thu si loin, A umtertu nih ruahchanh nâkin a um termi an si. 
ROM.8.21	Zeicatiah sermi thil vialte zong rawhralhnâk chungin luatter an si lai i a liannganmi Pathian fale zalonnâk ah an lut ve lai. 
ROM.8.22	Zeitintiah sermi thil vialte hi atu tiangin aihramnâk le nau nganfah tuarin an um tiah kan hngalh. 
ROM.8.23	Culawng hmanh si loin, kannih Thlarau theitlai a ngei cangmi zong hi kan pumsa tlanhnâk le fa i canter lai cu hngahhlang ngaiin kan hngak i kan hrum ai ve ko. 
ROM.8.24	Zeitintiah ruahchannâkin dahkaw khamh kan si cu. Asinain hmuh khawhmi ruahchannâk cu ruahchannâk a si bal lo. Zeitindah mi nih a hmuh cangmi cu â ruahchan khawh lai? 
ROM.8.25	Kan hmuh rih lomi khi kan i ruahchan ahcun lungsau ngaiin kan hngak tawn. 
ROM.8.26	Cubangin Thlarau nih kan thazâng dernâk ah a kan bomh tawn. Zeitindah thla cam awk a si, ti hmanh kan hngalh lo cân ah Thlarau nih hmurkâ in chimkhawh lomi aihrâm nâkin kan caah thla a kan campiak tawn. 
ROM.8.27	Cubangin Pathian duh ningin mithiang hna caah a halpiak tawn caah lungthin a zohtu nih Thlarau lungput cu a hngalh tawn. 
ROM.8.28	Cun Pathian a dawtu amah nih a duhning i a kawhmi hna caah zeizong vialte hi a ṭha leiah a tuahpiak hna, ti kha kan hngalh. 
ROM.8.29	Zeitintiah a fapa cu unau tampi lak i fater a si khawh nâkhnga, a hngalh chungmi hna cu, Amah fapa bantuk i um dingah a khaukhih diam cang hna. 
ROM.8.30	Cu hlei ah a khaukhihmi hna cu a kawh hna i a kawhmi hna cu thiam a coter hna, thiam a cotermi hna cu a thangṭhat hna. 
ROM.8.31	Hi kongah hin zeitindah kan chim lai? Pathian kan leiah a `an ahcun ahonihdah a kan doh khawh lai? 
ROM.8.32	A fapa hmanh zuah loin kan dihlak caah a kan pêk ahcun, zeitindah thil vialte zong Amah sinah manlo tein pêkchih loin a kan um hnga? 
ROM.8.33	Pathian thimmi cu ahonihdah sual an puh khawh hna lai? Thiamcotertu kha Pathian a si i 
ROM.8.34	ahonihdah thiamlo a coter lai? A thimi kha Krih a si, culawng hmanh si loin, a tho ṭhân i Pathian orhlei kamah um in a kan nawlpiaktu cu amah ṭhiamṭhiam kha a si. 
ROM.8.35	Krih dawtnâk chungin zeinihdah a ka ṭhen khawh lai? Harnâk nih maw, ngaihchiatnâk nih maw, serhsatnâk nih maw, pâmnâk nih maw, taklawng umnâk nih maw, ṭihnung nih maw, vainam nih maw a kan ṭhen hnga maw? 
ROM.8.36	“Zeitintiah Nangmah ruangah nitlâk tein thah kan tong, thah ding a simi tuu bang i ruah kan si” tiah ṭialmi bang khan. 
ROM.8.37	Ṭhen hlah e! Cu thil vialte hna cu a kan dawtu thawngin teitu hna nâkin teitu kan si deuh. 
ROM.8.38	Thihnâk le nunnâk, vanmi le buainâk, thiltikhawhnâk, thil um liomi le thil um laimi, 
ROM.8.39	sannâk le thuhnâk, sermi thil dang vialte zong nih, kan Bawipa Jesuh Krih i a ummi Pathian dawtnâk chungin a ka ṭhen kho lai lo tiah fiang tein ka hngalh.
ROM.9.1	Krih ah biatak ka chim i ka lih lo, Thiang Thlarau ah ka chiaṭha hngalhnâk zong nih a ka hngalhpi, 
ROM.9.2	ka lungthin ah hin ngaihchiatnâk nganpi le a dong thiam lomi fahnâk ka ngei. 
ROM.9.3	Zeitintiah thisa lei i ka unau, ka miphun hna caah chiatserhnâk hmanh in i Krih he i ṭhen tiang hmanh ka duh. 
ROM.9.4	Israel mi an si, fa sinâk, sunparnâk, biakam, nawlbia, Pathian rian le bia kamhmi hna an ta a si, 
ROM.9.5	hringtu hna kha an ta a si rih, thisa leiin ti ah Krih cu an chung i a chuakmi a si, Amah cu thil vialte cung i ummi, zungzal in thangṭhat awktlâk Pathian a si. Amen. 
ROM.9.6	Asinain Pathian bia cu zeihmanhloah â cang lo. Zeitintiah Israel mi hna hi Israel mi taktak an si dih theng lo. 
ROM.9.7	Abraham fa le an si ruangah an dihlak in fa an si dih hlei lo, “Isaak ah hin na fale tiah ti an si lai,” tiah ti a si. 
ROM.9.8	Pumsa i hrinsornâk i hrinmi kha Pathian fa an si hlei lo, bia kamhmi fa le tu kha, phuntungtu i relchihmi cu an si. 
ROM.9.9	Zeitintiah bia kamhmi cu hihi a si, “Atu cân ah hin ka ra ṭhân lai i Sarah nih fapa a hrin lai,” timi hi. 
ROM.9.10	Culawng cu a si lo, Rebekah zong nih mi pakhat, kan pu Isaak sinin fa a pawi lioah, 
ROM.9.11	( ngakchia hna an chuah hlan i sualnâk le ṭhatnâk zong an tuahkhawh hlan ah khan, tuahsernâk ruangah si loin, A kotu hna thawngin, Pathian timhmi zoh chihin thimmi an sining a feh khawh nâkhnga) 
ROM.9.12	a sinah hitihin a chim, “A upa deuh nih a nau a rianh lai,” tiin. 
ROM.9.13	“Jacob ka dawt i Esau ka huat” tiah ṭialmi bangin. 
ROM.9.14	Zeidah kan chim kun lai? Pathian ah dinlonâk a um maw? Um naisai hlah! 
ROM.9.15	Zeitintiah Moses sinah, “Zângfah ka duhmi pauh ka zângfah lai i vêlngeih ka duhmi pauh vêl ka ngeih lai,” tiah a chim. 
ROM.9.16	Cuticun a duhtu le a panhtu ruangah a si lo i a zângfahtu Pathian thawngin a si deuh. 
ROM.9.17	Zeitintiah Cathiang nih Faraw sinah, “Vawlei vialte ah ka min hi phuan a si khawh nâkhnga le ka thiltikhawh zia kan hmuhsak khawh nâkhnga ca i kan dirtermi na si,” tiah a rak ti. 
ROM.9.18	Cucaah Pathian nih a duhmi pauh a zângfah i a duhmi pauh an lung a khawnter tawn. 
ROM.9.19	Nang nih ka sinah, “Zeitindah naka mawhchiat khawh rih? Ahonihdah a duhmi a ralchanh khawh lai?” na ti khawh kun. 
ROM.9.20	Asinain, maw minung, Pathian ralchanh i lettu cu ahodah na si? Sermi nih a sertu sinah, “Zeiruangahdah hitihin naka ser a ti lai maw? 
ROM.9.21	Bêllei tlangkhat chungin ûm ṭha deuh le a dang ṭhalo deuh ser dingin ûmsertu nih nawl a ngei lo maw? 
ROM.9.22	Pathian nih a thinhunnâk a langhter nâkah le, a thiltikhawhnâk a langhter khawh nâkhnga hrawh awk i a rak timhlamhmi thinhunnâk ûm hna cu lung sau ngaiin a hngah hna, 
ROM.9.23	A sunparnâk lianhngan ning a langhter khawh nâkhnga zângfahnâk ûm hna cu sunglawi ngai i um dingin a rak timhlamh cia hna, 
ROM.9.24	kannih zong hi a kawhmi kan si, Judah mi lawng si loin Gentel mi zong an si ve lo maw? 
ROM.9.25	Hosea cauk ah, “Ka mi si lomi cu, ka mi ka ti hna lai, dawt lomi cu dawtmi ka ti lai. 
ROM.9.26	Hitihin a si lai. Ka mi le nan si lo, ka tinâk hmun ah khan Pathian nung fale hna, ti an si lai.” tiah ṭialmi bang khan. 
ROM.9.27	Isaiah zong nih Israel mi hna kongah hitihin a rak au pi. “Israel mi hna cu rili kam i these zat in tam hmanh hna sehlaw, a tângmi mi tlawmte lawng khamh an si lai. 
ROM.9.28	Zeitintiah rian cu a lîm lai i dinnâk in a tawiter lai, Zeicatiah Bawipa nih leicung ah hin rian cu a lîm zau lai,” 
ROM.9.29	Isaiah ṭhiamṭhiam nih hitihin a rak chim cang: “Mizapi hna Bawipa nih ci rak kan chiahpiak hlah sehlaw, Sodom khua bang kan si diam cang lai i Gomora khuami bang kan si diam cang lai.” 
ROM.9.30	Zeidah kan chim kun lai? Gentel mi, dinnâk a dawi lomi hna nih zumhnâk thawngin dinnâk kha an phâk cang, 
ROM.9.31	asinain Israel mi dinnâk nawlbia a dawi lengmangmi hna nih nawlbia i dinnâk kha an phân kho lo. 
ROM.9.32	Zeiruangah? Zumhnâk in an kawl lo i nawlbia tuahsernâk in an kawl caah a si. Tluknâk lungpi ah an tlu. 
ROM.9.33	Hitihin ṭial a si, “Zohhmanh, Zion ah tluknâk le rilhnâk lungpi ka chiah, amah zummi pauh cu an mualpho lai lo.”
ROM.10.1	Unau hna, Israel mi hna ca i ka lungthin duhnâk le an ca i Pathian sinah thla ka camnâk cu khamh an si khawh nâkhnga caah a si. 
ROM.10.2	Zeitintiah Pathian caah an i zuam ngai ngai ti cu ka hngalhpi hna, asinain hngalhnâk in a si lo. 
ROM.10.3	Zeitintiah Pathian dinnâk kha hngal loin, anmah dinnâk tu fehter an timh i Pathian dinnâk ah pêk an i tim lo. 
ROM.10.4	Zeitintiah zumtu vialte nih dinnâk an hmuhkhawh nâkhnga Krih cu nawlbia donghnâk a si. 
ROM.10.5	Moses nih nawlbia i dinnâk cu hitihin a ṭial, “Cubantukin a tuahmi hna cu an nung lai,” tiin. 
ROM.10.6	Asinain zumhnâk i dinnâk tu cu hitihin a chim, “Ahodah vanah a kai lai? (cucu cung leiin Krih ṭumpi ding tinâk a si) 
ROM.10.7	Ahodah tang leiah a ṭum lai? (cucu thih nâkin Krih kaipi ding tinâk a si) tiin, ruat hlah u. 
ROM.10.8	Asiah zeitindah a chim? “Bia nih an naih ko cang, na kâ le na lungthin zongah a um,” (cucu zumhnâk bia kan chimmi cu a si). 
ROM.10.9	Na kâ in Jesuh cu Bawipa a si tiah na ṭanh i thih nâkin Pathian nih a thawhter tiah na lungthin in na zumh ahcun, khamh na si lai.” 
ROM.10.10	Zeitintiah mi nih lungthin in an zumh i dinnâk an hmuh; kâ in an ṭanh i khamhnâk an hmuh. 
ROM.10.11	Cathiang nih, “Amah zumtu pauh cu a mualpho lai lo,” tiah a ti. 
ROM.10.12	Judah le Grik kar lakah thleidannâk zeihmanh a um lo, an dihlak cungah Bawipa cu Bawipa pakhat a si. Amah a kotu vialte cungah a ṭha. 
ROM.10.13	Zeitintiah “Bawipa min a kotu vialte khamh in an um lai.” 
ROM.10.14	An zumh lo ahcun zeitindah an kawh khawh lai? Ahodah a si tiah an theih lomi cu zeitindah an zumh khawh lai? Chimtu um loin zeitindah an theih khawh lai? 
ROM.10.15	Thlah loin zeitindah an chim lai? Daihnâk thawngṭha chimtu hna an ke cu a vâ dawh dah,” tiah ṭialmi bangin. 
ROM.10.16	Asinain thawngṭha bia cu an dih lakin an zum lo. Isaiah nih hitihin a chim. (Bawipa, kan chimmi ahonihdah an zumh?) tiin. 
ROM.10.17	Cuticun theihnâkin zumhnâk a um i theihnâk cu Pathian bia in a um. 
ROM.10.18	Asiah an hna nih a thei lo maw? ka ti ko lai. An theih ko. (An thawng cu ramkip ah a thang i an bia zong vanhram deng tiangin a thang.) 
ROM.10.19	Asiah Israel mi nih an hngal lo maw? Hei ti ko ning law, A hmasa bikah Moses nih, “Miphun zongah rel awk a tlâk lomi hmangin kan hnahchuahter hna lai; miphun hrut hna hmangin na thin kan hunter lai,” tiah a ti. 
ROM.10.20	Asinain Isaiah nih ralṭha in hitihin a chim. “A ka kawl lomi hmuh in ka um i a ka ko lomi sinah hngalh terin ka um.” 
ROM.10.21	Asinain hihi Israel mi hna sinah a chim, “Nawl ngai lo le elhnial hmangmi hna caah chun nitlâk in ka kut ka thlir.”
ROM.11.1	Pathian nih a mi le a hlawt hna maw? hei ti ning law. Hlaw naisai hlah. Zeitintiah keimah zong hi Israel mi, Abraham tefa, Benjamin miphun ka si. 
ROM.11.2	Pathian nih a hngalh chungmi a mi le kha a hlaw hna lo. Elijah nih Israel mi hna kong i Pathian sinah nawlnâk a tuahning, Cathiang nih a chimmi hi nan hngal lo maw? 
ROM.11.3	“Bawipa, na profet hna an thah i na biakṭheng hna an chimh. Keimah lawng ka tâng i kei zong thah anka timh,” tiah a rak chimmi kha. 
ROM.11.4	Asinain Pathian nih a sinah zeitindah a leh? “Baal hmai ah khuk bil in a kun bal lomi 7000 Keimah caah kâ chiah ko hna,” tiah a ti. 
ROM.11.5	Cubantukin atu chan zongah zângfahnâk thawngin thimmi hna cu a tângmi tlawmte an si. 
ROM.11.6	Cun zângfahnâk a si ahcun, tuahsernâk thawng a si ti lai lo, culoahcun zângfahnâk hi zângfahnâk a si kho lai lo. Tuahsernâk a si ahcun zângfahnâk a si kho hlei lai lo. Culoahcun tuahsernâk zong cu tuahsernâk a si kho hlei lai lo. 
ROM.11.7	Zeitindah a si kun lai? Israel mi nih an kawlmi cu an hmu lo i thimmi hna nih an hmuh. A dang vialte hna cu an lung a khong dih cang. 
ROM.11.8	Hitihin ṭial a si. “Pathian nih nihin tiangin an sinah hngilhnâk thlarau a pêk hna i hmuhkhawh lonâk mit le, theihkhawh lonâk hnâ he” 
ROM.11.9	Cun David nih hitihin a ti. “An cabuai cu an caah rap le foihnâk si sehlaw, tluknâk le lehrulhnâk zong si seh. 
ROM.11.10	Hmu kho lo dingin an mit mui sehlaw, an kêng cu i kuai zungzal ko seh.” 
ROM.11.11	An tluknâk cu an rilh thainâk a si maw? hei ti ning law. Si naisai hlah! Asinain anmah hnahchuahter nâkah, an tluknâk thawngin Gentel mi hna sinah khamhnâk a rak phân. 
ROM.11.12	Cubangin an tluknâk hmanh vawlei rumnâk a si i an sunghnâk hmanh Gentel caah rumnâk a si ahcun an tlamtlinnâk nih cun a rumter chinchin hna lai. 
ROM.11.13	Zeitintiah nannih Gentel mi hna sinah ka chim. Gentel mi hna caah lamkaltu ka si caah, ka rian hi biapi ngai ah ka ruah, 
ROM.11.14	hi thil ruangah hin zeiti tal khin ka phunhawi hna hnah ka chuahter i mi cheukhat khamh an si khawh nâkhnga. 
ROM.11.15	Zeitintiah anmah hlawtnâk hmanh vawlei he remṭhannâk a si ahcun, anmah cohlan `hannâk cu thihnâk in nunnâk ti ko lo cu zeidah a si lai? 
ROM.11.16	Zeitintiah theitlai hmasa bik a thian ahcun, a dang zong an thiang. A hram a thian ahcun a nge zong an thiang. 
ROM.11.17	Cun Oliv nge cheukhat kha tan piakin nang olive deu kha olive tak takah peh na si i a kung cawmtu a hram zong nâ hrawm ahcun, 
ROM.11.18	a nge ralchanh in i porhlaw hlah. Na porhlawt a si ahcun a hram cawmtu na si lo kha philh hlah, a hram tu nih an cawmmi na si. 
ROM.11.19	Nang nih, a kung i peh ka sikhawh nâkhnga a nge kha tan an si cang lo maw, na ti khawh men. 
ROM.11.20	A si ko. An zumh lo ruangah tanmi an si, nang tu cu na zumh ruang i pehmi na si. I porhlaw hlah, a ṭih tu ṭih deuh. 
ROM.11.21	Zeitintiah Pathian nih a nge tak tak hmanh a zuah lo ahcun, nang zong an zuah hlei lai lo. 
ROM.11.22	Cucaah Pathian ṭhatnâk le ṭih a nunning hi ruat hmanh, a tlumi caah cun ṭih a nung ngai ngai, A ṭhatnâk i na hmunh ahcun, na caah a ṭha. Culoahcun tan na si ve sual lai. 
ROM.11.23	Cun annih zong zum lo i an um peng lo ahcun, peh an si ṭhân te ko lai. Pathian nih anmah a peh ṭhân khawh ko hna. 
ROM.11.24	Zeitintiah nang Olive deu tanmi hmanh Olive kungah peh na si ahcun, cu olive taktak nge hna cu olive kungpi ah peh an si chinchin ko lai. 
ROM.11.25	Ule nau hna, hi biathli hi nan hngalh lo ka duh lo, culoahcun nanmah le nanmah nan i fimter sual lai: Gentel mi hna tlamtlinnâk a phâk hlan pauh cu Israel mi hna cungah lungpinnâk a um rih. 
ROM.11.26	Cun Israel mi vialte khamh an si te lai, hitihin ṭial a si. Zion in Khamhtu cu a ra lai i Jakop sinin Pathian-zeirellonâk a lakpiak hna lai.” 
ROM.11.27	Zeitintiah hihi an sin i ka biakam cu a si, an sualnâk ka lakpiak tikah,” 
ROM.11.28	Thawngṭha lei in ti ahcun nanmah ruangah ral an si i thimnâk lei in ti ah cun hringtu hna ruangah dawtmi an si. 
ROM.11.29	Zeitintiah Pathian thilpêk le kawhnâk hi lêt khawh a si ti lo. 
ROM.11.30	Zeitintiah nannih zong Pathian nawl ngailo nan rak si, asinain atu ah annih nawl an ngaihlo ruangah nannih nih zângfahnâk nan hmu. 
ROM.11.31	Cubantuk ṭhiamṭhiamin atu ah annih zong nawl ngaihlonâkah an um, cucu nan sin i langhtermi zângfahnâk hi an nih zong nih an co khawh ve nâkhnga caah a si. 
ROM.11.32	Zeitintiah Pathian nih mivialte a zângfah khawh hna nâkhnga nawl ngaihlo nâkah mivialte a khumh dih hna. 
ROM.11.33	Aw, Pathian fimnâk le hngalhnâk rumning hi a va thûk hringhran dah! A biaceihnâk cu hngalhcawk le, a lam hna cu hmuhkhawh dih a va si lo dah! 
ROM.11.34	“Ahonihdah Bawipa ruahnâk kha a hngalh? Asiloah ahodah Amah ruahnâk cheutu a si bal? 
ROM.11.35	Asiloah Amah cham awkah ahonihdah thil an pêk hmasat? 
ROM.11.36	Amah sin le Amah thawng le Amah caah thil vialte hi an um i Amah sinah sunparnâk cu zungzal in um ko seh. Amen.
ROM.12.1	Cucaah ule nau hna, Pathian zângfahnâk ruangah hin raithawinâk nung le thiang, Pathian cohlan awktlâk si dingin nan pum cu pe dingin kan nawl hna, cucu ruahawk a tlâkmi nan rian cu a si. 
ROM.12.2	Hi vawlei sining he i pehtlai hlah u, thilṭha le cohlan awktlâk, a tlingmi Pathian duhnâk cu nan hngalhkhawh nâkhnga nan ruahnâk kha tharchuah le thlen in um ko seh. 
ROM.12.3	Zeitintiah Pathian pekmi zângfahnâk ruangah hin, nan lakah ahohmanh nih mah sinâk cungah i santer loin, Pathian nih mikip sinah zumhnâk a pêkning cio in, felfai tein ruat cio hna seh ti ka duh. 
ROM.12.4	Taksa pum ah hin nge tampi kan ngei, nge vialte rianṭuan tu cu â lo cio lo, 
ROM.12.5	cubangin kannih zong, tampi kan sikonain, Krih ah taksa pumkhat kan si, pakhat cio in a nge kan si dih. 
ROM.12.6	Zângfahnâk a kan pêkning cio in thilpêk zong kan ngei cio. Chimchungtu kan si ahcun, zumhnâk kan ngeihning cio in chimchung u sih. 
ROM.12.7	rianṭuantu kan si ahcun, taihmâk chuah tein ṭuan u sih. Cawnpiaktu zong nih cawnpiak sehlaw; 
ROM.12.8	Chimhringtu zong nih chimhring seh. Thil petu nih siang ngaiin pe seh, hruaitu nih biatak tein hruai hna seh, zângfahtu nih lunglawm tein zângfah seh. 
ROM.12.9	Dawtnâk cu zernâk tel loin si seh. Thil ṭhalo kha hua hna ulaw, thilṭha kha i tlaih peng u. 
ROM.12.10	Unau i dawt bangin i daw cio u; mah nâkin midang kha sâng deuh ah chia u. 
ROM.12.11	Taihmâk leiah daithlang loin, thlarau ah ṭhahnem ngai ulaw, Bawipa kha rian u, 
ROM.12.12	ruahchanhnâk ngeiin i lawm ulaw, harnâk lakah inkhawhnâkin, ṭhahnem ngaiin thla cam lengmang ko u. 
ROM.12.13	mithiang hna chamhbaunâk bawm hna ulaw, khual tlung ṭha tein zohkhenh u. 
ROM.12.14	An serhsattu hna kha thluachuah pe ulaw, chiat serh hna hlah u. 
ROM.12.15	Â lawmmi lawmhpi ulaw, a ṭapmi ṭahpi hna u. 
ROM.12.16	Ruahnâk hmunkhat in um ulaw, i santer hlah u, dirhmun niammi hna komhkhawh dingin um u. Mah le mah i fimter hlah u. 
ROM.12.17	Sual kha sual in lehrul hlah u, mi vialte hmuhnâk i ṭhatnâk kha tuah u. 
ROM.12.18	A si khawh ahcun nanmah lei kam tal in mi vialte he rualrem tein um u. 
ROM.12.19	Dawtmi hna, teirul i cham hlah u, thinhunnâk caah hmun tu kian u; zeitintiah, “Phuhlam cu Keimah rian a si, Keimah nih ka lehrulh lai, Bawipa nih a ti,” tiah ṭial a si. 
ROM.12.20	Cucaah, “Na ral a rawl a ṭam ahcun, ei awk pe; a ti a hal ahcun din awk pe; cubangin na tuah ahcun a lu cungah meiṭil na chonh a si lai. 
ROM.12.21	Sualnâk teiin umhlah, ṭhatnâk in sualnâk kha va tei deuh.
ROM.13.1	Mikip an cung i nawlngeitu hna nawl tangah an um awk a si. Zeitintiah Pathian tel loin nawlngeitu an um lo, nawlngeitu hna hi Pathian ruahmi an si. 
ROM.13.2	Cucaah ahopauh nawlngeitu bia al cu Pathian ruahmi altu an si i altu hna cu dântat an tong lai. 
ROM.13.3	Zeitintiah uktu hna hi thilṭha a tuahtu caah ṭihnung an si lo, asinain misual caah ṭihnung an si. Nawlngeitu ṭih lo tein um na duh maw? Ṭhatnâk tuah law, an sinin thangṭhat na co lai. 
ROM.13.4	Zeitintiah anmah cu na ṭhatnâk dingah Pathian rianṭuantu an si. Asinain sualnâk na tuah ahcun, ṭih hna; zeitintiah vainam cu â put sawh sawh lai lo. Anih cu Pathian rianṭuantu, sualnâk a tuahmi cungah a thin a hung i phuhlamtu a si. 
ROM.13.5	Cucaah an thin hun lai ṭih ruang lawngah si loin, na chia ṭha hngalhnâk ruang zongah an nawl ngaihnâk tang i kun ding na si. 
ROM.13.6	Zeitintiah hiruangah hin ngunkhuai zong nan pêknâk hi a si. Cubantuk rian `uanpeng dingin Pathian rianṭuantu an si. 
ROM.13.7	Cucaah nan batmi vialte pe hna u, leiman pêknâk dingah leiman pe ulaw, ngunkhuai pêknâk dingah ngunkhuai pe u. ṭih awk ṭih ulaw, hmaizah awk hmaizah u. 
ROM.13.8	Pakhat le pakhat i dawt dah tilo cu lei i ba hlah u, zeitintiah midang a dawtu nih cun nawlbia cu a zulh dih cang. 
ROM.13.9	Zeitintiah nawlpêkmi hna, “Ṭangdang kai hlah,” “Lai nawng hlah,” “Fir hlah,” “Lih in biahngaltu va si hlah,” “Hngar hlah,” timi le a tângmi nawlpêk dang hna zong, “Nangmah nâ dawt bangin na inpa na dawt lai,” timi nih a fun dih. 
ROM.13.10	Dawtnâk nih inpa a fahter bal lo; cucaah dawtnâk hi nawlbia tlamtlinnâk a si. 
ROM.13.11	Cun atu hi â hngilhmi hna i hlauh cân a si kha nan hngalh bangin hihi tuah u, zeitintiah atu ah cun kan zumh hramthawknâk nâkin kan khamhnâk ni cu a nai cang. 
ROM.13.12	Zan hi a dih dengmang i khua a dei dengmang cang, cucaah khuamui tuahsernâk kha hlawnh in khua ceu thuam kha i hruk u sih. 
ROM.13.13	Chun i um bangin dawh tein um u sih. Zuri le hnahnok i um loin, hor le pumsa duhnâk tuah loin, buaibai le i hnahchuah loin. 
ROM.13.14	Bawi Jesuh Krih tu in i thuam ulaw, nan pumsa duhnâk tlinter dingin zeihmanh tuah hlah u.
ROM.14.1	Zumhnâk i zângdermi kha cohlang hna u, an lunghrinhmi thil kha al hna hlah u. 
ROM.14.2	Zeitintiah mi pakhat nih thil vialte eikho in â ruah, asinain zângdermi nih tisik anhnah lawng a ei. 
ROM.14.3	Zeizong vialte a eimi nih a ei lomi zomhtaih hlah seh, a ei lomi zong nih a eimi zomhtaih hlah seh, zeitintiah Pathian nih a cohlan veve ko hna. 
ROM.14.4	Midang sin-um a sawitu cu ahodah na si? A dirah siseh, a tlukah siseh, amah uktu sinah a si. Asinain amah cu dirter a si ko lai, zeitintiah Pathian nih a dirter khawh ko. 
ROM.14.5	Mi pakhat nih nikhat hi nidang nâkin sunglawi khun in a ruah. Midang pakhat nih ni vialte hi â khat dih ah a ruah. Cucaah mikip nih mah le ruahnâk cio ah ṭha tein ruat seh. 
ROM.14.6	Ni ultu nih Bawipa caah a ulh tawn, ulh khunmi a ngei lomi zong nih a ulh lo cu Bawipa caah a si. Eitu nih Bawipa sinah lawmhnâk bia a chim i Bawipa caah a eimi a si; cun a ei lotu zong nih Bawipa sinah lawmhnâk bia chimin a ei lomi a si. 
ROM.14.7	Zeitintiah ahohmanh mah caah kan nung lo i ahohmanh mah caah kan thi lo. 
ROM.14.8	Kan nun le Bawipa caah kan nung i kan thih le Bawipa caah kan thi. Cucaah kan nun ah siseh kan thih ah siseh Bawipa ta kan si. 
ROM.14.9	Zeitintiah Krih a thih i a thawhṭhannâk le a nun chan cu mithi le minung Bawi a si khawh nâkhnga caah a si. 
ROM.14.10	Asiah nang nih zeiruangahdah na unau na sawi? Zeiruangahdah na unau na serhsatnâk cu na langhter. Zeitintiah Pathian biaceihnâk ṭhutdanh hmaiah kan dih lakin kan dir te lai. 
ROM.14.11	Zeitintiah hitihin ṭial a si, “Ka nun bangin, khuk vialte ka hmaiah an i bil lai i lei vialte zong Pathian hmai ah an i phuang lai,” tiah Bawipa nih a ti. 
ROM.14.12	Cuticun kan dih lakin Pathian sinah kanmah kong cio kan chim te lai. 
ROM.14.13	Cucaah i sawi ti hlah u sih, aho pauh nih mah unau caah dawntu le tluktertu si lo kha i tim cio u sih. 
ROM.14.14	Zeithil pauh hi amah te long ahcun thianglo a um lo tiah Bawipa Jesuh ah fiang tein ka hngalh, asinain thianglo i a ruattu caah a thiang lo a si ko. 
ROM.14.15	Na eidin ruang i na unau a lung a fah ahcun dawtnâk lam na zul ti lo, tinâk a si. Krih nih a ca i a thihpiakmi kha na eidin nih hrawhpiak hlah seh. 
ROM.14.16	Cucaah ṭha nan timi kha mi thangchiat in um hlah seh, 
ROM.14.17	zeitintiah Pathian pennâk cu ei le din a si lo, dinnâk le daihnâk, Thiang Thlarau ah i lawmhnâk te hna hi an si. 
ROM.14.18	Cubantukin Krih riantuantu hna cu Pathian lomhmi le minung zong nih an cohlanmi an si. 
ROM.14.19	Cucaah daihnâk a sertu thil hna le midang thazâng petu a simi thil kha dawi hna u sih. 
ROM.14.20	Rawl ruangah Pathian rian kha hrawk hlah. Thil vialte hi an thiang taktak ko, asinain midang tluknâk ca i ei cu, a eitu caah sual a si. 
ROM.14.21	Na unau tlukrilhnâk ding le thazâng dernâk ding a si ahcun sa ei lo le mitsur hang din lo le zei thil pauh tuah lo hi a ṭhami a si. 
ROM.14.22	Zumhnâk na ngei maw? Pathian hmai ah ngei ko. A pommi kongah mah le mah sual â phaw lomi cu mi lunglawm an si. 
ROM.14.23	Asinain lunghrinh bu i ei cu, zumhnâk i a ei lo ruangah thiamlo a co cang, zeitintiah zeithil pauh hi zumhnâk in a si lomi cu sual a si.
ROM.15.1	Kannih a ṭhawngmi hna nih mah lawmhnâk lawng kawl loin zângdermi kha kan bomh hna awk a si. 
ROM.15.2	Kan dihlak in mah le innpa ṭhatnâk le ṭhathnemnâk caah lawmhter i tim cio usih. 
ROM.15.3	Zeitintiah Krih zong nih Amah lawmhnâk a kawl lo. “Nangmah situ hna siknâk cu keimah cungah a tla,” tiah ṭialmi bantuk kha a si. 
ROM.15.4	Zeitintiah Cathiang chungah inkhawhnâk, hnangamnâk le ruahchannâk kan ngeih khawh nâkhnga hlan lioah an rak ṭialmi hna kha kanmah cawnpiaknâk dingah ṭialmi an si. 
ROM.15.5	Cubangin lungsaunâk le hnangamnâk Pathian nih Krih Jesuh bia bantukin pakhat le pakhat ruahnâk pakhat in ngeihter hna seh. 
ROM.15.6	Cuticun lungthin pakhat le kâ pakhat in Pathian le kan Bawipa Jesuh Krih a Pa kha nan thangṭhat khawh lai. 
ROM.15.7	Cucaah Krih nih Pathian sunparnâk dingah an cohlan hna bantukin nannih zong pakhat le pakhat i cohlang ve u. 
ROM.15.8	Cubangin hringtu hna sinah a sermi a biakam fehter dingah Pathian biatak thawngin, Jesuh Krih cu cuarpartanmi hna sinum ah â cang, 
ROM.15.9	cucu a vel thawngin Gentel mi hna nih Pathian an thangṭhat khawh nâkhnga caah a si. “Hi ruangah hin Gentel hna sinah na min ka thangṭhat lai i na min in hla ka sa lai” tiah ṭial a si. 
ROM.15.10	Cun “Maw Gentel mi hna, a mi le hna he i lawm tuah u!” tiah a chim ṭhân. 
ROM.15.11	Cun “Nannih Gentel mi vialte hna, Bawipa cu thangṭhat u, Mi vialte hna Amah cu thangṭhat u,” a ti ṭhân rih. 
ROM.15.12	Cun Isaiah nih, “Jessi zunghram cu a um lai i Amah cu Gentel mi hna uk dingah a rung chuak lai; Gentelmi hna nih Amah kha an i ruahchan lai,” tiah a chim ṭhân. 
ROM.15.13	Thiang Thlarau ṭhawnnâk thawngin ruahchannâk in a khatmi nan sikhawh nâkhnga, ruahchannâk Pathian nih nan zumhnâk ah lomhnâk le daih nâkin in khahter hna seh. 
ROM.15.14	Atu ah ka u le ka nau hna, hngalhnâk vial tein khahter nan si i ṭhatnâk zongin nan khat, pakhat le pakhat â chimhring kho in nan um ca ah, nan kongah keimah zong hnangam tein ka um. 
ROM.15.15	Asinain ule nau hna, Pathian sinin zângfahnâk pêk ka si caah thil sining cheukhat theihter ṭhânnâk dingah ralṭha in nan sinah ka ṭialmi a si, 
ROM.15.16	cuticun Gentel mi hna thilpêk cu cohlan awktlâk, Thiang Thlarau i thiantermi a sikhawh nâkhnga, Gentel mi hna sinah Jesuh Krih ca i Pathian thawngṭha bia rianṭuantu ka si kho lai. 
ROM.15.17	Cucaah Pathian kongah Krih Jesuh ah hmaihngal khawhnâk ka ngei. 
ROM.15.18	Zeitintiah Gentel mi hna zumhter dingin Krih nih keimah ah a lîmcangmi dah ti lo cu bia in siseh tuahsernâk in siseh ka phuang ngam lo, 
ROM.15.19	Krih thawngṭha bia cu hmelchunhnâk le khuaruahhar thil lianngan hna le, Pathian Thlarau thiltikhawhnâk thawngin Jerusalem in Illirikum tiangin tling tein ka chim cang. 
ROM.15.20	Midang hram bunhmi cung i a sami ka si nâkhnga lo, thawngṭha bia cu Krih min kawh cianâk hmun a si lomi ah chim hi ka timhmi a si, 
ROM.15.21	“A thawngpang an thanh bal lonâk mi hna nih an hmuh lai, cun a thei bal lomi hna nih an theih lai.” tiah ṭialmi bang khan. 
ROM.15.22	Hiruangah hin nan sin i rat dingah donhkhanh i ka um tawnnâk cu a si. 
ROM.15.23	Asinain atu ah hi ram hrawngah umnâk ka ngei set ti lo, kum tampi nan sin rat ka duh tuk nâk he, 
ROM.15.24	Spain ram i ka kal tik pauh ah nan sinah ka ra lai. Zeitintiah ka khual tlawnpah ah nanmah hmuh lai kâ ruahchan, nanmah he cân khat te i hawikomh nâkah kâ lomh khawh ahcun, ka kal ṭhânnâk dingah nan ka bomh zong kâ ruahchan. 
ROM.15.25	Asinain atu mithiang hna rian ṭuan dingin Jerusalem ah ka kal rih lai. 
ROM.15.26	Zeitintiah Mesidonia le Akai rammi hna nih lunglawm ngaiin Jerusalem khua i misifâk hna caah chawva an pêk cang. 
ROM.15.27	Cu nih cun a lomhter tak tak hna, cun annih cu an lei a battu an si. Zeitintiah thlarau lei thil hna Gentel mi nih an i hrawm ahcun thilri lei in an bomhchanh hna ding kha an ṭuanvo a si. 
ROM.15.28	Cucaah hi rian ka ṭuan dih i hi theitlai hi an hmuh hnuah, Spain ram i ka kalpah in kan pal te hna lai. 
ROM.15.29	Asinain nan sin i ka rat tikah Krih thawngṭha thluachuahnâk tlamtling he ka ra lai tiah ka hngalh. 
ROM.15.30	Cubangin unau hna, Bawipa Jesuh Krih le Thlarau dawtnâk in, biatak tein Pathian sinah thla kan camṭi nâkah hin, thla ka campiak ve u tiah kan nawl hna, 
ROM.15.31	Judia ram i a zum duh lotu hna lakah khamh ka si khawh nâkhnga le, Jerusalem ca i rian ka ṭuanmi hi mithiang hna ca ah cohlan awktlâk a si khawh nâkhnga, 
ROM.15.32	Pathian hnatlâk nâkin lunglawm tein nan sin ka rat khawh nâkhnga le nanmah hna he hmunkhat teah kan i tharchuah khawh nâkhnga. 
ROM.15.33	Daihnâk Pathian nih nan dihlak in umpi ko hna seh. Amen.
ROM.16.1	Kan farnu Fibi Kenkhria khua kawhhran rianṭuantu hi 
ROM.16.2	mithiangmi hna cung i an tuah tawn bantukin Bawipa min i nan rak cohlan nâkhnga le bomh a herhnâk pauh ah nan rak bomh awkah nawl kan pêk hna, zeitintiah amah zong hi mi tampi bawmtu tak tak a rak si cang i keimah ca zong ah a si. 
ROM.16.3	Prisila le Akuila Krih Jesuh i ka ṭuanpi hawi, 
ROM.16.4	ka nunnâk khamhnâk dingah an hngawng â donhmi hna hi, anmah sin lawngah si loin Gentel kawhhran hna sin zongah lawmhnâk bia ka chim. 
ROM.16.5	Cuhleiah an innah â pummi kawhhran kha an kut ka tlaih hna i ka dawtmi Epenetas, Asia ram i Krih ah theitlai hmasa bik kha a kut ka tlaih. 
ROM.16.6	Mary ka caah rian tampi a ṭuntu kha a kut ka tlaih. 
ROM.16.7	Ka phun hawi Andronikas le Junias ka thong tlakpi hawi kha an kut ka tlaih hna, annih cu lamkaltu hna lakah min thang ngaimi an si i keimah hlan in Krih ah a um hmasami zong an si. 
ROM.16.8	Amplias Bawipa i ka dawtmi kha a kut ka tlaih. 
ROM.16.9	Krih i kan rianṭuan hawi Urbanas le ka dawtmi Stakhis kha an kut ka tlaih hna. 
ROM.16.10	Krih i cohlan awktlâk, Apelles kha a kut ka tlaih. Aristubulas chungkhar hna kha an kut ka tlaih hna. 
ROM.16.11	Ka phunhawi Herodion kha a kut ka tlaih. Narkissas chungkhar lak i Bawipa ah a ummi kha an kut ka tlaih hna. 
ROM.16.12	Trifana le Trifosa Bawipa caah ba ngaiin rian a ṭuanmi kha an kut ka tlaih hna. 
ROM.16.13	Bawipa thimmi Rufas le a nu, ka nu zong a simi kha an kut ka tlaih hna. 
ROM.16.14	Asyncritus, Flegon, Hermas, Patrabas, Hermes le a sin i a ummi unau hna he an kut ka tlaih hna. 
ROM.16.15	Filogas le Julia, Nereus le a farnu le, Olimpas le a sin i mithiang ummi vialte he an kut ka tlaih hna. 
ROM.16.16	A thiangmi hnamh nâkin nan kut i tlai u. Krih kawhhran vialte hna nih nan kut an in tlaih hna. 
ROM.16.17	Ule nau hna nan cawnmi biatak si loin cawnpiaknâk dang a cawnpiak i i ṭhennâk le tlukrilhnâk a phâktertu cu ralring ngaiin hnulei chit dingah kan nawl hna. 
ROM.16.18	Zeitintiah cubantuk mi hna nih kan Bawipa Jesuh Krih rian an ṭuan lo i an paw ca i rianṭuantu an si, cun an dangnal le biachim thiam nâkin santlailo lungthin an hlen tawn hna. 
ROM.16.19	Zeitintiah nawl nan ngaihning kha mi vialte sinah a thang dih. Cucaah nan cungah kâ lawm. Asinain ṭhatnâk lei ah nan fimthiam i sualnâk lei ah mitluangtlam nan si ka duh. 
ROM.16.20	Cun daihnâk Pathian nih Satan cu nan ke tangah a khuai zau lai. Kan Bawipa Jesuh Krih zângfahnâk cu nan sinah um ko seh. Amen. 
ROM.16.21	Kan rianṭuan hawi Timote le, ka phunhawi Lusias, Joson le Sosipater hna nih nan kut an in tlaih hna. 
ROM.16.22	Keimah, Tertius hi ca a ṭialtu nih Bawipa ah nan kut kan tlaih hna. 
ROM.16.23	Keimah le kawhhran vialte tlunnâk Gaias nih nan kut an tlaih hna. 
ROM.16.24	Kan Bawipa Jesuh Krih zângfahnâk cu nan dihlak cungah um ko seh. Amen. 
ROM.16.25	Ka Thawngṭha le Jesuh Krih chimmi bang i an fehter khotu hna, Amah sinah vawlei serka in biathli â thupmi phuan a si bangin, 
ROM.16.26	cu biathli atu i phuan a simi le mi phunkip theih awkah Cathiang nih a rak chimmi, zungzal Pathian nawlpêk bangin, zumhnâk kha an zumh nâkhnga- 
ROM.16.27	A fimmi Pathian sin lawnglawng ah Jesuh Krih thawngin zungzal in sunparnâk um ko seh. Amen.
1CO.1.1	Paul, Pathian duhning in Jesuh Krih lamkaltu si dingah kawhmi le kan unau pa Sosthen nih, 
1CO.1.2	Korin khua i Pathian kawhhran, Krih Jesuh ah thleidanmi, mithiang si ding i kawhmi hna sinah le ramkip i kan Bawipa Jesuh Krih min kotu vialte sinah le, annih le kan nih sin zongah: 
1CO.1.3	Kan Pa Pathian le Bawipa Jesuh Krih sinin zângfahnâk le daihnâk nan sinah um ko seh. 
1CO.1.4	Krih Jesuh thawngin nan sinah Pathian nih zângfahnâk an pêk hna ruangah nan kongah Pathian sinah lawmhnâk bia kan chim tawn, 
1CO.1.5	phuanmi le hngalhnâk vialte ah, Amah ah zeizong vialte ah rumter nan si. 
1CO.1.6	Krih bia hngalhpinâk zong nanmah ah fehter in a um, 
1CO.1.7	cuticun kan Bawipa Jesuh Krih â langhnâk kha hngak in, thilpêk lei ah chambau in nan um lo, 
1CO.1.8	Amah nih kan Bawipa Jesuh Krih ni ah sawiawk um lo in nan um nâkhnga a dongh tiangin an fehter hna lai. 
1CO.1.9	Pathian, a Fapa Jesuh Krih kan Bawipa he i hawikomhnâk i an luhtertu kha zumh awk tlâk a si. 
1CO.1.10	Ule nau hna, kan Bawipa Jesuh Krih min in kan nawl hna, nan lakah i ṭhennâk um lo in, nan chimmi i khat sehlaw, ruahnâk le biakhiahnâk ah lungnge te le tlamtling te in hmunkhat ah nan i pehtlaih khawh nâkhnga. 
1CO.1.11	Zeitintiah ule nau hna, nan kong ka rak theih i nanmah chungah i el-hnialnâk a um lengmang tiah Khalawi chungkhar nih anka chimh. 
1CO.1.12	Hihi ka chim lai, nan i thawh i kei cu Paul bu ka si, kei cu Apollo bu ka si, kei cu Peter bu ka si, kei cu Krih bu ka si, nan ti ciomi hi. 
1CO.1.13	Krih cu ṭhen in a um maw? Paul hi nan caah khenhchih a si maw? Asilo ah Paul min in baptisma nan ing maw? 
1CO.1.14	Krispas le Gaisus dah ti lo cu ahohmanh baptisma ka pêk hna lo caah Pathian sinah lawmhnâk bia ka chim. 
1CO.1.15	culoahcun, minih keimah min i baptisma a ingmi ah an in ruah sual hna lai. 
1CO.1.16	Asi, Steven chungkhar tu cu baptisma ka pêk hna. Cu lo cu midang baptisma ka pêk hna ka hngal lo. 
1CO.1.17	Zeitintiah Krih nih baptisma pêk awkah a ka thlah lo, thawngṭha bia chim dingah a ka thlah, fimnâk bia hmang i chim lo in, culoahcun Krih vailamtahnâk bia hi zeihmanh lo ah an canter sual lai. 
1CO.1.18	Zeitintiah vailamtah biacah hi a tlau lio lengmang mi hna caah hruhbia men a si, asinain khamhlio lengmang mi hna kan nih caah cun Pathian ṭhawnnâk a si. 
1CO.1.19	Zeitintiah, “Mifim fimnâk cu ka hrawh lai i mithiam hna thiamnâk zeihmanh lo ah ka canter lai,” tiah ṭial a si. 
1CO.1.20	Mifim cu khuazeiahdah a um? Cathiam cu khuazeiahdah a um? Hi vawlei i bia al thiam cu khuazeiahdah a um? Hi vawlei fimnâk hi Pathian nih hruhnâk ah a ruat lo maw? 
1CO.1.21	Zeitintiah vawlei fimnâk nih Pathian a hngalh khawhlo hnu ah, Pathian fimnâk hmangin, hruhbia hmang i phungchimnâk a zumtu hna khamh an si kha Pathian â lawm deuh. 
1CO.1.22	Zeitintiah Judah mi nih hmelchunhnâk an ngiat i Grik nih fimnâk lawnglawng an kawl tawn, 
1CO.1.23	kannih cu Krih khenhchihnâk kong kha kan chim, cucu Judah mi caah tluknâk, Grik mi caah hruh bia, 
1CO.1.24	asinain kawhmi hna caah cun, Judah he Grik he Krih cu Pathian ṭhawnnâk le Pathian fimnâk a si. 
1CO.1.25	Zeicatiah Pathian hruhnâk cu minungnâk in a fim deuh i Pathian derthawmnâk zong minung nâk in a ṭhawng deuh. 
1CO.1.26	Zeitintiah unau hna an kawhnâk hna hi ruat tuah u, minung tahnâk i mifim, mi ṭhawng, dirhmun a sângmi kawhmi lakah an tlawm ning hi. 
1CO.1.27	Pathian nih mifim hna ningzahter awkah hi vawlei hruh thil hna hi a thim tawn, vawlei thil i a ṭhawngmi mualpho ter dingin Pathian nih zeihmanh lo kha a thim tawn; 
1CO.1.28	cun vawlei thil i santlai lo le zeihmanh lo hna le thil um lomi tiangin Pathian nih a thim i a um ciami thil hna zeihmanh lo i canter a duh caah a si, 
1CO.1.29	cuticun ahohmanh Amah hmai ah an i porhhlaw kho lo. 
1CO.1.30	Nannih tu cu Amah thawngin Krih Jesuh ah nan um, Amah cu Pathian sinin kan ca fimnâk, dinnâk, thiannâk le tlanhnâk a si, 
1CO.1.31	cuticun an ṭial bang khan, “Porhlawt a duhmi nih, 
1CO.2.1	Ule nau hna, Pathian hngalhternâk bia phuang dingin nan sin i ka rat ah khan biachimthiamnâk le a thûkmi fimthiamnâk he ka ra lo. 
1CO.2.2	Jesuh Krih le khenchih a sinâk kong dah tilo cu nanlakah zeihmanh hngalh ka tim lo. 
1CO.2.3	Thazângder le ṭihphân bu he, ther thluahmah in nan lakah ka um kha. 
1CO.2.4	Cun ka biachim le phungchimnâk ah, minung fimnâk i biachimthiamnâk hmangin tei kan tim bal hna lo, Thlarau le ṭhawnnâk tu in langhter a si, 
1CO.2.5	cucu nan zumhnâk kha minung fimnâk ah si loin Pathian ṭhawnnâk ah a si nâkhnga. 
1CO.2.6	Asinain puitling hna sinah fimnâk bia zong kan chim tawn, asinain hi vawlei fimnâk bia hi a si lo, zeihmanh lo i a cang hngami, hi vawlei biaceihtu hna fimnâk bia zong a si lo. 
1CO.2.7	Asinain Pathian biathli fimnâk kha kan chim tawn, â thupmi fimnâk, kan sunparnâk dingah Pathian nih vawlei ser hlanin a ruah cangmi kha, 
1CO.2.8	cucu hi vawlei biaceihtu hna nih an rak hngal lo; rak hngal hna sehlaw, sunparnâk Bawi kha an khenhchih hnga lo. 
1CO.2.9	“Mit in hmuh bal lomi, hna zongin theih bal lomi, Pathian nih Amah dawtu hna ca i a timhlamh mi kha,” tiah ṭialmi bangin. 
1CO.2.10	Asinain cucu Pathian nih kan sinah a Thlarau in a kan hngalhter. Thlarau nih cun zeizong vialte a dahhriah dih, asi, a thûkmi Pathian bia zong. 
1CO.2.11	Zeitintiah minung kong cu amah i a ummi minung thlarau dah tilo ahonihdah an hngalh bal? Cubantuk ṭhiam ṭhiamin Pathian kong zong Pathian Thlarau dah ti lo cun ahohmanh nih an hngal kho lo. 
1CO.2.12	Cuticun Pathian nih man loin a kan pêkmi thil kan hngalh khawh nâkhnga kan comi hi vawlei thlarau si loin Thlarau Pathian sinin a comi kan si. 
1CO.2.13	Cuthil hna cu minung cawnpiak mi fimnâk si loin, Thiang Thlarau cawnpiakning tuin, thlarau kong cu thlarau in kan chim tawn. 
1CO.2.14	Vawlei mi nih cun Pathian Thlarau thil kha an cohlang duh lo, zeitintiah a nih caah cun hruhbia an si, thlarau leiin hngalh fian a si caah an hngal kho hrimhrim lo. 
1CO.2.15	Asinain Thlarau mi nih thil vialte hi a hngalh tawn, anih tu cu ahohmanh nih an hngal kho lo. 
1CO.2.16	“Ahonihdah Bawipa ruahnâk a hngalh i amah cu a cawnpiak khawh lai?” Asinain kan nih cu Krih lungput kha kan ngei.
1CO.3.1	Cun unau hna, thlaraulei mi bangin nan sinah bia ka chim kho lo, thisa mi bangin, Krih ah ngakchia sem sin i bia chim bangin bia ka chim. 
1CO.3.2	Rawl si loin hnûk in kan cawn hna, a tu tiangin rawl nan ei kho rih lo, 
1CO.3.3	zeitintiah thisa mi nan si peng ko rih. Zeitintiah hnachuahnâk, elhnialnâk, i ṭhennâk hna nan lakah a um tikah thisa mi, minung men men bantukin nan nung ko lo maw? 
1CO.3.4	Pakhat nih, Paul bu ka si, a dang nih, Apollo bu ka si, nan ti chung pauh cu thisa mi nan si lo maw? 
1CO.3.5	Paul cu ahodah a si, Apolo zong cu ahodah a si, rianṭuantu nan zumhmi kong an chimtu hna, cu hmanh cu Bawipa nih a pêkning cioin an si lo maw? 
1CO.3.6	Kei nih ka bunh, Apollo nih ti a toih i Pathian nih a ṭhanter. 
1CO.3.7	A ṭhan tertu Pathian dah ti lo cu, a bunhtu cu zeihmanh a si lo i ti a toihtu zong zeihmanh a si hlei lo. 
1CO.3.8	A bunhtu le ti toihtu cu pumkhat an si, an ṭuanning cio in ṭuanman zong hmu ding an si. 
1CO.3.9	Zeitintiah kannih cu Pathian rian ṭuanpitu kan si i nannih cu Pathian lo nan si. Pathian sakmi in zong nan si. 
1CO.3.10	Pathian zângfahnâk pêk kan sining cio in innsak a thiam ngaimi bangin keinih a hram ka bunh, midangnih a cungah inn an sak. Cuticun a cungah inn a satu hna nih an sakning ah i ralring cio hna seh. 
1CO.3.11	Zeitintiah bunh ciami hram dah ti lo cu ahohmanh nih an bunh kho ti lo, cucu Jesuh Krih a si. 
1CO.3.12	Hrambunh mi cungah khan mi kip nih, sui, ngun, lungvar, thing, hnahchawl, capawl hna hmangin inn an sak ahcun, 
1CO.3.13	mikip rianṭuan cu a fiang cang lai; zeitintiah cu Ni nih cun a fianter lai, zeicatiah mei in a langh lai caah, mei nih cun mikip rianṭuan cu zei a si kha a hniksak lai. 
1CO.3.14	Mizei ṭuanmi zong a cung i sakmi kha a hmunh ahcun, cunih cun ṭuanman a hmuh lai. 
1CO.3.15	Mizei ṭuanmi zong an kangh ahcun, cu nih cun ṭuanman a sung lai, amah tu cu mei chungah a lanmi bangin khamh a si lai. 
1CO.3.16	Pathian ṭempal nan si le Pathian Thlarau nan chungah a um ti kha nan hngal lo maw? 
1CO.3.17	Mizei pauh nih Pathian ṭempal cu a thûrter ahcun, Pathian nih a hrawk ve lai. Zeitintiah Pathian ṭempal cu a thiang i nanmah kha cu ṭempal cu nan si. 
1CO.3.18	Ahohmanh mah i hleng hlah seh, nan lakah aho pauh kha vawlei thil i mifim ah â ruah ahcun, a fim khawh nâkhnga hrut hmasa seh. 
1CO.3.19	Zeitintiah hi vawlei fimnâk hi Pathian ruahnâk ah hruh a si. “Mifim hna cu, an fim zernâk nih a foih hna,” tiah ṭial a si; 
1CO.3.20	cun, “
1CO.3.21	Cucaah ahohmanh minung kha i hmaihngalpi hlah seh. Zeitintiah zeizong vialte hi nan ta a si. 
1CO.3.22	Paul maw, Apollo maw, Peter maw, vawlei maw, nunnâk maw, thihnâk maw, thil um lio mi maw, thil um lai ding maw, a dih lakin nan ta an si. 
1CO.3.23	Nannih zong Krih ta nan si i Krih zong Pathian ta a si.
1CO.4.1	Kan nih hi Krih sinum le Pathian biathli kengtu ah mi nih kan ruat hna seh. 
1CO.4.2	Cuhleiah zohkhentu cu zumhawktlâk si a herh. 
1CO.4.3	Nannih nih nan kan sawi i biaceihnâk ah nan kan hniksak a si zongah, kan caah thil hme te a si. A ngaingai ti ah, keimah le keimah hmanh kâ hniksak ballo. 
1CO.4.4	Zeitintiah keimah lila nih i sawi awk zeihmanh kâ hngal lo, asinain cu nih cun thiam a ka co ter hlei lo, a ka hneksak tu taktak cu Bawipa a si. 
1CO.4.5	Cucaah Bawipa a rat hlan i a cân a phâk hlanah hin zeihmanh hniksak hlah u. Amah nih khuamui i thuhmi hna kha khuaceu ah a langhter te lai. Lungchung i timhmi zong kha a langhter dih lai. Cucân ah kan co tawk cio thangṭhatnâk zong Pathian sinin kan hmuh cio lai. 
1CO.4.6	Cuticun unau hna, ṭialmi pinlei tiang i nan kalnâk hnga lo le kanmah sinin nan cawnkhawh nâkhnga, cu thil hna cu nan ṭhatnâk dingah kei le Apollo cungah kan tlunter ko. Cuticun nan lakah mi pakhat hlawrh in pakhat nan lamhchih nâkhnga lo. 
1CO.4.7	Zeitintiah midang nâkin phundang deuh in an sertu hna cu ahodah an si? Cun nan cohlan mi hlei in hmuhmi dang nan ngei maw? Na cohlan ko nain zeiruangahdah a cohlang lomi bangin na hmaihngal pi? 
1CO.4.8	Nan khim ngai cang! Nan rum ngai fawn! Kan tello in siangpahrang bangin bia nan ceih! Asi, bia nan ceih hi ka duhmi a si ko, nanmah he ceihṭi kho chinchin u sihlaw! 
1CO.4.9	Zeitintiah Pathian nih kan nih lamkaltu hna hi thi ding i ruahcia mi bangin a hmadung bik caah langhter mi ah kâ ruah. Minung le vanmi hna hmuh ah zohnuam siding in vawlei ah hin a kan ser a si bik ko. 
1CO.4.10	Krih ruangah mihrut kan si i nannih cu Krih ah mifim nan si. Kannih kan derthawm i nannih tu nan ṭhawng! Nannih cu nan ropi ngai i kan nih cu zeihmanh lo kan si. 
1CO.4.11	Atu tiangin kan rawl a ṭam i kan ti a hâl, hnipuan kan ngei lo i tukvelh kan si, in le lo zong kan ngei lo. 
1CO.4.12	Kut in kan ṭuan i kan ba, an kan sik i thluachuah kan pêk hna; a kan serhsat i kan i in ko. 
1CO.4.13	sual an kan puh tikah, tangdornâk he kan dothlat. Atu tiangin vawlei hmunthûr, ekpon bantukin mi nih an kan ruah. 
1CO.4.14	Hi bia hi nan ning zahter dingah ka ṭialmi an si lo, ka fa dawtmi bangin kan chimhhrinnâk hna tu a si. 
1CO.4.15	Zeitintiah Krih ah cawnpiaktu thonghra hmanh ngei ulaw, pa tu cu tampi nan ngei lo. Krih Jesuh ah thawngṭha bia in fa ah kan hrin hna. 
1CO.4.16	Cucaah rakka zohchunh u tiah kan nawl hna. 
1CO.4.17	Hi ruangah Timote, ka dawtmi le Bawipa i zumhawktlâk ka fa cu nan sinah ka run thlah, anih nih Krih i ka umtuning, ramkip i kawhhran kipah ka cawnpiak ning hi an chimh hna lai. 
1CO.4.18	Nan sinah ra tilo dingin nanka ruah caah mi cheukhat tluang nan khawng cawlh. 
1CO.4.19	Asinain Bawipa nih rem a ti ahcun ka ra zau lai. Cuticun mi porhlaw hna nih zeibantuk ṭhawnnâk dah an ngeih ti cu ka hngalh ko lai. 
1CO.4.20	Zeitintiah Pathian pennâk cu bia lawngah um loin ṭhawnnâk ah a ummi a si. 
1CO.4.21	Zeidah nan duh deuh? Tuknâk fung he maw ka rat lai, dawtnâk le lungnemnâk thlarau he?
1CO.5.1	Nanlak ah nupa sualnâk kong, Gentel hna lak hmanh ah a um ballo mi thawng kha a thang, mipa pakhat nih apa nupi he an i um. 
1CO.5.2	Cubantuk thil a tuahtu cu ngaihchiatpi in nan sinin ṭhawl ding hmanh a si lio ah nan i porhawt pi khawh rih. 
1CO.5.3	Keimah hrimhrim hi pum in nan sinah ka um lo nain thlarau in nan sinah ka um ko, ( nan sin i a ummi bangin) cubantuk thil a tuahtu cu a kong fel tein ka ruah cang. 
1CO.5.4	Kan Bawipa Jesuh Krih minin nan i pumhnâk ah kei zong ka thlarau in kan Bawipa Jesuh Krih ṭhawnnâk in kâ tel ve, 
1CO.5.5	cubantuk thil a tuahtu cu a thlarau Bawipa ni ah khamh a si khawh nâkhnga a pumsa cu hrawh dingin Satan pe ko u sih, tiah ka ti. 
1CO.5.6	Nan i porhlawtpi mi hi a ṭha lo taktak, thilnu tlawmte nih changreu cu a ning piin a thawhter tawn ti nan hngal lo maw? 
1CO.5.7	Cucaah thilnu cawhlo mi nan si bantukin changreu tlangkhat nan si khawh nâkhnga thilnu hlun cu thenh u. Zeitintiah kan Lanhtâk Thô taktak, Krih cu thawinâk ah pêkchanh a si cang. 
1CO.5.8	Cucaah Thô cu tuah usih, thilnu hlun i tuah loin, ruahnâk ṭhalo le rawhralnâk thô kha tuah lo in, zumhawktlâk le diknâk changreu, thilnu cawh loin thô cu tuah u sih. 
1CO.5.9	Nupa sualnâk tuah hmangmi hna he i komh peng lo dingin ka cakuat chungah ka ṭial cang kha. 
1CO.5.10	Asinain hi vawlei i nupa sualnâk tuah a hmangmi, hakkaumi, ningcang loin lak hmangmi, milem biami hna hi komh hna hlah u kan ti hna lo. Culoahcun hi vawlei in kan chuah a herh lai. 
1CO.5.11	Asinain atu ka ṭial chan cu unau min pu ve ṭung i nupa sualnâk tuah ngol hlei lomi, mi hakkau, milem biami, misik hmang, zu rimi, ningcanglo lâk hmangmi hna kha komh peng hna hlah u, an sinah rawl hmanh ei hlah u. 
1CO.5.12	Zeitintiah lênglei mi hna kong cu ka ceih awk a si hnga maw? Nan ceih ding cu a chungmi hna hi an si awk a si. 
1CO.5.13	Lênglei mi hna cu Pathian nih a ceih te ko lai. Cucaah cubantuk mi ṭhalo hna cu nansin in chuah hrimhrim hna u.
1CO.6.1	Nanlak ah mi pakhat khat nih midang sinah bia nan ngeih ahcun, mithiang hna sinah phâkpi lo in miding lo hna sinah nan phâkpi hnga maw? 
1CO.6.2	Mithiang hna nih vawlei bia an ceih te lai ti hi nan hngal lo maw? Vawlei bia hmanh nan ceih ahcun thil hmete hna cu nan ceih awk a si hnga lo maw? 
1CO.6.3	Vanmi hna hmanh an kong kan ceihte lai ti nan hngal lo maw? Cucaah a tu nunchung konglam hna cu kan ceih chinchin awk a si ko. 
1CO.6.4	Asiah a tu nunchung ca i ceih awk nan ngeih tikah, kawhhran hna lakah santlai lo bik hna maw nan ceihter tawn hna? 
1CO.6.5	Nan ning a zah nâkhnga ka chimmi a si. Mah unau karlak ah bia ceih kho tu mifim pakhat te hmanh nan ngei lo tinâk a si maw? 
1CO.6.6	Unau nih a unau cu biaceihtu sinah a chuahpi, cuzong cu zumlotu hmai ah hei si kaw! 
1CO.6.7	Cucaah hibantukin biaceihtu hna hmai i nan i chuahpi lengmang mi hi nan palh hrimhrim ko. Zeiruangahdah palhnâk cu nan in ko hna lo? Zeiruangahdah hlengtu nâkin hlenmi si cu nan i thim ko lo? 
1CO.6.8	Cucu chim rih loin, nanmah tu kha palhnâk tuahtu le hlengtu siin hibantuk thil hna hi nan unau hna sinah nan tuah! 
1CO.6.9	Miding lomi hna nih Pathian pennâk an co lai lo ti nan hngal lo maw? Hlen in um hlah u. Nupa sualnâk a tuahmi, milem a biami, ṭangdang kaimi, mi hor, tawka hormi, 
1CO.6.10	mifir, hakkaumi, zurit hmang, mi hauhhmang, ningcang lo lak hmangmi hna nih Pathian pennâk an co lai lo. 
1CO.6.11	Nan lakah cheu khat cu cubantuk tuah a hmangmi nan rak si. Asinain Bawipa Jesuh min le kan Pathian Thlarau ah `awlthian nan si cang, thianter nan si cang, thiamcoter nan si cang. 
1CO.6.12	Thil vialte ka caah a thiang ko, asinain thil vialte hi san an tlai dih theng lo. Zeizong vialte ka caah a thiang ko, asinain zei sal hmanh ah kâ siang lo. 
1CO.6.13	Eiding cu paw caah a si, paw zong eiding caah a si, asinain Pathian nih a hrawh ve ve lai. Taksa hi nupa sual tuahnâk caah a si lo i Bawipa caah a si. Bawipa zong cu taksa caah a si. 
1CO.6.14	Pathian nih Bawipa cu a thawhter i kan nih zong a ṭhawnnâk in a kan thawhter te lai. 
1CO.6.15	Nan taksa kha Krih nge a si ti kha nan hngal lo maw? Krih nge kha lakpiak zau in hlawhhlang sinah kan pe lai maw? Pe naisai hlah! 
1CO.6.16	Asiloah hlawhhlang he i peh hi amah he pumkhat sinâk a si tiah nan hngal lo maw? “An pahnih in taksa pumkhat an si cang lai,” ti a si kha. 
1CO.6.17	Asinain Bawipa a pehtu cu amah he thlarau ah pumkhat an si. 
1CO.6.18	Nupa sualnâk tuah hi zâmtâk u. Minung tuahmi sualnâk tampi cu pum lenglei ah a si. Nupa sualnâk a tuahtu cu amah pum cungah sualnâk a tuahtu a si. 
1CO.6.19	Asilo ah nan pum hi nan chung i a ummi, Pathian sin in nan hmuhmi, Thiang Thlarau ṭempal a si le, nanmah ta nan si ti lo, ti kha nan hngal lo maw? 
1CO.6.20	A man in cawkmi nan si cang; cucaah Pathian ta a simi nan pum le nan thlarau in Pathian thangṭhat u.
1CO.7.1	Câ nanka kuatmi ah: Pa caah nu tonghlo a ṭha timi kongah. 
1CO.7.2	Asinain nupa sualnâk tuah a um tawn caah pa nih a dang tein nupi ngei cio seh, nu zong nih a dang tein va ngei cio seh. 
1CO.7.3	Pa nih a nupi sin i a tuah hngami cu dawtnâk in tuah seh, cubantukin nu zong nih a pasal sinah tuah ve seh. 
1CO.7.4	Nupi nih a pum cungah nawl a ngei ti lo, ava kha nawlngeitu a si. Cubantukin va zong nih a pum cungah nawl a ngei lo, a nupi kha nawlngeitu a si. 
1CO.7.5	Rawlul ding le thlacam dingin nan i timhlanh khawh nâkhnga, cân tawi te chung lawng rem nan ti chung pauh cu aho veve hmanh diriam lo in i umter hlah u. Cu dih cun nan um bon in um ṭhân ko uh. Culoahcun nan i sûm khawh lo tikah Satan nih an tukforh sual hna lai. 
1CO.7.6	Asinain hihi nawlpêk lei in ka chim lo, siannâk lei i ka chimmi a si. 
1CO.7.7	Zeitintiah mi vialte hi keimah bantukin um dih sehlaw ka duh. Asinain mi kip nih Pathian sinin thilpêk an hmuh cio. Pakhat nih lam dangin, pakhat nih phun dangin. 
1CO.7.8	Asinain kawp ngeilo le nuhmei sinah hitihin ka ti. Keimah bantukin um hna seh law an caah a ṭha lai, 
1CO.7.9	asinain an i sûmkhawh lo ahcun nupi pasal ngei ko hna seh. Pumsa duhnâk ngeihpeng nâk cha cun nupi pasal ngeih a ṭha deuh. 
1CO.7.10	Cubangin nupi pasal ngeicang mi sinah, keimah si loin, Bawipa nih nawl a pêk. Nupi nih a va ṭhen hlahseh. 
1CO.7.11	A ṭhen a si ahcun, va ngei lo in um lawlaw seh, asiloah a va he i rem ṭhân seh. Pasal nih a nupi a mâ hlah seh. 
1CO.7.12	Asinain midang sinah Bawipa si loin keimah nih ka chim. Unau pakhat nih zumlotu ṭhi sehlaw, a nupi nih a va sin um peng kha a duh ahcun mâ hlah seh. 
1CO.7.13	Cun nu nih zumlotu va ah ngei sehlaw, a va nih a sin um peng a duh ahcun ṭhen hlah seh. 
1CO.7.14	Zeitintiah ava zumlotu cu, a nupi thawngin thianter a si i nupi zumlotu zong cu a vapa thawngin thianter a si, cutinsihlahsehlaw nan fa le tiangin an thiang lai lo, asinain atu cu an thiang cang. 
1CO.7.15	Asinain zumlotu deuh nih ṭhen a duh ahcun ṭhen ko seh. Cu kongah unau pa le unau nu kha hrênpiak an si ti lo. Pathian nih cun daihnâk umtertu ah a kan kawh. 
1CO.7.16	Maw nupi, nava na khamh lai le khamh lai lo zeitindah na hngalh? Nang pasal zong, na nupi na khamh lai le khamh lai lo zeitindah na hngalh? 
1CO.7.17	Asinain Pathian nih mikip sinah a phawt ning cio le Bawipa nih mikip a kawh ningin nunpi ding a si. Cucu kawhhran vialte nih an tuah awkah ka ruahmi a si. 
1CO.7.18	Cuarpar tanmi kawh an um maw? Cuarpar tan lomi ah i canghlah seh. Cuarpar tanlo lio ah kawhmi an um maw? Cuarpar i tan theng hlah seh. 
1CO.7.19	Cuarpar tan hi zeihmanh a si lo i cuarpar tanlo zong hi zeihmanh a si hlei lo. A biapi bik cu Pathian nawlpêk zulh hi a si. 
1CO.7.20	Mikip kawh an si lio i an sining te ah khan um cio ko hna seh. 
1CO.7.21	Sal i na um lio ah kawh na si maw? Ruat tuk duh hlah. Chuah cân a um a si ah cun, cu cân rem cu rak la te. 
1CO.7.22	Zeitintiah sal si lio i Bawipa kawhmi cu, Bawipa luat termi a si, cubantuk in zalon lio i kawhmi cu, Krih sal tu ah â cang. 
1CO.7.23	Aman in cawkmi nan si cang, cucaah minung sal ah lut ti hlah u. 
1CO.7.24	Ule nau hna mikip kawh si lio i nan sining teah khan Pathian sinah um peng u. 
1CO.7.25	Cun ngaknu thiang kongah Bawipa nawlpêk cia ka ngei lo, asinain Bawipa nih a zângfahnâk thawngin zumhtlâk i a ka sernâk thawngin ruahnâk ka cheuh hna lai. 
1CO.7.26	Atu chan harnâk ruangah a ho cio pauh atu i an sining ah hin um cio ko hna sehlaw a ṭha. 
1CO.7.27	Nupi na ngei cang maw? Ṭhen tim hlah. Nupi ngei lo na si maw? Nupi kawl theng hlah. 
1CO.7.28	Asinain nupi na ngeih tikah sualnâk na tuah theng lo. Ngaknu thiang nih va a ngeih zongah, a palh theng lo. Asinain cuhna nih cun taksa ah harnâk cu an tuar lai. Cucaah keinih cun tuarter lo kha kanduh piak hna. 
1CO.7.29	Cucaah hihi ka ti, unau hna, cân a tlawmcang i atu thawk cun nupi ngei zong ngeilomi bangin an um i 
1CO.7.30	aṭap mi zong ṭaplo mi bang i an um i â nuammi cu nuamlomi bangin an um i thil a cawmi zong zeihmanh ngei lomi bangin an um nâkhnga, 
1CO.7.31	vawlei hmangtu zong nih a pingin an hman sual nâkhnga lo kha ka duh. Zeitintiah hi vawlei umtuning hi a lotlau cuahmah cang. 
1CO.7.32	Asinain ruahkhun mi ngei in nan um hi kan duhpiak hna lo. Nupi a ngei lomi nih Bawipa lawmhnâk ding lawng ruatin Bawipa kong kha a ruat tawn. 
1CO.7.33	Asinain nupi a ngeimi nih a nupi lawmhnâk ding ruat in vawlei thil kha a ruat tawn. 
1CO.7.34	Va ngei le ngaknuthiang cu an i lo lo. Va ngeilo nih cun a pum le a thlarau cu thianghlim te i a um khawh nâkhnga Bawipa lei cu a ruat tawn, va ngeimi nih cun a va lawmhnâk ding a ruah ruangah vawlei thil kha a ruat tawn. 
1CO.7.35	Cun hi thil hna hi nan santlaih pi dingah ka chimmi a si. Ṭembawh kan tim hna lo, dawhte i khua nan sak nâkhnga, ngerhngawhtu dang um loin Bawipa rian nan ṭuan khawh nâkhnga ka chimmi a si. 
1CO.7.36	A ho pauh nih a fanu, ngaknuthiang, a ngaknu lio dawhnâk a ziamh tiangin ngaknu a siter ruang i ka palh ko tiah a ruah ahcun ṭha a tining in tuah ko seh. 
1CO.7.37	Asinain lungfek tein a um i a herh zongah ruat loin, amah duhning tein lanhter a timh i a fanu ngaknu thiang a sinâk humhak thai a duhmi cu thilṭha chinchin a tuahmi a si. 
1CO.7.38	Cuticun va a ngeihtertu nih thil ṭha a tuah ko, a ngeihter lotu zong nih khan thilṭha chinchin a tuah. 
1CO.7.39	Nupi cu ava nunchung vialte phungin ṭem a si, asinain a va a thih ahcun, a duhmi pauh ngei kho in zalonter a si, asinain Bawipa mi a si awk a si. 
1CO.7.40	Asinain ka ruahnâk ahcun a si bon ah sipeng sehlaw â nuam deuh lai. Hi kongah hin Pathian Thlarau cu ka ngeih ve ko tiah ka ruah.
1CO.8.1	Milem biaknâk i pêkchanhmi kongah; kan dihlak in hngalhnâk kan ngei cio tiah kan hngalh. Hngalhnâk nih lung a puamter, asinain dawtnâk nih mi a ṭhatter. 
1CO.8.2	Mizei pauh nih thil hngal ngai i â ruah ahcun a hngalh ding zat cu a hngal rih lo, tinâk a si. 
1CO.8.3	Asinain mizei pauh nih Pathian a dawt ahcun, Amah nih a hngalhmi a si. 
1CO.8.4	Cucaah milem biaknâk sa ei kongah, vawlei ah hin milem vialte cu zeihmanh lo a sinâk le Pathian dah tilo cu a dang a um lo ning kan hngalh. 
1CO.8.5	Zeitintiah vanah siseh, vawlei ah siseh, pathian tiah kawhmi tampi an um. (Cubantuk pathian le bawi cu tampi an si), 
1CO.8.6	asinain kan caah Pathian pakhat lawnglawng Pa cu a um, Amah sin in zeizong vialte hi a chuak i kan nih zong Amah caah a ummi kan si, cun Bawipa pakhat Jesuh Krih lawnglawng a um, Amah thawngin zeizong vialte a um i Amah thawgin a nungmi kan si. 
1CO.8.7	Asinain cubantuk hngalhnak cu mi vialte ah a um lo. micheukhat nih milem an hngalh ruangah milem biaknâk sa kha an ei peng i an chia ṭha hngalhnâk cu a ṭhawn lo caah thurter an si tawn. 
1CO.8.8	Asinain eiding nih hin Pathian lung a kan tonter lai lo, kan ei lo tikah kan ṭhadeuh hlei lai lo, kan ei zongah kan ṭha deuh hlei lai lo. 
1CO.8.9	Asinain i ralring u, zalong ngai i nan nun ah hin thazâng dermi caah dawnkhântu ah nan i cang tawn. 
1CO.8.10	Zeitintiah nang hngalhnâk ngeitu kha, milem biaknâk hmun i rawl na dumlio mi nih an in hmuh i chiaṭha hngalhnâk lei i thazâng dermi a rak si ahcun milem biaknâk rawl ei kha ngamhnâk ah a hman sual lai. 
1CO.8.11	Na hngalhnâk ruangah thazâng a dermi na unau, a thihding Krih nih a thih piakmi kha a lo tlau sual lai? 
1CO.8.12	Cubantukin unau cungah palhnâk a tuah i chiaṭha hngalhnâk ah a dermi kha na fahter hna ahcun Krih cungah palhnâk a tuahtu ah nâ cang. 
1CO.8.13	Cucaah eiding nih ka unau a tlukter ahcun, ka unau a tluk tinâk hngalo, sa ka ei ti lai lo.
1CO.9.1	Lamkaltu ka si lo maw? Miluat ka si lo maw? Kan Bawipa Jesuh zong ka hmu cang lo maw? Nannih hna hi Bawipa rian ka ṭuanmi theitlai nan si lo maw? 
1CO.9.2	Midang caah lamkaltu ka silo hmanh ah, elkhawh lo in nan caah cun ka si ko. Zeitintiah nanmah hi Bawipa lamkaltu ka si hmelchunhnâk cu nan si. 
1CO.9.3	Sual aka puhtu sinah kâ kilvennâk cu hitihin a si. 
1CO.9.4	Ei le ding dingin nawl kan ngei lo maw? 
1CO.9.5	Lamkaltu dang, Bawipa unau le Peter bantukin khualtlawnnâk ah zumtu nupi hruainâk nawl kan ngei ve lo maw? 
1CO.9.6	Asiloah Barnabas le kei kan pahnih zong nih rianṭuan ngoltâk dingin zalonnâk kan ngei ve lo maw? 
1CO.9.7	Ahodah raldohnâk i kalpah in amah le amah â cawm bal? Ahodah a theitlai ei ṭung lo in misur dûm a tuah bal? Asiloah ahodah a hnûk ding lo in saṭil run a zohkhenh bal? 
1CO.9.8	Hi kong hi minung phung menmen i chim ka si maw? Nawlbia zong nih hihi a chim ve lo maw? 
1CO.9.9	Moses nawlbia cauk ah, “Cawtûm nih facang a cil lio ah a hmur ṭêm hlah,’ tiah ṭial a si. Pathian nih cawtûm kong lawng maw a ruah? 
1CO.9.10	Asiloah kanmah kong dah a chim? Zeitintiah kanmah kong i ṭialmi a si. Lei thuangmi nih ruahchannâk ngei in lei a thuan awk a si i facang cîltu zong nih comi ngeih lai ruahchannâk he a cîl tawn. 
1CO.9.11	Kannih nih thlarau lei thil nan sinah kan tuh i nan sinin vawlei thil kan zûn ah hin thil ngan ngai a si hnga maw? 
1CO.9.12	Midang zong nih nan sinah nawlngeihnâk an co ahcun kannih zong co chin chin awk kan si ko. Asinain kannih nih, cu nawlngeihnâk cu kan hmang ve lo. Krih thawngṭha kan phenh sual nâkhnga lo zeithil pauh hi kan in ko. 
1CO.9.13	Ṭempal i thil thianghlim cung i rianṭuantu hna nih cu thil hna ei cu an caah a thiang i biakṭheng cung i rianṭuantu hna zong nih biakṭheng cung i pekchanhmi cu an ei tawn ti kha nan hngal lo maw? 
1CO.9.14	Cubantuk in thawngṭha chimtu hna nih thawngṭha bia in ei an hmuh awk a si, ti cu Bawipa nawlpêkmi a si. 
1CO.9.15	Asinain keitu nih cun cucu pakhat hmanh ka hmang hlei lo. Ka cung i nan tuah awkah ka ṭialmi zong a si lo. Kâ porhlawt pimi hi zeihmanhlo i an canternâk cha cun thih hmanh ka duh deuh. 
1CO.9.16	Zeitintiah thawngṭhabia hi chimhmanh ninglaw porhlawt ding zeihmanh ka ngei lo. Tuahlo khawhlo in ka cungah khinhmi a si. Thawngṭha hi chim hlah ning law aka chiat lai. 
1CO.9.17	Zeitintiah mah duhnâk i tuahmi ka si ahcun ṭuanman ka ngei hnga. mahduhnâk i tuah ka si lo ahcun, thawngṭha zohkhenhnâk rian hi a thiah i thiahmi ka si, tinâk a si. 
1CO.9.18	Ka ṭuanman cu zeidah a si? Hlawhhlâm um lo in man loin thawngṭha ka chimmi hi a si. Keimah hlawknâk ca i thawngṭha i ka nawl ngeihnâk ka hman lomi hi a si. 
1CO.9.19	Zeitintiah mi vialte sinin zalonâk ka ngei nain, mi tampi ka tei khawh nâkhnga mi vialte sinum ah kâ tuah, 
1CO.9.20	Judah mi ka tei khawhnâk hnga Judah milakah Judah mi bangin ka um tawn. Nawlbia tang i a ummi hna ka tei khawh nâkhnga nawlbia tang i a ummi bantukin ka um tawn. 
1CO.9.21	nawlbai ngeilo mi ka tei khawh nâkhnga, nawlbia ngei lomi bangin ka um tawn (Pathian nawlbia buarlo le Krih nawlbia tangah um buin) 
1CO.9.22	zângdermi ka lak khawh nâkhnga zângdermi sinah, zângdermi bangin ka um. Lam pakhat khat in micheu khat ka khamhkhawh nâkhnga mi vialte sinah zeizong vialte ah kâ cang tawn. 
1CO.9.23	Nanmah he covo kangeih khawh nâkhnga hihi thawngṭha ruangah ka tuahmi a si. 
1CO.9.24	Tlik â zuammi cu an dihlak in an tli na in, an lakah pakhat te lawng nih laksawng a hmuh tawn ti kha nan hngal lo maw? Nan co khawh nâkhnga tli ve tuah u. 
1CO.9.25	Cun laksawng hmuh â timmi hna cu zeizong vialte ah â sum tawn. Annih nih a rawk khomi luchin hmuh awkah an i zuam i kannih nih a rawk kho lomi luchin hmuh awkah kan i zuam. 
1CO.9.26	Cucaah ka phanhnâk ding hngalcia in dah kaw ka tlik. Kâ thongh tik ah, thlitu men ka thongh lo. 
1CO.9.27	Ka pum hi ka uk i ka nawl tangah ka chiah, culoahcun, midang sin i ka aupi hnu hmanh ah keimah hmanh hi laksawng hmuhawk tlâk loin ka um sual lai.
1CO.10.1	Ule nau hna hihi nan hngalh lo ka duh lo, a kan hringtu vialte kha minmei tangah an um dih i an dihlak in rili zong an tan dih, 
1CO.10.2	an dihlak in Moses ah minmei le rili ah Baptisma an in dih, 
1CO.10.3	an dihlak in thlarau lei rawl an ei dih i 
1CO.10.4	an dihlakin thlarau lei dinawk hmunkhat ah an din dih. Anmah zultu thlarau lei lungpi chungin an din cio i cu lungpi cu Krih a si. 
1CO.10.5	Asinain an lak i mi tamdeuh cungah Pathian lung a tling lo i ramcar ah khan an thi dih. 
1CO.10.6	Cu thil hna cu kan caah zohchunhawk a si, sualnâk tuah an duh bang i kan duh ve nâkhnga lo. 
1CO.10.7	Anlakah cheukhat milem an biak bangin bia ve hlah u sih. “Mizapi hna cu ei le ding dingin an ṭhu i nomhhnaihnâk tuah awkah an tho,” tiah ṭialmi bangin. 
1CO.10.8	Anlakah cheukhat nupa sualnâk ah an tlu i nikhat ah mi 23000 an thih bang khan nupa sualnâk tuah hlah u sih. 
1CO.10.9	Anlakah cheukhat nih Krih an hneksak i rul hmang i hrawh an si bangkhan hniksak ve hlah u sih, 
1CO.10.10	asiloah anlakah cheukhat an phunzai i hrawktu hrawh i an um bangkhan phunzai hlah u sih. 
1CO.10.11	Cuthil hna cu i zohchunh awkah an cungah a tlungmi a si i cân hmadung phâk lainâk i a kan chimhringtu dingah an ṭialmi a si. 
1CO.10.12	Cucaah fek tein ka dir ko a timi kha i ralring seh, culoahcun a tlu sual lai. 
1CO.10.13	Minih anton tawnmi tukforhnâk dah tilo cu tukforhnâk nan cungah a tlung lai lo. Pathian cu zumhtlâk a si. Nan tuar khawh lengin tukforhnâk nan cungah tlunter a siang lai lo. Nan tuar khawh nâkhnga tukforhnâk chungin himnâk lam an ser piak hna lai. 
1CO.10.14	Cucaah ka dawtmi hna, milem biak hi zâmtâk u. 
1CO.10.15	Mifim sin i chimbangin ka chim. Ka chimmi hi nanmah te in rakruat ve u. 
1CO.10.16	Thluachuahnâk hrai, thlua kan chuah tawnmi hi, Krih thisen hrawmpinâk a si lo maw? Changreu kan cheumi zong hi Krih taksa hrawmpinâk a si lo maw? 
1CO.10.17	Zeitintiah kannih hi tampi kan si nain, changreu tlangkhat, taksa pumkhat kan si. Changreu tlangkhat chungin kan co cio mi a si. 
1CO.10.18	Isreal mi hna hi zoh hna hmanh u. Raithawinâk sa eitu hna nih biakṭheng cu an i hrawm lo maw? 
1CO.10.19	Chim ka timhmi hi zeidah a si? Milem kha maw biapi, asiloah milem sinah pêkmi thil hna dah? 
1CO.10.20	Ka chim duhmi cu, Gentel mi hna raithawinâk cu Pathian sinah si loin khuachia sinah a si, timi hi. Cucaah nannih cu khuachia he nan i komh hi kan duh piak hna lo. 
1CO.10.21	Bawipa hrai le khuachia hrai nan ding`i kho lai lo. Bawipa cabuai ta le khuachia cabuai ta zong nan eiṭi kho lai lo. 
1CO.10.22	Asiloah Bawipa a hnah kan chuahter lai maw? Amahnâk in kan ṭhawng deuh maw? 
1CO.10.23	Thil vialte ka caah a thiang nain, santlaimi an si dih theng lo. Thil vialte ka caah an thiang dih nain ka caah ṭhatnâk an si dih theng lo. 
1CO.10.24	Mikip nih mah zawn lawng ruat loin midang ca ṭhatnâk ding kha an ruah deuh awk a si. 
1CO.10.25	Chawdawr i an zuarmi sa pauh cu chiaṭha hngalhnâk i dot-hlat theng lo in ei ko u, 
1CO.10.26	zeitintiah vawlei le a chung i a ummi vialte hi 
1CO.10.27	Zumlotu nih rawl ei an in sawm i kal naduh ahcun chiaṭha hngalhnâk ruangah dot-hlat theng lo in an in pêkmi pauh cu ei ko. 
1CO.10.28	Asinain nan sinah, “Hihi raithawinâk i pêkmi a si tiah an ti ahcun, an chimtu hna le chiaṭha hngalhnâk ruangah khan ei hlah u. “Vawlei le a chung i a ummi vialte hi 
1CO.10.29	Chiaṭha hngalhnâk timi hi nangmah leiah si loin midang chiaṭha hngalhnâk kha ka ti duhmi cu a si. Midang chiaṭha hngalhnâk nih ka zallonnâk cungah zeiruangahdah nawl a ngeih khawh lai? 
1CO.10.30	Lunglawm tein lawmhnâk bia zong ka chim i ka eimi kongah maw chimchiat ka ton lai? 
1CO.10.31	Cucaah nan ei ah siseh, nan dinah siseh, nan tuahmi kipah Pathian sunparnâk ding lawng teah tuah u. 
1CO.10.32	Judah siseh, Grik siseh, Pathian kawhhran siseh, an tluknâk dingah zeihmanh tuah hlah u, 
1CO.10.33	kei zong nih kaca miaknâk ding lawng ka kawl ballo. Mi tampi nih an santlaih pi i khamh an si khawh nâkhnga, zeizong vialte ah mi vialte lunglawmhter in kan um tawn.
1CO.11.1	Krih kâ zohchunh bangin, rakka zohchunh ve u. 
1CO.11.2	Cubangin thil vialte ah nanka hngalh peng caah le nuncan kan chimhmi hna zong nan i cinken caah nan cungah kâ lawm. 
1CO.11.3	Hngalhter kan duhmi hna cu pa vialte lu cu Krih a si, nu lu cu pa a si i Krih lu cu Pathian a si. 
1CO.11.4	Pa nih lukhuh khuh bu in thla a cam i bia a phuan ahcun, alu kha a zomhtaih a si. 
1CO.11.5	Asinain lukhuh khuh loin nu kha thla a cam i biacah a phuan ahcun a lu kha a ṭihzah lo tinâk a si. Kongh he â khat ko. 
1CO.11.6	Nu nih a lu â khuh lo ding a si ahcun kongh lawlaw seh. Nu caah lumeh le kongh cu ningzak a si ahcun lukhuh tu i khuh seh. 
1CO.11.7	Pa cu Pathian muikeng le sunparnâk a si caah alu â khuh awk a si lo, nu cu pa sunparnâk a si. 
1CO.11.8	Zeitintiah pa hi nu in a chuakmi a si lo i nu tu hi pa in a chuakmi a si. 
1CO.11.9	Pa hi nu caah sermi a si lo, nu tu cu pa caah sermi a si. 
1CO.11.10	Hiruangah hin vanmi hna thawngin nu nih nawlngeihnâk hmuhsak dingin hmelchunnâk â khuh awk a si. 
1CO.11.11	Asinain Bawipa ah pa hi nu sinin ṭhen khawh a si lo i nu zong pa loin um kho a si hlei lo. Thil vialte hi Pathian sinin a chuakmi an si. 
1CO.11.12	Zeitintiah nu hi pa sinin a chuakmi a si bangin pa zong hi nu hrinmi a si; asinain thil vialte hi Pathian in a chuakmi an si. 
1CO.11.13	Nanmah te ṭha tein ruat tuah u. Lukhuh lo i nu nih Pathian sin i thla a cam hi â dawh maw? 
1CO.11.14	Pa nih samsau a ngeih ah hin a kokek sining hmanh nih ningzah awk a si kha a cawnpiak lo maw? 
1CO.11.15	Nu nih samsau a ngeih ahcun a caah dawhnâk a si. A sam cu amah khuhnâk caah pêkmi a si. 
1CO.11.16	Hi kongah hin a el hnialtu an um a si ahcun; hi hlei in phung zeihmanh kan ngei lo. Pathian kawhhran zong nih an ngei hlei lo. 
1CO.11.17	Hi cawnpiaknâk kan chimh hna lio ah hin kâ lawmhkhawh lonâk a um; nan i pumh tikah ṭhatnâk lei si loin chiatnâk leitu i nan hmanmi hi. 
1CO.11.18	Ahmasa bikah, kawhhran nan i pumh tikah nanlakah ṭhennâk a um tiah mi chim ka theih, a dik zong a dik ko, tiah ka zumh. 
1CO.11.19	Nanlakah a taktak a simi an langhkhawh nâkhnga zumhnâk phundang a ngeimi zong an um awk a si. 
1CO.11.20	Cucaah nan i pumhnâk ah Bawipa zanriah ei kho nan si lo. 
1CO.11.21	Zeitintiah nan ei tik zongah i hngak loin mah le ta cio nan ei; mi pakhat a rawl a ṭam lio ah, midang an rak ri cang. 
1CO.11.22	Zeiruangahdah a si? Ei le dinnâk inn nan ngei lo hlah maw? Ei awk a ngei lomi hna an ning zahter in, Pathian kawhhran kha nan zomhtaih hna hlah maw? Zeidah kan chimh ṭhân hna lai? Hi kongah hin kan thangṭhat hna lai maw? Kan thangṭhat kho hna lai lo. 
1CO.11.23	Zeitintiah kan chimhchin mi hna hi Bawipa sinin ka hmuhmi a si. Bawipa Jesuh kha tlaih i a um zanah khan changreu a lâk i, 
1CO.11.24	lawmhnâk bia a chim dih in a cheu i, “I lâk ulaw, ei uh, hihi nan ca i ka pêkmi ka pum a si, Keimah philhlonâk ah hi hi tuah u,” a ti kha. 
1CO.11.25	Cubagin zanriah ei dih ah hrai zong cu a lâk i, “Hi hrai hi ka thisen i biakam thar cu a si. Keimah philhlonâk ah rakding tawn u,” tiah a ti kha. 
1CO.11.26	Zeitintiah cu changreu cu nan ei i hrai zong cu nan din fate, A rat ṭhân hlan tiang Bawipa thihnâk cu nan phuan a si. 
1CO.11.27	Cucaah mizei pauh, ei awk â tlaklo buin changreu cu a ei i Bawipa hrai a dingtu pauh cu Bawipa taksa le thisen ah thiam lo a co lai. 
1CO.11.28	Asinain ei awk ah mah le mah i hniksak seh law changreu cu eiin, hrai cu ding seh. 
1CO.11.29	Zeitintiah a eitu le a dingtu nih Bawipa taksa a si zia ruat setsai loin tlâklo bu in a ei ahcun, amah cungah biaceihnâk tlunter awkah a eimi a si. 
1CO.11.30	Hiruanghah hin mi tampi thazâng derin nan zaw i tampi nan i hngilh. 
1CO.11.31	Zeitintiah kanmah le kanmah kan i chek ahcun biaceihnâk kan tong hnga lo. 
1CO.11.32	Asinain biaceihnâk kan ton hmanh ah, vawlei sinah thiamlo kan co nâkhnga lo Bawipa chimhhrin in kan um. 
1CO.11.33	Cucaah unau hna, ei awkah nan i pumh tikah i hngak u. 
1CO.11.34	Rawlṭammi nan um ahcun innah rak ei hmasa seh, culoahcun biaceihnâk tuar dingin â pummi nan si sual lai. Hi hlei in a herhmi bia dang hna cu ka rat tikah fel tein ka ruah te lai.
1CO.12.1	Cubangin ule nau hna, thlaraulei thilpêk kong hi nan hngalh lo ka duh lo. 
1CO.12.2	Gentel mi nan si lio ah a holh kho hlei lo milem hna nih a hruai lengmang mi nan rak si. 
1CO.12.3	Cucaah hihi kan theihter hna Pathian Thlarau in bia an chim tikah Jesuh cu chiatserhmi an ti bal lo, cun Thiang Thlarau dah tilo cun ahohmanh nih Jesuh cu Bawi a si an ti kho lo. 
1CO.12.4	Thilpêk dangdang a um i Thlarau tu cu â khat ko. 
1CO.12.5	Rianṭuannâk a phunphun a um i Bawipa cu â khat ko. 
1CO.12.6	Cun rian ṭuanning a phunphun a um, asinain zeizong vialte i rianṭuantu Pathian cu â khat ko. 
1CO.12.7	Asinain Thlarau hngalhternâk cu mi vialte ṭhatnâk ding caah mikip sinah pêk a si: 
1CO.12.8	Mi pakhat sinah Thlarau in fimnâk bia pêk a si, midang sinah cu Thlarau ṭhiamṭhiam ah hngalhnâk pêk a si. 
1CO.12.9	midang sinah cu Thlarau ṭhiamṭhiam ah zumhnâk pêk a si i midang sinah cu Thlarau ṭhiamṭhiam ah damter khawhnâk pêk a si; 
1CO.12.10	midang sinah khuaruahhar tuahkhawhnâk pêk a si, midang sinah biaphuan khawhnâk pêk a si; midang sinah thlarau dik le dik lo thleidan khawhnâk pêk a si, midang sinah holh phundang dang i biachim khawhnâk pêk a si, midang sinah holh dangdang leh khawhnâk pêk a si. 
1CO.12.11	Asinain cu vialte cu Thlarau pakhat le â khatmi chungin mikip sinah a duh ningin a ṭuanmi a si. 
1CO.12.12	Zeitintiah taksa pumkhat ah nge tampi a um, a nge cu tampi asinain, taksa cu pakhat a si, cubangin Krih zong hi a si. 
1CO.12.13	Zeitintiah Judah siseh, Grik siseh, sal siseh, zalongmi si hna seh Thlarau pakhat i baptisma in ter in kan um dih, cu Thlarau pakhat cu a kan dinter ciomi a si. 
1CO.12.14	Zeitintiah taksa hi nge pakhat lawng si loin nge tampi a si. 
1CO.12.15	Ke nih kut ka si lo ruangah pumah kâ tel lo, ti sehlaw, taksa i â tel lomi a si kho hlei lo. 
1CO.12.16	Cun hnâ nih mit ka si lo ruangah taksa ah kâ tello ti sehlaw, cuthil ruangah taksa i â tellomi a si kho hlei lo. 
1CO.12.17	Takpum hi mit lawngte siseh law, thawngtheihnâk kha khuazeiahdah a um kun lai? A dih lak in thawngtheihnâk si sehlaw, rim theihnâk cu khuazeiahdah a um kun lai? 
1CO.12.18	Pathian nih nge vialte cu pum ah hin a duhnâk pauh ah a um termi a si. 
1CO.12.19	Cuvialte cu nge khat lawng si sehlaw, pum cu khuazeiahdah a um kun lai? 
1CO.12.20	Nge tampi a um tak tak asinain pum cu pakhat lawng a si. 
1CO.12.21	Mit nih kut sinah, “zeihmanhah kan herh lo,” a ti kho lo; asiloah lu zong nih ke sinah, “zeihmanhah kan herh lo,” a ti kho hlei lo. 
1CO.12.22	Ti kho hrimhrim hlah, pum chung i zângdermi nge i a langmi hi santlai ngaimi a si kho ko. 
1CO.12.23	Cun santlai lo i kan ruahmi nge hna hi biapi ngai i kan ruah awk tu an si. Cucaah kan pum nge â dawh lomi hna nih â dawhmi hnipuan an herh deuh, 
1CO.12.24	â dawhmi kan pum nge hna cu thomh len an herh ti lo. Pathian nih dawhnâk ngei lo nge hna cu a thomh deuhmi an si, 
1CO.12.25	pum hi i ṭhen loin nge dangdang hna he pakhat le pakhat an i zohkhenh awk a si. 
1CO.12.26	Nge pakhat nih a tuarmi cu nge vialte nih an tuarpi ve. Nge pakhat thangṭhat a si ahcun a dang vialte nih an lawmh pi tawn. 
1CO.12.27	Cubangin nannih hi Krih pum cu nan si i pumpâk cio hi a nge cu nan si. 
1CO.12.28	Pathian nih a kawhhran ah hi hna hi a chiah hna, pakhatnâk ah, lamkaltu, pahnihnâk ah profet, pathumnâk ah cawnpiaktu, cu hnu ah khuaruahhar tuah kho tu, cuhnu ah damnâk thilpek ngeitu, mi bawm khotu, biaceihthiam mi, holh phun dangdang chim khotu hna an um. 
1CO.12.29	An dihlak in lamkaltu an si maw? An dihlak in profet an si maw? An dih lakin cawnpiaktu an si maw? An dihlak in khuaruahhar tuahtu an si maw? 
1CO.12.30	Andihlak in damnâk thilpêk ngei an si dih maw? An dihlakin holh dangdang in an chim maw? An dihlak in holh an let maw? 
1CO.12.31	Asinain a ṭha tak takmi thilpêk ngeih kha duh ko u. Cun a ṭha bikmi lam kan hmuhsak hna lai.
1CO.13.1	Minung holh le vanmi holhhmanh in bia chim hmanh ning law, dawtnâk ka ngeih lo ahcun, darkhuang le sumsel thawng bantuk men ka si hnga. 
1CO.13.2	Biaphuan thilpêk co in, bia thli hna le hngalhnâk vialte ngei in, tlângṭhial khawhnâk zumhnâk vialte ngei hmanh ninglaw dawtnâk ka ngeih lo ahcun pakpalawng ka si lai. 
1CO.13.3	Mi sifak cawmnâk ah ka ngeih vialte pe in, ka pum tiang khanghdingah pe hmanh ninglaw, dawtnâk ka ngeihlo ahcun ka ca hlawknâk zeihmanh a um lai lo. 
1CO.13.4	Dawtnâk cu a lung a sau, zângfahnâk a ngei, dawtnâk cu a hnah a chuak lo, dawtnâk nih â zum lo i â uah fawn lo. 
1CO.13.5	dawhcahlo in khua a sa lo, mah zawn lawng a ruat lo, a thinhung duh lo i thilṭha lo a ruat lo. 
1CO.13.6	dinlonâk ah â lawm lo i biatak tu a lomhpi; 
1CO.13.7	thil vialte a in i thil vialte a zumh, thil vialte â ruahchan i thil vialte a tuar tawn. 
1CO.13.8	Dawtnâk cu a dongh bal lo. Chimchung bia a um ko lai nain an dongh lai, holh dangdang i holh a um ko lai nain an ngol lai, hngalhnâk hi um hmanhsehlaw lohter a si lai. 
1CO.13.9	Zeitintiah a tling loin kan hngalh i a tling loin bia kan phuan tawn. 
1CO.13.10	Asinain a tlingmi a phâk tikah a tling lomi cu hlawt an si ko lai. 
1CO.13.11	Ka ngakchiat lio ah ngakchia holh in ka holh, ngakchia hngalh in ka hngalh, ngakchia ruah in ka ruah tawn, atu ka upat hnu ah ngakchia thil hna cu ka hlawt cang. 
1CO.13.12	Zeitintiah atu ah cun thlalang ah fiang setsai loin kan hmuh, khi cân ah cun hmaitonh tein a si lai. Atu ah cun a cheuchum in ka hngalh, khi tikah cun hngalh ka si bantukin ka hngalh ve lai. 
1CO.13.13	Cun zumhnâk, ruahchannâk, dawtnâk, hi pathum hna hi a hmun lai; asinain hi hna lakah a nganbik cu dawtnâk a si.
1CO.14.1	Dawtnâk hi dawi ulaw, thlarau lei thilpêk zong duh u, a hlei in biaphuankhawhnâk hi duh u. 
1CO.14.2	Zeitintiah holh dangin bia a chimtu nih minung sinah chim loin Pathian sinah a chim, zeitintiah ahohmanh nih a chimmi cu an hngal lo nain thlarau ah biathli a chim. 
1CO.14.3	Asinain biaphuangtu nih cun minunghna sersiamnâk le, thapêknâk le hnangamnâk bia kha a chim tawn. 
1CO.14.4	Holh dangin biachimtu nih cun amah ṭhathnemnâk caah a chimmi a si, asinain biaphuanmi cu kawhhran ṭhathnemnâk caah a si. 
1CO.14.5	Nan dihlak in holh dangin bia nan chim hi kan duhpiak hna, bia nanphuan khawhnâk hi kan duhpiak chinchin hna. biaphuangtu cu holh dangdang chimtunâk in a ngan deuh, kawhhran ṭhathnemnâk dingah cun lehpiak a herh tawn. 
1CO.14.6	Atu ah hin ule nau hna, holh dangdang i bia chim awkah nan sinah ra ning law, langhnâk siseh, hngalhnâk siseh, biaphuan siseh, cawnpiak siseh ka chim lo ahcun zeidah ṭhathnemnâk kan pêk hna lai? 
1CO.14.7	Nunnâk ngei lo, thanglawi le kiṭa te hna zong hi sullam ngei in a awnh lo ahcun an tum chan a ho nih dah an hngalh khawh lai? 
1CO.14.8	Muko zong hi sullam ngeilo in an tum ahcun ahodah raldoh awkah â tim kho lai? 
1CO.14.9	Cubangin nannih zong nih hngalh fawi dingin bia nan chim lo ahcun nan biachim zeitindah an hngalh khawh lai? Zeitintiah thlilak i biachim nan si ko lai. 
1CO.14.10	Vawlei ah hin holh phunphun a um a si kho ko, sullam ngei lomi pakhat hmanh a um lo. 
1CO.14.11	Cucaah a holh sullam ka hngalh lo ahcun, kei hi a chimtu caah ramdang mi ka si lai i a chim tu zong ka caah ramdang mi a si lai. 
1CO.14.12	Thlarau lei thilpêk i ṭhahnem nan ngaih tuk caah kawhhran ṭhathnemnâk lei zong lam rak kawl chin u. 
1CO.14.13	Cucaah holh dang ngeitu nih a lehkhawh nâkhnga thlacam seh. 
1CO.14.14	Zeitintiah holh dang i thla ka cam ahcun, ka thlarau nih cun a cam ko nain ka hngalhnâk caah theipar a um lo. 
1CO.14.15	A tlângkawmhnâk cu zeidah a si kun lai? Ka thlarau in thla ka cam lai i ka hngalhnâk zongin ka cam lai. Ka thlarau in hla ka sa lai i ka hngalhnâk zongin ka sa lai. 
1CO.14.16	Culoahcun thlarau in thluachuah pe hmanh law, na chimmi zong a theihthiam lo i theithiamlonâk nih hmunhma a lang peng ko ahcun zeitindah lawmhnâk bia na chimmi ah, ‘Amen’ an pêk khawh lai. 
1CO.14.17	Zeitintiah nang nih ṭha tein lawmhnâk bia na chim na in, midang nih an ṭhatpi lo. 
1CO.14.18	Nannih vialte nakin holh dangdang i bia tamdeuh ka chim caah Pathian sinah lawmhnâk bia ka chim; 
1CO.14.19	asinain kawhhran hna sin ah cun holh dang i kâ 10000 chimnâk in midang ka cawnpiak khawh nâkhnga, hngalhnâk i bia kâ 5 chim ka duh deuh. 
1CO.14.20	Ule nau hna, hngalhnâk ah ngakchia si hlah u, asinain sualnâk lei tu ah bawh te si ulaw hngalhnâk ah upa si u. 
1CO.14.21	Nawlbia cauk ah, “Holh phundang a hmangmi hna hmurkâ in hi mi hna sinah bia ka chim lai, cu hnu hman ah anka ngai hlei lai lo, Bawipa nih a ti,” tiah ṭial a si. 
1CO.14.22	Cucaah holh dangdang hna hi zumtu hna caah hmelchunhnâk si loin zumlotu hna caah a si deuh, asinain biaphuan tu cu zumlotu hna caah si loin zumtu hna caah a si. 
1CO.14.23	Cucaah kawhhran vialte hmunkhat ah nan i pumh i nan dihlak i holh dangdang i nan chim ahcun, a hngalthiam lomi le zumlotu ra sehlaw, an hrut cang an in ti hna lai lo maw? 
1CO.14.24	Asinain nan dihlak in bia nan phuantu a si ahcun zumlotu maw, a hngalh bal lomi zong ra sehlaw, nan dihlak tuahmi nih a sualnâk a hngalhter lai i amah i hmuhchuahnâk ah a hman ko lai. 
1CO.14.25	Cun a lungchung i biathli hna cu langhter dih a si lai, cuticun bawhbu in Pathian a biak lai i nan lakah Pathian a um tak tak tiah a ti khawh lai. 
1CO.14.26	Unau hna zeitindah a si rih lai? Nan i pumh tikah mikip nih thangṭhatnâk hla siseh, cawnpiaknâk siseh, holh dang siseh, langhnâk siseh, holh lehnâk siseh, nan ngeih tikah thil vialte hi ṭhathnemnâk ah tuah dih si hna seh. 
1CO.14.27	Holh dang i bia an chim ahcun, cân khat ah pahnih maw, pathum maw, si hna sehlaw pakhat nih let seh. 
1CO.14.28	Asinain a lettu an um lo ahcun kawhhran pumhnâk ah dai tein um i zuam seh, amah le Pathian sintu ah chim seh. 
1CO.14.29	Profet zong nih pahnih maw, pathum in maw chim hna seh law mi dang nih ṭha tein rak hlathlai hna seh. 
1CO.14.30	Asinain a pawng i a ṭhumi mi dang sinah langhnâk a um ahcun, a hmasa cu dai tein um seh. 
1CO.14.31	Zeitintiah mi vialte nih an cawn i an hna a ngam khawh nâkhnga, pakhat hnu pakhat in phuang u. 
1CO.14.32	Profet hna thlarau cu profet hna nawlin a um tawn. 
1CO.14.33	Zeitintiah Pathian cu buainâk Pathian a si lo, kawhhran mithiang vialte hna an i pawlkomh bantukin, daihnâk Pathian a si. 
1CO.14.34	Kawhhran hna chungah nu cu dai tein um seh, zeitintiah biachimnâk nawl pêk an si lo; nawlbia nih a chim bangin, nawlngai te in um ko hna seh. 
1CO.14.35	Cawn an duhmi thil a um ahcun, inn lei ah an va le hal ko hna seh; kawhhran i nu bia chim cu ningzak a si. 
1CO.14.36	Asiloah Pathian bia hi a hramthawk in nanmah i a chuakmi maw a si? Asiloah nan sin lawngah maw a phanh? 
1CO.14.37	Mi zeipauh nih profet ah maw, thlarau mi ngai ah maw â ruah ahcun, nan sin i ka ṭialmi hi Bawipa nawlpêk a si ti a hngalhpi awk a si. 
1CO.14.38	A hngalhthiam lo ahcun hngalthiam lo in rak um ko seh. 
1CO.14.39	Cucaah ule nau hna, biaphuangtu si hi duh ulaw, holh dangdang biachim zong dawn hlah u. 
1CO.14.40	Thil vialte hi dawh te le ningcang tein tuah si hna seh.
1CO.15.1	Cuhleiah unau hna, thawngṭha ka chimmi kha nan cohlan i dirnâk ah nan hmanmi kha, cu bia cu chimh ṭhan kan duh hna, 
1CO.15.2	kan chimhmi hna bia kha nan zumh mênmên si loin fek tein nan i tlaih ahcun, cucu khamh nan sinâk cu a si. 
1CO.15.3	Zeitintiah a hmasa bikah, keizong nih ka hmuhmi kha kan chimhchin hna: Cathiang ning tein Krih cu kan sual ruangah a thi, 
1CO.15.4	phum in a um i Cathiang ning tein nithum niah a tho ṭhân, 
1CO.15.5	Peter sinah â lang, cun hleihnih hna sinah, 
1CO.15.6	Cu hnu ah cân khat ah unau zanga nâk tam nih an hmuh, cuhna lakah a tamdeuh cu atu tiangin an nung i a cheu tu cu an i hngilh cang. 
1CO.15.7	Cuhnuah Jeim sinah â lang i cuhnu ah lamkaltu vialte sinah â lang. 
1CO.15.8	A donghnâk ah, a cânlo ah a chuakmi bang, keimah sin zongah â lang ve. 
1CO.15.9	Zeitintiah kei cu lamkaltu lakah a hmebik, Pathian kawhhran hna ka serhsat ruangah lamkaltu ti awk hmanh ah kâ tlâk lo. 
1CO.15.10	Asinain Pathian zângfahnâk ruangah atu ka sining hi ka rak si, ka cung i a zângfahnâk cu a sawhsawh a si lo. Cucaah annih vialte nâkin thaba deuh in ka ṭuan, asinain keimah ṭuanmi cu a si lo. Pathian zângfahnâk keimah i a ummi nih a ṭuanmi a si. 
1CO.15.11	Cucaah, annih le kei â danghlei lo, bia kan chim i nannih nih nan rak zumh. 
1CO.15.12	Krih cu thihnâk in thawhter a si tiah chim a si lio ah, zeiruangahdah nan lakah cheukhat nih, mithi thawhṭhannâk a um lo, tiah nan ti. 
1CO.15.13	Mithi thawhṭhânnâk a um lo ahcun, Krih zong a tho ṭhân lo tinâk a si. 
1CO.15.14	Krih kha a thawhṭan lo ahcun kan chimmi bia hi zeihmanhlo a si lai i nan zumhnâk zong zeihmanhlo a si lai. 
1CO.15.15	Asi, Pathian nih Krih a thawhter tiah kan hngalhpi caah, Pathian lei ah hngalhpitu deu kan si lai - mithi thawhter an si lo ahcun Krih zong thawhter a si lai lo. 
1CO.15.16	Zeitintiah mithi hna thawhter an si lo ahcun Krih zong thawhter a si hlei lo tinâk a si. 
1CO.15.17	Krih kha thawhter a si lo ahcun nan zumhnâk cu pakpalawng a si lai i nan sualnâk ah nan um peng rih tinâk a si. 
1CO.15.18	Cuti a si ahcun, Krih i â hngilhmi hna kha an tlaulan tinâk a si hnga. 
1CO.15.19	Hi nunchung ca lawng i Krih ah ruahchannâk kan ngeih ahcun mi vialte lakah zângfah awk tlak bik kan si. 
1CO.15.20	Asinain Krih cu thihnâk in a thoṭhân i â hngilhmi hna caah theitlai hmasa bikah a cang. 
1CO.15.21	Zeitintiah thihnâk hi minung ruangah a um, Minung ruang ṭhiamṭhiam in thawhṭhannâk zong a um. 
1CO.15.22	Zeitintiah Adamah mi vialte an thih bantukin Krih ah mi vialte nunter in an um lai. 
1CO.15.23	Asinain mah le cân cio ah Krih cu theipar hmasa a si, a rat ṭhân tikah a thoṭhân dingmi cu Krih ta an si te lai. 
1CO.15.24	Cuticun biaceihnâk vialte, nawlngeihnâk vialte le ṭhawnnâk vialte a donghter tikah donghnâk tak tak a phân lai i Pa Pathian sinah Pennâk cu a chanh lai. 
1CO.15.25	Zeitintiah a ral vialte a ke tang i a chiah dih hlan lo Amah nih bia cu a ceih lai. 
1CO.15.26	Hmadung bik ral hrawh in a um cu thih hi a si. 
1CO.15.27	Zeitintiah “A ke tangah zeizong vialte a chiah.” Asinain “A ke tangah zeizong vialte a chiah,” a ti tikah, a tang i zeizong vialte a chiatu Pathian cu â tel ve lo, ti kha a langhter. 
1CO.15.28	Cubangin a tang i zeizong vialte chiah a si tikah, Fapa zong cu a tang i zeizong vialte chiatu tangah a um ve lai, cucu Pathian kha zeizong i zeizong a si khawh nâkhnga. 
1CO.15.29	Mithi hna hi thoṭhân hna hlah sehlaw, mithi hna ca i baptisma in hi zeitindah a si kun lai? Zeiruangah dah mithi hna caah baptisma an in tawn? 
1CO.15.30	Cun kannih zong suimilam cân kip i `ihphâng ngai i kan um hi zeiruangah? 
1CO.15.31	Kan Bawipa Jesuh Krih ah kan hmaihngalpi hna nâk chalh in, “Ni chiarte ka thi tawn” ka ti. 
1CO.15.32	Efesa khua i sahrang hna kha minung phungin ka doh ahcun ka caah zeidah a ṭhahnem hnga? Mithi hna an thawhṭan lo ding ahcun, “Ra u, ei in ding hna u sih, thaizing ah pei kan thih ko lai cu.” 
1CO.15.33	Hlen in um hlah u: “Hawikawm ṭhalo nih nun ṭha a hrawh tawn.” 
1CO.15.34	Dingfel dingin i hlau u, sualnâk tuah hlah u; zeitintiah cheukhat cu Pathian hngalhnâk nan ngei lo. Nan ning azah nâkhnga hihi ka chimmi a si. 
1CO.15.35	Mi zeimaw nih, “Mithi hna cu zeitiset in dah thawhter an si lai? Zeibantuk pum in dah an rat lai?” tiah nan ti. 
1CO.15.36	Mihrutpa, na tuhmi thlaici hmanh a thihlo ahcun nunter in a um bal lo. 
1CO.15.37	Na tuhmi cu, a um laimi pum kha si loin, buh fang, asiloah thlaici dangdang zong a si ko. 
1CO.15.38	Asinain Pathian nih amah duhning in pum a pêk tawn, a fang kip caah takpum kha a pêk cio. 
1CO.15.39	Taksa vialte hi â lo dih lo, minung taksa â dang i saram taksa â dang, nga taksa le va taksa zong â dang. 
1CO.15.40	Van taksa a um i lei taksa zong a um. Van taksa sunparnâk â dang i lei taksa sunparnâk zong â dang. 
1CO.15.41	Ni nih sunparnâk phunkhat a ngei i thlapa nih sunparnâk a ngei ve. Arfi hna zong nih sunparnâk an ngei i arfi le arfi zong sunparnâk ah an i khat lo. 
1CO.15.42	Cubangin mithi thawhṭhannâk zong a si. Thu kho i tuh in a um i thu kho loin thawhter a si. 
1CO.15.43	Zeihmanhlo bangin tuh a si i sunpar ngaiin thawhter a si. Der ngaiin tuh a si i ṭhawng ngai in thawhter a si. 
1CO.15.44	Minung taksa in tuh a si i thlarau lei taksa in thawhter a si. Minung lei taksa a um ahcun, thlarau lei taksa zong a um lai. 
1CO.15.45	Cun hiti hin ṭial a si, “Minung hmasa bik Adam cu a nungmi a si,” Adam hmadung deuh cu nunnâk petu thlarau a rak si. 
1CO.15.46	Asinain thlarau lei cu a um hmaisa lo, minung lei kha a um hmasa deuh, cuhnu ah thlarau lei kha a rak um. 
1CO.15.47	Minung hmaisa bik cu vawlei, leidip i ser a si i pahnihnâk Minung cu vanlei mi Bawipa a si. 
1CO.15.48	Minung hi leidip i ser a si bantukin leidip i sermi dang zong an um, van lei mi bangkhan van lei mi hna zong an um. 
1CO.15.49	Leidip i sermi lawhnâk kan ngeih bangin Van lei Mi lawhnâk zong kan ngei. 
1CO.15.50	U le nau hna, thisa le thisen nih hin Pathian pennâk cu a co kho lai lo, thut hmangmi nih thuthmang lo cu a thleng kho lai lo, tiah ka chim. 
1CO.15.51	Ngaihmanh u biathli kan chimh hna lai. Kan dihlakin kan i hngilh dih theng lai lo, asinain thlen in kan um lai, 
1CO.15.52	muko hmadung bik an tumtikah, chikkhat teah, mitṭhep kar ah thlen kan si dih lai. Zeitintiah muko cu an tum hrimhrim lai. Cuticun mithi hna cu thu kho tilo dingin thawhter an si lai i kan nih zong thlen kan si lai. 
1CO.15.53	Zeitintiah hi thut a hmangmi nih thut a hmang lomi â hruk awk a si i hi a thi khomi nih a thi kho lomi â hruk awk a si. 
1CO.15.54	Cuticun hi thut a hmangmi nih thut a hmang lomi â hruk i hi a thi khomi nih a thi kho lomi â hruk tikah, cu cân hrimhrim ah, “Thihnâk cu teinâk nih a dawlh,” tiah ṭialmi hi a tling lai. 
1CO.15.55	Maw, thihnâk khuazeiahdah na sivai cu? Maw Mithi khua khuazeiahdah na teinâk cu? 
1CO.15.56	Thihnâk sivai cu sual a si i sual ṭhawnnâk cu nawlbia hi a si. 
1CO.15.57	Asinain kan Bawipa Jesuh Krih thawngin teinâk a kan petu Pathian sinah lawmhnâk bia um ko seh. 
1CO.15.58	Cucaah, ka dawtmi ule nau hna, fek tein, hninh khawh loin um ulaw, Bawipa rian biatak tein ṭuan zungzal ko u, Bawipa ah nan ṭuanman cu pakpalawng a si lailo ti kha hngal ko u.
1CO.16.1	Mithiang mi hna ca i thawhlawm kong ah, Galatih ram i kawhhran hna sin i nawl ka pêk bantukin nan nih zong nih rak tuah ve u. 
1CO.16.2	Ka rat tikah khawlh a herh nakhnga lo, mikip nih nan hmuhmi thluachuahnâk he â tlâk cio in zarhkhat chung ni hmasa bik pauh ah rak pum hna u. 
1CO.16.3	Cun karat tikah nan thilpêk hna cu Jerusalem ah kalpi dingin nan zumhmi sinah ca ṭial in kan kenter lai i kan thlah lai. 
1CO.16.4	Ka kal ve nâk ding a si ahcun, keimah sinah an kal ve lai. 
1CO.16.5	Cubangin Masidonia ram ka ṭol dihin nan sinah ka ra lai. (Masidonia ram lanh cu kâ timh cia mi a si) 
1CO.16.6	Cun nan sinah sau deuh ka câm kho lai, khua sik cân chung dihlak zong a si kho ko. Khuazei lei a si hmanh ah nannih nih nanka thlah khawh ko lai. 
1CO.16.7	Zeitintiah khualtlawn pah i hmuh lawng cu ka lung a si lo, Bawipa nih rem a ti ahcun nan sinah sau deuh câm ka duh ko. 
1CO.16.8	Asi, Efesa khua ah Pentikos ni tiangin câm ka timh lai. 
1CO.16.9	Zeitintiah rianṭuannâk ding lam kau deuh le a hlawk deuh ding ka caah â ong, doh kalhtu zong tampi cuka ah an um. 
1CO.16.10	Timote a rat tikah ṭihphang lo tein rak umter u. Keimah nih ka ṭuan bantukin Bawipa rian ṭuntu a si. 
1CO.16.11	Cucaah ahohmanh nih rak zomhtaih hna hlah seh. Lungdai tein ka sinah a rat khawh nâkhnga ṭha tein nan rak thlah lai, zeitintiah unau hna he raṭi dingin kan rak hngah ko. 
1CO.16.12	Cubangin kan unau pa Apollos kha unau hna he hmunkhat ah nan sin ra ding in ka nawl len i atu cân i rat hi a ngaihlah ngai, asinain cân rem a ngeih tikah a ra hrimhrim ko lai. 
1CO.16.13	I ralring ulaw, zumhnâk ah fek tein dir u. ralṭha le ṭhawng ngai in um u. 
1CO.16.14	Nan tuahmi pauh cu dawtnâk in tuah si dih seh. 
1CO.16.15	Ule nau hna Stefenas chung le cu Akai ram i zumtu hmasa bik an si i mithiang hna rianṭuan piak awkah an i pêk ning nan hngalh; 
1CO.16.16	cubantuk mi sinah rian a kan ṭuanpi i sem a kan ngaih pitu hna sinah tangdor dingin kan nawl hna. 
1CO.16.17	Stefenas le Fortunatas le Akhaikas an rat hi kâ lawm taktak, zeitintiah nan umlo zong lang lo in an kan tuam hlawm. 
1CO.16.18	Zeitintiah annih nih nan thlarau an tharchuah bangin ka thlarau zong an tharchuah ngaingai. Cucaah hi bantuk mi hi cohlang hna u. 
1CO.16.19	Asia ram i kawhhran hna nih nan kut an in tlaih hna. Akuila le Prisilla an inn i kawhhran hna he nan kut an in tlaih hna. 
1CO.16.20	Unau vialte nih nan kut an in tlaih hna. A thiangmi hnamhnâk in nan kut rak i tlai u. 
1CO.16.21	Keimah Paul zong nih hi kut tlaihnâk hi keimah kut hrimhrim in ka ṭialmi a si. 
1CO.16.22	Mizei pauh nih Bawipa Jesuh Krih a dawt lo ahcun chiatserh in um seh. Maw, Bawipa ra ko cang. 
1CO.16.23	Bawipa Jesuh Krih zângfahnâk cu nan sinah um ko seh. 
1CO.16.24	Krih Jesuh ah ka dawtnâk cu nan dihlak cungah um ko seh. Amen.
2CO.1.1	Paul, Pathian duh ningin Jesuh Krih lamkaltu le kan unau Timote nih Korin khua i a ummi Pathian kawhhran le Akai ram pumpi i mithiang vialte sinah: 
2CO.1.2	Pathian kan Pa le Bawipa Jesuh Krih sinin zângfahnâk le daihnâk nan sinah um ko seh. 
2CO.1.3	Kan Bawipa Jesuh Krih Pathian le Pa, velngeihnâk Pa le hnangamnâk vialte Pathian cu thangṭhat in um seh. 
2CO.1.4	Pathian nih kan hna a ngamter bantukin harnâk a tuarmi vialte an hna kan ngamter khawh nâkhnga harnâk kan tuarmi vialte ah kan hna a ngamter tawn. 
2CO.1.5	Zeitintiah Krih temtuarnâk bangin tampi kan tuar tikah Krih thawngin kan hnangamnâk zong a tam chinchin. 
2CO.1.6	Harnâk kan tuar ahcun nan caah hnangamnâk le khamhnâk ding a si. Kan tuar cang bangin nannih zong nih lungsau in nan tuar khawh ve nâkhnga san a tlaimi a si. Kan hna a ngam a si le nan caah hnangamnâk le khamhnâk a rak si. 
2CO.1.7	Cun harnâk temtuartu nan si ve caah hnangamnâk zong nan co lai tiah fek tein ruahchannâk kan ngei. 
2CO.1.8	Ule nau hna, Asia ram i kan cungah a tlungmi kha nan hngalh lo kan duh lo. Kha tlukin tuar awk a ṭha lomi thilrit nih a kan nenh lio ah khan nun lai zong kan i ruat kho ti lo. 
2CO.1.9	Asi, thih lawng a si ko cang tiah kan ruah, kanmah ah i hngatchan loin, mi thi tiang a thawhtertu Pathian lawnglawng kan i hngatchan nâkhnga caah a si, 
2CO.1.10	kha tluk in a nganmi thihnâk chungin a kan khamh cang i a kan khamh ṭhân lengmang ko lai tiah Amah ah zumhnâk kan ngei, 
2CO.1.11	Mi tampi nih thla nankan campiaknâk thawngin, thilpêk kha kan hmuh, cucaah kan ai awh in mitampi nih lawmhnâk bia an chim khawh nâkhnga thlacam rak kan bawm rih ko u. 
2CO.1.12	Kan hmaihngalnâk cu hihi a si. Vawlei ah hin tluangtlam te le zumhtlâk in, minung fimnâk telhchih loin, Pathian zângfahnâk thawngin khua kan sa, nan sinah ṭha chinchin in kan um, ti hi kan chiaṭha hngalhnâk zong nih a pompi. 
2CO.1.13	Nan rel i nan hngalh ciami dah ti lo zeihmanh nan sinah ṭial ṭhân kan tim lo. Atu ah cun a dongh tiangin nan hngalhthiam lai tiah kan bochan hna, 
2CO.1.14	( kannih zong tlawmpal cu nankan theihthiam pi bantukin), Bawipa Jesuh Ni ah nannih hi kan hmalhngalhnâk nan si bangin kannih zong nan hmaihngalnâk kan si ve lai. 
2CO.1.15	Cucu fek te i zumh buin, a hlawknâk nan co ṭhan khawh nâkhnga nan sinah rat hmasat ka timhnâk cu a si, 
2CO.1.16	nanmah palpah in Masidonia ramah kal ning law; cuka in nan sinah rak kir ṭhân in, nanmah bomhnâk in Judia ram i kal ka timh. 
2CO.1.17	Cucaah cubantuk thil ka timh lio ah khan foi tein ka timh lamhmi a si maw? Asilo ah hi ka timhmi hi thisa duhnâk men i ka timhmi; ‘Asi, asi, ka timi cu, A silo a silo, a ti ṭhanmi maw ka si? 
2CO.1.18	Pathian cu zumhawktlâk a si bantukin nan sin i ka chimmi zong asi, tile a silo, ti ṭhân mi men men a si lo. 
2CO.1.19	Zeitintiah Pathian Fapa Jesuh Krih kong kei le Silvanas le Timote nih nan sin i kan chim tawnmi hi, “Asi ti le A silo, tiah cawhmi a si hrimhrim lo, Asi ti cu Amah ah a um. 
2CO.1.20	Zeitintiah Amah ah Pathian biakammi vialte cu Asi ti an si; cun kanmah thawngin Pathian a sunparnâk dingah Amah ah Amen, a um. 
2CO.1.21	Cubangin Krih ah kannih le nannih a kan fehtertu le sathau a kan thuhtu cu Pathian a si; 
2CO.1.22	Amah cu a kan chinchiahtu le kan lungthin i hamnâk Thlarau a kan petu zong a si. 
2CO.1.23	Cuhleiah fahnâk kan pêk sual hna nâkhnga lo Korin khua i ka rat tilo kha a si tiah ka thlarau hngalh pitu ah Pathian kha ka kawh. 
2CO.1.24	Nan zumhnâk cungah nawlngeih kan i timhnâk a si lo, nan i lawmhkhawh nâkhnga nan ṭuanpi hawi men kan si; zeitintiah zumhnâk ah nan dir.
2CO.2.1	Asinain ngaihchia buin nan sin i rat ti lo dingin biakhiahnâk ka tuah cang. 
2CO.2.2	Zeitintiah nan ngaih kan chiatter hna ahcun a ka lawmhtertu dang, nan ngaih a chiatnâk cu dah ti lo cu an um hlei hnga maw? 
2CO.2.3	Hihi câ ka ṭial chan cu a si, culoahcun ka rat tikah, ka lunglomhnâk dingah, ngaihchiatnâk tu ka hmuh sual lai, kâ lawmh taktak ahcun nan dihlak lawmhnâk zong a si lai, tiah ka zumh. 
2CO.2.4	Zeitintiah mitthli tla thluahmah in lungthin i hrum ai le lungfak taktak buin hi ca hi ka ṭialmi a si, nanmah ngaihchiatnâk ah si loin, zeitluk tam in dah kan dawt hna tiah nan hngalh nâkhnga caah a si. 
2CO.2.5	Asinain mi pakhat nih ngaihchiatnâk a chuahter ahcun, keimah lawng ngaihchiatter lo in nangmah ngaihchiatter zong a si, asinain luantukin afah sual nâkhnga lo, ka timi a si. 
2CO.2.6	Hi dântatnâk mi tampi nih nan tuahmi hi cubantuk mi caah cun â za ko, 
2CO.2.7	cuticun nan rak ngaihthiam lehlam i a hna nan ngamter cang, culoah cun ngaihchiatnâk nih cupa cu a dawlh sual lai. 
2CO.2.8	Cucaah amah nan dawtnâk tu kha fehter ṭhân ulaw kaduh. 
2CO.2.9	Cucu hi ca ka ṭial chan zong a si, thil vialte ah nawl nan ngaih le ngaih lo kan hniksaknâk hna can zongah a si. 
2CO.2.10	Cubangin zeithil pauh ah nan ngaihthiammi cu, kei zong nih ka ngaihthiam ve. Keizong nih zeithil pauh ka rak ngaihthiam ahcun nanmah caah Krih hmaiah ka ngaihthiam. 
2CO.2.11	culoahcun, Satan nih cânrem laknâk ah a kan hmansual lai; a hlenthawinâk cu kan hngalh ko. 
2CO.2.12	Cuhleiah Krih thawngṭha chimding in Troas khua ka phâk ah khan Bawipa nih lam a ka on piak, 
2CO.2.13	ka unau pa Titas cu ka hmuh lo ruangah ka thlarau cu aidin kho lo; asinain annih cu kaltak in, Masidonia ah ka kal. 
2CO.2.14	Cuticun Krih i teinâk chungah a ka hruaitu Pathian sinah lawmhnâk bia ka chim; kanmah hmangin Amah hngalhnâk rimhmui cu ka kipah â chawk. 
2CO.2.15	Zeitintiah khamhlio mi le a tlau liomi hna caah Pathian caah Krih rimhmui kan si. 
2CO.2.16	Bu khat caah thihnâk i hruaitu ding thihnâk rim kan nam, bu khat lei caah nunnâk i hruaiding ah nunnâk rim kan nam ṭhân. Cubantuk caah a hodah a tling kho hnga? 
2CO.2.17	Zeitintiah mi tampi nih Pathian bia hi chawlehnâk i an hman bangin kannih nih cun kan hmang ve lo; biatak tein; Pathian thlahmi kan si bangin Pathian mithmuh ah Krih ah bia kan chim tawn.
2CO.3.1	Mahle mah thangṭhat kan thawk ṭhan hawi maw? Asiloah cheu khat bantukin thangṭhatnâk câ ṭialpiak hna kan herh ve hnga maw? 
2CO.3.2	Nanmah hi dah kaw ka ca kuat, kan lungthin i ṭialmi, mi vialte hngalh le rel nan si cu, 
2CO.3.3	fiang tein nanmah hi Krih cakuat, a kan `ialter mi, cahang i ṭialmi si loin, Pathian nung Thlarau i ṭialmi, lung cung i ṭialmi zong si loin, lungthin catlap cung i ṭialmi cu nan si cu. 
2CO.3.4	Cubantuk zumhnâk cu Pathian leiah Krih ah kan ngei 
2CO.3.5	Thil vialte hi kanmah lei in a tling dih kan tinâk si loin, kan tlinnâk cu Pathian sinin a si, 
2CO.3.6	Amah lila ah biakam thar rianṭuantu ah a kan tlinter, câ chung bia men i rianṭuantu si loin, Thlarau riantuantu ah a si deuh. Câ chung bia men nih cun mi a thah i Thlarau nih cun a nunter. 
2CO.3.7	Thihnâk rianṭuannâk, lung cung i ker le ṭialmi hmanh a sunlawi i alo zau dingmi Moses mui sunparnâk a langmi ruangah Israel mi hna nih an zoh ngam lo a si ahcun, 
2CO.3.8	Thlarau in rianṭuannâk cu zeitlukindah a sunlawi chinchin lai? 
2CO.3.9	Thiamlocoternâk rianṭuannâk hmanh a sunlawi ahcun, dinnâk rianṭuannâk cu a let tampi in a sunglawi chinchin lai. 
2CO.3.10	Zeitintiah sunglawi ngaiin rak um cang hmanhsehlaw, hika ah cun a sunglawi kho ti lo, zeicatiah sunlawinâk ah a lonhtu a um cang. 
2CO.3.11	A lo cuahmah mi hmanh a sunlawi ahcun, a hmun ding cu tampi in a sunglawi chinchin lai. 
2CO.3.12	Cubantuk ruahchannâk kan ngeih caah, ralṭha in bia kan chim ngamnâk hi a si. 
2CO.3.13	Moses he kan i lo lo; Isarel hna nih a ceumi a mui a dongh tiangin an zoh peng nâkhnga lo puan in a hmai â khuh. 
2CO.3.14	Asinain an ruahnâk cu cawtter a si. Zeitintiah nihin ni tiangin Biakam hlun an rel tikah hmaikhuhnâk cu ong loin a um peng, cu hmaikhuhnâk cu Krih ah lak a si cang. 
2CO.3.15	Asinain nihin ni tiangin Moses cauk an reltik ah an lungthin ah hmai khuhnâk cu a um peng ko rih. 
2CO.3.16	Bawipa lei i an i mer tikah, hmaikhuhnâk cu lak piak an si. 
2CO.3.17	Bawipa cu Thlarau a si i Bawipa Thlarau umnâk pauh ah zalonâk a um tawn. 
2CO.3.18	Asi kan nih cu hmaikhuh loin Bawipa sunparnâk cu thlalang i kan hmuh bangin kan zoh, Amah muisam keng dingin, Bawipa Thlarau nih sunparnâk in sunpar chinchin nâkah thlen in kan um cuahmah lio a si.
2CO.4.1	Cucaah zângfahnâk kan hmuhning cio in hi rian hi kan hmuh bangin kan lung a dong bal lo. 
2CO.4.2	Ningzah awktlak thuhmi thil hna kha kan hlawt hna, zernâk in kan nung lo, asiloah Pathian bia hi zatlâng hlennâk ah kan hmang fawn lo, Pathian hmai ah biatak cu phuangin mikip chiaṭha hngalhnâk le mit hmuh ah zoh a dawh maw ti hi kan conhmi a si. 
2CO.4.3	Asinain kan thawngṭha hi khuh in a um ahcun, a tlau cuahmah mi caah khuh in a um tawn. 
2CO.4.4	Krih, Pathian muisam, a liannganmi thawngṭha ceunâk nih a ceuh khawh hna nâkhnga lo hi vawlei pathian nih zumlotu ruahnâk kha a cawtter. 
2CO.4.5	Zeitintiah kanmah kong kan chim lo, Krih Jesuh Bawi a sinâk le, kannih hi Jesuh ruang i ṭemchihmi nan sal kan sinâk hi kan chim. 
2CO.4.6	Zeitintiah Jesuh Krih muihmaiah khan Pathian sunpar ning hngalhnâk ceu cu a kan pêk nâkhnga muihnâk chungin ceunâk pe ding i nawlpetu Pathian nih kan lungthin hi a ceuter. 
2CO.4.7	Asinain ṭhawnnâk cungnung cu kanmah in a chuakmi si loin Pathian i a chuakmi a si zia langhter dingin, cu ro cu hi tlak ûm chungah hin kan chiah. 
2CO.4.8	Kapkip in dihchih kan si nain, kan kuai lo, a ruah awk kan hngal lo nain kan lung a dong lo. 
2CO.4.9	serhsat kan si nain kaltâk kan si bal lo, tlu lak in tuk kan si nain hrawh kan si bal lo. 
2CO.4.10	Jesuh nunnâk hi kan taksaah a langh khawh nâkhnga Jesuh thihnâk zong kan taksa ah kan i put. 
2CO.4.11	Jesuh nunnâk cu kan taksa ah hin a langh khawh nâkhnga, kan nih a nungmi hna hi Jesuh thawngin thi ding i tlaih in kan um tawn. 
2CO.4.12	Cuticun kanmah ah thihnâk in a ṭuan nain nannih tu ah cun nunnâk in a ṭuan tawn. 
2CO.4.13	Cun thlarau i zumhnâk pakhat kan ngeih ruangah, kan zumh ning te in kan chim tawn. “Ka zumh caah, bia ka chim,” tiah ṭialmi bang khan. 
2CO.4.14	Bawipa Jesuh thawhtertu nih kan nih zong Jesuh sinah thawhter kan si ve lai, nanmah he a kan pumh te lai ti kha kan hngalh. 
2CO.4.15	Zeitintiah thil vialte hi nanmah ṭhatnâk dingah a si, zângfahnâk cu mi tampi sinah a karh chin chin lai i Pathian sunparnâk dingah lawmhnâk biachimnâk zong a tam chinchin ko lai. 
2CO.4.16	Cucaah kan lung a dong bal lo. Lenglei kan minung sinâk hi lo tlau cuahmah hmanhsehlaw, kan chunglei minung cu ni fatin tharchuah lengmang a si. 
2CO.4.17	Atu mitṭhep chung i harnâk hmete kan teminmi hi, tahchunh khawh lomi zungzal sunparnâk i a kan luhtertu an si. 
2CO.4.18	Hmuhkhawhmi thil lawng zoh loin, hmuhkhawh lomi khi kan zohmi cu a si. Zeitintiah hmuhkhawhmi hi cânkhat ca lawng a si i hmuhkhawh lomi cu zungzal ca a si.
2CO.5.1	Zeitintiah hi lei i kan deu hi rawk hmanhsehlaw, Pathian sinin inn, kut i sak lomi, zungzal inn van i a ummi cu kan ngei ti kha kan hngalh. 
2CO.5.2	Van i kan umnâk ding i thomhmi si awkah hngahhlang ngai in hi deu chung in kan hrum ai. 
2CO.5.3	Cubangin thomh in kan um taktak ahcun, taklawng in kan um ti hnga lo. 
2CO.5.4	Zeitintiah kannih hi deu i a ummi hna hi thilrit phur in kan hrum ai, thomh lo i um kan duh ruangah si loin, hi thi kho mi taksa hi nunnâk nih a dawlh i a thar i thomh kan duh ruangah a si. 
2CO.5.5	Cubangin cu thil ca i a kan timlamtu cu Pathian a si i a kan ham chungnâk ca i Thlarau a kan petu cu a si. 
2CO.5.6	Taksa i kan um lio ah hin Bawipa sinah kan um rih lo ti kha hngal in lungdai tein kan um. 
2CO.5.7	Zeitintiah hmuh khawhmi si loin, zumhnâk in kan kal. 
2CO.5.8	Taksa in chuah i Bawipa sin i um awkah kan duh hringhran i phânnâk kan ngei hrimhrim lo. 
2CO.5.9	Cucaah a sinah kan um ah siseh, um lo ah siseh, kan i timh bikmi cu Amah lawmhter kha a si. 
2CO.5.10	Zeitintiah mikip nih taksa in a chia a ṭha an tuahmi vialte an hmuh ṭhân dih nâkhnga, Krih biaceihnâk ṭhutdanh hmai ah langhter kan si dih lai. 
2CO.5.11	Cucaah Bawipa ṭih a nunning hngal in, mi kha tei kan timh tawn. Pathian nih fiang tein a kan hngalh i nannih zong nih nan chiaṭha hngalhnâk in fiang tein nankan hngalh ko lai tiah kan zumh. 
2CO.5.12	Zeitintiah nan sinah kan i thangṭhat ṭhân zong a si lo, lungthin i i biatak ṭung lo in, lenglei lawng i a porhlaw mi hna lakah kanmah thawngin hmaihngalnâk le a lehnâk cânrem serpiak kan duh ruang i ka chimmi a si. 
2CO.5.13	Zeitintiah kan hruh a si le Pathian ca a si i kan fim a si le nanca ah a si. 
2CO.5.14	Zeitintiah Krih dawtnâk nih hranhrâm lo in aka fial, hi ti hin kan ruah: Mi vialte aiawh in Mi pakhat a thih ahcun, mi vialte kha an thi. 
2CO.5.15	cun a nungmi hna cu anmah caah nung ti loin, an aiawh in a thi i a tho ṭhanmi ca i an nun nâkhnga mi vialte aiawh i a thihnâk cu a si. 
2CO.5.16	Cucaah atu thawk cun ahohmanh hi vawlei phungin kan zoh ti hna lo. Krih zong minung hngalh in rakhngal cang hmanh ning law, atu ah cun cu lam cun ka hngal ti lo. 
2CO.5.17	Cucaah mizei pauh Krih ah a um ahcun sertharmi a si, thilhlun cu an lo i ngaihmanh u, zeizong vialte a thar cang. 
2CO.5.18	Cubangin thil vialte hi Pathian sinin a chuakmi an si, anih nih Krih thawngin amah he a kan remter ṭhân i remṭhânnâk rian kha a kan pêk. 
2CO.5.19	cuticun Pathian nih Krih ah vawlei hi Amah he a remterṭhân i an nawlbuarnâk cu nawlbuarnâk ah ruahpiak lo in, remṭhânnâk bia tu a kan chanh. 
2CO.5.20	Cubangin Krih aiawh in lamkaltu kan si, Pathian nih kanmah hmangin an nawl hna: Pathian he i remṭhân u tiah Krih aiawh in kan in nawl hna. 
2CO.5.21	Zeitintiah Amah ah Pathian dinnâk kan si khawh nâkhnga sualnâk zeihmanh a hngal lomi kha Pathian nih kanmah ruangah sualah a ser.
2CO.6.1	Cuticun Pathian zângfahnâk nan hmuhmi hi santlai lo i nan canter nâkhnga lo Amah ṭuanpitu ah kan sawm hna. 
2CO.6.2	“Cânsunglawi ah kan ngaih ko i khamhnâk ni ah kan bomh,” tiah a ti. Ngaihmanh u, atu hi cânsunglawi cu a si i ngaihmanh u, atu hi khamhnâk ni cu a si.” 
2CO.6.3	Kan ṭuanmi rian hi sawi a tonnâk hngalo mi ruahnâk thurter ding thil zeihmanh kan tuah lo. 
2CO.6.4	Pathian rianṭuantu sinâk he â tlakin zeithil pauh ah mi mit hmai kan zoh tawn. Thinfual te i teminnâk, harnâk, chamhbaunâk, vansannâk ah siseh, 
2CO.6.5	tuknâk, thongtlaknâk, buaibainâk, zângba i ṭuannâk, mitkuh vuai lonâk, rawlulhnâk, 
2CO.6.6	thiannâk, hngalhnâk, lungsaunâk, velngeihnâk, Thiang thlarau, dawtnâk taktak, 
2CO.6.7	biatak bia ah, Pathian ṭhawnnâk, orh lei keh lei i dinnâk ralthuam ah, 
2CO.6.8	thangṭhatnâk le mualphoternâk, chimchiat le thangṭhatnâk hna ah; hlengtu bantukin, mi dik ngai si ṭung in, 
2CO.6.9	mi hngalhlo mi bangin, min thangngai ṭungin, thi dengmang in, asinain kannung, chimhhrin tongin, thah ṭung loin, 
2CO.6.10	ngaihchia bangin, i lawmpeng ṭungin, sifak mi bangin, mitampi rumter ṭungin, zeihmanh ngei lo bangin, zeizong vialte ngei ṭungin kan um tawn. 
2CO.6.11	Maw, Korin mi hna! Kan lungthin zong chuahdihin nan sinah i ong ngaiin bia kan chim lai. 
2CO.6.12	Kannih nih kan in kham hna lo, nanmah le nanmah tu nan i kham. 
2CO.6.13	Cubangin nansin i kan tuah bantukin nannih zong kanmah leiah i ong ve u. (fa le sin i chim bangin ka chim) 
2CO.6.14	Zumlotu hna he ruang lo ngaiin hngawngkual banhṭi hlah u. Dinnâk le dinlonâk nih zeidah an i hrawm khawh? Asilo ah muinâk le ceunâk nih zeidah pehtlaihnâk an ngeih. 
2CO.6.15	Krih le khuachia nih zeitindah lungkhahnâk an ngei khawh lai? Asiloah zumtu le zumlo tu nih zeidah an coṭi khawh mi a um? 
2CO.6.16	Pathian ṭempal le milem nih zeidah remnâk an ngeih? Nannih cu Pathian nung ṭempal nan si. Pathian nih hitihin a chim, “An sinah ka um lai i an lakah khua ka sa lai. An Pathian ka si lai i annih cu kami le an si lai.” 
2CO.6.17	Cucaah, an sinin rak chuak ulaw, a dang tein um u, tiah Bawipa nih a ti. A thûrmi tawng hlah ulaw kan lawmh hna lai. 
2CO.6.18	“Nan ca Pa ka si lai i ka caah fanu fapa nan si lai, 
2CO.7.1	Cucaah ka dawtmi hna, cubantuk biakam cu kan ngeih caah taksa le thlarau thûrtertu vialte chungin i thianter usih law, Pathian ṭih bu tein thianhlimnâk hi tlinter u sih. 
2CO.7.2	Nan lungthin kan on piak u, aho cung hmanh ah kan palh lo, ahohmanh kan pialter lo i ahohmanh kan hleng fawn lo. 
2CO.7.3	Cucu thiamlo kan coter hna nâk a si lo, thih le thihṭi, nun le nunṭi dingin kan lungthin ah nan um peng tiah ka chim cang kha. 
2CO.7.4	Nan sinah ralṭha in bia kan chim ngam, kan hmaihngalnâk bik nan si. Hnangamnâk in ka khat. Kan harnâk vialte zongah lunglomhnâk in kan khat tawn. 
2CO.7.5	Zeitintiah Masidonia ram i ka rat lio zongah, kan pum cu â din manh hrimhrim lo, kap kip in buaiter kan si zungzal. Lenglei ah i sualnâk hna a um. chunglei ah ṭihphannâk a um fawn. 
2CO.7.6	Asinain ngaichia mi hna hnemtu Pathian nih Titas a ratnâk nih ka hna a ngamter, 
2CO.7.7	a ratnâk lawng si loin nanmah ruang i a hnangamnâk nih aka lawmhter ngai ngai, nanka ngaih ning le, nanka tuarpi ning le kan ca i ṭhahnem nan ngaih ning hna a kan chimh i cu nih cun ka hna a ngamter chinchin. 
2CO.7.8	Ka cakuatmi nih nan lung a fahter tiah hngalh hmanhning law, kâ ngaihchih lo. A hramthawkah cun kâ ngaihchih. Zeitintiah kha cakuat nih khan cân toi te lawng nan ngaih an chiatter hna, tiah ka hngalh. 
2CO.7.9	Atu ahcun kâ lawm cang: ngaihchiatter nan si ruangah si loin, nan ngaihchiatnâk nih ngaihchihnâk i an hruai hna caah a si. Pathian duh ningin ngaihchiatter nan si ah khan kanmah lei ah sunghmi zeihmanh nan ngei lo. 
2CO.7.10	Zeitintiah Pathian duhning i ngaihchiatnâk nih khamhnâk dingah ngaihchihnâk a chuahpi, cucu i ngaihchih awk a si hrimhrim lo. Vawlei ngaihchiatnâk nih cun thihnâk ah a phâkter. 
2CO.7.11	Pathian duhning i ngaihchiatnâk nih a chuahpi mi hna cu hun zoh hna u sih law; taihmâknâk, mah le mah kilvennâk, sual huatnâk, sual tuah ngamlonâk, ṭhatnâk lei duhnâk, ṭhahnem ngaihnâk, sual dântat duhnâk te hna an ngeihter hna. Hi thil vialte hna chungin chuah nan si zia hi nan hngalh. 
2CO.7.12	Cucaah nan sinah ṭial hmanh ning law, sualnâk tuahtu kha ka ṭial hnawhmi a si lo, sualnâk tuahtu nih a tem in ruang i ka ṭialmi zong a si lo. Pathian hmai ah zeitlukindah nan zawn kan ruah tiah nan hngalh nâkhnga ka ṭialmi a si. 
2CO.7.13	Cucaah hnangam tein nan umnâk nih kannih zong kan hna a ngamter. Nan dihlak in Titas thlarau nan tharthawh piaknâk ruang i â lawmhnâk nih kannih zong a kan lawmhter chinchin. 
2CO.7.14	Zeitintiah Titas sinah ka hmaihngalnâk nan si zia ka rak chim a si zongah, ka ning a zak lo. Nan sinah thil vialte biatak i kan chim bangin Titas sin zongah kan hmaihngalnâk nan si zia kan chimmi hi biatak a si. 
2CO.7.15	Nan dihlak i nawl nan ngaihning le, ṭih le phân bu i amah nan cohlannâk cu a philh lo, an tlaihchan chinchin hna. 
2CO.7.16	Cucaah zeithil pauh ah kan in bochan hna caah hin kan i lawmh khunnâk cu a si.
2CO.8.1	Cuhleiah ule nau hna, Masidonia ram i kawhhran hna sinah Pathian nih zângfahnâk a pêk ning hna hi kan hngalhter hna lai, 
2CO.8.2	kha bantuk harnâk le hneksaknâk nganpi an ton lio ah lawmhnâk i an khah ning le, sifahnâk khor thuk pi chungah an um nain pêknâk i an rum ning kha. 
2CO.8.3	Zeitintiah khakha an ti khawh tawk a si, asi, an tikhawh mi pinlei hmanh ah anmah lungtho te i tuahmi an si kha ka hngalhpi hna; 
2CO.8.4	mithiang hna rianṭuannâk ah i tel ve dingah a nawl in an nawl i an thilpêkmi tiangin kan co hlannâk hnga an kan nawl rih. 
2CO.8.5	Cun kan i ruahchan lo ningin Bawipa ah an i pe hmasa, cu hnu ah Pathian duh ning tein kan sinah an i pe ṭhân. 
2CO.8.6	Cuticun hram a rak thawk cang bantukin hi zângfahnâk thilpêk zong hi nanmah zongah tuah ṭhan dingin Titas cu kan nawl. 
2CO.8.7	Asinain zeizong vialte, zumhnâk ah siseh, biachim ah siseh, hngalhnâk ah siseh, ṭhahnemngaihnâk vialte ah siseh, nankan dawtnâk ah siseh nan rum bantukin hi zângfahnâk rian zong ah rum ve u. 
2CO.8.8	Nawlpêk bantukin ka chim lo, asinain midang an i biataknâk he cuaithlai in nan dawtnâk hi a tak maw a deu ti hniksaknâk in ka ṭialmi a si. 
2CO.8.9	Zeitintiah kan Bawipa Jesuh Krih zângfahnâk cu nan hngalh, Amah cu rum hmanhsehlaw, a sifahnâk thawngin nannih nan rum nâkhnga, a si a fak. 
2CO.8.10	Cun hitihin ruahnâk kan cheuh hna, kum khat a liam cangmi i tuah nan rakduh cangmi, a thawk zong nan thawk cangmi kha lanhter ulaw nan caah a ṭha lai, 
2CO.8.11	a hramthawk i tuah awkah nan rak timhmi kha lanko in ṭuan ulaw, nan ngeih ning cio in pe u law, ṭhahnem ngai ngaiin tlinter hram u. 
2CO.8.12	Zeitintiah siannâk lungput a um ahcun, mi nih a ngeih lomi si loin a ngeihmi chungin a pêkmi cu cohlan awk a tlâkmi a si. 
2CO.8.13	Zeitintiah midang thilrit zanter in thilrit khinh kan in timhmi hna a si lo, 
2CO.8.14	asinain ruang tein, nan ngeih a liammi nih an chamhbaunâk a tlinter ahcun, an ngeihliam mi zong nan chamhbaunâk tlintertu a si ve ko lai, cuticun i ruannâk a um kho lai. 
2CO.8.15	“Tampi chartu nih tam a ngei hlei lo i tlawmte chartu chambau in a um hlei lo,” tiah ṭialmi bang khan. 
2CO.8.16	Cuticun nan zawn ka ruahnâk bantuk, Titas thinlung zongah a chiatu Pathian sinah lawmhnâk bia um seh. 
2CO.8.17	Zeitintiah amah cu kan nawlnâk a cohlan ruang lawngah si loin, mi teima a si ruangah amah zuamnâk thawngin amah nawl tein nan sinah rat â tim. 
2CO.8.18	Cun a sinah unau pa ka thlah ve lai, amah cu kawhhran vialte nih thawngṭha ruangah an thangṭhatmi a si, 
2CO.8.19	cu lawng si loin, Bawipa sunlawinâk le timhcia i nan um langhternâk ah hi thil pêk la dingin khual kan tlawnnâk ah i tel ve dingin kawhhran nih an thimmi a si, 
2CO.8.20	hi thilpêk tamnawn kan lâknâk ah hin mi sawiselnâk kan ton nâkhnga lo hrial kan timh pengmi a si. 
2CO.8.21	Bawipa hmuhnâk lawng si loin, minung hmuhnâk zongah â dawh le dawh lo kha kan zoh tawn. 
2CO.8.22	Cun anmah sinah kan unaupa hi kan ratter ve lai, ṭhahnem ngaimi a sizia lam tampi in kan hneksak cangmi a si, atu hna ah nanmah kan in bochan hna nâk thawngin ṭhahnem a ngai chinchin. 
2CO.8.23	Titas kong hi an in hal hna ahcun, ka hawikom, nanmah ca i ka rian ṭuanpi hawi a si. Kan unau hna kong hi theih an duh ahcun, kawhhran hna lamkaltu, Krih sunparnâk an si. 
2CO.8.24	Cucaah kawhhran hna hmai ah nan dawtnâk rak langhter ulaw nannih zong kan hmaihngalnâk nan si zia a mit hmuh ah rak langhter u.
2CO.9.1	Mithiang hna caah rianṭuannâk kong tu cu nan sinah ṭial theng a herh lo; 
2CO.9.2	zeitintiah nan nunsianning kan hngalh ko, Masidonia mi hna sinah, “Akai rammi hna nih kumkhat a liam cangmi ah an timh dih cang,” ti in ka ti hna i kan in hmaihngalpi ngaingai hna. Nan lungthawhnâk nih anmah chung i mi tampi lung zong a thawhter hna. 
2CO.9.3	Asinain hi kong ah kan in thangṭhat mi hna hi pakpalawng a si sual nâkhnga lo, timh cia i nan um nâkhnga, unau hna hi ka rak thlah lai. 
2CO.9.4	Culoahcun Masidonia in mi zeimaw nih an ka zulh sual lai i timh cia i nan um lo an hmuh sual ahcun kannih (nannih kan ti hna lo) nanmah â hmaihngalpitu hi kan ning a zak sual lai. 
2CO.9.5	Cucaah nan rak i kam cangmi, siangngai i nan pêkmi cu timh cia te i a um nâkhnga, unau hna hi ka rak thlah hmasa lai. Cucaah nan thawhlawm cu hnêkchawm mi si loin siannâk in a chuakmi a si awk a si. 
2CO.9.6	Asinain hihi ka chim. Tlawmte tuhtu nih tlawmte a zûn lai, tampi tuhtu nih tampi a zûn lai. 
2CO.9.7	Cuticun mikip nih sianlo buin pe loin, peklo khawh lo i ruah ruang i pe loin, a lungin a timhning cio in pe seh. Zeitintiah Pathian nih lunglawm te i petu kha a dawt hna. 
2CO.9.8	Cun rian ṭha kha tampi in nan ṭuan khawh nâkhnga le, zeizong vialte tling tein nan ngeih khawh nâkhnga, Pathian nih a zângfahnâk cu nan cungah tam piin an pêk hna lai. 
2CO.9.9	“A phawtzamh i Sifak hna sinah a pêk, a dinnâk cu zungzal in a hmun,” tiah ṭial a si. 
2CO.9.10	Cubangin thlaici tuhtu sinah thlaici petu, eiawk rawl petu, thlaici petu le karhtertu, dinnâk theitlai karhtertu nih, 
2CO.9.11	nansiannâk ruang i zeizong vialte ah an rumter hna nâk thawngin kannih lei zong nih Pathian sinah lawmhnâk bia chim awk kan rak ngei ve. 
2CO.9.12	Zeitintiah hi bomhnâk rian nih hin mithiang hna chamhbaunâk a tlinter lawng si loin Pathian sinah lawmhnâk bia chim awk a liam in a liamter, 
2CO.9.13	hi rian nih hin, Krih thawngṭha zumhnâk nan pom ning le, anmah le mi vialte ca pêk lei i nan siannâk thawngin Pathian an thangṭhat tawn, 
2CO.9.14	cun nan cungah Pathian zângfahnâk a tamtuk ruangah hin, nanmah ngaih bu in nan caah thla an cam. 
2CO.9.15	Chimkhawhlomi a thilpêk ruangah Pathian sinah lawmhnâk bia um ko seh.
2CO.10.1	Cubangin keimah Paul, hmaitonh i ralchia, langhlat i nan hmai ah a ral a ṭha ngaimi nih Krih lungnemnâk le nunnemnâk in kan nawl hna. 
2CO.10.2	Nansin i ka rat tikah, thisa ngai i a nungmi ah a ka ruattu hna lakah ralṭha ngai i um ka timhning i um a herh sual nâkhnga lo kan nawl hna. 
2CO.10.3	Zeitintiah thisa in um hmanh usihlaw, thisa bangin kan i doh lo. 
2CO.10.4	Kannih ral dohnâk ralthuam hna cu taksa thil an si lo, a fekmi ralhruang chimkhotu Pathian ṭhawnnâk tu a si, 
2CO.10.5	elhniahnâk le a sangmi thil, Pathian hngalhnâk dawntu dingah â santer chawmmi hna cu hrawk in, khuaruahnâk vialte hna cu Krih nawlngaihnâk sal ah kan luhpi tawn, 
2CO.10.6	cun nawl nan ngaih dih hnu ah, nawl ngai lomi vialte hrem dingin timhcia in kan um. 
2CO.10.7	Lenglei a langhning lawngin maw thil nan conh tawn? Mi zei pauh nih Krih ta ah â ruah ahcun amah cu Krih ta a si bangin kannih zong Krih ta kan si ve timi hi ruat ṭhân seh. 
2CO.10.8	Zeitintiah kan nawlngeihnâk, nanmah hrawhnâk si loin, kanmah remhnâk ca i Bawipa nih a kan pekmi hi hmaihngal pi hmanh ninglaw, ka ning a zak lai lo. 
2CO.10.9	Culoahcun, cakuat in nanmah ṭhih â timmi ka lo sual lai. 
2CO.10.10	“Zeitintiah a cakuat hna cu a rit i a ṭhawng, a pumtu cu a nêm taktak, a phungchim le zomhtaih awk tlâk,” nan ti fawn. 
2CO.10.11	Cubantuk mi nih cun hihi ruat seh, nan sin kan rat hlan i kan ca kuat ningte khan kan rat tik zongah kan tuah lai. 
2CO.10.12	Zeitintiah mah le mah â thangṭhatmi hna sinah cun kâ telhchih ngam lo, anmah he kan i tahchunh ngam fawn lo. Annih cu anmah le anmah an i tahchunhtawn, an hrut ngai. 
2CO.10.13	Kan nih tu cu Pathian nih kan ṭuannâk ding eria chung hlei in hmaihngalpi awk kan ngei lo, nannih zong cu eria nih cun an khumh chih hna. 
2CO.10.14	(Kan nawl ngeihnâk nih an khumhchih hna lo bantuk in) kan eria a si lomi eria bantuk i kan ruah si loin, nan sin tiangin Krih thawngṭha chim i kan rat kha; 
2CO.10.15	kan ṭuanmi hlei in midang rianṭuanmi kan i hmaihngal pi lo, asinain nan zumhnâk a ṭhanchoh bantukin nanmah thawngin kan eria hi a kau chinchin lai tiah kan i ruahchan, 
2CO.10.16	nan ram pinlei tiangin thawngṭha hi kan chim lai, cun eria dang mi ṭuan ciami cu kan i hmaihngalpi lai lo. 
2CO.10.17	Sihmanhsehlaw, “Hmaihngal a duhmi pauh nih Bawipa kha i hmaihngal pi seh.” 
2CO.10.18	Zeitintiah mah le mah i thangṭhat cu conglomh an tong bal lo. Bawipa nih a thangṭhat ahcun conglomh a tong deuh lai.
2CO.11.1	Ka hruhdeuh hmanh ah ka ing hram u, asi in zong nanka in ko. 
2CO.11.2	Zeitintiah Pathian hnahchuahnâk in dah kaw kan hnahchuah hna. Krih sinah cun ngaknu thiang bangin kan pêk khawh hna nâkhnga va pakhat kan ham piak hna. 
2CO.11.3	Asinain rulnih a fimzernâk in Evi a hlen bantukin Krih i tluangtlam te i nan umnâk chungin nan ruahnâk kha a hrawh sual lai ti kha ka phang. 
2CO.11.4	Zeitintiah kan in chimhmi hna si loin, Jesuh dang chim ah a rami hna kha nan rak cohlan hna, nan co bal lomi thlarau nan co i na cohlan bal lomi thawngṭha dang zong nan rak co hlan ko mu! 
2CO.11.5	Zeitintiah cu lamkaltu ngan hna nâk in ka hme deuh lai tiah ka ruat hrimhrim lo. 
2CO.11.6	Biachim leiah cawnnâk ngeihlah hmanh ning, hngalhnâk ah cun ka si lo dah kaw. Lamkip in nan sinah kan langhter cang. 
2CO.11.7	Asiloah hlawh ngeilo in nan sinah Pathian Thawngṭha ka chim i cawisan nan si khawh nâkhnga kâ niamter mi kha ka rak palh maw? 
2CO.11.8	Nan sin i rian ka ṭuan lio ah khan kawhhran dang chawva kha la in cawmnâk ka rak hmuh. 
2CO.11.9	Cun nan sin i ka um lio i chambau i ka um ah khan ahohmanh thilrit ka khinh hna lo; Masidonia ram i a rami unau hna nih ka herhmi anka rin dih. Cun nan caah thilrit ka si lonâk dingah thilvialte ah keimah te kâ zohkhenh tawn. Cubantukin kâ zohkhenh lengmang ko lai. 
2CO.11.10	Krih biatak keimah i a um bangin Akai ram in ka hmaihngalnâk chungin ahohmanh nih anka thlauh kho lai lo. 
2CO.11.11	Zeiruangah? kan dawt hna lo ruangah maw? Pathian nih a hngalh! 
2CO.11.12	Asinain mi cheukhat cu kanmah bantukin langh an i tim i an hmai a hngal tawn, asinain cubantuk mi hna nih cânrem an ngeih nâkhnga lo ka tuah tawnmi hi ka tuah peng lai. 
2CO.11.13	Zeitintiah cubantuk hna cu lamkaltu deu, mihlenhmang, lamkaltu bangin â umtermi an si. 
2CO.11.14	Cucu khuaruahhar awk a si lo! Satan hmanh ceunâk vancungmi bantukin â umter khawh ko. 
2CO.11.15	A rianṭuantu hna zong dinnâk rianṭuantu bangin i umter hna hmanhsehlaw khuaruahhar awk a si lo. An tuahning tein an dongh te ko lai. 
2CO.11.16	Ka chim rih lai, ahohmanh nih mi hrut ah ka ruat hna hlah seh, an ka ruah a si ahcun, tlawmte tal ka hmaihngal ve nâkhnga, mihrut bangin rak ka cohlang hna seh. 
2CO.11.17	Ka biachim hi Bawipa bangin ka chim lo, mihrut bangin ka hmaihngalnâk le ralṭhatnâk in ka chim. 
2CO.11.18	Mi tampi nih thisa in an hmai a hngal bangin kei zong ka hmaihngal ve lai. 
2CO.11.19	Zeitintiah mifim nan si i mihrut hna cu lunglawm in nan in khawh hna. 
2CO.11.20	Zeitintiah minih salah in chia hna sehlaw, in ei dih hna seh, inhleng hna seh, amah le amah i hlawrhseh, nan hmai ah in beng hna seh, nan in ko rih hna lai. 
2CO.11.21	Kan thazâng a der ti hi a chimhmanh ningzak a si! Asinain mi nih zeithil pauh ah a ngamh ahcun hruhbia in chim ning law, kei zong nih ka ngamh ve. 
2CO.11.22	Hebru mi a si maw? keizong ka si. Israel mi an si maw? kei zong ka si. Abraham fale an si maw? keizong ka si. 
2CO.11.23	Krih rianṭuantu an si maw? Hruhbia in chim ning law, ka si deuh, anmahnâk in ka ṭuan deuh, a hleiin tuk ka ton, atu le atu thong ka tla, thihnâk hmunah voi tampi. 
2CO.11.24	Judahmi hna sinin ṭum khat ah voi sawmli, voikhat i tling lo in ṭum nga tuk ka ton. 
2CO.11.25	Voithum fung in anka tuk, voikhat lungin anka cheh; voithum tilawng rawhnâk ka ton, zankhat le nikhat rili cungah ka tâng. 
2CO.11.26	Ka khual tlawnnâk ah voi tampi ti lak i ṭihnung, damiah lak i ṭihnung, ka phunhawi chungin ṭihnung, Gentel hna chungin ṭihnung, khuapi chungin ṭihnung, ramcar i ṭihnung, rilipi chungin ṭihnung, unau deu hna chungin ṭihnung; 
2CO.11.27	zânghlei cawi i thabat tuk le buhrinâk ah voitampi, mitkuh vuailonâk ah, rawlṭam tihalnâk ah, voitampi rawlulhnâk ah, taklawng i khuasik temtuarnâk ah, 
2CO.11.28	hi vialte hna hlei ah kawhran hna zawn ka ruahnâk thilrit nih nifa te a ka nenh. 
2CO.11.29	Thazâng dermi hram lo in ka um bal maw? Mi an tluk tikah zawnruahnâk ngei lo in ka um bal maw? 
2CO.11.30	Hmaihngal ding ka si ahcun, ka thazâng dernâk tu hi ka hmaihngal pi hna lai. 
2CO.11.31	Kan Bawipa Jesuh Krih Pa le Pathian zungzal i thangṭhat mi nih cun lih ka chim lo ning hi a hngalh. 
2CO.11.32	Damaska khua ah khan siangpahrang Aretas tang i mangki bawi nih khan tlaih a ka timh i Damaska mi hna kha khualipi a conghter hna, 
2CO.11.33	asinain thlalang awngin hau pawngah bawmrângin an ka ṭhumh i a kut chung in kâ zûk kho.
2CO.12.1	Hmaihngal hi ka caah hlawknâk a um hrimhrim lo. Bawipa sinin langhnâk le phuannâk kong ka chim rih lai. 
2CO.12.2	Krih ah mi pakhat ka hngalh; kum hlei li a si cang, cupa cu van thumnâk ah khin lâk a si, pumsa in maw a um, pumsa lo in dah a um ka hngal lo. Pathian nih a hngalh. 
2CO.12.3	Cun ka theih mipa cu pumsa in maw a um pumsa lo in dah ka hngal lo. Pathian nih a hngalh. 
2CO.12.4	Paradis i lakchoh i a um ning le, bia in chim khawh lomi le minung caah chimthian lo mi hna a hngalh. 
2CO.12.5	Cubantuk mi cu dah kaw ka hmaihngal pimi cu, asinain ka derthawmnâk dah ti lo cu ka hmai hngalpi lai lo. 
2CO.12.6	Zeitintiah hmalngal pi hmanh ninglaw mihrut ka si lai lo, zeitintiah biatak lawng ka chim lai. Asinain kâ sûm lai; culoahcun a ka hmutu le, ka chimmi a theitu hna nih sâng tuk ah anka ruah sual lai. 
2CO.12.7	Cun langhnâk kha a sunlawi tuk caah kâ porhlawt sual nâkhnga lo ka taksa ah hling a ka pêk, Satan lamkaltu hna kutthak nehnâk dingah, culoahcun sangtuk ah kâ ruah sual hnga. 
2CO.12.8	Hi thil a ka lâkpiak nâkhnga voi thum tiang Bawipa cu ka nawl. 
2CO.12.9	Anih nih, “Ka zângfahnâk na caah â za ko; Ka ṭhawnnâk hi derthawmnâk ah dah kaw tlinter a si cu,” tiah a ti. Cucaah Krih ṭhawnnâk cu ka cung i a um peng nâkhnga, lunglawm tein ka derthawmnâk hna hi ka hmaihngal pi cang lai. 
2CO.12.10	Cucaah Krih ruangah derthawmnâk le, thangchiatnâk, chamhbaunâk le, serhsatnâk le, vansannâk hnaah kâ lawm tawn. Zeitintiah ka derthawm tikah ka ṭhawng tawn. 
2CO.12.11	Hranhrâm lo in nanka nam chih ruangah ka hmai a hngal i mi hrutah kâ cang ne ai. Zeitintiah nanmah hi a ka thangṭhat tu ding cu nan si, zeihmanh lo sihmanhninglaw, kha lamkaltu nganpi pi hna kha zeilei pauh ah ka tluk hna lonâk ding a um lo. 
2CO.12.12	A ngai ngai ti ah lamkaltu si hmelchunhnâk hna cu, khuaruahhar thil le thiltikhawhnâk a phunphun in thinsaunâk he ka langhter ko hna. 
2CO.12.13	Zeitintiah kawhhran dang hna nâk in nan niam deuh hlei maw? Thil rit zeihmanh kan serpiak hna lomi kha dah ti lo cu. Hi ka palhnâk ah hin rakka ngai thiam u. 
2CO.12.14	Atu hi nansin rat awk ah timhcia in ka um a voi thumnâk a si. Cun thilrit kan serpiak hna lai lo, zeitintiah nan thil si loin, nanmah kha kan kawlmi hna cu nan si. Zeitintiah fale nih nu le pa caah an chiah piak ballo i nu le pa tu nih fa le caah an chiahpiak tawn hna. 
2CO.12.15	Cun kei cu lunglawm in nan thlarau caah kâ hmang dih lai, a dihumnâk in ka hman lai. Kan dawtnâk hna a ngan deuh pauh le nanka dawtnâk a zawr deuh lai maw? 
2CO.12.16	Cubantuk cu rak si hmanhsehlaw, thilrit kan serpiak hna lo. Asinain, mizer ngai siin, hlenthawinâk in kan tlaih hna maw! 
2CO.12.17	Nan sin i ka thlahmi hna hmangin ka hlawkpi mi thil zei dah a um? 
2CO.12.18	Titas cu ka nawl i amah sinah ka unaupa zong ka ratter. Titas nih hlawknâk zeital a dawimi nan lakah a um maw? Thlarau pakhat in kan lengṭi lo maw? Kan zulhmi lam zong â khat lo maw? 
2CO.12.19	Asiloah nan sinah silhnalhnâk bia chimah nanka ruah maw? Krih ah cun Pathian hmaiah bia kan chim tawn. Asinain dawtmi hna, zeizong vialte kan tuahmi hi nanmah ca i ṭhatnâk ding lawng te an si. 
2CO.12.20	Zeitintiah ka rat tikah ka duhning in kan hmu hna lai lo i nan duhning in nanka hmu sual lai lo, ti hi ka phâng ngai, culoahcun i sîknâk le, hnahchuahnâk le, thinhunnâk langhternâk, uanthuannâk le, buaibainâk hna a um sual lai, 
2CO.12.21	culoahcun ka rat tikah, nan mit hmuh ah ka Pathian nih a ka mualphoh lai i sualnâk an tuah cang na in â ngaihchih lomi, thûrhnawmhnâk le, nupa sualnâk le, a hormi hna ruangah ka ṭap sual lai.
2CO.13.1	Tutan hi nan sin ka rat voithumnâk ding a si. “Hngalhpitu pahnih, pathum hna hmurkâ in bia vialte fehter a si lai.” 
2CO.13.2	Nan sin ka rat voi hnihnâk ah khan kan chimhhrin cang hna kha. Atu nan sin ka um lo lio ah ka ṭial chan cu cuhlan i sualnâk a tuahtu hna le midang zong kha ka rat tikah ka nganhmi an um lai lo. 
2CO.13.3	Krih nih keimah ah bia a chim taktak maw, tiah hniksaknâk nan kawl, a nih cu nan sinah a derthawm lo, nanmah ah a ṭhawngmi a si. 
2CO.13.4	Zeitintiah Amah cu derthawmnâk he khenhchih a sinain Pathian ṭhawnnâk in a nung. Zeitintiah kannih zong Amah ah kan derthawm nain nanmah lei i Pathian ṭhawnnâk thawngin a sinah kan nung ve lai. 
2CO.13.5	Zumhnâk ah nan um maw, nanmah kha fiang tein i chek u. Jesuh Krih cu nanmah i a um kha nan hngal lo maw? Hniksaknâk i nan tlinlo a si fawn ṭung lo ahcun. 
2CO.13.6	Asinain kannih cu tling loin kan um lo hi nan hngalh lai tiah ka zumh. 
2CO.13.7	Cubangin sualnâk zeihmanh nan tuah lonâk dingah Pathian sinah thla ka cam tawn, cohlanawktlâk khun i i langhter kan timhruangah a si lo, a tling lomi bangin ka langh hmanh ah, nannih nih cun dawh tein thil nan tuah kha ka duh. 
2CO.13.8	Zeitintiah biatak ṭanhding dah ti lo cun, biatak ralchanh ding cun zeihmanh kan tuah kho lo. 
2CO.13.9	Zeitintiah kan derthawm lio zongah nannih nan ṭhawn ahcun kan i lawm tawn. Cun tlamtlinter nan si khawh nâkhnga thla kan cam tawn. 
2CO.13.10	Cucaah nanmah hrawhnâk dingah si loin nanmah ṭhatnâk dingah, Bawipa nih nawl a kan pêk bantukin nan sin i ka um tikah fak piin kan in chimhhrin hna nâkhnga lo, nan sin ka um lo lio ah hi ca hi ka ṭial. 
2CO.13.11	A donghnâk ah ule nau hna, dam tein. Tlamtling tein um u. Hnangam tein um u, ruahnâk pakhat ngei ulaw, daihnâk he nung u, cun dawtnâk le daihnâk Pathian nih an umpi hna lai. 
2CO.13.12	A thiangmi hnamhnâk in nan kut i tlai u. 
2CO.13.13	Mithiang vialte nih nan kut an in tlaih hna. 
2CO.13.14	Bawipa Jesuh Krih zângfahnâk le, Pathian dawtnâk le, Thiang Thlarau hawikomhnâk cu nan dihlak cungah um ko seh. Amen.
GAL.1.1	Paul, Lamkaltu (minung hna thlahmi si loin, minung thawng zong si loin, Jesuh Krih le thihnâk in a thawhtertu, Pathian thawngin) le, 
GAL.1.2	Ka sin i a ummi unau vialte nih, Galatih ram i kawhhran hna sinah: 
GAL.1.3	Pa Pathian leh kan Bawipa Jesuh Krih sinin zângfahnâk le daihnâk um ko seh, 
GAL.1.4	Atu chan chan ṭhalo chungin a kan khamh khawh nâkhnga, kan Pathian le kan Pa duh ningin, Amah cu kan sualnak ruangah â pe, 
GAL.1.5	Amah sinah sunparnâk zungzal in um ko seh. Amen. 
GAL.1.6	Krih zângfahnâk i an kotu hna kha mer takin, cutluk rang i thawngṭha dang nan zuanmi cu ka khuaruah a har ko. 
GAL.1.7	Cucu Thawngṭha a si lo; nanmah buai terin Krih Thawngṭha merh a timmi an si. 
GAL.1.8	Asinain, kanmah siseh, van i vancungmi siseh, kan in chimhmi hna hleiin, thawg`ha dang an chim ahcun chiatserh in um seh. 
GAL.1.9	Ka chim cang bang khan, ka chim ṭhân rih lai. “Nan cohlan cangmi dah ti lo cu, thawngṭha dang an chim ahcun, chiatserh in um ko seh. 
GAL.1.10	Minung lêmsoi maw ka timh Pathian dah? Asiloah, minung lawmhter maw ka timh? Minung lawmhtertu ka si ahcun Krih sal ka si lai lo. 
GAL.1.11	Ule nau hna kan chimhmi hna thawngṭha kha minung bia a si lo tiah kan hngalhter hna. 
GAL.1.12	Zeitintiah minung sinin ka hmuhmi a si lo i mi nih anka cawnpiakmi zong a si lo. Jesuh Krih â langhnâk in ka hmuhmi a si. 
GAL.1.13	Zeitintiah Judah biaknâk ah hmasa ka nuncan kha nan hngalh ko. Kha tluk in Pathian kawhhran ka serhsat ning le hrawh kâ zuamning kha. 
GAL.1.14	Judah biaknâk ah ka ṭhirual le ka phunhawi hna ka chawhkanh hna i pupa hna phung ka ṭanhnâk ah a hleihluat in â zuammi ka si. 
GAL.1.15	Asinain Pathian duhningin, ka nu paw chungin aka thleidangtu le a zângfah nâkin a ka kotu nih, 
GAL.1.16	Gentel mi hna sinah a kong ka phuan khawh nâkhnga a Fapa cu ka sinah a langhter lio ah khan titsa le thisen sinah ruahnâk ka hal lo, 
GAL.1.17	Lamkaltu ka si hlan i lamkaltu a rak simi umnâk Jerusalem zongah kal loin, Arabia ram tu ah ka kal i Damaska ah ka kir ṭhân. 
GAL.1.18	Kum thum hnuah Peter hmu dingin Jerusalem ah ka kal i a sinah ni hlei nga ka câm. 
GAL.1.19	Lamkaltu dang cu Bawipa unau Jeim dah tilo ahohmanh ka hmu hna lo. 
GAL.1.20	(Nan sin i ka ṭialmi hna hi, Pathian hmai zongah ka lih lo) 
GAL.1.21	Cu hnu ah Siria le Silisia ramah ka kal ṭhân. 
GAL.1.22	Cun Krih ah a ummi Judia ram kawhhran hna hngalhmi hmanh ka si rih lo. 
GAL.1.23	An theihmi cu, “Hlan i a kan serhsat i zumhnâk hrawh a tim tupa nih khan zumhnâk kong a chim cang,” ti lawng kha a si. 
GAL.1.24	Keimah ruangah Pathian kha an thangṭhat.
GAL.2.1	Kum hleili hnu ah, Barnabas he Jerusalem ah kan kal ṭhân, Titas zong ka sinah a kal ve. 
GAL.2.2	Langhnâk ka hmuh ruang i a kalmi ka si, Gentel mi hna sin i thawngṭha ka aupinâk kong ka chimh hna i hmaizahmi hna cu a dang tein ka chimh hna, culoahcun pakpalawng in a tlimi ka si sual lai, asiloah, sullam ngei lo i a tlimi ka si sual lai. 
GAL.2.3	Kâ kalpimi Titas zong Grik mi a si nain cuarpar tanpiak a si theng lo. 
GAL.2.4	Cubangin a sinâk cu unau deu, a thli te i an luh pimi hna ruangah a si. (Sal i an kan canter khawh nâkhnga Krih Jesuh i kan ngeihmi zalonnâk hi ngiatthlai duhah cuhna cu a thli tein an lut) 
GAL.2.5	Asinain thawngṭha biatak hi nan caah kilven ka duh ruangah suimilam pakhat te hmanh an sinah kan i pe bal lo. 
GAL.2.6	A biapi deuhmi zong an rak um kho ko, kan caah zeihmanh a dang hlei lo. Pathian nih thleidan a ngei lo, cucaah biapi deuh i ruahmi an um zongah, zeihmanh a poi hlei lo. 
GAL.2.7	Kapkhat lei in, cuarpar tanmi hna caah thawngṭha Peter sinah pêk a si bantukin, cuarpar tanlomi sinah thawngṭha cu ka sinah chiah a si kha an hngalh dih 
GAL.2.8	(zeitintiah cuarpar tanmi lamkaltu Peter sinah hlawk ngaiin rian a ṭuntu nih khan, Gentel Lamkaltu ka sin zongah hlawk ngaiin rian a ṭuan), 
GAL.2.9	cun Jeim, Peter le Johan a biapi bik suttung ah ruahmi hna nih ka sin i pêkmi zângfahnâk an hmuh tikah, annih cuarpartanmi hna sinah kal in, kei le Barnabas cu Gentel mi hna sinah kal dingin hawikomhnâk orhlei kut ankan chanh. 
GAL.2.10	Sifak mi hna philhlo dingin an kan duh lawng a si i cucu tuah ka duh bikmi a si fawn. 
GAL.2.11	Peter cu Antiok i a rat tikah sawi awk i a um ruangah hmaitonh tein ka mawhchiat. 
GAL.2.12	Zeitintiah Jeim sinin mi an rat hlan ah cun, Gentel mi hna sinah rawl a ei tawn, asinain cu hna an rak phâk le cângkâ cuarpar tanmi a ṭih hna ruangah an sinin â zuk ṭhân. 
GAL.2.13	Judah mi vialte zong nih a depdet ning cu an i zohchunh dih. Barnabas tiangin an depdetnâk nih a pingah a hruai. 
GAL.2.14	An thil tining kha thawngṭha biatak he â rem loning ka hmuh tikah an dihlak hmai ah Peter cu, “Nang cu Judah mi na si i Judah mi bangin um loin Gentel mi bangin na um ahcun, zeiruangah dah Gentel mi cu Judah mi bangin umter na timh? tiah ka ti. 
GAL.2.15	Kan nih cu Judah mi kan si i Gentel misual kan si lo. 
GAL.2.16	Asinain nawlbia tuahsernâk thawngin minih thiam a co kho lo, Jesuh Krih zumhnâk thawng lawng lawngin thiam a co kho ti kha kan hngalh, kannih zong nih nawlbia tuahsernâk thawng si loin, Krih zumhnâk thawngin thiam kan co khawh nâkhnga, Krih Jesuh cu kan zumh, nawl bia tuahsernâk thawngin ahohmanh nih thiam an co lai lo. 
GAL.2.17	Krih i thiamconâk kan kawl lio ah khan, misual kan si zia kan i hngalh a si ahcun, Krih cu sual rianṭuantu a si tinâk a si hnga maw? 
GAL.2.18	Ka ṭheh ciami ka sak ṭhân ahcun, nawlbuartu ah kâ chuah hnga lo maw. 
GAL.2.19	Zeitintiah Pathian lei i ka nun khawh nâkhnga kei cu nawlbia in nawlbia ah ka thi cang. 
GAL.2.20	Krih sinah khenhchih in ka um nain ka nung; keimahtu ka si ti lo, Krih cu keimah ah a nung cang, atu thisa i ka nun hi, Pathian Fapa, aka daw i ka ai ah â pemi zumhnâk ah ka nung. 
GAL.2.21	Pathian zângfahnâk cu ka hlaw hrimhrim lo; nawlbia ruang i dinnâk a um ahcun, Krih cu pakpalawngin a thi a si hnga.
GAL.3.1	Maw Galati mihrut hna! Biatak zumlo dingah ahonihdah an in doih hna? Jesuh Krih cu nan mithmuh hrimhrim ah fiang tein khenhchih a sinâk cu langhter a si lo mei? 
GAL.3.2	Hi lawng hi nansin in hngalh ka duh. Thlarau nan comi kha nawlbia nan tuah ruangah maw nan co, zumhnâk bia nan theih ruangah dah? 
GAL.3.3	Hi tluk in maw nan hruh cang? Thlarau in nan thawk i pumsa in tlinter nan timh maw? 
GAL.3.4	Pakpalawng a si taktak ahcun, thil vialte kha pakpalawng in maw nan in kun lai? 
GAL.3.5	Nansin i Thlarau an petu le khuaruahharnâk a tuahtu nih khan, nawlbia tuahsernâk in maw an pêk hna zumhnâk bia nan theih ruangah dah? 
GAL.3.6	“Abraham nih Pathian a zumh, cucu a dinnâk ah ruahpiak a si bangin.” 
GAL.3.7	Zumhnâk i a ummi lawnglawng Abraham fa an si, ti kha hngal ko u. 
GAL.3.8	Cathiang nih a hmuh chungmi cu, zumhnâk thawngin Pathiannih Gentel mi hna thiam a coh lainâk hi a si, “Nangmah ah miphun vialte thluachuah an si lai,” tiin Abraham sinah hi thawngṭha hi chim a rak si cang. 
GAL.3.9	Cuticun zumhnâk i a ummi hna kha, zumtu Abraham he thluachuah an si. 
GAL.3.10	Zeitintiah Nawlbia tuahsernâk tang i a ummi hna cu chiatserhnâk tangah an um; zeitintiah Nawlbia cauk chung i ṭialmi vialte a tuah peng lomi hna cu chiatserh si ko seh, tiah ṭial a si. 
GAL.3.11	Asinain Pathian mithmuh ah nawlbia tuahsernâk in thiam a comi an um lo, ti cu a fiang “Zeitintiah miding cu, zumhnâk in a nung lai,” tiah ṭial a si. 
GAL.3.12	Cuhleiah Nawlbia cu zumhnâk he â tlai lo, “Cubantukin a tuah ahcun, a tuah ningin a nung lai,” ti a si. 
GAL.3.13	Krih cu kan ai awh-in chiatserh a si i nawlbia chiatserhnâk chungin a kan tlanh cang (zeitintiah thingkung cungah thlaimi pauh cu chiatserhmi an si,” tiah ṭial a rak si,) 
GAL.3.14	cuticun Abraham sin i thluachuahnâk cu Krih Jesuh thawngin Gentel mi hna cungah a um kho lai, cuticun zumhnâk thawngin kamhmi Thlarau kha kan hmuh khawh lai. 
GAL.3.15	Unau hna, minung phungin ka chim. minung biakam zong sihmanhsehlaw, fehter cangmi cu an phoih ballo i an chap bal fawn lo. 
GAL.3.16	Cuticun Abraham le a tefa sinah bia cu kamh a rak si. Mi tampi sin chim bangin, na tefa hna sinah, a ti lo i mi pakhat sawh in, na tefa sinah, ti a si, cucu Krih hi a si. 
GAL.3.17	Cun hitihin ka ti, Biakam, Pathian nih Krih ah a fehtermi cu, nawlbia kum 430 hnu i a ummi nih khan zeihmanh loah canter in a hrawk kho lo. 
GAL.3.18	Zeitintiah ro cotu cu nawlbia tuahsernâk ruang i coter a si ahcun biakam ruangah a si kho ti lo. Pathian nih ro cotu ding cu biakam in Abraham sinah a pêkmi a si. 
GAL.3.19	Cutiasiahcun nawlbia hi zeidah a um chan? Nawlbuarnâk ruangah tefa a rak langh hlan i biakammi chaptu ah pêk a si; cucu vanmi remnâk lamkaltu hna hmangin pêk a si. 
GAL.3.20	Lamkaltu hi mi pakhat sinah lamkal an sibal lo. Pathian tu cu pakhat a si. 
GAL.3.21	Nawlbia nih Pathian biakam cu a ralchanh maw? Ralchanh naisai hlah. Nuntertu nawlbia hi pêk rak si cang sehlaw, dinnâk zong nawlbia thawngin a um tak tak awk a si. 
GAL.3.22	Asinain Jesuh Krih zumh ruang i biakammi cu a zumtu hna sin i pêk a si khawh nâkhnga, Cathiang nih zeizong vialte hi sual nawlngeihnâk tangah a hrenh dih hna, tiah a ti. 
GAL.3.23	Asinain zumhnâk a rak phâk hlan i zumh hngami cu langhter a si hlan ah khan nawlbia tangah kilven kan rak si. 
GAL.3.24	Cuticun zumhnâk thawgin thiam kan co khawh nâkhnga nawlbia cu Krih lei ah a kan hruaitu a si. 
GAL.3.25	Asinain zumhnâk a rak phâk hnu ah cun hruaitu tangah kan um ti lo. 
GAL.3.26	Zeitintiah Krih Jesuh zumhnâk thawngin Pathian fale nan si dih cang. 
GAL.3.27	Zeitintiah nan lakah Krih chungah baptisma a ingmi vialte cu Krih in nan i thuam cang. 
GAL.3.28	Cuka ah Judah siseh, Grik siseh um khawh a si lo. Cuka ah sal siseh, miluat siseh um khawh a si lo, pa le nu zong an um kho hlei lo. Krih Jesuh ah nan dik lakin pumkhat nan si. 
GAL.3.29	Cun Krih ta nan si ahcun, Abraham tefa nan si i biakammi bangin ro cotu nan si.
GAL.4.1	Hitihin ka chim, ro cotu cu zeizong vialte cungah hotu sihmanhsehlaw, ngakchia a si chung pauh cu sal he an i thleidang lo, 
GAL.4.2	a pa ruahmi cân a phâk hlan lo cu zohkhenhtu tangah a um ko rih. 
GAL.4.3	Cubantukin kannih zong ngakchia kan si lio ah, vawlei cawnpiaknâk hram tangah sal in kan rak um. 
GAL.4.4	Asinain a tlingmi cân a phâk tikah, Pathian nih a Fapa cu a run thlah, nu hrin nâkin, nawlbia tangah a rak chuak, 
GAL.4.5	cucu nawlbia tang i a ummi kha tlanh awk le, fa sinâk kan co khawh nâkhnga caah a si. 
GAL.4.6	Fa nan si caah, Pathian nih a Fapa Thlarau cu nan lungthin ah a run thlah i, “Abba, Ka Pa,” tiin a au. 
GAL.4.7	Cucaah sal nan si tilo fa nan si cang, cun fa nan si ahcun Krih thawngin Pathian ro cotu nan si. 
GAL.4.8	Asinain Pathian nan rak hngalh lo cân ah khan an kokek hrim hrimah pathian a si lomi hna rian nan rak ṭuan tak tak. 
GAL.4.9	Atu Pathian nan hngalh hnu ah, asiloah, Pathian hngalhmi nan si hnu ah tiawk a si deuh, zeitindah san a tlai lomi cawnpiaknâk hramah i mer in cu sal i um cu nan duh ṭhân khawh rih? 
GAL.4.10	Ni le thla, cân le kum hna nan ulh ṭhânmi hi. 
GAL.4.11	Nan caah thazâng ka chuahmi pakpalawng a si sual lai kha ka phâng ko. 
GAL.4.12	Unau hna keimah bantuk si dingin kan nawl hna, keizong nanmah bantukin ka um. Fahnâk nanka pe hrimhrim lo. 
GAL.4.13	Thawngṭha nan sin i ka chim hmasat tan ah khan ka taksa derthawm tuk ruangah a si kha nan hngalh. 
GAL.4.14	Ka taksa cung i hneksaknâk a ummi kha nan zomhtaih lo i nan hlaw fawn lo. Pathian vanmi hna le, Jesuh Krih bantukin nanka cohlan kha. 
GAL.4.15	Vanṭha nan i tinâk vialte kha zeitindah a um kun? Sikhosehlaw nan mitmu hmanh coih i pêk nanka duh ti kha ka philh lo. 
GAL.4.16	Biatak kan chimh hna ruangah nan ral ah ka cang maw? 
GAL.4.17	Ṭhahnem ngai ngaiin nanmah lemsawi an timtu hna kha nan ṭhatnâk ding an duh ruangah a si lo, anmah lei nan hoih i a dang tein lâk an in duh hna ruangah a si. 
GAL.4.18	Thilṭha tuah dingah, nan sin ka um lio lawng si loin zeitik cân pauhah ṭhahnem nan ngaih awk a si. 
GAL.4.19	Ka unau hna, nan lakah Krih muisam langhhter a si hlan pauh cu nau nganfah bangin nan caah ka ngan a fâk. 
GAL.4.20	Atu lio hna ah hin nan sin i um i ka aw thlen ka duh ngai ngai, nan kongah ka lung a hring. 
GAL.4.21	Nawlbia tang i um a duhmi hna ka chim tuah u, nawlbia cu nan thei bal lo maw? 
GAL.4.22	Hitihin ṭial a si. Abraham nih fapa pahnih a ngei, pakhat cu salnu sin in, a dang pakhat cu zalongnu sin in. 
GAL.4.23	Asinain salnu sin in a chuakmi cu thisa phungin a chuak i zalongnu sin in a chuakmi cu biakammi ruang i a chuakmi a si. 
GAL.4.24	Cu bia cu zohchunh ding a si. Zeitintiah cucu biakam pahnih an si. Pakhat cu Sinai tlang, sal siding i fahringtu Hagar a si. 
GAL.4.25	Cuticun Hagar hi Arabia ram i Sinai tlâng a si i atu lio Jerusalem sining he â khatmi a si, a fa le he salah an um. 
GAL.4.26	Asinain cunglei Jerusalem tu cu zalongmi a si i cucu kan nih vialte nu a si. 
GAL.4.27	Hitihin ṭial a si, “Maw, nang, a cingmi, Fa ngeilo nu i lawm tuah. Nang nau nganfah a tuar bal lomi, au tuah. Va ngeimi nu nâkin lileng nu nih fa tamdeuh a ngei.” 
GAL.4.28	Unau hna, kan nih hi Isak bangin biakam fale kan si. 
GAL.4.29	Asinain thisa phung i a chuakmi nih khan, Thlarau phung i a chuakmi a serhsat bantukin, atu zongah cubantuk a si. 
GAL.4.30	Asinain Cathiang nih zeitindah a chim? “Salnu cu a fale he ṭhawl hna u; zeitintiah salnu fapa nih zalong nu fa kha ro a copi kho lai lo,” tiah a ti. 
GAL.4.31	Cuticun unau hna, salnu fale kan si lo, zalong nu fale kan si.
GAL.5.1	Cucaah Krih nih akan pêkmi zalonnâkah fek tein dir ulaw, sal hngawngkual ah tângti hlah u. 
GAL.5.2	A ngaingai ti ahcun, keimah Paul nih, nan sinah ka chim, cuarpar nan tan ahcun Krih nih zeihmanh an ṭhathnem hna lai lo. 
GAL.5.3	Cuarpar â tanmi hna cu nawlbia vialte zulh awkah leiba â sertu an si, tiah ka hngalhter ṭhân hna. 
GAL.5.4	Nannih nawlbia in thiamco â timmi hna, Krih he nan i ṭhen cang, zângfahnâk in nan tlu cang. 
GAL.5.5	Kannih nih Thlarau thawngin zumhnâk i dinnâk kha ruahchannâk he hngahhlang ngaiin kan hngak. 
GAL.5.6	Zeitintiah Krih Jesuh ah cun cuarpartan hi zeihmanh a ṭhahnem lo, cuarpar tanlo zong zeihmanh a ṭhahnem hlei lo. Zumhnâk, dawtnâk i ṭuan lawng kha a ṭhahnemmi cu a si. 
GAL.5.7	Ṭha tein nan tli. Ahonihdah biatak zulh nâkin an kham hna? 
GAL.5.8	Hibantuk i an tukforhtu hna hi nanmah kotu sinin a si lo. 
GAL.5.9	Thilnu tlawmte nih changreu cu a dih lakin a thawhter tawn. 
GAL.5.10	Ruahnâk dang nanngei lailo tiah Bawipa ah ka zumh, an buaitertu hna cu ahoansihmanh ah biaceihnâk cu an in ko lai. 
GAL.5.11	Unau hna, keinih cuarpar tannâk kong ka chim ahcun, zeiruangahdah serhset ka si ko rih? Cutinsisehlaw vailam i tluknâk hi a dih diam cang hnga. 
GAL.5.12	An buaitertu hna cu fing tein i tan lawlaw hna sehlaw ka hei duh dah. 
GAL.5.13	Ule nau hna, zalong ding i kawhmi nan si, nan zalonâk tu cu thisa caah cânremah hmang hlah u, dawtnâk in rian i ṭuanpiak cio u. 
GAL.5.14	Zeitintiah “Nangmah nâdawt bangin na innpa na dawt lai” timi biafang khat nih Nawlbia vialte a tlinter dih. 
GAL.5.15	Asinain nan i seh i nan i ei ahcun, nan i hrawk dih te lai, i ral ring u. 
GAL.5.16	Cuticun hihi ka chim: Thisa duhnâk nan tlinter nâkhnga lo Thlarau ah um u. 
GAL.5.17	Zeitintiah thisa duhnâk nih Thlarau a ralchanh i Thlarau zong nih thisa a ralchanh. Cuticun tuah nanduh mi nan tuah khawhlonâk cu hi hna pahnih ralchanh ruangah a si. 
GAL.5.18	Asinain Thlarau hruai i nan um ahcun, nawlbia tangah nan um ti lo. 
GAL.5.19	Thisa duhnâk hna cu a fiang ko, cuhna cu, ṭangdangkainâk, nupa sualnâk, thurhnawmhnâk, hornâk, 
GAL.5.20	milem biaknâk, doihthiamnâk, huatnâk, i siknâk, hnahchuahnâk, thinhunnâk, mahzawn lawng ruahnâk, lungruallonâk, zumhnâk dang ngeihnâk, 
GAL.5.21	hnahchuahnâk, lainawnnâk, zuritnâk, zuhmun nuamtinâk hna an si. Cubantuk thil tuah a hmangmi hna nih Pathian pennâk an co lai lo, tiah kan chimh chung hna bang khan, atu zongah ka chim ṭhân. 
GAL.5.22	Thlarau theitlai tu cu, dawtnâk, lawmhnâk, daihnâk, lungsaunâk, zângfahnâk, ṭhatnâk, zumhawktlaksinâk, 
GAL.5.23	toidornâk le i sumkhawhnâk an si, cu thil hna ralchanh in nawlbia zeihmanh a um lo. 
GAL.5.24	Cun Krih Jesuh ta a simi hna nih an thisa cu a duhnâk le tlaihchannâk hna he an khenhchih cang. 
GAL.5.25	Thlarau ah kan nun ahcun, Thlarau zongah kal u sih. 
GAL.5.26	Mah le mah i hlawrh le thin i hunter le hnahchuahnâk ngeiin um hlah u sih.
GAL.6.1	Unau hna, mi pakhat cu sual nih a tlaih tikah, nannih thlarau mi hna nih nunnemnâk in an sinâkhmasa ah siter ṭhân va zuam ulaw, tukforhnâk nan ton sualnâk hnga lo ralrinnâk tu ah hmang u. 
GAL.6.2	Pakhat le pakhat nan thilrit i châng u law Krih nawlbia nan tlinter a si lai. 
GAL.6.3	Zeitintiah zeihmanh siṭung loin biapi ngai i â ruatmi cu amah le amah â hlengmi a si. 
GAL.6.4	Asinain mikip nih mahle rian cio zohfiang hna sehlaw hawi he um loin, amah lawng a um zongah â lawm peng ko lai. 
GAL.6.5	Zeitintiah mikip nih mahle thil cio an phorh te ko lai. 
GAL.6.6	Bia cawnpiak a simi nih cawnpiaktu sinah a ngeihmi thilṭha vialte hrawm ve seh. 
GAL.6.7	Hlen in um hlah u, Pathian cu nihsawh ding a si lo. Mi nih a tuhmi thlaici bangin a zûn te ko lai. 
GAL.6.8	Thisa lei in a tuhtu nih thisa chungin rawhnâk a zûn lai, Thlarau lei i tuhtu nih Thlarau sinin zungzal nunnâk a zûn te lai. 
GAL.6.9	Cuticun thilṭha tuah neng hlah u sih. Kan i thlahdorh lo ahcun a cân te ah kan zûn te ko lai. 
GAL.6.10	Cucaah cân rem kan ngeih ning cio in, mi vialte cungah thilṭha tuah u sih, a hleiin zumhnâk i kan chung le sinah tuah u sih. 
GAL.6.11	Zohhmanh u, keimah kut hrimhrim in nan sinah cafang ngan pipi in ka ṭial. 
GAL.6.12	Mihmuh i zohdawh si a duhmi nih cuarpartan an in fial hna. Hihi zeidang ruangah a si lo. Krih vailam ruang i serhsatnâk in luat an duh caah a si. 
GAL.6.13	Zeitintiah cuarpartanmi zong nih nawlbia cu an zul hlei ṭung lo, nanpum cungah hmaihngal pi ding ngeih an duh ruangah cuarpartan an in fial hna. 
GAL.6.14	Kan Bawipa Jesuh Krih vailam dah ti lo cu Pathian nih hmaihngal pi a ka sianglo, cu thawng cun vawlei hi ka caah khenhchih a si i kei zong vawlei caah khenh chih ka si ve. 
GAL.6.15	Krih Jesuh ah cun cuarpartan hi zeihmanh san a tlai lo i cuarpartan lo zong zeihmanh san a tlai hlei lo. San a tlaimi cu sertharnâk hi a si. 
GAL.6.16	Cun hi phung ningin a kalmi hna sinah daihnâk le zângfahnâk an cungah um ko seh, cun Pathian Israel hna cung zongah um ko seh. 
GAL.6.17	Atu thawkin ahohmanh nih hna ka hnawh ti hna hlah seh, zeitintiah Bawipa Jesuh chinchiahnâk cu ka pum cungah hin kâ put cang. 
GAL.6.18	Ule nau hna, Bawipa Jesuh Krih zângfahnâk nan thlarau sinah um ko seh. Amen.
EPH.1.1	Paul Pathian duhning i Jesuh Krih Lamkaltu nih, Efesa khua i mithiang hna le Jesuh Krih ah zumhtlâk a simi hna sinah: 
EPH.1.2	Pathian kan Pa le Bawipa Jesuh Krih sinin zângfahnâk le daihnâk nan sinah um ko seh. 
EPH.1.3	Thlarau lei thluachuahnâk phunkip Krih in vancung ramah thlua a kan chuahtu Kan Bawipa Jesuh Krih i a Pa le a Pathian cu thangṭhat in um ko seh; 
EPH.1.4	Ahmai ah a thiangmi le sawi awk um lomi kan si khawh nâkhnga vawlei hram thawk hlan in Amah ah dawtnâk in a kan thim cang, 
EPH.1.5	Amah duhnâk le ṭha a ti ningin, Jesuh Krih thawngin Amah fa bang i canter awkah a kan khaukhih cang, 
EPH.1.6	a sunglawimi a zângfahnâk thangṭhat dingin cu zângfahnâk ah cun dawtmi ah Amah nih a kan cohlân. 
EPH.1.7	A thisen thawngin Amah ah tlanhnâk le a rummi a zângfahnâk bangin sual ngaihthiamnâk kha kan co, 
EPH.1.8	fimnâk le khuaruahthiamnâk vialte in kan sinah zângfaknâk cu liam thluahmah in a kan pêk. 
EPH.1.9	Amah nih â tinhning le lawmhning tein, a duhnâk biathli cu kan sinah a phuan cang, 
EPH.1.10	A remruatmi cân a tlin tikah, Amah ah zeizong vialte, vanah a ummi le vuleiah a ummi he Krih ah a pumh dih khawh nâkhnga. 
EPH.1.11	Amah ah rocotu sinâk zong kan co cang, cucu Amah duhning le remruat ningin zeizong vialte tuahtu tinh ningin ruahciami a si, 
EPH.1.12	kannih Krih â bochan hmasatu hna hi a sunparnâk thangṭhattu kan si nâkhnga. 
EPH.1.13	Nannih zong biatak bia nan khamhnâk thawngṭha kha nan theih hnu ah Amah kha nan i bochan i zumh zong nan zumh hnu ah, kamhmi Thiang Thlarau in hmelchunh nan si. 
EPH.1.14	cucu a ta dingah cawkmi, tlanh an si hlan tiang a sunparnâk thangṭhat dingah, ro cotu kan sinâk ca i hamchungnâk a si. 
EPH.1.15	Cucaah, kei zong nih Bawipa Jesuh nan zumhning le mithiang vialte nan dawtnâk ka theih hnu ah, 
EPH.1.16	thla ka camnâk ah nanmin chimin nan caah lawmhnâk bia chim kha ka ngol lo. 
EPH.1.17	Kan Bawipa Jesuh Krih Pathian, sunparnâk Pa nih Amah hngalhnâk ah, biaphuannâk le fimnâk thlarau an pêk khawh hna nâkhnga, 
EPH.1.18	nan lungthin mit dei terin, Amah kawhnâkah ruahchannâk le, mithiang hna ro coding a sunlawi ning le a rumning kha nan hngalhfian khawh lai, 
EPH.1.19	cun khuaruhhar a thiltikhawhnâk i rian a ṭuanning le, kannih zumtu hna ca i a ṭhawnnâk a lianhnganning hi zeibantuk set dah a si, 
EPH.1.20	Krih ah khan zeitiset in dah a ṭuan i thihnâk in a thawhter i vancung ah a orhlei tiangah a ṭhutter ning le, 
EPH.1.21	bawinâk, nawlngeihnâk, ṭhawnnâk le uknâk vialte, hi vawlei lawnghmanh si loin a um laimi vawlei zongah min bunhmi vialte lakah cungnung bik a si. 
EPH.1.22	A ke tangah thil vialte a chiah i Amah cu zeizong vialte cungah lu bik si dingin khawhran hna sinah a pêk, 
EPH.1.23	kawhhran cu Amah pum, zeizong i zeizong ah a khat dihmi Amah tlamtlinnâk kha a si.
EPH.2.1	Cun nannih nawlbuarnâk le sualnâk ruangah a thimi nan si lioah Amah nih an nunter hna; 
EPH.2.2	hlanah hi vawlei phung ningin khua nan rak sa, vanrâng i ṭhawnnâk bawi, atu i nawlngai lomi hna chungah rian a ṭuntu thlarau duh ningin, 
EPH.2.3	kannih zong hlanah cun kan thisa duhnâk zulin anmah bantukin kan rak um ve, thisa ruahnâk le duhnâk zulh in kan rak nung i midang bantukin kan kokek in thinhunnâk fa kan rak si. 
EPH.2.4	Asinain Pathian, zângfahnâk in a rummi le a liannganmi dawtnâkin a kan dawt caah, 
EPH.2.5	nawlbuar ruang i a thimi kan si lio ah, Krih sinah a kan nunter (zângfahnâk in khamh nan si), 
EPH.2.6	cun hmunkhat ah an kan thawhter i van hmunah Krih Jesuh he hmunkhat ah a kan ṭhutter, 
EPH.2.7	ara laimi chan ah Krih Jesuh thawngin avelngeihnâk le a rum tak takmi a zângfahnâk cu kan cungah a langhter khawh lai. 
EPH.2.8	Zeitintiah zumhnâk thawngin zângfahnâk i khamh nan si, cucu nanmah ta a si lo, Pathian thilpêk a si, 
EPH.2.9	tuahsernâk in a si lo, culoahcun, an ruam a kai sual lai. 
EPH.2.10	Thilṭha tuah dingah Krih Jesuh ah sermi kan si i Amah kutchuak kan si, cu thilṭha tuah cu kan umnâk dingah Pathian nih a rak timhlamh ciami a si. 
EPH.2.11	Cucaah nannih, taksa in Gentel, taksa kut i cuarpartanmi nih, ‘cuarpartanlomi’ an ti tawnmi hna, 
EPH.2.12	kha cân ah khan Krih tel loin nan um i Israel khua le ram le kamhmi biakam chungin khual nan si i hi vawlei ah Pathian ngei lole ruahchannâk ngei loin nan rak um. 
EPH.2.13	Asinain atu cu Krih Jesuh ah, nannih lam hla pi ah a ummi kha Krih thisen in nai te ah chiah nan si cang. 
EPH.2.14	Zeitintiah Amah hrimhrim cu kan daihnâk, a lai fangah ṭhennâk vanpang a hrawk i bu hnih kha bu khat ah a tuahtu a si, 
EPH.2.15	phunglam le nawlbia le nawlpêk hna nih an chuahpi mi ralnâk cu a taksa in a hrawk i pahnih hna cu Amah ah mithar pumkhat ah ser in, daihnâk kha a ser, 
EPH.2.16	cun i ralnâk kha thah piakin pahnih hna cu vailamtahnâk thawngin Pathian ah taksa pumkhat ah can terin i remṭhânnâk kha a tuah khawh lai. 
EPH.2.17	Cun a ra i nannih hla piah a ummi le, annih nai teah a ummi hna sinah daihnâk an chimh hna. 
EPH.2.18	Amah thawngin Pa sinah Thlarau pakhat in luhkhawhnâk kan ngei. 
EPH.2.19	Cucaah atu ah cun, khual le mising nan si tilo i mithiang hna he laikhat le Pathian inn chungkhar nan si cang. 
EPH.2.20	Lamkaltu le Profet hna bunhmi lung cungah sakmi nan si, cu inn ah a biapi bikmi a kil lung cu Krih a si, 
EPH.2.21	cu inn cu a ningpiin Amah ah pehtonh an si i Bawipa ah a thiangmi ṭempal ah a cang tawn, 
EPH.2.22	nannih zong Amah ah Thlarau i Pathian umnâk dingah pehtonh i sakmi nan si.
EPH.3.1	Hiruangah hin keimah Paul, nanmah Gentel mi hna caah Krih Jesuh ah thong i a tlami hi- 
EPH.3.2	nan ca i Pathian zângfahnâk rian aka pêkmi hi nan hngalh tak tak ahcun, 
EPH.3.3	zeitindah cu biathli cu langhnâk i hngalhter ka si kha (hlan ah tawi tein ka ṭial cangmi kha, 
EPH.3.4	kha kha nan rel tikah Krih biathli ka hngalhning hi nan theihthiam ko lai), 
EPH.3.5	Thiang Thlarau nih atu lio i a thiangmi a lamkaltu hna le profet hna sinah a langhter bantukin, cuhlan ah minung fale hna sinah hngalhter a rak si lo: 
EPH.3.6	Cu biathli cu Thawngṭha thawngin Krih ah Gentel mi hna hi rocopi hawi, pum ṭengnge, biakam co pitu an si, timi hi a si. 
EPH.3.7	A ṭhawnnâk rian, hmual a ngei ngaimi in ka sinah pêk a simi Pathian zângfahnâk thilpêk ningin cu thawngṭha rianṭuantu ah cantermi ka si. 
EPH.3.8	mithiang vialte hna lakah a hme bik nâkin a hme deuhmi ka si nain, a dongh kho lomi Krih rumnâk hi Gentel mi hna sinah ka chim nâkhnga, 
EPH.3.9	Jesuh Krih thawngin zeizong vialte sertu Pathian nih zungzal in a rak thuhmi i hawikawmhnâk biathli cu mi vialte sinah phuang dingin hi zângfahnâk hi pêk ka si. 
EPH.3.10	Cuticun van hmun i bawinâk le nawlngeihnâk tiangah khin a liannganmi Pathian fimnâk hi kawhhran hna nih an hngalhter khawh lai, 
EPH.3.11	cucu zungzal a rak tinhning tein kan Bawipa Jesuh Krih ah a tlinter. 
EPH.3.12	Amah i zumhnâk thawngin amah lila ah khan ralṭha le ngamh ngaiin luh khawhnâk kan ngei. 
EPH.3.13	Cucaah nanmah ruang i kan inmi harnâk ruangah nan lung dong hlah seh, cucu nan sunparnâk a si. 
EPH.3.14	Hi ruangah hin kan Bawipa Jesuh Krih i a Pa hmaiah khuk bilin ka kun tawn, 
EPH.3.15	Amah cu lei le van i chungkhar vialte nih min an i bunhnâk a si. 
EPH.3.16	A rummi a sunparnâk bangin nan chunglei minung kha Amah Thlarau nih ṭhawnnâk an pêk hna lai, 
EPH.3.17	cun zumhnâk thawngin Krih cu nan lungthin ah khua a sak khawhnâk hnga le dawtnâk ah hram nan bunh i hngatchan miah nan i ngeih khawh nâkhnga, 
EPH.3.18	mithiang vialte hna he, a kauhning, a sauning, a thuhning le a sanning hna hngal kho ding le, 
EPH.3.19	hngalh cawk lomi Krih dawtnâk hngal kho dingin Pathian tlamtlinnâk i tlinter in nan um kho lai. 
EPH.3.20	Cuticun kanmah i rian a ṭuan tawnmi ṭhawnnâk bangin kan halmi le kan ruahmi vialte nâk i tam deuh i rian a ṭuan khotu sinah, 
EPH.3.21	zungzal in chan vialte tiangin kawhhran le Krih ah sunparnâk um ko seh. Amen.
EPH.4.1	Cucaah, kawh nan sinâk he â tlakmi nunning i nun awkah, kei, Bawipa i thong a tlami nih kan nawl hna; 
EPH.4.2	toidornâk le nunnemnâk, lungsaunâk le dawtnâk i inkhawhnâk vialte he 
EPH.4.3	daihnâk ah i funtom in, Thlarau i pumkhat sinâk kha i tlaihpeng u sih. 
EPH.4.4	Ruahchannâk pakhat i kawh nan si bangin, pum pakhat le Thlarau pakhat lawnglawng a um, 
EPH.4.5	Bawipa pakhat, zumhnâk pakhat, baptisma pakhat, 
EPH.4.6	Pathian pakhat le zeizong vialte Pa, zeizong vialte cungah, zeizong vialte lan in, zeizong vialte chung le nan dihlak chungah a ummi a si. 
EPH.4.7	Asinain Krih thilpêk tahnâk bangin mikip sinah zângfahnâk cu pêk a si. 
EPH.4.8	Cucaah hitihin a chim, “Cunglei i a kai lio ah khan, tlaihmi sal kha â kaipi hna i, minung sinah thilpêk a pêk hna. 
EPH.4.9	(Cubangin, “A kai timi hi zeidah a sullam? Vawlei tang bikah a rung ṭum khawh nâkhnga. 
EPH.4.10	A rungṭummi cu van vialte cung i a kaimi kha a si, cucu thil vialte ah a khah dih khawh nâkhnga caah a si.) 
EPH.4.11	Amah nih cheukhat lamkaltu ah, cheukhat profet ah, cheukhat evangelist ah, cheukhat pastor le cheukhat cawnpiaktu ah a pêk hna. 
EPH.4.12	zeitintiah mithiang hna timhtuahnâk i rianṭuantu ding le Krih pum ṭhanter dingah, 
EPH.4.13	Pathian Fapa theihhngalhnâk kong le zumhnâk ah kan dih lakin pumkhat kan si nâkhnga, Krih tlamtlinnâk bantukin nutling patling ah kan i chuah lai i 
EPH.4.14	fimzer ngai le thiam ngaiin mi a hlengtu cawnpiaknâk thlitu phunkip nih a thenh lengmang mi ngakchia si ti loin, 
EPH.4.15	dawtnâk in biatak tu kan chim lai i Lu a simi Amah ah a lamkip in kan ṭhang kho lai- 
EPH.4.16	Amah in pum dihlak kha, rem tein hmunkhat ah pehtonh dih in, nge vialte rianṭuan ning cio cu fonh in, dawtnâk i i sersiam awkah, pum cu a ṭhanter tawn. 
EPH.4.17	Cucaah hihi Bawipa ah kan hngalhter hna, santlai lomi ruahnâk ngeitu, Gentel mi bangin um ti hlah u. 
EPH.4.18	Annih cu Pathian nunnâk chungin ṭhen an si i an ruahnâk cu a mui dih, an lung a khon ruangah i hngalhchuahnâk an ngei kho ti lo, 
EPH.4.19	cu hna cu poi tinâk ngei lo le ningzah hngal loin, thûrhnawmhnâk ah zat ti um loin, hornâk ah an i pumpe. 
EPH.4.20	Asinain Krih ah nan cawnmi cu cubantuk a si lo. 
EPH.4.21	Amah cu nan theih i Amah cawnpiakmi nan si taktak ahcun, Jesuh i a ummi biatak bang khan, 
EPH.4.22	hlan lio nan nunning i minung hlun ziaza, hlen a duhmi kha i phoih u law, 
EPH.4.23	nan ruahnâk thlarau ah tharchuah in um ko u, 
EPH.4.24	minung thar, dinnâk le thiannâk taktak Pathian duhning i sermi in i thuam u. 
EPH.4.25	Cucaah, lihchim ngol in, mikip nih mahle inpa sinah biadik chimseh, zeitintiah pakhat le pakhat fonhmi membar kan si. 
EPH.4.26	“Thinhung ko, sualnâk tu tuah hlah,” na thinhunnâk nitlâk pi hlah, 
EPH.4.27	khuachia caah hmun pe hlah. 
EPH.4.28	Firhmang nih fir ti hlah seh, chambau mi a bomh khawh nâkhnga a kut in ba lakin rian ṭuan seh. 
EPH.4.29	Bia ṭhalo nan kâ in chuak hlah seh, mi ṭhatnâk ding bia tu chim deuh ulaw, nan bia ngaitu caah zângfahnâk si ko seh. 
EPH.4.30	Pathian Thiang Thlarau kha ngaihchiatter hlah u, tlanhnâk ni caah Amah ah chinchiahmi nan si cang. 
EPH.4.31	Chiatkhâtnâk le, thinhunnâk le, thinhânnâk le, i siknâk le, thangchiatnâk vialte hlei ah, ruahnâk chia-kha vialte hi nan sinin hloh dih si hna seh. 
EPH.4.32	Pathian nih Krih ah an ngaihthiam hna bangin i zângfah in, vel i ngeih ulaw, i ngaithiam u.
EPH.5.1	Cucaah a fa dawtmi bangin Pathian â zohchunhtu si ko u. 
EPH.5.2	Krih nih a kan dawt i Pathian sinah raithawinâk le rimhmui pekchanhmi ah kan ca i â pêk bangin dawt nâkin nung u. 
EPH.5.3	Mithiang hna tuah awk ah â tlak bangin nupa sualnâk, thurhnawnhnâk le haukauhnâk hna cu nan lakah a chim hmanh chim hlah u, 
EPH.5.4	zer kong caih le, holh dawhcah lo le, a thûrhnawmmi capo saih zong hi nan caah â dawh lo, cu nâk cha cun, lawmhnâk biatu chim deuh u. 
EPH.5.5	Zeitintiah nupa sualnâk tuahtu, mithûrhnawm, hakkaumi, hakkauh cu milem biak a si: cubantuk mi hna nih Krih le Pathian Pennâk ah co awk ro zeihmanh an ngei lo ti kha nan hngalh. 
EPH.5.6	Ahohmanh nih pakpalawng biain in hleng hna hlah seh: cuthil hna ruangah dah kaw zumlotu cungah Pathian thinhunnâk cu a langh tawn. 
EPH.5.7	Cucaah cubantuk mi cu kawm hna hlah u. 
EPH.5.8	Zeitintiah hlanah khuamui nan rak si nain atu cu Bawipa ah khuaceu nan si. Cucaah khuaceu fale bantukin nung u, 
EPH.5.9	(zeitintiah Thlarau theitlai cu ṭhatnâk, felnâk le biatak vialte ah a lang), 
EPH.5.10	Bawipa cohlan awk a tlâkmi kha zeidah a si ti hngalh rak i zuam u. 
EPH.5.11	Cun khuamui rianṭuan theitlai a ngei lomi sinah i tel hlah u, a dik lo ning tu langhter u. 
EPH.5.12	Zeitintiah a thliin an tuahmi thil hna cu chim awk hmanhah ningzah awktlâk an si. 
EPH.5.13	Asinain thil vialte a sining tein langhtermi hi ceunâk rianṭuan a si, zeitintiah langhtermi pauh cu ceunâk a si. 
EPH.5.14	Cucaah hitihin a chim, “Nang, â hngilhmi i hlau law, thihnâk in tho law Krih nih an ceuh lai,” 
EPH.5.15	Cu thil hna cu zoh in mihrut bang i um loin mifim bangin ralring tein um u. 
EPH.5.16	Cân chia i kan um caah, cân ṭha nan hmuhmi ṭha tein hmang u. 
EPH.5.17	Cucaah mihrut bangin um hlah u, Bawipa duhnâk zeidah a si ti kha hngalh u. 
EPH.5.18	Cun misur hang ri hlah u, cucu lohtlau tertu a si, Thlarau tu in khat deuh u. 
EPH.5.19	Biazâi le hla in, thlarau lei hla hna he pakhat le pakhat i chawnbia u law, hlasak pah in Bawipa cu nan lungthin ah ring-awn tum piak u. 
EPH.5.20	Kan Bawipa Jesuh Krih min in Pa Pathian sinah zeizong vialte ah lawmhnâk bia chim u. 
EPH.5.21	Pathian ṭihzahbu tein pakhat le pakhat i hmaizah u. 
EPH.5.22	Nupi le hna Bawipa nan ṭihzah bantukin, nan va le ṭihzah hna u. 
EPH.5.23	Zeitintiah Krih cu pum khamhtu siin, kawhhran lu a si bantukin, pasal zong nupi lu a si. 
EPH.5.24	Cucaah kawhhran hna nih Krih an ṭihzah bantukin nupi le zong nih zeizong vialte ah an va le ṭihzah ve hna seh. 
EPH.5.25	Va le hna nan nupi le daw hna u. Krih nih kawhhran a dawt i an ca-ah â pêk bantuk khan, 
EPH.5.26	anih cu bia hmangin ti in a khawlh-ṭawl i a thianter khawh lai; 
EPH.5.27	cuticun a liannganmi kawhhran, thûrhnawm lo le sawngkawr lo, a thiangmi le sawiawk um loin Amah sin lila ah a pêkchanh khawh lai. 
EPH.5.28	Cubantukin va le zong nih anmah pum bantukin an nupi le cu an dawt awk a si. Mah nupi a dawttu nih amah â dawt a si. 
EPH.5.29	Zeitintiah ahohmanh nih mah pum an hua bal lo, an dawt i an cawm tawn. Bawipa nih a kawhhran a dawt i a cawm bantukin. 
EPH.5.30	Zeitintiah kannih cu Amah pumnge a taksa le a ruh kan si. 
EPH.5.31	“Hiruangah hin pa nih anu le apa a kaltâk in a nupi he an i pehtlai lai i an pahnih in taksa pumkhat an si cang lai.” 
EPH.5.32	Hihi a thûk ngaimi biathli pakhat a si, asinain Krih le a kawhhran kong ka chim. 
EPH.5.33	Zeiasihmanhah, mi zei pauh nih amah â dawt bangin a nupi daw sehlaw, nupi zong nih a va upat seh.
EPH.6.1	Ngakchia hna, Bawipa ah nan nu le nan pa nawl ngai hna u, cucu a dikmi a si. 
EPH.6.2	“Nanu le napa upat hna” timi hi biakamnâk he nawlpêk hmasabik a si. 
EPH.6.3	“Cuticun na caah a ṭha lai i vawlei ah na nun khua a sau lai,” 
EPH.6.4	Cun pale hna, nan fale an thin hunter hna hlah u, Bawipa chimhhrinnâk le, nunchimhnâk tu in zohkhenh hna u. 
EPH.6.5	Sinum hna, Krih bia nan ngaih bantukin, ṭih le phâng bu tein lungthin tak takin, 
EPH.6.6	mit rianṭuantu bantuk si loin, minung lawmhtertu men zong si loin Krih sinum taktak bantukin, Lungthin tak takin Pathian duhning tuah in, 
EPH.6.7	minung rianṭuantu bangin ṭuan loin nanmah te nan i pêknâk bangin rian ṭuan u, 
EPH.6.8	sinum siseh, miluat siseh, mikip nih thilṭha an tuahning cio in Bawipa sinin a sining tein an hmuh ṭhân te lai ti kha hngal bu tein nan hotu le hna nawl ngai u. 
EPH.6.9	Nannih hotu le hna, nan Hotu taktak cu vanah a um ti le, Amah ah thleidannâk a um lo ti kha hngal in, hrocer loin an cungah tuah ve u. 
EPH.6.10	A donghnâk ah ka ule nau hna, Bawipa le a lianngan mi a ṭhawnnâk ah ṭhawng ngaiin um u. 
EPH.6.11	Khuachia hlenthawinâk chungin nan dir khawh nâkhnga Pathian raltluam tlingin i thuam u. 
EPH.6.12	Zeitintiah thisa le thisen he kan i pai lo, asinain kan dohmi hna cu bawinâk le, nawlngeihnâk le, hi vawlei khuamui i biaceihtu hna le van hmun i thlarau sual hna khi an si. 
EPH.6.13	Cucaah ni ṭhalo ah nan dir khawh nâkhnga le, nan tei dih hnu zongah nandir khawh peng nâkhnga, Pathian ralthuam tlingin i thuam u. 
EPH.6.14	Cucaah fek tein dir u law, nan taiah biatak in i sawm u, dinnâk ṭangphaw i benh u, 
EPH.6.15	cun daihnâk thawngṭha caah timhcia i umnâk kha nan kedan ah hmang u law, 
EPH.6.16	hi thil vialte hleiah a alhkhomi misuaksual pa thal vialte hmihnâk caah zumhnâk phaw i lak u. 
EPH.6.17	Cun khamhnâk kha luchin ah hmang u, Thlarau vainam Pathian Bia kha i tlaih in; 
EPH.6.18	thlacamnâk le nawlnâk vialte kha Thlarau in tuah ulaw, fimhring te le ralring tein mithiang vialte caah biatak tein thla cam u- 
EPH.6.19	cun thawngṭha biathli cu phuang dingin pêk ka si i ka kâ ka ân i ral ṭhain ka chim khawh nâkhnga thla ka campiak ve u, 
EPH.6.20	zeitintiah hi thawngṭha Lamkaltu, cikcin in hrenchihmi ka si, cucaah ka chim hngami ral ṭhain ka chim khawh nâkhnga ka nawlpiak u. 
EPH.6.21	Nannih zong nih ka kong le ka um tuning nan hngalh khawh nâkhnga Ṭaikhikhas, Bawipa i dawtmi unau le zumhawktlak rian ṭuntu nih hin zeizong vialte an chimh hna lai, 
EPH.6.22	hi thil ruangah amah hi nan sin i ka rak thlahnâk cu a si, kan rianṭuannâk kong nan hngalh i amah zongnih nan lungthin hnâ a ngamter nâkhnga. 
EPH.6.23	Pa, Pathian le Bawipa Jesuh Krih sinin daihnâk le zumhnâk â telmi dawtnâk cu unau hna sinah khan um ko seh. 
EPH.6.24	Kan Bawipa Jesuh Krih zumhtlâk i a dawtu vialte sinah zângfahnâk um ko seh. Amen.
PHP.1.1	Paul le Timote, Krih Jesuh ah ṭemmi-sal hna nih, Filipi khua ah a ummi Krih Jesuh ah mithiang vialte le hotu le upa hna sinah; 
PHP.1.2	Pathian kan Pa le Bawipa Jesuh Krih sinin zângfahnâk le daihnâk nan sinah um ko seh. 
PHP.1.3	Nan kong karuah fate ka Pathian sinah lawmhnâk bia ka chim tawn, 
PHP.1.4	zeitintiah ni hmasa bikin atu tiang thawngṭha phuannâk ah hawikawmhnâk nankan ngeih peng caah, 
PHP.1.5	nan caah thlacamnâk le nawlnâk kha lunglawm tein ka tuah zungzal. 
PHP.1.6	Nanmah i rianṭha a thawktu nih Jesuh Krih ni tiangin a tlinter ko lai ti kha ka zumh. 
PHP.1.7	Ka lungthin ah nan ummi hi ka ruah tikah ka caah a dikmi a si tiah ka ruah, cikcin i khih ka sinâk le, thawngṭha kilvennâk le diknâk fehter dingin ka ṭuanmi rian ah nannih zong nih zângfahnâk in nan i hrawm ve. 
PHP.1.8	Zeitintiah Jesuh Krih velngeihnâk thawngin nan dihlak i hmuh kan duhning hna a ka hngalhpitu cu Pathian a si. 
PHP.1.9	Nan dawtnâk cu a tam chin lengmang i hngalhnâk le chunglei hmuhkhawhnâk nan ngeih chin chin nâkhnga thla ka cam. 
PHP.1.10	Cuticun Krih ni a phâk tiangin zumhtlâk le dotla nan si khawh nâkhnga, thilṭha sunlawinâk kha nan hngalh khawh lai i 
PHP.1.11	Pathian suparnâk le thangṭhatnâk caah, Jesuh Krih i a ummi dinnâk theitlai in nan khat lai. 
PHP.1.12	Ule nau hna, ka cung i a tlungmi thil kha thawngṭha karhnâk ding a si lehlam ti kha nan hngalh ka duh, 
PHP.1.13	cuticun cikcin i khih kasinâk chan hi siangpahrang inn a kilvengtu ralkap vialte sinah le mi vialte sinah Krih ruangah a si ti kha fiang tein a lang cang. 
PHP.1.14	Bawipa ah unau tamdeuh zong nih cikcin i khih ka si chan hi an hngalh cang, cuticun bia chimnâk ah ṭihnâk um loin an ral tu a ṭha chin chin. 
PHP.1.15	Cheukhat nih hnahchuahnâk le elhnialnâk he Krih bia hi an chim tawn, cun cheukhat nih duhnâk ṭha he an chim. 
PHP.1.16	Ahmasa deuh hna nih lungtak tak si loin, mah zawn ruahnâk le cikcin khih ka sinâk chapchih duhah Krih kong an chim tawn, 
PHP.1.17	asinain hmadung deuh hna nih cun thawngṭha kilvengtu i ruahmi ka si kha hngalin dawtnâk in an chim tawn. 
PHP.1.18	Zeidah poi? A deu in siseh, a tak in siseh, zeitilei pauh zongin Krih kong chim a si ko, cunih cun a ka lawmhter, kâ lawm chin lai. 
PHP.1.19	Zeitintiah nan thlacam piaknâk le Jesuh Krih Thlarau bomhnâk thawngin cu thil cu ka caah khamhnâk ah â cang lai ti kha ka hngalh. 
PHP.1.20	Hi ka taksa ah hin thihnâk in siseh nunnâk in siseh Krih cu thangṭhat in a um hrimhrim ko lai, zei thil pauh ah mualpho in ka um lai lo ti kha ralṭha in kâ ruahchanmi a si. 
PHP.1.21	Zeitintiah ka caah, nun hi Krih a si i thih hi miak a si. 
PHP.1.22	Asinain ka nun ah cun theitlai chuah lakin rian ka ṭuan lai tinâk a si i a zei deuh dah kâ thim lai, ka hngal lo. 
PHP.1.23	Zeitintiah kaphnih in hnuh chih ka si. Chuah i Krih sin um ka duh, cucu a ṭha deuh ngai ngai. 
PHP.1.24	Asinain taksa i umpeng hi nan caah a herh deuhmi a si. 
PHP.1.25	Cubantuk zumhfehnâk cu ngeiin, zumhnâk i lawmhnâk ah nan ṭhânchoh nâkhnga nan dihlak sinah ka umpeng ko rih lai ti kha ka hngalh, 
PHP.1.26	nansin ka rat ṭhân lai caah ka ca i nan i lawmhnâk cu Jesuh Krih ah a tam chinchin lai. 
PHP.1.27	Zeiasihmanhah, nan nunning le Krih thawngṭha cu i rem ko seh, cuticun nan sin i ka rat i kan hmuh hna ah siseh, nan sin i ka um lo ah siseh, thlarau pakhat i nan umnâk kong le ruahnâk pakhat i thawngṭha bia ah ṭhahnem nan ngaihning kha kan theih khawh lai, 
PHP.1.28	cun nanmah dohtu hna ruang i ṭih lo tein nan umnâk kong kha kan theih khawh lai, cucu an nih caah an kalsualning langhtertu a si i nannih caah Pathian sinin khamhnâk tu a si lai. 
PHP.1.29	Zeitintiah Krih aiawh i rian pêk nan si ah hin, Amah nan zumh lawng si loin Amah ruang i temtuar zong pêkchih nan si, 
PHP.1.30	keimah i nan hmuhmi raldohnâk atu tiangah a ummi bantuk hi nan ngeih ve cang.
PHP.2.1	Cucaah Krih ah thapeknâk a um i dawtnâk hnangamnâk a um i Thlarau hawikomhnâk, vêl le zângfahnâk kha a um ahcun, 
PHP.2.2	ruahnâk pakhat le lungrual te i um in, â khatmi dawtnâk ngeiin, duhnâk pakhat i hrawm in, kâ lawmhnâk tlinter u. 
PHP.2.3	Mahzawn lawng ruahnâk le, puarthaunâk in zeihmanh tuah hlah u, toidornâk lungput he mah nâkin midang ṭhadeuh ah ruat cio hna seh. 
PHP.2.4	Mah lungtluknâk lawng zoh loin midang lungtluknâk zong zoh seh. 
PHP.2.5	Hi lungput Krih Jesuh zong i a ummi kha nanmah zongah um ve seh. 
PHP.2.6	Amah cu Pathian sinâk ngeitu asinain, Pathian tluk i um kha hranhrâm in cuh awkah a ruat lo, 
PHP.2.7	Amah le Amah i lawn terin, ṭemmi-sal dirhmun kha â lak i minung bantukah â cang. 
PHP.2.8	Minung bangin hmuh a si i Amah le Amah i niam terin vailam cung i thih tiangin nawl a ngai. 
PHP.2.9	Cucaah Pathian zong nih sâng ngaiin a cawi i min vialte lakah min cungnung bik kha a pêk. 
PHP.2.10	Cuticun Jesuh minin mi kip, vancungmi le, vawleimi le, vawlei tangmi vialte an khuk an bil lai i 
PHP.2.11	lei vialte nih Pa Pathian sunparnâk dingah Jesuh Krih cu Bawi a si, tiin an phuan lai. 
PHP.2.12	Cucaah ka dawt le hna, nawl nan ngaih tawn bangkhan, ka um lio lawngah si loin, atu ka um lo zongah ngai chin chinin ṭih le ther buin khamh nansinâk kha chuak lakin ṭuan ve u, 
PHP.2.13	zeitintiah Amah lawmhnâk le duhnâk bangin nanmah ah a ṭuntu cu Pathian a si. 
PHP.2.14	Phunzai lo le elhnial loin zei thil pauh hi tuah u, 
PHP.2.15	â merhmi le â ngerhngawimi chan ah hin, Pathian fa, palhnâk ngei lo, fahnâk pe lo le, sawi awk um loin vawlei ah ceunâk bangin nan ceu lai, 
PHP.2.16	Krih ni ah kâ lawmhnâk hnga le, pakpalawng i a ṭuanmi le a tlimi ka si nâkhnga lo nunnâk bia cu fek tein i tlaih u. 
PHP.2.17	Asi, zumhnâk i rian nan ṭuannâk le raithawinâk nan tuahmi i nan din awkah bungh dih ka si hmanh ah nan dih lak sinah kâ nuam in kâ lawm ko lai. 
PHP.2.18	Zeitintiah hi â khatmi ruahnâk ah hin nannih zong i lawm ulaw ka lawmhpi ve u. 
PHP.2.19	Nan kong ka theih i lungdai tein ka um khawh nâkhnga Timote hi nan sinah kuat zau dingin Bawipa Jesuh ah zumhnâk ka ngei. 
PHP.2.20	Zeitintiah amah hleiin biatak tein nan zawn a ruattu midang ka ngei lo. 
PHP.2.21	Zeitintiah midang vialte cu Krih caah kawl loin anmah caah a kawlmi an si. 
PHP.2.22	Asinain a nih cu a sining nan hngalh cang, fa nih a pa caah a ṭuan bantukin thawngṭha rian a ka ṭuanpi tawn. 
PHP.2.23	Cucaah ka ṭhutdirning a fian le cângkâ amah hi rak thlah cawlh ka timh. 
PHP.2.24	Cun keimah hrimhrim zong ka rat zau khawh nâkhnga Bawipa ah kâ hngat dih ko. 
PHP.2.25	Epafaroditas ka unau pa, ka ṭuanpi hawi le ralkap hawi, ka chamhbaunâk bawmtu dingah nan rak thlahmi hi nan sinah ratter ṭhân a herh tiah ka ruah. 
PHP.2.26	Nan dihlak in biatak tein an ngai tuk hna, cun a zawtnâk kong nan theih ruangah poi a ti ngai ngai. 
PHP.2.27	Zeitintiah thi hnikin a zaw taktak; asinain Pathian nih a zângfah, amah lawng si loin keimah zong a ka zângfah, culoahcun, ngaihchiatnâk cungah ngaihchiat chin chinnâk ka ngei ko hnga. 
PHP.2.28	Cucaah amah nan hmuh i nan lung a daih nâkhnga le, keimah zong ka thil a zân deuh nâkhnga a ran nâkin ratter ka timh. 
PHP.2.29	Cucaah Bawipa ah lunglawm tein rak cohlâng u, hibantuk mi hna hi biapi ngaiin rak ruat u. 
PHP.2.30	Zeicatiah nanka bomhnâk nih a tlinh lomi tlinter awkah, a nunnâk tiang ruat loin Krih rian a ṭuannâk ah a thi deng mang.
PHP.3.1	A donghnâk ah ka ule nau hna, Bawipa ah i lawm u. Zeitintiah ṭial cangmi bia ṭial ṭhân hi ka neng lo i nan caah kilvengtu a si. 
PHP.3.2	Uico hna lakah i ral ring u, Ṭhatlonâk a tuahtu hna lakah i ralring u law, cuarpartan a uartu hna lak zongah i ral ring u. 
PHP.3.3	Zeitintiah kannih Thlarau in Pathian a bia i thisa i bochan loin Krih Jesuh ah â lawmmi hna hi cuarpar tanmi kan si deuh, 
PHP.3.4	a ngaingai tiah keizong thisa kongah bochan awk ka ngei ve. Thisa cungah bochan ding ka ngei a timi an um ahcun, ka ngei chin chin, 
PHP.3.5	niriat niah cuarpartan, Israel hrinthlâk, Benjamin tefa, Hebru le Hebru hrinmi ka si, nawlbia ah Farasih ka si. 
PHP.3.6	zuamnâk lei ah kawhhran serhsattu ka si, nawlbia i dinnâk ah dotla ka si. 
PHP.3.7	Asinain ka ca i miaknâk a simi hna cu Krih ruangah sunghnâk ah ka ruah dih. 
PHP.3.8	Asi taktak ko, a liannganmi ka Bawipa Jesuh Krih hngalhnâk ruangah thil vialte hi sungh cikcek ah ka ruah dih, asi zeizong vialte hi ka sung cikcek ko. Krih kha ka miakmi a si khawh ahcun thildang vialte cu hmunthûr ah ka rel hna. 
PHP.3.9	Amah i ummi ka si khawh nâkhnga, nawlbia zulh ruang i dinnâk si loin, Krih zumhnâk thawngin dinnâk, zumhnâk thawngin Pathian sinin dinnâk cu ka ngeihmi a si. 
PHP.3.10	A thihnâk ah thiin, a tuarnâk kâ hrawm ve ahcun, a thawhṭhannâk ṭhawnnâk zong ka co ve ko lai. 
PHP.3.11	Cuticun zeilei pauh in thih nâkin thawhṭhannâk cu ka co khawh ve lai. 
PHP.3.12	Tlâm ka tling cang ka ti lo i co awk ka co dihcang zong ka ti lo. Asinain Krih nih aka tlaihchan hi ka tlai kho ve hnga maw tiin a dawiin ka dawi. 
PHP.3.13	Unau hna ka tlaih dih cang tiah ka ruat lo, asinain thil pakhat ka tuah tawn - hnulei i a ummi thil hna kha philh in, hmailei i a ummi thil kha banh in, 
PHP.3.14	Krih Jesuh ah Pathian nih cung leiin a ka kawh chan ṭuanman hmu dingin kawltung lei cu ka panh. 
PHP.3.15	Cucaah kannih puitling deuh nih cubantuk lungput cu ngei u sih, cun zei lei pauhah ruahnâk dang nan ngeih ahcun Pathian nih an hngalhter hna ko lai. 
PHP.3.16	Zeiasihmanhah kan phanhnâk riin, kan kal ning tein, ruahnâk pakhat ngeiin hmai nawr u sih. 
PHP.3.17	Unau hna ka umtuning hi rak i zohchunh u. Zohchunhding nankan ngei, kan nun ningin a nungmi hna kha i zohchunh hna u. 
PHP.3.18	Zeitintiah mi tampi an kal i Krih vailam ralchanhtu an si tiah kan chimh cang hna kha, atu zongah ṭah buin kan chimh ṭhân hna. 
PHP.3.19	cuhna donghnâk cu rawhralnâk a si, an pathian cu an paw a si, vawlei thil lawng lawng an ruah caah an sunparnâk zong mualphonâk a si. 
PHP.3.20	Zeitintiah kannih cu vancung rammi kan si, van in a ra dingmi, khamhtu Jesuh Krih cu hngahhlang ngaiin kan cuan ko. 
PHP.3.21	Zeizong vialte Amah nawl i a umter khotu rianṭuannâk bangin a niam ngaimi kan pum hi a sunglawimi Amah pum bantukah a thlen te lai.
PHP.4.1	Cucaah ka dawtmi le ka ngaihtuk hrinhranmi unau, kâ lawmhnâk le ka bawi luchin hna, dawtmi hna, cubantukin Bawipa ah fek tein dir u. 
PHP.4.2	Bawipa ah ruahnâk pakhat ngeiin Evodia le Sintikhe kan nawl hna. 
PHP.4.3	Cun nang ka ṭuanpi hawi taktak kan nawl ko, kha nu hna, thawngṭha i ka ṭuanpi mi hna kha bawm hna. Klemen he, ka ṭuanpi hawi, Nunnâk cauk i min an ṭialmi hna he khan. 
PHP.4.4	Bawipa ah i lawm zungzal u, ka nolh ṭhân lai, i lawm u! 
PHP.4.5	Lungnemmi nan sinâk kha mi vialte hmuhah siseh, Bawipa cu a nai ko. 
PHP.4.6	Zeithilhmanhah lungrethei in um hlah u, zeizong vialte ah thlacam le hal in, lawmhnâk bia chimchih pengin, nan duhnâk hna cu Pathian sinah hngalhter u, 
PHP.4.7	cun Pathian daihnâk, theihthiamnâk vialte a lonhtu nih khan nan lungthin le nan ruahnâk kha Krih Jesuh ah a kilven lai. 
PHP.4.8	A donghnâk ah unau hna, a dikmi, hmaizah awk a tlâkmi, a thiangmi, duh a nungmi, a thangṭhami, ṭhatnâk a um i thangṭhat awktlâk a si ahcun, cucu ruat hna u. 
PHP.4.9	Nan cawnmi, nan pommi, nan theihmi le keimah i nan hmuhmi zong kha, khabantuk kha tuah u, cuticun daihnâk Pathian nih an umpi hna lai. 
PHP.4.10	Ka zawn nan ruahnâk nai te ah nan tharchuah ṭhân caah kâ lawm taktak. Cubantuk cu nan timh peng ko nain cân rem nan hmuh lo bia a si. 
PHP.4.11	Ka chamhbaunâk kong lawng ka chim lo, kei cu zeitipauh in um hmanh ninglaw lungtlin ka thiam cang. 
PHP.4.12	Niamte i um ka thiam i rum zong ka thiam. Khuazei pauh ah, zeizong vialte ah pawkhim le rawlṭâm i um le rum le chamhbau i umning biathli cu ka hngalh cang. 
PHP.4.13	A ka ṭhawntertu Krih ah zeizong vialte ka tuah khawh. 
PHP.4.14	Zei a si zongah, ka vansânnâk nan i hrawm ve caah nan ti ṭha ngaingai. 
PHP.4.15	Nannih Filipi mi hna, thawngṭha a phanh ka i Masidonia ram in ka chuah ah khan nanmah dah ti lo cu, kawhhran dang pakhat hmanh nih thilpêk le hmuh kongah anka bawm lo ti kha nan hngalh. 
PHP.4.16	Zeitintiah Thesalonika khua i ka um lio ah, ka chamhbaunâk tlinter awkah voikhat lawng hmanh si loin voihnih tiang nan rak kuat. 
PHP.4.17	Thilpêk ka kawl lo, nanmah ah theitlai kha karh hna seh ti kha ka kawlmi a si. 
PHP.4.18	A ngaingai tiah zeizong vialte tam ngaiin ka ngei, zeihmanh ka bau lo, Epafarodistas kutah nan rak kuatmi thil kha ka hmuh hna, cucu a rim a hmuimi, cohlan awktlak raithawinâk le Pathian lomhtertu ṭha an si. 
PHP.4.19	Ka Pathian nih Krih Jesuh i a sunglawi ngaimi a rumnâk chungin nan herhmi vialte an pêk hna lai. 
PHP.4.20	Cubangin kan Pathian le kan Pa sinah sunparnâk cu zungzal in zungzal tiang um ko seh. Amen. 
PHP.4.21	Krih Jesuh ah mithiang vialte kha an kut ka tlaih piak hna u. Ka sinah a ummi unau hna nih nan kut an in tlaih hna. 
PHP.4.22	Mithiang vialte nih nan kut an in tlaih, a hlei in Sizar chungkhar hna nih an in tlaih hna. 
PHP.4.23	Kan Bawipa Jesuh Krih zângfahnâk cu nan dihlak cungah um ko seh. Amen.
COL.1.1	Paul, Pathian duh ningin Jesuh Krih lamkaltu le kan unau pa Timote nih, 
COL.1.2	Kolose khua i Krih-ah mithiang le zumhtlâk unau hna sinah: Pathian kan Pa le Bawipa Jesuh Krih sinin zângfahnâk le daihnâk nan sinah um ko seh. 
COL.1.3	Krih Jesuh ah nan zumhnâk le mithiang vialte nan dawtnâk kan theih tikah; 
COL.1.4	Pathian le kan Bawipa Jesuh Krih Pa sinah lomhnâk bia chimin nan caah thla kan cam tawn. 
COL.1.5	Zeicatiah vanah nan ca i chiahmi ruahchannâk ruangah a si, cucu thawngṭha biatak kong nan rak theih cangmi kha a si, 
COL.1.6	cucu vawlei vialte ah a phân i theitlai a chuah bantukin nan sin zongah a rak phân, Pathian zângfahnâk biatak nan ngaih i nan hngalh hnuah nanmah lak zongah theitlai a chuah cuahmah lio a si; 
COL.1.7	Epafaras, kan dawtmi kan sal hawi, nanmah ai awh i Krih rianṭuantu zumhtlâk sin zongin nan rak theih cang, 
COL.1.8	amah nih Thlarau i nan dawtnâk kong zong a kan chimh. 
COL.1.9	Hiruangah kannih zong nih thlarau lei fimnâk le theihthiamnâk vialte nan ngeih i Amah duhning i hngalhnâk in nan khah khawh nâkhnga, nan kong kan theih ni in nan ca thlacam le nawlpiak kan ngol lo; 
COL.1.10	Bawipa lawmhter awktlâk in tling tein nan nun i thilṭha phunkip tuahnâk ah theitlai chuah in Pathian hngalhnâk i nan ṭhân khawh nâkhnga, 
COL.1.11	lungsaunâk le inkhawhnâk le lomhnâk in nan um khawh nâkhnga a liannganmi a ṭhawnnâk nih thazâng pein an ṭhawnter hna lai, 
COL.1.12	cuticun ceunâk chungah mithiang hna co hngami ro hrawm awktlâk i a kan cantertu Pa sinah lawmhnâk bia kan chim. 
COL.1.13	Amah nih khuamui nawlngeihnâk chungin a kan chuahter i a dawtmi Fapa pennâk chungah a kan luhpi; 
COL.1.14	A thisen thawngin Amah ah tlanhnâk le sual ngaihthiamnâk kan co. 
COL.1.15	Amah cu hmuh khawh lomi Pathian muisam sermi thil vialte ah hrin-hmasa bik a si; 
COL.1.16	Zeitintiah thil vialte, van i a ummi siseh, lei i a ummi siseh, hmuh khawhmi siseh, hmuh khawh lomi siseh, bawi ṭhutdan siseh, pennâk le nawlngeihnâk vialte hna hi Amah in ser an si. Zeizong vialte hi Amah thawng le Amah caah sermi an si; 
COL.1.17	Amah cu zeizong vialte hlanah a um cang, cun zeizong vialte hi Amah ah an i fu dih. 
COL.1.18	Amah cu taksa pum kawhhran lu, a hramthawknâk a si, zeizong vialte ah cungnungbik a si khawh nâkhnga thihnâk in a tho hmasa bik a si; 
COL.1.19	Zeitintiah Amah ah tlamtlinnâk vialte umter hi Pa lawmhnâk a si; 
COL.1.20	cun van i a ummi le lei i a ummi vialte zong Amah he remterṭhân kha a duh caah a vailam thisen in daihnâk kha a rak ser; 
COL.1.21	Cun nannih sualnâk nan tuah ruang i lungput ah a ral nan si i Amah he ṭhen nan rak si, asinain atu cu Amah he remter`hânmi nan si; 
COL.1.22	Ahmai ah thiang te le dotla le sawiawk um loin an umter khawh hna nâkhnga a thihnâk thisa le pum ah- 
COL.1.23	vanrang tang sermi vialte sinah chimmi thawngṭha nan theihmi ah hninh khawh loin hram nan bunh i ruahchannâk le zumhnâk i nan um taktak ahcun, keimah Paul zong cu rianṭuantu ah ser ka si. 
COL.1.24	Nanmah ca ah ka teminnâk ah atu zongah kâ lawm, Krih nih a pum, a kawhhran ca i a teminnâk ah a baumi hna cu ka taksa i ka teminnâk ah tlinter a si chin leng mang ko; 
COL.1.25	Pathian bia tlinter dingin, Pathian nih nanca i ṭuanvo aka pêk bantukin kawhhran rianṭuantu ka si; 
COL.1.26	cu hlan i chan vialte sinah thuh a rak simi biathli cu atu ah a mithiang hna sinah phuan a si; 
COL.1.27	Gentel mi hna lakah hi a sung lawimi le a rummi biathli hi Pathian nih an sinah langhter a duhmi cu a si, cucu nan chungah a ummi Krih, nan i ruahchanmi sunparnâk kha a si; 
COL.1.28	Kan chimmi cu Amah hi a si, mikip hi Krih Jesuh ah tlinter an si ti hi fimnâk vialte he cawnpiak in mi kip ralrin kan pêk hna. 
COL.1.29	Cu rian ṭuan dingah, a liannganmi a ṭhawnnâk nih keimah i a ṭuan ningin biatak tein ka ṭuan tawn.
COL.2.1	Zeitintiah nanmah le Laodisia khua i a ummi, cun thisa in kamui a tak i a hmu rih lomi hna nih nan ca i ka tha a batning hi nan hngalh ka duh, 
COL.2.2	Pathian, Pa le Krih biathli hngalhnâk kongah an lungthin cu thazâng pêkmi a si i dawtnâk ah i funtom in a fekmi theihthiamnâk tling le rumnâk vialte kha an co khawh lai, 
COL.2.3	Amah ah fimnâk le hngalhnâk ro vialte kha thuh a si. 
COL.2.4	Cubangin hihi ka chim, culoahcun biachimthiamnâk men in hlen nan si sual lai; 
COL.2.5	Zeicahtiah pum in nan sinah ka umlo nain thlarau in nan sinah ka um. Krih zumhnâk i nanfeh ning le nan nuncan ṭhatnâk hmuh ka duhnâk nih a ka lawmhter tawn. 
COL.2.6	Cucaah Bawipa Krih Jesuh cu nan cohlân cang bangin Amah ah um peng u, 
COL.2.7	Amah ah hrambunh in sakmi si u law, zumhnâk ah a fekmi si uh, cawnpiak nan rak si cang bangin lawmhnâk bia tampi in chim uh. 
COL.2.8	I ralring u, culoahcun mi zeimaw nih Krih cawnpiakning si loin, fimnâk le pakpalawng hlennâk le, minung hna i chanhchinmi phung le vawlei phunghram men in hlen nan si sual lai. 
COL.2.9	Zeitintiah Amah ah Pathian tlamtlinnâk vialte cu pumsa lei in a um; 
COL.2.10	Cun Amah ah tlam nan tling, Amah cu bawinâk le nawlngeihnâk vialte lu a si. 
COL.2.11	Krih cuarpartannâk ah, pumsa sual duhnâk kha i phoih in, kut i cuarpartan si loin Amah ah cuarpartan nan si. 
COL.2.12	Baptisma ah a sinah vui nan si, cuka ṭhiamṭhiam ah thihnâk in Amah thawh tertu Pathian rianṭuan zumhnâk thawngin Amah sinah thawhter nan si. 
COL.2.13	Cun nannih nan sualnâk le taksa in cuarpartan lomi nan si ruangah a thimi nan si lio ah Amah sinah an nunter hna, kan sualnâk vialte a kan ngaihthiam i 
COL.2.14	kan leiba ṭialnâk câ, nawlpêk in ṭialmi, a kan ralchantu le dawnkhântu kha a hrawh cang, cucu vailam ah khenhchih in lo diam a lâk cang. 
COL.2.15	Cuticun bawinâk le nawlngeihnâk vialte phoihdih in cu hna cu a tei dih i zapi hmaiah mual a photer cang. 
COL.2.16	Cuticun ei le din kongah siseh, thô kongah siseh, thlathar kongah siseh, sabbath kongah siseh ahohmanh nih bia in ceih hna hlah seh. 
COL.2.17	Cu hna cu a um laimi muithlâm men an si i a taktak cu Krih ta a si. 
COL.2.18	Adeu i tangdormi le vanmi a biatu le, langhnâk phundang khun hmu i â chimmi hna, asinain vawilei lungput ngeiin amah le amah â sântermi hna nih nan hmuh hngami ṭuanman cu hleng in inchut hna hlah seh, 
COL.2.19	cu hna nih cun taksa pumpuluk a pehtonhtu le cawmtu Pathian sinin a ṭhan tertu taksa pum Lu a simi kha an i tlaih lo. 
COL.2.20	Cucaah vawlei cawnpiaknâk hrampi cu Krih sinah nan thihtâk hnu ah, zeiruangahdah vawilei mi bangin nan nun ṭhân i vawilei sining tangah um ṭhân in- 
COL.2.21	“Tawng hlah, tep hlah, tlai hlah,” 
COL.2.22	timi minung nawlpêk hna le cawnpiaknâk, a lo tlau zau dingmi hna ah nan i pêk ṭhân khawh? 
COL.2.23	Hibantuk biaknâk â ṭanhter ngaimi, a deu in toidormi hna le, pumsa zei i a rel lo i fahnâk â petu hna hi, ṭhat dawh ngaiin a lang nain, pumsa duhnâk teinâk kongah santlaihnâk zeihmanh a ngei lo.
COL.3.1	Krih sinah thawhter nan si ahcun cunglei Pathian orhlei ah a ṭhumi Krih umnâk i a ummi thil hna khi kawl u. 
COL.3.2	Cunglei thil ah nan ruahnâk chia u law, leicung thil ah hin chia hlah u. 
COL.3.3	Zeitintiah nan thi cang i nan nunnâk cu Krih he Pathian ah thuh a si. 
COL.3.4	Kan nunnâk Krih a langh tikah nannih zong Amah sinah sunglawi ngaiin nanlang ve lai. 
COL.3.5	Cucaah nan lei taksa ṭengnge nupa sualnâk, thûrhnawmhnâk, hornâk, duhnâk sual le hakkauhnâk, (cucu milem biaknâk a si)hna kha that hna u. 
COL.3.6	Cuthil hna ruangah Pathian thinhunnâk cu zumlotu cungah a lang tawn. 
COL.3.7	Nannih zong cubantuk thil hna tuah in nan rak nun lio ah khan, cubantuk thil tuah kha nan zia a rak si. 
COL.3.8	Asinain atu cu nanmah ah thinhunnâk, thinhânnâk, huatnâk, thangchiatnâk le nan hmurkâ chuak fih a nungmi bia hi hlawnh hna u. 
COL.3.9	Minung hlun cu a tuahsernâk he nan phoih cang bangkhan, lih i chim ti hlah u, 
COL.3.10	zeitintiah hngalhnâk tling ngei ding le a sertu muisâm lo dingin tharchuah i a um cuahmah mi minung tharin nan i thuam cang. 
COL.3.11	Cukaah cun Grik mi le Judah mi, cuarpartan le tanlo, miphun niam, Skuthia mi, sal le miluat zong um khawh a si lo, Krih cu zeizong ah zeizong a si. 
COL.3.12	Cucaah Pathian thimmi, a thiangmi le dawtmi nan si bangin velngeihnâk, zângfahnâk, toidornâk, nunnemnâk le lungsaunâk in i thuam u; 
COL.3.13	pakhat le pakhat karlakah sawinâk le ralchanhnâk bia nan ngeih ahcun lung sau tein i ngaithiam u, Krih nih an ngaihthiam hna bangin nan i ngaithiam hrimhrim awk a si. 
COL.3.14	Cu thil vialte hna cungah dawtnâk i hruk u, cucu pumkhat sinâk i funtomnâk tlamtling a si. 
COL.3.15	Cun Pathian daihnâk nih nan lungthin kha uk ko seh, cubantuk i um dingin pum pakhat ah kawh nan si, cun â lawmmi si u. 
COL.3.16	Krih bia cu fimnâk phunkip he nanmah ah khat ko seh, biazâi le hla, thlarau lei hla hna in i cawm changin i cawnpiak u law, Bawipa sinah nan lungthin in zângfahnâk he hla sa u. 
COL.3.17	Bia in siseh, tuahsernâk in siseh, nan tuahmi thil kipah Bawipa Jesuh min in tuah dih u law, Amah thawngin Pa Pathian sinah lawmhnâk bia chim u. 
COL.3.18	Nupi le hna Bawipa mi sinâk he â tlak bangin nan vale sinah i pe u. 
COL.3.19	Va le hna nan nupi le daw hna u law, an sinah chia-khâ tuk hlah u. 
COL.3.20	Ngakchia hna, zeizong vialte ah nan nu le nan pa nawl ngai hna u, 
COL.3.21	Pa le hna nan fa le thin hunter hna hlah u, culoahcun an lung a dong sual lai. 
COL.3.22	Sinum hna, pumsa i nan hotu hna nawl kha zeizong vialte ah ngai u, mit rian ṭuntu le minung lawmh tertu men si loin, lungthin in i biatak u law, Pathian ṭihzahnâk he an nawl ngai hna u. 
COL.3.23	Cun nan tuahmi thil vialte ah, minung caah ṭuan men si loin Bawipa ca i a tuahmi bantukin lungtho tein tuah u. 
COL.3.24	Bawipa sin in nan ṭuanman nan co ding ro nan hmuh lai kha philh hlah u, zeitintiah Bawipa Krih riantu nan si. 
COL.3.25	Asinain ṭhatlonâk tuahtu nih a tuahmi man cu a hmuh ko lai, zeitintiah thleidannâk zeihmanh a um lo.
COL.4.1	Hotu le hna nannih zong vanah hotu nan ngei ti kha hngal in nan sal le sinah dik le ṭha tein tuah u. 
COL.4.2	Thla cam lengmang u law, ṭha te i ruah buin lawmhnâk bia chim u. 
COL.4.3	Kan ca zongah thla rakcam ve u, cikcin khih ka si chan Krih biathli ka phuan khawh nâkhnga le, cu bia cu phuang dingin ka ca i lam â on lengmang nâkhnga le, 
COL.4.4	ka chim hngami kha ka chim khawh nâkhnga ka nawl piak u. 
COL.4.5	Lenglei mi hna lakah fim ngaiin um u law a herh ningin cân rem kha hngak u. 
COL.4.6	Nan chimmi pauh ah cite in al termi zângfahnâk telhchih zungzal u law, cuticun mikip sinah zeitindah leh ding a si ti kha nan hngalh lai. 
COL.4.7	Ṭaikhikhas kan unau dawtmi, rianṭuantu zumhtlâk, Bawipa i kan sal hawi a simi nih ka konglam vialte an chimh hna lai. 
COL.4.8	Cucaah amah hi nan sinah ka rak thlahnâk chan cu a si, kan thawng nan rak theihnâk thawngin nanlung hna a ngam khawh nâkhnga. 
COL.4.9	Onesimas unau zumhtlâk le dawtmi nanmah chungmi kha â rak tel ve. Amah nih hi ka lei thil sining cu a dih um nâkin an chimh hna lai. 
COL.4.10	Aristarkhas, thong i ka tlâkpi hawi nih nan kut an tlaih hna: Marka Barnabas tupa zong nih nan kut an tlaih hna, (amah kong i tuahawk thil ka chim cang kha: nan sin a rat tikah rak cohlang u). 
COL.4.11	Cun Jesuh Justus timi nih nan kut an tlaih hna. Hi hna lawng hi cuarpar tanmi hna sinin Pathian pennâk ca i ka ṭuanpi mi an si, ka hna ngamtertu taktak an si. 
COL.4.12	Epafaras nanmah chungmi, Krih Jesuh ah ṭemmi sal nih nan kut an tlaih hna. Pathian duhning in lamkip i nan um i tlam nan tlin khawh nâkhnga, fak piin nan caah thla camtu a si. 
COL.4.13	Zeitintiah nanmah ca le Loadisia mi hna ca le, Heiropalis i a ummi hna caah ṭhahnem a ngaihning ka hngalhpi. 
COL.4.14	Luka dawtmi sibawi le Demas nih nan kut an tlaih hna. 
COL.4.15	Loadisia i a ummi unau hna kha an kut ka tlaihpiak hna u. Nimfa le a inn i kawhhran hna kha an kut ka tlaihpiak hna u. 
COL.4.16	Cubangin hi cakuat hi nan rel dih in Loadisia kawhhran zong relter ve hna u: nannih zong nih Loadisia khua i cakuat kha rak rel ve u. 
COL.4.17	Cun Arkhippas sinah, “Rianṭuannâk Bawipa sinin na hmuhmi kha lim dingin i ralring,” tiah nan rak ti lai. 
COL.4.18	Keimah Paul nih, ka kut hrimhrim i ṭialin nan kut kan tlaih hna. Ka cikcin hi philh hlah u. Zângfahnâk nan sinah um ko seh. Amen.
1TH.1.1	Paul, Silvanas le Timote nih Pa Pathian le Bawipa Jesuh Krih ah Thesalon kawhhran hna sinah: Pa Pathian le Bawipa Jesuh Krih sinin zângfahnâk le daihnâk nan sinah um ko seh. 
1TH.1.2	Kan thlacamnâk ah nanmin chim in, nan dihlak caah Pathian sinah lawmhnâk bia kan chim tawn, 
1TH.1.3	zumhnâk i rian nan ṭuanmi le, dawtnâk ruangah nan thabâtnâk, kan Bawipa Jesuh Krih i ruahchannâk ruangah kan Pathian le Pa hmaiah nan lungsaunâk kha philh lo tein, 
1TH.1.4	dawtmi unau hna Pathian thimmi nan si kha kan hngalh. 
1TH.1.5	Zeitintiah kan thawngṭha hi bia lawngin nan sinah a phân lo i ṭhawnnâk le Thiang thlarau he, hngalhfiannâk tampi he a phânmi a si, nanmah zawn ruahah nan sin kan um lio ah zeibantuk minung ah dah kan i can ti kha nan hngalh bangin. 
1TH.1.6	Cun harnâk fakpi temtuar buin bia kha cohlâng in Thiang thlarau ah lawmhnâk he Bawipa le kanmah zultu ah nan i cang, 
1TH.1.7	cuticun Masidonia le Akai ram i zumtu vialte caah zohchunh awktlâk nan rak si. 
1TH.1.8	Zeitintiah Bawipa bia cu nan sinin a thang i Masidonia le Akai ram lawngah si loin ramkip ah a thang dih. Pathian nan zumhning hi a thang ngai ngai i kan chim len hmanh a herh lo. 
1TH.1.9	Zeitintiah nan sin kan rat lio i nan kan cohlan ning le, milem kaltâk in Pathian leiah nan i mer ning, Pathian nung le a dikmi rian ṭuan dingin nan i pek ning, 
1TH.1.10	A Fapa, thihnâk in a thawhter i a ra laimi thinhunnâk chungin a kan khamhtu Jesuh vanin a rat lai nâk hngahhlang ngaiin nan cuanhning hna cu anmah hrim hrim nih an chim lênmi a si.
1TH.2.1	Ule nau hna nansin kan rat kha pakpalawng a si lo zia nanmah hrimhrim nih nan hngalh. 
1TH.2.2	Asinain khahlan ah khan temtuarnâk kan rak in cang, Filipi khua ah diriam ngai i tukvelhnâk kan rak ton, kha tluk i dohdalnâk lakah Pathian thawngṭha phuang dingin kan Pathian ah kan ral a ṭhatning zong nan hngalh. 
1TH.2.3	Zeitintiah kan chimmi hi a dik lomi le a thûrmi le hlennâk in a chuakmi an si lo. 
1TH.2.4	Asinain thawngṭha chim rian hi Pathian nih pêk awk tlak i a kan ruah bantukin kan chim tikah minung lawmhternâk men ah si loin, kan lungthin a hniksaktu Pathian lawmh terin kan chim tawn. 
1TH.2.5	Zeitintiah nan hngalh bantukin, zeitikhmanhah hngawng cung bia le hakkauh thuhnawhnâk bia kan hman lo ning a kan hngalhpitu cu Pathian a si. 
1TH.2.6	Midang ca thilrit pe kho tiangin Krih lamkaltusinâk kan ngei ko nain, nansin in siseh midang sin in siseh, aho sin hmanh in thangṭhatnâk kan kawl bal lo. 
1TH.2.7	Fa a pommi nu nih a fa a dawt bantukin, nan lakah nunnem ngai i kan um kha. 
1TH.2.8	Cuticun hitlukin kan in ngaih hna ruangah hin, Pathian thawngṭha cawnpiak lawng hmanh hi kan i lung si lo, kan ca-ah ngaih um tukmi nan si caah, kan nunnâk tiang pêk kan in duh hna. 
1TH.2.9	Zeitintiah u le nau hna kan tha a batning le kan harnâk nan hngalh, nan cungah thilrit tuahpiak kan duh lo ruangah chun zan hlan i rianṭuan buin Pathian thawngṭha bia kan in chimh hna. 
1TH.2.10	Nan lak i zumtu hna sinah sawiawk um loin dik ngai le i pumpe dih in kan umning kha a kan hngalhpitu nan si i Pathian zong nih a kan hngalhpi; 
1TH.2.11	pa nih a fale cung i a tuah tawn bangin tha kan in pêk hna, nan hna kan ngamter, cubantuk i tuah cio dingin ṭuanvo zong kan in khinh cang hna, 
1TH.2.12	cucu a pennâk le sunparnâk chungah an kotu hna Pathian mi si awktlâk in nan nun khawh nâkhnga caah a si. 
1TH.2.13	Hiruangah hin ngol loin Pathian sinah lawmhnâk bia kan chim, zeicatiah kan sin in nan theihmi Pathian bia nan cohlan tikah minung bia bangin nan cohlang lo, i biatak ngaiin Pathian bia bangin nan cohlan, cucu a zumtu sinah santlai ngaiin rian a ṭuntu hi a si. 
1TH.2.14	Zeitintiah nannih ule nau hna, Judia ram i Pathian kawhhran hna, Krih Jesuh i a ummi hna zohchunhmi nan si. Zeitintiah annih nih Judah mi hna sinin an tuar bantukin nannih zong nih â tluk bakin nan rammi hna sinin nan tuar ve, 
1TH.2.15	cu hna nih Bawipa Jesuh le anmah profet zong an thah hna i kannih zong ankan serhsat. Pathian an lawmhter lo i mi vialte dohkalh leiin khua an sa, 
1TH.2.16	Gentel mi hna khamh an si khawh nâkhnga an sin i phungchim an kan thlauh, an sualnâk nih a donghnâk a phân, asinain a donghnâk ahcun thinhunnâk cu anmah cung li la ah a phân. 
1TH.2.17	Ule nau hna, nanmah he lungthin lei ah si loin, taksa in cân tawite chung kan i ṭhen i nan mui hmuh ṭhân duh in kan i zuam zungzal. 
1TH.2.18	Cucaah keimah Paul zong telhchih in nan sinah voi tam nawn rat kan i tim nain Satan nih a kan kham. 
1TH.2.19	Zeitintiah kan i ruahchannâk, kan i lawmhnâk le kan bawiluchin ding cu zeidah a si hnga? kan Bawipa Jesuh Krih a rat ṭhan tikah nanmah hi nan si hnga lo maw? 
1TH.2.20	Zeitintiah nanmah hi kan sunparnâk le kan i lawmhnâk nan si.
1TH.3.1	Cucaah cubangin kan tuar khawh lo hnuah keimah lawngin Âthên khua ah umning law a ṭha lai tiah kan ruah, 
1TH.3.2	cun Timote kan unau pa le Pathian rianṭuantu, Krih thawngṭha i kan ṭuanpimi hi zumhnâk kongah nanmah fehter ding le hnangamter awkah kan rak thlah, 
1TH.3.3	hibantuk temtuarnâk nih in hnin hna hlah seh; zeitintiah hibantuk tuar awkah ruahmi kan si tiah nanmah lila nih nan hngalh. 
1TH.3.4	Zeitintiah nan sin i kan um hlan in harnâk kan tuar hngami kha kan in chimh chung cang hna, cubantukin a hung cang taktak ti zong kha nan hngalh. 
1TH.3.5	Hiruangah zumhnâk i nan kong hngal loin kan um khawh lo tikah a nih cu kan rak thlahnâk kha a si, culoahcun tukforhtu nih an tei sual hna lai i nan sin i kan ṭuanmi hi pakpalawng ah a cang sual lai. 
1TH.3.6	Asinain atu ah Timote nan sin in kan sinah a rak kir cang i hmuh kan in duh hna bantukin hmuh nan kan duh tuknâk kong le a ṭha leiin nan kan hngalh pengnâk le nan zumhnâk le dawtnâk kong thawngṭha kha a kan phorh - 
1TH.3.7	cucaah ule nau hna nan zumhnâk kong nih a kan hnemh ngaingai i kan harnâk le ngaihchiatnâk vialte ah kan hna a ngamter. 
1TH.3.8	Zeitintiah atu Bawipa ah fek tein nan dir ahcun kan nung cang. 
1TH.3.9	Zeitintiah nanmah ruangah hibantukin Pathian ah kan i lawm i zeibantuk set in dah Pathian sinah lawmhnâk bia nan ca ah kan chim lai? 
1TH.3.10	Nan mui kan hmuh khawh nâkhnga le zumhnâk lei i nan chamhbaunâk ah thazâng kan in pêk khawh hna nâkhnga chun zan hlanin fak piin thla kan cam tawn. 
1TH.3.11	Cubangin kan Pa le Pathian Amah hrimhrim le kan Bawipa Jesuh Krih nih nanmah lei ah kan hruai ko seh. 
1TH.3.12	Cun kan in dawt hna bantukin nanmah le mi vialte nan dawt khawh nâkhnga, nan dawtnâk cu Bawipa nih tam chin chin in karhter ko seh, 
1TH.3.13	cuticun kan Bawipa Jesuh Krih cu a mithiang vialte hna he a rat tikah, kan Pathian le kan Pa hmaiah nan lungthin kha sawi awk umlo le thianghlim tein an fehter khawh hna lai.
1TH.4.1	Cuticun ule nau hna a donghnâk ah, Pathian lawmh terin nan nun khawh nâkhnga le kan sinin nan hmuhmi bantuk kha tam chinchin in nan ngeih nâkhnga Bawipa Jesuh ah tha pêk pah in kan nin nawl hna, 
1TH.4.2	zeitintiah Bawipa Jesuh in nawl kan in pêkmi hna kha nan hngalh. 
1TH.4.3	Zeitintiah Pathian duhning i thianghlim te i um cu nupa-sualnâk chungin i thianter hi a si. 
1TH.4.4	cuticun mikip nih mah le ûm cio thiang terin upat cio u sih, 
1TH.4.5	Pathian a hngal lomi Gentel bangin taksa duhnâk ah i hmang dih loin; 
1TH.4.6	hi kongah ahohmanh nih a unau cungah hibantuk sualnâk hi tuah hlah seh, Bawipa cu cubantuk sualnâk a tuahtu hna cungah lehrultu a si caah, kannih zong nih a hlan kanin ralrinnâk pein kan in hngalhter hna. 
1TH.4.7	Zeitintiah Pathian nih thûrhnawm dingin a kan ko lo, thianghlim te i um dingin a kan kawh. 
1TH.4.8	Cucaah hi thil a eltu cu minung eltu si loin, Thiang thlarau a kan petu Pathian eltu a si. 
1TH.4.9	Unau dawtnâk kong tu cu ṭialpiak nan herh lo, zeitintiah Pathian hrimhrim nih pakhat le pakhat i daw dingin a cawpiakmi nan si; 
1TH.4.10	Masidonia ram dihlak i unau vialte cung zongah cubantukin nan tuah cang. Asinain unau hna tam chinchin i tuah dingin kan nawl hna; 
1TH.4.11	cun nawl kan in pêk hna bangin, dai tein mah le ṭuanvo cio kha ruat in nanmah kut cio in rian ṭuan u, 
1TH.4.12	cuticun lenglei mi hmuhnâk ah ningcang tein nan um lai i baumi zeihmanh nan ngei lai lo. 
1TH.4.13	Ule nau hna midang ruahchannâk a ngei lomi bangin nan ngaih a chiat nâkhnga lo, â hngilhmi hna kong nan hngalh lo ka duh lo. 
1TH.4.14	Zeitintiah Jesuh a thi i a thoṭhan ti kha kan zumh ahcun, Jesuh i â hngilhmi hna cu Pathian nih Amah sinah a runpi hna lai. 
1TH.4.15	Zeitintiah hihi Bawipa bia in nan sinah kan chim, kannih Bawipa rat tiang i a nungmi hna nih â hngilhmi kha kan chawhkanh hna lai lo. 
1TH.4.16	Zeitintiah Bawipa hrimhrim cu au thawng he, cungnung bik vanmi aw thawng he, Pathian muko tum thawng he a rung ṭum lai. Cun Krih i a thimi an tho hmasa lai. 
1TH.4.17	Cuhnuah kannih a nung rihmi hna hi, cunglei i Bawipa hungton awkah anmah hna he minmei lakah cawi in kan um lai. Cubangin zungzal in Bawipa sinah kan um cang lai. 
1TH.4.18	Cucaah hi bia in pakhat le pakhat nan hna i ngamter u.
1TH.5.1	Asinain ule nau hna, a ni le a cân kongah, nan sinah ka ṭial theng kha nan herh lo. 
1TH.5.2	Zeitintiah Bawipa ni cu zanah mifir bangin a rak phân lai tiah nanmah lila nih tling tein nan hngalh ko. 
1TH.5.3	Zeitintiah, “Daihnâk le himnâk” tiah an chim lio ah, fapawinu nganfah bantukin hmakhat te ah rawhralnâk an cungah a tlung lai. Ahohmanh nih an hrial kho lai lo. 
1TH.5.4	Asinain ule nau hna, cu ni a rak phâk tikah mifir bangin poh nan si nâkhnga lo nannih cu muihnâk ah a ummi nan si lo. 
1TH.5.5	Nan dihlak in ceunâk fa le chun fale nan si dih. Zan le khuamui minung kan si lo. 
1TH.5.6	Cucaah midang bangin i hngilh hlah u sih, fimhring tein i ralring u sih. 
1TH.5.7	Zeitintiah â hngilhmi hna cu zanah an i hngilh tawn, cun zuri mi hna zong zanah dah kaw an rit tawn. 
1TH.5.8	Asinain kan nih chun minung hna cu fimhring tein um u sih law, zumhnâk le dinnâk ṭangphaw kha i benh in khamhnâk ruahchannâk cu i chinh u sih. 
1TH.5.9	Zeitintiah Pathian nih thinhunnâk tuar dingin si loin, kan Bawipa Jesuh Krih thawngin khamhnâk hmu ding tu ah a kan ruahmi kan si, 
1TH.5.10	kan i hlauh ah siseh, kan i hngilh ah siseh Amah he kan nunṭi khawh nâkhnga kan thih ai in a thi. 
1TH.5.11	Cucaah nan tuah cuahmah bangin pakhat le pakhat nan hna i ngam terin thazâng i pe u. 
1TH.5.12	Cun ule nau hna, nan lakah thaba in rian a ṭuntu le Bawipa i nan hotu hna le nun an chimtu hna kha upat dingin kan nawl hna, 
1TH.5.13	an ṭuanmi rian ruangah dawtnâk he sâng ngai ah chia hna u. Nanmah lakah rualrem tein um kha i zuam u. 
1TH.5.14	Cubangin ule nau hna ningcang loin khua a sami hna cu chimhring hna u, zakzummi kha an hna ngamter u law, thazâng dermi tungmer hna u, mi vialte lakah lungsau in um zungzal dingin kan forh hna. 
1TH.5.15	Ahohmanh nih Ṭhatlonâk kha Ṭhatlonâk in lehrul hlah u, nanmah le mi vialte caah ṭhatnâk kha a dawi in dawi u. 
1TH.5.16	I lawm zungzal u, 
1TH.5.17	Ngol loin thla cam u. 
1TH.5.18	Thil vialte ah lawmhnâk bia chim u, zeitintiah hihi Krih Jesuh ah nan ca i Pathian duhmi a si. 
1TH.5.19	Thlarau kha mihter hlah u. 
1TH.5.20	Biaphuan zong zawmtaih hlah u. 
1TH.5.21	Zeizong vialte hniksak u law, a ṭhami kha fek tein tlai u. 
1TH.5.22	Ṭhatlonâk muisam vialte chungin i thianter u. 
1TH.5.23	Atu ah daihnâk Pathian nih a dih um nâkin in thianter hna seh, nan thlarau le nan nunnâk le nan pum cu kan Bawipa Jesuh Krih a rat tikah sawiawk um loin himter si ko seh. 
1TH.5.24	An kotu hna cu zumhtlâk a si, tuah zong a tuah ko lai. 
1TH.5.25	Ule nau hna, thla kan cam piak u. 
1TH.5.26	Unau vialte cu a thiangmi hnamh nâkin an kut ka tlaih piak hna u. 
1TH.5.27	Hi câkuat hi a thiangmi unau vialte sinah rel dingin Bawipa min in ṭuanvo kan pêk hna. 
1TH.5.28	Kan Bawipa Jesuh Krih zângfahnâk nan sinah um ko seh. Amen.
2TH.1.1	Paul, Silvanas le Timote nih, Pathian kan Pa le Bawipa Jesuh Krih i Thesalon kawhhran hna sinah. 
2TH.1.2	Pa Pathian le Bawipa Jesuh Krih sinin zângfahnâk le daihnâk nan sinah um ko seh. 
2TH.1.3	Unau hna nanmah kongah Pathian sinah lawmhnâk bia chim awk kan ngei, cucu kan tuah awk hrimhrim a si, zeicatiah nan zumhnâk kha a ṭhang ngaingai i pakhat le pakhat nan i dawtnâk zong a karh chin leng mang, 
2TH.1.4	Cuticun serhsatnâk le harnâk vialte nan tuarnâk i nan inkhawhning le nan zumhnâk ruangah Pathian kawhhran hna sinah kan hmai a hngal tawn, 
2TH.1.5	A dingmi Pathian biaceihnâk ah Pathian pennâk chungmi si awktlak i rel chih nan sinâk cu nan teminnâk hi a si, 
2TH.1.6	harnâk an tuartertu hna harnâk lila i lehrulh cu Pathian ruahah a dingmi a si. 
2TH.1.7	Bawipa Jesuh cu a ṭhawngmi a vanmi hna he van in an langh tikah nannih harnâk tuartermi hna le kan nih hi dinhnâk a kan pêk lai. 
2TH.1.8	Pathian a hngal lomi le kan Bawipa Jesuh Krih thawngṭha a zum lomi hna cu mei alh he phu a hlam lai. 
2TH.1.9	Cu misual hna cu Bawipa le a liannganmi a ṭhawnnâk hmaiah zungzal rawhralnâk he hrem an si lai. 
2TH.1.10	Cu ni, a mithiang vialte thangṭhat awk i a rat tikah, zumtu vialte an khuaruah a har dih lai, zeicatiah nan sin i kan hngalhtermi an zumh caah. 
2TH.1.11	Cucaah kan Pathian nih a kawhnâk ah tel awk a tlâkmi ah an ruah hna i a ṭhatnâk chungah a lawmhmi thilṭha hna cu ṭhawnnâk le zumhnâk in nan tlinter khawh nâkhnga nan caah thla kan cam tawn. 
2TH.1.12	Kan Pathian le Bawipa Jesuh Krih zângfahnâk bangin kan Bawipa Jesuh min cu nan lakah thangṭhat in a um lai i nannih zong Amah ah thangṭhat in nan um ve lai.
2TH.2.1	Cubangin ule nau hna, kan Bawipa Jesuh Krih ratnâk le a sin i pumh kan si lainâk kongah, 
2TH.2.2	kanmah chimmi bang i puh in, ca in siseh, bia in siseh, thlarau in siseh, Krih ni cu a phân diam cang timi nih nan ruahnâk a hninh i nan buai nâkhnga lo kan in nawl hna. 
2TH.2.3	Ahohmanh nih zei lei hmanh in in hleng hna hlah seh; tluktâknâk kha a phanh hmasat i misualpa lotlau fapa kha a langh hlanah cun cuni cu a phân lai lo, 
2TH.2.4	amah nih Pathian tiah min an bunhmi le biakmi vialte ralchanh in, an cungah â hlawrh lai, Pathian bangtukin Pathian ṭempal ah ṭhu in Pathian bangin â langhter lai. 
2TH.2.5	Nan sin ka um lio ah khan cu thil cu kan chimh cang hna ti kha nan hngal rih ko lo maw? 
2TH.2.6	Amah cân te i a langh khawhnâk caah atu ah hin zeinihdah a donh ti kha nan hngalh. 
2TH.2.7	Zeitintiah phunglo-umnâk biathli nih atu zongah ṭuan hram a thawk cang. Asinain lak a sihlan pauh cu dawntu nih a donh rih. 
2TH.2.8	A dawntu cu lak a si hnuah phunglo-umpa cu a lang cang lai, Bawipa â langhnâk i a liannganmi ceunâk nih a hrawh lai i a kâ i thaw in amah cu a khangh lai. 
2TH.2.9	Phunglo-umpa ratning cu Satan rianṭuannâk zulhin a ra lai, ṭhawnnâk le, hmelchunhnâk le, lih in khuaruahharnâk phun kip he a ṭuan lai, 
2TH.2.10	cun a lotlau ding a simi hna cu, dinlonâk vialte in hlen an si lai, zeicatiah khamh an si khawh nâkhnga dawtnâk biatak kha an cohlang duh lo. 
2TH.2.11	Hi ruangah hin lih kha an zumh nâkhnga Pathian nih a ṭhawngmi hlennâk kha a thlah hnawh hna lai, 
2TH.2.12	biaktak zum lo i dinlonâkah â lawmmi vialte nih thiamlo an co nâkhnga. 
2TH.2.13	Asinain Bawipa dawtmi ule nau hna biatak zumhnâk le Thlarau thianternâk thawngin Pathian nih a hramthawk in khamhnâk co dingah an thim hna caah Pathian sinah lawmhnâk bia chim zungzal dingin ṭemchihmi kan si. 
2TH.2.14	Cu thil caah Bawipa Jesuh Krih lianngannâk cove dingin kan thawngṭha bia hmangin Amah nih an kawh hna. 
2TH.2.15	Cucaah ule nau hna, fek tein dir u law, bia in siseh câ in siseh kan in cawnpiakmi hna le chanhmi kha i tlaih peng u. 
2TH.2.16	Cubangin kan Bawipa Jesuh Krih le kan Pa Pathian a kan dawtu le zângfahnâk ruangah zungzal hnangamnâk le ruahchannâk ṭha a kan petu Amah hrimhrim nih, 
2TH.2.17	nan lungthin kha hnangam terin bia ṭha phun kip le tuahsernâk phun kip in in fehter hna seh.
2TH.3.1	A donghnâk ah u le nau hna, Bawipa bia nan rak sunloih bantukin ṭhawng ngai le khulrangin a karh khawh nâkhnga thla kan cam piak u, 
2TH.3.2	khuaruat setsai lomi le misual kutin khamh kan si nâkhnga, zeitintiah mi vialte nih zumhnâk kha an ngei lo. 
2TH.3.3	Asinain Bawipa cu zumh a tlâk, Amah nih an fehter hna lai i mi ṭhalo pa sinin an kilven hna lai. 
2TH.3.4	Cun nawl kan in pêkmi hna kha nan tuah i nan tuah lengmang ko lai tiah Bawipa ah kan hna a ngam ko. 
2TH.3.5	Cubangin Bawipa nih nan lungthin kha Pathian dawtnâk le Krih inkhawhnâk ah in chia ko hna seh. 
2TH.3.6	Asinain u le nau hna, kan sin in theihternâk an hmuhmi ningin um loin ningcang loin khua a sami hna chungin a dang te i um dingin kan Bawipa Jesuh min in nawl kan in pêk hna. 
2TH.3.7	Zeitintiah nanmah hrimhrim nih zohchunh awk nan kan ngei, nan sinah ningcang loin khua kan sa bal hrimhrim lo, 
2TH.3.8	asiloah aho rawl hmanh man loin kan ei bal lo, nan lakah ahohmanh thil rit pelo dingin chun zan hlan in thaba ngaiin rian kan ṭuan. 
2TH.3.9	I cawmkenter awkah nawlngeihnâk kan ngeih lo ruangah a si lo, nan ca-ah zohchunh awk tlâk si kha kan i timhmi a si. 
2TH.3.10	Zeitintiah nan sin i kan um lio zongah hi nawl hi kan in pêk cang hna. “Ahohmanh rian a ṭuan lo ahcun, a ei zong ei hlah seh,” timi hi. 
2TH.3.11	Zeitintiah nan lakah cheu khat ningcang loin a ummi thawng kan theih, cu hna nih rian an`uan hrimhrim lo, midang rianah an i hlinh i hna an hnawh hna. 
2TH.3.12	Cubantuk mi hna cu dai tein rian an ṭuan i mah le rawl cio ei i tim hna seh, ti hi Bawipa Jesuh Krih ah nawl kan pêk hna i tha zong kan pêk hna. 
2TH.3.13	Ule nau hna, nannih cu thil ṭha tuah kha neng hlah u. 
2TH.3.14	Ahohmanh nih hi kan ca i kan bia hi a zulh lo ahcun, cu hna cu i chinchiah ulaw, anning a zah khawh nâkhnga kawm hna hlah u. 
2TH.3.15	Asinain ral zoh in zoh hna hlah u, unau bangin chimhring hna u. 
2TH.3.16	Daihnâk Bawipa Amah hrimhrim nih a lam kipah daihnâk in pe zungzal ko hna seh. Bawipa cu nan dihlak cungah um ko seh. 
2TH.3.17	Kuttlaihnâk hi keimah Paul nih ka kut hrimhrim in ka ṭialmi a si. Hibantuk i ka ṭialmi hi ka cakuat vialte hmelchunhnâk a si. 
2TH.3.18	Kan Bawipa Jesuh Krih zângfahnâk nan dihlak cungah um ko seh. Amen.
1TI.1.1	Paul, Pathian a kan khamhtu le kan i ruahchanmi Jesuh Krih nawlpêk bangin Jesuh Krih lamkaltu nih. 
1TI.1.2	Zumhnâk i ka fa taktak Timote sinah, Pathian kan Pa le kan Bawipa Jesuh Krih sin in zângfahnâk, vel le daihnâk um ko seh. 
1TI.1.3	Masidonia ka kal lai i kan nawl bang khan Efesa khua ah um peng law, micheu khat nih cawnpiaknâk hmânlo an cawnpiakmi kha cawnpiak tilo dingin rak chim hna, 
1TI.1.4	pupa hna min le tuanbia sawh sawh ruah le khah kha ngol hna seh, cu nih cun Pathian lei zumhnâkah ṭhathnemnâk zeihmanh a ngei lo, elhnialnâk men a chuahter. 
1TI.1.5	Nawlpêk nih a tinhmi cu, zumhnâk taktak le chiaṭha hngalhnâk ṭha le lung thin thiangin a chuakmi dawtnâk hi a si, 
1TI.1.6	cuthil hna cu kaltâk in mi cheukhat nih santlai lo bia sawhsawh an buaipi. 
1TI.1.7	thiam ngaiin an chimmi nih zeidah a sawh i sullam zeidah a ngeih ti zong ruat loin nawlbia cawnpiaktu si kha an duh. 
1TI.1.8	Asi nawlbia hi minih tling tein a hman ahcun a ṭha ti kha kan hngalh, 
1TI.1.9	hihi hngal hna seh, nawlbia hi miṭha caah ser a si lo, nawlbia zeiah a rel lomi, nawlbia ral chanh i a nungmi, Pathian-zeiaharellomi, misual, a thiang lomi, biaknâk zeiaharellomi, nu le pa thattu, lainawng, 
1TI.1.10	nupa sualnâk tuah a hmangmi, tawkâ hor, minung fir a hmangmi, lih chimmi, a deu in chiatserh i biakam a hmangmi, cawnpiaknâk hmân ralchanhtu, 
1TI.1.11	thangṭhattlâk Pathian thawngṭha sunparnâk kan sin i chiahmi ralchanhtu hna caah ser a si. 
1TI.1.12	Hi rian ṭuan kho i a ka sertu le zumhtlâk i a ka ruattu Krih Jesuh kan Bawipa sinah lawmhnâk bia ka chim. 
1TI.1.13	Hlanah thangchiattu le serhsattu le mi sawksâmtu ka rak sinain zumlonâk le hngallo buin ka rak tuahmi a si caah velhngeihnâk ka rak conâk hi a si. 
1TI.1.14	Cun kan Bawipa zângfahnâk tamzia cu Krih Jesuh ah a ummi zumhnâk le dawtnâk thawngin tamtuk in a liam in a liam. 
1TI.1.15	Krih Jesuh cu misual hna khamh dingah vawlei ah a ra, ti hi zumh awk a tlâkmi le cohlan awk a tlâkmi a si, an lakah a sual bik ka si. 
1TI.1.16	Asinain hi ruangah hin velngeihnâk ka hmuh hi a si, cucu Jesuh Krih nih ka cungah a lungsaunâk vialte a langhter hmasa i atu thawkin zungzal nunnâk co awkah a zum hngami hna caah zohchunh awk a si nâkhnga. 
1TI.1.17	Zungzal Siangpahrang, a thi kho lomi, hmuh khawh lomi, amah lawng a fimmi Pathian sinah zungzal in zungzal tiang upatnâk le sunparnâk um ko seh. Amen. 
1TI.1.18	Ka fapa Timote, hlan i na kong an rak chim chungmi bangin um awkah raldohnâk ṭha kha na doh khawh nâkhnga, cu ṭuanvo cu na cungah ka chiah. 
1TI.1.19	Zumhnâk le chiaṭha hngalhnâk thiang kha i tlaih peng, ceukhat nih cucu an namnul i tilawng a kuaimi bangin an zumhnâk kha a kuai tawn. 
1TI.1.20	Cuhna lak ah Humanias le Aleksandria an i tel, Pathian thangchiat a poining an hngalh khawh nâkhnga annih cu Satan sinah ka pêk hna.
1TI.2.1	Cucaah a hmaisa bikah nawlnâk, thlacamnâk, midang ca i nawlnâk le lawmhnâk biachimnâk kha mi vialte caah tuah awkah kan forh, 
1TI.2.2	hnangam le dai te le Pathian upat le ṭihzah in khua kan sak khawh nâkhnga, bawi le nawlngeitu vialte caah thla cam u. 
1TI.2.3	Zeitintiah hihi kan Khamhtu Pathian hmai ah a ṭha i cohlan awk a tlâkmi si, 
1TI.2.4	Anih nih cun mi vialte khamh si hna seh law biatak hngal hna seh ti kha a duh. 
1TI.2.5	Zeitintiah Pathian pakhat lawng a um i Pathian le minung karlak ah lamkaltu pakhat lawnglawng a um, 
1TI.2.6	amah cu Minung mi vialte tlanhnâk ah a nunnâk a petu Krih Jesuh kha a si, cucu a cân te ah hngalh terin a um awk a si, 
1TI.2.7	zeitintiah keimah zong cu bia chimtu le lamkaltu ah ruahmi ka si, Krih ah biatak ka chim i ka lih lo, zumhnâk le biatak ah Gentel mi hna cawnpiaktu ah ruahmi ka si. 
1TI.2.8	Cucaah pa nih ka kip ah a thiangmi ankut thlir in thinhung lo le lunghring loin thla cam hna seh law ka duh, 
1TI.2.9	cubantukin nu zong nih tluangtlam tein i ṭamh hna seh, luan tukin an sam phiar hna hlah seh, sui le lungvar le man fak tukmi hnipuan i hruk hna hlah seh. 
1TI.2.10	Pathian a ṭanhtu nu hna nih a za tawkin thilṭha tuah in i ṭamh hna seh. 
1TI.2.11	Nu nih pumpeknâk he dai tein cawng hna seh. 
1TI.2.12	Pa cungah nawlngeih le cawnpiak cu ka onh hna lo, dai tein an um awk a si. 
1TI.2.13	Zeitintiah Adam kha ser hmasat a si, cu hnu ah Evi kha ser a si. 
1TI.2.14	Cun Adam kha hlen a si lo, Evi kha hlen a si i nawl buarnâk ah a tlu. 
1TI.2.15	Asinain zumhnâk le dawtnâk, thianhlimnâk le sumkhawhnâk he a um peng ahcun fa hrin ruangah khamh in a um lai.
1TI.3.1	Kawhhran hotu si a duhmi pauh cu ṭhatnâk tuah a duh timi bia hi zumhtlâk a si. 
1TI.3.2	Cuticun kawhhran hotu cu dotla, nupi pakhat ngei, â sumkhomi, ralringmi, nun can ṭha, mi conglomh thiam, cawnpiak thiam, 
1TI.3.3	misur hang ding lomi, velhhmang lomi, phaisaduhtuk lomi, nunnemmi, elhnial hmang lomi, duhfâk lomi, 
1TI.3.4	hmaizah awktlâk in inchungkhar le fale zohkhenhmi an si awk a si. 
1TI.3.5	(zeitintiah mi nih amah inchungkhar hmanh a zohkhenh khawhlo ahcun Pathian kawhhran cu zeitindah a zohkhenh khawh lai?) 
1TI.3.6	lungthlengka sihlah seh, culoahcun â porhlaw lai i Satan thiamloconâk ah a tlu sual lai. 
1TI.3.7	Cuhleiah lênglei mi hna hmuhnâk zongah minṭhatnâk a ngeimi a si awk a si, culoahcun minchiatnâk ah tlu in Satan rap nih a foih sual lai. 
1TI.3.8	Cubantukin kawhhran upa hna zong hmaizahmi an si hrimhrim awk a si, bia a duh tuk lomi, misurhang ram lomi, phaisa duhtuk lomi an si awk a si, 
1TI.3.9	zumhnâk biathli chiaṭha hngalhnâk thiangin a tlaitu an si awk a si. 
1TI.3.10	Cu zong cu hniksak an si hmasat awk a si, cuticun dotla an si ahcun upa rian ṭuan hna seh. 
1TI.3.11	Cubantukin an nupi le zong upatmi an si hrimhrim awk a si, kongceih le thangchiat a hmang lomi, â zuam khomi le, zeithil pauh ah zumhawk a tlâkmi an si awk a si. 
1TI.3.12	Kawhhran upa hna cu an inchungkhar le an fale zohkhenh a thiammi, nupi pakhat ngeimi an si awk a si. 
1TI.3.13	Zeitintiah kawhhran upa ṭha tein a ṭuanmi cu dirhmun ṭha le fekmi cotu an si i Krih Jesuh chung i zumhnâk zongah ralṭhatnâk nganpi an ngei. 
1TI.3.14	Na sinah ratzau kâ ruahchan nain hihi na sinah ka rak ṭial; 
1TI.3.15	ka rauh deuh sual zongah Pathian chungkhar hna chungah khuasakning nan hngalh khawh nâkhnga ka ṭialmi a si. Pathian chungkhar hna cu Pathian nung kawhhran, biatak hrambunhnâk le suttung a si. 
1TI.3.16	Pathianmisinâk biathli liannganning cu elkhawh a si lo. Pathian cu thisa ah â cang i Thlarau ah thiamcoter a si, vanmi nih an hmuh i Gentel mi hna sinah aupi le vawlei mi nih an zumh i sunparnâk ah kaipimi a si.
1TI.4.1	Cân hmadung ahcun mi tampi nih zumhnâk hi an tluktâk lai i hlennâk thlarau le khuachia cawnpiaknâk lei ah an i mer lai tiah Thlarau nih fiang tein a chim, 
1TI.4.2	zer ngaiin lih anchim lai i an chiaṭha hngalhnâk cu thirlin dehmi bantuk an si lai, 
1TI.4.3	ṭhit-umh an kham i biatak hngal i a zummi hna nih lawmhnâk bia chim i an cohlanmi Pathian sermi rawl ei hlah u tiah an kham hna. 
1TI.4.4	Pathian nih a sermi vialte hi lawmhnâk bia chimnâk i cohlan a si ahcun an ṭha dih ko, duh lo ding zeihmanh a um lo, 
1TI.4.5	zeitintiah Pathian bia le thlacamnâk in thianter a si cang. 
1TI.4.6	Cu thil hna cu unau hna kha na cawnpiak ahcun, Jesuh Krih rianṭuantu ṭha, zumhnâk biatak le cawnpiaknâk dik atu tiang i na zulhmi bia i cawmkenmi na si lai. 
1TI.4.7	Asinain Pathian-zeirellonâk le pitar hna tuanbia kha hlaw hna law Pathian-ṭihzahtu si dingin cawlcang. 
1TI.4.8	Zeitintiah taksa zuam nâkin cawlcanghnâk zong hi san a tlai ve ko, asinain Pathian-ṭihzahtu sinâk i cawlcanghnâk nih cun atu nunchung le hmailei caah biakam a ngeih caah a lamkip in san a tlai. 
1TI.4.9	Hihi zumh awktlâk le mi vialte caah cohlan awktlâk a si. 
1TI.4.10	Zeitintiah Pathian nung cu kan zumh caah thaba ngai i kan ṭuan le chimchiatnâk kan inkhawhnâk zong hi a si, Amah cu mi vialte khamhtu a si, a hlei in a zumtu hna khamhtu a si. 
1TI.4.11	Cuhna cu nawl pein cawnpiak hna. 
1TI.4.12	Mino nasi ruangah ahohmanh nih in zomhtaih hna hlah seh, bia in siseh, nuncan in siseh, dawtnâk ah siseh, thlarau ah siseh, zumhnâk ah siseh, thiannâk ah siseh zumtu hna zohchunh awktlâk in nun i zuam. 
1TI.4.13	Ka rat ṭhân hlân lo, rel, chim, cawnpiak kha uar chin chin. 
1TI.4.14	Upa hna nih na lucung i kut chuangin an rak chimchung cang bangin thlarau thilpêk na hmuhmi kha zeirel loin um hlah. 
1TI.4.15	Cuhna cu biatak tein ruat hna law, hmai na nawrning mi vialte nih an hmuh nâkhnga cu thil ah a dih um nâkin i hmang. 
1TI.4.16	Nangmah lei le na cawnpiakning ah i ral ring, cucu i nunpi peng law, cu nih cun nangmah le na bia ngaitu kha na khamh hna lai.
1TI.5.1	Putar kha sî hna hlah, pa bangin forh hna. Tlangval kha unau bangin zoh hna, 
1TI.5.2	pitar kha nu bangin zoh hna, ngaknu kha thiang tein farnu bangin zoh hna. 
1TI.5.3	Nuhmei tak tak a simi kha upat hna. 
1TI.5.4	Asinain tule fa a ngeimi a si ahcun an in chungah Pathian ṭihzah cawng hna sehlaw, anmah hringtu hna sinah ṭhatchuah cawng hna seh, cucu a ṭhami le Pathian caah cohlan awk a tlâkmi a si. 
1TI.5.5	Nuhmei tak tak, amah lawng a ummi nih, Pathian lawng â bochan i chunzan hlan in thlacam le nawlnâk donghcat loin a tuah tawn. 
1TI.5.6	Asinain nomhnâk lawng i a nungmi nuhmei cu a nun lio hmanhah a thimi a si. 
1TI.5.7	Sawiawk um lo an si khawh nâkhnga cubangin nawl pe hna. 
1TI.5.8	Asinain ahohmanh mah le sahlawh rualchan zeiah a rel lo i a umpimi chungkhar hmanh zei ah a rel lomi nih zumhnâk kha a hlawt i zum lotu nâkin a sual deuh. 
1TI.5.9	Nuhmei kum 60 hmanh a tling lomi cu nuhmei ah relchih hlah, va pakhat a rak ngei cang i 
1TI.5.10	ṭhatnâk tuahnâk kongah thangṭhatmi, fale zong tlamtling in a rak bawmtu le, thilṭha kip ṭhahnem ngai i tuahtu a si ahcun nuhmei ah ṭial khawh a si. 
1TI.5.11	Asinain ano deuhmi nuhmei hna cu ṭialchih hna hlah, zeitintiah an pumsa duhnâk i sum kho loin, Krih nâkin va-ngeih an duh tawn, 
1TI.5.12	hmaisa bik an zumhnâk kha an hlawt caah thiamlo an i coter tawn. 
1TI.5.13	Cun daithlânnâk nih a zulh hna i innkip ah lêngin, thathut le mikong ceih hmanh i za loin, tuah loding tuah in, chim loding tiang an chim tawn. 
1TI.5.14	Cucaah a no deuhmi nuhmei hna cu vâ ngei ṭhân ko seh, fale ngeiin, chungkhar zohkhenh sehlaw, a kan ralchanhtu hna sawinâk cân rem tuah hna hlah seh law ka duh. 
1TI.5.15	Zeitintiah atu hmanh ah cheukhat cu Satan lei ah an pial cang. 
1TI.5.16	Zumtu pa siseh, zumtu nu siseh, nuhmei umpi an ngeih ahcun cawmko hna seh, nuhmei taktak kha cawmken an si khawh nâkhnga kawhhran kha thilrit khinh hna hlah seh. 
1TI.5.17	Kawhhran upa fel tein biaceih a thiammi le, a hlei in phungchim le cawnpiak lei i a ṭuanmi hna cu a let hnih i thangṭhat tlâk an si. 
1TI.5.18	Zeitintiah Cathiang nih, “Cawtum nih facang a cil lioah a hmur ṭem hlah,” tiah a ti. “Rianṭuantu cu hlawh hmuh awk ah â tlâk,” tiah a ti ṭhân. 
1TI.5.19	Kawhhran upa sualpuhnâk cu hngalhpitu pahnih an si lo le, pathum an si lo ahcun cohlang hlah. 
1TI.5.20	Sualnâk tuah a hmangmi cu midang hmuh ah chimhring hna, midang zong nih an ṭih ve nâkhnga. 
1TI.5.21	Pathian le Bawipa Jesuh Krih le vanmi thiang hna hmaiah hi bia hna hi ruahning ngei cia lo le thleidan ngei lo tein fekte i dirpi dingin nawl kan pêk. 
1TI.5.22	Khulrang in mi zei lucung hmanh ah na kut chuang hlah, midang sualnâk i hrawm loin, thiang tein i zohkhenh. 
1TI.5.23	Ti lawng ding loin, na pawfah le na derthawm deuh caah misur hang tlawmte tein rak ding. 
1TI.5.24	Cheu khat sualnâk cu alang cawlh i lehrulh an si cawlh ve. Cheukhat sualnâk cu a lang zau lomi zong a um. 
1TI.5.25	Cubantuk ṭhiamṭhiam in mi chekhat ṭhatnâk tuahmi cu a langh a fawi, chekhat tuahmi ṭhatnâk cu lang rih lo hmanhsehlaw thuh thai khawh a si lo.
1TI.6.1	Pathian min le a cawnpiaknâk thangchiat a si nâkhnga lo, sal hngawngkual banhmi ṭemchih sal vialte nih anmah le hotu hna cu zeizong kip ah thangṭhat tlâk an si zia hngal hna seh. 
1TI.6.2	An hotu le zumtu an si i unau an si ruangah zeirel loin um hna hlah seh, anmah ruang i ṭhathnemnâk hmutu an si caah zumtu le dawtmi an si caah rian ṭuanpiak hna seh. Cucu cawnpiak law tha pe hna. 
1TI.6.3	Ahohmanh nih cawnpiaknâk dang a cawnpiak i a ngandammi bia, kan Bawipa Jesuh Krih bia hmanh pom lo in, Pathian upatnâk he â tlakmi bia hmanh a pom duh lo ahcun; 
1TI.6.4	mi porhlaw, zeihmanh a hngal taktak lomi, i elhnial le buaibainâk chuahter zong poi a ti lomi a si, cubantuk mi hna nih an chuahter bikmi cu, hnahchuahnâk le buaibainâk le thangchiatnâk le a ṭha lomi i lunghrinh nâk le, 
1TI.6.5	ruahnâk chia-kha le biatak pemh lo, a herh lo i bia el hmang le, biaknâk zong chawleh nâkah hman a ngamhmi an si. Cubantuk mi hna cu kawm hna hlah u. 
1TI.6.6	Pathian-ṭihzahnâk hi lungtlinnâk he cun a hlawk ngaimi a si. 
1TI.6.7	Zeitintiah vawilei ah hin zeihmanh kan luhpi lo i zeihmanh kan chuahpi lai lo. 
1TI.6.8	Ei awk le fenhaih kan ngeih ahcun kan lung a tlin awk a si. 
1TI.6.9	Asinain rum a duh tukmi hna cu tukforh nâk rap chungah an lut i duhnâk sual le hruhnâk thil nih mi a hrawh i chiatnâk le rawhralnâk sual ah mi a pilter tawn; 
1TI.6.10	Zeitintiah phaisa duhtuk hi sualnâk vialte hram a si, cheukhat nih cucu an duh i zumhnâk an kaltak i anmah le anmah ngaihchiatnâk tam piin an i chunh tawn. 
1TI.6.11	Nang Pathian-mi cu thil hna cu zâmtâk, cuticun dinnâk le Pathian duhnâk, zumhnâk le dawtnâk, inkhawhnâk le nunmennâk kha dawi hna. 
1TI.6.12	Zumhnâk i raldohnâk ṭha kha doh in zungzal nunnâk kha i tlaih, cucu co ding i kawh na si, hngalhpitu tampi mit hmuh ah zumhnâk ṭha na phuan cang kha. 
1TI.6.13	Zeizong vialte sinah nunnâk petu Pathian le Krih Jesuh, Pontius Pailat hmai i zumhnâk dik a ṭanhpengtu mithmuh ah nawl kan pêk, 
1TI.6.14	kan Bawipa Jesuh Krih â langhṭhân hlan tiang hi nawlpêk hi mawhchiat awk le sawiawk umlo in rak kilveng, 
1TI.6.15	thangṭhat awktlâk nawlngeitu lu, siangpahrang hna Siangpahrang, bawi hna Bawi nih Amah khiahmi cân ah a langhter lai, 
1TI.6.16	Amah lawnglawng nih thihkhawhlonâk a ngei i naih khawhlomi ceu ah a um, ahohmanh nih an hmu bal lo i hmuhkhawh zong a si fawn lo, Amah sinah zungzal in upatnâk le ṭhawnnâk um ko seh. Amen. 
1TI.6.17	Tuchan mirum hna nih an rumnâk kha porhlawtnâk i hmanglo ding le bochan awk a tlâk lomi chawva an i bochan nâkhnga lo le thil vialte kan i lawmhnâk dingah a kan petu Pathian kha i bochan dingin chimhring hna. 
1TI.6.18	Thilṭha tuah hna seh, thilṭha tuahnâk ah rum hna seh, midang nih an ciangzar an tem ve nâkhnga nun siang hna seh, 
1TI.6.19	zungzal nunnâk cu an i tlaih khawh nâkhnga le a ra laimi caah i ṭhumhnâk ṭha khong luaimai dingin tha pe hna. 
1TI.6.20	Aw Timote! nakut i chiahmi cu ṭha tein kilveng, Pathian-ṭihzahlonâk bia chim le ralchanhmi biafang hngalhnâk tiah silo ngaiin min an bunhmi kha hrial i zuam. 
1TI.6.21	Cucu cheukhat nih kan ngeih tiah an i ruah i zumhnâk kha an pialtâk. Zângfahnâk na sinah um ko seh. Amen.
2TI.1.1	Paul Krih Jesuh ah a ummi nunnâk biakam ningin Pathian duhning i Krih Jesuh lamkaltu nih, 
2TI.1.2	Ka dawtmi fa Timote sinah kan Pa Pathian le kan Bawipa Krih Jesuh sinin zângfahnâk le velngeihnâk le daihnâk um ko seh. 
2TI.1.3	Ka pupa nih an rak ṭuan tawn bangin chia le ṭha hngalhnâk thiang ngei in a rian ka ṭuanmi Pathian sinah lawmhnâk bia ka chim i chun zan hlanin ngol loin thla ka camnâk ah kan philh lo, 
2TI.1.4	lawmhnâk in ka khah khawh nâkhnga, na mitthli kha hngal in hmuh kan duh hringhran ko. 
2TI.1.5	Zumhnâk taktak nangmah i a um kha ka philh lo, cucu napi Lois ah a um hmasa, nanu Zunis zongah a um i nangmah zongah a um kha fiang tein ka hngalh; 
2TI.1.6	Cucaah ka kut chuannâk thawngin nangmah ah a ummi thilpêk kha alhter dingin kan hngalhter ṭhân. 
2TI.1.7	Zeitintiah Pathian nih ṭihnâk thlarau a kan pe lo, ṭhawnnâk dawtnâk le ruahnâk ṭha thlarau tu kha a kan pêk. 
2TI.1.8	Cucaah kan Bawipa kong hngalhpinâk hi zahpi hlah, asiloah Amah ruangah thongah a tlami keimah zong hi ka zahpi hlah, thawngṭha ruang i temtuarnâk hi Pathian ṭhawnnâk bangin ka hrawmpi ve, 
2TI.1.9	Amah nih kan tuahsernâk bang si loin Amah ruahning le zângfahnâk in a kan khamh i kawhnâk thiangin a kan kawh, cucu vawlei ser hlanin Krih Jesuh ah a kan pêk, 
2TI.1.10	asinain kan khamhtu Krih Jesuh â langhnâk in atu ah a langhter. Amah nih thihnâk kha a hrawh i thawngṭha in nunnâk le thihkhawh lonâk kha a phâkter cang, 
2TI.1.11	cucu Gentel mi hna cawnpiak dingah lamkaltu le cawnpiaktu ah ruahmi ka si. 
2TI.1.12	Hiruangah dahkaw hi thil hna hi katuar cu, asinain ka ning a zak lo, zeitintiah ka zumhmi kha ka hngalh, A sin i ka chhiahmi kha cu Ni tiangin him tein a umter khawh ti kha ka hngalh. 
2TI.1.13	Krih Jesuh i a ummi zumhnâk le dawtnâk in, a ngandammi cawnpiaknâk ka sin in na theihmi kha fek tein i tlaih. 
2TI.1.14	Thilṭha na sin i chiahmi kha kanmah i a ummi Thiang thlarau in kilveng. 
2TI.1.15	Asia ram i a ummi vialte nih anka mertâk dih ti kha na hngalh an lakah Figelas le Hermegenes zong an i tel ve, 
2TI.1.16	Bawipa nih Onesifaras chungkhar sinah vêl a pêk, zeitintiah amah nih thazâng thar a ka pêk i ka cikcin zong a zahpi lo; 
2TI.1.17	Rom i a rat lio zongah biatak chuah in a ka kawl i a ka ton. 
2TI.1.18	Efesa khua i rian ka ṭuannâk ah a lam kip in a ka bomhning cu nang zong nih na hngalhfian, cu Ni caah Bawipa sin in vêl a hmuh khawh nâkhnga Bawipa nih pe ko seh.
2TI.2.1	Cucaah ka fapa Krih Jesuh i a ummi zângfahnâk ah hin ṭhawng ngaiin um ko. 
2TI.2.2	Cun hngalhpitu tampi hna le keimah sinin na theihmi hna kha midang a cawnpiak chin khotu zumhawktlâk sinah pe chin hna. 
2TI.2.3	Cucaah Jesuh Krih ralkap ṭha bantukin harnâk kha lungsau in ing ko. 
2TI.2.4	Ralkap i a latu lungton dingah ralkap i a um liomi nih raldoh lio ah nunchung khuasaknâk in hna an i hnawhter bal lo. 
2TI.2.5	Cun minih tlikzuamnâk a ngeih tikah ningcang tein a tuah lo ahcun laksawng a hmu kho lai lo. 
2TI.2.6	Taihmâk te i rian a ṭuntu, lo ngeitu nih theipar hmasa cu a co awk a si. 
2TI.2.7	Ka chimmi hi ruat law Bawipa nih zeithilpauh ah theithiamnâk in pe ko seh. 
2TI.2.8	Ka chimmi thawngṭha Jesuh Krih cu David tefa, thihnâk in a thoṭhânmi a si ti kha philh hlah, 
2TI.2.9	zeitintiah cuthil ruangah sualnâk tuahtu bangin cikcin ṭembawh tiangin ka tuar, asinain Pathian bia tu cu ṭemkhawh a si lo. 
2TI.2.10	Cucaah Krih Jesuh khamhnâk cu zungzal i lianngannâk he an hmuh ve nâkhnga thimmi hna ruangah thil vialte ka tuar tawn. 
2TI.2.11	Hihi zumhawktlâk bia a si: Zeitintiah Amah he kan thih ahcun Amah he kan nung lai. 
2TI.2.12	Kan tuar ahcun Amah he bia kan ceih lai. Amah kan hlawt ahcun Amah zong nih a kan hlawt ve lai. 
2TI.2.13	Zumh tlâk loin kan um hmanh ah Amah cu zumhtlâk a si zungzal. Amah le Amah â hlaw kho lo. 
2TI.2.14	Hi thil hna hi hngalhter ṭhân hna, santlai lomi a ngaitu hna caah lohtlaunâk lawng a phâk pitu pakpalawng bia i el lengmang lo dingin Bawipa hmaiah chimhring hna. 
2TI.2.15	Pathian cohlan awktlâk si dingin i pe ko, biatak bia hmân tein ṭhen a thiammi rianṭuantu cu ningzah a herh lo. 
2TI.2.16	Pathian ṭihzahlo bia vaivuan a chim tawntu kha hrial hna, zeitintiah Pathian-zeirellonâk ah an zual chin chin lai. 
2TI.2.17	An cawnpiaknâk cu khensar bangin a karh lai. Humenia le Filet zong cu hna lakah an i tel ve, 
2TI.2.18	cuhna nih biatak kha pialtâk in thawhṭhannâk cu a si diam cangmi bangin an cawnpiak i cheukhat zumhnâk an hrawh piak hna. 
2TI.2.19	Asinain a fekmi Pathian lungphun cu a dirpeng ko, hi hmelchunhnâk hi a ngei: “Bawipa nih Ami le cu a hngalh” ti le, “Bawipa min a hlammi pauh nih sual kaltâk seh ti hi.” 
2TI.2.20	Asinain a ropi ngaimi in ah sui le ngun i sermi thil lawng an um lo, thing le tlâk i sermi zong an um ve, a sunglawimi an um lio ah a sunglawi lomi zong an um. 
2TI.2.21	Cucaah a hnu deuh chungin â thiantermi hna cu a thiangmi ûm, Bawipa hman awktlâk, rianṭha vialte caah timh ciain a ummi, sunh lawihmi ûm an si. 
2TI.2.22	Mino duhnâk kha zâmtâk law lungthin thiangin Bawipa kotu hna sinah felnâk zumhnâk dawtnâk le daihnâk kha dawi hna. 
2TI.2.23	Cun hruhthil le elhnialnâk ah i tel hlah, buaibainâk lawng a chuahter kha hngal ko. 
2TI.2.24	Bawipa sal caah buaibai awk a um lo, mi vialte cungah nunnem ngaiin cawnpiak khawh le inkhawh kha i zuam, 
2TI.2.25	toidornâk he anmah dohtu hna cu fianter hna seh, cuticun biatak an hngalh i an i ngaihchih tiang zongin Pathian nih a sian khawh ko, 
2TI.2.26	Cun Satan nih a duhnâk tuah awkah sal i a rak tlaihhna nâk chungin an lung a fim lai i rap in a foih hna nâk chungin an chuak ṭhân kho ko.
2TI.3.1	Asinain hihi philh hlah, ni hmahnung ahcun ṭih a nung mi cân an phân lai. 
2TI.3.2	Minung cu mah le mah â dawmi, phaisa a dawmi, tluangkhawn a hmangmi, miruamkai, Pathian thangchiattu, nu le pa nawl ngai lo, lawmh a hngal lomi le a tluangtlam lomi, 
2TI.3.3	dawtnâk ngei lomi, ngaihthiam a duh lomi, mi kongcaih a hmangmi, â sum kho lomi, nun chiakha, ṭhatnâk a huami, 
2TI.3.4	hlawt a hmangmi, lung khongmi, â uahmi, Pathian daw loin mah nomhnâk a daw deuhmi an si lai. 
2TI.3.5	Pathian duh ngaimi an i lawhter lai, asinain a ṭhawnnâk an zum lai lo. Cubantuk mi hna cu hrial hna. 
2TI.3.6	Zeitintiah cubantuk mi hna cu in kipah a lêng i zângdermi nu le sualnâk nih a nenhmi hna le duhnâk sual a phunphun i a rak tlu tawnmi hna hlengtu an si, 
2TI.3.7	cuhna cu a cawng lengmang ko nain biatak a pemh lomi an si. 
2TI.3.8	Janes le Jambres nih Moses an ralchanh bantuk khan, cubantuk mi hna nih biatak kha an doh, ruahnâk ṭhalo, zumhnâk kong i cohlan khawh lomi an si, 
2TI.3.9	cu hna caah hmainawr khawh a si lo, zeitintiah Janes le Jambres bantuk khan, an hruhning cu mi vialte hmuh ah a lang te ko lai. 
2TI.3.10	Asinain nang tu cu ka cawnpiaknâk le ka umtuning, ka tinhmi, ka zumhnâk, ka lungsaunâk le ka dawtnâk, ka inkhawhnâk le, 
2TI.3.11	serhsatnâk le harnâk inter ka sinâk kha na hngalh ko, Antiok le Ikonion le Lustra ah khan zeibantuk serhsatnâk dah ka ton kha na philh lo. Cu vialte chungin Bawipa nih a ka khamh. 
2TI.3.12	A si, Pathian-aṭanh i Krih Jesuh ah umpeng â timmi hna nih serhsatnâk kha an ton ko lai. 
2TI.3.13	Asinain misual le a deu in a nungmi hna cu an sual chin lengmang lai, mi an hlen hna lai i anmah zong hlenin an um ve lai. 
2TI.3.14	Asinain nang tu cu ahosinahdah na cawn kha hngal law, na cawnmi le na hngalhmi kha i nunpi, 
2TI.3.15	zeitintiah Krih Jesuh zumhnâk thawngin khamhnâk hmu lakin an fimter khotu Cathiang kha, na ngakchiat lio tein na hngalh cang. 
2TI.3.16	Cathiang vialte hi Pathian thawchuah hnawhmi an si i cawnpiaknâk le, chimhhrinnâk le, palhmi-remhnâk le dinnâk cawnpiaknâk caah a ṭhahnemmi a si, 
2TI.3.17	Pathian-mi cu rianṭha vialte ṭuan awkah felfai tein tlamtlinter a si khawh nâkhnga.
2TI.4.1	Pathian le Bawipa Jesuh Krih hmaiah a pennâk le mithi le minung hna biaceih awkah a lang laimi hmaiah nawl kan pêk: 
2TI.4.2	Bia cu chim! Cân â rem ah siseh, â remlo ah siseh timhcia in um ko. Lungsaunâk he cawnpiak hna law an lung pemh i zuamin chimhring hna law tha zong pe hna. 
2TI.4.3	Zeitintiah cawnpiaknâk dik an ngaih duhlo cân kha a phân lai. An hnâ kha a za i anmah nih ngaih an duhmi cawnpiaktu kha an sawm hna lai, 
2TI.4.4	biatak in an hnâ an mer lai i ṭawnchawmmi tuanbia lei ah an pial lai. 
2TI.4.5	Nang tu cu zeithil pauh ah i ral ringin harnâk tuar law, evangelist rian hi ṭuanin na rian hi lîm i zuam. 
2TI.4.6	Kei tu cu ka chuah cân a nai cang, raithawinâk ti bangin thlet awkah timh cia in ka um lio cân a si. 
2TI.4.7	Raldohnâk ṭha cu ka tei cang, tlik zuamnâk ah a donghtiang ka tli cang i zumhnâk kha kâ tlaih cang. 
2TI.4.8	Ahnubik ah dinnâk luchin cu ka caah chiah a si, cucu biaceihtu fel, Bawipa nih cu Ni ah aka pêk lai, kasin lawngah a si lai lo, Â langhnâk â ngaihmi vialte sin zongah a pêk lai. 
2TI.4.9	Ka sinah ratzau i tim; 
2TI.4.10	zeitintiah Demas nih atu chan vawlei a dawt caah a ka kaltâk, Thesalon khua ah a kal i Kresen cu Galati ramah a kal i Titas zong Dalmatai ramah a kal. 
2TI.4.11	Luka lawnglawng nih a ka umpi. Marka kha sawm law ratpi, zeitintiah amah cu hi rianṭuan nâkah ka caah san a tlai ngaingai. 
2TI.4.12	Cun Ṭaikhikhas cu Efesa ah ka thlah. 
2TI.4.13	Na rat tikah Troas khua i Karpas sinah ka chiahmi angki-fual le cauk he khan ratpi, a hlei in saphaw cauk kha ratpi te. 
2TI.4.14	Aleksandria Dar-soser pa nih khan fahnâk tampi a ka pêk. Bawipa nih a tuah ningin teirul cham te ko seh. 
2TI.4.15	Nang zong khapa ah khan fakpi in i ralring, zeitintiah kan chimmi fak piin a ralchanh. 
2TI.4.16	Kâ kilvennâk kachim hmasat lio ah dirpitu ahohmanh ka ngei lo, anka hlawt dih. Amawh tu cu phur hrâm hna hlah seh. 
2TI.4.17	Asinain Bawipa nih a ka dirpi i thazâng a ka pêk, cuticun Gentel mi vialte theih khawh in thawngṭha ka chim khawhnâk cu a si. Cuhlei ah chiandeih kâ chungin khamh ka si. 
2TI.4.18	Cun Bawipa nih sual rianṭuannâk vialte chungin a kan khamh lai i a vanlei pennâk ah him tein a kan phâkter lai. Amah sinah zungzal in zungzal tiang sunparnâk um ko seh. Amen! 
2TI.4.19	Priska le Akuila, cun Onesfaras chungkhar kha an kut ka tlaih piak hna. 
2TI.4.20	Erastas cu Korin khua ah a um i Trofimas tu cu Miletas ah dam loin ka kaltâk. 
2TI.4.21	Khuasik hlanah rat kha biatak in i tim. Eubalas le Pudens, Linas le Klaudia le unau vialte nih na kuat an in tlaih. 
2TI.4.22	Bawipa Jesuh Krih na thlarau sinah um ko seh. Zângfahnâk na sinah um ko seh. Amen.
TIT.1.1	Paul, Pathian thimmi hna zumhnâk ning le Pathian-ṭihzahnâk in biatak hngalhpinâk tlamtling he Pathian caah ṭemmi sal le Jesuh Krih Lamkaltu ka si. 
TIT.1.2	Cân hramthawk hlan in a rak kamh cangmi zungzal nunnâk ruahchannâk kha lih a chim kho lomi Pathian nih a cân hmân teah, 
TIT.1.3	kan Khamhtu Pathian nawlpêk ningin ka sinah a bia chimnâk thawngin a langhter. 
TIT.1.4	Titas, â khatmi kan zumhnâk i kafa taktak, Pa Pathian le Bawipa Jesuh Krih kan Khamhtu sinin zângfahnâk, velngeihnâk le daihnâk na sinah um ko seh. 
TIT.1.5	Hiruangah Kret tikulh ah kan chiah ta, cucu lîm lomi thil kha ningcang tein narak tuah i nawl kan pêk bangin khua kipah upa kha na rak chiah hna nâkhnga- 
TIT.1.6	mi pakhat khat kha sawiawk umlo, nupi pakhat ngei, zumhtlâk, fale nomhhnaihnâk le ningcang loin khua a sami an si lo ahcun upa rian ṭuan hna seh. 
TIT.1.7	Zeitintiah kawhhran hotu cu Pathian chawkengtu a si caah, sawi awk um lomi a si hrimhrim awk a si, mahnawl ummi, thinhun fawi, misurhang-duhtukmi, mi velhhmang, chawva ah hâkkaumi an si awk a si lo, 
TIT.1.8	asinain conglomh thiam, ṭhatnâk duhmi, lungfimmi, a dingmi, a thiangmi le amah le amah â uk khomi an si awk a si, 
TIT.1.9	cawnpiak a rak si cang bangin zumhtlâk bia fek tein â tlaihmi a si lai, cuticun a dikmi cawnpiaknâk in mi a chimhhrin khawh lai i elhnialtu kha an lung a pemter khawh lai. 
TIT.1.10	Zeitintiah nawlngai lomi duhpauh in biachim hmang le hlengtu tampi an um, a hlei in cuarpartanmi hna chungin an si, 
TIT.1.11	cuhna nih chawva ningcang loin an hmuhnâk dingah chim loding tiang anchim i chungkhar ningin an hlenmi zong an um, cuhna cu ankâ huhpiak hrimhrim ding an si. 
TIT.1.12	Anmah profet hna lak i pakhat zong nih, “Kret tikulh chungmi hna cu mi lihchim a sualmi sahrang bantuk, mi thathu mi pawkau an si,” tiah a ti kha. 
TIT.1.13	Hi hngalhtermi hi a dikmi a si, Cucaah zumhnâk dik ah an um khawh nâkhnga fak piin si hna, 
TIT.1.14	biatak mer takin Judah tuanbia le minung nawlpêkmi biapi ah a ruatmi hna bia kha zeiah rak rel hna hlah. 
TIT.1.15	Mithiang caah thil vialte a thiang, asinain mithûrhnawm le zumlotu caah a thiangmi zeihmanh a um lo, an ruahnâk le an chiaṭha-hngalhnâk tiangin a thûr cang. 
TIT.1.16	Pathian a hngal ngaimi in an i phuang nain tuahsernâk in an hlawt tawn, fih a nungmi, nawl a ngai lomi le thilṭha tuahnâk ah a tling lomi an si.
TIT.2.1	Nang tu cu cawnpiaknâk dik he â tlâkmi bia kha chim: 
TIT.2.2	putar kha lungfim te le hmaizah awktlâk, â uk khomi, a dikmi zumhnâk le dawtnâk, toidornâk he um dingin cawnpiak hna; 
TIT.2.3	pitar zong cubantuk hmaizah awktlâk in nung hna sehlaw, mi kong ceih a hmang lomi, misurhang rit a hmang lomi, ṭhatnâk cawnpiaktu si hna seh, 
TIT.2.4	nutung no deuh kha an va le an fale a daw i 
TIT.2.5	biachim â ralringmi, a thiangmi, chungkhar kilkhawitu le ṭha te i um ding le an va le nawl ngai dingin, cawnpiak hna, cucu Pathian bia hi thangchiat i a um sual nâkhnga lo caah a si. 
TIT.2.6	Cubangin tlangval zong ruahnâk felfai ngei dingin tha pe hna, 
TIT.2.7	thilṭha tuahnâk ah a lamkip in mi zohchunh awkin um law, cawnpiaknâk ah nâ biataknâk, hmaizahmi sinâk le hrawhkhawh lomi na sinâk kha langhter, 
TIT.2.8	a kan dohtu hna nih thangchiatnâk ding zeihmanh an hmuhlo ruang i an ning a zah nâkhnga sawi awk umlo bia dawh kha hman i zuam. 
TIT.2.9	Ṭemmi-sal hna nih anpu le nawl ngai hna sehlaw, zeithil pauh ah anmah lawmhter ding le, an pule bia let lo ding le, 
TIT.2.10	kutkem ngei loin, zumhtlâk ansinâk tu langh terin, a lamkip in a kan Khamhtu Pathian cawnpiaknâk hi an dawhter khawh lai. 
TIT.2.11	Zeitintiah khamhnâk phâkpitu Pathian zângfahnâk cu mi vialte sinah a lang cang, 
TIT.2.12	cu nih cun vawlei-lei duhnâk, Pathian-zeirellonâk hi hlawt in atu lio cân ah nunning thiam in felfai tele Pathian-ṭihzah in kan nun nâkhnga a kan cawnpiak. 
TIT.2.13	Ruahchannâk duhnung, a lianngan mi kan Pathian le kan Khamhtu Jesuh Krih sunparnâk he â langhnâk kha kan cuan. 
TIT.2.14	Amah nih nawlbuarnâk vialte chungin a kan tlanh khawh nâkhnga, Amah caah thiantermi, a hlei khun in Amah mi si in, rianṭha ṭuan i â zuammi kan si khawh nâkhnga Amah hrimhrim kha kan caah â pe. 
TIT.2.15	Nawlngeihnâk vialte he cu thil hna cu chim hna, tha pe hna law si hna. Ahohmanhnih in zomhtaih hna hlah seh.
TIT.3.1	Uktu hna le nawlngeitu hna tangah um in, an nawl ngaiding le, ṭhatnâk phunkip tuah awkah timhcia te i um ding le, 
TIT.3.2	ahosinhmanh ah bia chia-khâ chimlo ding le, dai te i um awkah, nunnemnâk in mi vialte sinah toidarnâk vialte langhter dingin theihter ṭhân hna. 
TIT.3.3	Zeitintiah kanmah zong hlan ah mihrut, nawlngailo, hlenmi, nomhhnaihnâk le duhnâk phunkip tuahmi, mi hnachuah le huat tlai ngai le pakhat le pakhat â huami kan rak si. 
TIT.3.4	Asinain kan Khamhtu Pathian dawtnâk le velngeihnâk cu minung cung i a langh tikah, 
TIT.3.5	dinnâk in tuahmi, kanmah hrimhrim nih kan tuahmi ruangah si loin, hrinṭhannâk i kholhthiannâk le Thiang thlarau tharchuahnâk in a velngeihnâk in Amah nih a kan khamh, 
TIT.3.6	cucu kan Khamhtu Jesuh Krih thawngin kan cungah duhdim tein Amah nih a kan toih, 
TIT.3.7	cuticun zungzal nunnâk ruahchannâk ningin rocotu kan si khawh nâkhnga a zângfahnâk i thiamcoter kan si. 
TIT.3.8	Hihi zumhawk a tlâkmi bia, nangmah zongnih na fehter lengmang awkah ka duh, Pathian a zum cangmi hna nih thilṭha tuah peng dingin ṭha tein ruat hna seh. Hi thil hna hi minung caah a ṭha i san a tlai. 
TIT.3.9	Asinain hruh thil i buaibainâk le pupa hna kong hlathlai le elhnialnâk le nawlbia kong i el-len kha hrial hna, cu hna cu ṭhathnemnâk le santlaihnâk an ngei lo. 
TIT.3.10	Zumhnâk dang a ngeimi cu chimhring law, voi hnih tiang na chimhhrin hnu ah ngol tâk. 
TIT.3.11	Cubantuk mi hna cu ruahnâk ngawi le a sual pengmi an si i mah le mah thiamlo â cotermi an si 
TIT.3.12	Artemas maw, Taikhikhas maw na sinah ka rak thlah tikah Nikopolis khua ah ka sinah rat i zuam te, zeitintiah cuka ah khuasik chung um kâ tim. 
TIT.3.13	Nawlbia thiam Zenas le Apollo hna zong zeihmanh khualtlawn nâkah chambau in an um sual nâkhnga lo a rannâk in ratter hna. 
TIT.3.14	Cun kanmi le hna zong theipar chauh loin an um nâkhnga lo an herhnâk zawn i hman awk an ngeih khawh nâkhnga rianṭha ṭuan pengin um hna seh. 
TIT.3.15	Ka sin i a ummi vialte nih nakut an in tlaih, zumhnâk i a ka dawtu kha an kut ka tlaihpiak hna. Nan dihlak cungah zângfahnâk um ko seh. Amen.
PHM.1.1	Paul Krih Jesuh ah thong a tlami le kan unauTimote nih kan dawtmi le kan ṭuanpi hawi Filemon sin ah le, 
PHM.1.2	kan dawtmi Afia le kan ralkap ṭuanpi Arkhippas le na in i kawhran hna sinah, 
PHM.1.3	Pathian kan Pa le Bawipa Jesuh Krih sinin zângfahnâk le daihnâk nan sinah um ko seh. 
PHM.1.4	Ka thlacamnâk ah na min chim in Pathian sinah lawmhnâk bia ka chim tawn. 
PHM.1.5	Bawipa Jesuh le mithiang vialte sinah na ngeihmi dawtnâk le zumhnâk kha thei in, 
PHM.1.6	na zumhnâk cu midang sinah na hngalhternâk thawngin Krih Jesuh ah na chung i a ummi ṭhatnâk phunkip hna nih hmual an ngeih khawh lai. 
PHM.1.7	Zeitintiah unau, nanmah thawngin mithiang hna lungthin tharchuah in a um cang, na dawtnâk nih a liannganmi lawmhnâk le hnangamnâk a ka pêk. 
PHM.1.8	Cucaah â tlâkmi nawl pe dingin Krih ah ralṭha ngaiin um hmanh ning law, 
PHM.1.9	dawtnâk ruangah kei Paul tarkhat zong a tarmi le Jesuh Krih caah thong a tlami nih a nawl in kan nawl. 
PHM.1.10	Cikcin he ka um lio ah ka hrinmi kafa Onesimas caah hin kan nawl, 
PHM.1.11	amah hi hlan ah na caah sân a tlai lo nain atu ah cun na ca le ka caah san a tlai cang. 
PHM.1.12	Amah cu ka rak thlah ṭhân. Cucaah amah cu rak cohlang ko, ti hi lungthin taktak in kan nawl, 
PHM.1.13	amah hi thawngṭha caah cikcin khih ka sinâk ah nangmah ai awh in rian a ka ṭuanpiak nâkhnga ka sinah umter peng ka duh. 
PHM.1.14	Asinain na hnatlâknâk loin zeihmanh tuah ka duh lo, cucu thilṭha na tuahmi zong hnekchawm si loin mah lungtho tein tuahmi a si nâkhnga. 
PHM.1.15	Zeitintiah cân tawite an ṭhenmi hi zungzal i na ngeih thainâk cânrem zong a si kho ko, 
PHM.1.16	sal bantuk si ti loin salnâk i a ṭha deuhmi-dawtmi unau bangin a si hnga lo maw, a hleiin kaca zongah duhnung a si ahcun naca zongah taksa le Bawipa ah duhnung a si chin chin ko lai. 
PHM.1.17	Cuticun rianṭuanpi hawi i naka ruah ahcun keimah naka cohlân bantukin amah hi rak cohlang te. 
PHM.1.18	Na cungah palhnâk a rak ngeih i na lei anbat ahcun keimah bat ah ruat. 
PHM.1.19	Kei Paul nih ka kut hrimhrim in ka ṭialmi a si. Keimah nih ka champiak lai, ka sinah nangmah nih leiba na ngei ka tinâk cu a si lo. 
PHM.1.20	Asi unau, Bawipa ah na sinin lawmhnâk ka ngeihter law; Bawipa ah ka lungthin hi hlauhter hram ko. 
PHM.1.21	Ka chimmi na zulh ko lai tiah ralṭhatnâk ka ngeih caah hi câ hi ka rak ṭial, ka chimmi nâk hmanh i ṭhadeuh in na tuah lai ti kha ka hngalh. 
PHM.1.22	Biakarlakah tlunnâk ding rakka timhlamh piak, nan thlacamnâk thawngin nan sinah pêk ka si zau lai tiah ka zumh. 
PHM.1.23	Epafaras Krih Jesuh ah ka thongtlakpi nih nakut an tlaih, 
PHM.1.24	ka ṭuanpi hawi Marka, Aristarkhas, Demas le Luka zong nih cubantukin na kut an tlaih. 
PHM.1.25	Kan Bawipa Jesuh Krih zângfahnâk na thlarau sinah um ko seh. Amen.
HEB.1.1	Pathian, hlan lio ah cân dang dangah phun dang dangin hringtu hna sinah profet hna hmangin bia a rak chimtu nih khan, 
HEB.1.2	hi ni hmadung ah a Fapa in kan sinah bia a chim cang, Amah cu thil vialte rocotu ah a ruah i Amah hmangin vawlei hi ser a si. 
HEB.1.3	Amah hi a sunparnâk ceu cu a si i Mi a sinâk kokek taktak langhtertu a si, a bia ṭhawnnâk nih zeizong vialte hi a tlaih i kan sualnâk kha Amah hrimhrim nih a thianter hnu ah Cungnung bik orhlei kamah a ṭhu. 
HEB.1.4	Vanmi hna nâkin a ṭha deuhmi ah a cang, anmah nâk i a cungnung deuhmi min rocotu sinâk kha a co. 
HEB.1.5	Zeitintiah vanmi ahosinahdah hi bia hi a chim bal? “Nang cu ka Fapa na si, Nihin ah kan hrin?” ti le, “Keimah cu Amah caah Pa ka si lai i Amah cu ka caah Fapa a si lai,” timi hi. 
HEB.1.6	Asinain a fater vawlei i a ratpi ṭhân tikah, “Pathian vancungmi vialte nih Amah cu bia hna seh,” tiah a ti. 
HEB.1.7	Cun vanmi hna kongah, “Amah nih a vanmi hna cu thlarau ah a canter hna i a rian ṭuntu zong meialh ah a canter tawn hna,” tiin. 
HEB.1.8	Asinain Fapa sinah hitinhin a chim, “Maw Pathian na bawi`hunhdanh cu, zungzal in zungzal ca a si. Dinnâk ṭhiangṭhunh zong na pennâk ṭhiangṭhunh a si. 
HEB.1.9	Dinnâk kha na dawt i nawlbuarnâk kha na huat. Cucaah Pathian, na Pathian nih na hawi le hna nâkin lawmhnâk sathau cu an thuh,” tiin. 
HEB.1.10	“Nang, 
HEB.1.11	An rawk dih lai nain Nang cu na hmun lai: Cuvialte cu thilthuam bangin an hlun dih te lai: 
HEB.1.12	Puan bangin na zual lai i an i thleng dih lai, Nangtu cu na hmun zungzal i nâkum zong a dongh lai lo,” tiin. 
HEB.1.13	Asinain vanmi ahosin bik ahdah hihi a chim bal? “Na ral hna na ke chiahnâk i ka canter hlan pauh cu ka orhlei ah ṭhu,” tiin. 
HEB.1.14	An dihlak in rianṭuantu thlarau, khamhnâk ro a co hngami zohkhenhtu ah thlah an si lo maw?
HEB.2.1	Cucaah kan theihmi thil hna kha biapi ngaiah kan ruah awk a si, culoahcun tlau lakin kan tawlh sual lai. 
HEB.2.2	Zeitintiah vanmi hna hmangin chimmi bia hmanh fehter a rak si i bia a ngai lomi le nawl a buarmi hna cu fel tein lehrulh an si ahcun, 
HEB.2.3	hi tluk in a nganmi khamhnâk hi zei rel loin kan um ahcun, zeitindah kan luat khawh lai? Cucu a hramthawk ah Bawipa nih a rak chim i a theitu hna nih kan sinah an fehter. 
HEB.2.4	Pathian zong nih hmelchunhnâk le khuaruahharnâk, thilmak a phun phun hna le Amah duhning tein Thiang Thlarau laksawng he a hngalhpi hna. 
HEB.2.5	Zeitintiah a um lai ding vawlei kan chimmi cu vanmi hna tangah a chia lo. 
HEB.2.6	Asinain mi pakhat nih hmun pakhat ah hitihin a chim, “Minung hi zeidah a si i a zawn na ruah, Asiloah mi fapa zong hi zeidah a si i na zohkhenh tawn? 
HEB.2.7	Anih cu vanmi nâk in niam deuh ah na ser i sunparnâk le upatnâk kha na chinh, na sermi hna cungah na umter. 
HEB.2.8	A ke tangah zeizong vialte na chiah,” Zeitintiah a tangah zeizong vialte a chiah cang caah, a tangah chiah lomi zeihmanh a um lo. Asinain atu ah cun a tangah zeizong vialte a ummi bangin kan hmu rih lo. 
HEB.2.9	Asinain Jesuh, vanmi nâk i niamdeuh i ser a si rihmi cu, Pathian zângfahnâk thawngin mi vialte caah thihnâk a tempiak khawh nâkhnga, thihnâk a tuarnâk thawngin sunparnâk le upatnâk chinhter in a um kha kan hmuh. 
HEB.2.10	Zeitintiah Amah caah le Amah thawngin thil vialte hi an um i fapa tampi sunparnâk ah luhter in, a teminnâk thawngin an khamhnâk tuahpiaktu tlam tlinter cu Pathian caah tuahawk hrim a si ko. 
HEB.2.11	Zeitintiah Thiantertu le thiantermi hna cu an dih lakin mi pakhat ta an si. Cucaah annih cu, “Unau hna” tiah kawh awkah a zahpi hna lo. 
HEB.2.12	“Ka unau hna sinah na min ka aupi lai i â pummi hna lakah hlasa in kan thangṭhat lai,” tiin. 
HEB.2.13	Cun “Amah ah ka zumhnâk ka chuan lai,” tiah a ti ṭhân. “Zohhmanh u, kei le Pathian pêkmi ngakchia hna hi,” tiah a ti ṭhân rih. 
HEB.2.14	Zeicatiah ngakchia hna hi taksa le thisen cotu an si caah Amah zong nih an sining kha â hrawm ve, cucu thih ṭhawnnâk ngeitu Satan kha a thihnâk thawngin a hrawh khawh nâkhnga le, 
HEB.2.15	an nun chung vialte thih`ihnâk saltang i a ummi hna kha a chuahter khawh nâkhnga caah a si. 
HEB.2.16	A ngaingai ti ah, a bomhmi hna cu vanmi si loin Abraham tefa an si. 
HEB.2.17	Cucaah minung hna caah sualngaihthiamnâk tuahpiak dingin, Pathian lei ah Tlângbawi Nganbik, velngeimi le zumhtlâk a si khawh nâkhnga zeizong kipah a unau hna bang i a run i can kha a ca zongah a herhmi a si. 
HEB.2.18	Zeitintiah Amah hrimhrim nih turforhnâk tongin a rak tuar cang caah tukforhnâk a tongmi kha a bomh khawh hna.
HEB.3.1	Cucaah, a thiangmi unau, vanlei kawhnâk a comi hna, kan zumhnâk i lamkaltu le Tlângbawi Nganbik Krih Jesuh kha ruat tuah u. 
HEB.3.2	Moses kha Pathian chungkhar pumpi caah zumhtlâk a si bangin, Amah zong a dirhmun i a chiatu caah zumh a tlâk ve. 
HEB.3.3	Zeitintiah inn satu cu a sakmi inn nâkin upat deuh a si bantukin anih zong Moses nâkin upatnâk co awktlâk ah ruah a si. 
HEB.3.4	Zeitintiah inn pauh pauh cu mi pakhat khat sakmi an si nain zeizong vialte satu cu Pathian a si. 
HEB.3.5	Moses kha a hnu ah an chim te laimi thil hna hngalhpitu a si khawh nâkhnga Pathian chungkhar vialte lakah zumh a tlâk tak takmi sal a si, 
HEB.3.6	asinain Krih cu Fapa bangin Pathian chungkhar cungah zumhtlâk a si i chungkhar cu kanmah hi kan si, a dongh tiangin duh a nungmi zumhnâk le ruahchannâk kha kan i tlaih ahcun. 
HEB.3.7	Cucaah Thiang Thlarau chim bangin, “Nihin ah, a aw nan theih ahcun, 
HEB.3.8	ramcar i hneksaknâk ni bang khan nan lungthin hahter hlah u; 
HEB.3.9	Cuka ah nan hringtu hna nih anka hneksak i anka zuamcawh, kum 40 chung ka tuahmi kha an hmuh. 
HEB.3.10	Cucaah kha chan hna cungah ka thin a hung, cun an lungthin in an pial zungzal, ka lam kha an hngal lo,” tiah ka ti. 
HEB.3.11	Cuticun thin hungin chiat kâ serh i, “Ka dinhnâk ah an lut lai lo,” tiin. 
HEB.3.12	Unau hna, i ralring u, culoahcun Pathian nung kaltâk duhnâk tiangin nanmah lakah mi zeimaw chungah zumhlonâk lungthin sual a um sual lai. 
HEB.3.13	“Nihin” an ti lio ah hin ni chiar tein thazâng i pe u, culoahcun nan lakah mi zei pauh sual hlennâk in lung hahtermi nan si sual lai. 
HEB.3.14	Zeitintiah Krih cotu kan si a hramthawk i kan zumhnâk kha a dongh tiang fek tein kan i tlaih ahcun, 
HEB.3.15	“Nihin ah a aw nan theih ahcun, an ralchanh lio bang khan, nan lung hahter hlah u,” tiah ti a si. 
HEB.3.16	Ahodah thei ko nain ralthomi hna kha? A ngaingai tiah, Ezip ramin Moses nih a chuahpi mi vialte kha an si lo maw? 
HEB.3.17	Aho cungahdah kum 40 chung a thin a hun kha? Sualnâk an tuah i ramcar ah an ruak a tlumi kha an si lo maw? 
HEB.3.18	Cun ahosinahdah a dinhnâk chung i lut lo dingin chiat a serh hnawhmi hna kha? A bia a ngai lomi hna kha an si lo maw? 
HEB.3.19	Cuticun zumhlonâk ruangah an lut kho lo ti kha kan hngalh.
HEB.4.1	Cucaah, ṭih u sih, a dinhnâk chung luhnâk biakam a hmunh lio ahhin nan lakah a tling lomi nan um sual lai. 
HEB.4.2	A ngaingai tiah, kan sin i chim a si bangin Thawngṭha kha an sin zongah chim a si ve ko, asinain a ngaitu hna nih zumhnâk he an fonh hna lo ruangah an ngaihmi bia kha san an tlaihpi lo. 
HEB.4.3	Zeitintiah vawlei ser ka in rian kha lîm dih asinain thin hungin chiat kâ rak serh cang bang khan, ka dinhnâk ah an lut lai lo, tiah a rak chim cang. Cuticun kannih zumtu hna hi cu dinhnâk ah cun kan lut cang. 
HEB.4.4	Zeitintiah ni sarih kong cu hitihin hmun khatah a rak chim cang; “Ni sarih ni ah Pathian nih a rian ṭuanmi vialte a dinhtâk,” 
HEB.4.5	cun hi hmun ah hin, “Ka dinhnâk ah an lut lai lo,” tiin a chim ṭhân. 
HEB.4.6	Cucaah mi cheukhat hna caah luhkhawh a si ko rih, Thawngṭha chim a thei hmaisatu hna kha nawlngaih lonâk ruangah an luh khawh lo caah, 
HEB.4.7	David nih ni zeimaw kha “Nihin” tiin a ruah i cân saupi hnu ah: “Nihin ah” hin a aw nan theih ahcun, nan lung ṭhawnter hlah u,” tiah a rak ti ṭhân. 
HEB.4.8	Joshua nih khan dinhnâk rak pe hna sehlaw, a hnu ah ni dang chim ṭhân a herh ti lai lo. 
HEB.4.9	Cucaah Pathian mile hna caah dinhnâk a um ko rih. 
HEB.4.10	Zeitintiah a dinhnâk ah a lut i â dinmi hna nih Pathian nih a tuah bang khan a rian ṭuanmi kha a dinhtâk tawn. 
HEB.4.11	Cucaah cu dinhnâk ah lut dingin i zuam u sih, culoahcun nawl a ngai lomi hna bangin kan tlu ve sual lai. 
HEB.4.12	Zeitintiah Pathian bia cu a nung i a ṭhawng, kaphnih har vainam nâkin a har deuh, nunnâk le thlarau, hliahhlok le thlik tiangin hlang lakin a cheu khawh, lungthin in timhmi le ruahnâk kha a hngalh dih. 
HEB.4.13	Sermi thil a mithmuh ah thuhmi zeihmanh a um lo, kan kong kan chimnâk ding Pa mithmuh ah zeizong vialte taklawng le oncia in a um dih. 
HEB.4.14	Cuticun van hmanh i a lan cangmi a lianngan Tlângbawi Nganbik, Jesuh, Pathian Fapa kan ngeih caah, kan zumhnâk hi fek tein i tlaih u sih. 
HEB.4.15	Zeitintiah kan derthawmnâk a kan ruahpiak kho lotu Tlângbawi Ngan a ngeitu kan si lo, kanmah bangin a phun kipin tukforhnâk a rak tong nain, a sual lomi ngeitu kan si. 
HEB.4.16	Cucaah bomh kan herh cân ah vel le zângfahnâk kan co khawh nâkhnga zângfahnâk ṭhutdanh cu ralṭha in panh u sih.
HEB.5.1	Zeitintiah Tlângbawi Ngan bik cu minung sinin thimmi, minung caah Pathian sinah sual raithawinâk le thilpêk pêchântu ah ruahmi an si. 
HEB.5.2	Anih cu theihhngalhnâk a ngei lomi le lam a pialmi vel a ngeih khawh hna, zeicatiah Anih zong derthawmnâk tangah a um tawn caah a si. 
HEB.5.3	Hiruangah hin mizapi ca lawngah si loin, amah ca zongah sual thawinâk cu a pêk ve awk a si. 
HEB.5.4	Âron bang i Pathian kawhmi dah tilo, ahohmanh nih cubantuk mah le mah upatnâk cu an la bal lo. 
HEB.5.5	Cubangin Krih zong Tlângbawi Nganbik si dingin Amah le Amah sunparnâk â pe lo. “Nangmah cu ka Fapa na si, nihinah kan hrin,” tiah a sin i a chimtu nih khan sunparnâk cu a pêk. 
HEB.5.6	“Nangmah cu Melkhizedek si ningin, zungzal Tlângbawi na si,” tiah hmun dang zongah a rak chim. 
HEB.5.7	Anih nih taksa i a um lio ah khan, thihnâk in Amah khamhkhotu sinah, fakpi i aihrâmnâk le mitthli he thlacamnâk le nawlnâk kha a tuah, Pathian a ṭih tawn caah a thlacamnâk kha theihpiak a si. 
HEB.5.8	Fapa asikonain, a tuarmi thil ah nawlngaih kha a cawn, 
HEB.5.9	Tlamtlinter a si hnu ah, a nawl ngaitu vialte caah zungzal khamhnâk hrampi ah a cang. 
HEB.5.10	“Melkhizedek tlângbawi si ningin” Pathian kawhmi Tlângbawi Nganbik a si. 
HEB.5.11	Cu kongah chim awk tampi kan ngei nain nan theihnâk hnâ a cheh caah chimfian a har. 
HEB.5.12	Zeitintiah atu cân hna ah cun cawnpiaktu hmanh nan si awk a si cang ko nain, Pathian bia hramthawknâk cawnpiaktu nan herh ko rih, rawlhak si loin hnuk i cawmchan nan herh ko rih. 
HEB.5.13	Zeitintiah hnuk a dingmi pauh cu bawhte a si ruangah, dinfelnâk bia kha a theifiang kho lo. 
HEB.5.14	Asinain rawlhâk cu puitling mi hna caah a si i an rak hman tawn cang bantukin a chia le a ṭha thleidang kho dingin an hngalhkhawhnâk kha hmang kho dingin cawlcanghter an si cang.
HEB.6.1	Cucaah, Krih kong zumhnâk hramthawknâk hna kha kal takin tlamtlinnâk leiah hmai nawr u sih, a thimi tuahsernâk, i ngaihchihnâk, Pathian lei zumhnâk, 
HEB.6.2	baptisma zumhnâk, kutchuannâk, mitthi thawhṭhannâk le zungzal biaceihnâk timi hna hram kha bunh ti lo in. 
HEB.6.3	Pathian nih a sian ahcun cucu kan tuah te ko lai. 
HEB.6.4	Zeitintiah voikhat ceunâk a hmu cang i van thilpêk a tep cang i Thiang Thlarau co terin, 
HEB.6.5	Pathian bia ṭha le a ra laimi chan ṭhawnnâk a teh hnu ah, 
HEB.6.6	an tluk ṭhân ahcun, ngaihchih dingin tharchuah khawh an si ti lo, zeicatiah Pathian Fapa kha an khenhchih ṭhân i mual an photer ṭhân caah a si. 
HEB.6.7	Ruahnih a surh tawnmi vulei, rianṭuantu hna caah theipar a chuah ahcun Pathian thlauchuah an hmuhmi a si. 
HEB.6.8	Asinain hling le burbuk a chuah ahcun an mâk i chiatserh a nai cang, a donghnâk ah khangh in a um lai. 
HEB.6.9	Asinain ka dawt le hna, cubantukin bia chim hmanh ning law, nannih cu cunâkin a ṭha deuhmi khamhnâk he â peh tlaimi thil kha nan tuah lai tiah kan zumh. 
HEB.6.10	Zeicatiah Pathian hi nan ṭuanmi le Amah minin dawtnâk i nan langhtermi rian le mithiang hna ca i nan rak ṭuan cangmi le nan ṭuan cuahmah mi hna philh ding tiangin mi dinglo a si lo. 
HEB.6.11	Cun nan i ruahchanmi hi a taktak i a phâk khawh nâkhnga, a dongh tiangin taihmâk chuah in pehzulh u, ti hi kan duh hringhran ko, 
HEB.6.12	cuticun zumhnâk le lungsaunâk thawngin biakam a co cangmi hna zohchunh in nan tha thu hlah seh. 
HEB.6.13	Zeitintiah Pathian nih Abraham sinah bia a rak kamh lio ah khan, Amah nâk ngan deuhmi chalh in chiat a serh khawh lo caah, Amah le Amah chalh in, 
HEB.6.14	“Thlua kan chuah hrimhrim lai, kan karhter hrimhrim lai,” tiah chiat â serh. 
HEB.6.15	Cuticun lungsau ngaiin a ṭuan hnu ah, kamhmi kha a co. 
HEB.6.16	Zeicatiah minung hna nih anmahnâk i a ngan deuhmi hna chalh in chiat an i serh tawn, an i elnâk ṭanfung fehternâk le biakhiahnâk ah cubantukin chiat an i serh tawn. 
HEB.6.17	Cubantukin Pathian nih, roco dingin bia a kamhmi hna sinah a bia â lêt lai lo ti kha fianter chinchin nâkah chiatserh in a fehter ṭhân, 
HEB.6.18	cucu thlenkhawh lomi thil pahnih: lihchim kholo Pathian a sinâk le, kan hmai i a chiahmi ruahchannâk hmuh awkah le himnâk ca i a zâmmi hna caah a ṭhawngmi hnangamnâk kan ngeih khawhnâk kha an si. 
HEB.6.19	Hi ruahchannâk hi kan nunnâk caah thir cangai bantukin kan ngei, zumhawk a tlâk i a fekmi a si i puanzar phên i hmunthiang ah khan a lut; 
HEB.6.20	cuka ah Jesuh, Melkhizeedek Tlângbawi bangin zungzal Tlângbawi Nganbik a simi kha kan ai awh in a rak lut.
HEB.7.1	Zeitintiah hi Melkhizedek, Salem siangpahrang, Pathian Cungnung Bik Tlângbawi, siangpahrang hna thattu Abraham a rak kir i a rak dongtu le thluachuah a rak petu, 
HEB.7.2	Abraham zong nih zeizong vialte ah cheuhra cheukhat a rak pêkmi pa kha, a hram thawk ah, “dinnâk siangpahrang” ti a rak si; cu hnu ah Salem siangpahrang ti a si, a sullam cu, “daihnâk siangpahrang” tinâk a si. 
HEB.7.3	Amah cu pa ngeilo, nu ngeilo, hringsortu ngeilo, hramthawknâk le donghnâk zong ngei lomi Pathian Fapa bangin canter a si i peh thliah mahin tlângbawi a si. 
HEB.7.4	Cuticun hringtu Abraham hmanh nih hranchaw chungin cheuhra cheukhat a rak pekmi minung a lianhngan ning cu ruat hmanh u. 
HEB.7.5	Levi fale lakah tlângbawi rian a cotu hna nih nawlbia bangin mizapi hna sinin cheuhra cheukhat lâknâk nawl an hmuh taktak, cu hna cu Abraham cibawm chungin a rami an si nain an unau hna sinin a si. 
HEB.7.6	Asinain anmah hrinthlakmi zong a si lomi nih Abraham sinin cheuhra cheukhat a lâk i biakamnâk ngeitu kha thluachuah a pêk. 
HEB.7.7	Cuticun el khawh lo in a hme deuhmi cu a ngan deuh nih thluachuahnâk a pêk. 
HEB.7.8	Hika ah a thikhomi nih cheuhra cheukhat an co nain cuka ah cun a nung tiah hngalhpitu hna nih an co tawn. 
HEB.7.9	Levi, cheuhra cheukhat a cotu zong nih, Abraham hmangin cheuhra cheukhat a rak pêk ve ko, ti khawh a si. 
HEB.7.10	Zeitintiah Melkhizedek nih a rak donlio ah khan a pa cibawm chungah a rak um diam cang. 
HEB.7.11	Cucaah Levi phun tlângbawi sinâk in tlamtlinnâk cu hmuh khawh a si ahcun (cutangah cun mizapi nih nawlbia kha an hmuh i) Âron sining i kawh a si lomi, Melkhizedek sining in tlângbawi dang um cu zeidah a herh? 
HEB.7.12	Zeicatiah tlângbawi sinâk â thlen ruangah nawlbia zong thlen a herh ve. 
HEB.7.13	Zeitintiah hi a kong an chimmi pa hi mi phundang a si i cuhna phun chungin ahohmanh nih biakṭheng ah rian an ṭuan bal lo. 
HEB.7.14	Zeitintiah kan Bawipa cu Judah phun chungin a chuakmi a si kha a fiang, tlângbawi kong he pehtlai in Moses nih cu miphun chungin zeihmanh a chim lo. 
HEB.7.15	Cun Melkhizedek sining bangin tlângbawi dang a rak chuah ahcun kan chim ciami kha a fiang chin chin, 
HEB.7.16	amah cu thisa phung i nawlpêkmi bantuk si loin, nun dongh ngeilo ṭhawnnâk bantukin a ra. 
HEB.7.17	Zeitintiah, “Nangmah cu, Melkhizedek Tlângbawi si ningin zungzal tlângbawi na si,” tiah a hngalhter. 
HEB.7.18	Zeitintiah nawlpêk hmasa kha a der i san a tlaihlo ruangah hlawt a rak si, 
HEB.7.19	zeitintiah nawlbia nih zeihmanh a tlinter kho lo; kap khat leiah, ruahchannâk ṭha deuh phâkter a si i cu nih cun Pathian kha a kan naihter. 
HEB.7.20	Cun chiat i serhnâk um loin tlângbawi siter zong an si lo. 
HEB.7.21	(annih cu chiat i serh lo i tlângbawi siter an si, asinain a nih tlângbawi i sertu nih cun chiat i serh in hi bia hi a chim, “
HEB.7.22	cutluk tam in Jesuh cu a ṭha chin chinmi biakamnâk fehtertu a rak si. 
HEB.7.23	tlângbawi tampi an rian pehzul kholo dingin thihnâk nih a khammi hna zong an um. 
HEB.7.24	Asinain anih cu, â thleng kho lomi tlângbawi sinnâk a ngeih caah a pehzulh zungzal ko. 
HEB.7.25	Cucaah Amah lan in Pathian sinah a rami hna cu a dongh tiangin a khamh khawh hna, zeicatiah an ca i nawlpiak dingin zungzal i a nun peng caah. 
HEB.7.26	Zeitintiah cubantuk Tlângbawi Nganbik, a thiangmi, fahnâk pe ballo, thûrter lomi, misual hna sin in thleidanmi, van nâkin a sâng deuhmi cu kan ngeih awk ah â tlakmi a si. 
HEB.7.27	Amah nih cu tlângbawi nganbik hna bantukin ni chiarte, Amah sualnâk caah raithawinâk pêk tain, cuhnu ah mizapi sualnâk ca i raithawinâk pêk ta kha a herh ve lo, zeicatiah Amah le Amah â pêk ah khan a lîm dih cang. 
HEB.7.28	Zeitintiah nawlbia nih derthawmnâk a ngeimi minung kha tlângbawi ngan ah a ruah tawn nain nawlbia umhnu ah chiat i serhnâk bia nih, Fapa, zungzal ca i tlintermi kha a ruah.
HEB.8.1	Cubangin hihi kan chimmi hna tlângkomhtu cu a si; cubantuk Tlângbawi Ngan bik, van cungah Cungnung bik ṭhutnâk orhlei kam i a ṭhumi, 
HEB.8.2	hmunthiang le biakthlâm taktak, minung sakmi si loin, Bawipa sakmi chung i Rianṭuantu kan ngei, timi hi. 
HEB.8.3	Zeitintiah tlângbawi nganbik pauh cu thilpêk le raithawinâk pechân ding i ruahmi an si. Cucaah hi Tlângbawi Nganbik zong nih pêkchanh awk zei maw cu a ngeih ve a herh. 
HEB.8.4	Zeitintiah Amah hi lei cungah a ummi rak si sehlaw tlângbawi zong a si theng hnga lo, a chan cu nawlbia ningin thilpêk pechântu kha an um ko. 
HEB.8.5	Moses nih biakthlâm a sak lai i cung leiin nawlpêk a hmuh bantuk khan, annih nih cun vawlei thil zohchunh in a muithlâm in rian an ṭuan tawn. Zeitintiah, “Tlângcung i zohchunh awk na hmuh bantuk khan zeizong vialte na ser lai,” tiah a rak ti. 
HEB.8.6	Asinain atu ah a ṭha deuhmi biakam, ṭha chin chinin kamhmi bia cungah fehter cangmi caah lamkaltu a si bangin, a ṭha deuhmi rian a co cang. 
HEB.8.7	Zeitintiah a voi khatnâk biakam kha palhnâk umlo rak si sehlaw, a voi hnihnâk caah hmun kawlpiak a herh hnga lo. 
HEB.8.8	Amah ah palhnâk a hmuh ruangah 
HEB.8.9	An pupa hna Ezip ram in chuahter awkah an kut i ka tlaih hna ni ah ansin i ka kamhmi bantuk si loin, zeicatiah ka biakamnâk ah an hmun lo, cucaah anmah cu zeiah ka rel hna lo,” tiah 
HEB.8.10	Cuhnuah Isarel chungkhar hna sin i biakam ka tuah laimi cu hihi a si, 
HEB.8.11	Ahohmanh nih ‘
HEB.8.12	Zeitintiah an dinlonâk ah vel ka ngei lai i an sualnâk le nawlbuarnâk hna zong ka hngalh piak ti hna lai lo,” tiin. 
HEB.8.13	“Biakam thar,” tiah a chim caah, a hmasa kha a hmang ti lo. Atu i hman ti lomi le a hlun tuk cangmi cu lohtlau â thawk cang.
HEB.9.1	A ngai ngai tiah, biakam hmasa zong nih vanlei rianṭuannâk le phunglam a ngei ve, cun lei hmun thiang zong a ngei. 
HEB.9.2	Zeitintiah biakthlâm an ser i a hmai lei cu meiin chiahnâk le, cabuai le changreu chiahnâk an si; cucu ‘hmun thiang’ timi cu a si. 
HEB.9.3	Cun puanzar pahnihnâk phên, biakthlâm ah ‘Hmun thiang Bik’ tiah timi a um, 
HEB.9.4	cukaah rimhmui khanghnâk suikheng, biakam kuang a kil kip suiin ṭamhmi a um, biakam kuang chungah mana chiahnâk sui bel le, Âron ṭhiangṭhunh a corhmi le, biakamnâk lungtlap kha a um, 
HEB.9.5	cu kuang cungah velngeihnâk ṭhutdanh an thla in a zarhtu, sunparnâk cherubim kha an um. Cu kong hna cu a dihumnâk in atu ah kan chim kho lai lo. 
HEB.9.6	Cuthil hna cu cubantuk in timhtuah a rak si i tlângbawi kha biakthlâm tonter ah rianṭuan dingin an lut tawn. 
HEB.9.7	Asinain a changtu ah tlângbawi nganbik kha amah lawngin kumkhat voikhat thisen put in a lut tawn, cucu amah ca le, mizapi nih hngal loin an tuahmi sualnâk ca i raithawinâk kha a pêkchanh tawn. 
HEB.9.8	Thiang Thlarau nih a hngalhtermi cu, biakthlâm hmasa a dir chung pauh cu Hmun thiang Bik luhnâk lam kha a lang rih lo, timi hi a si. 
HEB.9.9	Cu thil cu atu cân hmuhsaknâk a si; an thilpêk le raithawinâk hna nih a pechantu hna chiaṭha hngalhnâk zong an ṭuanmi nih a ṭhatter kho lo, 
HEB.9.10	cu hna cu serṭhatnâk cân a phâk hlan i thisa phunglam, ei le dinnâk kong le, ṭawlthiannâk a phunphun kong an rak si. 
HEB.9.11	Asinain Krih cu a um lai ding mi thilṭha caah Tlângbawi Nganbik bangin a ra, kut i sak a si lomi, hi sermi thil in sakmi zong a si lomi biakthlâm, a ngan deuhmi le tlam a tling deuhmi ah, 
HEB.9.12	meheh le caw thisen he si loin, Amah Thisen theng kha â put i zungzal tlanhnâk kha hmu in voikhat ah zungzal ca zalak in Hmun Thiang Bik ah a rak lut. 
HEB.9.13	Zeitintiah meheh le cawpa thisen le cawla khanghnâk vutcâm kha a thurmi hna cungah an theh hna i taksa leiin thiannâk an hmuh ahcun, 
HEB.9.14	Krih thisen, zungzal Thlarau thawngin Pathian sinah dotla in pekchanh mi nih, Pathian nung rianṭuan dingin, an chiaṭha hngalhnâk kha a thimi tuahsernâk chungin zeitlukindah a thianter chin chin lai! 
HEB.9.15	Hiruangah hin Amah cu biakam thar lamkaltu a si i biakam hmasa tang i nawlbuarnâk kha tlanh dingin a rak thi, cucaah kawhmi hna nih zungzal roconâk biakam cu an co khawh lai. 
HEB.9.16	Zeitintiah rovuihnâk câ a um nâkah, a thi cangmi rovuihtu zong a um hrimhrim a herh. 
HEB.9.17	Mi a nun lio ah cun ro a vuihmi nih ṭhawnnâk a ngei lo i rovuihtu thih hnu lawngah hmual a ngei tawn. 
HEB.9.18	Cucaah biakam hmasa zong kha thisen lo in an pechân bal lo. 
HEB.9.19	Zeitintiah Moses nih nawlbia ning tein phungbia kha mizapi a chimh hna lio ah khan cawfa le meheh thisen kha ti he, a senmi sahmul le hisop he, cauk le mizapi kha a theh hna, 
HEB.9.20	“Hihi biakam thisen Pathian nih nan zulh awkah a pêkmi hna a si,” tiah a timi kha a si. 
HEB.9.21	Cubantuk ṭhiam ṭhiam in biakthlâm le rianṭuannâk thilri vialte kha thisen in a theh hna. 
HEB.9.22	Cun nawlbia ning ah zeizong vialte dengmang hi thisen in thianter a si tawn, thisen chuah loin ngaihthiamnâk a um lo. 
HEB.9.23	Cucaah van thil hna muithlâm hmanh kha cubantuk raithawinâk i thianter a herh ahcun, van thil taktak a simi cu rai thawinâk a ṭha deuhmi i thianter a herh hrimhrim lai. 
HEB.9.24	Zeitintiah Krih cu kut i sakmi hmunthiang, a taktak muithlâm men i a lutmi a si lo, atu ah van hrimhrim ah, Pathian hmai ah, kan aiawh i dir dingah a lut; 
HEB.9.25	tlângbawi nganbik hna nih mah thisen zong a si lomi i put in kum chiarte Hmun Thiang bik i an rak luh bang khan, Anih cu Amah i pechan dingin a lut ṭhân ti lai lo; 
HEB.9.26	Cutin sihlahsehlaw, vawlei ser hramthawk khan voitampi a rak temtuar cang hnga. Asinain hi cân dongh ah hin, sualnâk hlawnh dingin a ra i Amah hrimhrim kha sual raithawinâk ah â pe. 
HEB.9.27	Minung caah voi khat thih cu ruah cia a si, cuhnu ah biaceihnâk a um lai, 
HEB.9.28	cubantukin Krih zong mi tampi sualnâk phor dingin voikhat pêkchanh in a rak um cang. Hngahhlang ngaiin Amah hngaktu hna caah, sual tel loin, khamhnâk caah a voi hnihnâk ah a ra ṭhân lai.
HEB.10.1	Zeitintiah nawlbia cu a um laimi thilṭha hna muithlâm a si i cu thil hna muisam taktak cu a si lo. Cucaah kum fatin a phung bangin an pêk chanhmi raithawinâk nih a pe chantu hmanh tlam a tlinter kho hna lo. 
HEB.10.2	Cutin sihlahsehlaw, a biatu hna voikhatah thianter an si lai i sual hngalhnâk an ngeih ti lo ahcun pekchanhnâk cu an ngol diam cang lai lo maw? 
HEB.10.3	Asinain cu raithawinâk hna cu kumchiar te an sualnâk hngalhter ṭhântu a si. 
HEB.10.4	Zeitintiah cawpa le meheh thisen nih sualnâk a lohter kho lo. 
HEB.10.5	Cucaah vawlei i arat lio ah khan, “Raithawinâk le thilpêk na duh lo, cucaah pum kha ka caah naka timhlamh piak. 
HEB.10.6	Khangh thawinâk le sual ca i pêkchanhmi ah nâ lawm fawn lo. 
HEB.10.7	Cuticun hi ti hin ka chim, ‘Maw, Pathian ngaihmanh cauk chungah ka kong ṭialmi bangin, na duhnâk tuah awk ah ka ra,” tiah a ti. 
HEB.10.8	Ahmasaah, “Raithawinâk le thilpêk, khanghthawinâk le, sualthawinâk hna na duh lo i cuka ah cun nâ lawm fawn lo,” tiah a ti. (cu hna cu nawlbia ning i tuahmi an si) 
HEB.10.9	Cutikah, “Maw Pathian, ngaihmanh, na duhmi tuah awkah ka ra cang,” tiah a rak ti. A pahnihnâk hi a fehter khawh nâkhnga, a pakhatnâk kha a hloh. 
HEB.10.10	Cu duhnâk in Jesuh Krih taksa voikhat ah zungzal ca pêkchanhnâk thawngin thianter kan si cang. 
HEB.10.11	Tlângbawi hna cu nichiar tein sualnâk a la kho lomi thawinâk tuah in an dir lengmang ko. 
HEB.10.12	Asinain Anih nih cun zungzal caah sual thawinâk voikhat lawng a tuah hnu ah Pathian orhlei kam ah a ṭhu; 
HEB.10.13	cu cân thawk in a ral pawl a ke tang i a chiah hlan lo a hngah ko. 
HEB.10.14	Zeitintiah voi khat raithawinâk nih thianter lengmangmi hna cu zungzal ca in a tlinter cang hna. 
HEB.10.15	Thiang Thlarau zong nih a kan hngalhpi i hibangin a rak chim cang. 
HEB.10.16	“Cu ni hna hnu ah, an sin i bia ka kam ding cu hi bangin a si lai tiah, 
HEB.10.17	“An sualnâk le nawlbuarnâk zong kâ cinken ti lai lo,” tiin. 
HEB.10.18	Cubangin sual ngaihthiamnâk a umnâk hmunah sualthawinâk a um lengmang a herh ti lo. 
HEB.10.19	Cucaah unau hna, Jesuh thisen thawngin hmunthiang bik i luhnâk dingah ralṭhatnâk kan ngei, 
HEB.10.20	A taksa lanin onmi puanzar kha kan caah a kan ruah piakmi lam thar le a nungmi lam cu a si, 
HEB.10.21	cun Pathian chungkhar ah Tlângbawi Nganbik kan ngeih caah, 
HEB.10.22	lung taktak le zumhnâk i hngalhfiannâk ngeiin, kan lungthin i a thûrmi chiaṭha hngalhnâk hna kha thian terin kan taksa zong a thiangmi ti ah i kholh in Amah cu naih u sih. 
HEB.10.23	Kan i ruahchanmi zumhnâk hi â hninhlonâk dingah fek tein i tlai u sih, zeitintiah Biakamtu cu zumhtlâk a si. 
HEB.10.24	Cun dawtnâk le thilṭha tuahnâk in i tharthawh dingin ruat cio u sih. 
HEB.10.25	Cheukhat nih an ngol bangin, hmunkhat te ah i pumh lengmang hi ngol hlah usih, Ni cu a naih chin lengmang bangin i forhchin lengmang in pakhat le pakhat nan lung thawhter i zuam u. 
HEB.10.26	Zeitintiah biatak hngalhnâk kan co hnu i hrâmhrâm i kan sual lengmang ko ahcun sualnâk caah raithawinâk a um ti lai lo, 
HEB.10.27	a phân laimi biaceihnâk ṭihnung, A ral hna khangtu ding thinhunnâk mei lawng an hngahmi cu a si. 
HEB.10.28	Moses nawlbia buartu hna cu hngalhpitu pahnih pathum bia in zângfahnâk tel loin an thi tawn. 
HEB.10.29	Pathian Fapa a lamh chih i amah thiantertu biakam thisen a sawhsawh in a ruat i zângfahnâk Thlarau a cawhdehtu cu zeitluk a fakmi hremnâk dah tuar awktlâk ah nan ruah? 
HEB.10.30	“Zeitintiah phuhlam cu Keimah ta a si, Keimah nih ka lehrul lai, ti le, 
HEB.10.31	A nungmi Pathian kut i tluk cu ṭih a nung tak takmi a si. 
HEB.10.32	Hlan i ceunâk nan rak hmuh hnu i temtuarnâk le buainâk nganpi nan tuarmi kha ruat ṭhân hmanh u, 
HEB.10.33	cân khat khat cu minung hna conh awkah zomhtaih le harnâk chungah nan um, cân dangah cubantuk i tuahmi hna tuarpinâk ah nan um, 
HEB.10.34	zeitintiah ka cikcin ruangah nanka zângfah i nan thil an lâk zongah lunglawm tein nan in khawh, vanah a ṭha chinmi chawva zungzal a uhmi nan ngeih kha nan hngalh. 
HEB.10.35	Cucaah a liannganmi ṭuanman a ngeimi, nan zumhfehnâk kha hlawnh hrimhrim hlah u. 
HEB.10.36	Zeitintiah Pathian duhnâk nan tuah hnu i a kamhmi nan co khawh nâkhnga inkhawhnâk nan herh. 
HEB.10.37	Zeitintiah a rauh hlan ah ara dingmi cu ara lai, a rau lai lo. 
HEB.10.38	Ka miding cu zumhnâk in a nung lai. Hnulei a tawlh ahcun a cungah kâ lawm lai lo. 
HEB.10.39	Kannih cu lotlau dingin hnu leiah a tawlhmi kan si lo i nunnâk khamh dingin zumhnâk ngeitu kan si.
HEB.11.1	Zumhnâk hi ruahchanmi thil a um taktak tiah hngalhnâk, hmuh lomi thil hmuhfiannâk a si. 
HEB.11.2	Zeitintiah cu zumhnâk ruangah upa hna nih minṭhatnâk an rak co cang. 
HEB.11.3	Vawlei hi Pathian bia in ser a si tiah kan hngalhnâk cu zumhnâk a si, cuticun hmuhkhawh mi hna hi a langkhomi i ser an si lo. 
HEB.11.4	Zumhnâk in Âbel nih Kain nâkin raithawinâk ṭha deuh Pathian sinah a pêk, cunihcun miding a sinâk a langhter, a pêkmi cu Pathian nih a hngalhpi i cu thil nih a thih hnu tiangin bia a chim. 
HEB.11.5	Zumhnâk in Enok kha thi loin lo lakin lâk a si i, “Pathian nih a lâk ruangah an hmu ti lo,” lâk a si hlanah Pathian lawmhtertu a si tiah hngalhpinâk a ngei. 
HEB.11.6	Zumhnâk lo in Amah lawmhmi si khawh a si hrimhrim lo; Pathian sinah a rami nih, Amah cu a um ti kha a zumh hrimhrim lai i biatak chuah in a kawltu sinah laksawng petu a si ti kha a zumh awk a si. 
HEB.11.7	Zumhnâk in Noa cu hmuh rih lomi thil kongah cung leiin ralrin pêk a si, Pathian ṭih buin a chungkhar khamhnâk caah tilawng a tuah, cu nih cun vawlei kha thiamlo a coter i zumhnâk ningin dinnâk ro cotu a si. 
HEB.11.8	Zumhnâk in Abraham nih a co hngami hmun i kal dingah kawhnâk kha a pom. A kalnâk ding hmun hmanh hngal loin â thawh cawlh. 
HEB.11.9	Zumhnâk in kamhmi ramah ramdangmi bangin a um i â lomi biakam copitu Isaak le Jakob hna he puanthlâm chungah an um, 
HEB.11.10	zeitintiah Pathian hrimhrim nih a dirh i a sakmi le hrambunhmi khualipi kha a hngah. 
HEB.11.11	Zumhnâk in Sarah zong nih biakamtu zumhtlâk sinâk kha a zumh ngam ruangah tar a si hnu ah fa pawi dingin ṭhawnnâk a co i fa a hrin. 
HEB.11.12	Cucaah mi pakhat, mithi bang a si cangmi sinin van arfi bangin a tammi le rihli kam i relcawk lo these zat bantukin tampi an rak chuak. 
HEB.11.13	Cuhna cu an dihlak in zumhnâk ngei in an thi i biakammi thil tu cu an co manh lo, asinain lamhla pi in an rak hmuh chung cang, lungdai tein an rak i lawmhpi i vawlei ah hin khual le ramdangmi bantuk an si kha an rak hngalhter cang. 
HEB.11.14	Zeitintiah cubantuk an chimmi nih anmah ca i ram a kawlmi an si kha a langhter. 
HEB.11.15	Cun an rak chuahnâk ram nih an lung lenter hna sehlaw kirṭhân dingah cânrem zong an ngei ko lai. 
HEB.11.16	Asinain an duhmi cu ram ṭha deuhmi a si i cucu vanram a si. Cucaah Pathian nih an Pathian si a ning a zak lo i an caah khualipi a rak timhtuah piak hna. 
HEB.11.17	Zumhnâk in Abraham cu hniksak a si lio ah khan, Isaak kha a pêk, biakamnâk a hmutu nih a fapa ngeihchun kha a pêk; 
HEB.11.18	“Isaak ah hin na tefa tiah kawh an si lai” tiah a rak chim cang. 
HEB.11.19	Pathian nih mithi zong a thawhter khawh ko tiah bia tlâng a komh i thih nâkin a nung ṭhanmi bangin a hmuh ṭhân tak tak. 
HEB.11.20	Zumhnâk in Isaak nih a ra laimi thil kongah Jokob le Esau kha thluachuah a pêk hna. 
HEB.11.21	Zumhnâk in Jakob nih a thih laiah Josef fale cu thluachuah a pêk hna i a ṭhiangṭhunh zim hngatchan in Pathian a biak. 
HEB.11.22	Zumhnâk in Josef nih khan a thih cân a naih tikah, Israel hna an chuahnâk ding kong a chimchung i a ruh kong i an tuah hngami tiang a chimh chung hna. 
HEB.11.23	Zumhnâk in Moses a rak chuah lio ah khan, â dawh ngaimi nau te a si caah, bawi nawlpêk hmanh ṭih loin, thlathum chung a nu le pa nih an thuh. 
HEB.11.24	Zumhnâk in Moses kha a upat tikah, Faraw fanu fapa ah um a duh lo; 
HEB.11.25	a lo ṭhân ding sualnomhnâk chungah um duh loin Pathian mi hna he fahnâk tuar kha â thim deuh. 
HEB.11.26	Krih ruang i minchiatnâk cu Ezip ram i rumnâk nâkin chawva sunglawi deuh ah a ruah i a hmuh hngami laksawng kha a conh peng caah. 
HEB.11.27	Zumhnâk in bawi thinhun lai zong ṭih loin Ezip ram cu a chuahtâk i hmuh khawh lo cu ahmuh ruangah lungsau in a in ko. 
HEB.11.28	Zumhnâk in lanhtâk Thô le thisen theh kha hram a thawk piak hna i hrawktu nih khan an fater a tongh ve nâkhnga lo. 
HEB.11.29	Zumhnâk in Rihli sen kha tlângcung kal bangin an tan i Ezip mi hna nih kalve an timh i ti nih a khuh dih hna. 
HEB.11.30	Zumhnâk in Jeriko khua kulhnâk kha ni sarih an vel hnu ah a cim. 
HEB.11.31	Zumhnâk in Rahab hlawhhlâng nu kha ngiathlaitu hna ṭha tein a rak zohkhenh hna caah zumlotu hna lakah a thi ve lo. 
HEB.11.32	Zeidah kan chim rih lai? Gidion le, Barak le, Samson le, Jeptha le, David le, Samuel le Profet hna kong kha chim ninglaw, cân nih a kan zo lai lo; 
HEB.11.33	cu hna nih zumhnâk in ram an lâk i dinnâk an tuah, biakammi kha an co i chiandeih kâ zong an phih, 
HEB.11.34	ṭih a nungmi mei alh an mihter i a hârmi vainam in an luat, derthawm nâkin ṭhawnter an si, raldohnâk ah mi ralṭha an si i ramdang ralkap kha an zâmter hna. 
HEB.11.35	Nuhna nih an mithi thoṭhân an hmuh, Midang nih tukthah an tong, thawhṭhânnâk ṭha chin an co khawh nâkhnga luatnâk zong an kawl duh lo. 
HEB.11.36	Cheukhat nih mi nisawh le sikvelh an tuar, asi, thongchung ah hrengkhenh in an um. 
HEB.11.37	Lungin an cheh hna, hluahin an tan hna, tukforhnâk an ton i vainam in thah an si. Tuphaw le meheh phaw i hruk in an vakvai, sifak ngai le, har ngai in, diriam ngaiin an rak serhsat hna - 
HEB.11.38	cu hna caah cun vawlei hi umnâk tlâk a si lo. Ramcar le tlangcung le, lungkua le khor chung hna ah an um tawn. 
HEB.11.39	Cuticun cu vialte hna nih zumhnâk thawngin thangṭhat an rak co i biakam mi tu cu an rak co rih lo. 
HEB.11.40	Pathian nih annih le kannih â ruang tein tlamtlinter i kan um khawh nâkhnga, a ṭha chinmi thil a kan ruah piak caah a si.
HEB.12.1	Cuticun kannih zong, hi tlukin a liannganmi hngalhpitu bu nih minmei bangin ankan kulh caah kan thilrit hna le fawi tein a kan foih kho tu sualnâk kha hlonh hna u sih law, kan hmai i tlikzuamnâk a ummi ah inkhawhnâk he tli u sih, 
HEB.12.2	Jesuh kan zumhnâk hrampi le tlintertu lei khi zoh in tli u sih, Anih nih cun a hmai lei i chiahmi lawmhnâk ruangah ningzahnâk zeirel loin vailamtahnâk kha tuar in Pathian ṭhutdanh orhlei kamah a ṭhu. 
HEB.12.3	Zeitintiah nan nunnâk kha thaba le zângder i a um sualnâk hnga lo, cubantuk i misual hna nih an ralchanhnâk le a temtuarnâk hna cu ruat tuah u. 
HEB.12.4	Thisen chuak lakin sualnâk hi nan doh rih ṭung lo. 
HEB.12.5	Fa le chimhhrin bangin chimhhrinnâk bia kha nan philh cang dah ra: “Ka fapa, 
HEB.12.6	 nih a dawtmi kha a chimhhrin tawn i a lawmhmi fa kha a velh tawn.” timi hi. 
HEB.12.7	Chimhhrinnâk nan tuar a si ahcun Pathian nih a fale bantukin an zoh hna tinâk a si, pa nih a chimhhrin lomi fa an um bal maw? 
HEB.12.8	Fa nih a huahmi chimhhrinnâk nan huah lo ahcun fatak si loin lakfa nan si tinâk a si lai. 
HEB.12.9	cuhlei ah kan ṭhatnâk dingah minung phungin pa le kan ngei, annih zong kan hmaizah hna. Cuhna nâkin a ngan deuhmi kan nun nâkhnga thlarau lei Pa nawl in kan um lai lo maw? 
HEB.12.10	Zeitintiah annih nih cântawi te chung ṭha an ti ningin an kan chimhhrin tawn, Anih nih cun kan ṭhatnâk dingin le a thiannâk kan i hrawm khawh nâkhnga a kan chimhhrin tawn. 
HEB.12.11	Cun chimhhrinnâk hi in lio ah cun lawmhnâk leiin a lang kho lo, a fak taktak mi a si; asinain inkhawh hnu ah hnangamnâk theipar, dinnâk kha a chuahter. 
HEB.12.12	Cucaah kuat uaimi kha ṭhawnter hna ulaw, khuk dermi zong ṭhawnter hna u, 
HEB.12.13	cuticun kebei mi kha tlu sawn loin damter an si nâkhnga, nan ke caah nan lam kha dinter hna u. 
HEB.12.14	Mi vialte he i remnâk le thiannâk kha dawi u, cu thiannâk loin ahohmanh nih Bawipa an hmu lai lo. 
HEB.12.15	I ralring u, Pathian zângfahnâk ah tling loin nan um sual lai. Khâtnâk hram a corhmi nih an buaiter hna lai, mi tampi nih thûrhnomhnâk ah an hman cang; 
HEB.12.16	culoahcun, nupa sualnâk tuah hmangmi le Esau bangin Pathian upat lomi a um sual lai. Anih nih a fater sinâk kha rawl voikhat eiah a zuar. 
HEB.12.17	Cuhnu ah thluachuahnâk cu coṭhân a duh hmanh ah cohlan piak a si ti lo i mitthli he kawl len hmanhsehlaw ngaihchinnâk cânrem a hmu ti lo ti kha nan theih. 
HEB.12.18	Zeitintiah nannih cu tongh khawhmi tlâng, mei i kanghmi, khuadawm, khuamui, thli, 
HEB.12.19	muko thawng le biachim thawng umnâk hmun a phânmi nan si lo, cu thawng theitu hna nih biadang an sin i chim ti lo ding tiangin an nawl. 
HEB.12.20	(Zeitintiah nawlpêkmi kha an tuar kho ti lo: “Cun saṭil hmanhnih tlâng kha a tongh ahcun thi lakin lung i cheh, asiloah feiin thi lak i chunh ding a si,” 
HEB.12.21	An hmuhmi thil ṭih a nunning cu, Moses hmanh nih, “Ka ṭih tuk i a ka therh lengmang ko,” tiah a ti.) 
HEB.12.22	Asinain nannih cu Zion tlâng, Pathian nung khualipi, van Jerusalem, relcawklo vanmi hna civuipi, 
HEB.12.23	fater van i min bunhmi kawhhran hna, mi vialte cung i biaceihtu Pathian, midik thlarau tlamtlintermi, 
HEB.12.24	Jesuh biakam thar lamkaltu, thisen theh, Abel thisen nâk in bia ṭha deuh chimtu hna sinah a phânmi nan si. 
HEB.12.25	I ralring u Biachimtu hi nan rak hlawtsual lai. Zeitintiah vawlei i Biachimtu an duh lo ruangah hremnâk in an luat khawh lo ahcun van in Biachimtu zei i kan rel lo sual ahcun kan luat lo chin chin lai, 
HEB.12.26	kha cân ah a aw nih vawlei hi a rak hninh; atu ah, “Vawlei lawng hmanh si loin, voikhat cu van zong ka hninh lai,” tiah bia a rak kam ṭhân. 
HEB.12.27	Cubangin voikhat cu, timi nih hin, hninhkhawh lomi lawng an hmun lai, hninh cangmi hna cu, sermi thil dang bantukin lo lak i ṭhial an si dih lai, tinâk a si. 
HEB.12.28	Cucaah hninhkhawh lomi ram a cotu kan si caah, zângfahnâk ngei u sih, cuthil ruangah Pathian ṭihzah buin Amah cohlan awktlâk in a rian kan ṭuan khawh lai. 
HEB.12.29	Zeitintiah kan Pathian hi kânghtu mei a si.
HEB.13.1	Unau dawtnâk hi umpeng seh law. 
HEB.13.2	Ṭha te i khualtlung zohkhenh hi philhhlah u, cubantuk an philh lio cân ah cheukhat hna cu vancungmi nih an tlun tawn hna. 
HEB.13.3	Thongtla hna kha a tla vemi bangin philhhna hlah u. Pumsa i a ummi nan si bangin serhsatmi hna zong kha, serhsatmi bangin philhhna hlah u. 
HEB.13.4	Mi vialte sinah ṭhit-umh hi hmaizah siseh law, nuva ihkhun kha thûrter sihlah seh. Nupa sualnâk a tuahmi le ṭangdang kaimi cu Pathian nih bia a ceih hna lai. 
HEB.13.5	Nan nunning cu hakkauhnâk tello nun siseh, nan ngeihmi ah lungtling u. Zeitintiah Amah hrimhrim nih, “Zeitikhmanhah kan kaltâk hna lai lo i kan zohsawh hna lai lo,” tiah a ti. 
HEB.13.6	Cuticun ralṭha in, “
HEB.13.7	Nan sin i Pathian bia a rak chimtu le nan hotu hna kha philh hna hlah u, an nunning kha i zohchunh u law, an zumhnâk kha zul hna u. 
HEB.13.8	Jesuh Krih cu nizan, nihin, a zungzal in a hmun. 
HEB.13.9	Cawnpiaknâk phunphun le zumhnâk phun dang dang i hruaiter hlah u. Lungthin hi zângfahnâk i fehter cu a ṭha, ei le din i fehter loin, cubantuk thil hna cu a buaipi tu hna zong nih an hlawkpi theng lo. 
HEB.13.10	Kannih nih biakṭheng kan ngeihmi ah biakthlâm i rianṭuantu hna nih ei khawhnâk nawl an ngei lo! 
HEB.13.11	Tlângbawi Nganbik nih saram thisen cu hmunthiang ah sual raithawinâk caah a luhpi, a ruak tu cu haulengah an khangh tawn. 
HEB.13.12	Cubangin Jesuh zong nih, Amah thisen hrimhrim in mi a thianter khawh nâkhnga, hau lengah ah a rak tuar. 
HEB.13.13	Cucaah Amah an zomh taihnâk cu phor in, haulenglei ah a sinah kal u sih. 
HEB.13.14	Zeitintiah hika ah hin a hmunmi khua kan ngei lo, a ra laimi khua khi kan kawlmi cu a si. 
HEB.13.15	Cucaah Amah thawngin thangṭhat raithawinâk hi Pathian sinah pechân lengmang u sih, cucu hmurkâ in a min kan ṭanhnâk theipar a si. 
HEB.13.16	Asinain thilṭha tuah le nunsian hi phihhlah u. Cubantuk raithawinâk ah Pathian â lawm tawn. 
HEB.13.17	Nan hotu le nawl ngai ulaw, an sinah i pe u, zeitintiah nan konglam chimtu le nan nunnâk kilvengtu an si. Ngaihchiat bu si loin lunglomhnâk he an chim khawh nâkhnga, zeitintiah cubantukin nan chimter hna ahcun nan caah a ṭha lai lo. 
HEB.13.18	Kan caah thlacam u; a lamkip in hmaizahmi si hi kan i tim. Chiaṭha hngalhnâk ṭha in kan tuah tiah kan hngalh. 
HEB.13.19	Nan sin i ka rak kir zau khawh nâkhnga, thla rakka cam piak cawlh dingin kan nawl hna. 
HEB.13.20	A liannganmi Tuukhal, kan Bawipa Jesuh thihnâk in thawhtertu, daihnâk Pathian nih a thisen i zungzal biakam thawngin, 
HEB.13.21	A duhnâk tuah dingin rianṭha kipah tlam in tlinter hna seh, Jesuh Krih thawngin a mithmuh ah a lawmh tertu nih nanmah ah `uandih ko seh, Amah sinah zungzal in zungzal tiang sunparnâk kha um ko seh. Amen. 
HEB.13.22	Cun unau hna, thapêknâk bia hi ṭha tein ngai dingin kan nawl hna, tawi tein ka rak ṭial ko hih. 
HEB.13.23	Kan unau pa Timote kha zalong tein an chuahter cang ti kha rak hngal ulaw, a rat zau ding a si ahcun amah he kan in hmuh hna lai. 
HEB.13.24	Nan hotu hna le mithiang vialte kha an kut ka tlaihpiak hna u. Itali rammi hna nih nan kut an in tlaihhna. 
HEB.13.25	Nan dihlak cungah zângfahnâk um ko seh. Amen.
JAS.1.1	Jeim, Pathian le Bawipa Jesuh Krih sal nih, kakipah â ṭhenmi miphun 12 nan kut an tlaih hna. 
JAS.1.2	Ka unau hna, nan zumhnâk hneksaknâk nih inkhawhnâk a chuahter ti kha hngal in, 
JAS.1.3	hniksaknâk phunkip nan ton tikah lomhnâk lawng te ah ruat u. 
JAS.1.4	Inkhawhnâk nih, a tuah hngami tlamtling tein tuah sehlaw, zeihmanh bau loin nan tlam a tling lai i tlamtlinnâk ah nan um kho lai. 
JAS.1.5	Nan lakah fimnâk a baumi nan um ahcun, Pathian sinah hal seh law, mi vialte sinah siangngai le uilo tein a pe tawntu nih a pêk lai. 
JAS.1.6	Asinain lungawṭawm lo in zumhnâk in hal seh, zeitintiah lungawṭawmmi cu thli nih rihli a hranh i tilet a thomi bantuk an si. 
JAS.1.7	Cubantuk minung ruahnâk phir a ngei i a zulhmi lam pauh i a fek lomi nih, 
JAS.1.8	Bawipa sin in zeihmanh a hmuh lai kha i ruahchan hlah seh. 
JAS.1.9	A dirhmun a niammi unau cawisan a si tikah i lawm seh, 
JAS.1.10	asinain mirumpa cu niamter a si ruangah i lawm seh; zeicatiah ram lak pangpar bangin a lotlau dingmi a si. 
JAS.1.11	Ni a rak san i thlilum a hran tikah hramh cu a uai, a par kha an tla i â dawhnâk a lo cawlh. Cubantukin mirum hna cu an lamthluan ah an loral ko lai. 
JAS.1.12	Tukforhnâk lungsau in a tuartu cu mi vanṭha a si, zeitintiah hngalhpiak a si tikah nunnâk luchin, Bawipa nih Amah dawtu hna ca i a timhpiakmi kha a co lai. 
JAS.1.13	Tukforh a si tikah ahohmanh nih Pathian nih aka tukforh ti hlah seh, sual nih Pathian a tukforh kho lo. Amah zong nih ahohmanh a tukforh bal lo. 
JAS.1.14	Mikip mahduhnâk cio tuah awkah hruai le hnuh an si tikah tukforhnâk an ton a si deuh. 
JAS.1.15	Duhnâk nih fa a pawi i sualnâk a hrin tawn; sualnâk a upat tikah thihnâk a phâkpi tawn. 
JAS.1.16	Ka dawtmi unau hna hlenin um hlah u. 
JAS.1.17	Thilpêk ṭha le tlam a tlingmi thilpêk hna cu cung leiin ceunâk petu Pa sinin a rami an si, Amah ah ceunâk le muisam â thleng bal lo. 
JAS.1.18	A sermi hna lakah hmasa bik theitlai kan si khawh nâkhnga, Amah duhning tein bia tak chungah a kan hrin. 
JAS.1.19	Cucaah unau dawtmi hna, mikip bia ngai dingin khulrang sehlaw, bia chim ding le thinhung dingah khulnuar seh, 
JAS.1.20	zeitintiah minung thinhunnâk nih Pathian dinnâk a chuahpi kho lo. 
JAS.1.21	Cucaah thûrhnomhnâk le suahsualnâk i a khat i a liammi vialte cu chia hna ulaw, bunhmi bia, nan nunnâk a khamh khotu kha tangdornâk in cohlang u. 
JAS.1.22	Asinain mah le mah â hlengmi bangin, biangaitu lawng si loin nunpitu si u. 
JAS.1.23	Zeitintiah biangaitu lawng si i a nunpi lomi cu thlalang i ṭha tein a mui â zohmi bantuk a si, 
JAS.1.24	zeitintiah ṭha tein â zoh i a kal hnu ah mi zeidah a si â hngal ti lo. 
JAS.1.25	Asinain a tlingmi nawlbia, zalonnâk nawlbia hi ṭha tein a zoh i nunpi cawlh in a philh ti lomi cu a tuahmi kipah thluachuah a hmu lai. 
JAS.1.26	Mizei pauh biaknâk minungah â ruat nain a lei ṭha tein a kilveng lomi cu, amah le amah â hlengmi a si, cubantuk biaknâk cu zeihmanh a si lo. 
JAS.1.27	Pathian le kan Pa mithmuhah a thiang i a thûrhnawm lomi biaknâk cu ngakṭah le nuhmei an har lio i bomhchanh le hi vawlei thûrhnomhnâk chungin i thianter hi a si.
JAS.2.1	Ka ule ka nau hna, kan Bawipa Jesuh Krih, Sunparnâk Bawipa cu thleidan ngeihbu i zumh phun a si lo. 
JAS.2.2	Nan i pumhnâk inn ah sui zunghruk hrukmi, thil man sungin â thuammi ra in, culioah mi sifak hnipuan chia â aihmi ra ve sehlaw, 
JAS.2.3	thilṭha â hrukmi sinah, “Hi ṭhutnâk ṭha ah hin ṭhu tuah,” nan ti i mi sifak sinah, “Nang cu khi ka ah khin va dir, asiloah, kake chiahnâk ṭuang ah hin ṭhu,” nan ti ahcun, 
JAS.2.4	thleidan nan ngeihning nan langhter i ruahnâk sual he mi nan sawi a si hnga lo maw? 
JAS.2.5	Ka dawtmi unau hna, zohhmanh u, Pathian nih hi vawlei thil i misifak hna hi zumhnâk ah rumding le Amah dawtu hna sinah a kamhmi pennâk kha co cawk ah a thimmi an si lo maw? 
JAS.2.6	Asinain nannih nih mi sifak kha nan mualphoh hna. Mirum hna kha nanmah lamhchihtu le biaceihnâk hmun ah an hnuk tawntu an si lo maw? 
JAS.2.7	Kawh nan sinâk min ṭha a thangchiattu an si lo maw? 
JAS.2.8	Cathiang chung i siangpahrang nawlbia, “Nangmah nâ dawt bangin na innpa na dawt lai,” timi nan tlinter ahcun a ṭha; 
JAS.2.9	asinain thleidannâk nan ngeih ahcun, sualnâk nan tuah i nawlbia lila nih nawlbuartu bangin thiamlo an coter hna lai. 
JAS.2.10	Mizei pauh nih nawlbia vialte zul dih in pakhat te a buar ahcun, a dih lakin a buar a si. 
JAS.2.11	“Ṭangdang kai hlah,” titu nih, “Lainawng hlah” a ti fawn. Cuticun ṭângdang na kai lo zongah lai na nawn ahcun nawlbuartu ṭhiamṭhiam na si cang. 
JAS.2.12	Cuticun zolonâk nawlbia bang i biaceih dingin bia chim law, tuah. 
JAS.2.13	Zeitintiah mi cungah zângfahnâk ngei lomi cu zângfahnâk tel loin biaceih an si lai. Biaceihnâk cu zângfahnâk nih a tei. 
JAS.2.14	Ka unau hna, minih zumhnâk ka ngei tihmanhsehlaw, tuahsernâk a ngeihlo ahcun san a tlai hnga maw? cubantuk zumhnâk nih amah a khamh kho hnga maw? 
JAS.2.15	Unau nu siseh, unau pa siseh taklawng i um in ni fatin rawl ei awk ngeihlah sehlaw, 
JAS.2.16	nanlakah mi pakhat khat nih an sinah, “Hnangam tein um ulaw lum te le khim tein um ko u,” ti sehlaw, taksa ca i a herhmi kha nan pêk lo ahcun zeitindah san a tlaihpi lai? 
JAS.2.17	Cubantukin zumhnâk zong, tuahsernâk um loin, amah lawng a um ahcun, thi a si. 
JAS.2.18	Asinain mi pakhat nih, “Nangnih zumhnâk na ngei i kei nih tuahsernâk ka ngei, na zumhnâk cu tuahsernâk tel loin ka hmuhsak law ka tuahsernâk in ka zumhnâk kan hmuh sak lai,” a ti khawh ko. 
JAS.2.19	Pathian pakhat a um tiah na zumh maw. A ṭha, khuachia zong nih an zumh i an ther tawn dah kaw! 
JAS.2.20	Maw mihrutpa tuahsernâk tello i zumhnâk lawng cu zeihmanh a si lo kha na hngal duh taktak maw? 
JAS.2.21	Kan pa Abraham nih a fapa Isak biakṭheng i a pêkchanh lio ah khan tuahsernâk in a si lo maw thiam a co kha? 
JAS.2.22	Zumhnâk cu a tuahsernâk he an ṭangṭi, cuticun tuahsernâk nih zumhnâk cu tlam a tlinter a si lo maw? 
JAS.2.23	“Abraham nih Pathian a zumh i cucu a dinnâk ah ruahpiak a si,” tiah a timi Cathiang kha a tlinter. Cuticun Pathian hawikawm tiah kawh a si. 
JAS.2.24	Cuticun zumhnâk thawng lawng si loin tuahsernâk thawngin mi nih thiam a co tawn tiah nan theih. 
JAS.2.25	Cubantuk ṭhiamṭhiam in Rabab hlawhhlang nu zong nih khan ngiathlaitu kha a rak cohlan hna i lamdang i a tlunter hna ah khan, tuahsernâk in thiam a co a si lo maw? 
JAS.2.26	Zeitintiah taksa hi thlarau tello cun thi a si, cubangin zumhnâk hi tuahsernâk tello cun thi a si.
JAS.3.1	Ka u le nau hna, cawnpiaktu nih biaceihnâk a hleiin kan ton lai ti kha hngal in, nanlak ah mi tampi cu cawnpiaktu ah rak um hlah u. 
JAS.3.2	Zeitintiah kan dihlak in thil tampi ah sualnâk kan tuah tawn. Bia chim lei i a palh lomi cu mi tlamtling a si i a pum â uk khomi a si. 
JAS.3.3	Kan bia an ngaih khawh nâkhnga rang kâ ah châk kan banh ahcun an pum kha kan duhnâk lei pauh ah kan mer khawh. 
JAS.3.4	Tilawng zong khi zohmanh, nganpi an si i thli nih a chawih tawn hna, a kaltertu nih thil hme te hmangin a duhnâk pauh ah a kalter tawn. 
JAS.3.5	Cubantukin lei zong pumnge fate a si i ngan ngaiin â uah tawn. Zohhmanh u, meici fate nih ram zeitluk ngan dah a kangh tawn. 
JAS.3.6	Lei hi mei a si, sualpalhnâk vawlei pakhat a si. Lei hi kan pumpuluk thûrter kho dingin chiahmi pumnge a si. Kan kokek ziaza hi a kangh i cucu hell mei in khanghmi a si. 
JAS.3.7	Zeitintiah ramsa le vate vialte, sermi thilnung hna le ti chung i a nungmi hna zong hi ngamter khawh an si, minung nih an ngamter tawn hna. 
JAS.3.8	Asinain lei hi a hohmanh nih an ngamter kho lo. Uk khawh lomi sual, thihnâk sivai i a khatmi a si. 
JAS.3.9	Cu nih cun kan Pathian le Pa kan thangṭhat i cu ṭhiamṭhiam in Pathian lo in sermi kan minung hawi chiat kan serh tawn hna. 
JAS.3.10	Kâ pakhat in thangṭhatnâk le chiatserhnâk a chuakṭi tawn, ka ule nau hna, cubantuk cu a si awk a si lo. 
JAS.3.11	Tikhor nih hin ti hna pakhat in a thawmi ti le a khami ti a chuahter bal maw? 
JAS.3.12	Ka ule nau hna, theipi kungah Olive thei a tlai bal maw? Asiloah misur ruangah theipi a tlai kho maw? Cubaktukin ti hnâ pakhat nih ti-al le ti-allo a chuahter bal lo. 
JAS.3.13	Nanlakah ahodah a fim i a theithiam khomi a um? Â dawhmi nun in an tuahsernâk kha toidornâk in fimnâk i tuahmi a si kha langhter hna seh. 
JAS.3.14	Asinain nan thinlungin a khâ mi hnachuahnâk le mah zawn lawng ruahnâk nan ngeih ahcun biatak cu ruamkai hnawh hlah ulaw, lih in ralchanh fawn hlah u. 
JAS.3.15	Cubantuk fimnâk cu cung leiin a rami a si lo, vawlei thil, thisa le khuachia in a rami a si. 
JAS.3.16	Zeitintiah hnahchuahnâk le mahzawn lawng ruahnâk a umnâk ah cun, buainâk le sualnâk phunkip a um tawn. 
JAS.3.17	Asinain cung leiin a chuakmi fimnâk cu hmaisa bik ah a thiang, cuhnu ah daihnâk a duh, a nun a nem, nawl a ngai, zângfahnâk le theipar ṭha in a khat, thleidan a ngei lo i ziar a ngei lo. 
JAS.3.18	Dinnâk theitlai cu daihnâk sertu hna nih daihnâk in an tuh tawn.
JAS.4.1	Nanlakah dohdalnâk le sikvelhnâk hna kha khuazeiindah a rat? Nomhhnaihnâk nan duhtuknâk le nan chung i dohnâk a um tawnmi chungin a chuakmi a si lo maw? 
JAS.4.2	Nan duh nain nan ngei lo. Lai nan nawng, nan hngar, nan ngei kho hlei lo. Nan i doh, nan i vel. Asinain nan hal lo caah nan ngei lo. 
JAS.4.3	Nan hal, nan hmu lo, zeicatiah a hal nan i palh, nanmah nomhhnaihnâk lawng ah hman nan duh. 
JAS.4.4	Nannih ṭangdang a kaimi nu le ṭangdang a kaimi pa le hna! Vawlei he i hawikomhnâk hi Pathian he ralchanhnâk a si kha nan hngal lo maw? Cucaah vawlei hawikawm si a duhmi pauh cu Pathian ral ah â cang tawn. 
JAS.4.5	Asiloah Cathiang nih, “Kan chung i Thlarau a ummi nih hnahchuak lak in a kan ham,” ti hi a sawhsawh in a chim tiah nan ruat maw? 
JAS.4.6	Asinain zângfahnâk tamchin chin a pêk tawn. Cucaah Cathiang nih, “Pathian nih miporhlaw a doh hna i toidormi kha zângfahnâk a pêk tawn,” tiah a ti. 
JAS.4.7	Cucaah Pathian sinah i pe u. Khuachia kha doh u law an zâmtâk hna lai. 
JAS.4.8	Pathian naih u law, Amah zong nih an naih hna lai. Nannih misual hna, nan kut ṭawl ulaw, ruahnâk set ngei lomi hna, nan lungthin thianter u. 
JAS.4.9	Zûnngai le ngaihchia in ṭap u! Nan nihchuahnâk ngaichiatnâk ah cang sehlaw, nan i nomhnâk lungkuainâk ah cang seh. 
JAS.4.10	Bawipa hmai ah toi dor u law Amah nih an cawisan hna lai. 
JAS.4.11	Unau hna, pakhat le pakhat nan kong i ceihhlah u. A ho pauh nih a unau kong a ceih tikah siseh, a unau a sawi ah siseh, nawlbia a thangchiat i nawlbia a sawi a si. Nawlbia na sawi ah cun nawlbia zultu na si lo i a sawitu na si. 
JAS.4.12	Nawlbia petu pakhat lawng a um, khamh khotu le hrawk khotu kha a si. Nang, midang sawitu cu ahodah na si? 
JAS.4.13	Atu ah nannih, “Nihin ah maw, Thaizing ah maw, cuka, khaka, khualipi ah kan kal lai, cuka ah kumkhat ka va rau lai, chaw ka let lai i hlawknâk ka hmuh lai,” titu hna; 
JAS.4.14	thaizing ah zeithil dah a tlung lai ti kha na hngal lo. Nan nunnâk cu zeidah a si? Min mei cân tawi te a zâm i a lo ṭhanmi bantuk men hi a si. 
JAS.4.15	Hitihin nan chim deuh awk a si, Bawipa nih rem a ti ahcun, kan dam lai i cucu, kha kha, kan tuah lai,” tiin. 
JAS.4.16	Asinain hmaihngal ngaiin tluang nan khawng. Cubantuk hmaihngalnâk vialte cu sual a si. 
JAS.4.17	Cucaah aho pauh thilṭha tuah awk a hngal ko nain a tuah lo ahcun, a caah sual a si.
JAS.5.1	Nannih mirum hna, nan cung i a tlung hngami harnâk ruangah ṭap ulaw, ai len u. 
JAS.5.2	Nan rumnâk a rawk dih i nan thilri hna rungrul nih an ei dih. 
JAS.5.3	Nan sui le nan ngun vialte cirik nih an ei dih. Cirik ei timi cu thiamlo nan comi hngalhpitu a si, nan taksa zong meikangh bantukin a ei dih lai. Ni hmadung caah ro nan pumhmi a si. 
JAS.5.4	Asi, nan lo i facang ṭuan i â hlawhmi hna, nan hlen hna i nan lakpiakmi hna kha, an rak au, facang ṭuntu hna vansannâk aw thawng zong Ralkapbu Bawipa hnâ a phân cang. 
JAS.5.5	Vawlei ah nuam ngaiin nan nung, nuam nan tawl i thahnâk ni caah nan lung nan puam termi a si. 
JAS.5.6	Miding cu thiamlo co terin nan thah, anih nih an ralchanh hna lo. 
JAS.5.7	Cucaah unau hna, Bawipa a rat hlan lo, lungsau in um ko u. Zohhmanh u, longeitu nih, ruah ti a tla hmasa le a hmadung kha a hmuh hlantiang lungsau in vulei theipar kha a hngah tawn. 
JAS.5.8	Nannih zong lungsau in um tuah u, nan lungthin fehter u. Bawipa rat cân a nai cang. 
JAS.5.9	Unau hna, zailen hlah u, thiamlo nan co sual lai. Ngaihmanh u, biaceihtu cu innkâ hramah a dir cang. 
JAS.5.10	Ka unau hna, Bawipa min in biachimtu profet hna teminnâk le an lungsauning kha i zohchunh u. 
JAS.5.11	Asi, a dongh tiang ing khomi hna cu mi thluachuak ah kan ruah hna. Job lungsauning kha nan hngalh, Bawipa nih a donghnâk i a tuahmi zong kha nan hngalh, kha thil ah khan Bawipa cu zângfahtu le velngeitu a si zia kha fiang tein a lang. 
JAS.5.12	Asinain cu vialte cungah ka unau hna, chiat i serh hlah u. Vanchalh in maw, leichalh in maw, thil dangdang chalh zongin chiat i serh hlah u. Asi, nan timi cu, asi, siseh law, A silo, nan timi cu, a silo, si seh. Culoahcun thiamlo a comi nan si sual lai. 
JAS.5.13	Nanlakah fahnâk a tuarmi nan um maw? Thlacam seh. Â lawmmi nan um maw? Thangṭhat hla sa seh. 
JAS.5.14	Nanlakah mi zaw an um maw? Kawhhran upa au hna sehlaw, annih nih Bawipa min in sathau thuh in a cungah thlacam hna seh. 
JAS.5.15	Cun zumhnâk i thlacamnâk nih, mi zaw kha a damter lai, cun Bawipa nih a nih cu a thawhter lai. Sualnâk a rak tuah cangmi kha, ngaihthiam a si lai. 
JAS.5.16	Damter nan si nâkhnga, nansualnâk phuang ulaw, thla i campiak lengmang u. Miding nih biatak tein thla a cammi cu san a tlai i thil a tuah kho ngai ngai. 
JAS.5.17	Elijah cu kanmah bantuk minung a si ve. Ruah sur lo dingin biatak tein thla a cam, cuticun kha ka hrawng ramah khan kum thum le a cheu chung ruah a sur lo. 
JAS.5.18	Cun thla biatak tein a cam ṭhân i vannih ruah a surter i lei nih theipar a chuahter ṭhân. 
JAS.5.19	Ka ule nau hna, nan lakah mizei pauh hi biatak chungin a tlau ahcun, mizei maw nih kirter ṭhan sehlaw, 
JAS.5.20	lamtlaumi misual kirtertu nih cun thihnâk chungin a thlarau a khamh lai i sualnâk tampi khuhpiak a si lai ti kha hngalhter si seh.
1PE.1.1	Peter, Jesuh Krih lamkaltu nih, Pontas, Galitia, Kapadosia, Asia le Bithinia ram i â ṭhekmi, 
1PE.1.2	Jesuh Krih thisen thehnâk pom dingin Thlarau i thiantermi hna le, Pa Pathian hngalh chungmi bangin thimmi hna sinah, zângfahnâk le daihnâk karhter in um ko seh. 
1PE.1.3	Kan Bawipa Jesuh Krih Pathian le Pa cu thangṭhat in um ko seh, Amah nih a tammi a vêl thawngin thihnâk in Jesuh Krih a thawhṭhânnâk thawngin ruahchannâk nung hmu dingin a kan hrin ṭhân, 
1PE.1.4	hrawhkhawh a si lomi le thûrter lomi, a ziamkho lomi ro cu nan caah vanah chiahpiak nan si, 
1PE.1.5	zumhnâk thawngin khamhnâk, cân hmadung i langhter awkah timh ciami cu co dingin Pathian ṭhawnnâk in kilven nan si. 
1PE.1.6	Cu thil ah nan i lawm ngaingai, atu ah cân tawite chung, tukforhnâk ruangah nan ngaih a chia; 
1PE.1.7	a taktak a simi nan zumhnâk cu, a rawk khomi sui mei in hniksak cangmi nâkin a sung lawi deuh, cucaah Jesuh Krih a rat tikah thangṭhat le upatnâk le sunparnâk he hmuh nan si khawh nâkhnga, 
1PE.1.8	Amah cu nan hmu lo nain nan dawt, atu ah nan hmu lo nain Amah cu nan zumh, cucaah nan zumh chan nan thlarau khamhnâk kha nan hmuh caah, 
1PE.1.9	holh in chim khawh lomi le sunparnâk in a khatmi lawmhnâk in nan i lawm. 
1PE.1.10	Nan cungah a phânmi zângfahnâk hi profet hna nih an rak chimchung i hi khamhnâk kong hi ṭha tein an rak dothlatmi a si. 
1PE.1.11	Krih nih a teminnâk ding le, cuhnu ah sunparnâk ahmuh lai ding hna cu, zeibantuk set dah a si lai i zeitik cân set ahdah a si lai tiah an rak kawl lio ah an chung i Krih Thlarau nih a hlan kan in a rak hngalhter cang hna. 
1PE.1.12	Cuhna nih anmah ca si loin, kanmah ca tu ah rian an rak ṭuan, Van in thlahmi Thiang Thlarau thawngin nan sinah thawngṭha a chimtu hna nih khan cucu an in chimh hna. Cucu vanmi hna hmanh nih hmuh an duhmi cu a si. 
1PE.1.13	Cucaah a herhmi pauh ṭuan awkah nan ruahnâk cu timhcia in um sehlaw, mah le mah i tei in, Jesuh Krih a langhtikah, nan sinah a run phorh laimi zângfahnâk cungah nan ruahchannâk kha bunh u, 
1PE.1.14	nawlngaimi fa bangin, hngalh lo ruang i hlanlio pumsa duhnâk nun hlun ah khan um ti lo in, 
1PE.1.15	an kotu hna a thian bantukin nannih zong nan cawlcanghnâk vialte ah thiang tein um u. 
1PE.1.16	Zeicatiah “Keimah ka thian bangin, nan nih zong thiang ve u,” tiah ṭial a si. 
1PE.1.17	Cun thleidannâk um loin mikip tuahning cio i ceihpiaktu kha Pa ah nan i ngeih ahcun, hika i nan câm chung pauh cu Amah ṭihzahnâk he nung u. 
1PE.1.18	Nan pupa hna sinin nan comi, san tlailo nan nunnâk chungin a rawk khomi sui le ngun men i tlanh nan si lo, 
1PE.1.19	asinain sawi le mawhchiat awk um lomi tuufa thisen bantuk a sunglawimi Krih thisen in tlanhmi nan si kha nan hngalh. 
1PE.1.20	Amah cu vawlei serhlan in khaukhih a si cang, asinain hi ni hmadung bik ah hin nanmah caah langhter a si. 
1PE.1.21	Thihnâk in a thawh tertu le sunparnâk petu Pathian cu nan zumh i nan zumhnâk le ruahchannâk cu Pathian ah a um. 
1PE.1.22	Unau dawtnâk taktak kha ngei in, Thlarau thawngin biatak zum in, nan thlarau nan thianter cang caah, lungthin thiang te le biatak tein pakhat le pakhat i daw u, 
1PE.1.23	a rawk khomi thlaici ah si lo in, a nungmi Pathian bia le zungzal in a hmunmi a rawk kho lomi thlaici ah hrinṭhân mi nan si. 
1PE.1.24	Zeicatiah “Mi vialte hi ram bantuk men an si, An sunparnâk vialte zong ram pangpar bantuk men an si. Ram cu a uai i a par cu a tla. 
1PE.1.25	Asinain 
1PE.2.1	Cucaah ruahnâk ṭha lo, hlennâk, zernâk, hnahchuahnâk le, bia ṭha lo vialte hna kha ngol cang u law, 
1PE.2.2	ngakchia chuakkâ bantukin, zeihmanh cawh lomi hnûk (Pathian) bia hi duh u, cu thawng cun nan ṭhang lai, 
1PE.2.3	Bawipa cu zângfahthiam a si zia nan teh taktak ahcun. 
1PE.2.4	A nungmi lung, minung hlawtmi, asinain Pathian thimmi le a sunglawimi Amah sinah ra in, 
1PE.2.5	nannih zong a nungmi lung bangin, Jesuh Krih thawngin, Pathian cohlan awktlâk in thlarau lei raithawinâk kha pe in, a thiangmi tlângbawi, Pathian umnâk ding i sakmi nan si. 
1PE.2.6	Cucaah Cathiang nih, “Zohhmanh, Zion ah, A biapi bik in thimmi a kil-lung, a sunglawimi cu ka chiah. Amah zumtu cu a mualpho lai lo.” tiah a ti. 
1PE.2.7	Cucaah nannih a zumtu ca ah a sunglawimi a si, asinain a zumlotu caah cun a sunglawi lo. “Insatu hna nih an hlawtmi lung kha a biapi bikmi lung a rak si,” 
1PE.2.8	“Tluknâk lung le rilhnâk lungpi kha.” Bia an zumh lo ruangah an tlu i cubang i um awkah ruahmi zong an si. 
1PE.2.9	Asinain nannih cu thimmi miphun, siangpahrang tlângbawi, miphun thiang, a hleiin Amah mi nan si; cucu a mak ngaimi a ceunâk i lut dingah muihnâk chungin an kotu hna Amah cu nan phuan khawh nâkhnga; 
1PE.2.10	hlan ah minung hmanh nan rak si lo, asinain atu ah Pathian minung nan si cang, hlanah vêl nan rak hmu bal lo, asinain atu cu vêl nan hmuh cang. 
1PE.2.11	Dawtmi hna khual le khualtlawng men nan si caah, thlarau ralchanhtu thisa duhnâk kha ngol dingin kan nawl hna. 
1PE.2.12	Gentel mi hna sinah upat awktlâk in nung u, cuticun minih thil ṭha lo tuahtu bangin nan thang an chiat zongah, thil ṭha nan tuahmi an hmuhnâk thawngin Pathian nih a veh hna ni ah an thangṭhat ve lai. 
1PE.2.13	Cucaah Bawipa ruangah minung sermi phung tangah um ko u, cungnung bik siangpahrang bantuk a si zongah, 
1PE.2.14	ram uktu hna an si zongah, misual hremtu dingah an thlahmi an si zongah, thilṭha tuahtu hna thangṭhattu dingah an thlahmi an si zongah, cu hna sinah nan i pêk awk a si. 
1PE.2.15	Zeitintiah thilṭha nan tuahmi nih hngalh lo ruang i mihrut bangin a ummi hna dai tein a umter hna kha Pathian duhmi a si, 
1PE.2.16	a luatmi bangin, asinain nan luatnâk cu sualkhuhnâk ah hmang loin Pathian sal sinâk tu-ah hmang u. 
1PE.2.17	Mi vialte upat hna u. Unau kha daw hna u. Pathian ṭih u. Siangpahrang upat hna u. 
1PE.2.18	Sinum hna, nan hotu le sinah i pe ulaw, anmah nawl in um u, miṭha le mi nunnem sin lawng ah si loin mi nunchia lak zongah i pe u. 
1PE.2.19	Zeitintiah mi nih Pathian a hngalh ruang i a tuar lo dingmi tuar in lungfak ngaiin a tuar a si ahcun Pathian lunglomhnâk a si. 
1PE.2.20	Zeitintiah thilṭhalo nan tuah ruangah tukvelh nan si tikah, lungsau tein nan in zongah conglomh nan tong hnga maw? Asinain thilṭha nan tuah ruang i temtuarnâk kha, lungsau in nan tuar ahcun, cucu Pathian lawmhtertu a si. 
1PE.2.21	Zeitintiah cubantuk tuah awk i kawhmi nan si, zeicatiah Krih zong nih an tuarpiak hna caah a keneh i nan zulh dingah zohchunh awk an chiah tâk hna. 
1PE.2.22	Amah cu sualnâk zeihmanh a tuah lo i Akâ ah hlennâk bia an hmu bal lo, 
1PE.2.23	sik asi tikah a let hna lo i a tuar lio ah a hrocer hna lo; ding tein a ceihtu sin tu ah Amah le Amah â pe. 
1PE.2.24	Sualnâk leiah kan thih i dinnâk lei ah kan nun khawh nâkhnga, a taksa hrimhrim in thing cungah kan sualnâk kha a phorh i an tuknâk hma in nan dam cang. 
1PE.2.25	Zeitintiah tuu bangin nan rak tlau, asinain atu cu nan thlarau kilvengtu le zohkhenhtu Tuukhal sinah nan kir cang.
1PE.3.1	Nupi le hna, nan va le sinah i pe u, nan va le lakah Pathian zum lomi an um zongah, holh lo zongin, nun ningin an nupi le nih an tei khawhnâk ding ahcun, 
1PE.3.2	anmah ṭihzahnâk he nun thianghlim tein nan um an in hmuhnâk ah hin a si. 
1PE.3.3	Nan i ṭamhnâk zongah, lenglei ṭamhnâk, sam a hlei hluat i tuah le, sui ṭhi awih le, thil man tamtuk in i ṭamh lo in- 
1PE.3.4	lungthin chung muru ah minung nun â phummi, ruahnâk tluangtlam le nunnemnâk kha, thilthuam ṭha le rawkkho lo cu a si, cucu Pathian hmuhnâk ah a sunglawimi cu a si. 
1PE.3.5	Zeitintiah cubantuk in dah kaw hlanlio pi ah a thianghlimmi nu hna nih an va le nawlngai in an i ṭamh tawn kha. 
1PE.3.6	Sarah zong nih Abraham nawl kha ngai in ‘bawipa’ ti tiangin a rak kawh. Nannih zong nih thilṭha nan tuah ahcun ṭih awk zeihmanh nan ngei lai lo i Sarah fanu nan si lai. 
1PE.3.7	Cubantukin nannih va le hna theihthiamnâk he nan nupi le sinah um i zuam ulaw, nan thlacamnâk dawntu a si nâkhnga lo, kuai a fawideuh mi ûm an si kha hngal in upat hna u, zângfahnâk nun nan co pimi an si. 
1PE.3.8	A hnu bik ah nan dihlak in ruahnâk hmunkhat in um ulaw vêl i ngeih hna u, unau bangin i daw u, zângfahthiam le toidornâk tein um u; 
1PE.3.9	sual cu sual lila in lehrul hlah u; siknâk zong siknâk lila in lehrulh ding a si lo, thluachuah tu pe lehlam u. Cubantuk tuah awkah kawhmi nan si; cuticun thluachuahnâk nan hmuh lai. 
1PE.3.10	Zeitintiah, “Nunnâk a daw i ni`ha hmuh a duhmi nih, sual lakah a lei kilveng sehlaw, ahmur zong hlennâk bia chim lo dingin kilveng seh. 
1PE.3.11	Sual kaltâk in thil ṭha tuah seh, daihnâk kawl law dawi thluahmah, 
1PE.3.12	Zeitintiah Bawipa mit cu miding hna cungah â fu i a hna zong an thlacamnâk ngaih awkah â chit. Asinain Bawipa hmai nih Ṭhatlonâk tuahtu hna a ralchanh tawn,” tiah ti a si. 
1PE.3.13	Cun ṭhatnâk zultu na si ahcun fahnâk an petu ahodah an si lai? 
1PE.3.14	Asinain dinnâk ruangah nan tuar ahcun nan i lawm lai. ṭih an i nun termi ṭih hna hlah u law, buai hlah u. 
1PE.3.15	Bawipa Pathian kha nan lungthin ah thleidang ulaw, nanmah i nan ngeihmi ruahchannâk kong an haltu hna pauh lungnemnâk le hmaizah awktlâk i leh awkah timhcia tein um u. 
1PE.3.16	Chia le ṭha hngalhnâk thiang ngei u, cuticun ṭhatlonâk tuahtu bangin puh an in timh mi hna cu, Krih i â dawhmi nun in nan umnâk nih an ning a zahter hna lai. 
1PE.3.17	Zeitintiah sualnâk tuah ruang i tuarnâk cha cun, Pathian duhnâk a si ahcun, thilṭha tuah ruang i tuar hi a ṭha deuh. 
1PE.3.18	Zeitintiah Krih cu kan sualnâk ruangah voikhat a thi, cuticun miding nih miding lo caah a tuar, cucu Pathian sinah a kan hruai khawhnâk ding a rak si, taksa in thihter a sinain Thlarau in nunter a si, 
1PE.3.19	Amah nih thongchung i a ummi thlarau hna sinah kal in phung a chimh hna, 
1PE.3.20	cuhna cu Noa nunlio i tilawng a sak chung vialte Pathian nih lungsau in a hngahmi hna zumduh lotu kha an si, cu tilawng ah cun mi tlawm te, mi pariat lawng kha ti khan khamh an si. 
1PE.3.21	Cu thil nih a langhter chungmi baptisma in Jesuh Krih thawhṭhannâk thawngin atu ah khamh kan si. Cu baptisma cu taksa thurhnawmmi thenh men hi si lo in chiaṭha hngalhnâk thiang he Pathian kan lehnâk hi a si. 
1PE.3.22	Amah cu vanah a kai i Pathian orhlei ah um in; van mi hna le, nawlngeihnâk le, ṭhawnâk hna cu Amah tangah chiahdih an si.
1PE.4.1	Cucaah Krih nih thisa in kan caah a tuar ruangah nannih zong cu lungput cu ngei ve u; taksa in a tuarmi hna nih cun sualnâk kha an ngol cang; 
1PE.4.2	cubantuk mi hna cu an nun chung vialte taksa duhnâk in an nung ti lo i Pathian duhning in an nung cang. 
1PE.4.3	Zeitintiah Gentel mi hna duhnâk tuahnâk dingah, kan rak nunpimi hornâk, taksa duhnâk, zuritnâk, zuhmun i i nomhnâk, zudinṭinâk le fih a nungmi milem biaknâk chung i umnâk caah cuhlan kha za cang seh. 
1PE.4.4	Cubantuk nomhhnaihnâk i nan i tel duh lomi hi mak an ti i nan thang tu an in chiat hna. 
1PE.4.5	Cuhna nih cun mithi le minung hna biaceih awk ah timhcia in a ummi hmai ah anmah kong an i chim cio te lai. 
1PE.4.6	Hiruangah hin mithi hna sin zongah thawngṭha chim a rak si kha; taksa in a ummi minung hna bangin ceihpiak an si lai, asinain thlarau lei ah Pathian duhning in an nun khawh nâkhnga. 
1PE.4.7	Thil vialte donghnâk a nai cang caah, thla nan cam khawh nâkhnga i bia takin i ralring u. 
1PE.4.8	Cun thildang vialte nâk in pakhat le pakhat i dawt hi rak uar bik ko u, zeitintiah dawtnâk nih sualnâk tampi a khuh tawn. 
1PE.4.9	Phunzai loin pakhat le pakhat i cohlang u. 
1PE.4.10	Pathian zângfahnâk phun tampi zohkhenhtu nan si bangin, thilpêk nan co ning cio in pakhat le pakhat rian i ṭuan piak u. 
1PE.4.11	Jesuh Krih thawngin Pathian cu zeizong vialte ah thangṭhat i a um khawh nâkhnga, mi zei pauh nih phung a chim ahcun Pathian chimning tein chim seh, mizei pauh nih rian a ṭuan ahcun Pathian nih ti khawhnâk a pêk ning tein ṭuan seh, sunparnâk le biaceihnâk cu zungzal in zungzal tiang Amah ta a si. Amen. 
1PE.4.12	Ka dawt le hna nan lakah a har tak takmi hniksaknâk a tlungmi kha khuaruahhar ngai mi thil a phânmi ah ruat hlah u. 
1PE.4.13	Krih teminnâk nan i hrawmhnâk a si tiah ruat in i lawm deuh u, cuticun a sunparnâk kha langhter a si tik ah lunglomh nâkin nan khat te lai. 
1PE.4.14	Krih min ruang i sik nan sin ahcun nan van a ṭha, zeitintiah sunparnâk Thlarau, Pathian Thlarau kha nan cungah a um. Anmah leiah Amah cu thangchiat a sinain nanmah leiah Amah cu thangṭhat a si. 
1PE.4.15	Asinain nan tuar chan cu lainawn ruang le, thilfir ruang le, Ṭhatlonâk tuah ruang le, a herh lo i midang kongah nan i thlak ruangah sihlah seh. 
1PE.4.16	Mizei pauh Kristian a si ruangah a tuar a si ahcun, ningzak hlah seh, Pathian thangṭhatnâk tu ah hmang deuh seh. 
1PE.4.17	Zeitintiah biaceihnâk cu Pathian chungkhar ah hin thawk a za cang, kanmah hmanh i a thawk ahcun, Pathian Thawngṭha zum duh lo hna donhgnâk cu zeitlukdah a si te lai? 
1PE.4.18	Cubangin “Miding hmanh khamh fangfang a si ahcun, Pathian-zeiah a rel lomi le misual cu khuazeiahdah a si kun lai?” 
1PE.4.19	Cucaah Pathian remti ningin a tuarmi hna caah thilṭha tuah in an thlarau kha zumh a tlâkmi Sertu sinah chân seh.
1PE.5.1	Nan lakah upa hna, kei nan upat hawi, Krih tuarnâk hngalhpitu, sunparnâk a lang hngami cotu ding a simi nih hin tha kan pêk hna. 
1PE.5.2	Nan lak i Pathian tuurun kha kilveng hna u law, zohkhenhtu si ko u, tuahlo khawh lo bangin ruat loin, duhnâk taktak he, duhfah hakkauh ruangah si loin, lungtho te in ṭuan si seh, 
1PE.5.3	asiloah nan ukmi hna cungah i bawiter hlah u, tuurun zohchunh awktlâk si kha i zuam u, 
1PE.5.4	cun tuukhal hna Bawibik kha a langh tikah sunparnâk luchin a ziamkho lomi nan hmuh lai. 
1PE.5.5	Cubantuk in nannih mino hna, upa hna tangah i dor u. Asi, nandihlak in i pumpeknâk lungput ngei u law, toidornâk in i thuam u. “Pathian nih porhlaw mi a doh hna i toidormi kha vel a ngeih hna.” 
1PE.5.6	Cucaah a ṭhawngmi Pathian kut toi ah toidor tein um u law, Amah nih a cân a zat tikah an cawisan te hna lai; 
1PE.5.7	Amah nih nan zawn a ruah caah, nan buainâk vialte Amah cungah chawnh u. 
1PE.5.8	Lungfim tein um u law i ralring u, nan ral khuachia cu chiandeih a hrum-aimi bangin a ei khawhmi kawl ah â chawk lên ko. 
1PE.5.9	Vawlei cung i nan unau hna zong nih hibantuk hi an tuar ve ti kha hngal in, zumhfehnâk he amah cu doh u. 
1PE.5.10	Zângfahnâk vialte Pathian, zungzal a sunparnâk co dingin an kotu hna Krih Jesuh nih, cân tawite nan tuar hnu ah, tlam tlinter le fehter in, ṭhawnter le fek tein in dirter ko hna seh. 
1PE.5.11	Amah sinah sunparnâk le biaceihnâk cu zungzal in zungzal tiang um ko seh. Amen. 
1PE.5.12	Silvanas, zumh a tlâkmi unau i ka ngeihmi kut ah hin nanmah thazâng pêknâk bia, atu i nan dirnâk hi Pathian zângfahnâk dik a si ti kha hngalhternâk câ tawi tein ka rak kuat. 
1PE.5.13	Babilon mi nanmah he thimmi nu nih hin nan kut an tlaih hna. Cubantukin ka fapa Marka zong nih nan kut an tlaih hna. 
1PE.5.14	Dawtnâk hnamh in i hnamh u law nan kut i tlai cio u. Krih Jesuh i a ummi vialte sinah daihnâk um ko seh. Amen.
2PE.1.1	Simon Peter, Jesuh Krih sal le, Lamkaltu nih, khamhtu Jesuh Krih kan Pathian dinnâk thawngin a sunglawimi zumhnâk kan comi bantuk a co vemi hna sinah, 
2PE.1.2	Pathian le kan Bawipa Jesuh Krih hngalhnâk ah nan cungah zângfahnâk le daihnâk karhter in um ko seh. 
2PE.1.3	A sunparnâk le ṭhatnâk thawngin a kan kotu nih, amah hngalhnâk thawngin a ṭhawnnâk in nunnâk caah le Pathian ṭihzahnâk caah a herhmi vialte a kan pêk, 
2PE.1.4	cu nih cun a ngan tak takmi le a sunglawimi biakam kan sinah a kan pêk cang, cu thawngin Pathian nunning i hrawm kho ve dingin horduh cuainâk ruang i a rawkmi vawlei hi nan hrial khawh lai. 
2PE.1.5	Hi ruangah hin teihmâk chuah u law, nan zumhnâk ah khan ṭhatnâk telhchih u law, ṭhatnâk ah khan hngalhnâk telhchih u, 
2PE.1.6	hngalhnâk ah khan i sûmnâk telhchih u law, i sûmnâk ah khan inkhawhnâk telhchih u, inkhawhnâk ah khan Pathian ṭihnâk telhchih u law, 
2PE.1.7	Pathian ṭihnâk ah khan unau zawnruahnâk telhchih u, cun unau zawnruahnâk ah khan dawtnâk telhchih u. 
2PE.1.8	Zeitintiah hi hna hi nan ta a si i a karh lengmang ahcun kan Bawipa Jesuh Krih hngalhnâk kongah taklawng le theitlai ngei loin an umter hna lai lo. 
2PE.1.9	Zeitintiah mizei pauh cubantuk a baumi cu tawite lawng a hmumi mit caw bantuk a si, hlanlio a sualnâk ṭawlpiak a simi hmanh a philh cang. 
2PE.1.10	Cucaah unau hna, kawh nan sinâk le thim nan sinâk hi fehter dingin teihmâk chuah chin chin u, cucu nan tuah ahcun zeitikhmanhah nan tlu lai lo. 
2PE.1.11	cuticun Jesuh Krih kan Bawipa le khamhtu nih zungzal ram i luhkhawhnâk cu siangngai in an pek hna lai. 
2PE.1.12	Hiruangah hin biatak hngalhnâk kongah rak fek cang hmanh ulaw, hngalhter ṭhân ding in kâ zuam chin lai. 
2PE.1.13	Asi, hi thlâm chung i ka um chung pauh cu nan lung lawmhter lengmang hi a ṭha tiah ka ruah. 
2PE.1.14	Kan Bawipa Jesuh Krih nih aka hngalhter bang khan, hi ka thlâm ṭhehcân hi a phân zau lai ti kha ka hngalh. 
2PE.1.15	Ka thihhnu zongah cu thil hna cu nan hngalh pengnâk lai, fakpi in kâ zuam ko lai. 
2PE.1.16	Zeitintiah zer ngai i `awnchawmmi tuanbia zulin, kan Bawipa Jesuh Krih rat`hannâk le a ṭhawnnâk kong hi kan chimmi a si lo, a sunparnâk mit hrimhrim i hmutu kan si. 
2PE.1.17	Zeitintiah Pa Pathian sinin thangṭhatnâk le sunparnâk a hmuh lio ah, Liannganbik sinin aw a rak phân i, “Hihi ka Fapa dawtmi, kâ lawmhnâk bik cu a si,” tiin. 
2PE.1.18	A thiangmi Tlâng i a sinah kan um lio ah khan, vanin cu aw a rami cu kanmah hrimhrim nih kan theih. 
2PE.1.19	Cun chimchung bia a hmânning fehter cangmi cu kan ngei. Ceunâk nih muihnâk hmun a ceuh i khua a dei in nan lungthin i deirel arfi a rak chuah hlanpauh cu, chimchung bia cu biatak i nan ruah ahcun nan ca a ṭha lai. 
2PE.1.20	Hihi hngal hmasa u, Cathiang chung i chimchung bia vialte hi pumpak ruahnâk phuannnâk bia men men an si lo, 
2PE.1.21	Chimchung bia hna hi minung duhnâk in a chuakmi an si bal lo. Pathian mithiang hna nih Thiang Thlarau nih a hngalhter hna ningin an chimmi a si.
2PE.2.1	Asinain mi hna sinah profet deu kha an rak um bantukin nanmah lak zongah cawnpiaktu deu an um ve te lai, anmah a tlanhtu Bawipa tiangin an hlawt lai, rawhralnâk ah phâk tertu lam a pialmi cawnpiaknâk cu a thli tein an luhpi lai i cunih cun anmah kha rawhralnâk ah khulrangin a hruai hna lai. 
2PE.2.2	Cun mi tampi nih cubantuk rawhralnâk lam cu an zulh ve lai i anmah ruangah biatak lam kha thangchiat in a um lai. 
2PE.2.3	Hakkauh ruangah hlennâk bia hmangin hlawknâk caah an in hman hna lai, zeitintiah hlan liopi in an cungah biaceihnâk cu a hmun i an rawhralnâk ding zong â hngilh lo. 
2PE.2.4	Zeitintiah sualnâk a tuahtu vancungmi kha Pathian nih a zuah hna lo, hell chungah a thlak hna i biaceih dingah muihnâk cikcin ṭem buin a chiah hna, 
2PE.2.5	hlanlio vawlei zong kha a zuah hlei lo; Pathian zeiah a rel lomi hna vawlei ah khan tilian a tlunter. Asinain Noa dinnâk phungchimtu he mi pariat a khamh hna, 
2PE.2.6	cun Sodom le Gomora zong kha hrawk in, vutcam ah a canter i a hnu i Pathian zeiah a rel lomi hna caah zohchunh awkah a hman. 
2PE.2.7	Lot miding, a thûrhnawm tukmi misual hna nunning ruangah a ngaih a chiami kha a khamh. 
2PE.2.8	(cu miding cu an lakah khua a sa i ningcang lo i nifatin an nunnâk le tuahsermi a hmuh le a theihmi nih a dingmi a nunnâk kha a fahter tawn), 
2PE.2.9	cuticun Bawipa nih Amah ṭhzahtu cu tukforhnâk chungin luatter ning le, miding lomi hna cu biaceih ni caah zuah ning a hngalh. 
2PE.2.10	Cun taksa duhnâk lawng a zul i a thûrhnawmmi hornâk ah a lut i nawlngeitu hna zei i a rel lomi hna cu, fahnâk pêk buin zuah a thiam chin chin. Annih cu poitinâk ngeilo le lungkhongmi an si. Vanlei mi hna chimchiat hmanh an ṭih lo. 
2PE.2.11	Ṭhawnnâk le thiltikhawhnâk a ngeimi vanmi hna hmanh nih Bawipa hmaiah, cu hna cu an thangchiat ngam hna lo. 
2PE.2.12	Asinain hibantuk minung, saram ruahnâk hmanh ngei lo, tlaih i thah awk men i a chuakmi hna nih hin, zeidah a si ti hmanh an hngalh lo tiangin bia chia kha an chim, an Ṭhatlonâk ah khan an rawkral te lai i 
2PE.2.13	an sualman kha an hmuh te lai. Chun ceu zongah zuhmun ah â nuammi an si, nan sin i rawl an ei tikah, anmah hlennâk ding i â nuam sawh sawhmi an si, mi an thûrter i lohtlau tertu an si, 
2PE.2.14	an mit cu ṭangdang kaiduhnâk in a khat i ngol kho lo i a sualmi, lungthin fek lomi an lâk tawn hna. Hakkauh lungput an i ṭhan pi i chiatserhmi fa le an si. 
2PE.2.15	Lamdik cu hnu lei chit in, dinlonâk hlawh zong a duhtu Beor fapa Balaam lam kha zul in an tlau cang; 
2PE.2.16	asinain amah cu a sualnâk ruangah khan sîk a si i a holh kho lomi Lâ cu minung bangin a rak holh i profet hna hruhnâk thil kha a khampiak. 
2PE.2.17	Cumihna cu ti um lonâk tikhor le minmei thli nih a chawih lengmangmi bantuk an si, cu mi hna umnâk dingah an ruahmi cu, zungzal a nakmi muihnâk a si. 
2PE.2.18	Zeitintiah, pakpalawng bia lianngan ngai in an chim tikah a palhmi nunnâk chungin a chuak cangmi hna kha, taksaduhnâk le hornâk chungah an luhpi ṭhân hna. 
2PE.2.19	Mihna sinah zolonnâk an kamh hna i anmah tu cu rawhralnâk sal i a tângmi an si. zeitintiah minung hi a kan teitu pauh salah kan tâng ko. 
2PE.2.20	Zeitintiah Bawipa le khamhtu Jesuh Krih an hngalhnâk thawngin vawlei thûrhnawmhnâk hna an chuahtâk hnu ah, cuka ah an tân ṭhân i teiin an um ṭhân ahcun a hmadung deuh an nun cu a hmasanâk in a chiakha deuh. 
2PE.2.21	Dinnâk lam kong an theih hnu i nawlpêk thiang an sin i chiahmi hnu lei chitnâk cha cun dinnâk lam kong kha hngal loin rak um lawlaw sehlaw an caah a ṭha deuh. 
2PE.2.22	Hi phungthlukbia hi an cungah a rak phân, “Uico a luaknâk leiah a kir ṭhân i thiang tein kholhmi vawkpi cu nawncêk ah a kir ṭhân,” timi hi.
2PE.3.1	Dawtmi hna, atu hi nansinah ca kan kuatmi hna voihnihnâk a si. (nan ruahnâk thiang ṭhangh ter kha ka timh veve mi cu a si). 
2PE.3.2	Profet mithiang hna nih an rak chim cangmi le, kannih a lamkaltu hna hmangin Bawipa le khamhtu nawlpêkmi cu nan philh nâkhnga lo ka ṭialmi a si, 
2PE.3.3	hihi hngal hmasa u, ni hmadung ah nihsawhtu kha an chuak te lai, anmah duhnâk bangin an ra lai i 
2PE.3.4	“A ratṭhannâk ding biakam cu khuazeiahdah a um kun? Serhramthawk le pupa hna an i hngilh ri thawk in, zeizong vialte amah ning a si ko rih hi ta,” an ti lai. 
2PE.3.5	Zeitintiah hi hna hi lungfim tein an i philhter, hlan lio ah Pathian bia in van a rak um i lei zong ti in a rak chuak timi le; 
2PE.3.6	kha lio cân i vawlei kha ti nih a khuh dih i a lo tlau, timi hi. 
2PE.3.7	Asinain cubia lila nih atu i van le vawlei hi a tlaih, Pathian zeiah a rel lomi hna cung i biaceihnâk le lohtlaunâk ni caah mei i khangh ding i zuahmi a si. 
2PE.3.8	Asinain dawtmi hna hi thil pakhat hi philhhlah u; Bawipa ruahnâk ahcun ni khat hi kum 1000 bantuk a si i kum 1000 zong nikhat bantuk a si, ti hi. 
2PE.3.9	Mi cheu khat nih nuar ngai i an ruah bangin, Bawipa cu a biakam ah a nuar lo, ahohmanh an tlau duh loin, mi vialte i ngaihchih hna seh tiah kanmah leiah a lung a sau caah a si. 
2PE.3.10	Asinain Bawipa ni cu zan i mifir bangin a ra lai, cuni ah van khi fak piin an awn lai i an tlau lai, thil hram hna cu mei nih lo lakin a emh hna lai, vawlei le a chung i a ummi rian vialte hi a kâng dih lai. 
2PE.3.11	Cucaah thil vialte a loh dih lai caah, zeibantuk i thiang le Pathian ṭihzah i a um ding dah nan si? 
2PE.3.12	A phân hngami Pathian ni hi rianrang ngai le hngahhlang ngaiin cuan u, zeicatiah cu cân ah van khi mei nih a kangh lai i an lo lai, thil hram vialte hna zong a sa tukmi mei nih ti lak in a emh hna lai. 
2PE.3.13	Asinain kan nih cu, a kan kamh bantukin vanthar le lei thar, a chung i dinnâk a ummi kha kan i ruahchan. 
2PE.3.14	Cucaah dawtmi hna, cubantuk ruahchannâk cu nan ngeih caah, thûrhnawm lo le sawiawk um loin hngangam te i nan um lio an hmuh khawh hna nâkhnga, teihmâk chuah u. 
2PE.3.15	cun kan Bawipa lungsaunâk cu khamhnâk ah ruat tuah u, kan unau dawtmi Paul zong nih a sin i pêkmi fimnâk bangin nan sin i a ṭial bang khan, 
2PE.3.16	a cakuat dang vialte zongah cubia cu a chim tawn. Cuhna lakah theih a har deuhmi zong an um i cawnnâk a ngei lomi le lungfek lomi hna nih Cathiang dang anmerh bantukin an merh i anmah loh tlaunâk ah an hman tawn. 
2PE.3.17	Cucaah dawtmi hna, nannih nih, hihi nan rak theih chung cang, nan i ralrin lo ahcun misuaksual hna lampialnâk in an in hruaihna lai i fek tein nan dirnâk hmun in nan tlu sual lai; 
2PE.3.18	Kan Bawipa le khamhtu Jesuh Krih zângfahnâk le hngalhnâk ah khan ṭhang ko u. Atu le zungzal tiangin Amah sinah sunparnâk um ko seh. Amen.
1JN.1.1	A hramthawk in a rak ummi nunnâk Bia kong kha, kan hna nih a theih i kan mit nih a hmuh, a zoh zong kan zoh i kan kut hrimhrim nih a tongh- 
1JN.1.2	cu nunnâk cu langhter a si, kan rak hmuh i kan hngalhpi, cu zungzal nunnâk Pa sinah a um i kan sinah phuan a simi cu nan sin zongah kan phuan, 
1JN.1.3	cu kan hmuh le kan theihmi cu nan sinah kan phuan, cucu nanmah he hawikomhnâk kan ngeihkhawh nâkhnga caah a si. Kanmah nan kan hawikomhnâk hi Pa le a Fapa Jesuh Krih he i hawikomhnâk a si. 
1JN.1.4	Cun nan i lomhnâk a tlin khawh nâkhnga hi thil hna hi nan sinah kan rak ṭial. 
1JN.1.5	Hihi a sin in kan theihmi biacah nan sinah kan in chimhmi hna cu a si: Pathian cu ceunâk a si i Amah ah muihnâk a um hrimhrim lo. 
1JN.1.6	Muihnâk ah kan um ko nain Amah he hawikawmhnâk kan ngei kan ti ahcun, lih kan chim i biatak kan nunpi lo tinâk a si. 
1JN.1.7	Asinain Amah cu ceunâk ah a um bantukin, ceunâk ah kan um ahcun, pakhat le pakhat hawikawmhnâk kan ngei i a Fapa Jesuh Krih thisen in kan sualnâk vialte a kan thenh piak tawn. 
1JN.1.8	Sualnâk ka ngei lo kan ti ahcun, kanmah le kanmah kan i hleng i kan chungah biatak a um lo. 
1JN.1.9	Kan sualnâk kha kan phuan ahcun, kan sualnâk ngaithiam ding le kan dinlonâk vialte thianter dingin Amah cu zumhawk a tlâk i a dingmi a si. 
1JN.1.10	Sualnâk kan tuahlo kan ti ahcun, Amah kha lih chim ah ka canter i a bia zong kanmah ah a um lo.
1JN.2.1	Ka nau le hna, sualnâk nan tuah nâkhnga lo, hi thil hna hi nan sinah ka ṭial. Cun mi pakhat khat nih sualnâk a tuah ahcun, Pa sinah chimpitu, a dingmi Jesuh Krih kan ngei. 
1JN.2.2	Amah hrimhrim cu kan sualnâk ruangah lungdamternâk a si, kanmah sualnâk lawng si loin vawlei pumpi sualnâk ca zongah a si. 
1JN.2.3	A nawlpêkmi kan zulh ahcun, cu nih cun Amah kan hngalh ti kha kan hngalh. 
1JN.2.4	A nawlpêk zul ṭung loin, “Amah ka hngalh,” titu cu mi lihchim a si i amah ah biatak a um lo. 
1JN.2.5	Asinain a bia a nunpimi pauh cu, Amah ah Pathian dawtnâk a tling taktak cang. Cu nih cun Amah ah kan um ti kha kan hngalh. 
1JN.2.6	Amah ah ka um titu cu, Amah nun ningin a nun ve awk a si. 
1JN.2.7	Unau hna nan sinah nawlpêk thar ka ṭial lo; nawlpêk hlun, a hramthawk in nan ngeih cangmi kha ka ṭial. Nawlpêk hlun cu a hramthawk in nan rak theih cangmi bia kha a si. 
1JN.2.8	Nan sinah nawlpêk thar ka ṭial ṭhânmi a si, cucu Amah le nanmah ah a dik, zeicatiah muihnâk cu a lo cuahmah i ceunâk taktak cu a ceu cang caah a si. 
1JN.2.9	Mi nih ceunâk ah ka um a ti i a unau a huatu cu atu tiangin muihnâk ah a um ko rih. 
1JN.2.10	A unau a dawtu cu ceunâk ah a hmun i amah ah tluknâk ding zeihmanh a um lo. 
1JN.2.11	Mah unau a huatu cu muihnâk ah a um i mui lakah khua a sa, mui nih a mit a phenh caah a kalnâk ding zong a hngal lo. 
1JN.2.12	Nau le hna, Amah minin nan sualnâk kha ngaihthiam a si caah nan sinah ka rak ṭial. 
1JN.2.13	Pa le hna nan sin i ka ṭial chan hi, a hramthawk i a ummi kha nan hngalh caah a si. Tlangval hna nan sin i ka ṭialchan hi misual pa kha nan tei caah a si. Ngakchia le hna nan sin i ka ṭial chan hi, Pa cu nan hngalh caah a si. 
1JN.2.14	Pa le hna a hramthawk in nan sin i a um pengmi kha nan hngalh caah nan sinah ka ṭial. Tlangval hna nan ṭhawng i Pathian bia nanmah ah a hmun i misual pa cu nan tei caah nan sinah ka ṭialmi a si. 
1JN.2.15	Vawlei hi daw hlah u, asiloah vawlei i a ummi zong hi daw hlah u. Mi zei pauh nih vawlei hi a dawt ahcun Pa dawtnâk kha amah ah a um lo. 
1JN.2.16	Zeitintiah vawlei i a ummi vialte, thisa duhnâk le, mit duhnâk le, uanthlarnâk nun hna hi Pa in a chuakmi an si lo, vawlei in a chuakmi an si. 
1JN.2.17	Vawlei hi a duhnâk he a lo cuahmah ko, Pathian duhnâk a tuahtu cu zungzal in a hmun lai. 
1JN.2.18	Naule hna, cân hma dung bik cu a si cang, Krih ralchanhtu a ra te lai tiah nan theih cang bantuk khan, atu zong ah Krih ralchanhtu tampi an chuak cang; hi ruangah hin cân hmadung a si kha kan hngalh. 
1JN.2.19	Annih cu kanmah mi taktak an si lo caah ankan chuahtâk, zeitintiah kanmah mi taktak sihna sehlaw kan sinah an um peng ko hnga, asinain kanmah mi taktak an silo ti kha a fiannâk ah an kan chuahtâk nâk hi a si. 
1JN.2.20	Asinain nan nih cu Mi Thiang nih chiti an thuh hna i zeizong vialte nan hngalh. 
1JN.2.21	Biatak nan hngalh lo ruang i nan sinah ka ṭialmi a si lo, biatak cu nan hngalh caah le, biatak in lih a chuah ballo caah ka ṭialmi a si. 
1JN.2.22	Jesuh, Krih a sinâk a hlawtu hleiin lihchimmi an um hlei hnga maw? Pa le Fa a hlawtu hi Krih ralchanhtu cu a si. 
1JN.2.23	Fapa a hlawtu pauh nih Pa zong a ngei hlei lo; Fapa a cohlângtu pauh nih Pa zong a ngeih. 
1JN.2.24	Cucaah a hramthawk in nan theihmi kha nanmah ah hmunhter u. A hramthawk i nan theihmi nanmah ah a hmunh ahcun, nanmah zong Fapa le Pa ah nan hmun peng lai. 
1JN.2.25	Hi bia hi Amah hrimhrim nih a kan kamhmi kha a si, zungzal nunnâk hi. 
1JN.2.26	Nanmah hlen an timtu hna kong hi nan sin i ka ṭialmi cu a si. 
1JN.2.27	Asinain Amah sin in nan comi sathau thuhnâk kha nan chungah a hmun i aho cawnpiak hmanh nan herh lo; sathau thuhnâk lila nih khan thil vialte an cawnpiak hna, cun lih si loin a dikmi a si, cawnpiak nan sining te khan Amah ah hmun ko u. 
1JN.2.28	Atu ah hin nau le hna, Amah ah hmun ko u; cuticun Amah a langh i a rat tik ah Ahmai ah ralṭha le ningzak loin kan um kho lai. 
1JN.2.29	Amah cu miding a si ti kha nan hngalh ahcun, dinnâk a tuahtu cu Amah hrin a si ti kha nan hngalh.
1JN.3.1	Ngaihmanh u Pa nih a kan dawt ning hi zeitlukindah a ngan! Pathian fale tiah kawh kan si! Cucaah vawlei nih ankan hngalh lo, zeicatiah Amah kha an hngal lo. 
1JN.3.2	Ka dawt le hna atu ah Pathian fa le kan si i zeidah kan si telai ti tu cu langhter a si rih lo, asinain Amah a langh tikah, Amah bang kan si lai ti kha kan hngalh, zeitintiah Amah cu a sining tein kan hmuh lai. 
1JN.3.3	Amah cungah cubantuk ruahchannâk a ngeimi pauh nih, Amah a thian bangin â thianter tawn. 
1JN.3.4	Sualnâk tuahtu pauh nih nawlbia zong a buar, zeitintiah sual cu nawlbuar a si. 
1JN.3.5	Amah cu kan sualnâk latu dingah langhter a si cang ti kha nan hngalh, Amah ah sual a um lo. 
1JN.3.6	Amah ah a hmunmi pauh cu sualnâk an tuah lo. Sualnâk a tuahtu pauh nih Amah a hmu lo, hngalh zong a hngal fawn lo. 
1JN.3.7	Nau le hna, ahohmanh i hlenter hna hlah u. Amah a din bantukin dinnâk a tuahtu cu a ding. 
1JN.3.8	Sualnâk tuahtu cu khuachia ta a si, zeitintiah a hramthawk in khuachia nih sualnâk a rak tuah cang. Pathian Fapa a langhchan cu khuachia rianṭuannâk a hrawh nâkhnga caah a si. 
1JN.3.9	Pathian hrin a simi pauh nih, a chungah Pathian ci a hmunh caah sualnâk an tuah peng lo, Pathian hrin a si caah sualnâk a tuah peng kho lo. 
1JN.3.10	Hitihin Pathian fa le khuachia fa cu langhter a si. Dinnâk a tuah lomi pauh cu Pathian ta an si lo, a unau a daw lotu zong Pathian ta an si lo. 
1JN.3.11	Pakhat le pakhat kan i dawt awk a si, tihi a hramthawk in biacah nan theihmi kha a si. 
1JN.3.12	Kain, misuaksual pa ta a simi, mah unau a thattu bangin nan um awk a si lo. Zeicadah a thah? A tuahmi kha a ṭhalo i a naupa tuahmi kha a din caah a si. 
1JN.3.13	Ka nau le hna, vawlei nih an in huat hna ahcun mak ti hlah u. 
1JN.3.14	Kan unau kan dawt hna ruangah, thihnâk in kan chuak i nunnâk ah kan lut cang ti kha kan hngalh. A unau a daw lotu cu thihnâk ah a hmun ko rih. 
1JN.3.15	A unau a huami pauh cu lainawng a si, lainawngmi cu zungzal nunnâk an chungah a hmun lo ti kha nan hngalh. 
1JN.3.16	Dawtnâk cu hitihin kan hngalh, kan ca i a nunnâk a pêkmi ah hin. Cun kan nih zong nih kan unau caah kan nunnâk kan pêk ve awk a si. 
1JN.3.17	Asinain mi zei pauh nih vawlei thilṭha ngeiin, a unau chambau in hmu sehlaw, a zângfah lo ahcun, zeitindah a chungah Pathian dawtnâk a hmunmi a si khawh lai? 
1JN.3.18	Ka nau le hna, lei le bia lawngin i daw loin tuahnâk le biatak in i daw u sih. 
1JN.3.19	Hitihin biatak ta kan si kha kan hngalh, a hmaiah lungdai te i kan um khawhnâk ah hin. 
1JN.3.20	Zeitintiah kan lung nih thiamlo a kan coh ahcun, Pathian cu kan lungthin nâk in a ngan deuh i zeizong vialte hngaltu a si. 
1JN.3.21	Dawtmi hna kan lungthin nih sual akan phawt lo ahcun, Pathian hmai ah kan ral a ṭha. 
1JN.3.22	Cun kan halmi kip kha a sinin kan hmuh, zeicatiah a nawlpêkmi kan zulh i a mit hmuh ah a lawmhnâk thil kha kan tuah caah a si. 
1JN.3.23	A nawlpêkmi cu hihi a si, a Fapa Jesuh Krih min zumh i nawl a kan pêk bangin pakhat le pakhat kan i dawtmi hi. 
1JN.3.24	A nawlpêk a zultu cu Amah ah a hmun i Amah zong a chungah a hmun ve. Amah kan sinah a hmun tiah kan hngalh khawhnâk cu Thlarau a kan pêkmi ah hin a si.
1JN.4.1	Dawtmi hna thlarau kip in va zum hlah u, asinain thlarau kha Pathian sin in an si le si lo kha hniksak hna u, zeicatiah vawlei ah hin profet deu tampi an chuah cang. 
1JN.4.2	Hitihin Pathian Thlarau cu nan hngalh lai.Thlarau zei pauh Jesuh Krih cu thisa ah â cang tiah a ṭanhtu cu Pathian sin in a si, 
1JN.4.3	thlarau zei pauh Jesuh Krih cu thisa in a ra tiah a ṭanh lotu cu Pathian sin in an si lo. Cucu Krih ralchanhtu thlarau a ra lai tiah nan hngalhmi cu a si, atu zongah vawlei ah an um cang. 
1JN.4.4	Nau le hna, Pathian ta nan si i cuhna cu nan tei cang, zeicatiah nanmah i a ummi cu vawlei i a ummi nâk in a ngan deuh. 
1JN.4.5	Annih cu vawlei ta an si. Cucaah vawlei ta bangin bia an chim, vawlei nih an bia an ngaih hna. 
1JN.4.6	Kannih cu Pathian ta kan si. Pathian a hngalmi nih kan bia an ngaih tawn, Pathian ta a si lomi nih cun kan bia an ngai duh lo. Hitihin biatak thlarau le palhnâk thlarau cu kan hngalh khawh. 
1JN.4.7	Dawtmi hna pakhat le pakhat i daw u sih, zeitintiah dawtnâk hi Pathian ta a si. Dawtnâk a ngeimi pauh Pathian hrin a si i Pathian zong a hngalh. 
1JN.4.8	Dawtnâk a ngei lomi nih Pathian a hngal lo, zeitintiah Pathian cu dawtnâk a si. 
1JN.4.9	Hitihin Pathian dawtnâk cu kan cungah langhter a si, Amah thawngin nun kan ngeih khawh nâkhnga, Pathian nih a Fapa ngeihchun cu vawlei ah a run thlah. 
1JN.4.10	Dawtnâk cu hihi a si, Pathian kan dawt hi si loin, Amah nih a kan dawt i kan sualnâk hna ngaihthiamnâk ah a Fapa a run thlahmi hi a si. 
1JN.4.11	Dawtmi hna, Pathian nih hi tluk in a kan dawt ahcun, kan nih zong pakhat le pakhat kan i dawt awk a si. 
1JN.4.12	Ahohmanh nih zeitik hmanh ah Pathian an hmu ballo. Pakhat le pakhat kan i dawt ahcun, Pathian kan sinah a hmun, a dawtnâk zong kanmah ah tlam a tling. 
1JN.4.13	Hitihin Amah ah kan hmun i Amah zong kanmah ah a hmun tiah kan hngalh, zeicatiah a Thlarau a kan pêk cang caah. 
1JN.4.14	Pa nih Fapa cu vawlei khamhtu bangin a thlah tiah kan hmuh i kan hngalhter fawn. 
1JN.4.15	Aho pauh Jesuh hi Pathian Fapa a si tiah a ṭanhtu cu, a sinah Pathian a hmun i anih zong Pathian ah a hmun. 
1JN.4.16	Pathian nih kan ca i a ngeihmi dawtnâk cu kan hngalh i kan zumh. Pathian cu dawtnâk a si, cun dawtnâk i a hmunmi cu Pathian ah a hmun i Pathian zong a sinah a hmun. 
1JN.4.17	Dawtnâk cu kan sinah hitihin tlinter a si: biaceih ni ah ṭihlo tein kan um khawhnâk ah hin, zeicatiah vawlei ah hin Amah bangin kan um. 
1JN.4.18	Dawtnâk ah ṭihnâk a um lo, asinain a tlingmi dawtnâk nih ṭihnâk kha a ṭhawl, zeicatiah ṭihnâk nih dântatnâk a chuahter. Cucaah a ṭihtu pauh cu dawtnâk ah tlin termi a si rih lo tinâk a si. 
1JN.4.19	Akan dawt hmasat caah kan dawt ve. 
1JN.4.20	Minih, ‘Pathian ka dawt a ti i a unau a huat ahcun lihchim a si; zeitintiah a hmuhmi unau hmanh a dawt lo ahcun, a hmuh lomi Pathian cu zeitindah a dawt khawh lai? 
1JN.4.21	Amah sinin hi nawlpêk hi kan ngei, Pathian a dawmi nih cun a unau zong a dawt hrimhrim lai, ti hi.
1JN.5.1	Jesuh hi Krih a si tiah zumtu cu Pathian hrin a si; a hringtu a dawmi pauh nih, a hrinmi zong a dawt tawn. 
1JN.5.2	Pathian fa le hna kan dawt hna tiah kan hngalh khawhnâk cu, Pathian kan dawt i a nawlpêkmi kan zulh ah hin a si. 
1JN.5.3	Zeitintiah hihi Pathian dawtnâk cu a si, a nawlpêkmi kan zulhmi hi, a nawlpêkmi cu zulh har a si lo. 
1JN.5.4	Zeitintiah Pathian hrinmi pauh nih vawlei hi an tei. Kan zumhnâk hi vawlei a teitu teinâk cu a si. 
1JN.5.5	Jesuh hi Pathian Fapa a si tiah a zumtu dah ti lo cu ahonihdah vawlei hi an tei bal? 
1JN.5.6	Hipa hi a si ti le thisen i a rami cu Jesuh Krih hi: ti lawngah si loin ti le thisen ah a si. Hngalhpitu cu Thlarau hi a si. Thlarau cu biatak a si caah. 
1JN.5.7	Vanah hngalhpitu pathum an um, Pa, Bia, le Thiang Thlarau an si; hi pathum hna hi pumkhat an si. 
1JN.5.8	Cun vawlei ah hin hngalhpitu pathum an um, Thlarau, ti le thisen an si, hi hna pathum hi pakhat bangin an i ruang dih. 
1JN.5.9	Minung hngalhpinâk hmanh kan cohlan ahcun, Pathian hngalhpinâk cu a lianngan deuh. Pathian hngalhpinâk cu, a Fapa kong a hngalhtermi hi a si. 
1JN.5.10	Pathian Fapa zumtu nih amah ah hngalhnâk a ngei. Pathian a zumlotu nih Amah cu lihchim ah a canter, a chan cu Pathian nih a Fapa kong i a hngalhtermi a zumh lo caah a si. 
1JN.5.11	Hihi hngalhtermi cu a si. Pathian nih zungzal nunnâk a kan pêk i cu nunnâk cu a Fapa ah a um. 
1JN.5.12	Fapa a ngeitu nih nunnâk cu a ngei: Pathian Fapa a ngeilotu nih nunnâk cu a ngei lo. 
1JN.5.13	Nannih Pathian Fapa min a zumtu hna sinah, zungzal nunnâk kan ngei tiah nan i hngalh khawh nâkhnga hihi ka ṭial, cun Pathian Fapa min hi nan zumh peng khawh nâkhnga ca zongah a si. 
1JN.5.14	Cubangin hihi Amah cung i kan ralṭhatnâk cu a si, Amah duh ningin kan halmi pauh, a kan ngaihpiakmi hi. 
1JN.5.15	Cun kan halmi pauh a kan ngaihpiak tiah kan hngalh ahcun, a sin i kan halmi cu kan hmuh cang ti zong kan hngalh. 
1JN.5.16	Mizei pauh nih a unau thihnâk tlâk a si lomi sualnâk a tuah tawnmi hmu sehlaw, a hal piak lai i Pathian nih thihnâk tlak a si lomi sualnâk a tuahtu cu nunnâk a pêk lai. Thihnâk tlak sual zong a um. Cu kongah cun nan hal piak lai ka timi a si lo. 
1JN.5.17	Dinlonâk vialte hi sual a si. Cun thihnâk tlak a si lomi sual zong a um. 
1JN.5.18	Mizei pauh Pathian hrin a simi nih sualnâk an tuah peng lo ti kan hngalh. Pathian Hrin nih khan amah cu a kilven i misual pa nih cun a tongh hmanh a tawng kho lo. 
1JN.5.19	Pathian ta kan si ti le, vawlei pumpi hi misuaksual pa kut ah a um ti kha kan hngalh. 
1JN.5.20	Pathian Fapa cu a ra i a dikmi Amah kha kan hngalh khawhnâk dingah hngalhthiamnâk a kan pêk cang ti kha kan hngalh. Kannih cu a Fapa Jesuh Krih a dikmi Amah ah khan kan um. Hihi Pathian dik le zungzal nunnâk a si. 
1JN.5.21	Nau le hna, milem in i himter u. A men.
2JN.1.1	Upa nih, thimmi nu le a fale hna sinah, biatak i ka dawtmi hna, keimah lawng hmanh si loin, biatak a hngaltu vialte hna sin zongah, 
2JN.1.2	biatak kan sinah a hmunmi le zungzal in kan sinah a um lai caah: 
2JN.1.3	Pa, Pathian le Bawipa Jesuh Krih, Pa Fapa sinin zângfahnâk le velngeihnâk le daihnâk kha, biatak le dawtnâk in nansin ah um ko seh. 
2JN.1.4	Pa sin in nawlpêk kan hmuh bang khan na fale lakah cheu khat biatak ah an um ti kha ka hmuh tikah kan i lawm ngai ngai. 
2JN.1.5	Cun upat tlâk a simi nu, na sinah nawlpêk thar bangin ka ṭial lo, a hramthawk in kan ngeih ciami tu kha ka ṭial, pakhat le pakhat i daw dingin kan nawl. 
2JN.1.6	Hihi dawtnâk a si, a nawlpêkmi bang i nun hi. Hihi a hramthawk in na rak theih cangmi nawlpêk cu a si, cuka ah rak um. 
2JN.1.7	Zeitintiah hlengtu tampi, Jesuh Krih cu thisa in a ra tiah a pom lomi hna, vawlei ah hin an chuak cang. Cu hna cu hlengtu le Krih ralchanhtu cu an si. 
2JN.1.8	Kan ṭuan ciami hna kha kan hloh lo i ṭuanman zong tling tein kan hmuh nâkhnga, rak i ral ring u. 
2JN.1.9	Mizei pauh Krih cawnpiaknâk ah hmun loin a buartu nih cun Pathian an ngei lo. Krih cawnpiaknâk i a hmunmi lawng nih Pa le Fa an ngei. 
2JN.1.10	Cubantuk cawnpiaknâk i ken loin nan sinah an rat ahcun, nan innah tlunter hna hlah u, biaṭha zong in rak chawn hna hlah u, 
2JN.1.11	zeitintiah biaṭha i a chawntu nih cun a sualnâk ah khan â tel ve tinâk a si. 
2JN.1.12	Nan sinah thil tampi ṭial ding ka ngei, catlap le cahang in ṭial ka duh lo, nan i lawmhnâk a tlin khawh nâkhnga, nan sin i rat i hmaitonh tein i kawmh i chim ka duh deuh. 
2JN.1.13	Thim a si ve mi, na unau nu fale nih na kut an tlaih. Amen.
3JN.1.1	Upa nih, Dawtmi Gaias, biatak i ka dawtmi sinah: 
3JN.1.2	Dawtmi, na nunnâk nih thluachuah a hmuh bantukin, na ngan a dam i a lam kip in thluachuah na hmuh nâkhnga thla ka cam. 
3JN.1.3	Zeitintiah unau a rami hna nih nangmah i biatak a umnâk kong le na nunpinâk kong an chim tikah ka lawm ngai ngai. 
3JN.1.4	Ka fale biatak ah an um tiah ka hngalhmi hlei in lawmhnâk dang ka ngei hlei lo. 
3JN.1.5	Dawtmi, unau hna le khual sin i na tuahmi kipah zumh awktlâk in rak tuah ko; 
3JN.1.6	cuhna nih dawtnâk i na tuahmi kong kha kawhhran hna hmai ah an chim cang, Cuhna cu khual an tlawn vima nâk dingah Pathian mi le hna tuahawk a sibangin na rak bomh hna a ṭha lai. 
3JN.1.7	A min ruangah a chuakmi an si, Gentel mi hna sin in zeihmanh bomhnâk an hmu fawn lo. 
3JN.1.8	Cucaah cubantuk mi hna cu biatak i rian kan ṭuanpi hawi an si khawh nâkhnga kan cohlân awk an si. 
3JN.1.9	Kawhhran hna sinah ca ka kuatcang, Daiothefes an lak i cungnun a duh ngaimi nih khan a kan cohlâng duh lo. 
3JN.1.10	Cucaah ka rat ahcun, a dik lomi thil a tuahmi hna kha ka phuan dih lai. Bia ṭha lo lawng tein kan kong a ceih. Cu lawng si loin unau hna a rak cohlang duh lo, cohlan a duhtu hmanh a kham hna i kawhhran in a dawi hna. 
3JN.1.11	Dawtmi, thil ṭha lo cu i zoh chunh hlah. A ṭhami lawnglawng rak i zoh chunh. Ṭhatnâk tuahtu cu Pathian ta an si i sualnâk a tuahtu nih Pathian a hmu bal lo. 
3JN.1.12	Demetias nih mi vialte mithmai ṭha a hmuh tawn, biatak i thangṭhat zong a co. Kannih zong nih kan thangṭhat i kan thangṭhatnâk zong a dik tiah na hngalh ko. 
3JN.1.13	Nan sinah thil tampi ṭial awk ka ngei ko nain catlap le cati in ṭial ka duh hna lo, 
3JN.1.14	a rauh hlan ah nangmah hmuh kâ ruahchan i hmai tonh tein bia kan i ruah lai. Daihnâk na sinah um ko seh. Kan hawi le nih na kut an tlaih. Kan hawi le kha min chim in an kut ka tlaih piak hna.
JUD.1.1	Judas Jesuh Krih ah ṭemmi-sal le Jeim unau pa nih, Pa Pathian nih a thianter i a kawhmi hna le, Jesuh Krih kilvenmi hna sinah: 
JUD.1.2	Zângfahnâk le daihnâk le, dawtnâk nan cungah karhter in um ko seh. 
JUD.1.3	Dawtmi hna, kan co ṭimi khamhnâk kong nan sinah biatak tein ṭial ka timh nain mithiang hna sinah pêkchanh cangmi, hi zumhnâk kong hi felfai tein nan kilven khawhnâk lai, thazâng pêknâk biatu nan sinah ṭial a herh deuh tiah ka ruah. 
JUD.1.4	Zeitintiah mizei maw a thliin an lut, cu hna cu Pathian-zeiaharellomi an si, Pathian zângfahnâk hi hornâk caah an hman i kan ngeih chun, Bawipa Pathian le kan Bawipa Jesuh Krih zong an hlawt, cubantuk mi hna cu hlan lio pi khan thiamlo co ding ah ruah ciami an si. 
JUD.1.5	Hihi nan hngalh ciami a si nain hngalhter ṭhân kan duh hna. Ezip ram in Bawipa nih Ami le kha a khamhhna i cuhnu ah zumlotu kha a hloh dih hna, timi bia hi. 
JUD.1.6	Cun vanmi hna, vanmi an sinâk duh loin an umnâk a kaltâkmi hna cu zungzal ṭêmnâk i ṭêm buin biaceihnâk ni lianngan i biaceih awkah muihnâk tangah chiah an si. 
JUD.1.7	Sodom le Gomora le kiangkap khua hna zong thleidang loin fih a nungmi hornâk ah an i pe, a hleituk in an hor i zungzal meipi i hremnâk a tuar hngami umtuning zohchunh awkah chiah an si. 
JUD.1.8	Cubantukin hi mi hna zong nih an mangah an thisa an thurter, nawlngeitu hna an hlawt i hmaizah awktlâk an thangchiat hna. 
JUD.1.9	A cungnung bik vancungmi Michael hmanh nih, Moses ruak kong i khuachia he bia an i al ah khan, thangchiat lei in sual a puh ngam lo, “Bawipa nih in sî seh,” tiah a ti. 
JUD.1.10	Cu hna nih an hngalh lomi kha an thangchiat hna, kokek hngalhnâk an ngeihmi cu, samram a hrutmi hna hngalhnâk nâkin a cungnung hlei lo, hi thil hna ah hin anmah le anmah an i hrawk tawn. 
JUD.1.11	Zeitluk ngaihchia dah an si! Kain lam kha an zulh i hlawh hmu dingah Balaam lamah hakkau ngai in an tli i Kora ralthawhnâk bangin an lo tlau dih te lai. 
JUD.1.12	Cuhna cu nan dawtnâk rawl thurhnawmtertu an si, ṭihnâk zeihmanh ngei loin, mah zawn lawng ruahnâk lungput he nan sinah an i tel tawn. Ruah ti a phor lomi khuadawm, thli nih a chawih lengmangmi bantuk an si, favâng thingkung theipar ngei lo, voihnih a thih hnu i a hram in bonghmi bantuk an si, 
JUD.1.13	rili tilet, mah mualphonâk langhter i a phuan a chuah lenmi bantuk an si, a zuangmi Arfi a nak tak takmi zungzal muihnâk chiahpiakmi bantuk an si. 
JUD.1.14	Cubangin Enok Adam in pasarihnâk nih khan, cubantuk mi hna sinah a rak chimchung cang, 
JUD.1.15	“Zohhmanh u, mi vialte cungah biaceih ding le, Pathian bia a zum duh lomi vialte nih, Pathian ṭihzahnâk um loin an tuahmi thil vialte le Pathian-zeiaharellomi hna nih Amah ralchanh in bia an chimmi vialte cung i biaceih ding le thiamlo coter dingin Bawipa cu a mithiang thong hra he an ra lai.” 
JUD.1.16	Himi hna hi phunzai a hmangmi, mi sawitu an si i anmah duhnâk nih a hruaimi hna an si, an nâl ngai i an hlawknâk ding zoh in mi an tlawnhtlamh tawn hna. 
JUD.1.17	Asinain dawtmi hna, nannih nih kan Bawipa Jesuh Krih lamkaltu hna nih bia an chimchung mi hna kha philh hlah u: 
JUD.1.18	cân hmadungah nisawh tu hna an um te lai, Pathian-zeirellonâk he anmah duhning lawngin khua a sami an si lai, tiah an chim chung cangmi kha philh hlah u. 
JUD.1.19	Hi hna hi pumsa mi, Thlarau ngei lo, ṭhennâk chuahtertu an si. 
JUD.1.20	Asinain dawtmi hna, nannih cu Thiang Thlarau ah thlacam ulaw, nan zumhnâk a thiang bikmi cungah nanmah te fek tein dir ko u. 
JUD.1.21	Pathian dawtnâk ah i kilveng ulaw, zungzal nunnâk tiangin kan Bawipa Jesuh Krih velngeihnâk kha zoh u. 
JUD.1.22	Cheukhat cungah zângfahnâk ngei ulaw, ralring tein ruahthiamnâk ngei u; 
JUD.1.23	cheukhat `ihbu in khamhhna ulaw, mei chungin chuah hna u, taksa nih a thûrtermi thilthuam tiang khan hua u. 
JUD.1.24	Cubangin nan tlûk nâkhnga lo an kilveng khotu le a sunparnâk hmai ah lawmhnâk taktak he thûrhnawm lo in an chia khotu, 
JUD.1.25	Amah lawng a fimmi kan Khamhtu Pathian sinah, sunparnâk le biaceihnâk, Uknâk le ṭhawnnâk hna cu Atu le zungzal tiangin um ko seh. Amen.
REV.1.1	Jesuh Krih Biaphuan, a rauh hlanah a phân hrimhrim laimi Pathian nih a sal le hmangin hngalhter a timhmi cu hihi an si. A vancungmi thlah in a sinum Johan sinah a hngalhter; 
REV.1.2	amah nih Pathian bia le Jesuh Krih kong a hmuhmi vialte kha a hngalhter hna. 
REV.1.3	Hi chimchungbia a rel i a theitu le a chung i ṭialmi â cinkentu hna cu mi thluachuak an si, zeitintiah a cân cu a nai cang. 
REV.1.4	Kei Johan nih, Asia ram i a ummi kawhhran pasarih hna sinah, a um liomi le a um cangmi le a um laimi sin le bawiṭhutdanh hmai i Thlarau pasarih hna sin le; 
REV.1.5	Jesuh Krih zumhtlâk biahngaltu, thihnâk in a tho hmasa bik le lei cung siangpahrang hna cungah biaceihtu a simi sinin zângfahnâk le daihnâk um ko seh. A kan dawt i a thisen in kan sualnâk kha a kan ṭawl piak, 
REV.1.6	A Pa le a Pathian caah siangpahrang le tlângbawi ah a kan sertu sinah, Amah sin hrimhrim ah cun sunparnâk le uknâk cu zungzal in zungzal tiang um ko seh. Amen. 
REV.1.7	Zohhmanh, khuadawm lakah ara lai, mit vialte nih an hmuh lai, Amah a chunhtu hrimhrim nih khan an hmuh lai. Cun lei i miphun vialte cu Amah ruangah an ṭap lai, cubantuk cu si ko seh. Amen. 
REV.1.8	“Kei Alpha le Omega, Hramthawknâk le Donghnâk, a um liomi le a um cangmi le a um laimi Zeizongtuahkho ka si,” tiah Bawipa nih a ti. 
REV.1.9	Kei Johan nan unaupa le Jesuh Krih ah harsatnâk le pennâk le inkhawhnâk an hrawmhpitu hna hi Pathian bia le Jesuh Krih bia hngalhternâk ruangah Patmos tikulh an timi ah ka um; 
REV.1.10	Bawipa Ni ah Thlarau in ka um i ka hnulei in muko tumthawng bantuk aw thang ngaimi ka theih, 
REV.1.11	Cu aw nih “Kei cu Alpha le Omega, Hmaisa bik le Hmahnung bik ka si. Na hmuhmi cu cauk ah ṭial law, Asia ram i a ummi kawhhran pasarih; Efesa, Smirna, Pergamos, Thiatira, Sardis, Filadelfia le Laodisia sinah kuat hna,” tiah a ti. 
REV.1.12	Aka chawntu hmuh duhah aw ka theihnâk lei ah kâ mer i sui meiin chiahnâk pasarih kha ka hmuh; 
REV.1.13	meiin pasarih chiahnâk laifang ah Mi zeimaw, Mi Fapa bantuk a kedong tiang puan â aihmi a um i a ṭângah sui taisawm â sawmhmi zong ka hmuh. 
REV.1.14	Alu le a sam cu tuhmul bangin a râng i hawhra bangin a râng, Amit cu meialh bantuk a si; 
REV.1.15	A kephah hna cu a tleumi dar thianternâk mei i thianhter cangmi bantuk a si, cun a aw thawng cu ti tampi luan thawng bantuk a si. 
REV.1.16	A orhlei kut in arfi pasarih kha â put i akâ chungin vainam kaphnihhar a rak chuak. Amui cu chunlai niceu bantuk a si. 
REV.1.17	Ka hmuh tikah mithi bangin ake hramah ka tlu. Asinain a orhlei kut kha ka cungah a chiah i “ṭih hlah, keimah cu Hmasa bik le Hmahnung bik ka si,” tiah a ti. 
REV.1.18	Keimah cu a nungmi ka si, ka rak thi cang, cun zohhmanh zungzal ca in ka nung cang. Amen. Thihnâk le Mithikhua tawh kha ka ngeih hna. 
REV.1.19	Hi na hmuhmi thil, atu a um liomi le tu hnuah a um laimi kha ṭial hna. 
REV.1.20	Ka orhlei kut i arfi pasarih na hmuhmi hna le sui meiin chiahnâk pasarih hna biathli cu hihi a si: Arfi pasarih hna cu kawhhran pasarih hna i an vancungmi an si. Meiin chiahnâk pasarih hna cu kawhhran pasarih kha an si.
REV.2.1	“Efesa kawhhran vancungmi sinah hitihin ṭial, a orhlei kutin arfi parasih â put i sui meiin chiahnâk pasarih lak i â chok lenmi nih hi bia hi a chim, 
REV.2.2	“Na tuahmi kha ka hngalh hna, nâ zuamning le, na inkhawhnâk le misual nain khawh hna lo kha ka hngalh. Cun lamkaltu an si lo nain lamkaltu ka si â timi hna zong na hneksak hna i lihchimmi an sizia na hngalh cang hna. 
REV.2.3	Cun lungsau ngaiin na in i ka min in na temtuar ngai nain na ba lo. 
REV.2.4	Asinain ralchanhnâk kan ngeihmi cu hihi a si, na dawtnâk hmasa na kaltâkmi hi; 
REV.2.5	Cucaah na tlûktâkmi kha hngal in i ngaihchih law na tuah hmasa bik kha tuah ṭhân, nâ ngaihchih lo ahcun hmakhat teah na sinah ka ra lai i na meiin vannâk kha a umnâk hmun in ka ṭhial lai; 
REV.2.6	Asinain na ṭhatnâk cu hihi a si, Nikolas zultu hna nih an tuahmi na huatmi hi cucu kei zong nih ka huatmi a si. 
REV.2.7	“Thlarau nih kawhhran hna sinah a chimmi hi hnâ a ngeimi nih thei ko hna seh. Teitu sinah Pathian Paradis laifang i a ummi nunnâk thing ei awkah ka pêk lai,” tiah a ti. 
REV.2.8	“Cun Smirna kawhhran vacungmi sinah hitihin ṭial, Hmaisa bik le Hmahnung bik, a thi cang i a nung ṭhânmi nih hi bia hi a chim. 
REV.2.9	“Na tuahmi le na harnâk le na sifahning (a sinain na rum) kha ka hngalh; Judah mi tak si loin Judah mi ka si â timi hna nih an in thangchiat mi zong kha ka hngalh, asinain annih cu Satan sinagog an si, 
REV.2.10	Na tuardingmi thil kha zei a si hmanhah ṭih hlah. A ngaingai tiah, khuachia nih nan lak i mi cheukhat hniksak dingin thongah an thlâk hna lai i ni hra chung harnâk nan tuar lai. Thih tiangin zumhtlâk in um law, nunnâk bawiluchin kan pêk lai; 
REV.2.11	Thlarau nih kawhhran hna sinah a chimmi hi hnâ a ngeimi nih thei ko seh. A teitu pauh cu thih voihnihnâk nih fahnâk a pe lai lo,” tiah a ti. 
REV.2.12	“Cun Pergamos kawhhran vancungmi sinah hiti hin ṭial, vainam kaphnihhar a ngeimi nih khan hi thil hna hi a chim. 
REV.2.13	“Na tuahmi kha ka hngalh, na umnâk zong Satan bawiṭhutdan umnâk hmun a si kha ka hngalh. Ka min fek tein nâ tlaih i nan lak i ka biahngalhtu zumhtlâk Antipas, Satan umnâk hmun i thah a si lio hmanh ah ka zumhnâk kha na hlaw lo. 
REV.2.14	Asinain tlawmte ralchanhnâk kan ngei, Balaam cawnpiaknâk pomtu cheukhat nan i umpimi kha a si, anih nih Balak kha Israelmi hna hmaiah tlukrilhnâk chiahpiak in nupa sualnâk tuah ding le milem biaknâk sa ei dingin sualnâk lam a cawnpiak hna. 
REV.2.15	Cubantuk ṭhimṭhiam in Nikolas zultu hna cawnpiaknâk a pomtu hna zong na umpi hna, cu thil cu ka huatmi a si. 
REV.2.16	I ngaihchih, culoahcun na sinah ka ra zau lai i ka kâ chung i vainam in ka doh hna lai. 
REV.2.17	Thlarau nih kawhhran hna sin i a chimmi hi hna a ngeimi nih thei ko seh. A teitu hna cu thuhmi mana cheukhat ei awk ka pêk hna lai. Cun min thar â ṭialnâk lungvar, a cotu dah tilo ahohmanh nih an hngalh lomi kha ka pêk lai,” tiah a ti. 
REV.2.18	“Cun Thiatira kawhhran vancungmi sinah hitinhin ṭial, Pathian Fapa; meialh bantuk mit a ngei i dartleumi bantuk kephah a ngeimi nih hi bia hi a chim. 
REV.2.19	“Na tuahmi ka hngalh, na dawtnâk le na rianṭuannâk le na zumhnâk le na inkhawhnâk kha ka hngalh, hmadung bik na ṭuanmi hna cu hmasa nâkin an ṭha deuh. 
REV.2.20	Asinain ralchanhnâk tlawmpal kan ngei, zeicahtiah profet ka si â timi nu Jezebel nih nupa sualnâk tuah le milem biaknâk sa ei awkah ka sal le a cawnpiakmi le a hruaimi kha na dawn lo. 
REV.2.21	Cun nupa sualnâk a tuahnâk chungin i ngaihchihnâk cân ka pêk nain â ngaihchih lo. 
REV.2.22	Zawtnâk ihkhun ah ka hlawnh taktak lai i a ih pitu vialte hna zong an i ngaihchih lo ahcun ṭih a nungmi harnâk chungah ka hlawnh hna lai; 
REV.2.23	A fale zong thihnâk in ka thah hna lai, cun kawhhran vialte nih ruahnâk le lungthin zohtu ka si hi an hngalh lai. Nannih zong nan tuahning cio in mikip sinah kan pêk hna lai. 
REV.2.24	“Cubangin nanmah le Thiatira khua i a ummi hna, cu cawnpiaknâk a pomlo i Satan biathûk an timi a hngal lomi hna sinah thilrit dang kan khinh hna lai lo, tiah kan chimh hna; 
REV.2.25	Asinain nan ngeihcia kha fek tein ka rat hlantiang i tlaih u; 
REV.2.26	Cun teitu le a dongh tiang ka rian a pehzulhtu sinah miphun hna cung i ṭhawnnâk ka pêk lai i 
REV.2.27	thirfung he a uk hna lai. Kei zong nih Ka Pa sinin ka hmuh bantuk in ûmsertu nih tlâk a den bantukin an den hna lai; 
REV.2.28	cun amah cu deirel arfi ka pêk lai. 
REV.2.29	“Thlarau nih kawhhran hna sin i a chimmi hi hnâ a ngeimi nih thei ko seh,” tiah a ti.
REV.3.1	“Sardis kawhhran vancungmi sinah hitihin ṭial. Pathian Thlarau pasarih le arfi pasarih a ngeitu nih hi bia hi a chim. Na tuahmi kha ka hngalh. A nungmi min nâ put nain na thi. 
REV.3.2	I ralring law, an thih cuahmah lio ah a tangrihmi hna kha ṭhawnter hna. Na tuahmi kha Pathian hmaiah a tlingmi ka hmu hna lo. 
REV.3.3	Cucaah na theihmi le na ngeih cangmi kha philh hna hlah, fek tein i tlaih law, i ngaihchih. Cucaah nâ ralrin lo ahcun, mifir bangin ka ra lai, zei cân ahdah kan rat hnawh lai kha na hngal lo. 
REV.3.4	Sardis khua ah khan mi tlawmte an puan a thûrter lomi nan ngei; annih cu puanrang aih in ka sinah an leng ve lai, zeitintiah â tlâkmi an si. 
REV.3.5	A teitu cu puanrang aihter a si lai i Nunnâk cauk chungin amah min kha ka hrawk lai lo, ka Pa hmai le a vanmi hna hmaiah a min kha ka ṭanh lai. 
REV.3.6	Thlarau nih kawhhran hna sin i a chimmi hi hnâ a ngeimi nih thei ko seh,” tiah a ti. 
REV.3.7	“Cun Filadelfia kawhhran vancungmi sinah hitihin ṭial, Mithiang, Mi taktak, David tawh ngeitu, ahohmanh khar lo dingin a hung i ahohmanh hun lo dingin a khartu nih khan hi bia hi a chim.” 
REV.3.8	“Na tuahmi kha ka hngalh. Zohhmanh, ahohmanhnih khar khawh lomi inkâ on cia nahmai ah ka chiah, zeitintiah ṭhawnnâk tlawmte lawng na ngei nain ka bia fek tein nâ tlaih i ka min zong na hlaw lo. 
REV.3.9	Ngaihmanh Satan sinagog i â pummi, Judah mi â ti nain a si taktak lomi, lih a chimmi hna kha na kehram ah kan biakter hna lai i zeitlukindah kan dawt hna ti kha ka hngalhter hna lai. 
REV.3.10	Zeicatiah lungsau in ka nawlpêk nâ tlaih caah, lei minung hna hneksak dingin vawlei dihlak i a phân hngami teminnâk chungin kei zong nih kan luatter ve lai. 
REV.3.11	Ngaihmanh, ka ra zau lai! Na bawiluchin kha ahohmanhnih an in chuh nâkhnga lo, na ngeihcia kha fek tein i tlaih. 
REV.3.12	A teitu hna cu ka Pathian ṭempal tungah ka ser hna lai i cu hmun in a chuak ti lai lo. Amah ah ka Pathian he, ka Pathian khua, Jerusalem thar, ka Pathian sinin van i a rungṭummi min he ka ṭial lai. Cun amah cungah ka min thar ka ṭial lai. 
REV.3.13	“Thlarau nih kawhhran hna sin i a chimmi hi, hnâ a ngeimi nih thei ko seh,” tiah a ti. 
REV.3.14	“Cun Loadisia kawhhran vancungmi sinah hitihin ṭial, ‘Amen, Zumhtâk le Hngalhpitu Taktak, Pathian sermi thil hna Hrampi nih hitihin a chim. 
REV.3.15	Na tuahmi kha ka hngalh, kih zong na kik lo, sat zong na sa lo. Na kih siseh na sat siseh ka duh. 
REV.3.16	Cuticun sa ṭung lo, kik ṭung lo, a lum menmen nasi caah ka kâ chungin kan châk lai. 
REV.3.17	Zeicatiah ka rum ko, chawva ka ngei, zeihmanh ka baulo, na ti, mi sifak, zângfah awktlâk, zeihmanh ngei lo, mitcaw, taklawng i a ummi na si kha nâ hngal lo. 
REV.3.18	Cucaah na rum taktak nâkhnga ka sinah meiin thian termi sui rak caw dingin ruahnâk kan cheuh, taklawng i na ummi ningzah phentu dingah puangrâng le, na mit nih khua a hmuh nâkhnga mitfah sî zong ka sinah rak caw. 
REV.3.19	Ka dawtmi cu ka sîk hna i ka chimhhrin tawn hna. Cucaah i zuam law i ngaihchih; 
REV.3.20	Ngaihmanh inkâ hramah dir in ka kingh. Ahohmanh ka aw a theih i inkâ a hun ahcun a sinah ka lut lai i a sinah zanriah ka ei lai, anih zong kasin ah a ei ve lai. 
REV.3.21	Teitu sinah ka bawiṭhutdan cungah ka pawng i ṭhutnâk nawl ka pêk lai, kei zong nih ka tei i ka Pa sinah a bawiṭhutdanh cung i ka ṭhut bantukin. 
REV.3.22	“Thlarau nih kawhhran hna sin i a chimmi hi hnâ a ngeimi nih thei ko seh,” tiah a ti.
REV.4.1	Cu thil hna hnuah ka hun zoh i zohhmanh van ah innkâ â hun kha ka hmuh. Cun aw ka rak theih hmasatmi, muko thawng bantuk nih khan ka sinah, “Hika ahhin ra law, hmailei cân i a um lai ding thil kha kan chimh lai,” tiah a ka ti. 
REV.4.2	Chikkhat te ah Thlarau in ka um, cun zohhmanh, vanah bawiṭhutdanh an chiah i bawiṭhutdanh ah cun Mi pakhat a ṭhu. 
REV.4.3	Cun cuka i a ṭhumi alanghning cu Jasper le sardius lungvar bantukin a si; cun bawiṭhutdanh velchum ah cun chuncha emerald lungvar mui a kengmi kha â zêl. 
REV.4.4	A laifang i bawiṭhutdan vêlchum ah bawiṭhutdan kul le li an um i cuka ah angkifual rang â aihmi upa kul le li an ṭhut kha ka hmuh hna, anlu ah suiluchin kha an i chinh. 
REV.4.5	Cun bawiṭhutdanh in nimtlau le, khuari le, awthawng kha an hung chuak i bawiṭhutdanh hmai ah cun meiin pasarih kha an van, cucu Pathian Thlarau pasarih an si. 
REV.4.6	Bawiṭhutdanh hmai ah rili bantuk a fim ngaimi thlalang Kristal lungvar bantuk a um i bawiṭhutdanh lai fang le bawiṭhutdanh velchum ah thilnung pali an hnu hmai ah mit lawngte i a khatmi kha an um. 
REV.4.7	Thilnung pakhat cu chiandeih bantuk a si i thilnung pahnihnâk cu caw fa bantuk a si. Thilnung pathumnâk nih minung mui a keng i thilnung palinâk cu a zuang liomi mupi bantuk a si; 
REV.4.8	Thilnung pali hna nih thla paruk cio an ngei i mit lawngte in a chunglei he a lenglei he a khat. Cun chun le zan din loin, “Zeizongtuahkho Bawipa Pathian, a um cangmi le a um liomi le a um laimi cu, a thiang, a thiang, a thiang,” tiah an ti. 
REV.4.9	Thilnung hna nih bawiṭhutdan ah a ṭhu i zungzal i a nungmi sinah sunparnâk le thangṭhatnâk le lawmhnâk bia an chim tikah; 
REV.4.10	upa kul le li hna kha bawiṭhutdan hmaiah an bawk i zungzal in a nungmi kha an biak. An bawiluchin kha bawiṭhutdan hmaiah an hlawnh i 
REV.4.11	“Maw Bawipa sunparnâk le thangṭhatnâk le ṭhawnnâk kha hmuh awkah nâ tlâk: Zeitintiah Nangmah nih zeizong vialte na ser i na duhning i um awkah ser an si,” tiah an ti.
REV.5.1	Cun bawiṭhutdanh i a ṭhumi orhlei kutah cazual, a chunglei le lenglei i ṭialmi chinchiahnâk pasarih i khenhchihmi kha ka hmuh. 
REV.5.2	Cuticun a ṭhawng ngaimi vanmi pakhat nih aw thang ngaiin, “Cauk hi phoih i a chinchiahnâk hna on awkah â tlakmi ahodah a um? tiah a au kha ka hmuh. 
REV.5.3	Vanah siseh, vulei ah siseh, vulei tang zongah zualmi cauk kha a ong khomi an um lo i a chunglei a zoh khomi zong an um lo. 
REV.5.4	Cazual kha ong i rel awk le, a chunglei zong zoh awk â tlakmi ahohmanh an umlo caah ka ṭap thluah mah. 
REV.5.5	Asinain upa lakah pakhat nih ka sinah, “Ṭap hlah, ngaihmanh Chiandeih, Judah phun chungmi David hrampi nih cazual cu ong ding le a chinchiahnâk pasarih kha phoih dingin a tei cang,” tiah a ti. 
REV.5.6	Cun ka hun zoh i ngaihmanh, bawiṭhutdan le thilnung pali hna le upa hna umnâk laifang ah thah ciami Tuufano bantuk, ki pasarih le mit pasarih a ngeimi a dir kha ka hmuh, cu mit pasarih hna cu Pathian Thlarau pasarih leicung dihlak i thlahmi kha an si. 
REV.5.7	Cuticun Ara i bawi`hutdan ah a ṭhumi orhlei kut i cazual kha a lâk. 
REV.5.8	Cazual a lâk tikah thilnung pali le upa kul le li hna cu Tuufano hmaiah an bawk i tingtang le zihmui in a khatmi sui khengkur an i put cio, cu zihmui cu mithiang hna thlacamnâk a si. 
REV.5.9	Hlathar an sa i, “Nangmah cu cazual kha la in, a chinchiahnâk kha phoihawk ah nâ tlak. Zeitintiah thah in na um cang i phunkip, holhkip, mikip le hrin kip chungin Pathian caah na thisen in na tlanh cang hna. 
REV.5.10	Kan Pathian caah siangpahrang le tlângbawi ah na canter hna. Leicung kha kan uk hna lai,” tiah an ti. 
REV.5.11	Cuticun ka hun zoh i bawiṭhutdan le thilnung hna le upa hna umnâk velchum ah vanmi tampi aw ka theih, an tamning cu a thong thongin thong tampi an si. 
REV.5.12	Cuhna nih awthang piin, thah ciami Tuufano cu thiltikhawhnâk, rumnâk, fimnâk, ṭhawnnâk, thangṭhatnâk, sunparnâk le thluachuahnâk kha co awkah â tlâk tiah an ti. 
REV.5.13	Cun sermi thil vialte van i a ummi le vawlei i a ummi le vawlei tang i a ummi le rili ah a ummi vialte cuka i a ummi vialte nih, “Bawiṭhutdanh i a ṭhumi le, Tuufano sinah, thluachuahnâk, thangṭhatnâk, sunparnâk le biaceihnâk kha zungzal in zungzal tiang um ko seh,” tiah an chimmi kha ka theih. 
REV.5.14	Cuticun thilnung pali hna nih, “Amen” tiah an rak ti. Upa hna zong nih bawh buin zungzal in zungzal tiang a nungmi kha an biak.
REV.6.1	Cun Tuufano nih chinchiahnâk Pasarih lakah pakhat a phoih lio ka hmuh, thilnung pali lak i pakhat nih khuari thawng bangin, “Ra law, zoh tuah,” tiah a ti kha ka theih. 
REV.6.2	Ka hun zoh i ngaihhmanh rang râng kha ka hmuh. Acung i â citmi nih likuk â ken, amah cu bawiluchin an pêk i teitu si bu i tei thluahmah dingin a kal. 
REV.6.3	Chinchiahmi pahnihnâk a hun phoih tikah thilnung pahnihnâk nih, “Ra law zoh tuah,” a ti kha ka theih. 
REV.6.4	Cun rang dang mei bantuk i a senmi a hung chuak, a cung i â citmi sinah mi thahnâk le vulei daihnâk lakpiaknâk kha an pêk. Cun vainam nganpi zong kha an pêk; 
REV.6.5	Chinchiahmi pathumnâk an phoih tikah thilnung pathumnâk nih “Ra law zoh tuah” tiah a ti kha ka theih. Cuticun ka hun zoh i ngaihmanh rang nak kha ka hmuh, a cungah â citmi nih cuaithlainâk kha â put. 
REV.6.6	Cun thilnung pali chungin aw nih, “Ngamu in changvut cuai khat, cun ngamu in barli changvut cuai thum, chiti le misur hang kha cu hrawk hna hlah” a ti kha ka theih. 
REV.6.7	Chinchiahmi palinâk a phoih tikah, thilnung palinâk aw nih, “Ra law zoh tuah” a ti kha ka theih. 
REV.6.8	Ka hun zoh i rang râng kha ka hmuh. A cung i â citmi min cu thihnâk a si, a hnulei in mithi khua nih a rak zulh. An sinah vulei cheuli i cheukhat cungah a vainam le mangṭâm le rai le sahrang rual hna hmangin thahnâk nawl kha pêk an si. 
REV.6.9	Chinchiahmi panganâk a hun phoih tikah biakṭheng tangah Pathian bia le an hngalh termi kha an i tlaih peng ruangah thahmi thlarau kha ka hmuh hna. 
REV.6.10	Annih nih awthang ngai in “Maw, Bawipa a thiangmi le a dikmi vawlei mi hna cungah kan thisen an chuahtermi phu hlam loin zeicandah na um lai?” tiah an ti. 
REV.6.11	Cuticun annih cu angkifual a rângmi an pêk cio hna i an sinum hna le an unau hna anmah bantuk i thah ding hna cu an thah dih hna hlan cu hngak rih dingin an chimh hna. 
REV.6.12	Chinchiahmi paruknâk a phoih lio kha ka zoh i ngaihmanh fakpi in li â hnin i ni cu sahmul puan bangin a nak i thlapa zong thisen bantuk in a um. 
REV.6.13	Cun theipi kung thlichia nih a hranh i a tlai hmadung kha a ṭhilh dih hna bang khin, van in arfi hna cu vulei ah an tla. 
REV.6.14	Cun van khi cazual bangin tlau lakin â zual i tlang le tikulh hna cu an umnâk hmun in ṭhial an si. 
REV.6.15	Cun vawlei i siangpahrang hna le mingan hna le ralbawi hna le mirum hna le miṭhawng hna le sal le miluat vialte hna cu lungkua le tlang le lungpi karlak hna ah an i thup dih, 
REV.6.16	cun tlâng le lungpi hna sinah “Kan nenh u bawiṭhutdan i a ṭhumi le Tuufano thinhunnâk hmaikâ in kan phen tuah uh! 
REV.6.17	Zeitintiah a thinhunnâk ni lianngan cu a phân cang, ahodah a dir kho lai” tiah an ti.
REV.7.1	Cu thil hna hnu ah vanmi pali lei killi i a dirmi ka hmuh i leicung le rili le thingkung ah thli a hran nâkhnga lo, lei i thli pali kha an tlaih. 
REV.7.2	Cuticun vanmi dang Pathian nung chinchiahnâk â putmi chaklei in a rak chuakmi ka hmuh. Anih nih lei le rili hrawhnâk nawl an pêkmi vanmi pali hna sinah awthang ngai in, 
REV.7.3	kan Pathian salle hna cu an cal i kan chihchiah hna hlanah cun lei le rili le thinghna cu hrawk rih hlah u, tiah a ti. 
REV.7.4	Cun an chinchiahmi zat cu ka theih i Israel miphun kip chungin thong 144000 an chinhchiah hna. 
REV.7.5	Judah miphun in 12000, Reuben miphun in 12000, Gad miphun in 12000, 
REV.7.6	Aser miphun in12000, Naphtali miphun in 12000, Manaseh miphun in 12000, 
REV.7.7	Simeon miphun in 12000, levi miphun in 12000, Isakar miphun in 12000, 
REV.7.8	Zebulun miphun in thong 12000, Josef miphun in 12000, Benjamin miphun in 12000 an chinchiah hna. 
REV.7.9	Cu thil hna hnu ah ka hun zoh i ngaihmanh mibupi ahohmanh i rel cawk lo, phunkip chung le hrinkip chung le, mikip chung le, holhphun kip chungin a rângmi angkifual in an i thuam, an kut in tûmhnah kha an i ken i bawiṭhutdanh hmai le Tuufano hmaiah an dir kha ka hmuh. 
REV.7.10	Aw thang ngaiin, “Khamhnâk cu bawiṭhutdanh i a ṭhumi kan Pathian le Tuufano ta a si,” tiah an au. 
REV.7.11	Vanmi vialte cu bawiṭhutdanh le upa hna le thilnung pali hna umnâk velchum ah an ṭhu i bawiṭhutdanh hmai ah bawhbu in Pathian kha an biak. 
REV.7.12	“Amen! Thluachuahnâk, sunparnâk, fimnâk, lawmhnâk bia, upatnâk, thiltikhawhnâk le ṭhawnnâk kha zungzal in zungzal tiang kan Pathian sinah um ko seh. Amen.” tiah an ti. 
REV.7.13	Cuticun upa hna lakah pakhat nih ka sinah, “Angki râng in â thuammi hna hi mizeidah an si? Khuazeiindah an rat? tiah a ka hal. 
REV.7.14	Keinih a sinah, “Ka pu nangmah nih na hngalh” tiah ka ti. “Hi hna hi harnâk nganpi chungin a rakchuakmi an si, an angki kha an suk i Tuufano thisen in ran termi an si tiah a ka leh. 
REV.7.15	Cucaah Pathian bawiṭhutdan hmaiah an um cang i chun zan hlan in a ṭempal ah a rian kha an ṭuan. Cun bawiṭhutdanh i a ṭhumi hrimhrim cu an sinah a um peng cang lai; 
REV.7.16	Anrawl a ṭam ti lai lo i anti zong a hal ti lai lo, ni nih a linh ti hna lai lo i a sat ti hna lai lo; 
REV.7.17	zeitintiah Tuufano bawiṭhutdan laifang i a ummi cu anmah kilvengtu a si lai i nunnâk tikhor ah a hruai hna lai. Anmit i mitthli vialte kha Pathian nih a hnawhpiak hna lai,” tiah a ti.
REV.8.1	Chinchiahmi pasarihnâk a hun phoih tikah, suimilam a cheu hrawng vancung cu a dai. 
REV.8.2	Cun Pathian hmai i vanmi pasarih kha ka hmuh, an sinah muko pasarih an pêk hna. 
REV.8.3	Cuticun vanmi dang, rimhmui khanghnâk suikhengkur put in a ra i biakṭheng pawngah a dir. Rimhmui khangh ding tampi kha an pêk, cucu bawithutdan hmai i sui biakṭheng cungah mithiang vialte thlacamnâk he a pêkchanh nâkhnga caah a si, 
REV.8.4	Cun rimhmui khanghmi khu le mithiang hna thlacamnâk cu vanmi hna kut in Pathian hmaiah a kai. 
REV.8.5	Cuticun vanmi nih rimhmui khanghnâk khengkur kha a lak i biakṭheng i meiin a khahter i vulei ah a thlâk. Cun khuari le nimtlau le lihnin thawng kha a hung um. 
REV.8.6	Cutincun vanmi pasarih, muko pasarih â kenmi hna nih tum awkah timhcia in an um. 
REV.8.7	Vanmi pakhatnâk nih a hun tum: Cun mei le rial nih a zulh i thisen he â cawhmi kha vulei ah a sur. Vulei cheuthum cheukhat kha a kâng dih, thingkung hna zong cheuthum cheukhat a kâng dih i ram hring vialte zong a kâng dih. 
REV.8.8	Vanmi pahnihnâk nih a hun tum i a nganmi tlang bantukin a kâng hluahmahmi mei kha rili chungah an hlawnh i rili cheuthum cheukhat kha thisen ah â cang dih. 
REV.8.9	Cun rili chung i nunnâk ngeimi cheuthum cheukhat kha an thi dih, tilawng hna zong cheuthum cheukhat hrawh an si. 
REV.8.10	Vanmi pathumnâk nih a hun tum i a ngan ngaimi arfi, meifar bangin a alhmi hi van in a rung tla i tiva cheuthum cheukhat le tikhor ah an tla. 
REV.8.11	Cu arfi min cu “Khâ” ti a si. Cuticun ti cheuthum cheukhat kha a khâ dih i ti cu a khât tuk caah mi tampi an thi, 
REV.8.12	Vanmi palinâk nih a hun tum i ni le thlapa le arfi kha cheuthum cheukhat cio an mui. Chun ah cheuthum cheukhat cu a ceu ti lo. Cubantuk ṭhiamṭhiam in zan zongah a si. 
REV.8.13	Cun ka hun zoh i mupi van i a zuangmi nih awthang ngaiin lei i a ummi hna caah ngaihchia a si, ngaihchia a si, ngaihchia a si, zeicatiah a tângmi vanmi pathum hna nih muko an tum`hân rih lai caah tiah, a ti kha ka theih.
REV.9.1	Cuticun vanmi panganâk nih a hun tum i van in arfi pakhat leiah a tlâk kha ka hmuh, A sinah taw a ngei lomi khor tawh kha an pêk. 
REV.9.2	Cun taw a ngei lomi khor kha a on i khor chungin meikhu tampi sosernâk meikhu bantuk a hung chuak. Cuticun khor chungin mei khu ruangah ni le vanrâng khi muihter an si. 
REV.9.3	Cuticun cu meikhu lakah lei cungah khaubawk an hung chuak. Tlâng ngaikuang nih mi fahternâk a ngeihmi bang khin ṭhawnnâk an pêk hna, 
REV.9.4	Lei cung i ramhring hna le a hringmi vialte, thingkung vialte hna zong hrawk lo ding i nawlpêk an si, asinain an cal ah Pathian hmelchunhnâk a ngei lomi lawng kha harnâk pe dingin nawlpêk an si. 
REV.9.5	Cun mi thahnâk nawl kha pêk an si lo, asinain thla nga chung harnâk pe dingin nawlngeihnâk pêk an si. Harnâk an pêkning cu tlâng ngaikuang nih mi a seh i fahnâk a pêkmi bantuk khi a si; 
REV.9.6	Cu cân ah cun mi nih thihnâk an kawl lai i an hmu lai lo. Thih an duh ngai nain thihnâk nih a zâmtâk hna lai. 
REV.9.7	Cu khaubawk hna muisam cu raltuknâk dingah rang an thomhmi bantuk khi an si. An lu ah sui bantuk luchin an chinh hna i an hmai cu minung hmai bantuk an si. 
REV.9.8	An sam cu nu sam bantuk an si i an ha cu chiandeih ha bantuk an si. 
REV.9.9	Cun an ṭangah thir ṭangphaw bantuk an ngei i an thlazah thawng cu rang le ranglêng tampi ral dohnâk i a tlimi thawng bantuk an si. 
REV.9.10	Tlâng ngaikuang bantuk mei an ngei i an mei ah sivai a um. Thla nga chung minung fahnâk pe khotu hmual a si. 
REV.9.11	Cun siangpahrang bantuk an ngei i cucu taw a ngei lomi khor vanmi a si, a min cu Hebru in Abaddon ti a si i Grik holh cun, Apollyon ti a si. 
REV.9.12	Ngaihchiatnâk pakhatnâk cu a dih cang. Ngaihmanh hi thil hna hnuah ngaihchiatnâk phunhnih a phân rih. 
REV.9.13	Cuticun vanmi paruknâk nih a hun tum i Pathian hmai i sui biakṭheng ki pali chungin aw ka theih. 
REV.9.14	Vanmi paruknâk muko putu sinah “Zufareites rili i ṭemmi vanmi pali kha chuah hna” tiah a ti. 
REV.9.15	Cuticun suimilam cân le ni le thla le kum ca i an rak timhlamhmi vanmi pali hna kha minung cheuthum cheukhat that dingin an chuahter hna. 
REV.9.16	Cubangin rangcung i â citmi ralkap an tamning cu ting thonghnih an si tiah ka theih. 
REV.9.17	Cun langhnâk ah rang kha hitihin ka hmuh hna; a cung i â citmi hna nih mei bang a senmi ṭangphaw le a nakmi a duk deuhmi le aihre bang i a engmi an i benh. Rang lu hna cu chiandeih lu bantuk an si i ankâ chungin mei le meikhu le kât an chuak. 
REV.9.18	Cun zawtnâk phunthum ankâ in a chuakmi mei le meikhu le kât hna nih minung cheuthum cheukhat a thah hna. 
REV.9.19	Zeitintiah thiltikhawhnâk an ngeihmi cu an kâ le an mei ah a um, anmei hna cu rul bantukin lu a ngei i cu nih cun mi kha fahnâk a pêk hna. 
REV.9.20	Asinain cu zawtnâk nih a thah lomi minung hna nih an kut chuak milem sui milem ngun le dar le thing le lung in an sermi milem zeihmanh a hmu kho lomi, thawng a thei kho lomi, a kal kho lomi milem kha bia ti lo dingin an i ngaihchih hlei lo. 
REV.9.21	Cun lainawn le doih, nupa sualnâk tuah le thil an fir tawnmi zong an i ngaihchih hlei lo.
REV.10.1	Khuadawm in â thuammi, a ṭhawng ngaimi vanmi dang van in a run kha ka hmuh ṭhân rih. A lu ah chuncha a zâm i a hmai cu ni bantuk a si. A ke cu meitung bantuk a si. 
REV.10.2	A kut ah cauk a fate kau ciami â put. A orhlei ke in rili a lamh i a kehlei in vulei a lamh, 
REV.10.3	cun thangngai in chiandeih bantukin a awn. Cuti a awnh lio ah khuari pasarih hna nih aw an rak chuah ve. 
REV.10.4	Cubangin khuari pasarih hna nih an aw an chuah lio ah, ṭial ka rak timh, asinain vanin aw pakhat ka theih i, “Khuari pasarih hna chimmi kha chinchiah law ṭial hna hlah,” tiah a ti. 
REV.10.5	Vanmi rili le lei lamh bu i a dirmi nih khan vanlei ah a ban a thlir, 
REV.10.6	cun zungzal in zungzal tiang a nungmi, van le a chung i thil a ummi hna le, vulei le a chung i thil a ummi hna le, rili le a chung i a ummi vialte Sertu chalh in, cucu rauhter a si ti lai lo, 
REV.10.7	asinain vanmi pasarih hna thawngpâng a um lio cân i tum a hun timh lio ah, a sal profet hna sin i a chimmi Pathian biathli kha a tling dih cang lai. 
REV.10.8	Cuticun van in aw ka theihmi nih khan a ka chawnh ṭhân i “Rili le vulei lamh in a dirmi vanmi kut i kau ciami cauk fate khi va la,” tiah a ka ti. 
REV.10.9	Cuticun vanmi sinah ka va kal i a sinah cauk fate kha ka pe tuah tiah ka ti. Anih nih ka sinin la law a dihlak in ei, hi nih hin na paw a khâtter dih lai, asinain nakâ ahcun khuaihliti bangin a thlum lai tiah a ti. 
REV.10.10	Cuticun vanmi kut cauk fate cu ka lak i ka ei, ka kâ ahcun khuaihliti bangin a thlum, asinain ka ei dih in ka paw cu a khâ dih. 
REV.10.11	Anih nih, “Mibu tampi, miphun tampi, holh tampi le siangpahrang tampi hna kong kha na phuan ṭhân hrimhrim lai,” tiah a ka ti.
REV.11.1	Cuticun tahnâk ṭhiangṭhunh phairuang kung bantuk hi pêk ka si. Cun vanmi cu a dir i, “Tho law Pathian ṭempal cu biakṭheng hna le a biatu hna he tah hna. 
REV.11.2	Asinain ṭempal kulhnâk hnu deuh intual tiang cun tah hlah, zeitintiah cucu Gentel mi hna caah pêk a si cang. Cun annih nih khua thiang kha thla 42 chung an uk lai. 
REV.11.3	Cun ka biahngaltu pahnih hna sinah thiltikhawhnâk ka pêk hna lai, cuticun buri puan aih in ni 1260 chung bia an phuan lai,” tiah a ti. 
REV.11.4	Cu hna cu Oliv thing pahnih le mei vannâk pahnih vulei Pathian hmai i a dirmi an si. 
REV.11.5	Cun mizei hmanhnih fahnâk pêk an duh tikah ankâ chung in mei a rak chuak i an ral kha a kangh hna. Cubantukin fahnâk pêk a timtu pauh cu hi bangin thah a si lai. 
REV.11.6	Hi hna nih chimchung bia an phuan lioah ruahsur lo dingin van phih khawhnâk ṭhawnnâk pêk an si, cun ti kha thisen i canter khawhnâk an ngei i an duh cân pauh ah vulei hi zawtnâk rai phunphun in hrem khawhnâk an ngei, 
REV.11.7	An hngalhternâk bia an chim dih in taw a ngei lomi khor chungin a rak chuakmi sahrang nih a doh hna lai i tei in a thah hna lai. 
REV.11.8	Cun an ruak kha khua lianngan zatlâng lam, thlarau lei in Sodom le Ezipt an timi ah an suan lai, kan Bawipa an khenhchiahnâk hmun zong kha a si. 
REV.11.9	Cuticun mikip le phunkip le, holhkip le miphun vialte nih nithum le a cheu chung an ruak kha an zoh lai i thlân i phum zong an siang hna lai lo. 
REV.11.10	Vulei i a ummi minung hna cu an i lawm tuk lai i nuamhhnaihnâk kha an tuah lai, lawmhpinâk laksawng kha pakhat le pakhat an i kuat lai, zeicatiah cu profet pahnih hna cu lei i a ummi minung hna harnâk a petu an si caah a si. 
REV.11.11	Cuticun nithum le a cheu hnu ah, Pathian sinin nunnâk thaw kha an chungah a lut i an dir, a hmutu hna kha ṭihnâk nganpi nih a tlaih hna. 
REV.11.12	Cun van in aw thang ngai a rak chuakmi nih, “Hika hin rak kai uh” tiah an ti hna. Cun minmei lak in van ah an kai i an ral hna nih cat loin an zoh hna. 
REV.11.13	Cu lio ah li fakpi in â hnin i khualipi cheuhra cheukhat kha a cim dih. Li hninhnâk ah cun mi 7000 an thi a nungmi hna nih thinphang ngaiin van Pathian cu sunparnâk an pêk. 
REV.11.14	Cuticun ngaichiatnâk pahnihnâk cu a dih. Ngaihmanh ngaihchiatnâk pathumnâk kha a rak phân cawlh. 
REV.11.15	Cuticun vanmi pasarihnâk nih a hun tum: Cun van ah khin aw thang ngaiin, “Hi vawlei siangpahrang pennâk hna cu kan Bawipa le a Krih pennâk ah â cang, zungzal in zungzal tiangin a uk lai,” tiah a au; 
REV.11.16	Cuticun Pathian hmai ah an bawiṭhutdanh i a ṭhumi upa kul le li kha an bawk i Pathian kha an biak, 
REV.11.17	“Maw Bawipa Zeizongtuahkho Pathian, A um liomi le A um cangmi le A um laimi na si. A liannganmi na ṭhawnnâk i bia na ceih caah lawmhnâk bia kan in chimh. 
REV.11.18	Miphun hna cu an thin a hung i na thinhunnâk a rak phân ve ai. Mithi hna ca i na biaceihnâk a phâk lioah na sal profet hna le mithiang hna caah ṭuanman na pêk cân a si. Na min a ṭhzahtu milian le mihme hna tiangin vulei hrawktu hna na hrawh hna cân a phân cang,” tiah an ti. 
REV.11.19	Cuticun van ah Pathian ṭempal cu â ong i a ṭempal chungah a biakamkuang kha a lang. Cun nimtlau â lek i thawngpang a thang, khua a ri, li kha â hnin i a ngan ngaimi rial kha an tla.
REV.12.1	Cubangin van ah hmelchunhnâk nganpi a lang: nu pakhat nî in â thuammi, a ke tangah thlapa a um i alu cungah arfi hleihnih in an ṭamhmi a rak um. 
REV.12.2	Cuticun nau a pawi i a ngan a fah tukah a ai thluahmah. 
REV.12.3	Cun vanah hmelchunhnâk dang a rak lang: Zohhmanh a ngan ngaimi rulpi sen lu pasarih le ki pasarih a ngeimi, a lu ah bawiluchin pasarih chinhmi a rak um; 
REV.12.4	A mei in van i arfi cheuthum cheukhat a hnuh hna i vulei ah a thlâk hna. Cun rulpi cu nu nih nau ngeih awk i a timhlio ah, a hrinmi Ngakchia rak ei cawlh dingin a ngan a fakmi nu hmaiah a dir. 
REV.12.5	Miphun vialte cungah thirfung in biaceihtu ding Naupa a hrin. Cun Naupa cu Pathian le a bawiṭhutdanh sinah lakchoh in a um. 
REV.12.6	Minu tu cu ramcar ah Pathian nih a timhlamh piakmi hmun ah a zâm. Cuka ah ni 1260 chung an cawm lai. 
REV.12.7	Cun vanah ral dohnâk a rak um: Mikhael le a vanmi hna nih Rulpi kha an doh. Rulpi le a vanmi hna zong nih an doh ve hna, 
REV.12.8	asinain an tei hna lo i an caah vanah umnâk hmun zong a um ti lo; 
REV.12.9	Cuticun Rul nganpi, Rulpi tar, Khuachia le Satan an timi, vawlei dihlak hlengtu cu a vancungmi vialte hna he vawlei ah an thlâk dih hna. 
REV.12.10	Cuticun vanah a thang ngaimi au aw ka theih, “Atu kan Pathian khamhnâk le thazâng le a pennâk le a Krih ṭhawnnâk cu a rak phân cang, kan unau hna sual puhtu, kan Pathian sinah chunzan hlan in sual puhtu cu hlonh a si cang ai. 
REV.12.11	Cun annih nih Tuufano thisen le a bia an hngalhternâk thawngin an tei cang, an nunnâk hmanh thih tiangin an daw lo. 
REV.12.12	Cucaah maw, van le a chung i a ummi hna i lawm tuah u! Vulei le rili cungah a ummi hna caah ngaihchia ava si dah! Zeitintiah khuachia nih cân tawite lawng a ngeih kha â hngalh caah, thinhung ngai in nan sinah a rung ṭum. 
REV.12.13	Cubangin rulpi nih vawlei ah thlâk a si tiah â hngalh tikah Naupa hringtu nu cu a serhsat. 
REV.12.14	Asinain nu cu amah hmun ramcar i a zuan khawh nâkhnga a nganmi mupi thla pahnih kha an pêk, cu hmun rulpi nih a tongh khawhlonâk hmun ah cân khat le cân hna le cân cânceu chung kha nu cu an cawm lai. 
REV.12.15	Cuticun rulpi nih nu kha a fenh khawh nâkhnga a kâ chungin ti kha tiva nganpi bangin a chuahter. 
REV.12.16	Asinain vulei nih minu kha a rak bomh, cun vulei nih a kâ a ân i rulpi nih a kâ chungin a chuahtermi ti kha a rak dawlh dih. 
REV.12.17	Cun rulpi cu minu cungah a thin a hung ngaingai a tefa a tangmi, Pathian nawlpêk a zul i Jesuh Krih hngalhternâk bia a ngeitu hna he i doh awkah a pawk.
REV.13.1	Cuticun rili kam these lakah ka dir i sahrang ki pahra le lu pasarih a ngeimi rili chungin a chuah kha ka hmuh. A ki ah bawi luchin pahra le a lu ah Pathian thangchiatnâk min an um. 
REV.13.2	Sahrang ka hmuhmi cu keite bantuk a si i a ke cu vom ke bantuk a si, cun a kâ cu chiandeih kâ bantuk a si. Rulpi nih amah thiltikhawhnâk, bawiṭhutdan le nawlngeihnâk nganpi kha a pêk. 
REV.13.3	Cun alu pakhat cu thihpi tlâk hliamhmâ a put kha ka hmuh, asinain cu thihpi tlâk hliamhma cu a dam. Cun vulei mi vialte nih mak an ti i an zulh, 
REV.13.4	Sahrang sin i nawlngeihnâk petu rulpi le sahrang kha an biak i, “Sahrang bantuk hi a hodah a um? Ahonihdah an doh khawh lai?” tiah an ti. 
REV.13.5	Cun thil lianngan le Pathian thangchiatnâk hmurkâ a sinah pêk a si i thla 42 chung cubantuk thil tuah dingah cân pêk a si. 
REV.13.6	Cuticun Pathian min le a biakthlâm, van i vanmibu hna le Pathian tiangin a thangchiat cuahmah ko. 
REV.13.7	Mithiang hna doh i teinâk tiangin nawlpêk a si. Cun miphun kip le holh phunkip le ramkip cungah nawlngeihnâk zong pêk a si. 
REV.13.8	Vulei cung i a ummi vialte, vawlei serka i thahmi Tuufa Nunnâk Cauk i minṭial lomi vialte nih amah cu an biak lai. 
REV.13.9	Mizei pauh theihnâk dingah hnâ a ngeih ahcun, thei ko seh. 
REV.13.10	Sal ah a hruaitu pauh cu sal ah an um lai; vainam in mi a thattu cu vainam in thah a si ve lai. Hika ah hin mithinghlim hna inkhawhnâk le zumhnâk a lang. 
REV.13.11	Cun sahrang dang vulei chungin a rak chuakmi kha ka hmuh, tuuki bantuk ki pahnih a ngei i rulpi holh in a holh. 
REV.13.12	Sahrang hmasa deuh nawlngeihnâk vialte kha a mithmuh ah a hman hna. Lei le a chung i a ummi vialte cu sahrang hmasa deuh thihpitlâk hliamhma a ngei i a dam ṭhânmi kha a biakter hna. 
REV.13.13	A liannganmi hmelchunhnâk a tuah tawn, cuticun mizapi mithmuh ah van in mei tiangin a tlâkter. 
REV.13.14	Cun sahrang hmasa deuh mithmuh ah hmelchunhnâk tuah khawhnâk pek a simi kha vulei cungah a ummi minung hna hlennâk ah hmangin, vainam hliam hma a pu i a dam ṭhânmi sahrang milem kha tuah dingin lei cungah a ummi kha a chimh hna. 
REV.13.15	Sahrang milem kha bia a chim khawh nâkhnga le sahrang milem a bia lomi pauh a thah khawh hna nâkhnga a sinah thawchuahter khawhnâk nawl pêk a si. 
REV.13.16	Mi vialte a ngan a hme, mi rum, mi sifak, miluat le sal, an orhlei kut ah maw an cal ah maw chinchiahnâk a ngeihter dih hna lai, 
REV.13.17	cun sanhrang min le a chinchiahnâk siseh a min nambar a ngeimi dah ti lo nih cun ahohmanhnih zeihmanh an caw in an zuar kho lai lo. 
REV.13.18	Hika ah fimnâk a um. Theihthiamnâk a ngeimi nih sahrang nambar cu tuak seh, zeitintiah minung nambar a si: A nambar cu 666 a si.
REV.14.1	Cun ka hun zoh i Zion tlâng Tuufano a dirmi le a pawng i mi 144000 an cal ah a Pa min ṭialmi kha ka hmuh hna. 
REV.14.2	Cun vancung in thawng, ti tampi a luangmi thawng le khuari thawng ka theih i tingtang tumtu hna nih tingtang an tum thawng bantuk zong a si. 
REV.14.3	Bawiṭhutdan hmai le thilnung pali le upa hna hmai ah hlathar bantuk khi an sak i vawlei in tlanhmi 144000 hna dah ti lo ahohmanhnih cu hla cu an cawng kho lo. 
REV.14.4	Cu hna cu nu ah â thurter lomi, a thiangmi an si. Cu hna cu Tuufano kalnâk pauh ah a zultu an si. Cu hna cu Pathian le Tuufano caah theitlai hmasa bik si dingin minung hna chungin tlanhmi an si. 
REV.14.5	Cun ankâ chungin hlennâk a chuak bal lo, Pathian bawiṭhutdan hmai hmanhah sawi awk um lomi an si. 
REV.14.6	Cuticun vanmi dang van i a zuangmi kha ka hmuh, amah cu vawlei i miphun kip le hrinkip le holh phunkip le mikip hna sinah zungzal thawngṭha bia aupitu dingah a zuangmi an si, 
REV.14.7	thang ngai in a au i, “Pathian cu ṭih u law Amah cu sunparnâk pe u, zeitintiah bia a ceih cân cu a phân cang; van le rilipi le cerhti hna a Sertu cu bia tuah u,” tiah a ti. 
REV.14.8	Cun vanmi dang nih a rak zulh ve i amah nih Babilon cu a tlu cang, a liannganmi khualipi, a horduhcuainâk ruangah miphun vialte thinhunnâk zu a dintertu cu” tiah a au. 
REV.14.9	Cuticun vanmi pathumnâk nih a rak zulh ve i aw thang ngai in, “Mizei pauh nih sahrang le a lem bia in an cal ah siseh an kut ah siseh chinchiahnâk an ngeih ahcun, 
REV.14.10	amah hrimhrim zong nih Pathian thinhunnâk misur hang, a thinhunnâk hrai zeihmanh cawh lomi zu hrim hlennâk kha a din lai. Tuufano le vanmi thiang hna hmaiah mei le kat in hrem a si lai. 
REV.14.11	Cun anmah dântatnâk meikhu cu zungzal in zungzal tiang van leiah a kai lai, sahrang le a lem a biatu hna le a min chinchiahnâk a putu vialte dântatnâk kha chunzan hlan in dinh ti a um lai lo,” tiah a au. 
REV.14.12	Hika ah hin mithiang, Pathian nawlpêk le Jesuh zumhnâk â nunpitu hna caah inkhawhnâk a um. 
REV.14.13	Cuticun vanlei in aw nih, “Hiti hin ṭial tuah, atu thawk in mithi, Bawipa i a thimi hna cu mi vanṭha an si,” “A si” an thabâtnâk cu an dinhtâk cang lai, cun an tuahsernâk tu nih a zulh ve cang hna lai, tiah Thlarau nih a ti. 
REV.14.14	Cuticun ka hun zoh i khuadawm râng ka hmuh i khuadawm cungah Mi Fapa bantuk hi a ṭhu, A lu ah suiluchin â chinh i a hâr ngaimi fa-ah kha â put. 
REV.14.15	Cun ṭempal in vanmi dang a rak chuak i khuadawm cung i a ṭhumi sinah aw thang ngai in, “Na fa-ah kha chuah law at hna, zeitintiah na caah ah cân a phân cang, zeitintiah vawlei i facang hna khi an hmin cang,” tiah a ti. 
REV.14.16	Cuticun khuadawm cung i a ṭhumi nih a fa-ah cu leiah a thlâk i lei i facang kha an ah, 
REV.14.17	Cuticun vanmi dang van i ṭempal chungin a rak chuak, anih zong nih a hâr ngaimi fa-ah kha â put. 
REV.14.18	Cun vanmi dang mei cungah nawlngeitu kha biakṭheng chungin a rak chuak, a hâr ngaimi fa-ah kengtu sinah aw thang ngaiin, “A hâr ngaimi na fa-ah kha chuah law lei i misur bawr hna khi at hna, zeitintiah misur thei hna khi an hmintuk cang,” tiah a au. 
REV.14.19	Cuticun vanmi nih a fa-ah kha leiah a thlâk i lei i misur kha Pathian thinhunnâk misur nennâk khor chungah an thlâk hna. 
REV.14.20	Khualipi hauleng i misur nennâk khor ah an lamhchih hna, cun misur nennâk khorchung cun thisen a rak chuak i rang chakbanh tiangin a thuk i meng zahnih tiangin a luang.
REV.15.1	Cuticun van ah hmelchunhnâk dang a liannganmi le a mak ngai ngaimi ka hmuh: vanmi pasarih hna nih hremhnâk pasarih an i ken, zeitintiah Pathian thinhunnâk kha cu thil hna ah a tling cang. 
REV.15.2	Cun tlângbantuk mei he â cawhmi thlalang rili ka hmuh i sahrang le a lem, a chinchhiahnâk le a min nambar hna cung i teinâk a hmumi hna nih thlalang rili cungah dir in Pathian tingtang kha an i put. 
REV.15.3	Pathian sal Moses hla le Tuufano hla kha an sa: “Bawipa Pathian Zeizongtuahkho, Na rianṭuanmi hna cu a Lianngan in khuaruahhar an si! Aw mithiang hna Siangpahrang, Na lam hna cu a ding i a dik. 
REV.15.4	Aw Bawipa, ahodah Nangmah ṭih loin a um lai i na min thangṭhat lo in a um lai? Zeitintiah Nangmah lawnglawng a thiangmi na si. Zeitintiah a dingmi na biaceihnâk cu langhter a si cang caah, Miphun vialte na sinah ra in an in biak lai,” tiah an sak. 
REV.15.5	Hi thil hna hnu ah ka hun zoh i van ṭempal chung i hngalhpinâk biakthlâm kha â hung. 
REV.15.6	Cun ṭempal chung cun vanmi pasarih hremnâk rai phun sarih â kenmi hna cu, a ceu ngaimi puan i aih in an ṭangah sui taisawm i sawmh buin an hung chuak. 
REV.15.7	Cuticun thilnung pali lakah pakhat nih, vanmi pasarih hna sinah, zungzal i a nungmi Pathian thinhunnâk i a khatmi sui hraitung pasarih a pêk. 
REV.15.8	Ṭempal cu Pathian sunparnâk le thiltikhawhnâk meikhu in a khat i vanmi pasarih hna nih hremnâk pasarih cu an tlinter hlan pauh cu ṭempal ah ahohmanh an lut kho lo.
REV.16.1	Cuticun ṭempal chungin a thang ngaimi aw nih vanmi pasarih hna sinah, “Kal u law, Pathian thinhunnâk hrai hna cu vulei ah toih hna u,” tiah a ti kha ka theih. 
REV.16.2	Cuticun a hmaisa bik cu a kal i hrai cu vulei ah a toih; cun fih a nung ngaimi hmachia kha sahrang chinchiahnâk a ngeimi hna le a lem a biami hna cungah a tlung. 
REV.16.3	Vanmi pahnihnâk nih a hrai cu rili cungah a toih, cun mithi hna thisen bantukin rili kha thisen ah â cang dih; cun rili chung i thilnung vialte an thi dih. 
REV.16.4	Cuticun vanmi pathumnâk nih a hraicu tiva le cerhti ah a toih i thisen ah â cang dih. 
REV.16.5	Cun ti vancungmi nih hitihin a chim kha ka theih: “Maw Bawipa, Nang cu miding na si, hibantuk in bia na ceih caah a um liomi le a um cangmi le a um laimi cu na si. 
REV.16.6	Zeitintiah mithiang hna le profet hna thisen an chuahter, Cun din awkah thisen napêk ve hna. Zeitintiah cucu an cotawk a si,” tiah a ti. 
REV.16.7	Cun biakṭheng in midang nih, “Zeizongtuahkho Bawipa Pathian, Na biaceihmi cu a dik i a dingmi a si,” tiah a ti kha ka theih. 
REV.16.8	Cuticun vanmi palinâk nih a hraicu ni ah a toih, cun ni cu mei he minung hna emh dingin ṭhawnnâk pêk a si. 
REV.16.9	Cun mi hna cu a lin ngaimi nih a emh hna, cun cubantuk hremnâk cungah ṭhawnnâk ngeitu Pathian min cu an thangchiat i Amah kha sunparnâk pêk awkah an i ngaihchih hlei lo. 
REV.16.10	Cuticun vanmi panganâk nih a hrai cu sahrang bawiṭhutdanh cungah a toih i a pennâk cu muihnâk in a khat; cun an nganfah tuk ah an lei kha an i seh. 
REV.16.11	An hma le an nganfah tuk ah vancung Pathian kha an thangchiat i an tuahmi kha an i ngaihchih hlei lo. 
REV.16.12	Cuticun vanmi paruknâk nih a hrai cu Zufareiṭes tivapi cungah a toih, cuticun nichuah lei in siangpahrang hna caah lam kha timhlamh a si nâkhnga ti cu an reu dih. 
REV.16.13	Cun nal profet kâ chung le sahrang kâ chung le rulpi kâ chungin utlak bantuk thlarau thûr pathum an rak chuah kha ka hmuh. 
REV.16.14	Zeitintiah cuhna cu khuachia thlarau, hmelchunhnâk a tuahtu, Zeizongtuahkho Pathian ni lianngan i raldohnâk ah pum dingin vawlei cung siangpahrang hna sin i a kalmi kha an si. 
REV.16.15	Ngaihmanh, mifir bangin ka ra lai, timhcia le ralring tein a ummi cu mithluachuak a si, culoahcun taklawng in a um le a mualpho kha an hmuh sual lai. 
REV.16.16	Cun Hebru holh in Armageddon timi hmun ah an pumh hna. 
REV.16.17	Cuticun vanmi pasarihnâk nih a hrai cu thli chungah a toih, cun van ṭempal i bawiṭhutdanh in aw thangngai pakhat nih, “Lîm a si cang” tiah a ti. 
REV.16.18	Cun awn cukmak in khua a ri i nimtlau â lek, cun fakpi in li â hnin, cubantuk lihnin cu vawlei ah minung an um ri in a um bal lo. 
REV.16.19	Cubangin khualipi lianngan cu cheuthum ah â cheu, miphun kip khualipi hna zong an cim dih. Cun Babilon khua liangan zong a thinhunnâk hrai din awkah Pathian hmai ah philh a si lo. 
REV.16.20	Cuticun tikulh vialte an zâm dih, tlâng zong hmuh awk an um ti lo. 
REV.16.21	Cun van in a ngan ngaingai mi rial, pawng zakhat tiang a ritmi hna nih mi kha a tlâk hna. Rial ruang i hremnâk cu a fah tuk hringhran caah mi hna nih Pathian kha an thang chiat.
REV.17.1	Cuticun vanmi pasarih hrai pasarih â kenmi hna lak i pakhat nih aka chawnh i, “Ra law, ti tampi cungah a ṭhumi a lianngan hlawhhlangnu biaceihnâk cu kan hmuhsak lai, 
REV.17.2	vulei siangpahrang hna he nupa sualnâk an tuah, cun leicung i a ummi hna kha a horduhcuainâk misur zu in ritter an si,” tiah a ti. 
REV.17.3	Cuticun amah nih ramcar ah Thlarau in aka kalpi. Cun lu pasarih le ki pahra a ngei i Pathian thangchiatnâk min lawng tein a khatmi sen-eu sahrang cungah â citmi nu pakhat kha ka hmuh. 
REV.17.4	Cu nu cu sen-eu le senduk in â thuam, sui le lungvar le rili lungvar man sung ngaimi in â ṭamh, a kut in fihnung le thurhnawmhnâk in a khatmi horduhcuainâk hrai â put. 
REV.17.5	Cun a cal ah hi min hi â ṭial. A LIANNGANMI BABILON, HLAWHHLANG HNA LE VULEI I FIH A NUNGMI HNA NU BIATHLI, tiin. 
REV.17.6	Cu nu cu mithiang hna thisen le Jesuh ca i martar hna thisen in a rît kha ka hmuh. Cun cunu ka hmuh tikah, ka khuaruah a har tuk i ka ar ko. 
REV.17.7	Asinain vanmi nih ka sinah, “Zeiruangahdah na khuaruah a har? Hi nu biathli le â citmi sahrang lu pasarih le ki pahra ngeimi biathli kan chimh lai. 
REV.17.8	Na hmuhmi sahrang a rak um cang i a um ti lomi kha, taw a ngeilo khor in a rak chuak i lohtlaunâk i a kal hngami a si. Cun vawlei i a ummi vawlei serka in Nunnâk Cauk ah min ṭial lomi hna nih sahrang a rak um cang i a um ti lomi kha an hmuh tikah mak an ti lai. 
REV.17.9	“Hika ah hin fimnâk lungthin ngeih a herh: Lu pasarih hna cu minu ṭhutnâk tlâng pasarih an si. 
REV.17.10	Siangpahrang pasarih zong an si. Panga hna cu an tlu cang, pakhat cu a um ko rih, cun pakhat cu a um rih lo. Cun a um tikah, cân tawite lawng a si lai. 
REV.17.11	Sahrang a rak um cang i a umti lomi zong kha a pariatnâk a si, cun pasarih hna chungin a si i lohtlaunâk ah a kal ve lai. 
REV.17.12	Ki pahra na hmuhmi kha siangpahrang pahra hna pennâk a ngei rih lomi kha an si, asinain sahrang he nawlngeihnâk suimilam pakhat chung an ngei lai. 
REV.17.13	Lungkhat in an um lai i an nawlngeihnâk le ṭhawnnâk cu sahrang kha an pêk lai. 
REV.17.14	Cuhna nih Tuufano kha an doh lai i Tuufano nih a tei hna lai, zeitintiah Amah cu bawi hna Bawi le siangpahrang hna Siangpahrang a si; cun a sinah a ummi hna cu zumhawktlak le thimmi tiah kawh an si lai. 
REV.17.15	Cuticun ka sinah, “Hlawhhlangnu ṭhutnâk ti tampi na hmuhmi kha, mizapi, mibu hna le miphun hna le holhphun kip kha an si. 
REV.17.16	Cun sahrang cung i na hmuhmi ki pahra hna nih khan hlawhhlang nu kha an huat lai i taklawng le zeihmanhlo ah an canter lai, a sa an ei lai i mei in an khangh lai. 
REV.17.17	Zeitintiah Pathian bia a tlin hlan tiang, an pennâk kha sahrang sinah pêk dingin, Pathian nih â tinhmi kha tlinter awkah an lungthin ah ruahnâk pakhat a ngeihter hna. 
REV.17.18	Cun minu na hmuhmi kha khua lianngan, vawlei siangpahrang hna cung i uktu kha a si.
REV.18.1	Hithil hna hnu ah vanin a rungṭummi vanmi dang, nawlngeihnâk lianngan a ngeimi kha ka hmuh i vulei hi a sunparnâk nih a ceuh dih. 
REV.18.2	Cun thiltikhawhnâk he thang ngaiin, “Babilon khua lianngan cu a tlu cang, a tlu cang, khuachia hna umnâk, thlarau thûrhnawmmi khumhnâk, a thûrhnawmmi vate le fih a nungmi umnâk ah â cang ai! 
REV.18.3	Zeitintiah a horduhcuai thinhunnâk misur cu miphun vialte nih an ri cang, vawlei i siangpahrang hna nih an sualpi i vawlei i chawlettu hna nih nuam a tawlnâk cu an rumpi cang,” tiah a au. 
REV.18.4	Cun vanin aw dang ka theih, “Kami le hna, kha nu kha chuahtak u, culoahcun a sualnâk ah nan i tel sual lai i a dântatnâk kha nan i hrawm ve sual lai. 
REV.18.5	Zeitintiah a sualnâk nih van an phân i Pathian nih a sualpalhnâk kha a philh hna lo. 
REV.18.6	Nan cungah a tuah bangin amah cung zongah tuah ve u, a tuahmi kha a lehhnih in lehrul u law, din awk hrai a cawhmi cu a lehhnih in cawhpiak ve u. 
REV.18.7	Amah le amah â sunparter i â nomhter bantuk khan ngaihchiatnâk le temtuarnâk in cham ve u; zeitintiah a lungin, ‘Siangpahrang nu bangin ka ṭhu i nuhmei ka si lo, ngaihchiatnâk zong ka tong lai lo,’ tiah a ti. 
REV.18.8	Cucaah nikhat chungah amah hremnâk ding thihnâk, zûnngaihnâk le pâmnâk kha a phân lai. Cun a dihumnâk in mei i khangh a si lai, zeitintiah amah biaceihtu Bawipa Pathian cu a ṭhawngmi a si. 
REV.18.9	Nupa sualnâk a tuahpitu vawlei siangpahrang hna nih amah khanghnâk meikhu kha an hmuh tikah a zûn ngai in an ṭah lai. 
REV.18.10	Amah hremnâk cu ṭih in hlapi ah an dir lai i, ‘Ala, ala, a liangngan Babilon khualipi, a ṭhawngmi khualipi kha! Suimilam pakhat chungah na biaceihnâk a phân ai.’ 
REV.18.11	Cun vawlei i chawlettu hna nih ngaihchia in an ṭah lai, zeitintiah ahohmanh nih a thil an caw ti lo; 
REV.18.12	an chaw lehnâk sui le ngun, mansungmi lungvar a phunphun, lahmang `hia le puansen, maimaw puan le puan sekduk, rimhmuimi thing a phunphun le, vuiho in sermi a phun phun le, a sunglawimi thing a phunphun in sermi le sailungvar, thir le dar in sermi hna, 
REV.18.13	nakzik le musala le zihmui, mura le frankinsen zihmui, misur hang le chiti, changvut le buh, caw le tuu, rangtûm le lêng hna, pum le minung nunnâk an zuarmi hna he. 
REV.18.14	Thingthei na duh tukmi hna kha nasin in an tlau dih cang i a thawmi hna le â dawhmi thil hna zong nasin in an tlau dih cang, zeitikhmanh ah na hmu ṭhân ti lai lo. 
REV.18.15	Cu thil hna i chawlettu hna le amah sin in a rummi hna cu cunu temtuarnâk cu ṭih in hlapi ah dir in ngaihchia in an ṭap lai, 
REV.18.16	‘Ala, ala, lungvar a phunphun le sui le ngun, puan hmangṭhia le maimaw puan le puan senduk in â thuammi khualipi kha! 
REV.18.17	Suimilam pakhat chungah kha tluk rumnâk lianngan kha zeihmanhlo ah a cang ai, an ti lai. Tilawng uktu hna le tilawng i khualtlawngmi hna, rili cung i chawlet chawhrawl mi hna nih hlapi ah dir in 
REV.18.18	amah khanghnâk meikhu an hmuh tikah, ‘Hitluk khua liangngan hi zeidah a can?’ 
REV.18.19	Anlu ah leidip an i phulh i, ngaihchia le ṭahbu in, ‘Ala, ala, khatluk khua lianngan, rili ah tilawngin khual a tlawngmi vialte nih a chawva an i rumpimi kha! Suimilam pakhat ah hrawh cikcek a si ai.’ 
REV.18.20	“Maw van, nannih lamkaltu le profet a thiangmi hna, i lawm tuah u, zeitintiah Pathian nih nanmah ai awh in a lehrulh ve cang!” tiin. 
REV.18.21	Cuticun a ṭhawng ngaimi vanmi pakhat nih facang rialnâk lung bantuk lung nganpi a cawi i rili chungah a hlawnh, “Hibantuk in Babilon khualianngan cu hlawnh a si lai i hmuh a si ti lai lo,” tiah a ti. 
REV.18.22	Tingtang le thanglawi muko tum tawng hna na sin in theih a si ti lai lo. Na chungah zungthiammi hna zong hmuh an si ti lai lo, na chungah facang rialnâk thawng zong theih a si ti lai lo. 
REV.18.23	Na chungah meiin zong van a si ti lai lo, mo ngeitu le mo thawng zong na chungah theih a si ti lai lo. Zeitintiah na chawlettu hna cu vawlei i mi lianngan hna an si i na doihthiamnâk in miphun vialte kha hlen an si. 
REV.18.24	Cun a chungah profet hna le mithiang hna le vawlei ah an thahmi vilate hna thisen kha hmuh a si.
REV.19.1	Hithil hna hnu ah hin vanah mitampi aw thawng ka theih, “Haleluia! Khamhnâk le sunparnâk le upatnâk le ṭhawnnâk hna cu Bawipa kan Pathian ta a si! 
REV.19.2	Zeitintiah a biaceihnâk kha a dik i a ding, zeicatiah a liannganmi hlawhhlângnu a horduhcuainâk in vawlei a hrawktu cu bia a ceih cang i a sal le hna thisen a chuahnâk kha a lehrulh ve cang.” 
REV.19.3	“Haleluia, a meikhu cu zungzal in zungzal tiang a kai lai,” tiah an ti ṭhân. 
REV.19.4	Cun upa 24 le thilnung pali hna cu an bawk i, “Amen! Haleluia” ti in bawiṭhutdanh i a ṭhumi Pathian kha an biak. 
REV.19.5	Cuticun bawiṭhutdanh in aw a rung chuak i, “Nannih a sal le hna, Amah ṭihzahtu vialte a hme he a ngan he kan Pathian cu thangṭhat u,” tiah a ti. 
REV.19.6	Cun mibu tampi aw thawng bantuk le, ti tampi aw thawng bantuk le a liannganmi khuari thawng bantuk kha ka theih, “Heleluia! Zeizongtuahkho Bawipa Pathian nih a uk,” tiah an ti. 
REV.19.7	I lawm in i nuam u sih, Amah cu sunparnâk pe u sih, zeitintiah Tuufano nupi ṭhit cân kha a phân cang, a nupi ding zong â tim cang.” 
REV.19.8	Puanrâng, a thiangmi le a tleumi aihnâk nawl an pêk, puanrâng cu mithiang hna tuahmi dinnâk a si. 
REV.19.9	Anih nih ka sinah, “Tuufano nupi ṭhitnâk i sawmmi hna cu mithluachuak an si,” tiah ṭial tuah, a ka ti. Cun ka sinah, “Hi hna hi Pathian chimmi taktak an si,” tiah a ti. 
REV.19.10	Cun ake hram in biak ka timh. Asinain ka sinah, “Hitihin tuah hlah! Keimah cu nanmah le nan unau Jesuh hngalhternâk bia cohlangtu nan sal hawi ka si ve ko. Pathian tu bia! Zeitintiah Jesuh hngalhternâk cu chimchungnâk thlarau a si,” tiah a ti. 
REV.19.11	Cubangin van â ongmi ah, zohhmanh, rang râng ka hmuh. Cun a cungah a ṭhumi cu Zumhtlâk le Biatak tiah kawhmi a si i dinnâk in bia a ceih i ral a doh tawn. 
REV.19.12	A mit cu mei alh bantuk a si i Alu cungah bawiluchin tampi â chinh. Amah dah tilo ahohmanh nih an hngalh lomi min ṭialmi a ngei. 
REV.19.13	Thisen ah ciahmi puan â aih i a min cu Pathian Bia ti a si. 
REV.19.14	Cun van ralkapbu, puanrang â aihmi hna nih, rang râng hna cungah cit in Amah kha an zulh. 
REV.19.15	Cubangin akâ chungin miphun hna a tuknâk ding a hârmi vainam a chuak. Cun thirfung he a uk hna lai. Zeizongtuahkho Pathian thinhunnâk ṭih a nungmi in misur nennâk khor ah a lamhchih hna lai. 
REV.19.16	A puan le a phei ah: SIANGPAHRANG HNA SIANGPAHRANG LE BAWI HNA BAWI tiah ṭialmi a ngei. 
REV.19.17	Cuticun ni ah a dirmi vanmi ka hmuh; cun aw thangpi in a au i van i a zuangmi vate vialte sin ah, “Ra u law, Pathian rawldanghnâk nganpi ah rak i pum u, 
REV.19.18	siangpahrang sa le ralbawi sa, mi lianngan hna sa le rangtum le a cungah â citmi hna le mi vialte miluat le sal a ngan le a hme he, an sa nan ei khawh hna,” tiah a au. 
REV.19.19	Cun sahrang, vawlei i siangpahrang hna le an ralkap hna he, rang râng cungah â citmi le a ralkap hna ralchanh le doh awkah an i pumh kha ka hmuh hna. 
REV.19.20	Cuticun sahrang cu an tlaih, profet deu a mithmuh ah hmelchunhnâk a rak tuahtu le, khuaruahhar thil a tuah khawh ruangah sahrang hmelchunhnâk ngeitu le a lem a biaktertu hna zong a sinah an tlaih chih ve hna. An pahnih in an nungna in mei le kât in a kangmi tili ah an hlawnh hna. 
REV.19.21	Cun a dang vialte hna cu rang râng cungah â citmi kâ chungin a chuakmi vainam in thah an si. Cuticun vanva vialte kha an sa in khimter an si.
REV.20.1	Cuticun van in vanmi pakhat a rung ṭum kha ka hmuh, a ngan ngaimi cikcin le taw a ngei lomi khor tawh a kut in â put. 
REV.20.2	Khuachia le Satan timi hlanlio rulpi kha a tlaih i kum 1000 ca in a ṭêm; 
REV.20.3	kum 1000 a dih hlan lo miphun hna a hlen khawh ti nâkhnga lo taw a ngei lomi khor chungah a thlak i a khar khumh. Asinain cuthil hna hnu ah cân tlawmpal ca ah chuahter a si hrimhrim te lai. 
REV.20.4	Cun bawiṭhutdan kha ka hmuh hna i a cungah mi an ṭhu, an sinah biaceihnâk kha an pêk. Pathian bia le Jesuh biahngaltu an si ruangah le sahrang le a lem a bia lo i ankut le ancal ah chinchiahnâk a co lo ruangah anlu an tanmi hna thlarau kha ka hmuh hna. Cu hna cu an hung nung i Krih he kum 1000 chung an uk hna. 
REV.20.5	Asinain kum 1000 a dih hlan lo mithi dang cu an nung rih lo. Hihi thawhṭhân voi khatnâk a si. 
REV.20.6	Thawhṭhân a voikhatnâk i â telmi hna cu thluachuah an hmu i an thiang. Cu hna cungah cun thih voihnihnâk nih ṭhawnnâk a ngei ti lo, Pathian le Krih tlângbawi an si lai i Amah he kum 1000 an uk lai. 
REV.20.7	Cubangin kum 1000 a dih hnu ah Satan kha a thongtlaknâk in chuah a si lai 
REV.20.8	vawlei killi i miphun hna hlen awk ah a kal i Gog le Magog raldoh dingin rili these zat in mi a pumh hna. 
REV.20.9	Mithiang le an dawtmi khualipi kha dum dingin vulei vang awh in an kal. Cun van in mei Pathian sin in a tla i a kangh dih hna. 
REV.20.10	Anmah hlengtu khuachia cu sahrang le nal profet umnâk mei le kât in a kângmi tidil ah khan an hlawnh hna. Cun zungzal in zungzal tiang chun zan hlan in hrem an si lai. 
REV.20.11	Cuticun a nganmi bawiṭhutdan râng le a cung i a ṭhumi kha ka hmuh, a hmaikâ in van le vulei an zâm dih. Cun an caah umnâk hmun a um lo. 
REV.20.12	Cubangin mithi a hme le a ngan Pathian hmaiah an dir kha ka hmuh, cauk kha kau an si. Cun cauk dang, Nunnâk Cauk kha kau a si. Cun mithi hna cu cauk chung i ṭialmi an rak tuahning cio in biaceih an si. 
REV.20.13	Rili nih a chung i a ummi mithi kha a chuahter hna, cun Thihnâk le Mithi khua zong nih an chung i mithi kha an chuahter ve hna. Cun mikip an tuahning cio in biaceih an si. 
REV.20.14	Cuticun Thihnâk le Mithi khua cu mei tili chungah hlawnh an si. Hihi thih voihnihnâk a si. 
REV.20.15	Nunnâk Cauk chung i min ṭial an hmuh lomi vialte cu mei tili ah cun hlawnh an si.
REV.21.1	Cubangin van thar le lei thar kha ka hmuh, zeitintiah van hmasa le lei hmasa cu an um ti lo. Rili zong a um ti lo. 
REV.21.2	Cuticun kei Johan nih, a thiangmi khualipi, Jerusalem thar cu, a vâ hmuh awkah dawh ngaiin ṭamhmi mo bantukin Pathian sin in van i a rung ṭum kha ka hmuh. 
REV.21.3	Vanin a thang ngaimi aw nih, “Zohhmanh, Pathian biakthlâm cu minung sinah a um ai, Anih cu an sinah a um lai, annih cu ami le an si lai. Pathian hrimhrim nih a umpi hna lai i an Pathian a si lai. 
REV.21.4	Cun an mit i mitthli vialte Pathian nih a hnawhpiak hna lai; thihnâk a um ti lai lo, ngaihchiatnâk le ṭahnâk zong a um ti lai lo. Fahnâk zong a um ti lai lo, zeitintiah thil hmasa hna cu an lo dih cang. 
REV.21.5	Cuticun bawiṭhutdan i a ṭhumi nih, “Zohhmanh, thil vialte a thar in ka ser dih cang.” Cun ka sinah, “Ṭial tuah,” zeitintiah hi bia hna hi biatak le zumhtlâk an si,” tiah a ti. 
REV.21.6	Cun ka sinah, “Lîm a si cang! Keimah cu Alpha le Omega, Hramthawknâk le Donghnâk. Ati a hâlmi kha nunnâk cerhti man lo tein ka pêk hna lai. 
REV.21.7	Teitu nih thil vialte hi an co dih lai, a Pathian ka si lai, amah cu ka fapa a si lai. 
REV.21.8	Asinain miralchia, zumlotu, fihnungmi, lainawngmi, horduh cuaimi, doihthiammi, milem biami hna le lih chimmi vialte umnâk ding cu mei le kât mei tili, thih voihnihnâk cu a si. 
REV.21.9	Cuticun vanmi pasarih lak i pakhat hremnâk i a khatmi hrai pasarih â putmi nih a hun ka chawnh i ka sinah, “Ra tuah, Tuufano nupi, a mo cu kan hmuh sak lai,” tiah a ti. 
REV.21.10	Cun anih nih a ngan i a sâng ngaimi tlâng ah Thlarau in aka kalpi, Pathian sin in van i a rungṭummi Khualipi lianngan, a thiangmi Jerusalem kha a ka hmuhsak, 
REV.21.11	Pathian sunparnâk a ngeimi, a ceuning cu a sunglawi bik lungvar bantuk, jasper le crytal lungvar bantuk a si. 
REV.21.12	Kutkâ hleihnih ngeimi a lianngan i a sângmi hau in kulhmi a si, cun kutkâ hram ah vanmi hleihnih le min ṭialmi kha an um, cu hna cu Israel miphun hleihhnih hna min an si; 
REV.21.13	nichuah lei ah kutkâ pathum, chak leiah kutkâ pathum, thlang leiah kutkâ pathum, nitlak leiah kutkâ pathum an um. 
REV.21.14	Cubangin khualipi nih hrambunhnâk hleihhnih a ngei, cuka ah Tuufano lamkaltu hleihnih hna min a um. 
REV.21.15	Cun aka chawntu nih khualipi kulhnâk le kutkâ hna tahnâk sui hluang kung a ngei. 
REV.21.16	Khualipi cu killi a ngei i a tung le avang â khat. Cun thluang kung cun khualipi kha atah i meng 1500 a si, a tung le a vâng le a sân lei kha â khat dih. 
REV.21.17	Cuticun kulhnâk vampang kha a tah i minung tahnâk ningin, cucu vanmi tahnâk zong a si i dong 144 a chah. 
REV.21.18	Kulhnâk vampang caah hmanmi cu jasper lungvar a si i khualipi cu a fiangmi thlalang bantuk sui thiang a si. 
REV.21.19	Khualipi vampang hrambunhnâk hna cu a sunglawimi lungvar a phunphun in ṭamhmi an si, hrambunh pakhatnâk cu jasper a si, pahnihnâk cu sapphire a si, pathumnâk cu chalcedony a si i palinâk cu emerald a si, 
REV.21.20	panganâk cu sardonyx, paruknâk cu sardius, pasarihnâk cu chrysolite, pariatnâk cu beryl, pakuanâk cu topas, pahranâk cu chrysoprase, hleikhatnâk cu jacinth le hleihnihnâk cu amethyst lungvar an si. 
REV.21.21	Kutkâ hleihnih hna cu rili lungvar an si i kutkâ pakhat nih rili lungvar pakhat cio an ngei. Cun khualipi laifang lamhluan cu lanko i zohkhawhmi thlalang bantuk sui thiangmi a si. 
REV.21.22	Asinain a chungah ṭempal ka hmu lo, zeitintiah Zeizongtuahkho Bawipa Pathian le Tuufano cu an ṭempal an si. 
REV.21.23	Khualipi nih ceuhtu dingah ni le thla a herh lo, zeitintiah Pathian sunparnâk nih a ceuh dih. Tuufa cu an meiin a si. 
REV.21.24	Cun miphun hna sin in khamhmi hna cu a ceunâk ah an lêng lai, cun vawlei siangpahrang hna nih an sunparnâk le hmaizahnâk cu an i luhpi lai. 
REV.21.25	A kutkâ hna cu chunah an khar bal lo ( cuka ah cun zan a um ti lai lo ). 
REV.21.26	Cun miphun hna nih sunparnâk le upatnâk an luhpi lai. 
REV.21.27	Asinain cuka ah cun a thurhnawmmi zeihmanh a lut lai lo, fihnungmi thil chuahtertu le lihchimmi zong an lut lai lo, Tuufano Nunnâk Cauk i min ṭialmi lawng an lut lai.
REV.22.1	Cun nunnâk tiva a fim tak takmi crystal lungvar bangin a fiangmi Pathian le Tuufano bawiṭhutdan in a rak luangmi kha a ka hmuhsak. 
REV.22.2	Khualipi laifang lamthluan le tiva kam veve ah nunnâk thingkung, theitlai phun hleihnih thlachiarte a tlaimi a um. Cu thinghnah hna cu miphun hna damnâk caah a si. 
REV.22.3	Cuka ah chiatserhnâk a um ti lai lo, Pathian le Tuufano bawiṭhutdanh kha a um lai, A sinum hna nih Amah cu an renh lai. 
REV.22.4	A hmai an hmuh lai i Amin kha anchal ah a um lai. 
REV.22.5	Cuka ah zan a um ti lai lo: Ni ceunâk le meiin an herh ti lo, zeitintiah Bawipa Pathian nih a ceuh hna lai. Cun zungzal in zungzal tiang an uk lai. 
REV.22.6	Cuticun anih nih ka sinah, “Hi bia hna hi biatak le zumhtlâk an si,” tiah a ti. A thiangmi Profet hna Pathian nih a um zau laimi thil hna kha a sal hmuhsak dingin a vanmi a run thlah. 
REV.22.7	“Ngaihmanh, Kara zau lai! Hi cauk chung i chimchungbia hna zultu cu mithluachuak a si.” 
REV.22.8	Cubangin keimah Johan nih hi thil hna hi ka theih i ka hmuh hna. Cun cubangin ka hmuh i ka theih tikah, hi thil hna aka hmuhsaktu vanmi cu biak tim in a ke hramah ka bawk. 
REV.22.9	Cuticun ka sinah, “Hitihin na tuah awk a si lo. Zeitintiah kei zong nasal hawi le na unau profet hna, hi cauk chung bia hna zultu hi ka si ve ko, Pathian tu bia,” tiah a ti. 
REV.22.10	Cun ka sinah, “Hi cauk chung i chimchungbia hna hi thup hna hlah, zeitintiah a cân kha a nai cang. 
REV.22.11	Mi diklo cu diklo in umpeng ko seh, fihnungmi cu fihnungin umpeng ko seh, miding cu ding tein umpeng ko seh, mithiang cu thiang tein umpeng ko seh. 
REV.22.12	“Ngaihmanh, Kara zau lai, mikip an tuahmi bangin pêk awk ṭuanman ka kut ah a um. 
REV.22.13	Kei cu Alpha le Omaga, Hramthawknâk le Donghnâk, Hmasa bik le Hmadung bik ka si. 
REV.22.14	Khualipi kutkâ ah an luh i nunnâk thing cungah nawl an ngeih khawh nâkhnga a nawlpêk hna a tuahtu cu mithluachuak an si. 
REV.22.15	Asinain lênglei ah uico hna le, doihthiam hna, nupa sualnâk a tuahtu hna le, lainawngmi hna le siasal biami hna le lih a tlaihchantu hna le a hmangtu kha an um lai. 
REV.22.16	“Kei Jesuh nih, hi thil hna hi kawhhran hna sin i hngalhter awkah ka vanmi ka thlah. Keimah cu David Tefa le a Hrampi, Deirel Arfi Ceu ka si. 
REV.22.17	Cun Thlarau le mo nih, “Ra!” an ti. A theimi hna nih, “Ra!” ti hna seh. Ati a hâlmi pauh cu ra in, a duhmi pauh nih, nunnâk ti hi man loin la hna seh. 
REV.22.18	Zeitintiah hi cauk chung i chimchung bia a theitu vialte sinah ka hngalhter hna: Hi thil hna a chaptu pauh cu, hi cauk chung i dântatnâk hna hi Pathian nih a chap ve lai; 
REV.22.19	cun hi cauk chung i chimchung bia hna lolak i a lami pauh cu hi cauk chungah ṭialmi Nunnâk thing a thiangmi khualipi kha a lâkpiak ve lai. 
REV.22.20	Hi thil hna hngalh tertu nih, “Tuanah Kara hrimhrim lai.” a ti. Amen. Ra ko cang, Bawipa Jesuh! 
REV.22.21	Kan Bawipa Jesuh Krih zângfahnâk cu nan dihlak cungah um ko seh. Amen.
PSA.1.1	Pathian-zeiaharellomi hna khuakhân nâkah a kal lo i misual hna lamah a dir lo i nihsawhtu hna ṭhutdan ah a ṭhu lomi cu mithluachuak a si;
PSA.1.2	Â lawmhnâk cu 
PSA.1.3	Tiva kamah phunmi thingkung, a cân teah a thei a tlai i a hnah zong a uai bal lomi bantuk a si; a tuahmi thil kipah khua awng a tong.
PSA.1.4	Asinain Pathian-zeiaharellomi cu thli nih a choihmi favai bantuk an si.
PSA.1.5	Cucaah Pathian-zeiaharellomi cu biaceihnâk ah an dir lai lo, miding hna pumhnâk ah misual an i tel lai lo.
PSA.1.6	Zeitintiah 
PSA.2.1	Zeiruangahdah miphun kha an thin a hun i mizapi nih sântlailo thil kha an ruah?
PSA.2.3	“Ra uh an i ṭêmnâk chat in sâm dih hna u sih, an hrihrual kha kan sin in hlonh u sih.”
PSA.2.4	Van i a ṭhumi a nih lai i Bawipa nih nichuak ah a saih hna lai.
PSA.2.5	Thinhung in an sinah bia a chim lai i lung silo ngaiin an van a sânter hna lai;
PSA.2.6	“Asinain ka tlângthiang Zion ah ka Siangpahrang kha ka chiah cang.”
PSA.2.7	“Nawlpêk kha ka phuan lai: 
PSA.2.8	Ka hal law, miphun kha ro ah kan pêk lai i lei dongh tiangin na caah kan pêk lai.
PSA.2.9	Thirfung in na khuai hna lai; ûmsertu bangin na khuai cikcek hna lai,” tiah a chim cang.
PSA.2.10	Cucaah maw siangpahrang hna, fim cang u law, vulei i biaceihtu hna chimhrin in um tuah u.
PSA.2.11	ṭih buin 
PSA.2.12	Fapa cu hnam u, culoahcun a thin a hung sual lai, cân tlawmte a thin a hun tikah, lam lakah nan lotlau dih sual lai. Amah â hngatchanmi vialte cu mithluachuak an si.
PSA.3.2	Ka kong an ceih i, “Pathian nih a bawm lo,” titu kha tampi an si.
PSA.3.3	Asinain maw 
PSA.3.4	Ka aw in 
PSA.3.5	Ka zau i kâ hngilh; 
PSA.3.6	Keimah ralchanh in aka dûmtu kha thonghra an si hmanh ah ka ṭih hna lai lo.
PSA.3.7	Tho tuah, maw 
PSA.3.8	Khamhnâk cu 
PSA.4.1	Maw, dinnâk Pathian, kan auh tikah ka ngaihpiak! ka vansânnâk naka chân; ka zângfah law, ka thlacamnâk ka ngaihpiak.
PSA.4.2	Maw minung fale hna, zeicahdah ka sunparnâk ningzahnâk ah nan mer lai? zeicandah santlailo thil nan tlaihchan lai i palhnâk nan kawl lai?
PSA.4.4	Thinhung ko law, sualnâk tu tuah hlah, na ihkhun cungah lungthin in ruat u law, dai tein um.
PSA.4.5	Dinnâk raithawinâk pe law, 
PSA.4.6	“Ahodah ṭhatnâk a kan hmuhsak lai?” titu tampi an um. 
PSA.4.7	Facang le misur thar an hmuh i an i lomhnâk nâkin a ngan deuhmi lomhnâk ka lungthin ah na chiah.
PSA.4.8	Dai tein ka it lai i kâ hngilh lai, zeitintiah maw 
PSA.5.1	Maw 
PSA.5.2	Ka Siangpahrang le ka Pathian, ka aunâk hi ka ngaihpiak hrâm ko, zeitintiah na sinah thla ka cam lai.
PSA.5.3	Maw 
PSA.5.4	Zeitintiah nang cu suahsualnâk ah â lawmmi Pathian na si lo, Ṭhatlonâk zong na sinah a um lai lo.
PSA.5.5	Na mithmuh ah miporhlaw an dir kho lai lo; sualpalhnâk tuahtu vialte kha na huat hna.
PSA.5.6	Lih chimmi kha na hrawh hna lai; hlenhmang le thisen chuah a hmangmi kha 
PSA.5.7	Asinain kei tu cu, a tammi na vêl thawngin na inah ka ra lai. Nangmah ṭih buin a thiangmi na ṭempal lei hoih in kan biak lai.
PSA.5.8	Maw 
PSA.5.9	Zeitintiah ankâ ah zumhtlâksinâk a um lo; an chunglei cu rawhnâk a si; an hrom cu onmi thlân a si; anlei lawngin mi an thangṭhat.
PSA.5.10	Maw Pathian, sual phaw ko hna! anmah remruat lila cu tlûknâk ah hmang hna sehlaw; atam tukmi an nawlbuarnâk ruangah hlawnh ko hna, zeitintiah nangmah ralchanh in ral an tho.
PSA.5.11	Nangmah an bochanmi vialte cu i lawm hna seh; na kilven hna caah lunglawm in au peng hna seh; na min a dawtu hna zong nangmah ah i lawm hna seh.
PSA.5.12	Zeitintiah maw 
PSA.6.1	Maw 
PSA.6.2	Maw 
PSA.6.3	Ka nun zong a buai tuk cang; maw 
PSA.6.4	Maw 
PSA.6.5	Zeitintiah thihnâk ah nangmah hngalhnâk a um lo i thlân chungin ahonihdah lomhnâk bia an in chimh lai? v 
PSA.6.6	Ka hrum ainâk ah ka ba dih cang; zankhuadei ka ihkhun ah ka ṭap i ka mitthli nih ka chantling a cinh dih.
PSA.6.7	Ngaihchiatnâkin ka mit an rawk dih i ka ral vialte ruangah a mui dih cang.
PSA.6.8	Sualpalhnâk a tuahtu vialte hna, ka kaltâk u; zeitintiah 
PSA.6.9	 nih ka nawlnâk aka theihpiak; 
PSA.6.10	Ka ral vialte cu ningzak in buai taktak hna sehlaw; kirter u law hmakhat teah ning zakin um hna seh.
PSA.7.1	Maw 
PSA.7.2	culoahcun chiandeih bangin anka thlehbauh lai i khamhtu an um lo lioah, anka sâm dih sual lai. 
PSA.7.3	Maw 
PSA.7.4	ka sinah dai tein a ummi ṭhalonâk in ka lehrulh hna ahcun, asiloah ka ral kha a chan umlo in ka rok hna ahcun, 
PSA.7.5	ral nih ka dawi in ka phân hna seh; asi, ka nunnâk hi leiah lamhchih hna seh law, hmaizah ka sinâk zong leidip ah chia ko hna seh. 
PSA.7.6	Maw 
PSA.7.7	Cuticun â pummi zapi nih an in kulh lai; cucaah anmah hna ruangah a sannâk ah kir ṭhân. 
PSA.7.8	 nih bia a ceih hna lai; maw 
PSA.7.9	Aw misuaksual hna suahsualnâk kha donghter si seh law diknâk cu fehter si ko seh. Zeitintiah dinnâk Pathian nih lungthin le ruahnâk a hniksak tawn. 
PSA.7.10	Kâ kilvennâk cu lungput i a dingmi khamhtu Pathian ta a si. 
PSA.7.11	Pathian cu a dikmi biaceihtu a si i Pathian cu misuaksual cungah nifa tein a thin a hung. 
PSA.7.12	A kir ṭhân lo ahcun, a vainam a harter lai, a likuk kha a kuaih i timhcia in a um. 
PSA.7.13	Thihnâk ralthuam zong kha amah caah a timhlamh hna i a alh khomi thal kha a ser hna. 
PSA.7.14	Zohhmanh, misuaksual nih sualpalhnâk a hrin; asi, buainâk a pawi i lih a hrin tawn. 
PSA.7.15	Thuk ngaiin khor a cawh i a cawhmi khor lila ah amah kha a tla. 
PSA.7.16	A tuahmi buainâk kha amah lu cungah a kir ṭhân lai, cun a chuahtermi zangennâk kha amah lu cungah a phân lai. 
PSA.7.17	 cu a dinnâk bangin ka thangṭhat lai i Cungnung Bik 
PSA.8.1	Maw 
PSA.8.2	Bawhte hna le hnuk ding lio hmurkâ in a chuakmi in ṭhawnnâk na fehter, zeicatiah na ral hna ruangah phuhlamtu le ral na daihter khawh nâkhnga. 
PSA.8.3	Na kutdongin tuahmi na van hna le, na fehtermi thlapa le arfi hna khi ka ruah tikah, 
PSA.8.4	minung hi zeidah a si i na lungkil in na ruah, mi fapa hi zeidah a si i na lên tawn? 
PSA.8.5	Zeitintiah anih cu vanmi hna nâk i niam deuh fangin na ser i sunparnâk le thangṭhatnâk kha na chinhter. 
PSA.8.6	Na kutchuak cungah nawl na ngeihter i ake tangah zeizong vialte na chiah dih hna, 
PSA.8.7	Cawtum le tuu vialte le, ramlak saram vialte tiangin, 
PSA.8.8	vanva hna le rili nga hna le, rilipi chung i a ummi vialte hna he, 
PSA.8.9	Maw 
PSA.9.1	Maw 
PSA.9.2	Nangmah ah i lawmin kâ nuam lai; maw Cungnung Bik, na min thangṭhat in hla ka sa lai. 
PSA.9.3	Ka ral hna an rak kir tikah, na hmaiah tlu in an lotlau dih lai. 
PSA.9.4	Zeitintiah bawi ṭhutdan ah `huin dinnâk in bia na ceih i ka diknâk le sinâk kha na dirter. 
PSA.9.5	Miphun hna na sîk i misuaksual na hrawh hna, anmin kha zungzal in zungzal tiang na hrawh hna. 
PSA.9.6	Maw ralchanhtu hna, rawhralhnâk cu zungzal caah lîm a si cang! Khualipi cu na hrawh i anmah philhlonâk tiangin a lotlau dih. 
PSA.9.7	Asinain 
PSA.9.8	Dinnâk in vawlei hi bia a ceih lai i diknâk i biaceihnâk cu mizapi caah a dirter lai. 
PSA.9.9	 cu lamhchihmi hna ca zongah himnâk ralhruang a si lai, buaibai lio ah thuhnâk a si. 
PSA.9.10	Na min hngaltu hna nih nangmah an in bochan lai; zeitintiah 
PSA.9.11	Zion i a ummi hna 
PSA.9.12	Thisen phu a hlam tikah, a philh hna lo; toidormi hna au thawng zong a philh lo. 
PSA.9.13	Maw 
PSA.9.14	Cuticun nangmah thangṭhatnâk vialte kha, Zion fanu kutka hrimhrim in ka phuan khawh nâkhnga, na khamhnâk ah kâ lawm lai. 
PSA.9.15	Miphun hna cu an sermi khor ah an pil dih; an thlithup i an phahmi sur nih anmah ke lila a awh dih hna. 
PSA.9.16	 cu bia aceih ningin hngalh a si; misuaksual cu amah kutchuak nih a foih tawn.
PSA.9.16	Selah
PSA.9.17	Misuaksual hna cu Pathian philh a hmangmi miphun vialte he hell chungah an kir lai. 
PSA.9.18	Zeitintiah chambaumi hna cu philh an si zungzal lai lo; sifak hna ruahchannâk zong zungzal in a tlau lai lo. 
PSA.9.19	Maw 
PSA.9.20	Maw 
PSA.9.20	Selah
PSA.10.1	Maw 
PSA.10.2	Misuaksual nih an i porhlawtnâk in misifak an serhsat hna; an tuahmi nih anmah tu tlai ko hna seh.
PSA.10.3	Zeitintiah misuaksual nih a lungthin duhmi hmanh kha an i porhlawt pi; 
PSA.10.4	Misuaksual nih a ruamkainâk mithmai in Pathian kha a kawl lo; a ruahnâk chungah Pathian kha â tlum lo.
PSA.10.5	A lam a tluang ngai tawn; na biaceihnâk hna cu amit hmuh lo ah cunglei a hlatnâk ah khin a si; a ral vialte kha anih sawh men hna. 
PSA.10.6	A lung chungin, “Kâ hnin lai lo; zeitikhmanh ah harnâk ka tong lai lo,” a ti. 
PSA.10.7	A hmurkâ cu chiatserhnâk, hlennâk le lamhchihnâk bia in a khat; a lei tangah buainâk le sualpalhnâk a um.
PSA.10.8	Khuakip ah mi bawhnâk hmun ah a ṭhu; mi hmuh lonâk hmun ah sualnâk a ngei lomi a thah hna; santlai lo kha a thli tein a ngiat hna. 
PSA.10.9	Chiandeih nih akua in mi a bawh bangin a thli in mi a bawh tawn; misifak hna tlaih awkah a bawh hna; a sur chungah a hnuh tikah mi sifak a tlaih hna. 
PSA.10.10	Cuticun mi tlaih duh ah niamte ah bok in, san tlailo kha a ṭhawnnâk in a thluk khawh hna nâkhnga. 
PSA.10.11	A lungthin in, “Pathian nih a philh cang i a hmai zong a thuhkanh cang; zeitikhmanhah a hmu ti lai lo,” tiah a ti.
PSA.10.12	Maw 
PSA.10.13	Zeiruangahdah misuaksual nih Pathian zeiah a rel lo? a lungchung in, “Zeihmanh ah a rel lai lo,” a ti tawn.
PSA.10.14	Asinain lungfahnâk le buainâk cu na rak hlathlai i na kut i lehrulh dingah na rak hmuh cang; santlai lomi kha na sinah an i pe, nangmah cu pa ngei lomi bawmtu na si.
PSA.10.15	Misuaksual le miṭhalo bân kha khiak hna law, nganhtâkmi um loin a suahsualnâk kha kawl dih hna.
PSA.10.18	Lamhchihmi le pa ngeilo hna sinah dinnâk tuahin, leicung mi nih an lamhchih ti nâkhnga lo.
PSA.11.2	Zeitintiah zohhmanh, misuaksual hna nih likuk an kuaih i lungthin a dikmi hna a thlite in kah awk ah an hri ah an thal an chiah diam cang. 
PSA.11.3	Hrambunhmi hrawh a si ahcun, miding nih zeidah a tuah khawh lai? 
PSA.11.4	 cu a thiangmi a ṭempal ah a um, 
PSA.11.5	 nih miding a hniksak tawn; asinain misuaksual le zângen a hmangmi cu a nunnâk in a huat hna. 
PSA.11.6	Misuaksual hna cungah meiṭil a surter lai i mei le kât le mei thli hna cu an co hngami hrai a si lai. 
PSA.11.7	Zeitintiah 
PSA.12.2	An innpa hna he biasawng an tlawrh sawhsawh i vêlhle hmurkâ le lung hnih putin bia an chim. 
PSA.12.3	 nih vêlhle hmurkâ vialte tanpiak hna seh, porhlawtnâk bia chimtu lei he. 
PSA.12.4	Annih nih, “Kan lei in kan tei lai, kan hmur hi kanmah ta a si, ahodah kan cungah â bawiter lai?” tiah an ti. 
PSA.12.5	 nih, “Lamhchihmi hna le chambau in a hrum aimi hna caah, atu ka tho lai i an i ngaih ngaimi himnâk hmunah ka umter hna lai,” tiah a ti. 
PSA.12.6	 bia cu a thiangmi bia an si; vulei cungah titternâk meiphu ah hniksakmi le voi sarih tiang thiantermi ngun bantuk a si. 
PSA.12.7	Maw 
PSA.12.8	Minung fale hna sinah sualnâk hi cawisan a si tikah, misuaksual kha kakip ah an vak tawn.
PSA.13.1	Maw 
PSA.13.2	Nifa te lungthin i ngaihchiatnâk he, zeicandah keimah lawng lungretheiin ka um ko rih lai? zeicandah ka ral hna hi ka cungah an i hlawrh ko rih lai? 
PSA.13.3	Maw 
PSA.13.4	Culoahcun ka ral nih, “Amah ka ngamh cang,” a ti lai; culoahcun kâ hninh tikah aka buaitertu an i lawm sual lai. 
PSA.13.5	Asinain na vêl kha kâ bochan i na khamhnâk ah ka lungthin â lawm lai. 
PSA.13.6	Ka cungah ṭha tukin a tuah tawn caah, 
PSA.14.1	Mihrut nih a lung chungin, “Pathian a um lo,” tiah a ti. An rawk dik, fihnungmi kha an tuah, ṭhatnâk a tuahmi kha an um lo. 
PSA.14.2	Pathian a kawl i a hngalthiammi an um hnga maw tiah hmuh duh ah, 
PSA.14.3	An diklak in an pial cang, hmunkhat te ah an rawk cang; ṭhatnâk a tuahmi ahohmanh an um lo, pakhat hmanh an um lo. 
PSA.14.4	Sualpalhnâk a tuahtu hna nih hngalhnâk an ngei lo maw? Rawl an ei bangin ka mi le an ei hna i 
PSA.14.5	Khika ah ṭihnâk nganpi ah an um, zeitintiah Pathian cu miding hna chan ah a um, 
PSA.14.6	Mi sifak remruat kha na zahpi, asinain 
PSA.14.7	Aw Israel khamhnâk cu Zion in rak chuak sehlaw! 
PSA.15.2	Dik ngaiin a nung i dinnâk a tuah i a lung chungin biatak a chimtu a si lai. 
PSA.15.3	A lei in mikong a caih bal lo i a innpa cungah ṭhatlonâk a tuah bal lomi, a hawile min zong a thangchiat bal lomi a si lai. 
PSA.15.4	Misual hna cu zomhtaihnâk mit in a zoh, asinain 
PSA.15.5	A karh in tangka a coih bal lo i a sual lomi sualphawtnâk ah ziknawh a la bal lomi, cubantuk thil a tuahtu cu zeitikhmanh ah â hnin lai lo.
PSA.16.1	Maw Pathian, ka himter ko, zeitintiah nangmah ah ka zumhnâk ka chuan. 
PSA.16.2	Maw ka nunnâk, na 
PSA.16.3	Vulei cungah a ummi mithiang hna caah, “Annih cu miṭha taktak, kâ lawmhnâk vialte umnâk an si,” tiah ka ti. 
PSA.16.4	Pathian dang â thimtu hna ngaihchiatnâk cu karhter a si lai; din awk i an pêkchanhmi thisen cu ka pe ve lai lo, ka hmurkâ in an min zong ka chim lai lo. 
PSA.16.5	Maw 
PSA.16.6	Tahnâk hri kha ka caah ramṭha ngaimi ah a lut; asi, a ṭha tak takmi ro cu ka co ai. 
PSA.16.7	Aka ṭanpitu 
PSA.16.8	 cu ka hmaiah ka chiah zungzal; amah cu ka orhlei kut a si caah kâ hnin lai lo. 
PSA.16.9	Cucaah ka lungthin â nuam i ka sunparnâk kha â lawm; ka taksa zong ruahchannâk in â din lai. 
PSA.16.10	Zeitintiah ka thlarau Seol ah na kaltâk lai lo i na mithiang thutmân kha na siang lai lo. 
PSA.16.11	Nunnâk lam cu naka hmuhsak lai, na sinah lawmhnâk tling cu a um. Na orhlei kut ah zungzal tiang nuamhnâk cu a um.
PSA.17.1	Maw 
PSA.17.2	Ka kong i biachahnâk cu na hmai in rak chuak sehlaw na mit cu a dikmi thil hna cungah i fu ko seh. 
PSA.17.3	Ka lungthin hi na hniksak cang; zan zongah naka lên cang; naka hniksak cang i zeihmanh na hmu lo; ka hmurkâ nih palhnâk a chim lai lo, tiah timhnâk ka ngei. 
PSA.17.4	Minung hna tuahmi kongah, na hmurkâ in a chuakmi bia in, hrawktu hna lam chungin kâ kilveng tawn. 
PSA.17.5	Kake nal in a tluk sual nâkhnga lo, ka kephau hna hi na lam zul dingin ka tlaihpiak ko. 
PSA.17.6	Maw Pathian, nangmah kha kan auh, zeitintiah nangmah nih naka ngaihpiak lai; keimah leiah na hna chi in, ka chimmi hna hi ka ngaihpiak hrâm ko. 
PSA.17.7	Na orhlei kut in khuaruahhar na duhdawt zângfahnâk cu langhter law, aw nang cu ralchanhtu hna chungin an bochantu hna khamhtu na si. 
PSA.17.8	Misual aka lamhchihtu hna le, ka thihnâk dingin aka dûmtu ka ral hna lakah hin, 
PSA.17.9	Na mit falai bangin ka kilveng law, na thla tangah ka thup ko sawh. 
PSA.17.10	A thaumi an lungthin hna cu an khar i porhlaw ngaiin bia an chim tawn. 
PSA.17.11	Ka ke hlannâk pauhah anka kulh i lei i tlukter awkah cat loin an mit in an kan zoh. 
PSA.17.12	Chiandeih nih a sehmi sa thlehbauh dih a duh tuk bantuk le, chiandeih tumno nih a thli in mi a bawh bantuk khi an si. 
PSA.17.13	Maw 
PSA.17.14	Maw 
PSA.17.15	Kei nih cun, dinnâk he na hmai ka hmuh lai, nangmah bangin kâ hlauh tikah ka di a riam te lai.
PSA.18.1	Maw ka ṭhawnnâk 
PSA.18.2	 cu ka lungpi, kâ kulhnâk le ka khamhtu a si. Ka Pathian, ka ṭhawnnâk, kâ bochan dingmi; ka phaw le ka khamhnâk ki le ka ralhruang a si. 
PSA.18.3	Thangṭhat awktlâk 
PSA.18.4	Thih fahnâk nih anka dûm, Pathian-ṭihzahlonâk tilian nih a ka ṭihter. 
PSA.18.5	Seol ngaihchiatnâk hna nih anka kulh i thihnâk rap hna nih anka dir hnawh. 
PSA.18.6	Ka vansan ruangah 
PSA.18.7	Cuticun vulei â hnin i a ther; a thin a hun caah tlânghram hna tiangin an ther i an i hnin dih. 
PSA.18.8	A hnar in meikhu a kai i akâ in a chuakmi mei nih a kangh dih hna; cu nih cun meihol kha a alhter dih. 
PSA.18.9	Amah nih van zong khi a fualter hna i an rung ṭum. A ke tangah muihnâk a um. 
PSA.18.10	Cun cherub cungah cit in a zuang; thli thla cungah a zuang. 
PSA.18.11	Muihnâk cu â thuhnâk hmunah a canter; ti muihnâk le a chahmi van khuadawm hna cu amah tuamtu an si. 
PSA.18.12	A hmai i ceunâk nih a chahmi khuadawm a ṭianter i rial le meiṭil kha an tla. 
PSA.18.13	 cu van in a awn cukmak i Cungnung Bik nih a aw chuah in rial le meiṭil kha an tla. 
PSA.18.14	A thal kha a thlah i a ral kha a therter, nimtlau a lekter i a teidih cikcek hna. 
PSA.18.15	Maw 
PSA.18.16	Cunglei in na thlah i ti tampi chungin naka hnuh i naka lâk. 
PSA.18.17	A ṭhawng ngaimi ka ral kut in naka khamh i aka huatu le kaca i a ṭhawng tukmi hna sin zongin naka khamh. 
PSA.18.18	Annih nih ka vanchiat ni ah anka dir hnawh, asinain 
PSA.18.19	Amah nih hmun kaupi ah aka hruai i ka cung i â lawmh ruangah aka khamh. 
PSA.18.20	 nih ka dinnâk bangin laksawng aka pêk, ka kut thiannâk bangin aka cham dih ṭhân. 
PSA.18.21	Zeitintiah 
PSA.18.22	Zeitintiah a biaceihnâk vialte ka hmaiah a um dih i a sining ka hlawnh bal hna lo. 
PSA.18.23	A hmaiah dotla in ka um tawn i ka sualpalhnâk chungin him tein kâ umter tawn. 
PSA.18.24	Cucaah 
PSA.18.25	Zângfah thiammi sinah na zângfahthiamnâk na langhter lai i dotlami sinah dotlami na sinâk na langhter lai. 
PSA.18.26	Mi thiangmi sinah na thiannâk na langhter lai, chimhharmi sinah thinchia ngai bantukin na langhter lai. 
PSA.18.27	Zeitintiah toidormi cu na khamh hna lai i khuahawi â santermi na ṭhumh hna lai. 
PSA.18.28	Zeitintiah ka meiin na ceuter lai, 
PSA.18.29	Zeitintiah nangmah thawngin ralkap rual ka dawi hna lai, ka Pathian thawngin ralhau vampang hmanh ka bauh khawh hna lai. 
PSA.18.30	Pathian cu a lam kha tlâm a tling, 
PSA.18.31	Zeitintiah 
PSA.18.32	Ṭhawnnâk in aka thuamtu cu Pathian a si i ka lam zong tlâm a tlinter. 
PSA.18.33	Amah nih kake hi sazuk ke bangin a ser i ka hmunsang hna ah aka umter tawn. 
PSA.18.34	Ka kut hi raltuk a cawnpiak hna, cucaah ka ban nih hin dar likuk hmanh a kuaih khawh. 
PSA.18.35	Na khamhnâk phaw zong naka pêk cang, na orhlei kut in naka tlaih, na nunnemnâk nih mi lianngan ngai aka siter. 
PSA.18.36	Ka tang i lam cu na kauhter, cucaah tlu lo tein ka um. 
PSA.18.37	Ka ral kha ka dawi i ka phâk, hrawh dih a si hlanah ka kirtâk bal lo. 
PSA.18.38	An thawh khawh ti nâkhnga lo ka hliam hna i ka ke tangah an tlu dih. 
PSA.18.39	Raldoh dingin ṭhawnnâk in naka thuamh cang bangin aka ralchanhtu kha ka tangah tei an si. 
PSA.18.40	Ka ral kha na zâmter hna, cuticun aka huatu kha ka hrawh hna. 
PSA.18.41	Annih cu an au, asinain anmah khamhtu ding a um lo. 
PSA.18.42	Cuticun leidip thli nih a choih tawn bangin dip tein ka rial hna, zatlang lam i hmunthur bangin ka hlawnh hna. 
PSA.18.43	Â sualmi hna chungin naka khamh i miphun hna lu naka siter, ka hngalh lomi hna nih ka rian an ṭuan lai. 
PSA.18.44	Ka thawng an theih cangka ka nawl an ngai colh i ramdangmi zong ka sinah an i pe. 
PSA.18.45	Ramdangmi cu an zâm dih i an i thuhnâk hmun in ṭih buin an rak chuak. 
PSA.18.46	 cu a nung. Ka Lungpi cu thangthat siseh, ka khamhnâk Pathian cu cawisan in um ko seh. 
PSA.18.47	Pathian cu phu a ka hlam piaktu a si i ka tangmi hna teitu a si. 
PSA.18.48	Ka ral hna sin in aka khamh i aka ralchanhtu hna cungah naka cawisan; zângen hmangmi sin in naka khamh. 
PSA.18.49	Cucaah maw 
PSA.18.50	A siangpahrang sinah a Liannganmi khamhnâk a pêk i chiti a thuhmi David le a tefa hna cungah zungzal in velngeihnâk a langhter.
PSA.19.1	Van hna nih khin Pathian sunparnâk an langhter, a kau ngaimi vanrâng nih khin akut chuak a langhter. 
PSA.19.2	Chun nih chun sinah bia a chim i zan nih zan sinah hngalhnâk a langhter. 
PSA.19.3	Bia le biachim a um lo, an awthawng cu theih awk a um lo. 
PSA.19.4	An tahnâk hri nih vawlei a vel dih i an bia cu vawlei dongh tiangin a thang. Anmah ah nî caah puanthlâm a chiahpiak. 
PSA.19.5	Cu nika cu mo ngeitu ding a inkhân chungin arak chuakmi bantuk le tlikzuamnâk i miṭhawng lunglawm in a tli hngami bantuk a si. 
PSA.19.6	A chuahnâk cu vanhramdeng in a si i â hel donghnâk cu khatte lei donghnâk kha a si, cun a linhnâk chungin thuhmi zeihmanh a um lo. 
PSA.19.7	 nawlbia cu a tling i nunnâk a tharchuah tawn; 
PSA.19.8	 phungbia hna cu a dik i lungthin a lawmhter; 
PSA.19.9	 ṭihnâk cu a thiang i zungzal in a hmun; 
PSA.19.10	Sui nâkin duh deuh awk a si. Asi, sui thiangmi nakin; khuaihlitti le khuaithlar nâk hmanh in a thlum deuh. 
PSA.19.11	Cuhleiah cu hna hmangin na sal hi ralrin pêk a si i cu bia hna zulhnâk ah laksawng nganpi a um. 
PSA.19.12	Ahodah mah palhnâk a hngal kho? Â thupmi palhnâk chungin ka thianter. 
PSA.19.13	Na sal hi hrâmhrâm i sualnâk tuah lo dingin ka tlai law, cu hna cu ka cungah nawl ngeihter sawh hlah. Cuticun do ka tla lai i nawlbuarnâk nganpi chungin ka thiang kho lai. 
PSA.19.14	Maw 
PSA.20.1	Buainâk ni ah 
PSA.20.2	Hmunthiang in nangmah bomhnâk chuahter sehlaw, Zion in in ṭhawnter ko seh. 
PSA.20.3	Na pêkchanhmi vialte in theihpiak seh law na khanghthawinâk cu in cohlang ko seh.
PSA.20.3	(Selah)
PSA.20.4	Na lungthin duhnâk pêk kha siang in nâ tinhmi cu tlinter ko seh. 
PSA.20.5	Na khamhnâk ah kan i lawm lai i kan Pathian min in kan puanzar hna kan zar lai. 
PSA.20.6	 nih chiti a thuhmi a khamh tiah atu ah ka hngalh cang; a thianghlimmi a van khin a khamhnâk orhlei kut a ṭhawngmi he a leh lai. 
PSA.20.7	Cheukhat nih lêng an i bochan i cheukhat nih rang an i bochan; asinain kannih cu 
PSA.20.8	Annih cu kun in an tlu, asinain kannih cu kan tho i ding tein kan dir. 
PSA.20.9	, khamh ko! Kan auh tikah Siangpahrang nih kan let ko seh.
PSA.21.1	Maw 
PSA.21.2	A hmurkâ in a nawlnâk kha al na siang lo i a lungthin duhnâk kha na pêk.
PSA.21.2	(Selah)
PSA.21.3	Zeitintiah ṭhatnâk thluachuahnâk in na rak don i a lu ah suithiang bawiluchin kha na chinh. 
PSA.21.4	Na sin in a halmi nunnâk, zungzal i nunkhua saunâk kha na rak pêk cang. 
PSA.21.5	A sunparnâk cu na khamhnâk ah a lianngan, upatnâk le lianhngannâk a cungah na chiah. 
PSA.21.6	Zeitintiah zungzal ca i thluachuahnâk lianngan cotu ah na ser i na hmaiah fak piin â nuam ding na siter. 
PSA.21.7	Zeitintiah siangpahrang nih 
PSA.21.8	Na kut in na ral vialte a hmuh hna lai i na orhlei kut nih nangmah huatu vialte a hmuh dih hna lai. 
PSA.21.9	Na thin a hun tikah annih cu titternâk meiphu bangin na canter hna lai. 
PSA.21.10	An tefa kha leicung in na hloh dih hna lai i an techin fapar kha minung hna lakin na hloh dih hna lai. 
PSA.21.11	Zeitintiah na cungah ṭhatlonâk tuah an timh i an tuah khawh lomi kha tuah an i tim. 
PSA.21.12	Cucaah annih cu na zâmter hna lai i na thal kha timhcia in an hmaiah likuk ah ka kuaih cang. 
PSA.21.13	Maw 
PSA.22.1	Ka Pathian, ka Pathian, zeicahdah naka kaltâk? zeiruangahdah aka bawmtu dingah hlapi ah na um? ka hrumainâk bia chungin na hla tuk ê? 
PSA.22.2	Maw ka Pathian, chun ah kan auh, asinain naka let lo i zan cân zongah ka dai lo. 
PSA.22.3	Asinain nang cu na thiang, Israel thangṭhatnâk i a ummi na si. 
PSA.22.4	Ka pupa hna nih an in bochan i na khamh hna. 
PSA.22.5	An in auh i khamh in an um; an in bochan i an mualpho bal lo. 
PSA.22.6	Asinain kei cu cangcel mên ka si, minung ka si lo; mi hna thangchiat le zomhtaih ka si. 
PSA.22.7	Aka hmutu pauh nih anka nih sawh, ankam an i seh i anlu an thin, 
PSA.22.8	“
PSA.22.9	Asinain nang cu nauin chungin aka latu na si, ka nu hnuk ka din lio hmanhah nangmah bochantu na ka siter. 
PSA.22.10	Ka chuah kain nangmah cungah chiah ka si, ka nu pawchung hmanh in ka Pathian na si diam cang. 
PSA.22.11	Ka sin in i hlat hlah, zeitintiah buainâk a nai i bawmtu an um lo. 
PSA.22.12	Cawtûm tampi nih anka dûm, Bashan ram i a ṭhwngmi cawtûm hna nih anka dûm. 
PSA.22.13	Ankâ anka ân hnawh i chiandeih bangin an hrûm an ai. 
PSA.22.14	Ti bangin thlet ka si i ka hliahcâng vialte zong an i sulpel dih; ka lungthin hi sathau meiin bantukin ka chungah a tlum dih hnik cang. 
PSA.22.15	Ka thahri hi a kuaimi bêllei pel bantukin a ro dih, ka lei hi ka dangah â benh i thihnâk leidip ah naka kalpi. 
PSA.22.16	Zeitintiah uico zong nih anka dûm; suahsualnâk a tuahtu bu hna nih anka dûm. Ka kut le ka ke hna hi tleng ko in an chunh. 
PSA.22.17	Ka ruh vialte hi ka rel khawh hna, annih nih cat loin anka zoh i anka mêt. 
PSA.22.18	Ka hnipuan an i phaw i ka angki caah camcawh fung an zuh. 
PSA.22.19	Maw 
PSA.22.20	Vainam chungin ka khamh law, a sunglawimi ka nun hi uico hna ṭhawnnâk chungin ka khamh ko sawh. 
PSA.22.21	Chiandeih kâ in ka khamh law, Fungtûm ki zongin ka khamh. naka leh cang. 
PSA.22.22	Ka unau hna sinah na min ka phuan lai i â pummi hna sinah kan thang ṭhat lai. 
PSA.22.23	 ṭihtu hna amah cu thangṭhat u! Jacob fale vialte amah cu hlawrh ulaw, Israel tefa vialte amah cu ṭih u. 
PSA.22.24	Zeitintiah amah nih harnâk tuartu hna harnâk kha a zomhtaih lo i an sinin a hmai a thup lo; asinain a sin an au tikah a theih hna. 
PSA.22.25	A liannganmi pumhnâk ah ka thangṭhatmi cu nangmah si ko. Amah ṭihtu hna sinah ka biakam ka tlinter lai. 
PSA.22.26	Sifâk hna nih an ei lai i an khim lai. Amah kawltu hna nih 
PSA.22.27	Vanhram deng tiang zongin an theih lai i 
PSA.22.28	Zeitintiah pennâk cu 
PSA.22.29	Vulei cung i mirum hna nih an ei lai i an biak lai; leidip i a ṭum hngami vialte a hmaiah an kun lai, amah le amah â nunter kho lomi tiangin. 
PSA.22.30	Chanthar hna nih an rianh lai i chanthar a um laimi sinah 
PSA.22.31	A dinnâk phuang dingin an ra lai i a chuak rih lomi hna sinah 
PSA.23.2	Ram hring lakah aka bawhter i dinhnâk tikam ah aka hruai. 
PSA.23.3	Ka nunnâk hi a tharchuah i amah min in dinnâk lamah aka hruai. 
PSA.23.4	Asi, thihnâk thladem horkuang ah kal hmanh ninglaw thil ṭhalo ka ṭih lai lo, zeitintiah ka sinah nang na um; na tanbo le na ṭhiangṭhunh nih ka hna an ngamter. 
PSA.23.5	Ka ral hna hmaiah rawl naka dangh, ka lu ah chiti na thuh i ka hrai cu a liam in a liam. 
PSA.23.6	Ka nunchung vialte vêl le ṭhatnâk nih anka zulh lai i 
PSA.24.1	Vulei le a chung i a ummi thil vialte le, vawlei cungah a ummi vialte he 
PSA.24.2	Zeitintiah rili cungah hram a bunh i ti cung zong a fehter. 
PSA.24.3	 tlângah ahodah a kai lai? A hmun thiangah ahodah a dir kho lai? 
PSA.24.4	Kut thiang le lungthin thiang a ngei i milem leiah a lungthin a pe bal lo i lih in chiatserh a hmang bal lomi an si lai. 
PSA.24.5	 thluachuahnâk a co lai i a khamhnâk Pathian sinin dinnâk a co lai. 
PSA.24.6	Hihi Na hmai a kawltu, nangmah kawltu Jacob hrinthlâk hna umtuning ding cu a si.
PSA.24.6	Selah
PSA.24.7	Maw kutkâ hna, nan lucung kha sânter hna u! nannih zungzal innkâ hna, sângah i cawi u! cun sunparnâk Siangpahrang cu a lut lai. 
PSA.24.8	Sunparnâk Siangpahrang cu ahodah a si? 
PSA.24.9	Maw kutka hna, nan lucung kha sânter hna u! nannih zungzal innkhar hna sângah i cawi u! cun sunparnâk Siangpahrang cu a lut lai. 
PSA.24.10	Sunparnâk Siangpahrang cu ahodah a si? Ralkapbu 
PSA.24.10	Selah
PSA.25.1	Maw 
PSA.25.2	Maw ka Pathian, nangmah cu kan bochan; ningzak in ka umter hlah; ka ral hna hi ka cungah teinâk ngei hna hlah seh. 
PSA.25.3	Nangmah hngaktu pauh cu ning zakin um hrimhrim hlah seh; a chan um loin hlenthawi a hmangmi hna cu ningzak in um hna seh. 
PSA.25.4	Maw 
PSA.25.5	Na biatak ah ka hruai law ka cawnpiak, zeitintiah nangmah cu ka khamhnâk Pathian na si; nitlâk tein nangmah kha kan hngah. 
PSA.25.6	Maw 
PSA.25.7	Ka nolio sualnâk hna le ka nawlbuarnâk hna kha ka theihpiak sawh hlah, zeitintiah na vêl le ṭhatnâk thawngin maw 
PSA.25.8	 cu a ṭha i a dik; cucaah misual kha lam a cawnpiak tawn hna. 
PSA.25.9	Toidormi cu dinnâk in a hruai i toidormi cu a lam kha a cawnpiak tawn. 
PSA.25.10	A biakam le hngalhternâk a zulmi hna caah 
PSA.25.11	Zeitintiah maw 
PSA.25.12	 a ṭhzahtu minung cu ahodah a si? cubantuk minung cu a thimmi lam zulh kha a cawnpiak lai. 
PSA.25.13	Neinung ngai in khua a sa lai i a tefa hna nih vulei ro an co lai. 
PSA.25.14	 biathli cu amah ṭihzahtu sinah a um i a biakam cu a hmuhsak hna lai. 
PSA.25.15	Ka mit nih 
PSA.25.16	Keimah lei ah i mer law ka zângfah ko, zeitintiah harnâk tuar le umhar in ka um. 
PSA.25.17	Ka lungchung buainâk a ngan chinchin i ka vansannâk chung hin ka hruai hrâm ko. 
PSA.25.18	Ka temtuarnâk le ka nganfahning hi ka zoh law, ka sualnâk vialte hi ka ngaithiam. 
PSA.25.19	Ka ral hna hi ruat tuah, an tam tuk i huat tak tein anka huat. 
PSA.25.20	Ka nunnâk kilveng law, ka khamh, ningzak in ka umter sawh hlah, zeitintiah nangmah kha kan bochan. 
PSA.25.21	Zumhtlâk sinâk le diknâk nih ka kilveng ko seh, zeitintiah nangmah kha kan hngah. 
PSA.25.22	Maw Pathian, Israel hi an buainâk vialte chungin tlanh hna!
PSA.26.1	Maw 
PSA.26.2	Maw 
PSA.26.3	Zeitintiah na duhdawtnâk cu ka hmaiah a um i na biatak chungah ka um. 
PSA.26.4	Milem biatu hna sinah ka ṭhu bal lo, mi depte hna sinah ka lut bal fawn lo. 
PSA.26.5	Ṭhatlonâk tuahtu hna an i pumh khi ka huat hna i misuaksual sinah ka ṭhu lai lo. 
PSA.26.6	Ka kut ṭawl in ka thianter lai, cuticun Maw 
PSA.26.7	Lomhnâk biachimnâk aw ka chuah nâkhnga le, na tuahmi khuaruahhar vialte ka phuan khawh nâkhnga. 
PSA.26.8	 na umnâk inn cu ka tlaihchan i na sunparnâk a umnâk hmun kha ka tlaihchan. 
PSA.26.9	Ka nunnâk hi misual hna sinah telhchih hlah law; thisen chuah a hmangmi hna sin zongah ka telh sawh hlah. 
PSA.26.10	An kut hna cu Ṭhatlonâk tuahnâk a si i an orhlei kut cu ziknawhnâk in a khat. 
PSA.26.11	Asinain kei tu cu dik tein ka nung lai; ka tlanh law vêl ka ngeih ko. 
PSA.26.12	Ka ke cu hmunrem ah a dir i pumhkhawmhnâk ah 
PSA.27.2	Kasa ei awkah keimah ralchanh in misuaksual an rat tikah, ka ral le dohtu an i chuih i an tlu dih. 
PSA.27.3	Ralkap rual nih ralchanh in ka doh hmanh hna sehlaw, ka lungthin nih a ṭih lai lo; ka cungah ral dohnâk phân hmanhsehlaw, hika ah ka hna a ngam ko. 
PSA.27.4	, duhmi pakhat ka ngei, cucu ka kawlmi a si: 
PSA.27.5	Zeitintiah buaibai ni ah a thlâm chungah aka thuh lai, thuhnâk hmun a biakthlâm ah aka thuh lai, lungpi cung a san nâkah aka chiah lai. 
PSA.27.6	Cun atu i aka dûmtu ka ral hna cungah kalu hi cawi a si lai, cucaah a puanthlâm ah lunglawmh raithawinâk ka pêkchanh lai i hla ka sa lai, asi, 
PSA.27.7	Maw 
PSA.27.8	“Ka hmai kawl u” tiah na chim ah khan, ka lungthin in, “
PSA.27.9	Ka sinin na hmai thup hlah, na sal hi thinhung in ka mertâk sawh hlah. Nang cu aka bawmtu na si, ka kaltâk hlah law, ka hlaw hlah. Maw ka khamhnâk Pathian. 
PSA.27.10	Ka nu le ka pa nih anka kaltâk tikah, 
PSA.27.11	Maw 
PSA.27.12	Ka ral hna duhnâk chungah ka pe sawh hlah, zeitintiah hngaltu deu hna nih anka ralchanh i zângennâk bia lawng anka chimhnawh. 
PSA.27.13	Nunnâk ram ah hin 
PSA.27.14	 cu hngak ko, na ral i ṭhatter law, na lungthin a ṭhawnter lai, 
PSA.28.1	Maw 
PSA.28.2	Na sinah ka au i na hmunthiang leiah ka kut ka thlir tikah kan nawlnâk aw hi ka ngaihpiak. 
PSA.28.3	Misuaksual hna sinah ka chia hlah law, sualpalhnâk a tuahtu hna sin zongah ka chia hlah, an innpa sinah daihnâk an chim nain an lungthin cu Ṭhatlonâk a si. 
PSA.28.4	An tuahmi bangin pe hna law, an suahsualnâk he â tlâkmi le an kut in an tuahmi bangin pe hna, an phu tawk cio in pe hna. 
PSA.28.5	 rian ṭuanmi kha zei ah an rel lo i a kut in a tuahmi zong zei ah an rel lo caah, cu hna cu sersiam loin a hrawh hna lai. 
PSA.28.6	Ka halmi aka ngaihpiak caah 
PSA.28.7	 cu ka ṭhawnnâk le ka phaw a si; ka lungthin in kâ bochan i bomh ka si; cucaah ka lungthin hi â lawm ngaingai, ka hla he amah cu ka thangṭhat lai. 
PSA.28.8	 cu annih ca zongah ṭhawnnâk a si, chiti a thuhmi caah khamhnâk ralhruang a si. 
PSA.28.9	Na mi hna hi khamh in na comi ro zong thluachuah pe in cawm hna law, zungzal in kilveng ko hna.
PSA.29.1	Maw a ṭhawngmi hna, 
PSA.29.2	 sinah a min nih a phûtmi sunparnûk kha pe u law, â dawhmi thiangnâk he 
PSA.29.3	 aw cu ti cungah a awn i Pathian sunparnâk cu a awn hluah mah; 
PSA.29.4	 aw cu a tlingmi ṭhawnnâk a si. 
PSA.29.5	 aw nih Sidar thing hna a khiah, asi, 
PSA.29.6	Cawfa bangin a hlawhter hna i Lebanon le Sirion hna cu fungno bantukin a hlawhter hna. 
PSA.29.7	 aw nih meialh kha a ṭhenter, 
PSA.29.8	 aw nih ramcar kha a hninh. 
PSA.29.9	 aw nih Sazuk fa a ngeihter i ramlak thinghnah kha a ṭhilh dih hna. A ṭempal ah mikip nih “A sunglawi” tiah an ti. 
PSA.29.10	 cu buanchukcho ah khan bawiṭhutdan ah a ṭhu i 
PSA.29.11	 nih a mi hna sinah ṭhawnnâk a pek lai i 
PSA.30.1	Maw 
PSA.30.2	Maw 
PSA.30.3	Maw 
PSA.30.4	A mithiang hna, 
PSA.30.5	A thinhunnâk cu mitṭhep kar lawng a si i a duhpiaknâk cu nunnâk caah; ṭahnâk nih zan a nguh kho ko, asinain zingah lunglomhnâk a phân. 
PSA.30.6	Ka neihnun lio ah cun, “Ka chambau ti lai lo” ka ti. 
PSA.30.7	 naka duhpiaknâk thawngin ka tlâng cu fek tein na dirter, na hmai na thuh ahcun ka van a sâng tawn. 
PSA.30.8	Maw 
PSA.30.9	“Khor chungah ka tlâk tikah ka thisen nih zei ṭhathnemnâkdah a ngeih? Leidip nih an thangṭhat lai maw? Na biatak cu a phuan hnga maw? 
PSA.30.10	Maw 
PSA.30.11	Ka zûnngaihnâk kha lâmnâk ah na thlen, ka buri puan kha naka phoihpiak i lomhnâk puan na ka aihter. 
PSA.30.12	Ka sunparnâk a dongh tiangin nangmah thangṭhat in hla ka sa lai, a dai lai lo. Maw 
PSA.31.1	Maw 
PSA.31.2	Keimah leiah na hna chi law, khul rangin ka khamh; kâ thuhnâk lungpi le ka khamhnâk ding ca i kilvennâk ralhruang si ko. 
PSA.31.3	Zeitintiah ka lungpi le thuhnâk na si; cucaah na min ruangah ka hruai law ka kilveng hrâm ko. 
PSA.31.4	Ka caah a thli in an phahmi sur chungin ka chuahter, zeitintiah nang cu ka ṭhawnnâk na si. 
PSA.31.5	Maw 
PSA.31.6	Sântlailo milem biapi ah a ruatmi kha ka huat hna i 
PSA.31.7	Na velngeihnâk thawngin kâ nuam in kâ lawm peng lai; zeitintiah ka buainâk kha naka ruahpiak tawn, harnâk chungah ka nunnâk hi na hngalh ko. 
PSA.31.8	Ral hna kut ah naka hrenhkhumh lo i zalong tein kake hi na chiah tawn. 
PSA.31.9	Maw 
PSA.31.10	Zeitintiah ka nun hi ngaihchiatnâk in ka hman dih, kum tampi ka hrum ai; ka sualpalhnâk nih ka ṭhawnnâk a dihter, ka ruh zong an rop dih. 
PSA.31.11	Ka ral hna kamchia tleuhnâk men ka si, a hlei in, ka innpa hna caah a si khun, ka theihhngalhmi nih anka neng i khuachung i ka hmuhmi pauh nih anka zâmtâk. 
PSA.31.12	Mithi bangin philh in ka um, a kuaimi leibêl bantuk ka si. 
PSA.31.13	Zeitintiah mi tampi nih an ceih kha ka theih i kakip ah ṭihnâk a um; ka nunnâk lâk timin an i pum i khua an khâng. 
PSA.31.14	Asinain maw 
PSA.31.15	Ka cân hna cu na kutah a um, ka ral hna kut chungin ka khamh ko sawh; aka serhsettu hna chung zongin ka khamh. 
PSA.31.16	Na sal hi na hmai ceunâk in ceuh law na zângfahnâk ruangah ka khamh ko sawh. 
PSA.31.17	Maw 
PSA.31.18	Lihchimmi hmur hna cu daite in umter si hna seh, ruamkainâk le zomhtaihnâk he miding hna kha tluang an khawn hnawh hna. 
PSA.31.19	Maw na ṭhatnâk hi zeitlukindah a lianngan, nangmah ṭihtu hna ca i na pumhmi cu, minung fale hna mithmuh i nangmah bochantu hna ca i na timhlamhmi hna kha. 
PSA.31.20	Minung hna thlithup khuakhannâk chungin annih cu na hmai i hmun kingah na thuh hna lai, thangchiat hmangmi hna chungin na thlâm chungah na thuh hna lai. 
PSA.31.21	 cu thangṭhat in um ko seh, zeitintiah khuaruahhar a zawnruahnâk cu a fekmi khualipi ah aka hmuhter. 
PSA.31.22	Zeitintiah kei nih, “Na mit hmuh ah hlawnh in ka um diam cang” tiah khulrangin ka rak chim; asinain kan auh i zângfah kan nawlnâk aw kha na theih. 
PSA.31.23	Maw, a mithiang vialte hna, 
PSA.31.24	 â ruahchanmi vialte hna, ralṭha in um u law nan lungthin an ṭhawnter hna lai.
PSA.32.1	A nawlbuarnâk ngaihthiam a simi le a sualnâk khuhpiak a simi cu mithluachuak an si. 
PSA.32.2	 nih sualnâk ngeimi ah a ruah lomi hna le a thlarau ah hlenthawinâk a um lomi cu mithluachuak an si. 
PSA.32.3	Dai tein ka um i nitlâk te ka hrum ai lio ah ka ruh hna hi an tar dih. 
PSA.32.4	Zeitintiah chun zan hlan in nakut nih aka nenh, ka thazâng ṭhawnnâk kha vaupi ni bangin thlen an si. 
PSA.32.5	Ka sualnâk kha na sinah ka phuan, ka palhsualnâk zong ka thup hna lo. “
PSA.32.6	Zeitintiah hmuh khawh i na um lio ah hin Pathian-ṭihzahmi vialte nih na sinah thla cam hna seh, tilian tlung ko hmanhsehlaw annih cu a khuh hna lai lo. 
PSA.32.7	Nang cu kâ thuhnâk hmun na si, buainâk chungin naka himter lai, khamhnâk hla hna in naka kulh lai. 
PSA.32.8	Na kalnâk ding lam kha kan hmuhsak in kan cawnpiak lai i ka mit i zoh buin kan hruai lai. 
PSA.32.9	Theihthiamnâk a ngei lomi rang le lâ hrem dingah chakbanh a herhmi bantukin um hlah, culoahcun an in naih kho lai lo. 
PSA.32.10	Lungkuainâk tampi cu misual caah a si, asinain 
PSA.32.11	Miding hna, 
PSA.33.1	Maw miding hna, 
PSA.33.2	Tingtang he 
PSA.33.3	A sinah hla thar sa u law, lunglomhnâk aw he thiam ngaiin tum u. 
PSA.33.4	Zeicahtiah 
PSA.33.5	Dinnâk le diknâk kha a dawt hna i lei pumpi hi 
PSA.33.6	 bia in van khi ser an si i van i a ummi vialte zong a kâ i thaw in sermi an si. 
PSA.33.7	Rilipi ti kha a pumh hna i a thukmi ti kha a chiahnâk ah a umter hna. 
PSA.33.8	Lei pumpi nih 
PSA.33.9	Zeitintiah bia a chim i a rak um. Nawl a pêk i fek tein a dir colh. 
PSA.33.10	 nih miphun hna remruatnâk cu zeihmanhlo ah a canter i mikip remruatmi zong sullam ngei lo ah a canter. 
PSA.33.11	 remruat cu zungzal in a dir i a lungthin in a timhmi hna cu chan vialte caah a si. 
PSA.33.12	 kha Pathian ah â ngeih i amah nih ro ca i a thimmi hna cu mithluachuak an si. 
PSA.33.13	 nih van khin a run zoh i minung fale vialte hi a hmuh hna. 
PSA.33.14	A umnâk hmun khin vawlei i a ummi vialte hna hi a cuanh hna. 
PSA.33.15	Pumpâk cio in an lungthin a sersiam i an tuahmi zong a zoh dih. 
PSA.33.16	Ralkap tampi ngeih ruangah siangpahrang cu khamh a si lai lo, miṭhawng zong a thazâng nih a khamh hlei lai lo. 
PSA.33.17	Rang hi himnâk caah santlai lomi ruahchannâk a si i a ṭhawn tuk ruangah ahohmanh a khamh hlei hna lai lo. 
PSA.33.18	Thihnâk in an nunnâk khamh ding le mangṭâm ah thi lo dingin, 
PSA.33.19	Zohhmanh, 
PSA.33.20	Kan nunnâk nih 
PSA.33.21	Zeitintiah amah ah kan lungthin cu â lawm lai, zeicahtiah a minthiang kha kan i bochan caah. 
PSA.33.22	Maw 
PSA.34.2	Ka nunnâk nih 
PSA.34.3	Aw 
PSA.34.4	 cu ka kawl i amah nih a ka leh, ka ṭihnâk vialte chungin aka khamh. 
PSA.34.5	Amah kha an zoh i an ceu, ningzak mithmai an pu ti lai lo. 
PSA.34.6	Hi sifakpa hi a au i 
PSA.34.7	Amah ṭihtu hna cu an pawngah 
PSA.34.8	Aw 
PSA.34.9	Aw a mithiang hna 
PSA.34.10	Chiandeih tumno hna hmanh eiawk ngei loin rawlṭâm in an um tawn; asinain 
PSA.34.11	Ngakchia hna ra u law, ka bia ngai tuah u; 
PSA.34.12	Ahodah nunṭha in nun a duhmi, ahodah thilṭha hmu dingin nun sau a duhmi? 
PSA.34.13	Na lei cu sualnâk chungin kilveng law, na hmurkâ kha hlennâk bia chim lo dingin kilveng. 
PSA.34.14	Sual kal takin ṭhatnâk tuah, daihnâk kawl law, cucu dawi. 
PSA.34.15	 mit cu miding hna cungah â fu i an aunâk thei dingin a hnâ a chît tawn. 
PSA.34.16	 hmai nih Ṭhatlonâk a tuahtu a ralchanh hna, lei cungah anmah hngalhpengnâk cu hlawnhpiak a si lai. 
PSA.34.17	Miding nih an auh i 
PSA.34.18	Lungkuaimi hna caah 
PSA.34.19	Miding hna nih harnâk tampi an ton tawn, asinain 
PSA.34.20	A ruh vialte a kilven piak, pakhat te hmanh kiahter a si lai lo. 
PSA.34.21	Ṭhatlonâk nih misuaksual a thah lai i miding huatu hna nih thiamlo an co lai. 
PSA.34.22	 nih a sal hna nunnâk cu a tlanh hna i amah â bochanmi hna cu pakhat te hmanh thiamlo a comi an um lai lo.
PSA.35.1	Maw 
PSA.35.2	Taisawm le phaw i lâk law, keimah bomh awk ah dir tuah. 
PSA.35.3	Fei i zuh law, aka dawitu rak kham hna. Ka nunnâk sinah “Na khamhtu a si” tiah chim. 
PSA.35.4	Ka nunnâk lâk â timmi hna cu ningzak mualpho in umter hna law, fahnâk pêk aka timtu kha zâmter hna law, buai ngaiin umter hna. 
PSA.35.5	Thli nih favai a chawih bang si hna seh, 
PSA.35.6	An lam kha mui in nal sehlaw, cuka ah 
PSA.35.7	Zeitintiah chan um loin an sur kha khor chungah kâ awhnâk ah an chiah i chan um loin ka tlaknâk dingah khor an cawh. 
PSA.35.8	Ruahlo piin an cungah chiatnâk tlung sehlaw, a thli in sur a chiahmi ah amah i foih seh; cu rawhralhnâk hmun ah cun amah kha tla seh. 
PSA.35.9	Cun ka nunnâk hi 
PSA.35.10	Ka ruh vialte nih “
PSA.35.11	Hngalhpitu deu an chuak i ka hngalh lomi thil kha anka hal. 
PSA.35.12	Ka thlarau ngaih chiatter dingah, thilṭha cu thilṭhalo in an cham. 
PSA.35.13	Asinain keinih cun an zawt lioah buri puan kâ aih, rawl ulh le toidor in ka um, cun ka thlacamnâk cu ka lungthin lila ah a rak kir ṭhân. 
PSA.35.14	Hawikom le unau zûn a ngaimi bangin kâ chawk lên, nu le zûn a ngaimi bangin ka kun. 
PSA.35.15	Asinain annih tu nih cun ka covo a chiat tikah lunglawm in an i pum, aka dotu hna cu hmunkhat ah an i pum i cucu ka hngal lo; ngol loin anka thlehbauh dih. 
PSA.35.16	Pathian-ṭihzahlomi hna nih rawldanghnâk ah anka nihsawh i an hacang anka rial hnawh. 
PSA.35.17	, zeicandah na zohsawh ko hna lai? Hrawh anka timhnâk chungin ka khamh law, Chiandeih sinin ka nunnâk cu ka himter ko. 
PSA.35.18	A liannganmi Pumhnâk ah lawmhnâk bia kan chimh lai, mi tampi hmaiah kan thangṭhat lai. 
PSA.35.19	Dik lo ngaiin ka ral hna nih nihchuak ah ka saih hna hlah seh, a chan um loin aka huatu hna nih ka met hna hlah seh. 
PSA.35.20	Zeitintiah daihnâk bia an chim lo i hi rammi daite i an um lioah hlennâk bia lawng an buaipi. 
PSA.35.21	Ankâ anka ân hnawh i ala, ala, kan mit nih a hmuh cang tiah an ti. 
PSA.35.22	Maw 
PSA.35.23	Ka Pathian le ka 
PSA.35.24	Maw 
PSA.35.25	An lungchung in, ala, hitihin kan duh a tling cang lai, “Kan dolh dih lai,” ti hna hlah seh. 
PSA.35.26	Ka chiatnâk cung i â lawmmi hna cu ningzak le buaibai in um hna sehlaw, ka cung i â hlawrhmi hna cu ningzak le mualpho in kun hna seh. 
PSA.35.27	Ka dinnâk aka lomhpitu hna cu thanuam le lunglawm in um hna sehlaw, “
PSA.35.28	Cun ka lei nih hin na dinnâk bia a chim lai i nitlâk tein nangmah an thangṭhat lai.
PSA.36.1	Misuaksual hna nawlbuarnâk nih ka lung chungah bia a phuan. a mithmuh ah Pathian ṭihnâk zeihmanh a um lo. 
PSA.36.2	A sualpalhnâk a hmuh i a huat tikah, amah mithmuh ah mah le mah thiam â coter tawn. 
PSA.36.3	A hmurkâ in a chuakmi bia hna cu suahsualnâk le hlennâk lawngte an si, ṭhatnâk tuah le fimnâk kha a ngol. 
PSA.36.4	A ihkhun cungah thilṭhalo a ruat i lam ṭhalo kha hrâmhrâm loin a zul, sualnâk a fih lo. 
PSA.36.5	Maw 
PSA.36.6	Na dinnâk cu a nganmi tlâng bantuk a si i na biaceihnâk cu a thuk ngaimi ti bantuk a si. Maw 
PSA.36.7	Maw Pathian, na duhdawtnâk cu zeitlukindah a sunlawi! Cucaah minung fale hna nih na thladêm cu an i bochan tawn. 
PSA.36.8	Na in chungah duhdim tein thilṭha in an i khimter i nâ lomhnâk tiva na dinter tawn hna. 
PSA.36.9	Zeitintiah nunnâk tikhor cu na sinah a um i na ceunâk ah ceunâk kan hmuh. 
PSA.36.10	Aw, nangmah hngaltu hna cungah na duhdawtnâk um peng sehlaw, lungthin dik a ngeimi hna sinah na dinnâk cu langhter ko. 
PSA.36.11	Mi porhlaw ke cu aka ralchanh dingah ra hlah seh, misuaksual hna kut zong nih lolak in ka nam hlah seh. 
PSA.36.12	Khi kaah sualpalhnâk tuahtu an tlu dih cang; hlawnh an si cang i an tho ti lai lo.
PSA.37.1	Ṭhatlonâk tuahtu hna ruangah na ngaih i chiatter duh hlah, sualpalhnâk tuahtu hna zong va hngar hna hlah. 
PSA.37.2	Zeitintiah ramhring bangin tuanah ah an si lai i hnahhring bangin an uai lai. 
PSA.37.3	 i bochan law, ṭhatnâk tuah; ram chungah um law, zumhtlâk a sinâk nih an cawm lai. 
PSA.37.4	 ah i lawm law, na lung thlitum kha an pêk lai. 
PSA.37.5	Na lam cu 
PSA.37.6	Na dinnâk cu ceunâk bangin a chuahter lai i na diknâk zong chunceu bantuk a siter lai. 
PSA.37.7	 ah i din law, Amah cu lungsau in hngak ko; an zulhmi lam i a neinung ngaimi hna ruangah le suahsualnâk ruahbu in a tluang ngaimi hna ruang zongah na ngaih i chiatter hlah. 
PSA.37.8	Thinhunnâk hi ngol law, thinhânnâk hi kaltâk; ngaihchia in um hlah, cu nih cun fahnâk lawng a chuahpi. 
PSA.37.9	Ṭhatlonâk a tuahtu hna cu hrawh dih an si lai, asinain 
PSA.37.10	Zeitintiah misuaksual cu cân tawite ah a um ti lai lo; asi, a umnâk hmunah ṭha tein va kawl, a um ti lai lo. 
PSA.37.11	Asinain lungnêmmi nih lei hi ro ah an co lai i duh a dimmi daihnâk chungah an i lawm lai. 
PSA.37.12	Misuaksual nih midik a ngiar i a hacang a rialhnawh tawn. 
PSA.37.13	Bawipa nih amah cu a nihsawh ve lai, zeitintiah a ni arak phanh lai kha a hmuh. 
PSA.37.14	Misuaksual nih vainam an zuh i an likuk kha mi sifak le chambaumi hna tlukter ding le dik ngaiin a nungmi hna thahnâk ah an i kuaih cia. 
PSA.37.15	An vainam kha anmah lungah a lut lai i an likuk cu khiah a si lai. 
PSA.37.16	Misuaksual rumnâk cha cun midingmi tlawmte ngeih a ṭha deuh. 
PSA.37.17	Misuaksual bân kha khiah a si lai i miding cu 
PSA.37.18	 nih midik hna ni cân a hngalhpiak i an co hngami ro cu zungzal a nguhmi a si. 
PSA.37.19	Cân ṭha lo zongah an mualpho lai lo, pâm kum zongah an paw a khim lai. 
PSA.37.20	Asinain misuaksual cu an lo tlau lai, 
PSA.37.21	Misuaksual nih a cawi i a cham ti lo; asinain miding nih cun a zângfah i a pêk. 
PSA.37.22	Zeitintiah thluachuah a pêkmi hna nih vawlei ro an co lai, asinain chiat a serhmi hna cu tan in an um lai. 
PSA.37.23	Miṭha kephau nâkding cu 
PSA.37.24	Atluk hmanh ah, a ril lan lai lo, zeitintiah 
PSA.37.25	Mino ka rak si cang i atu cu ka tar cang, miding kaltâk a si ka hmu bal lo i a tefa hna kutdawh zong ka hmu bal lo. 
PSA.37.26	Mi a zângfah zungzal i a coih hna, cun a tefa kha thluahchuah an si. 
PSA.37.27	Sualnâk kaltâkin ṭhatnâk tuah law hi ramah umpeng ko. 
PSA.37.28	Zeitintiah 
PSA.37.29	Miding nih ram hi ro ah an co lai i a chungah an um zungzal lai. 
PSA.37.30	Miding hmurkâ nih fimnâk a chim i a lei nih diknâk a phuan. 
PSA.37.31	A Pathian nawlbia cu a lungthin ah a um i a kephau zong a nal lai lo. 
PSA.37.32	Misuaksual nih miding a bawh i thah dingah a kawl tawn. 
PSA.37.33	An kutah 
PSA.37.34	 kha hngak, a lam kha zul law hi ram co dingin an cawisan lai; misuaksual hna hrawh dih an si kha na hmuh hna lai. 
PSA.37.35	Misual cu ṭhawnnâk nganpi a ngeih i cinmi thingkung bangin a ṭhan luaimai kha ka hmuh cang, 
PSA.37.36	Asinain a thi i zohhmanh, amah cu a um ti lo, asi, ka kawl len nain hmuhawk a um ti lo. 
PSA.37.37	Sawiawk um lomi i chinchiah law, midik ngia hna; zeitintiah cu hna co ding cu daihnâk a si. 
PSA.37.38	Asinain nawlbuartu hna cu hmunkhat ah hrawh an si lai i misuaksual hna co ding zong lohtlaunâk a si. 
PSA.37.39	Asinain miding hna khamhnâk cu 
PSA.37.40	 nih a bomh hna lai i a khamh hna lai; amah an i bochan caah misuaksual hna sinin a chuah hna i a khamh tawn hna.
PSA.38.1	Maw 
PSA.38.2	Zeitintiah na fei nih thukngai in a ka chunh i na kut in kun lak in na ka nam chih. 
PSA.38.3	Na thinhunnâk ruangah ka taksa ah hin damnâk a um lo i ka sualnâk ruangah ka ruh ahhin a dammi an um lo. 
PSA.38.4	Zeitintiah ka palhsualnâk hna nih ka lu hi an khuh i ka phorh khawh lomi thilrit bantuk a si. 
PSA.38.5	Ka hruh ruangah ka hma kha hnai an khuar i an nam dih. 
PSA.38.6	Fahnâk tuar in ka kun i nitlâk tein ngaihchia in ka hrum ai. 
PSA.38.7	Zeitintiah ka tawcor hna hi an sa tuk hringhran i ka taksa ah hin damnâk a um hrim lo. 
PSA.38.8	Kaba tuk i ka buhri, ka lungfah tuk nâkah ka hrûm ai tawn. 
PSA.38.9	 ka duhnâk vialte na hmai ah an um dih, ka hrûmainâk zong na hmaiah thuh a si lo. 
PSA.38.10	Ka thin a tawi i thazâng ka ngei ti lo, ka mit ceunâk cu duhsah tein a mui. 
PSA.38.11	Ka zawtnâk in dawtmi le hawikom hna nih anka naih duh lo, ka chungkhat zong an nai ti lo. 
PSA.38.12	Ka nunnâk lâk â timmi hna zong nih ka ca ah rap an chiah, fahnâk pêk aka timtu zong nih rawhralnâk bia lawng te an chim; nitlâk tein hlennâk lawnglawng an buaipi. 
PSA.38.13	Asinain kei cu hnachet bangin ka thei lo i a holh kho lo i a kâ a âng bal lomi bantuk ka si. 
PSA.38.14	Cuticun a thei lomi bangin ka um i a let kho lomi bangin ka um. 
PSA.38.15	Zeitintiah maw 
PSA.38.16	“Ka ngaihpiak ko, culoahcun, anka nihsawh lai i ka ke a nâl tikah keimah ralchanh in an i hlorh sual lai,” tiah ka ti. 
PSA.38.17	Zeitintiah ka tlu hnik cang i ka ngaihchiatnâk cu donghcat loin ka hmai ah a um. 
PSA.38.18	Zeitintiah ka sualnâk nih ka lung a fahter caah, ka phuan dih law law lai. 
PSA.38.19	Asinain ka ral hna hi an ṭhawng i an khîng a zâng fawn, diklo ngai in aka huatu le an karh luaimai. 
PSA.38.20	Ṭhatnâk sualnâk in a lehrultu ka ral hna nih, ṭhatnâk ka zulh ruangah anka ralchanh. 
PSA.38.21	Maw 
PSA.38.22	Maw ka khamhnâk 
PSA.39.1	Kâ thawh i, “Ka lam kha ka kilven lai, culoahcun ka lei nih sualnâk a tuah sual lai, misuaksual ka hmai i an um lio ah, kahmur hi chakbanh in ka ṭem lai,” tiah ka ti. 
PSA.39.2	Holh loin dai tein ka um, ṭhatnâk hmanh chim loin ka dai i ka ngaihchiatnâk an tho. 
PSA.39.3	Ka lungthin cu chunglei in a sa i ka ruah lio ah mei alh a chuak; cuticun ka lei nih bia a chim. 
PSA.39.4	“
PSA.39.5	Asi, ka nunchung cân hi kutphah can lawng in na ser i ka kum hna hi na hmaiah zeihmanhlo an si; mikip hi an ṭhat lio bik dirhmun zong minmei an si taktak ko.
PSA.39.5	(Selah)
PSA.39.6	Mikip hi thladem bangin an kal taktak ko; zeihmanhlo hi an buaipi taktak ko, chawva a khawn luaimai i ahotadah a si te lai a hngal ṭung lo. 
PSA.39.7	Bawipa, zeidah atu ka hngahmi hi a si? Nangmah hi ka ruahchannâk cu na si. 
PSA.39.8	Ka nawlbuarnâk vialte chungin ka chuahter law, mihrut hna nihsawh awk ka siter sawh hlah. 
PSA.39.9	Nangmah cu a tuahtu na si caah, ka kâ âng loin, dai tein ka um. 
PSA.39.10	Naka hremnâk hi ka lâk piak, na kut i tuknâk nih aka hrawh dih. 
PSA.39.11	Mi sualpalhnâk na sîk i na remh tikah, an i dawhnâk cu a rop dih i mikip hi minmei an si tak tak ko.
PSA.39.11	(Selah)
PSA.39.12	Maw 
PSA.39.13	Umti lo dingin mual ka liam hlan ah hin, ṭhawnnâk ngei ṭhân dingin ka zuah hrâm ko rih.”
PSA.40.2	ṭih a nungmi khor chungin, a thuk ngaimi nawncêk chungin aka chuah, ka ke cu lungpi cungah a chiah i fek tein aka dirter. 
PSA.40.3	Kan Pathian thangṭhatnâk hla thar cu ka kâ ah a chiah; mitampi nih cucu hmu in an ṭih lai i 
PSA.40.4	 â bochantu cu mithluachuak a si, â porhlawmi a hlawrh lo i lih bia lei i a pial lomi cu mithluachuak a si. 
PSA.40.5	Maw 
PSA.40.6	Raithawinâk le pêkchanhnâk hi na duhmi an si lo; khanghthawinâk le sualthawinâk hi na halmi an si lo; ka hna naka on piak. 
PSA.40.7	Cutikah, “Zohhmanh, zualmi Cathiang ah ka kong ṭial a si bangin, keimah ka ra; 
PSA.40.8	Maw, ka Pathian, na duhnâk tuah hi kâ lomhnâk a si. Na nawlbia zong ka lungchung ah a um.” 
PSA.40.9	A liannganmi pumhnâk ah, dinnâk thawngṭha ka aupi tawn, chim awkah kâ sum ṭhen lo, Maw 
PSA.40.10	Na dinnâk cu ka lung chungah ka thup lo i zumhtlâk na sinâk le na khamhnâk kha ka phuan tawn; A liannganmi pumhnâk ah na duhdawtnâk le na biatak cu dai tein ka umpi kho lo. 
PSA.40.11	Maw 
PSA.40.12	Zeitintiah relcawklo Ṭhatlonâk nih anka dûm; ka palhsualnâk hna nih anka tei, cuticun cunglei ka zoh kho lo; kalu i samfa nâkin an tam deuh; cucaah ka lungthin cu a ba. 
PSA.40.13	Maw 
PSA.40.14	Ka nunnâk hrawh tim in a kawltu ningzak in buai dih hna seh, ka chiatnâk lawng duhtu hna cu ningzak ngaiin dawi si hna seh. 
PSA.40.15	“Ala, ala,” aka ti hnawhtu kha a ruahawk hngal lo tiangin ningzak hna seh. 
PSA.40.16	Nangmah kawltu vialte hna cu nangmah ah i nuam in i lawm hna sehlaw, na khamhnâk a tlaihchantu hna nih, “
PSA.40.17	Kei cu sifak le chambau ka si; asinain 
PSA.41.1	Sifak hna zawn a ruattu cu mithluachuak a si, harnâk cân ah 
PSA.41.2	 nih a himter lai i a nun a zuah lai, cun lei ah hin thluachuah in a um lai; a ral hna duhnâk ah pêk na siang lai lo. 
PSA.41.3	A zawtnâk ihkhun zongah 
PSA.41.4	“
PSA.41.5	Ka ral hna nih, “Zeitikahdah a thih lai i a min hrawh a si lai,” tiin chiatnâk leilawng anka chim hnawh. 
PSA.41.6	Aka zoh ding i a rat tikah lih lawng te a chim; a lungthin nih sualpalhnâk lawngte a pumh i lêng a chuahnâk pauh ah a chim lengmang. 
PSA.41.7	Aka huatu vialte nih keimah ralchanh in biathli an i ruah i keimah ralchanh in fahnâk ding lawng an ruat. 
PSA.41.8	“Zawtnâk ṭha lo nih a tlaih cang i atu a ih mi khi, a tho ṭhân ti lai lo,” tiah an i ceih. 
PSA.41.9	Ka hawikom ṭha, kâ bochan taktak mi, ka rawl eitu nih khan, keimah ralchanh in a kedil aka cawi hnawh. 
PSA.41.10	Asinain maw 
PSA.41.11	Hi thil ah hin ka cungah nâ lawm ti kha ka hngalh, zeicatiah ka ral hna nih anka tei lo. 
PSA.41.12	Kei tu cu, ruahnâk dik ka ngeih caah ka kilveng ko law, na hmaika ah ka chia zungzal ko. 
PSA.41.13	Israel hna 
PSA.42.1	Sakhi nih sihti a ngaih bantukin, maw Pathian, ka nunnâk nih nangmah an ngai. 
PSA.42.2	Ka nunnâk hi Pathian hâl in, Pathian nung a hâl. Zeitikahdah ka phâk lai i ka Pathian hmai ah kâ langh ve lai? 
PSA.42.3	Ka mitthli hi chun zan hlan in ka rawl a si, “Khuazeiahdah na Pathian cu,” tiah anka hal leng mang. 
PSA.42.4	Mibu hna he Pathian inn i kan kal ṭi lio le, lunglomhnâk he thangṭhatnâk hla kan sak`i lio hna le, mibu hna he thô zawh i kan kal ṭi lio hna kha ka hun ruah ṭhân tikah, ka nunnâk hi ka chungah ka bungh tawn. 
PSA.42.5	Maw ka nunnâk, zeicahdah na kun ko rih? zeiruangahdah ka chungah na buai? Pathian i ruahchan, zeitintiah a hmaiceu bomhnâk thawngin amah cu ka thangṭhat ko rih lai.. 
PSA.42.6	Maw ka Pathian, ka nunnâk hi ka chungah a ngaih a chia, cucaah Jordan ram le, Hermon tlâng le Mizar tlâng hna in kan hngalh zungzal ko lai. 
PSA.42.7	Na tisawr a tla thluahmah mi thawng ah tithûk le tithûk kha an i chawn, na tilet a tho i a phul cuahmahmi nih aka khuh dih cang. 
PSA.42.8	 nih a duhdawtnâk in chun ah nawl a pêk i zanah a hla nih aka oih ṭhân lai cucu ka nunnâk Pathian sinah thla a camnâk kha a si. 
PSA.42.9	Ka lungpi Pathian sinah, “Zeiruangahdah naka philh? zeiruangahdah karal hna nih anka serhsat ruangah ka ngaih a chiat ko rih lai?” tiin ka chimh lai. 
PSA.42.10	Ka ral hna nih nitlâk tein, “Khuazeiahdah na Pathian cu a um?” tiin anka nihsawh ruangah ka ruh hna cu a kiak dih rua tiah ka ruah tawn. 
PSA.42.11	Maw ka nunnâk zei ruangah na ngaih a chiat? zeiruangahdah ka chungah hin na buai ko? Pathian i ruahchan; zeitintiah Amah cu ka thangṭhat ko rih lai, aka bawmtu le dam tertu Pathian a si.
PSA.43.1	Maw Pathian, ka bia hi ka ceihpiak hrâm ko. Pathian-zeiaharellomi miphun hna hmai ah ka kong hi ka ceih piak ko; aw, midik lomi le hlen a hmangmi hna chungin ka khamh ko sawh. 
PSA.43.2	Zeitintiah nangcu ka ṭhawnnâk Pathian na si; zeiruangahdah hnu lei naka chit? zeiruangahdah ralchanhtu hna ruang i ka ngaih a chiat tawn? 
PSA.43.3	Aw, na ceunâk le biatak kha thlah law, cu nih cun ka hruai hna seh; na tlângthiang le na puanthlâm ah ka phâkpi hna seh. 
PSA.43.4	Cuticun Pathian biakṭheng ah ka kal lai, kâ lomhnâk bik Pathian sinah, maw Pathian, ka Pathian, tingtang he ka thangṭhat lai. 
PSA.43.5	Maw ka nunnâk, zeiruangahdah na ngaih a chiat? zeiruangahdah ka chungah hin na buai? Pathian i ruahchan; Amah cu ka thangṭhat lai, aka bawmtu le damtertu ka Pathian a si.
PSA.44.1	Maw Pathian, hlanlio pi ah kan pipu hna cân i na tuahmi kha an kan chimh i kan hna nih a rak theih. 
PSA.44.2	Na kut in miphun kha na ṭhawl hna, pipu hna cu hmun na pêk hna i midang kha harnâk pein na ṭhawl hna. 
PSA.44.3	Zeitintiah ram hi an vainam hmangin an lâkmi a si lo, an bân in an khamhmi zong a si lo, na orhlei kut le bân hna le, na hmaiceu thawngin ram hi lâk a si, zeicatiah na duhpiak hna caah a si. 
PSA.44.4	Maw, Pathian nangmah cu ka Siangpahrang na si; Jokob caah teinâk nawl pe hrâm ko. 
PSA.44.5	Nangmah thawngin kan ral kha kan tei lai, na min thawngin a kan dohtu kha kan lamhchih hna lai. 
PSA.44.6	Zeitintiah ka likuk hi kâ bochan lai lo, ka vainam nih aka khamh fawn lai lo. 
PSA.44.7	Nangmah nih kan ral hna chungin nakan khamh i akan huatu hna cu ningzak in na umter hna. 
PSA.44.8	Ni tlâk tein Pathian cu kan i hmaihngalpi i na min cu kan thangṭhat zungzal lai.
PSA.44.8	(Selah)
PSA.44.9	Asinain atu cu hnulei nakan chit i ning zakin nakan umter, kan ralkap hna sinah na kal bal fawn lo. 
PSA.44.10	Ral hmai ah nakan zâmter i akan huatu hna nih an duhning pauh in ankan rok. 
PSA.44.11	Tuu thah ding bangin nakan kaltâk i miphun kip sinah nakan ṭhek dih. 
PSA.44.12	Na mi le hna hi zeihmanhlo ah na zuar hna i an zuarnâk man cu na rumpi hlei lo. 
PSA.44.13	Kan innpa hna diriam ding men ah nakan ser, kan pawngkammi zomhtaih le nisawh in nakan umter. 
PSA.44.14	Mi phunkip hna kamchia tleuhnâk men ah nakan siter i mi nih anlu ankan thin hnawh. 
PSA.44.15	Ka ningzahnâk cu ka hmaiah donghcat loin a um i ka ningzahnâk nih ka hmai a khuh dih. 
PSA.44.16	Thangchiattu le akan huatu hna bia zai ruangah le ral hna le phuhlamtu hna ruangah. 
PSA.44.17	Cu vialte nih anka tlâk hnawh, asinain kan in philh ballo, na biakam zong kan buar bal lo. 
PSA.44.18	Kan lungthin hi a kir lo i na lam hi kan pialtâk bal lo. 
PSA.44.19	Asinain nang nih cun sihal hna umnâk ah nakan thlehbauh dih i kan cungah thihnâk kha thla na zârter. 
PSA.44.20	Kan Pathian min kan philh ahcun, asiloah ramdang pathian sinah kan kut hna kan thlir ahcun, 
PSA.44.21	Pathian nih a hngal cawlh lai lo maw? zeitintiah lungthin i bia thli zong hngaltu a si. 
PSA.44.22	Nangmah ruangah ni tlâk tein thah in kan um tawn; Thah laimi tuu bang i ruah kan si. 
PSA.44.23	I hlau tuah! Maw 
PSA.44.24	Zeiruangahdah na hmai na thuh peng i harnâk le serhsatnâk kan tuarning hna hi zeiruangahdah na philh tawn? 
PSA.44.25	Lei ah hmaibenh in ka nunnâk hi a kun i leidip ah ka bawk ko. 
PSA.44.26	Aka bawmtu dingah tho law, na zângfahnâk thawngin kan tlanh.
PSA.45.1	Ka thinlung hi thilṭha in a liam thluahmah i Siangpahrang kong kha ka chim lai; ka lei hi caṭialtu cafung timhciami bantuk a si. 
PSA.45.2	Minung fale nâk in na mui a ṭha deuh; na hmurah zângfahnâk cu toih a si; cucaah Pathian nih thluachuah an pêk zungzal. 
PSA.45.3	Maw a ṭhawngmi, na vainam cu na taiah somh law, na sunparnâk le na lianhngannâk he. 
PSA.45.4	Biatak le toidornâk le dinnâk hna ruangah, na lianhngannâk he sunglawi ngaiin rang cungah i cit law, cuticun na orhlei kutin khuaruahhar thil hna an cawnpiak lai. 
PSA.45.5	A zummi na fei in siangpahrang ralhna lung cu tlengko in chun sehlaw, na tangah tlu ril dih hna seh. 
PSA.45.6	Maw Pathian, na bawiṭhutdan cu zungzal in a hmunmi a si, dinnâk ṭhiangṭhut zong na pennâk ṭhiangṭhunh a si. 
PSA.45.7	Dinnâk na dawt i suahsualnâk na huat; cucaah Pathian, na Pathian nih, chiti an thuh, na hawi le hna nâk in lunglomhnâk chiti an thuh. 
PSA.45.8	Na hnipuan vialte ah mura le alawi le kassia zihmui rim an nam, vui ho in ṭamhmi siangpahrang inn hna nih na lung an lawmhter. 
PSA.45.9	Hmaizahmi nu na ngeihmi lakah siangpahrang fanu hna zong an i tel ve, na orhlei ah Ofir sui in â ṭamhmi bawinu a dir. 
PSA.45.10	Maw, fanu, ngaihmanh, ruat law na hna kha i chit; na mi hna le napa inn i a ummi hna zong philh hna. 
PSA.45.11	Cuticun Siangpahrang nih nâ dawhnâk hi a duh taktak lai; amah cu na Bawi a si, amah cu bia. 
PSA.45.12	Tair fanu nih laksawng â rak put lai i zapi lak i a rummi hna nih na mithmai ṭha an kawl lai. 
PSA.45.13	Siangpahrang in i siangpahrang fanu cu a sunglawi bik i a hnipuan cu suiin ṭamhmi a si. 
PSA.45.14	Ṭamhmi puan dawh i aih in siangpahrang sinah an hruai lai i ngaknu thiang rual, amah zultu hna cu na sinah an ratpi lai. 
PSA.45.15	Lunglawm thanuam ngaiin an ratpi lai i siangpahrang innah an lut lai. 
PSA.45.16	Napa le aiah na fale an um lai i annih cu leicung vialte siangpahrang ah na ser hna lai. 
PSA.45.17	Na min cu chan vialte hngalh awkah ka ser lai, cucaah mi nih an in thangṭhat zungzal lai.
PSA.46.1	Pathian cu kan himnâk le kan ṭhawnnâk a si, harnâk cân ah bawmtu nai bik a si. 
PSA.46.2	Cucaah vawlei hi i thawn in, tlânghna hi rili chungah i ṭhial hmanhsehlaw, kan ṭih lai lo. 
PSA.46.3	A ti hna cu awn in phul hluahmah in, tilet nih tlâng tiangin hnin hna hmansehlaw, kan ṭih hlei lai lo.
PSA.46.3	(Selah)
PSA.46.4	Tiva pakhat a um i aṭe hna cu Pathian khualipi nomhtertu an si, Cungnung Bik umnâk hmun thianghlim cu. 
PSA.46.5	Pathian cu a chungah a um i â hnin lai lo; khua a ceu tikah Pathian nih a bomh lai. 
PSA.46.6	Mi phunkip an buai i pennâk kha an i hnin, anih nih a aw a chuah i lei hi a tlum thluahmah. 
PSA.46.7	Ralkap hna 
PSA.46.7	(Selah)
PSA.46.8	Ra ulaw, 
PSA.46.9	Amah nih raldohnâk kha vanhram deng tiangin a donghter tawn i thal kha a khiah, fei kha a tan i lêng kha mei in a khangh dih hna. 
PSA.46.10	Dai tein um ulaw, Pathian ka si hi hngal u; miphun hna sinah hlawrh in ka um lai i vulei ah hin hlawrh in ka um lai. 
PSA.46.11	Ralkapbu 
PSA.46.11	(selah)
PSA.47.1	Aw, mi vialte hna, nan kut beng ulaw! Teinâk aw he Pathian sinah au u. 
PSA.47.2	 cungnungbik cu huhâm a ngei; amah cu vulei vialte Siangpahrang ngan a si. 
PSA.47.3	Kan tangah mi vialte a kunter hna lai i kan ke tangah mi phun kha a kunter hna lai. 
PSA.47.4	Kan co hngami ro a kan thimpiak lai i a dawtmi Jokob ca i a ṭha bikmi kha.
PSA.47.4	(Selah)
PSA.47.5	Pathian cu authawng he a kai i 
PSA.47.6	Pathian thangṭhat in hlasa ulaw! thangṭhat in hla sa u! Kan siangpahrang sinah thangṭhat in hlasa ulaw, thangṭhat in hla sa u! 
PSA.47.7	Pathian cu vulei vialte Siangpahrang a si, theihthiamnâk he thangṭhat hla sa u. 
PSA.47.8	Pathian cu mi phunkip cungah Siangpahrang a si i Pathian cu a bawiṭhutdan ah biaceih in a ṭhu. 
PSA.47.9	Abraham Pathian minung si awkah, mikip sinin siangpahrang hna hmunkhat ah an i pum. Zeitintiah vulei phaw hna hi Pathian ta an si i amah cu lianngan ngaiin cawisan a si.
PSA.48.2	Zion tlâng chaklei i a ummi cu a sâng i â dawh, vulei dihlak lunglawmhnâk, a liannganmi Siangpahrang khualipi a si. 
PSA.48.3	Pathian cu a innah a um i a himnâk ralhruang tiah hngalh a si. 
PSA.48.4	Zeitintiah zohhmanh, siangpahrang hna cu i pumin an panh. 
PSA.48.5	An hmuh tikah mak an ti i an buai tuk ah rian rangin an zâm dih. 
PSA.48.6	Cukaahcun ṭihnâk nih a tlaih hna i nu nau nganfah bangin a tlaih hna. 
PSA.48.7	Nichuah lei thli hmangin Tarsis tilawng a nganmi na hrawh tawn bantukin. 
PSA.48.8	Kan rak theihcia bantuk le kan hmuh cang bantukin, Ralkapbu 
PSA.48.8	(Selah)
PSA.48.9	Maw Pathian, na ṭempal laifang ah, na duhdawtnâk kong kan ruah tawn. 
PSA.48.10	Maw Pathian na min bantukin, nangmah thangṭhatnâk nih vanhram deng a phân i na orhlei kut cu dinnâk in a khat. 
PSA.48.11	Na biaceihnâk ruangah Zion tlâng cu i lawm sehlaw, Zion fanu zong i lawm seh. 
PSA.48.12	Zion cu vel u law, kal in vel tuah u, a innsâng hna khi rel tuah u. 
PSA.48.13	A kulhnâk hna chinchiah ulaw, Siangpahrang inn hna ruat tuah u, chanthar a um laimi hna sin i nan chim chin khawh nâkhnga. 
PSA.48.14	Zeitintiah hi Pathian hi zungzal kan Pathian cu a si; amah cu thih tiang hmanh in kan hruaitu a si lai.
PSA.49.1	Mi vialte hna hihi ngai tuah u, vawlei i a ummi vialte hna rak ngai tuah u. 
PSA.49.2	A niam le a sâng he, mirum le misifak he hmunkhat ah. 
PSA.49.3	Ka kâ nih fimnâk bia a chim lai, cun ka lungthin khuaruahnâk nih hngalhthiamnâk a pêk lai. 
PSA.49.4	Phungthlukbia lei ah ka hna ka chi lai i biathûk ka chimmi cu ka tingtang in ka fianter lai. 
PSA.49.5	Ni ṭhalo ah, ka kedil pawngah palhsualnâk hna nih ka dûm hmanhseh, zeiruangahdah ka ṭih lai? 
PSA.49.6	A chawva â bochan i a rumnâk le ngeihchiah â hmaihngal pimi, 
PSA.49.7	ahohmanh nih an unau an tlanh kho lai lo, Pathian sinah tlanhnâk man an pêk piak kho lai lo. 
PSA.49.8	Zeitintiah an nun tlanhnâk man cu a tamtuk i ahohmanh nih a dihlak in an pe kho lai lo. 
PSA.49.9	Zungzal i nungpeng ding le, khorthuk i lut lo dingin i tlanh awkah. 
PSA.49.10	Zeitintiah mifim zong an thi, cubantuk ṭhiamṭhiam in mihrut le zeiruaram lo zong an thi ve ko, cun an chawva hna cu midang caah an chiahta tawn hna ti kha a hmuh. 
PSA.49.11	An chunglei in an inn kha zungzal nguh ding ah an ruah, an umnâk hmun hna cu chan vialte caah an ruah tawn; an ram hna cu anmah min kha an putter hna. 
PSA.49.12	Asinain minung hi upat in a um nain a hmun lo, a lo tlaumi saram bantuk men a si. 
PSA.49.13	Hihi mihrut hna lam cu a si, cun an techin fapar hna zong an chimmi bangin an um.
PSA.49.13	(Selah)
PSA.49.14	An thihnâk hmun lei ah kalpimi tuu bantuk an si; thihnâk nih a rak cawm hna lai; Midik hna nih khua a dei tikah an uk hna lai; an umnâk hmun in a hlatnâk hmun ah, an taksa dawhnâk hna cu thlân ah a ciam dih lai. 
PSA.49.15	Asinain ka nunnâk tu cu Pathian nih thlân ṭhawnnâk chungin a tlanh lai, zeitintiah a rakka cohlân lai.
PSA.49.15	(Selah)
PSA.49.16	Mi pakhat a rum i a chungkhar sunparnâk zong â chapchin lengmang tikah, va ṭih hlah. 
PSA.49.17	Zeitintiah a thih tikah zeihmanh â put kho hlei lai lo; a sunparnâk zong nih a zul hlei lai lo. 
PSA.49.18	A nun lio ah thluachuah hmu ngai in i ruat hmanhseh, ( na hlawhtlin ruangah mi nih in thangṭhat hna hmanh seh), 
PSA.49.19	anpa le kalnâk ṭhiamṭhiam ah an kal ve lai i zeitikhmanh ah khua ceu an hmu ti lai lo. 
PSA.49.20	Mi nih upatmi a si nain, theihthiamnâk a ngei lomi cu saram a lo tlaumi bantuk men a si.
PSA.50.2	Dawhnâk tling, Zion in Pathian cu a ceu lai. 
PSA.50.3	Kan Pathian cu a ra lai i a dai lai lo. Ahmai ah mei a kang lai i a ṭhawngmi thli nih a velchum in a chem lai. 
PSA.50.4	Ami le bia a ceih khawh nâkhnga cunglei in van hna a auh lai i vulei zong hi a kawh lai. 
PSA.50.5	“Ka mithiang hna ka sinah i pum u, raithawinâk in ka sinah biakamnâk a tuahmi hna kha,” tiah a ti lai. 
PSA.50.6	Vanhna nih khin a dinnâk phuang hna seh, zeitintiah Pathian amah hrimhrim cu biaceihtu a si.
PSA.50.6	(Selah)
PSA.50.7	Maw kami le hna, ngaituah u, bia ka chim lai; maw Israel, kan ralchalhnâk ka phuan lai; Keimah hi Pathian, na Pathian cu ka si! 
PSA.50.8	Na raithawinâk ruangah kan si lai lo, ka hmaiah donghcat loin a ummi khanghthawinâk na tuahmi zongah kan si lai lo. 
PSA.50.9	Na inn in cawtum ka la lai lo, na satil rual chungin meheh zong ka la lai lo. 
PSA.50.10	Zeitintiah ram lak i saram vialte khi kata an si, tlâng thongkhat cungah a tlongmi saram hna zong kata an si. 
PSA.50.11	Tlângcung i vate vialte ka hngalh dih, tlâng thongkhat cungah a tlongmi saram hna zong kata an si. 
PSA.50.12	Ka rawl a ṭam ahcun kan chim lai lo, zeitintiah vawlei le a chung i a ummi vialte hi kata a si. 
PSA.50.13	Cawtum sa hi ka ei lai i meheh thisen hi ka din lai maw? 
PSA.50.14	Pathian sinah lawmhnâk biachim thawinâk cu pe law, Cungnung Bik sin i na biakam cu tlinter. 
PSA.50.15	Harnâk na ton tikah ka au, kan khamh lai i naka thangṭhat lai. 
PSA.50.16	Asinain misuaksual sinah Pathian nih, “Zeicadah ka sining hi na rak phuan i na hmurkâ in ka biakam hna na rak phuan? 
PSA.50.17	Nunchimhnâk na huat i ka bia hnu lei ah na hlawnh. 
PSA.50.18	Mifir na hmuh tikah na komh colh i ṭangdangkaimi hna he nan i kawm fawn. 
PSA.50.19	Nakâ hi Ṭhatlonâk ah na pêk i na lei nih hlennâk a chim leng mang. 
PSA.50.20	Ṭhut bu i na unau na soisel, na chuahpi na unau thang na chiat. 
PSA.50.21	Cubantuk thil na tuah hmanh ah dai tein ka um i nangmah bantuk men ah naka ruah, asinain kan sik lai. na mithmuh ah changhliahmah in kan hmuhter lai. 
PSA.50.22	Nannih Pathian a philhtu hna, hihi ruat tuah u, culoahcun kan thlehbauh dih hna sual lai. Khamhtu na ngei lai lo. 
PSA.50.23	Mizei pauh lomhnâk biachim raithawinâk a tuahtu nih anka thangṭhat, dik ngai in an nunning a hmangtu sinah Pathian khamhnâk ka hmuh sak lai.”
PSA.51.1	Maw Pathian, na duhdawtnâk bangin ka zângfah law, a tammi le â dawhmi na velngeihnâk thawngin ka nawlbuarnâk kha ka hnawhpiak ko hna. 
PSA.51.2	Ka sualpalhnâk hna hi thiang tein ka ṭawl piak hna law, ka sualnâk chungin ka thenh ko sawh. 
PSA.51.3	Zeitintiah ka nawlbuarnâk kha ka hngalh hna i ka sualnâk kha ka hmai ah a um zungzal. 
PSA.51.4	Nangmah ralchanh in, nangmah sin hrimhrim ah ka sual cang; na mithmuh ah Ṭhatlonâk kha ka tuah; ka kong na chimmi hi a dikmi a si, bia naka ceih hmanh ah sawi awk um lo na si. 
PSA.51.5	Ngaihhmanh, sualpalh cia in hrin ka si i ka nu nih sual in a ka pawi. 
PSA.51.6	Ngaihhmanh, chunglei in biatak na duh i chunglei ah hin fimnâk ka cawnpiak hrâm ko. 
PSA.51.7	Hisop in ka hnawr law ka thiang lai. Ka ṭawl law hawhra bangin ka rang lai. 
PSA.51.8	Na khiah ciami ruh hi â nomh ṭhân khawh nâkhnga lomhnâk le nomhnâk thawng kha ka theihter. 
PSA.51.9	Ka sualnâk chungin na hmai thup law, ka sualpalhnâk vialte hi ka hnawh piak ko. 
PSA.51.10	Maw Pathian, ka chungah lungthin thiang ser ṭhân law, keimah ah hin a fekmi thlarau kha tharchuah hrâm ko. 
PSA.51.11	Na sin in ka ṭhawl sawh hlah law, na Thiang Thlarau cu ka sin in ka lak piak sawh hlah. 
PSA.51.12	Na khamh-lomhnâk kha ka pe ṭhân law, nun a siangmi na Thlarau in fehter law ka tlai ko sawh. 
PSA.51.13	Cuticun nawlbuartu kha na lam ka cawnpiak hna lai i misual hna nih nangmah lei an hawih ṭhân lai. 
PSA.51.14	Maw Pathian, aka khamhtu Pathian na si, thisen chuah ruang i thiamloconâk chungin ka chuahter law, ka lei nih thang ngaiin na dinnâk kong hi hla in ka sak lai. 
PSA.51.15	Maw 
PSA.51.16	Zeitintiah raithawinâk hi na duhmi a si lo, raksisehlaw kan pêk diam cang hnga; khanghthawinâk zongah nâ lawm bal lo. 
PSA.51.17	Pathian duhning raithawinâk cu thlarau kehkuai hi a si, lungthin kekkuai i chirnâk hi Maw Pathian, zeirel loin na um lai lo. 
PSA.51.18	Na duh ningin Zion cungah thilṭha tuah law, Jerusalem vanpang hna cu dirh ṭhân. 
PSA.51.19	Cuticun dinnâk raithawinâk le, khanghthawinâk le pum khanghthawinâk ah nâ lawm lai i na biakṭheng cungah cawtum kha an pêkchanh cang lai.
PSA.52.1	Maw miṭhawng pa, zeiruangahdah ṭhatlonâk nâ hmaihngal pi? Pathian ṭhatnâk cu a hmun zungzal. 
PSA.52.2	Na lei cu rawhralnâk lawng a ruat i sammehnâk namte bangin, hlennâk lawng a tuah. 
PSA.52.3	Ṭhatnâk nâkin ṭhatlonâk kha na dawt deuh i dinnâk nâkin lih chim kha na duh deuh.
PSA.52.3	(Selah)
PSA.52.4	Nang hlen ahmangmi lei i thangchiat kha na tlaihchan. 
PSA.52.5	Cubangin Pathian nih zungzal caah an hrawh ve lai; na umnâk hmun in an chuah lai, minung hna ram chungin an chuah lai i tlau lakin an kalpi lai.
PSA.52.5	(Selah)
PSA.52.6	Miding hmanhnih an hmuh lai i an ṭih lai; cu minung cu a nih sawh lai, 
PSA.52.7	“Zohhmanh u, hipa hi dah kaw a ṭhawnnâk ah Pathian kha hmang loin, a tamtukmi a rumnâk â bochanmi le a suahsualnâk in ṭhawn â timmi a si cu,” an ti lai. 
PSA.52.8	Kei tu cu Pathian in i Oliv thing a hninghno mi bang khi ka si. Pathian vêl cu zungzal in zungzal tiang kâ bochan lai. 
PSA.52.9	Na tuahmi thil hna ruangah, zungzal in nangmah cu kan thangṭhat lai. Na mithiang hna mithmuh ah na min cu ka hngah peng lai, zeitintiah, hihi a ṭha.
PSA.53.1	Mihrut nih a lungthin in, “Pathian a um lo,” tiah a ti; an rawk dih i fih a nungmi sualpalhnâk kha an tuah; ṭhatnâk a tuahmi an um lo. 
PSA.53.2	Hngalhthiamnâk ngeiin Pathian kawlmi an um hnga maw tiin Pathian nih van in minung fale hna hi a zoh hna, 
PSA.53.3	mikip an pial dih cang i an dihlak in an rawk dih; ṭhatnâk tuahmi an um lo, pakhat hmanh an um lo. 
PSA.53.4	Palhnâk tuahtu hna nih hngalhnâk a ngei lo maw? changreu an ei bantukin kami le kha an ei dih hna i Pathian zong an au lo. 
PSA.53.5	ṭih awk a umlonâk ah ṭihnâk nganpi he an um, zeitintiah nangmah an dûmtu hna ruh cu Pathian nih a ṭhekdih cang; Pathian nih a zomhtaih hna caah ningzak ngai in na umter hna. 
PSA.53.6	Maw Isarel hna khamhnâk cu Zion in rak chuak cang seh law, Pathian nih sal i a tangmi ami le a chuah tikah, Jokob cu i lawm seh law, Isarel cu i nuam seh.
PSA.54.1	Maw Pathian, na min in ka khamh law, na ṭhawnnâk in ka bia ka ceih piak tuah. 
PSA.54.2	Maw Pathian, ka thlacamnâk ngai law, ka chimmi bia hna hi ka theihpiah ko. 
PSA.54.3	Zeitintiah aka ralchanh dingin khual kha an tho i aka lamhchihtu hna nih thah anka timh. Pathian an hngal hrimhrim lo.
PSA.54.3	(Selah)
PSA.54.4	Ngaihmanh, Pathian cu aka bawmtu a si. 
PSA.54.5	Amah nih ka ral hna an sual man a lehrulh hna lai. Na biatak in hrawk hna. 
PSA.54.6	Keimah lungtho tein na sinah raithawinâk ka tuah lai; Maw 
PSA.54.7	Zeitintiah ka harnâk vialte chungin aka chuahter, ka duhning tein ka ral hna cung i a tlungmi cu ka mit nih a hmuh cang.
PSA.55.1	Maw Pathian, ka thlacamnâk ka ngaih piak law, na sin i nawlnâk ka tuah lio ah i thup sawh hlah. 
PSA.55.2	Ka ngaihpiak law, ka let ko sawh; ka vansannâk ruangah kâ din thiam lo i ka hrum ai tawn. 
PSA.55.3	Zeicatiah ralchanhtu hna aw thawng le, misuaksual hna lamhchihnâk ruangah, zeitintiah harnâk kacungah an tlunter i thinhung in anka huat. 
PSA.55.4	Ka lungthin hi ka chungah a faktuk hrinhran i thih ṭihnâk nih a ka tlaih. 
PSA.55.5	Ṭihphânnâk le thathernâk nih anka tlun hnawh i thinlaunâk nih aka khuh dih cang. 
PSA.55.6	“Aw, ṭhuro bangin thla ngeih ka hei duh dah; lodiam ka zuang lai i kâ din cang hnga. 
PSA.55.7	Lam hlapi ah ka zuang lai i ramcar ah ka um peng ko hnga.
PSA.55.7	(Selah)
PSA.55.8	Hi khuadawm le thlitu a hrangmi hna hi, himnâk hmunah ka zâmtâk hna hnga,” tiah ka ti. 
PSA.55.9	Maw Bawipa, hrawk hna law, an lei kha cheu dih hna; zeitihtiah khuapi chung i entainâk le zangennâk kha ka hmuh hna. 
PSA.55.10	Chun zan hlan in kulhnâk vamtlângin an vel i sualpalhnâk le harnâk zong a laifang ah an um. 
PSA.55.11	An laifangah rawhralnâk a um i lamhchihnâk le hlennâk hna nih lamthluan kha a chuahtâk bal lo. 
PSA.55.12	Zeitintiah aka thangchiattu kha ka ral an si lo, heisi hna sehlaw ka ruahthiam ko hnga, ka cungah a leksuai ngaimi zong ka ral an si fawn lo; heisi hna sehlaw ka thuh kanh diam cang hna hnga. 
PSA.55.13	Asinain amah cu, keimah he â tlukmi, ka hawi le ka komh ngaimi kha a si fawn. 
PSA.55.14	Biathlum ka ruah ṭimi, mizapi sinah Pathian biakinn i ka tlawnlen pimi kha an si. 
PSA.55.15	Thihnâk nih tlunhnawh hna sehlaw, nung nain hell ah kal hna seh, zeitintiah an umnâk pauh ah suahsualnâk an lakah a um. 
PSA.55.16	Keitu nih cun Pathian ka auh lai i 
PSA.55.17	Zingah siseh, chunah siseh, zanlei ah siseh thla ka cam lai i thang ngaiin ka au lai, cun ka aw a theih lai. 
PSA.55.18	Ka ral hna nih anka dohnâk ah ka nunnâk him tein a tlanh, zeitintiah aka dohtu cu an tam tuk. 
PSA.55.19	Pathian hlan lio i a umnâk i a ummi nih, a ngaih hna lai i a tuarter hna lai; zeicahtiah an i thlengduh lo i Pathian zong an ṭih lo. 
PSA.55.20	Daihnâk a tuah pimi hna cung hmanh ah kut a thlak hna i a biakam cu amah lila nih a buar tawn. 
PSA.55.21	A hmurkâ chuak bia hna cu cawhnuk khal bangin a nal, asinain a lungthin ah raldohnâk a um; a bia cu chiti bangin a tlawr, asinain a harmi namte bantuk a si. 
PSA.55.22	Na thilrit cu 
PSA.55.23	Asinain maw Pathian, rawhralnâk khor ah na pilter hna lai; thisen chuah hmangmi le hlenhmangmi hna cu an chan canceu hmanh an nung lai lo; kei tu cu nangmah lawng kan bochan lai.
PSA.56.1	Maw Pathian, ka cungah vel ngei ko, zeitintiah mi nih anka dawlh dih cang lai, nitlâk tein anka doh i anka lamhchih. 
PSA.56.2	Ka ral hna nih nitlâk in anka dûm, maw Cungnung Bik, aka ralchantu hna hi an tam tuk. 
PSA.56.3	Ka ṭih hna tikah, nangmah kan bochan lai. 
PSA.56.4	Pathian ah (A bia ka thangṭhat lai i), Pathian ah amah kâ bochan lai; ka ṭih lai lo. Thisa nih zeidah aka tuah khawh lai? 
PSA.56.5	Nitlâk in ka bia kha an merh i an ruahnâk vialte cu keimah ralchanhnâk thilṭhalo lawng te a si. 
PSA.56.6	Hmunkhat ah an i pum i an i thup, a thli in anka dawi i thah dingin an ka bawh. 
PSA.56.7	An sual hremnâk in an luat lai maw? Maw Pathian, thinhung in annih cu ṭhawl dih hna. 
PSA.56.8	Ka vahvaihnâk na rel dih hna i ka mitthli hna hi na thol chungah na khumh dih hna, na cauk ah an um a si lo mei? 
PSA.56.9	Nangmah kan auh tikah, ka ral an zâm dih lai; Pathian cu kata a si caah, cucu ka hngalh. 
PSA.56.10	Pathian ah (Abia ka thangṭhat lai), 
PSA.56.11	Pathian ah Amah kâ bochan i ka ṭih lai lo. Minung nih zeidah anka tuah khawh lai? 
PSA.56.12	Maw Pathian, na sin i ka biakamnâk nih aka ṭemchih i na sinah thangṭhatnâk ka chim lai. 
PSA.56.13	Zeitintiah ka nunnâk hi thihnâk in na khamh; minung hna ceunâk tangah, Pathian hmai i ka len khawh nâkhnga, ka ke hi tlu lo dingin na khamh cang a si lo mei?
PSA.57.1	Ka zângfah ko, maw Pathian, ka zângfah hrâm ko! zeitintiah ka nunnâk nih an bochan; hi vanchiatnâk hna hi a dih hlan lo, na thlatang ah kâ thup lai. 
PSA.57.2	Cungnung bik Pathian, zeizongvialte aka tuah piaktu ka Pathian cu ka auh lai. 
PSA.57.3	Van in a run thlah lai i aka khamh lai i dolh dih aka timtu kha a sik lai. Pathian nih a velngeihnâk le biatak kha a run thlah lai. 
PSA.57.4	Ka nunnâk hi chiandeih hna sinah a um; khangh aka timtu hna sinah ka it, an ha hna cu fei le thal bantuk a si, an lei kha vainam bangin a har. 
PSA.57.5	Maw Pathian, nangmah cu van hna cungah khin hlawrh si law, na sunparnâk cu leipumpi ah um ko seh. 
PSA.57.6	Ka ke awhnâk ah sur an phah i ka nunnâk cu a kun, ka lamah khor an cawh; asinain a laifang ah anmah tu an tla.
PSA.57.6	(Selah)
PSA.57.7	Ka lungthin hi a fek ko, Maw Pathian, ka lungthin hi a fek ko; thangṭhatnâk pe in hla ka sak lai. 
PSA.57.8	Ka sunparnâk i hlau tuah! Tingtang le thanglawi hna i hlau tuah u! keinih cun khua ka deipi lai. 
PSA.57.9	Maw 
PSA.57.10	Na velngeihnâk nih van a phân i na biatak nih khuadawm an phân. 
PSA.57.11	Maw Pathian, nangmah cu van hna cungah khin hlawrh in um law, na sunparnâk cu lei pumpi ah um ko seh.
PSA.58.1	Nannih, dai tein a ummi hna, dinnâk bia hi nan chim tak ko maw? Maw minung fale hna, dik ngaiin bia cu nan ceih set maw? 
PSA.58.2	Ceih hlah, nan lungin suahsualnâk nan tuah tawn; nan kut hrimhrim in vulei i zângennâk cuai ah nan thlai tawn. 
PSA.58.3	Misuaksual hna cu paw chung hmanh in lam an pial cang; an chuah le cangka lih chim in lam an pial. 
PSA.58.4	An sivai cu rul sivai bantuk a si, hnachetmi rawchawk a hnâphihmi bantuk an si. 
PSA.58.5	Cu nih cun rul camhnâk aw zong an thei kho lo i camhnâk hla an sakmi zong an thei kho lo. 
PSA.58.6	Maw Pathian, ankâ chung ha kha thlonghpiak hna! Maw 
PSA.58.7	Donghcat lo i a luangmi ti bangin lolak in luang hna seh law, an likuk kha kuai hna hmanhsehlaw, an thal kha khiak dih hna. 
PSA.58.8	Hnapkhawn a kalpah i a tlum thluahmah bangin lolak in tlum hna seh, nau cungin a thimi, khuaceu a hmu lomi nu bantuk si ko hna seh. 
PSA.58.9	Nan bêl hna nih hlingbur kangmi linsa an theih hlan hmanh ah, a nunnâk le a thinhun kanghmi bangin phusim bangin a lâk hna lai. 
PSA.58.10	Miding nih cun a phânmi phuhlamnâk a hmuh tikah â lawm lai i misuaksual hna thisen in ake cu a ṭawl lai. 
PSA.58.11	Cuticun mi hna nih, “Miding caah cun laksawng a rak um taktak ko; vawlei ah biaceihtu Pathian a um taktak ko,” an ti lai.
PSA.59.1	Maw ka Pathian, ka ral hna sinin ka khamh law, aka ralchanhtu hna sinin ka kilveng ko. 
PSA.59.2	Palhnâk tuahtu hna sinin ka khamh law, thisen chuah a hmangmi hna sinin ka khamh ko sawh. 
PSA.59.3	Zeitintiah zohhhmanh, ka nunnâk lâk duh ah anka bawh, miṭhawng hna cu keimah ralchanh in an i pum, maw 
PSA.59.4	Ka palhnâk a si lomi zongah an tli i an i timlâm tawn, tho in, zoh law ka bawm ko sawh. 
PSA.59.5	Cucaah maw 
PSA.59.5	(Selah)
PSA.59.6	Zanlei ah an rak kir i khuapi hi velin uico bangin an bau. 
PSA.59.7	Asi, ankâ in chuak lakin an irh i anhmur hna cu a har ngaimi vainam bantuk a si i. “Ahonihdah a theih?” tiah an ti. 
PSA.59.8	Asinain Maw 
PSA.59.9	Maw aka ṭhawntertu, kan hngah zungzal lai, zeitintiah Pathian cu ka himnâk a si. 
PSA.59.10	Vêl aka ngeihtu Pathian nih aka don lai, Pathian nih ka ral hna cung i kaduhnâk a tlun termi cu aka hmuhter lai. 
PSA.59.11	Anmah cu that hna hlah, culoahcun, kami le hna nih an philh hna sual lai. Maw 
PSA.59.12	Ankâ chuak sualnâk le an hmurkâ chimmi bia hna ruangah, an i porhlotnâk nih tlai hna seh, zeitintiah chiatserh le lih chim an hmang. 
PSA.59.13	Thinhungin hloh hna law, umtilo dingin hloh hna; cun Pathian nih Jakob hna cungah bia a ceih ti hi van hram deng tiangin hngal hna seh.
PSA.59.13	(Selah)
PSA.59.14	Zanlei ah rak kir hna sehlaw, uico bangin bau len in khuapi cu vel rih hna seh. 
PSA.59.15	Ei awk kawl ah vâk hna sehlaw, anpaw a khim hlan pauh an bau lengmang ko lai. 
PSA.59.16	Asinain na ṭhawnnâk hla in ka sak lai; asi, zingka teah na velngeihnâk hi thang ngaiin hla in ka sak lai; zeitintiah nangmah cu ka himnâk le vansan lio ah ka himnâk na rak si. 
PSA.59.17	Maw, ka ṭhawnnâk, na sinah thangṭhat hla ka sa lai; zeitintiah Pathian cu ka himnâk a si i velngeitu ka Pathian a si.
PSA.60.1	Maw Pathian, hnulei na kan chit; nakan hrawh cikcek i nâ lawm fawn lo; aw, kan tharchuah ṭhân ko sawh. 
PSA.60.2	Vulei hi na therter i na kuaiter; a kakmi hna hi phit ṭhân hna, zeitintiah â hnin peng ko hih. 
PSA.60.3	Na mi le hna hi a harmi thil hna na hmuhter hna i buainâk misur nakan dinter. 
PSA.60.4	Nangmah ṭihtu hna cu puanzar na pêk hna i biatak thawngin zar a si khawh nâkhnga.
PSA.60.4	(Selah)
PSA.60.5	Na dawtmi hna kha khamh an si khawh nâkhnga; na orhlei kut in khamh law, ka let ko. 
PSA.60.6	Pathian nih a thiannâk in a chim cang. “Kâ lawm lai i Sekem khua cu ka ṭhen lai, Sakut horkuang cu ka tah dih lai. 
PSA.60.7	Gilead cu kata a si, Manase cu kata a si; Efraim zong kalu caah luchin a si; Judah cu ka nawlbia petu a si. 
PSA.60.8	Moab cu kâ kholhṭawlnâk bêl a si; Edom cungah ka kedan ka hlawnh lai; Keimah thawngin Filistia cungah teinâk au aw ka chuah lai,” 
PSA.60.9	A fekmi khuapi ah ahonihdah aka hruai lai? Edom ah ahonihdah anka hruai lai? 
PSA.60.10	Maw Pathian, nangmah hi na si lo maw, hnu lei akan chittu cu? kan ralkap hna sin i a kal lomi kha, nangmah hi na si lo maw? 
PSA.60.11	Harnâk ah kan bawm hrâm ko, zeitintiah minung bomhnâk cu zeihmanhlo a si. 
PSA.60.12	Pathian thawngin ralṭha ngaiin kan nam hna lai, zeitintiah amah cu kan ral hna lamhchihtu a si.
PSA.61.1	Maw Pathian, ka aunâk aw hi ka theihpiak law; ka thlacamnâk hi ka ngaihpiak hrâm ko. 
PSA.61.2	Ka lungthin a bat lio ah, vanhram dengin kan auh lai, keimah nâk a sâng deuhmi lungpi ah ka hruai ko sawh. 
PSA.61.3	Zeitintiah nangmah cu ka caah himnâk na si i ral hna kut chungin a fekmi ralhruang na si. 
PSA.61.4	Na puanthlâm ah ka um zungzal lai, na thlatang dornâk kha kâ bochan lai.
PSA.61.4	(Selah)
PSA.61.5	Zeitintiah maw Pathian, ka biakam hna naka theihpiak i na min ṭihzahmi hna ro cu naka pêk. 
PSA.61.6	Siangpahrang nun hi na sauter lai, a kum zong chan tampi nguh ko seh. 
PSA.61.7	Pathian hmaiah zungzal in a hmun lai. Aw amah cu himter a si khawh nâkhnga vêl le biatak cu timhlamh piak ko. 
PSA.61.8	Ka biakam kha nichiar te ka tlinter khawh nâkhnga na min thangṭhat in hla ka sa zungzal lai.
PSA.62.1	Biatak tein ka nun nih dai tein Pathian a hngah i ka khamhnâk cu amah sin in a phân. 
PSA.62.2	Amah lawnglawng hi ka lungpi le khamhnâk a si; amah cu kâ kilvennâk a si; fak piin kâ hnin lai lo. 
PSA.62.3	Zeicandah mi pakhat hi nan dûm lai? nan dih lakin a tlu dengmangmi hruang le a sawnmi vanpang bantukin thluk nan si dih lai. 
PSA.62.4	A sangmi a dirhhmun i thlak awkah ruahnâk nan i cheu, lihchim ah an i nuam; ankâ in thlua an chuah nain an chunglei in chiat an serh hna.
PSA.62.4	(Selah) 
PSA.62.5	Ka nunnâk, Pathian lawnglawng dai tein hngak ko, zeitintiah kâ ruahchannâk cu amah sin in a si. 
PSA.62.6	Amah lawng hi ka lungpi le khamhnâk a si; kâ kilvennâk a si; kâ hnin lai lo. 
PSA.62.7	Pathian ah ka khamhnâk le sunparnâk a um, ka ṭhawnnâk lungpi, ka ralhruang cu Pathian ah a um. 
PSA.62.8	Mizapi hna, Amah cu i bochan zungzal u; Ahmai ah nan lungthin bung u, Pathian cu kan himnâk a si.
PSA.62.8	(Selah)
PSA.62.9	Dirhmun a niammi cu minmei bantuk an si taktak i dirhmun sâng hna zong lih an si; cuai ah thlai siseh law minmei nâk in an zâng deuh lai. 
PSA.62.10	Zângennâk i ngeihmi ah i hngatchan hlah u, mi thilchuhnâk in hlawk i tim hlah; rumnâk zong karhchin lengmang hmanhsehlaw cuka ah na lung chia hlah. 
PSA.62.11	Pathian nih voikhat a chim i hihi voihnih ka theih; cucu ṭhawnnâk hi Pathian ta a si. 
PSA.62.12	Maw, 
PSA.63.1	Maw Pathian, nang cu ka Pathian na si; zingkâ teah kan kawl lai; ka nunnâk nih nangmah an hâl, ka thisa nih nangmah an ngai; a rocarmi le tihâlnâk ram ti umlonâk ah ummi ka si. 
PSA.63.2	Na hmual le sunparnâk hmu dingin, hmunthiang chungah kan kawl len cang. 
PSA.63.3	Na duhdawtnâk cu nunnâk nak in a ṭhat deuh caah, ka hmurkâ in kan thangṭhat lai. 
PSA.63.4	Ka nunchung vialte kan thangṭhat lai; na min in kakut kha ka thlir lai. 
PSA.63.5	Ka nunnâk hi thlik le thau bangin a duh a tling lai i lomhnâk hmurkâ he kan thangṭhat lai. 
PSA.63.6	Ka ihkhun cungin kan ruahṭhân tikah, zankhuadei in kan ruah tawn. 
PSA.63.7	Nangcu aka bawmtu na si caah na thla tangah lunglawm in ka um lai. 
PSA.63.8	Ka nunnâk nih nai tein an zulh i na orhlei kut in naka tlaih tawn. 
PSA.63.9	Asinain thah timh in aka kawltu kha a thuhnâk bik vawlei tangah an tla lai. 
PSA.63.10	Vainam in an tlu lai i cenghngia hna ei awk men an si lai. 
PSA.63.11	Asinain siangpahrang cu Pathian ah â lawm lai i Amah chalh in chiat â serhmi pauh nih an thangṭhat lai; asinain lihchimmi hmurkâ cu huhpiak an si lai.
PSA.64.1	Maw Pathian, ka vansannâk aw hi ka theihpiak law, ka ral hna ruang i ṭihphannâk chungin ka nunnâk hi kilveng hrâm ko. 
PSA.64.2	Misuaksual hna nih a thli tein anka bawhnâk chungin ka thup law, sualpalhnâk a tuahtu hna le ralthawh a hmangmi chung zongin. 
PSA.64.3	Cuhna nih an lei hna cu vainam bangin an hâr ter i an likuk cu kuai in a khâmi bia in kah an timh tawn hna, 
PSA.64.4	Palhnâk ngei lomi kha a thli tein an kah khawh nâkhnga; ṭihnâk zeihmanh ngei lo in, hmakhat te ah an kah tawn hna. 
PSA.64.5	Ṭhatlonâk tuah awkah thazâng an i pe i a thli tein rap chiahnâk kong an ceih tawn, “Ahonihdah a hmuh lai,?” tiah an ti. 
PSA.64.6	Sualpalhnâk lawng an ruat, “Fel tein kan khân cang” tiah an ti; minung chung lei ruahnâk le lungthin hi a thuk ngaingai. 
PSA.64.7	Asinain annih cu Pathian nih thal in a kah hna lai i hmakhat teah hliamhma an pu lai. 
PSA.64.8	An chimmi bia lila ah tlu lakin an i chuih lai i a hmutu vialte nih an zâmtâk hna lai. 
PSA.64.9	Mi vialte nih an ṭih lai i Pathian tuahmi a si zia an phuan lai; zeitintiah lungfim tein a tuahmi cu an ruah lai. 
PSA.64.10	Miding hna cu 
PSA.65.1	Maw Pathian, Zion ah thangṭhatnâk nih an hngah i biakamnâk cu na sinah tuah an si lai. 
PSA.65.2	Maw nang thlacamnâk a ngaitu, thisa vialte na sinah an ra lai. 
PSA.65.3	Sualpalhnâk nih aka tei i nawlbuarnâk nih kan tei hmanhsehlaw nangmah nih ngaihthiamnâk nakan tuah piak. 
PSA.65.4	Na inntual i um awkah, na thimmi cu na sin i na hnuhmi mithluachuak a si. Na inn ṭhatnâk le na ṭempal ṭhatnâk ah kan duh a tling cang lai. 
PSA.65.5	Khuaruahhar dinnâk rianṭuannâk in nakan leh lai. Maw kan khamhnâk Pathian nangmah cu rili ral i a ummi hna le, vanhram deng i a ummi vialte bochanmi na si. 
PSA.65.6	Ṭhawnnâk in â thuam i ṭhawnnâk in tlâng a fehtertu na si. 
PSA.65.7	Rili a awn cuahmahmi le, tilet a tho cuahmahmi hna le, mizapi thawng a thang lenmi hna daihtertu na si. 
PSA.65.8	A hlâtnâk bik i a ummi hna zong nih na hmelchunhnâk cu an ṭih tawn, zing le zan a phânmi hna hi lomhnâk na phorhter hna. 
PSA.65.9	Vawlei hi na veh i ti toih in rumnâk in na thomh; Pathian tiva cu tiin a khat i theitlai na chuahter, zeitintiah cubantuk si dingin na timhlamhmi a si. 
PSA.65.10	Leikuang tlâng hna cu duhdim tein ti na toih i lei vawr a sannâk hna cu na fehter, ruahti in na nemter i thlai keu kha thluachuah na pêk tawn hna. 
PSA.65.11	Kum tluan in na ṭhatnâk in na khuh i na lamthluan kha duhdim tein theipar an chuah tawn. 
PSA.65.12	Ramcar i ramkung kha hring dildel in an um i fingtlang hme tete zong ka kip ah an i lawm. 
PSA.65.13	Ramhring hna cu saṭil rual in an khat i nelrawn vialte zong rawl kungin an khat dih; Lunglawm in an au i hla an sa.
PSA.66.1	Vulei vialte, Pathian sinah lunglawm in au tuah u. 
PSA.66.2	Amin upat in hla sa u; sunglawi ngai in thangṭhat u. 
PSA.66.3	Pathian sinah, “Na tuahmi hi zeitluk khuaruahhar dah an si? khuaruahhar na tuahmi ruangah naral kha nangmah ah an i pe lai, 
PSA.66.4	Vawleimi vialte nih nangmah cu an in biak lai, nangmah thangṭhat in hla an sa lai i na min thangṭhat in hla an sa lai,” tiah ti u.
PSA.66.4	(Selah)
PSA.66.5	Ra ulaw, Pathian tuahmi hna hi zoh u; minung fale caah a tuahmi hi khuaruahhar an si. 
PSA.66.6	Amah nih rili cu vawlei ro ah a canter i rili ah ke in an kal, cuka ah amah ah kan i lawm. 
PSA.66.7	A ṭhawnnâk in a uk zungzal, amit in mi phunkip a zoh hna; ralthawh a hmangmi kha i hlawrh hna hlah seh.
PSA.66.7	(Selah)
PSA.66.8	Aw mikip hna, kan Pathian cu thangṭhat tuah u; a thangṭhatnâk aw cu theihawk tlâk in tuah u. 
PSA.66.9	Anungmi hna sin ah kan nunnâk cu a kilven i ka tlukrilh zong a siang lo. 
PSA.66.10	Zeitintiah maw Pathian, nangmah nih nakan hneksak i ngun an hneksak bangin nakan hneksak. 
PSA.66.11	Sur in nakan awh i kan liangah thilrit na chonh. 
PSA.66.12	Kan lu cungah mi na citter i mei le tilian kan tan, asinain rumnâk tlamtling hmunah nakan hruai. 
PSA.66.13	Khanghthawinâk he na innah ka lut lai; ka biakam na sinah ka tlinter lai. 
PSA.66.14	Cucu ka hmurkâ nih a chim cang; harnâk ka ton lioah ka hmurkâ i a rak chim cangmi kha a si. 
PSA.66.15	Khanghthawinâk ah a thaumi saram ka pêk lai i tuu fano rimhmui khanghmi he, cawtum le meheh zong ka pêkchanh hna lai.
PSA.66.15	(Selah)
PSA.66.16	Pathian a ṭihzahmi vialte hna, ra ulaw, ngai tuah u, kaca i a tuahmi thil hna hi kan chimh hna lai. 
PSA.66.17	Amah sinah ka hmurkâ in ka au i ka lei in ka thangṭhat. 
PSA.66.18	Ka lungthin nih sualpalhnâk a tlaihchan ahcun, Bawipa nih aka ngai lai lo. 
PSA.66.19	Asinain Pathian nih aka ngaihpiak taktak i ka thlacamnâk aw zong ṭha tein a rak ngaih. 
PSA.66.20	Ka thlacamnâk a hlaw lo i ka sin in a vêl a ṭhial lotu Pathian cu thangṭhat in um ko seh.
PSA.67.1	Pathian nih vel kan ngeih sehlaw, thlua kan chuah ko seh, a hmaiceu cu kan cungah ceu ko seh.
PSA.67.1	(Selah)
PSA.67.2	Lei cungah na lam hngalh in a um khawh nâkhnga le; na khamhnâk miphun kip sinah hngalh a si nâkhnga. 
PSA.67.3	Maw Pathian, mikip nih in thangṭhat ko hna seh; mi vialte nih in thangṭhat ko hna seh. 
PSA.67.4	Aw miphun kip cu i lawm hna seh law, lunglawm in hla sa hna seh; zeitintiah mizapi kha ding tein bia na ceih hna i lei cung i miphun kha na uk hna.
PSA.67.4	(Selah)
PSA.67.5	Maw Pathian, mikip nih in thangṭhat hna seh; mi vialte nih in thangṭhat hna seh. 
PSA.67.6	Cuticun vawlei nih theipar a chuah chin lengmang lai i Pathian, kan Pathian nih cun thlua a kan chuah lai. 
PSA.67.7	Pathian nih thlua a kan chuah lai, cun vulei dihlak nih amah cu an ṭih lai.
PSA.68.1	Pathian cu tho sehlaw, a ral cu ṭhek hna seh, amah huatu hna zong ahmai ah zâm dih hna seh. 
PSA.68.2	Mei khu cu choihdih an si bangin, cu hna cu choihdih si ko hna seh; mei linhnâk ah sathau a tit bantukin, misuaksual kha Pathian hmaiah lo tlau dih hna seh. 
PSA.68.3	Asinain miding cu lunglawm in um hna sehlaw, Pathian hmai ah lunglawm in um hna seh, asi i lawm taktak hna seh.
PSA.68.4	Pathian sinah hlasa u law, Amin thangṭhatnâk hla sa u; khuadawm cungah â citmi cu hlawrh u law, Amin YAH in thangṭhat u, ahmai ah i lawm u.
PSA.68.5	Pa ngeilo mi Pa, nuhmei hna kilvengtu Pathian cu a hmun thiangah a um.
PSA.68.6	Pathian nih mahlawngin khua a sami kha chungkhar a pêk hna i ṭemchih mi kha neihnunnâk hmunah a hruai hna; asinain ralthawh a hmangmi kha ramcar ah a umter hna.
PSA.68.7	Maw Pathian, nami le lamhruai awkah narak chuak i ramcar i na lanh lio ah khan,
PSA.68.7	(Selah)
PSA.68.8	lei kha â hnin i Pathian hmaiah van nih ruah a surter, Sinai tlâng tiangin Pathian hmaiah, Israel Pathian hmaiah â hnin.
PSA.68.9	Maw Pathian, nangmah nih ruah tampi na surter, cunihcun na ro comi, ramcar kha hring dildel in a umter.
PSA.68.10	Cukaah na mibu kha khua an sa, Maw Pathian, nangmah nih sifak hna kha na ṭhatnâk in na cawmken hna.
PSA.68.12	Siangpahrang ralkap kha an zâm i in hngaktu nu hna nih hranchaw an i phaw.
PSA.68.13	Kawmchung i tuu hna lakah it ko hmanh law, ngun in tuammi ṭhuro thla bantuk na si lai i a thlapar zong sui tleumi bangin.
PSA.68.14	A`hawngmi nih siangpahrang hna a ṭhek lio ah khan, Zalmon tlâng i a rângmi hawhra bantuk a si.
PSA.68.15	Basan tlâng cu Pathian tlâng a si i Basan tlângah tlângzum tampi a um.
PSA.68.16	Tlângzim tampi hna, zeiruangahdah hnahchuahnâk mit in nan met len ko? Hihi Pathian umduhnâk tlâng a si; asi, 
PSA.68.17	Pathian lêng cu thongkul an si, a thongin thong tampi tiang an si. 
PSA.68.18	Cunglei ah na kai i saltângmi kha na hruai hna, minung hna sinin thilpêk na hmuh i ralthawh a hmangmi sin tiangin, 
PSA.68.19	Nichiar te thilrit a kan chângtu, a kan khamhtu Pathian, Bawipa cu thangṭhat in um ko seh.
PSA.68.19	(Selah)
PSA.68.20	Kan Pathian cu khamhnâk Pathian a si, Thihnâk chungin luatnâk zong Bawipa PATHIAN ta a si.
PSA.68.21	Asinain Pathian nih ral hna lu ah a hliam hna lai; sualnâk a tuah cuahmahmi hna sam umnâk lu hrim hrim ah khan.
PSA.68.22	Bawipa nih, “Basan in ka kirpi hna lai i a thuk ngaimi rili in ka kirpi ṭhân hna lai,
PSA.68.23	Cuticun nake nih naral hna thisen a dai khawh nâkhnga le, nan uico hna nih an lei in an liah khawh nâkhnga,” tiah a ti.
PSA.68.24	Maw Pathian, ka Pathian, ka Siangpahrang, hmunthiang i a kal lio kha an hmuh cang.
PSA.68.25	Hlasatu hna hmaiah an kal i ringawn tumtu hna nih an zulh, an lai fangah ngaknu hna nih sumsel kha an tum.
PSA.68.26	Â pummi hna lakah Pathian cu thangṭhat u law, Israel hna nunnâk hram 
PSA.68.27	Fahniang Benjamin hna nih an hruai hna i Judah milian hna nih an zulh hna, cun Jebulun le Naptali milian hna nih an zulh hna.
PSA.68.28	Na Pathian nih na ṭhawnnâk cu nawl a pêk, maw Pathian, kan ca na rak tuah cang bangin ṭhawnter chin ko hna.
PSA.68.29	Jerusalem i na ṭempal ruangah, siangpahrang hna nih thilpêk an rak put lai.
PSA.68.30	Phaikung lak i ramsa kha si hna law, cawtum le cawla hna zong si hna law, a phaisa hna na sin i an ratpi tiangin raltuk a ṭhawngmi kha ṭhekdih hna.
PSA.68.31	Ezip ram in mirum hna an rak chuak lai i Ethiopia hna nih Pathian lei ah khulrangin anban an thlir lai.
PSA.68.32	Vulei siangpahrang pennâk hna Pathian sinah hla sa u law, Bawipa thangṭhat in hla sa u.
PSA.68.32	(Selah)
PSA.68.33	Hlanlio piin van hna vancung ah â citmi sinah! A lianngan mi aw, a aw hrimhrim kha a chuahter.
PSA.68.34	Pathian sinah ṭhawnnâk pe u; a hlei in a ṭhatnâk cu Israel cungah a um. A ṭhawnnâk cu khuadawm ah khin a um.
PSA.68.35	Maw Pathian na hmunthiang nâk hmanh in ṭih na nung deuh. Israel Pathian cu ami hna ṭhawnnâk le thiltikhawhnâk ape tawntu cu a si. Pathian cu thangṭhat in um ko seh!
PSA.69.1	Maw Pathian, ka khamh ko sawh! zeitintiah ti nih ka hngawng tiangin a khuh dih. 
PSA.69.2	A thûk ngaimi nawncêk ah ka pil i dirnâk hrimhrim a um lo, a thûk ngaimi ti ah ka pil i tilian nih aka khuh dih. 
PSA.69.3	Ka aunâk ah ka ba i ka dang a ro dih; ka Pathian ka hngah lio ah ka mit an ba dih. 
PSA.69.4	Chan um lo in aka huatu kha kalu i samfang nâk in an tam deuh; hrawh aka timtu kha mi ṭhawngṭha lawngte an si, sullam um loin anka huat; zeihmanh ka fir lo nain ka cham a herh ṭhiamṭhiam. 
PSA.69.5	Maw Pathian ka hruhning na hngalh ko; ka sualnâk zong na sinin thuh an si lo. 
PSA.69.6	Maw 
PSA.69.7	Nangmah ruangah thangchiat ka ton i ningzahnâk in ka hmai a khuh dih. 
PSA.69.8	Ka unau hna lakah khual bantuk ka si i ka chuahpi unau hna sin hmanhah ramdangmi bantuk ka si.
PSA.69.9	Na inn caah kâ zuamnâk nih aka eidih i an in sawinâk cu keimah cungah a tla ai.
PSA.69.10	Ṭah buin, rawlulhnâk he keimah dân kâ tat lio ah anka thangchiatnâk ah a cang ṭhân. 
PSA.69.11	Buri puan ka aih, anka nihsawhnâk men a si. 
PSA.69.12	Kulhnâk kutka i a ṭhumi nih ka kong an ceih i zuri hna nih hla in anka hloi. 
PSA.69.13	Keitu cu nangmah sinah thla ka cam peng ko lai. Maw 
PSA.69.14	Nawncêk chungin ka chuahter law, ka pil thai ter sawh hlah; aka huatu hna lakah ka chanh law, a thûk ngaimi ti chung hin ka chuahter hram ko. 
PSA.69.15	Tilian cu ka fenhter hlah law, a thûk ngaimi ti nih ka dawlh sawh hlah seh; a thûk ngaimi khor nih ka khar khumh sawh hlah seh. 
PSA.69.16	Maw Bawipa, a ṭha tukmi na duhdawtnâk ruangah runka let hrâm ko; duh a nungmi na vêl he keimah lei ah i mer hrâm ko. 
PSA.69.17	Na sinum sinin na hmai thup sawh hlah, zeicahtiah ka van a sâng, a ran nâkin rakka let hrâm ko. 
PSA.69.18	Ka nunnâk hi naih in tlanh law ka ral hna ruangah hin ka khamh ko sawh. 
PSA.69.19	Minih anka congoihnâk le, anka mualphohnâk le ka ning an zahternâk hna hi na hngalh dih; aka dohtu hna zong na hmai ah an um dih. 
PSA.69.20	Anka congoihnâk nih ka lung a kuaiter i ka lung a fâk, aka zângfahtu ka kawl i an um fawn lo; aka hnemtu ka kawl i ka hmu fawn lo. 
PSA.69.21	Ka ei awkah a khâmi anka pêk i ka ti a hâl tik ah misur thor an ka pêk. 
PSA.69.22	An cabuai cu rap ah cang sehlaw, an i nomhnâk cu an caah mangkhawng ah cang seh. 
PSA.69.23	Anmit nih a hmuh khawh nâkhnga lo, muihter siseh law, an tawcor kha ther thluah mah seh. 
PSA.69.24	Na thinhunnâk cu an cungah thle dih law, na thinhânnâk nih annih cu tlai hna seh. 
PSA.69.25	An umnâk cu ṭhio sisehlaw, an puanthlâm ah ahohmanh um hna hlah seh. 
PSA.69.26	Zeitintiah nun na chimhmi cu an serhsat i na hliamhmi hna ngaihchiatnâk kong kha an ceih tawn. 
PSA.69.27	Sualpalhnâk cu sualpalhnâk in chap hna law, na dinnâk ah rak lut ve hna hlah seh. 
PSA.69.28	Nunnâk cauk in hrawh si hna sehlaw, miding hna lakah ṭial si hna hlah seh. 
PSA.69.29	Asinain kei cu mi sifak le ngaihchia mi ka si i maw Pathian, na khamhnâk nih ka cawisang hram ko seh. 
PSA.69.30	Pathian min cu hla in ka thangṭhat lai, lomhnâk bia chim in amah cu ka hlawrh lai. 
PSA.69.31	Cunih cun cawpa ke le tin a ngeimi cawpa nâkin 
PSA.69.32	Toidor mi nih cucu an hmuh lai i an i lawm lai; nannih Pathian a kawltu hna nan lungthin kha an nung lai. 
PSA.69.33	Zeitintiah 
PSA.69.34	Lei le van nih amah cu thangṭhat seh; rili le a chung i ummi vialte zong nih amah cu thangṭhat seh. 
PSA.69.35	Zeitintiah Pathian nih Zion cu a khamh lai, Judah khua hna cu a dirter lai; cuka ah an um peng khawh nakhnga, ngeitu sinâk an co lai. 
PSA.69.36	A sinum tefa hna nih an co lai i amin a dawtu kha a chungah an um lai.
PSA.70.1	Maw Pathian, khulrang in ka khamh law, maw Pathian, khulrang in ka bawm ko. 
PSA.70.2	Thah aka timtu kha mualpho le ningzak ngaiin um hna seh, ka chiatnâk kawltu kha zâm dih hna seh. 
PSA.70.3	Ala, Ala, aka tihnawhtu kha ningzakin zâm hna seh. 
PSA.70.4	Nangmah kawltu vialte kha nangmah ah lunglawm tha nuam in um hna seh. Na khamhnâk tlaihchantu hna nih, “Pathian cu thangṭhat hna seh,” tiah ti zungzal hna seh. 
PSA.70.5	Keitu cu mi sifak le chambaumi ka si, maw Pathian khulrangin ka panh law, nangmah cu ka khamhtu le bawmtu na si; Maw 
PSA.71.1	Maw 
PSA.71.2	Nadinnâk in ka khamhlaw, luatnâk lam ka ser piak ko; keimah lei ah na hna chi law, ka khamh ko sawh. 
PSA.71.3	Ka caah a fekmi ralhruang, ka panh zungzal mi si hrâm ko; keimah khamh awkah nawl na pêk, zeitintiah ka lungpi le ka ralhruang na si. 
PSA.71.4	Maw ka Pathian, misuaksual kutin ka khamh ko sawh; miding lomi le nun chiakhâmi hna kut zongin. 
PSA.71.5	Zeitintiah maw Bawipa PATHIAN, nangmah cu ka ruahchannâk na si; ka no lio cân in ka bochannâk na si. 
PSA.71.6	Ka chuah ka in nangmah nih naka tlaih i nangmah cu kanu pawchungin aka latu na si; ka thangṭhat zungzal mi cu nangmah hi si ko. 
PSA.71.7	Mitampi caah khuaruah harmi bang ka si ko nain, nang cu ka himnâk ralhruang na si. 
PSA.71.8	Ka hmurkâ hi nangmah thangṭhatnâk in khat seh law, nitlâk tein nangmah thangṭhatnâk in a khat lai. 
PSA.71.9	Ka tar tikah hnu ka chit hlah law, ka thazâng a ṭum tikah ka kaltâk hlah. 
PSA.71.10	Zeitintiah ka ral hna nih anka congoih tawn; keimah thah duh ah ruahnâk an i cheu i anka bawh. 
PSA.71.11	“Pathian nih a kaltâk cang, dawi u law, tlai u, zeitintiah khamhtu ding a ngei lo,” tiah an ti. 
PSA.71.12	Maw Pathian, ka hlat sawh hlah, maw ka Pathian, khulrangin ka bawm ko. 
PSA.71.13	Ka nunnâk ralchanhtu kha ningzak in hrawh si hna seh; hrawh aka timtu kha an cungah zomhtaihnâk le mualphonâk in tlunhnawh hna seh. 
PSA.71.14	Asinain zungzal in kan ruahchan lai i kan thangṭhat chin lengmang lai. 
PSA.71.15	Ka hmurkâ nih na dinnâk a phuan lai i na khamhnâk kong hi nitlâk tein a au pi lai. A tamning ka hngal cawk hna lo. 
PSA.71.16	Bawipa PATHIAN ṭhawnnâk in ka kal chin lai; na dinnâk, nangmah dinnâk lawnglawng ka chim lai. 
PSA.71.17	Maw Pathian, ka no lio cân in narak ka cawnpiak cang, atu tiangin khuaruahhar thil na tuahmi kha ka phuan tawn. 
PSA.71.18	Atu ka tar cang i ka sam apar hnu ah hin, Maw Pathian, ka kaltâk sawh hlah; atu chanthar mi hna le, a chuak hngami vialte sinah, na ṭhawnnâk le thiltikhawhnâk hi ka phuan chuah hlan ah cun. 
PSA.71.19	Maw Pathian, na dinnâk hi a sângtuk hringhran, maw Pathian, thil lianngan a tuahtu, nangmah bantuk ahodah a um bal? 
PSA.71.20	Nang, a nganmi le a fâkmi buaibainâk aka hmuhtertu nih, ka tharchuah ṭhân law, a thûkmi lei chungin ka chuah ṭhân ko sawh. 
PSA.71.21	Nangmah nih ka sunparnâk karhter law, lamkip in ka hna ngamter ko. 
PSA.71.22	Thanglawi in kan thangṭhat lai, Maw Pathian, zumhtlâk nasinâk hi ka thangṭhat lai. Aw, nang Israel hna Mithiang, tingtang he hla sa in kan thangṭhat lai. 
PSA.71.23	Nangmah thangṭhat i hla ka sak tikah, ka hmur hi zeitlukindah â lomh lai! Na tlanhmi ka nunnâk zong hi â lawm lai. 
PSA.71.24	Ka lei zongnih nitlâk tein na dinnâk kong a chim lai, zeitintiah hrawh aka timtu kha vansanter in an um i mual photer in an um cang.
PSA.72.1	Maw Pathian, na biaceihnâk cu siangpahrang sinah pe hna law, na dinnâk cu siangpahrang fapa kha pe hna. 
PSA.72.2	Na mi kha dinnâk in bia a ceih hna lai i sifâkmi nami hna zong diknâk in bia a ceih hna lai. 
PSA.72.3	Tlâng hna nih mihna sinah daihnâk an phorh hna lai, cun mual fa tete hna nih dinnâk an phorh hna lai. 
PSA.72.4	Amah nih cun sifâk hna sinah biaceihnâk dik a phâkpi lai i sifakmi kha a khamh hna lai, lamhchihtu kha a candih hna lai. 
PSA.72.5	Ni le thla an hmunh chung pauh cu, ṭhangthar a chuak hngami vialte nih an ṭih lai. 
PSA.72.6	Amah cu ramhring ah lai i ruah a sur tawn bangin a rung ṭum lai i vulei cawmtu ruah a sur bangin. 
PSA.72.7	A nun lio ah miding kha an hninghno lai i thlapa ceu a um chung pauh cu duh a dimmi daihnâk a um lai. 
PSA.72.8	Amah nih rili khatte lei in khatte lei tiang a uk lai, rilipi in vanhram deng tiangin. 
PSA.72.9	Ramcar ah a ummi kha a hmai ah an kun lai i a ral hna nih leidip an liah lai. 
PSA.72.10	Tarsis ram le tikulh siangpahrang hna nih thilpêk an rak put lai i Sheba le Seba siangpahrang hna zong nih thilpêk an rak pêk lai. 
PSA.72.11	Asi, siangpahrang vialte ahmai ah an bawk lai i miphun kip nih an renh lai. 
PSA.72.12	Zeitintiah chambaumi an au tikah a khamh hna lai; sifâk le bawmtu ngei lomi zong a khamh hna lai. 
PSA.72.13	Sifâkmi le chanbaumi kha a zuah hna lai i chambaumi hna nunnâk a khamh hna lai. 
PSA.72.14	Lamhchihnâk le zângennâk chungin an nunnâk a tlanh hna lai i an thisen cu a mithmuh ah a sunglawi ngaimi a si lai. 
PSA.72.15	Amah cu a nung peng lai; Sheba ram sui kha a sinah pêk a si lai i thlacamnâk zong a sinah pêkchanh a si zungzal lai; cun ni fa tein an thangṭhat lai. 
PSA.72.16	Leiah hin eiawk tampi an um lai i tlângcung kha an par lai, a thei kha Lebanon bantukin an i hnin suaimau lai; khuapi chungmi kha vulei i ramhring bangin an hninghno lai. 
PSA.72.17	Amin cu zungzal in a dai ti lai lo, ni a ceu chung pauh cu a min a um zungzal lai. Amah ah mi nih thluachuah an hmu lai i miphunkip nih thangṭhat tlâk an ti lai. 
PSA.72.18	 Pathian, Israel hna Pathian cu thangṭhat in um ko seh, Amah lawnglawng nih thilmak a tuah tawn. 
PSA.72.19	Amin sunglawi cu zungzal in thangṭhat siseh law, lei pumpi zong hi a sunlawinâk in khahter si ko seh. Amen le Amen. 
PSA.72.20	Jesih fapa David thlacamnâk an dong.
PSA.73.1	Pathian cu Israel caah a ṭha taktak, lungthin a thiangmi ca zongah a ṭha. 
PSA.73.2	Asinain kei tu cu ka tlu dengmang i kake phau hi a nal dengmang tawn. 
PSA.73.3	Zeitintiah misuaksual hna vanṭhatnâk ka hmuh tikah, ruamkaimi hna ka hnahchuah tawn. 
PSA.73.4	Zeitintiah an thih zongah an tuar theng lo, fek tein an dir kho ko. 
PSA.73.5	Midang bangin buaibainâk zong an tuar theng lo, midang bangin zawtnâk rai zong nih a tlun hnawh theng hna lo. 
PSA.73.6	Cucaah porhlotnâk cu a awih in an i awih, zângennâk nih hnipuan bangin a tuam hna. 
PSA.73.7	Mitmu chuak hnik in an i cenh i duhbia an phaimi nâk i tamdeuh an ngei. 
PSA.73.8	Lamhchihnâk kong kha diriam le nisawh buin, hngal ngaiin an chim tawn. 
PSA.73.9	A bia holh nih van tiangin an ralchanh, an lei nih vulei dihlak a cul dih. 
PSA.73.10	Cucaah ami le kha hika ah an kir ṭhân i hrai i a khatmi ti kha an din dih. 
PSA.73.11	“Zeitindah Pathian nih a hngalh lai? Cungnung bik nih a hngalh dih lai maw?” tiah an ti. 
PSA.73.12	Zohhmanh, himi hna hi Pathian-ṭihzahlomi an si, annih cu zeiruat loin an nung i an rum chin chin. 
PSA.73.13	Zeihmanhlo ah ka lungthin ka rak thianter i ka kut thianter awkah ka rak ṭawl sawh sawh a si hi ta. 
PSA.73.14	Zeitintiah nitlâk tein ka temtuar i zingchiar tein chimhhrin ka si. 
PSA.73.15	“Cuticun ka chim lai” ti ning law, ngaihmanh, tuchan nafa le cungah a dik lo ngaimi ka si hnga. 
PSA.73.16	Hngalhthiamnâk kong ka ruah tikah, cucu ka caah a faktuk mi a si. 
PSA.73.17	Pathian hmunthiang ka luh tiangin, an donghnâk ding cu ka theihthiam cang. 
PSA.73.18	A ngaingai tiah, annih cu a nâlmi hmunah narak chiah hna i rawhralnâk hmun ah na hlawnh hna. 
PSA.73.19	Aize, zeitindah mitṭhep kar ah an rawh dih kun! ṭih a nung ngaimi thil nih a ei dih kun hna. 
PSA.73.20	I hlauh hnu i zanmang bantuk ceu in, cuticun Bawipa, nâ hlauh tikah, na caah zomhtaih awk muisam men an si lai. 
PSA.73.21	Cubangin ka lungthin a fâk i ka ruahnâk zong a buai. 
PSA.73.22	Hngalhnâk ngeilo mihrut ka si i na caah saram bantuk men ka si, 
PSA.73.23	Asinain na sinah ka um peng i ka orhlei kut in naka tlaih. 
PSA.73.24	Na remruatnâk in naka hruai lai, cuhnuah sunparnâk ah cohlan ka si lai. 
PSA.73.25	Vancung ah khin nangmah lo cu ahodah ka ngeih? Vulei zong ah hin nangmah lo cu ka duhmi dang an um ti lo. 
PSA.73.26	Ka thisa le ka lungthin hi a ba, asinain Pathian cu zungzal in ka lungthin ṭhawnnâk le covo a si. 
PSA.73.27	Zeitintiah nangmah he â hlatmi hna cu an lotlau taktak ko lai, Nangmah ṭangdang an kai taktu vialte kha na hrawh dih hna lai. 
PSA.73.28	Asinain kei ka caah cun Pathian naih hi a ṭha; Bawipa PATHIAN cu kâ bochan, cuticun na tuahmi thil vialte cu ka phuan khawh cang lai.
PSA.74.1	Maw Pathian, zeiruangahdah nakan hlawt zungzal ko? zeiruangahdah na saṭil tlonnâk hmun i na tuurun hna cungah na thinhunnâk mei khu a zâm ko rih ê? 
PSA.74.2	Â pummi nami hna, hlan lio piin na cawkcangmi hna, ro ah na co hngami miphun, na tlanh cangmi hna hi philh hna hlah. 
PSA.74.3	Rauhtâkmi hmun cu ṭol ṭhân law, hmun thiang i thil vialte ral nih an hrawh dih cang. 
PSA.74.4	Nami le i pumhnâk hmunah na ral kha an aukhuang i an hmelchunhnâk kha an tar len hna; 
PSA.74.5	Tupi ṭhiamding bantukin hreitlung an i thlir. 
PSA.74.6	Chikkhat teah dawh tein khermi thil kha sobul le hreitlung in an khuai dih hna. 
PSA.74.7	Na hmunthiang an khangh dih i na min umnâk an thûrter dih cang. 
PSA.74.8	An lung in, “Hrawk dih u sih” an ti i, ramchung i Pathian biaknâk hmun vialte an khangh dih. 
PSA.74.9	Kan hmelchunhnâk kha kan hmu hna lo, cuka ah profet zong an um ti lo; zeicandah a si lai tiah, a hngaltu kan lakah an um maw? 
PSA.74.10	Maw Pathian, zeicandah na ral hna nih an in thangchiat lai? ralchanhtu hna nih na min hi a thangchiat zungzal ko lai maw? 
PSA.74.11	Zeiruangahdah nakut, na orhlei kut cu nalâk ko ê; Run chuah ṭhân law annih cu hrawk dih ko hna. 
PSA.74.12	Zeicatiah Pathian cu hlan lio piin ka Siangpahrang a si, lei ah hin khamhnâk cu a rak ṭuan cang. 
PSA.74.13	Na ṭhawnnâk in rili kha na ṭhenter i ti chung i rili rulpi lu kha na khuai hna. 
PSA.74.14	Leviathan lu kha na khuai dih cikcek, cucu ramcar i a ummi mizapi hna rawl ah na pêk. 
PSA.74.15	Tikhor le ti lian hna an hnâ kha na on piak hna i tiva nganpi hna zong na reuter. 
PSA.74.16	Chun hi nata a si i zan zong nata a si, ceuhtu ah ni khi na timhtuah cang. 
PSA.74.17	Lei cungmi caah ramri na kham dih i ṭhal cân le khuasik cân zong na ser. 
PSA.74.18	Maw 
PSA.74.19	Aw, na ṭhuro nunnâk hi sahrang sinah pe sawh hlah; a sifâkmi na mi hna nun hi a zungzal in philh sawh hlah. 
PSA.74.20	Na biakam kha upat ko, zeitintiah a muimi hmun hna hi nunchiatnâk in a khat dih. 
PSA.74.21	Aw, lamhchihmi kha ningzak in kirter sawh hna hlah; sifâk le retheimi hna nih na min cu thangṭhat hna seh. 
PSA.74.22	Maw Pathian, tho law, na kong hi run dirpi ko; mihrut hna nih nichiar tein an in thangchiat hi philh sawh hlah. 
PSA.74.23	Naral hna thawngpang zong philh hlah, an ralchanhtu hna thawngpang nih a thang chin lengmang fawn.
PSA.75.1	Maw Pathian, nasinah lomhnâk bia kan chim, lomhnâk bia kan chim! zeitintiah na tuahmi khuaruahhar thil hna nih na min a naihning an hngalhter. 
PSA.75.2	A dikmi cân ka khiahmi ah, dik ngaiin bia ka caih lai. 
PSA.75.3	Vulei le a chung i ummi vialte an lo dih; a tung kha fek tein ka bunh.
PSA.75.3	(Selah)
PSA.75.4	“Hmaihngalmi hna sinah, ‘Hmaihngal hlah u,’ misuaksual hna sinah, naki kha hmang len hlah. 
PSA.75.5	Nan ki cu cunglei ah santer hlah u; bolungkhen in bia chim hlah u” tiah ka ti. 
PSA.75.6	Zeitintiah cawisânnâk cu nichuah lei maw, nitlâk lei maw, thlang lei in maw a rami a si lo. 
PSA.75.7	Asinain Pathian cu biaceihtu a si; pakhat a niamter i a dang a santer. 
PSA.75.8	Zeitintiah Pathian kutah hrai a um i misur hang cu a sen; cawh dih a si hnu ah a thlet; a taw-ne tiangin leicung misual hna nih an din dih lai. 
PSA.75.9	Asinain Jakob Pathian cu ka thangṭhat lai i zungzal in ka phuan lai. 
PSA.75.10	Misual ki vialte ka tan dih hna lai i miding ki hna cu cawisân in an um lai.
PSA.76.1	Judah ramah Pathian cu hngalh in a um. Israel ram zongah a min cu lianngan ngai in a um. 
PSA.76.2	Salem zongah a puanthlâm a um i Zion ah a umnâk hmun a um. 
PSA.76.3	Cukaah thal kha raldohnâk phaw le vainam hna he a khiah hna.
PSA.76.3	(Selah)
PSA.76.4	Nangmah cu raldohnâk tlâng hna nâkin na sunglawi i nâ dawh deuh. 
PSA.76.5	Pasal ṭha hna nih rok an tong i lan ko in an i hngilh; mi ṭhawngṭha ahohmanh nih an kut an samh kho lo. 
PSA.76.6	Maw Jakob Pathian, na siknâk ruangah rang le lêng an ril dih. 
PSA.76.7	Nangmah cu ṭih na nung ko, na thin a hun ahcun nahmai ah ahodah a dir kho lai? 
PSA.76.8	Na biaceihnâk cu van in na run hngalhter i vulei hi ṭih phangin dai tein a um. 
PSA.76.9	Lei i lamhchihmi hna khamh i biaceih awkah Pathian a dir tikah.
PSA.76.9	( Selah)
PSA.76.10	Minung thinhunnâk nih an thangṭhat hrimhrim lai, a tângmi na thinhunnâk he na tai ah nâ sawmh lai. 
PSA.76.11	 nan Pathian sinah bia i kam u law, tlinter hna u; a velchum i ummi vialte nih ṭih awk a simi sinah an laksawng pe hna seh. 
PSA.76.12	Amah nih biaceihtu hna thlarau kha a tan hna lai, amah cu vulei i siangpahrang hna caah tuksûm a si.
PSA.77.1	Ka aw in Pathian sinah ka au, ka aw hrimhrim in Pathian sinah ka au i amah nih aka ngaih. 
PSA.77.2	Ka vansân ni ah Bawipa cu ka kawl, zanah kakut hi thla lo in ka thlir i ka nunnâk nih hnangamh zong a duh lo. 
PSA.77.3	Pathian ka philh lo i ka buai tawn; ka phunzai i ka thlarau hi a ba tawn.
PSA.77.3	(Selah)
PSA.77.4	Ka mit hi na auter peng i holh kho lo tiangin ka buai tawn. 
PSA.77.5	Hlanlio cân kha ka ruat ṭhân i hlan lio kum hna kha ka ruah tawn. 
PSA.77.6	Zanah ka hla kha ka hun ruat hna i lungthin in ka ruah i ka thlarau zongnih biatak tein in a kawl. 
PSA.77.7	Bawipa nih aka hlawt zungzal ko lai maw? Lunglawm loin maw a um thai ko lai? 
PSA.77.8	A vêl cu a dong thai ko lai maw? A biakam cu hlawhcham in maw a um zungzal ko lai? 
PSA.77.9	Pathian nih zângfah a philh tak ko lai maw? Thinhungin â dawhmi vêl cu a khar cang ko lo maw?
PSA.77.9	(Selah)
PSA.77.10	“Hi nih hin ka lung a fahter, asinain Cungnung Bik orhlei kut a langh lio kum hna kha ka philh lai lo,” tiah ka ti. 
PSA.77.11	 rianṭuanmi kha ka philh hna lai lo, hlan lio i thilmak a tuahmi hna kha ka philh lai lo. 
PSA.77.12	Na tuahmi vialte kha ka ruahṭhân lai i na rianṭuanmi kha ka chim chin hna lai. 
PSA.77.13	Maw Pathian, na lam cu hmunthiang ah a um, ka Pathian bantuk a liannganmi Pathian dang an um maw? 
PSA.77.14	Nangmah cu thilmak tuahkhotu Pathian na si; mibu sinah na ṭhawnning na langhter tawn. 
PSA.77.15	Na ban in nami le na tlanh i Jakob le Josef fale kha na tlanh hna. 
PSA.77.16	Maw Pathian, ti hnâ nih an in hmuh, ti nih an in hmuh i an ṭih; a thûk ngaimi ti zong ṭih in an ṭher. 
PSA.77.17	Khuadawm nih khin ruah an surter i van hna nih aw an chuah, na thal kha an i lek cuahmah ko. 
PSA.77.18	Na khuari thawng cu phusim chungah a um i nimtlau hna nih vawlei hi an ceuh thluahmah; lei hi â hnin i a ṭher thluahmah. 
PSA.77.19	Na lam cu rili ah a um i na lamthluan cu a nganmi ti ah an um; na keneh cu hngalh khawh an si lo. 
PSA.77.20	Moses le Âron kut in nami le kha tuurun bangin na hruai hna.
PSA.78.1	Maw ka mi le hna, ka nawlbia ah nan hna rak chi u law, ka hmurkâ chuak bia ah nan hna rak dawn u. 
PSA.78.2	Tahchunhnâk in ka kâ ka pau lai i hlan lio biathuk kha ka phuan hna lai. 
PSA.78.3	Cucu kan rak ngaih i kan rak hngalh cangmi, kan pupa hna nih ankan chimhmi kha a si. 
PSA.78.4	Cucu an fale hna sinah kan thup lai lo, ṭhangthar a um laimi hna sinah 
PSA.78.5	Zeitintiah Jakob hna sinah hngalhternâk cu a fehter i Israel ram ah nawlbia a pêk, a kan hringtu hna sinah nan zulh lai a ti i an fale sinah an chanh lengmang khawh nâkhnga. 
PSA.78.6	Chanthar a um laimi hna nih an hngalh khawh nâkhnga, ngakchia a chuak laimi zong nih an hngalh. Cu hna nih cun tho in an fale an chimh chin khawh nâkhnga caah a si. 
PSA.78.7	Pathian ah ruahchannâk an bunh khawh nâkhnga le, Pathian tuahmi thil kha an philh lo i a nawlpêk mi kha an zulh khawh nâkhnga. 
PSA.78.8	A pupa hna an lawh lo i chan lungkhong le ralthawh hmang an si lo i lungput a dik lomi chan an si lo i Pathian caah zumh a tlak lomi thlarau an si nâkhnga lo caah a si. 
PSA.78.9	Efraim fale hna cu ralthuam in an i thuam i likuk an i ken; raldoh ni ah an zâm. 
PSA.78.10	Pathian biakam cu an zul lo i a nawlbia ningin nun an duh lo. 
PSA.78.11	A tuahmi thil kha an philh i thilmak a tuah i a hmuhsakmi zong kha an philh. 
PSA.78.12	An pupa hna sinah thilmak ngaimi kha a tuah tawn; Ezip ram i Zoan nelrawn ah khan. 
PSA.78.13	Rili cu a ṭhenter i annih cu a kaiter hna; ti kha thil chonhmi bangin â chonh dih. 
PSA.78.14	Chun ah daidem le zanah ceunâk in a hruai hna. 
PSA.78.15	Ramcar ah khan lungpi a cheu i duhdim tein din awk ti a thûk ngaimi bangin a pêk hna. 
PSA.78.16	Lungpi chungin ti a luanter i tivapi bangin a luanter thluahmah. 
PSA.78.17	Asinain amah ralchanh in an sual chin i ramcar ah khan Cungnung Bik ralchanh in ral an tho. 
PSA.78.18	Ei an duhbik mi hna hal in, an lungthin in Pathian an hneksak. 
PSA.78.19	Asi Pathian ralchanh in bia an chim; “Ramcar ah khan Pathian nih rawl akan dangh kho hnga maw? tiah an ti. 
PSA.78.20	Ngaihhmanh, lungpi atuk i ti cu a rak chuak, ti in a kuang hna cu a liam in an liam i rawl zong ape kho hna maw? Ami le hna hi sa ape kho hnga maw?,” tiah an ti. 
PSA.78.21	Cuticun 
PSA.78.22	Pathian an zum lo i a khamhnâk zong an i bochan lo. 
PSA.78.23	Cubuin cunglei ah khuadawm kha nawl a pêk i van inkâ kha a hun piak hna. 
PSA.78.24	An ei awk ah mana a surter i van lei rawl cu a pêk hna. 
PSA.78.25	Minung nih vanmi rawl an ei i khimte i ei awk a pêk hna. 
PSA.78.26	Nichuah thli cu vanah a hranter i a thiltikhawhnâk in thlanglei thli cu a hruai. 
PSA.78.27	Leidip bantukin ei awk sa cu a surter, thla a ngeimi vate hna cu rili kam these zat in an tam; 
PSA.78.28	Cun an riahnâk hmunah a tlâkter i an umnâk intual rawn ah khan. 
PSA.78.29	Cuticun an ei i ṭha tein an khim, zeitintiah an hawt bikmi kha a pêk hna. 
PSA.78.30	Asinain an vuai hlan le ankâ chung i rawl a um lio ah, 
PSA.78.31	Pathian thinhunnâk cu an cungah a tlung, anmi ṭhawngṭha kha a thah hna i Israel tlangval chuan tawlawl a simi kha a thluk dih hna. 
PSA.78.32	Cubu hmanh ah an sual chin i thilmak a tuahmi zong an zum hlei lo. 
PSA.78.33	Cucaah an nunchung ni hna cu zeihmanh lo ah a canter i ṭihphannâk in an kum a dih. 
PSA.78.34	Anmah a thah hna cân ah, amah cu an kawl i an kir i biatak tein Pathian kha an kawl. 
PSA.78.35	Cuticun Pathian cu an lungpi a si kha an hngalh ṭhân i Cungnung Bik Pathian cu an Tlanhtu a si kha an hngalh ṭhân. 
PSA.78.36	Asinain amah cu an hmurkâ in an i thangṭhat ter i an lei in lih an chim tawn. 
PSA.78.37	Zeitintiah an lungthin kha amah ah an fehter lo, a biakam ah zumhawk an tlâk fawn lo. 
PSA.78.38	Amah cu vêl in a khat i an sualnâk cu a ngaithiam hna, a hrawk dih hna lo; asi, a thinhunnâk cu a alhter duh fawn lo. 
PSA.78.39	Thisa men an si kha a hngalh piak hna i kir ṭhân tilo dingin thaw kan chuahmi bang hi an si. 
PSA.78.40	Ramlakah khan voi zeizatdah a thin an hunter, ramcar zongah voi zeizatdah a ngaih an chiatter? 
PSA.78.41	Asi voitampi Pathian an hneksak i Israel Mithiang cu a thin an phawh tawn. 
PSA.78.42	A ṭhawnnâk an i cinken duh lo, anral hna chungin a khamhhna zong an i cinken duh lo. 
PSA.78.43	Ezip ram le Zoan nelrawl i khuaruahhar thil a tuahmi zong kha. 
PSA.78.44	An tiva pi hna thisen ah a canter i an tikhor hna zong din khawh lo in thisen ah a canter dih hna. 
PSA.78.45	An lakah tho tampi a thlah i cu nih cun a ei dih hna, utlak a thlah ṭhân i a hrawh dih hna. 
PSA.78.46	An thlai kha rungrul ei awkah a pêk hna i an thlaithar kha khaubawk a pêk hna. 
PSA.78.47	An misur kha rial in a hrawh dih hna i an theipi kung zong hawhra nih a thah dih. 
PSA.78.48	An saṭil zong rial den awkah a pêk hna i an saṭil kha ṭek nih a tlâk hna. 
PSA.78.49	A thinhunnâk ṭih a nungmi cu an cungah a toih i thinhunnâk le, hnabeidonghnâk le vansannâk kha an lakah chiatnâk phortu vanmi tiangin a thlah. 
PSA.78.50	A thinhunnâk langhternâk lam a sial i an nunnâk cu thihnâk chungin a kilveng duh lo i rai chia tu kha a pêk hna. 
PSA.78.51	Ezip fater vialte hna le, Ham puanthlâm ṭhawnnâk hmasa bik hna he a hrawh dih hna. 
PSA.78.52	Ami hna tu cu tuu bangin a hruai hna i saṭil rual bantuk in ramcar ah khan a hruai hna. 
PSA.78.53	Himnâk hmunah a hruai hna i zeihmanh ṭihawk an ngei lo, an ral tu cu rili nih a khuh dih hna. 
PSA.78.54	Cuticun a ram thiang ramri tiangin a hruai hna, cu tlâng, a orhlei kut i a rak ngeih cangmi kha. 
PSA.78.55	Miphun dang a rak ummi kha an hmaiah a ṭhawl hna i an co hngami ro a tahpiak dih hna, Israel mi kha anmah le puan in cio ah a umter hna. 
PSA.78.56	Asinain Cungnungbik Pathian cu hniksak in a thin an hunter i a hngalhtermi bia kha an zul lo. 
PSA.78.57	An pupa bantukin an i mer i depde ngaiin khua an sa ṭhân, likuk a kuaimi bangin an kuai i hman awk an tlâk lo. 
PSA.78.58	Zeitintiah an khuahrum bo hna nih amah cu a thinhunter ngaingai i a serchawmmi milem hna nih a hnah an chuahter. 
PSA.78.59	Pathian nih hi thil hna a theih tikah a thin a hung tuk hringhran i Israel kha a fihtuk hna. 
PSA.78.60	Cucaah ami le hna sin i a chiahmi, Silo biakthlâm tiangin a kaltâk. 
PSA.78.61	A ṭhawnnâk cu salah a tanter i a ropinâk cu a ral hna kutah a pêk. 
PSA.78.62	Ami le kha vainam a tonter hna i a ro comi hna sinah a thin a hung. 
PSA.78.63	An tlangval kha mei nih a kangh hna i an ngaknu hna nih va an tong lo. 
PSA.78.64	An tlangbawi kha vainam in thah an si i an nuhmei kha ṭahhmanh an ṭap kho lo. 
PSA.78.65	Cuticun 
PSA.78.66	A ral hna cu dawi in, zungzal caah minchiatnâk a pêk hna. 
PSA.78.67	Cuhlei ah Josef puanthlâm cu a hlawt i Efraim miphun cu a thim duh ti lo. 
PSA.78.68	Judah phuntu a thim i Zion tlâng a dawtmi kha a thim. 
PSA.78.69	A inn thiang cu sâng ngai in a sak i vulei bantukin zungzal in a fehter. 
PSA.78.70	A sinum David cu a thim i Tuu kawm chungin a lak. 
PSA.78.71	Tuu nu, a fale a hruaitawnmi hna bantukin, ami Jakob hna le, a ro comi Israel hna zohkhenhtu dingah a lak. 
PSA.78.72	Cuticun a lungthin ṭhatnâk bangin an nih cu a zohkhenh hna i a zungthiamnâk kut hmangin a hruai hna.
PSA.79.1	Maw Pathian ro ca ah na comi ah miphun kip an lut, na ṭempal thiang an thûrter i Jerusalem an chimh dih. 
PSA.79.2	Na salle ruak hna cu vanva rawl ah an pêk hna i na mithiang hna sa cu ramsa sinah an pêk hna. 
PSA.79.3	An thisen cu Jerusalem ah, ti bangin an thlet i a phumtu zong ahohmanh an um lo. 
PSA.79.4	Kan pawngkammi hna thangchiat in kan um i kan kiangkapmi hna nih an kan zomhtaih i an kan nihsawh. 
PSA.79.5	, zeicandah na thin ahun zungzal ko lai? Na hnahchuahnâk cu mei bang a alh ko lai maw? 
PSA.79.6	Nangmah hngalh a duh lomi miphun cungah na thinhunnâk cu toih law, na min a au duh lomi ram cung zongah. 
PSA.79.7	Zeitintiah Jakob cu an thlehbauh dih i a umnâk cu an ṭhio dih. 
PSA.79.8	Hlan lio kan sualpalhnâk kha kanmah ralchanhnâk ah i cinken sawh hlah, â dawhmi na vêl nih khul rangin kan dongin kan hmu hrâm ko seh; zeicatiah niam tukah ṭhumh kan si cang. 
PSA.79.9	Maw kan khamhnâk Pathian, kan bawm ko, zeitintiah na min a sunlawi khawh nâkhnga, na min thawngin kan khamh law, kan sualnâk hna hi thianter hram ko. 
PSA.79.10	Zeiruangahdah miphun kip nih, “Khuazeiahdah an Pathian kha,” tiah an ti? Na sal hna thisen man phu na hlammi hi kan mit hmuhah miphunkip nih thei ko hna seh. 
PSA.79.11	Thongtla hna aihrâmnâk thawng cu na sinah phân sehlaw, a liannganmi na thiltikhawhnâk bangin, thi ding ah an ruahmi kha himter hna law; 
PSA.79.12	Maw 
PSA.79.13	Cuticun kannih na mi le hna, na saṭil tlonnâk i na tuurun hna nih hin, zungzal in lomhnâk bia kan in chimh lai i chan vialte tiangin nangmah cu kan in thangṭhat lai.
PSA.80.1	Maw Israel hna Tuukhal, tuurun bangin Josef le hna hruaitu, run kan ngai law, nang, cherub hna lak i a um i a ṭhumi run ceu tuah. 
PSA.80.2	Efraim hna le, Benjamin hna le, Manase hna lakah na ṭhawnnâk kha langhter ṭhan ko; rung law, kan khamh tuah. 
PSA.80.3	Maw Pathian, kan tharchuah ṭhân law, na hmai ceuter, cuticun khamh in kan um lai. 
PSA.80.4	Maw 
PSA.80.5	Annih cu mitthli rawl in na cawm hna, an duhchung din awk mitthli na pêk hna. 
PSA.80.6	Nangnih ka kiangkap mi hna ca i elhnialnâk ah nakan siter i kan ral kha an nî i an i lawm. 
PSA.80.7	Maw ralkapbu Pathian, kan tharchuah ṭhân law, na hmai cu kan cungah ceuter hrâm ko, cuticun khamh kan si lai. 
PSA.80.8	Ezip ram in misur ruang na lâk i miphun kip na ṭhawl hna i na bunh. 
PSA.80.9	An caah hmun na timhlamh i thûk ngaiin hram a thla, ram pumpuluk a khat dih. 
PSA.80.10	Tlâng hna cu a thladem nih a khuh i a nge hna cu a ngan ngai ngaimi Sidar thing bantuk a si. 
PSA.80.11	A nge hna nih rili a phân i a ṭe hna nih tipi an phân. 
PSA.80.12	Zeiruangahdah a kulhnâk cu na ṭheh? Mi nih kal pah in a thei kha an lo lai lo maw? 
PSA.80.13	Ram tang i ngal nih a hrawh i Ramsa zong nih an tlanh tawn. 
PSA.80.14	Maw ralkapbu Pathian, kan in nawl ko, zohhmanh, hi misurruang hi run veh hrâm ko. 
PSA.80.15	Na orhlei kut i na bunhmi misur ruang kha a si, na ca i na chiah khun mi a nge he. 
PSA.80.16	Mei ah khangh a si i hau tiangin a tong; hmaitonh i na chimhhrinnâk tuar kho lo in an tlau cang. 
PSA.80.17	Na orhlei kut cungah na kut i a ummi kha um sehlaw, mi fapa na ca i ṭhawnter mi cungah hin. 
PSA.80.18	Cuticun kan in kirtâk lai lo, kan hlau law, na min kan hlam lai. 
PSA.80.19	Maw 
PSA.81.1	Kan ṭhawnnâk Pathian thangṭhat in thang ngaiin hla sa u sih; Jakob Pathian sinah lunglawm in au u sih. 
PSA.81.2	Hlasa u law sumsel kha tum u, tingtang le thanglawi kha tum u. 
PSA.81.3	Thla thar ah muko tum u law, biapi bik kan thô thlapa lai tiangin tum u. 
PSA.81.4	Israel hna caah sermi phung a si i Jakob Pathian nawlpekmi a si. 
PSA.81.5	Cucu Josef hna sinah tuah awk i ruahmi a si, Ezip ram pumpuluk a ṭol lio ah khan, kan theihthiam lomi holh kan theih. 
PSA.81.6	A liang i phorhmi thilrit ka ṭhial piak i thilrit an cawimi hna zong ka fim piak hna. 
PSA.81.7	Nan vansan lio ah nanka auh i kan khamh hna; khuari â thuhnâk hmun in kan leh hna i Meribah ti zongah kan hniksak hna.
PSA.81.7	(Selah) 
PSA.81.8	Maw ka mi le hna, ngaituah u, kan chimhhrin hna lai! Maw Israel hna, ka bia nan ngaih ahcun. 
PSA.81.9	Ramdang pathian cu nan lakah a um awk a si lo; ramdang pathian kha nan biak awk a si lo. 
PSA.81.10	Keimah hi 
PSA.81.11	Asinain ka mi hna nih ka aw an ngai lo. Israel mi hna nih zeihmanh ah anka rel lo. 
PSA.81.12	An lungkhon ruangah an duhning pauh i um awkah hnulei ka chît hna. 
PSA.81.13	Maw kami hna nih ka bia ngaiin, Israel hna nih ka lam hei zul hna sehlaw cu mu! 
PSA.81.14	An ral kha chikkhat te ah ka tei piak hna lai i amah dohtu hna cungah ka kut ka zau ko lai. 
PSA.81.15	 a huatu hna kha a hmaiah a hleng in an i pe lai, asinain zungzal in an rawk lan lai. 
PSA.81.16	Nannih cu changvut in kan cawm hna lai i lungpi chung i khuailiti in nan di ka riamter lai.
PSA.82.1	Pathian cu miṭhawng hna an i pumhnâk ah a dir i pathian hna sinah bia a ceih. 
PSA.82.2	Zeicandah dik lo ngaiin bia nan ceih lai i misuaksual kha nan thleidan lai?
PSA.82.2	(Selah)
PSA.82.3	Sifâk hna le nu ngei lomi thlavâng hauh hna u law, harnâk a tuarmi le rethei hna sinah dik ngai in bia ceih u. 
PSA.82.4	Rethei hna le chambau mi kha chanh hna u law, misual hna kut in chuahter hna u. 
PSA.82.5	An hngal lo i theihthiamnâk an ngei lo; muih lakah an vâk i vulei hrambunhnâk vialte hi a fek lomi an si. 
PSA.82.6	“Nannih hi pathian nan si i nan dihlak in cungnung bik fale nan si,” tiah ka ti. 
PSA.82.7	Asinain minung bantuk men i a thi hngami nan si, mingan lak i pakhat bangin nan tlu ve ko lai. 
PSA.82.8	Maw Pathian, tho law lei cungah hin bia ceih ko; zeitintiah miphun vialte hi na ro an si dih lai.
PSA.83.1	Maw Pathian, dai tein um sawh hlah; holh loin um peng hlah, Maw Pathian dai tein um hlah. 
PSA.83.2	Zeitintiah ngaihmanh, na ral kha an awn au i nangmah an huatu hna tluang an khawng. 
PSA.83.3	Na mi hna ralchanh in depde ngaiin khua an khâng i na thuhmi na mi hna hrawh awkah ruahnâk an i cheu. 
PSA.83.4	“Ra u law, miphun i dir kho ti lo tiangin hlo hna u sih, Israel timi min zong hngalh tilo ding tiangin,” tiah an ti. 
PSA.83.5	Zeitintiah lungkhat in an i ceihṭi i nangmah ralchanh in biakamnâk an tuah. 
PSA.83.6	Edom hna le, Ismael hna puanin le Moab le Hagar hna, 
PSA.83.7	Gebal hna le Amon hna, Amalek hna le Filitia hna le Tair khua i a ummi hna he. 
PSA.83.8	Asiria hna zong anmah lei ah an ṭang i Lot tefa kha an bomh hna.
PSA.83.8	(Selah)
PSA.83.9	Annih cu Midian hna cung i na tuah bang le Kison tiva i Sisera cung le Jabin cung i na tuah bang khan tuah ṭhân hna. 
PSA.83.10	Cumi hna cu Endor khua ah an thi i vulei caah ekpon ah an i cang. 
PSA.83.11	An mi ngan hna cu Oreb le Zeeb bangin ser law, an siangpahrang vialte kha Zeeb le Zalmun bang khan tuah hna. 
PSA.83.12	Cu hna nih, “Pathian saṭil tlonnâk hmunah kan um lai,” tiah an rak ti; 
PSA.83.13	Maw ka Pathian, annih cu leidip thli nih a chawihmi bangin umter hna, favai thli nih a chawih bantukin! 
PSA.83.14	Ramtang burbûk a kangmi bang le, tlângpang i mei a kangmi bantukin. 
PSA.83.15	Annih cu thlichia in dawi hna law, a fak ngaimi na thli in ṭhih hna. 
PSA.83.16	Maw 
PSA.83.17	Mualpho le vansang in umter zungzal ko hna; asi, ningzak ngaingai in lotlau dih hna seh. 
PSA.83.18	Cuticun nangmah lawnglawng hi 
PSA.84.1	Maw ralkapbu 
PSA.84.2	Ka nunnâk nih 
PSA.84.3	Maw ralkapbu 
PSA.84.4	Na inn i a ummi hna cu mithluachuak an si; an in thangṭhat peng ko lai.
PSA.84.4	(Selah)
PSA.84.5	Nangmah, ṭhawnnâk i an hmangtu hna cu mithluachuak an si, hmun thiang panhduhnâk lungthin a ngeitu hna cu. 
PSA.84.6	Ṭahnâk horkuang an zulh lio ah ti hnâ umnâk an hmuh tawn i ruah ti zong an i dil tawn. 
PSA.84.7	Ṭhawnnâk in ṭhawn chin chinnâk ah an kal tawn, Zion i Pathian hmai ah an i langh tawn. 
PSA.84.8	Maw 
PSA.84.8	(Selah)
PSA.84.9	Maw Pathian, kan phaw hi run zoh law, chiti na thuhmi mui hi run zoh hrâm ko. 
PSA.84.10	Na biakin tualrawn i nikhat um cu, hmun dang i ni thongkhat umnâk in a ṭha deuh, sualnâk puan in i umnâk cha cun, kan Pathian inn i innka congtu si hmanh ka duh deuh. 
PSA.84.11	Zeitintiah 
PSA.84.12	Maw ralkapbu 
PSA.85.2	Na mi le palhsualnâk zong na ngaihthiam cang hna, an sualnâk vialte na khuhpiak cang hna.
PSA.85.2	(Selah)
PSA.85.3	Na thinhunnâk vialte zong na damter cang, na thinlinhnâk vialte cu na mertâk cang. 
PSA.85.4	Maw kan khamhnâk Pathian, kan tharchuah ṭhân ko, kan cung i na thinhunnâk cu kan lâk piak ko. 
PSA.85.5	Kan cungah na thin a hung zungzal ko lai maw? Na thinhunnâk cu chan vialte tiang na nguhter ko lai maw? 
PSA.85.6	Nangmah ah nami hna an i lawmh khawh nâkhnga, nakan ṭhang ṭhân lai lo maw? 
PSA.85.7	Maw 
PSA.85.8	 Pathian nih a chim laimi bia cu kan ngaih lai, zeitintiah a mi hna le a mithiang hna sinah hnangamnâk bia a chim lai; asinain hruhnâk lei ah merter hna hlah u. 
PSA.85.9	A khamhnâk cu amah a ṭihtu hna caah a nai tak tak ko, cun kan ramah sunparnâk a um kho lai. 
PSA.85.10	Vêl le biatak an i tong i dinnâk le daihnâk an i hnam. 
PSA.85.11	Biatak cu lei in a cawrh i dinnâk nih van in a run zoh. 
PSA.85.12	Asi 
PSA.85.13	A hmaiah dinnâk a kal lai i a keneh cu kan lam caah a ser lai.
PSA.86.1	Maw 
PSA.86.2	Ka nun hi ka kilven piak ko, zeitintiah a thiangmi ka si; ka Pathian na si, nangmah bochantu na sal hi ka khamh ko. 
PSA.86.3	Maw 
PSA.86.4	Na sal nunnâk hi lawmhter hrâm ko, zeitintiah Maw Bawipa, ka nunnâk nih nangmah lawng an zoh. 
PSA.86.5	Zeitintiah Bawipa, nangmah cu na ṭha, ngaithiam dingin timhcia i a ummi na si, an autu hna cungah vêl tampi a ngeimi na si. 
PSA.86.6	Maw 
PSA.86.7	Ka vansan ni ah kan auh lai, zeitintiah nangmah nih naka leh lai. 
PSA.86.8	Maw 
PSA.86.9	Maw Bawipa, na sermi miphun kip na hmai ah an ra lai i an in biak lai, na min cu an thangṭhat lai. 
PSA.86.10	Zeitintiah nangmah cu na lianngan i khuaruahhar thil hna na tuah tawn; nangmah lawnglawng hi Pathian na si. 
PSA.86.11	Maw 
PSA.86.12	Maw Bawipa, ka Pathian, ka lungthin diklak in kan thangṭhat lai, na min hi zungzal in ka thangṭhat lai. 
PSA.86.13	Zeitintiah ka cung i na vêl hi a ngan tuk, seol hmun a thuhnâk bik in ka thlarau cu na khamh cang. 
PSA.86.14	Maw Pathian, miporhlaw hna nih anka doh i zângen hmang mibu hna nih ka nunnâk anka kawl, nangmah kha an hmai ah an in chia bal lo. 
PSA.86.15	Maw 
PSA.86.16	Maw, hmailei chit in, ka zângfah hrâm ko! Na sal sinah na ṭhawnnâk pe law, na salnu fapa hi khamh ko sawh. 
PSA.86.17	Na ṭhatnâk hmelchunhnâk cu ka hmuhter law, aka huatu hna nih cucu an hmuh i ningzak ngai i an um nâkhnga, 
PSA.87.1	A hrampi cu tlâng thiangah dirh a si. 
PSA.87.2	Jakob hna umnâk vialte nâkin, 
PSA.87.3	Maw Pathian khualipi, na kong hi sunglawi ngaiin an chim tawn!.
PSA.87.3	(Selah)
PSA.87.4	“A ka hngaltu hna sinah, Rahab le Babilon kong ka chim lai; Zohhmanh u, Filitin le Tair le Ethiopia hna hi, ‘hihi cuka i a chuakmi cu a si,” an ti lai. 
PSA.87.5	Zion kongah hitihin an chim lai. “Hihi le khikhi amah i a chuakmi an si, Cungnung Bik nih amah cu a fehter lai,” tiin. 
PSA.87.6	 nih mikip min a ṭial tikah, hihi cu khika i a chuakmi a si, tiah a chinchiah lai.
PSA.87.6	(Selah)
PSA.87.7	Hlasatu le ringawn tumtu hna nih, “Ka ti hnâ vialte kha nangmah ah a rak um ko,” tiah an ti.
PSA.88.1	Maw 
PSA.88.2	Ka thlacamnâk hi na sin phân sehlaw, ka aunâk lei ah hin na hna rak chi tuah. 
PSA.88.3	Zeitintiah ka nunnâk hi buainâk in a khat i thlân khor ka naih ngai ngai. 
PSA.88.4	Khor chung i a ṭummi hna lakah relchih ka si i ṭhawnnâk zeihmanh a ngei ti lomi bantuk ka si. 
PSA.88.5	Ralthah mi thlânah an vuimi hna bangin mithi hna sinah thlâk ka si, cu hna cu na hngalh ti lomi hna le, na kut in na hlawnh cangmi hna an si. 
PSA.88.6	Khorchung i a tangbik ah naka chiah i a thuhnâk le a muihnâk bik ah. 
PSA.88.7	Na thinhunnâk nih aka nenh i na tilet vialte nih aka khuh dih.
PSA.88.7	(Selah)
PSA.88.8	Ka theihhngalhmi kha hla pi ah naka chiahpiak hna i an ca fihnungmi ah naka canter; naka hrenhkhumh i ka chuak kho ti lo; 
PSA.88.9	Harnâk ruangah ka mit an mui dih. 
PSA.88.10	Mithi caah khuaruahhar na tuah lai maw? Mithi kha tho in an in thangṭhat lai maw?
PSA.88.10	(Selah)
PSA.88.11	Na duhdawtnâk cu thlân ah phuangin, zumhtlâk na sinâk cu thihnâk hmun ah phuan a si hnga maw? 
PSA.88.12	Khuaruahhar na tuahmi kha mui lakah hngalh a si hnga maw? na dinnâk cu philhnâk hmunah hngalh a si kho lai maw? 
PSA.88.13	Asinain maw 
PSA.88.14	, zeiruangahdah ka nunnâk hi hnu lei na chît? Zeiruangahdah kan sin in na hmai na thuh? 
PSA.88.15	Ka no lio in harnâk tuarin ka thi hnik tawn, ṭihnung na sinâk tuar in, ka hmai thikhal a chuak tawn. 
PSA.88.16	Na thinlinhnâk nih aka khuh i ṭihnung na sinâk nih aka hloh ko. 
PSA.88.17	Cu hna nih cun ti bangin nitlâk te an ka khuh i anka dûm peng ko. 
PSA.88.18	Aka dawtu le hawikawm kha hlapi ah na chiah hna, ka theihhngalhmi hna zong mui lakah na umter hna.
PSA.89.2	Zeitintiah, “Velngeihnâk cu zungzal in dirh a si lai i zumhtlâk na sinâk cu vanah na fehter lai,” tiah ka ti cang. 
PSA.89.3	“Ka thimmi sinah bia ka kam cang i ka sal David sinah chiat ka serh cang. 
PSA.89.4	Na tefa kha ka fehter zungzal lai, na bawiṭhutdan zong chanvialte nguh in ka dirh lai,” tiin
PSA.89.4	(Selah)
PSA.89.5	Maw 
PSA.89.6	Zeitintiah vanah khin 
PSA.89.7	Mithiang hna pumhnâk ah Pathian cu lianngan ngai i ṭih awk a si, a pawngkammi vialte zong nih an hmaizah awk a si. 
PSA.89.8	Maw 
PSA.89.9	Rili tilet a thomi cungah bia na ceih i tilet a tho liomi kha na daihter tawn hna. 
PSA.89.10	Nangmah nih Rahab cu ral bantukin na thah i na ṭhen hmal dih; na ral kha na ban ṭhawnnâk in na ṭhawl dih hna. 
PSA.89.11	Van hna khi nata an si i vulei zong hi nata a si; vawlei le a chung i a ummi vialte hi nangmah dirhmi lawng te an si. 
PSA.89.12	Chak le thang cu nangmah ser a si i Tabor le Hermon tlâng hna nih na min ruangah lunglawm in an in thangṭhat tawn. 
PSA.89.13	A ṭhawngmi ban na ngei, na kut hi a ṭhawng i na orhlei kut cu a hlei in a sang. 
PSA.89.14	Dinnâk le biaceihnâk dik cu na bawiṭhutdan hrambunhnâk an si i vêl le biatak cu na hmai ah an kal tawn. 
PSA.89.15	Duh a nungmi thawngpang theitu kha an van a ṭha! Maw 
PSA.89.16	Na min ruangah nitlâk tein an i lawm tawn, na dinnâk ruangah cawisan an si. 
PSA.89.17	Zeitintiah nangmah cu a sunglawimi an ṭhawnnâk na si. 
PSA.89.18	Zeitintiah kan phaw hi 
PSA.89.19	Na mi thiang sinah langhnâk in bia na chim, thil tikho ngaimi pa cu ka bomh i mizapi chungin thimmi cu ka thangṭhat, 
PSA.89.20	Ka sal David cu ka hmuh i amah cu a thiangmi ka chiti ka thuh cang. 
PSA.89.21	Ka kut in fek tein ka tlaih lai i ka bân nih a ṭhawnter lai. 
PSA.89.22	Ral nih an hlengkho lai lo i minung fa nih fahnâk an pe kho lai lo. 
PSA.89.23	Amah dohtu kha a hmaiah ka thluk hna lai i amah huatu kha dân ka tat hna lai. 
PSA.89.24	“Amah sinah zumhtlâk ka sinâk le ka vêl cu a um zungzal lai, ka min ruangah aki cu thangṭhat in a um lai. 
PSA.89.25	A kut cu rili cungah nawl ka ngeihter lai i a orhlei kut nih tipi cungah nawl a ngei lai. 
PSA.89.26	Amah nih, “Nang cu ka Pa na si i ka Pathian, ka khamhnâk lungpi na si,” tiah a ka auh lai. 
PSA.89.27	Kei zong nih amah cu fater ah ka ser lai i lei i siangpahrang hna lakah a sangbik ah ka ser lai. 
PSA.89.28	Ka vêlngeihnâk cu zungzal in a caah ka kilven lai i ka biakam cu a sinah fek tein a um lai. 
PSA.89.29	A tefa hna cu zungzal in ka umter hna lai i a bawiṭhutdanh zong van a hmunh chung a hmun ve lai. 
PSA.89.30	“A fale nih ka nawlbia an mertâk i ka biaceih ningin an um lo i 
PSA.89.31	Ka phunglam hna buar in, ka nawlpêk mi an zulh lo ahcun, 
PSA.89.32	An nawlbuarnâk cu thirfung in ka hrem hna lai i an palhsual ruangah velh an tong lai. 
PSA.89.33	Asinain ka vêlngeihnâk cu a sin in ka lâkpiak dih lai lo, zumhtlâk ka sinâk pakpalawng i a candih cu ka siang lai lo. 
PSA.89.34	Ka biakam cu ka hrawk lai lo i ka kâ in a chuakmi bia cu ka thleng ti lai lo. 
PSA.89.35	Voikhat ka thianhnâk in chiat kâ serh i David sinah lih ka chim lai lo. 
PSA.89.36	A tefa kha zungzal ca a si lai i a bawiṭhutdanh cu ka hmai ah ni bangin a dir lai. 
PSA.89.37	Thlapa bangin zungzal caah fehter a si lai i cunglei van i zumhawktlâk biahngaltu bantuk khin.
PSA.89.37	(Selah)
PSA.89.38	Asinain nangnih cun hnulei chit in na duh lo i sathau na thuhmi cungah na thin a hung. 
PSA.89.39	Na sal biakamnâk cu na lêt piak i a bawiluchin cu lei ah thla in zeiah na rel ti lo. 
PSA.89.40	Kulhnâk vampang vialte na hrawh i a ralhruang kha na hrawh cikcek hna. 
PSA.89.41	Lam i a kalmi kip nih thil an lâk piak i a pawngkammi chimchiat in a rak um. 
PSA.89.42	A ral hna kut na ṭhawnter hna i a ral vialte kha an lung na thawhter. 
PSA.89.43	A harmi a vainam na bilhter i raltuknâk ah na bawm ti lo. 
PSA.89.44	A sunparnâk na donghter i a bawiṭhutdanh cu lei ah na hlawnh piak. 
PSA.89.45	A no lio cân na tawiter i mualphonâk puan na aihter. 
PSA.89.46	Maw 
PSA.89.47	Ka cân tawining ka philhpiak hlah; zeitintiah minung fale hna hi hitluk santlai loin narak ser hna? 
PSA.89.48	Thih ni hmu lo dingin a nungmi ahodah a um? Thlân ṭhawnnâk chungin â khamh khomi ahodah um? 
PSA.89.49	Bawipa, hlan lio na velngeihnâk hmasa kha khuazeiahdah a um i David sin i chiatserh in na kamhmi hna kha khuazeiahdah an um kun? 
PSA.89.50	Bawipa, na salle an thangchiatning hi philh hlah, mi tampi an thangchiatnâk cu keimah te lawngin ka tuar tawn. 
PSA.89.51	Maw 
PSA.89.52	 cu zungzal in thangṭhat in um seh. Amen le Amen.
PSA.90.2	Fingtlâng an um hlan le, vulei le vawlei na serhlan hmanh in zungzal in zungzal tiangin nang cu Pathian na si. 
PSA.90.3	Nangmah nih minung hi rawhralnâk ah na kirter tawn, “Minung fale hna, kir cang u,” na ti tawn. 
PSA.90.4	Nang na ruahnâk ahcun kum 1000 hi nizan bantuk men kha a si, zan ṭhangh khat bantuk ceu a si. 
PSA.90.5	Annih cu tilian bangin na fenh tawn hna, `hanghkhat â hngilh bantuk men an si; zingah ramhring a cawrhmi bantuk an si: 
PSA.90.6	Zingah a cawrh i a hninghno ngai, zanlei ah tan a si i a uai tawn. 
PSA.90.7	Zeitintiah na thinhunnâk in hloh kan si i na thinhânnâk in lauter kan si tawn. 
PSA.90.8	Kan sualpalhnâk kha na hmaiah na chiah i kan thuhmi sualnâk kha na hmai ceu ah langhter an si. 
PSA.90.9	Kan nunchung ni hna hi na thinhunnâk in an liam i kan nunchung kum hna hi hrûmainâk in kan dihter tawn. 
PSA.90.10	Kan nunchung kum hna cu 70 a si, ṭhawnnâk ruangah kum 80 zong a si kho ko; asinain a saunâk cu thabâtnâk le ngaihchiatnâk men an si, an lo zau i kannih zong lolak in kan zuang tawn. 
PSA.90.11	Na thinhun ṭhawnnâk hi ahonihdah an hngalh? zeitintiah na thinhun fahning cu nangmah ṭihzah na phutning tluk in a fâkmi a si. 
PSA.90.12	Fimnâk lungthin kan ngeih khawh nâkhnga kan nunchung ni thla relning kan cawn piak. 
PSA.90.13	Maw 
PSA.90.14	Maw, na vêlngeihnâk in tuanah kan khimter ko, zeitintiah kan nunchung vialte kan i lomh i kan i nuamh khawh nâkhnga, 
PSA.90.15	Thilṭha lo kan rak hmuhnâk kum vialte le, dân nakan tatnâk ni le cân vialte hna kha kan i lunglomhnâk ah canter ṭhân law. 
PSA.90.16	Na tuahmi kha na salle sinah langhter in na sunparnâk cu an fale sinah lang ko seh. 
PSA.90.17	 kan Pathian dawhnâk cu kan cungah um sehlaw, kan kut nih a ṭuanmi hna hi kan caah fehter hna law; asi, kan kut nih a ṭuanmi hi fehter hrâm ko hna.
PSA.91.1	Cungnung bik ṭhutnâk hmun i a ummi hna cu Zeizongtuahkho thladêm ah an hmun lai. 
PSA.91.2	“Amah cu ka himnâk le ka ralhruang, ka Pathian, ka bochanmi a si,” tiin 
PSA.91.3	Amah nih rap chiatu rap le raichia lakah an khamh lai. 
PSA.91.4	A thla in an khuh lai i a thlatang ah na him lai, a biatak cu na caah himnâk phaw a si lai. 
PSA.91.5	Zan i ṭihnung na ṭih lai lo i chun i thal a zuangmi zong na ṭih hna lai lo. 
PSA.91.6	Mui lak i rai a tlung tawnmi na ṭih lai lo i chun lai i a phân zau tawnmi rawhralnâk zong na ṭih lai lo. 
PSA.91.7	Na kiangah thong an tlûk i na orhlei ah sing an tlûk zongah, nang cu an in naih lai lo. 
PSA.91.8	Na mit in hun zoh hna law, misuaksual hna hmuhtonmi cu na hmuh ko lai. 
PSA.91.9	Ka himnâk kha, himnâk 
PSA.91.10	Chiatnâk zeihmanh na cungah a tlung lai lo, na umnâk ah rai ṭha lo a tlung lai lo. 
PSA.91.11	Na lam vialte i kilvengtu ah, a vanmi kha nangmah kongah nawl a pêk hna lai. 
PSA.91.12	An kut in an in cawi lai, culoahcun na ke in lung na chuih sual lai. 
PSA.91.13	Chiandeih le rawchok kha na lamh hna lai i a ṭhawngmi chiandeih le rulpi zong nake tangah na chiah hna lai. 
PSA.91.14	Ka cungah a dawtnâk a chuan caah, keizong nih ka khamh ve lai; ka min a hngalh caah dirhmun sangah ka chiah lai. 
PSA.91.15	Aka auh lai i ka leh lai; a vansan lio ah a sinah ka um lai, ka khamh lai i ka upat lai. 
PSA.91.16	Nunsaunâk in ka lomhter lai i ka khamhnâk cu ka hmuhter lai.
PSA.92.2	Zing ah na duhdawtnâk, zanchiar tein zumhtlâk na sinâk, 
PSA.92.3	Hri hra a ngeimi tingtang le thanglawi le aw dawh phunkip tummi hna he phuan awkah. 
PSA.92.4	Maw 
PSA.92.5	Maw 
PSA.92.6	Mihrut nih an hngal kho lo i lung tlawmmi nih an theithiam lo. 
PSA.92.7	Misuaksual kha ramhring bantuk i an rak cawrh i sualpalhnâk a tuahtu hna an rum tikah, zungzal i an rawhralnâk dingtu a rak si. 
PSA.92.8	Asinain 
PSA.92.9	Maw 
PSA.92.10	Asinain ka ki hi cawpa ki bangin na santer i sathau thar zong naka thuh. 
PSA.92.11	Ka ral hna sinah phân seh ka timi cu, ka mithmuh ah a phân cang; aka ralchanhtu misuaksual cung i saduh ka thahmi cu a tling i ka hna nih a theih. 
PSA.92.12	Miding cu Tûmthing bangin a hninghno lai i Lebanon tlâng i Sidar thing bangin a ṭhang lai. 
PSA.92.13	 inn i bunhmi hna cu kan Pathian intual ah an hninghno lai. 
PSA.92.14	An upat tiangin theitlai an chuah lai i an tharhlam lai i an hninghno zungzal lai. 
PSA.92.15	Cunihcun 
PSA.93.2	Na bawiṭhutdanh cu hlan lio piin fehter a si i nang cu zungzal in na um cang. 
PSA.93.3	Maw 
PSA.93.4	A sannâk i a ummi 
PSA.93.5	Na hngalhtermi bia cu a fiang, Maw 
PSA.94.1	Maw 
PSA.94.2	Tho tuah, maw, nang lei i biaceihtu, ruamkaimi kha an phut ningin dân tat hna. 
PSA.94.3	, misuaksual hna nih zeicandah, misuaksual hna nih zeicandah an tei lai? 
PSA.94.4	An duhmi pauh chim in, tluangkhawnnâk bia lawng te an chim; sualpalhnâk a tuahmi kha an ruam a kai tawn. 
PSA.94.5	Maw 
PSA.94.6	Nuhmei le khual kha an thah hna i pa ngeilo kha an nawn hna. 
PSA.94.7	“
PSA.94.8	Mihrut hna, hngal tuah u, lungtlawm hna, zeitikahdah nan fim lai? 
PSA.94.9	Theihnâk hnâ a sertu nih a thei lai lo maw? Mit a sertu nih a hmu kho lai lo maw? 
PSA.94.10	Miphun kip a cawnpiaktu nih, a remh kho lai lo maw? Minung sinah hngalhnâk cawnpiaktu a si. 
PSA.94.11	 nih minung hna ruahnâk hi, zeihmanh lo a si kha a hngalh. 
PSA.94.12	Maw 
PSA.94.13	Misuaksual ca i khor cawh a si hlan pauh cu, an harsatnâk chungin na dinhter khawh lai. 
PSA.94.14	Zeitintiah 
PSA.94.15	Asinain miding hna caah biaceihnâk a rak kir ṭhân lai i lungthin a dikmi vialte nih an zulh lai. 
PSA.94.16	Sualnâk tuahtu hna a kan doh piaktu dingah ahodah a tho lai? Sualpalhnâk tuahtu hna ralchantu dingah ahodah ka ai awh in a dir? 
PSA.94.17	 cu aka bawmtu sihlahsehlaw, dai tein umnâk ah ka nunnâk a phân cang lai. 
PSA.94.18	“Ka dirhmun a ṭha lo,” ka ti lioah khan, Maw 
PSA.94.19	Ka lungsi a vangh lio ah, ka hna na ngamter i naka lomhter. 
PSA.94.20	Sualpalhnâk bawiṭhutdan, zer ngai i phung bangin an tuahmi cu nangmah he hawikomh ter a si hnga maw? 
PSA.94.21	Miding thah tim in an i tong tawn i sualnâk ngeilomi thisen cu sual an phawt tawn. 
PSA.94.22	Asinain 
PSA.94.23	Amah nih an sualpalhnâk bangin an cungah a tlunter lai, an suahsualnâk ruangah a tan dih hna lai; 
PSA.95.1	Aw, ra u law, 
PSA.95.2	Lomhnâk bia chim in a hmaiah kal u sih, thangṭhatnâk hla sa in amah cu lunglawm in thangṭhat u sih. 
PSA.95.3	Zeitintiah 
PSA.95.4	A thûkbikmi lei zong amah kutah a um i tlângsâng pi pi hna khi amah ta an si. 
PSA.95.5	Rili pi zong a sermi a si i amah ta a si, lei ram hna hi amah kut chuak a si. 
PSA.95.6	Aw, ra ulaw amah cu bia u sih, 
PSA.95.7	Amah cu kan Pathian a si i kannih hi a saṭil tlonnâk hmun i ami hna kan si, a kut chung i tuurun kan si. Nihin ah a aw nan theih ahcun: 
PSA.95.8	Ramcar i an hneksak lio bang khan, nan lungthin hahter hlah u. 
PSA.95.9	Cuka ah nan pupa hna nih anka hneksak i ka tuahmi thil an hmu ko nain anka hneksak. 
PSA.95.10	Zeitintiah kha mi hna cungah khan kum 40 chung ka lung a tlinglo, an lungthin in lam a pial pengmi an si i ka lam kha an hngal kho lo. 
PSA.95.11	Cuticun ka thinhunin chiat kâ serh i, “Ka dinhnâk ah an lut lai lo,” tiin.
PSA.96.1	Aw 
PSA.96.2	 thangṭhat in hla sa u law, a min cu thangṭhat u. A khamhnâk thawngṭha bia cu nifatin in thanh u. 
PSA.96.3	Mi phunkip sinah a sunparnâk phuang u law, mikip sinah a tuahmi khuaruahhar kha phuang u. 
PSA.96.4	Zeitintiah 
PSA.96.5	Zeitintiah miphun hna pathian vialte cu milem an si i 
PSA.96.6	A hmaiah upatnâk le thangṭhatnâk a um, a hmun thianghlim ah ṭhawnnâk le dawhnâk a um. 
PSA.96.7	Maw, mi vialte le chungkhar vialte hna, 
PSA.96.8	 cu a phutmi min sunglawi kha pe u law, thilpêk he a biakinn tualah ra tuah u. 
PSA.96.9	Aw, â dawhmi thiannâk in i ṭamh u law 
PSA.96.10	Miphun kip sinah, “
PSA.96.11	Van khi i nuam sehlaw, vulei zong hi i lawm seh; rili le a chung i a ummi vialte nih an aw chuah hna seh. 
PSA.96.12	Lo le a chung i a ummi vialte hi i lawm sehlaw, ram chung i thing vialte zong 
PSA.96.13	 hmaiah, zeitintiah amah cu a ra, zeitintiah amah cu vulei bia ceih awk ah a ra. Amah nih vulei hi dinnâk in bia a ceih lai i Biatak in mikip kha bia a ceih hna lai.
PSA.97.2	Khuadawm le muihnâk nih an kulh i dinnâk le diknâk cu a bawiṭhutdan hrambunhnâk a si. 
PSA.97.3	A hmaiah mei a kal i a dûmtu a ral kha a kangh tawn hna. 
PSA.97.4	A nimtlau nih vawlei hi a ceuh tawn i vulei nih a hmuh tikah a ther tawn. 
PSA.97.5	 hmaiah tlâng hna sathau meiin bangin an tlumdih, Leipumpi 
PSA.97.6	Van nih khin a dinnâk a phuan i mikip nih a sunparnâk an hmuh. 
PSA.97.7	Kherchawmmi milem a biatu vialte cu ningzak in um hna seh, milem sawhsawh â uanpi mi hna cu. Nannih pathian vialte hna amah cu bia u. 
PSA.97.8	Zion nih a theih i â lawm, Maw 
PSA.97.9	Zeitintiah Maw 
PSA.97.10	Nannih Pathian a dawtu hna, Ṭhatlonâk kha hua hna u! Amah nih a mithiang hna nun cu a kilven tawn, misuaksual hna kut chungin a khamh tawn hna. 
PSA.97.11	Miding kha a ceuh tawn hna i lungthin a dikmi caah lomhnâk a phân tawn. 
PSA.97.12	Nannih miding hna 
PSA.98.1	Aw, 
PSA.98.2	 nih a khamhnâk cu a hngalhter cang, a dinnâk cu miphunkip mithmuh ah a langhter. 
PSA.98.3	Israel chungkhar cungah a vel le zumhtlâk a sinâk kha a philh lo i lei pumpi nih kan Pathian khamhnâk cu an hmuh cang. 
PSA.98.4	Leicungmi vialte hna 
PSA.98.5	Tingtang he 
PSA.98.6	A nganmi Muko le a hmemi muko he, Siangpahrang 
PSA.98.7	Rili le a chung i a ummi vialte nih an aw chuah sehlaw, vawlei le a chung i a ummi vialte he. 
PSA.98.8	Tiva hna nih an kut beng hna sehlaw, tlâng hna zong 
PSA.98.9	zeitintiah vulei biaceih awk ah a ra. Vawlei hi dinnâk in bia a ceih lai i ruang tein mi kha bia a ceih hna lai.
PSA.99.2	 cu Zion ah a lianngan i mi vialte cungah a ummi a si. 
PSA.99.3	Na min lianngan le ṭihnung cu thangṭhat hna seh amah cu a thiang. 
PSA.99.4	Siangpahrang ṭhawnnâk nih diknâk kha a dawt i a dikmi biaceihnâk na fehter, Jakob hna sinah dinnâk le diknâk na dirter. 
PSA.99.5	 kan Pathian cu hlawrh u law, a kehram in bia u amah cu a thiang. 
PSA.99.6	Moses le Âron kha a tlângbawi hna chungmi an si, Samuel cu a min hlamtu hna sinin a si; annih nih 
PSA.99.7	Minmei tomin bia a run chim tawn, a hngalhtermi bia le a nawlpêkmi kha an zulh. 
PSA.99.8	Maw, 
PSA.99.9	 kan Pathian cu hlawrh u law, a tlângthiang ah amah cu bia u; zeitintiah 
PSA.100.1	Ram vialte hna 
PSA.100.2	Lomhnâk he 
PSA.100.3	 cu Pathian a si kha philh hlah u, a kan sertu a si i amah ta kan si; ami hna le a saṭil tlonnâk hmun i a tuurun kan si. 
PSA.100.4	Lomhnâk biachimnâk he a kutka ah lut u law, thangṭhatnâk he a biakinn tualrawn ah lut tuah u. A sinah lomhnâk biachim u law, amin kha thangṭhat u. 
PSA.100.5	Zeitintiah 
PSA.101.1	Velngeihnâk le diknâk cu hla in ka sak lai, Maw 
PSA.101.2	Tlâm a tlingmi lamah fim ngaiin ka nung lai, aw zeitikahdah ka sinah na rat lai? Ka inn chungah a tlingmi lungthin he ka um lai. 
PSA.101.3	Ka mit hmuh ah suahsualnâk zeihmanh ka chia lai lo; a tlumi hna tuahsernâk kha ka huat hna i ka sinah a um hrim hrim lai lo. 
PSA.101.4	A ngawimi lungput nih aka kaltâk lai, suahsualnâk cu ka hngal lai lo. 
PSA.101.5	A thli in a innpa a congoihtu cu, ka hrawh hna lai; a mit a sângmi hna le ruamkaimi kha ka hmunhter hna lai lo. 
PSA.101.6	Hi ram i zumhawk a tlâkmi cungah ka mit â fu lai, ka sinah an um khawh nâkhnga; Tlam a tlingmi lam a zultu nih ka rian a ṭuan lai. 
PSA.101.7	Hlen a hmangmi cu ka inn chungah an um lai lo; lihchim a hmangmi hna cu ka mithmuh ah an um peng lai lo. 
PSA.101.8	Ram chung miṭhalo hna cu tuanah ka hrawh hna lai, 
PSA.102.1	Maw 
PSA.102.2	Ka vansan lioah ka sinin na hmai thup sawh hlah; keimah lei ah na hnâ chi law, kan auh tikah khul rangin ka let. 
PSA.102.3	Zeitintiah ka nun chung cân hna hi meikhu bangin an lo dih i ka ruh hna hi meiphu bangin a kâng. 
PSA.102.4	Ka lungthin hi a uaimi ramhring bangin hliamhma a tuar i rawl ei tiangin ka philh tawn. 
PSA.102.5	Ka hrum-ainâk ruangah, ka ruh le ka vun tiang â sêng dih. 
PSA.102.6	Ramcar vate bantuk ka si i ṭiotâkmi khua i chimbu bantuk ka si. 
PSA.102.7	Ka it i ka mit â chin thiam lo, inn cung zimah amah lawng i a ṭhumi pithlung bantuk ka si. 
PSA.102.8	Ka ral hna nih nitlâk tein anka congoih, aka diriamtu hna nih chiat i serh tiangin chiat anka serh. 
PSA.102.9	Zeitintiah vutcam hi rawl ah kâ rinh i ka dinawk ti ah ka mitthli â cawh tawn. 
PSA.102.10	Lung tling lo tuk i na thin a hun tuk ruangah, naka cawi i naka hlawnh. 
PSA.102.11	Ka nunchung ni hna hi sautermi thladêm bantuk a si i ramhring bangin ka uai. 
PSA.102.12	Maw 
PSA.102.13	Na tho lai i Zion cu vêl na ngeih lai, zeitintiah amah cu zângfah cân a si, asi, khiahmi cân cu a phân. 
PSA.102.14	Zeitintiah cuka i lung rualmi ah na sak kha an i lawm i a vutcam tiang nih an lung a lênter hna. 
PSA.102.15	Cuticun mi phunkip nih 
PSA.102.16	Zeitintiah 
PSA.102.17	Chambaumi hna thlacamnâk cu a ngaihpiak hna i an nawlnâk cu zeirel loin a um lo. 
PSA.102.18	Cucu ara laimi chanthar caah ṭial a si lai i a dirh hngami miphun hna nih 
PSA.102.19	Zeitintiah a sangmi a hmunthiang in a run zoh hna i 
PSA.102.20	Thong a tlami hna ainâk thawng ngai ding le, thi dingah ruahmi hna luatter dingah, 
PSA.102.21	Zion in, 
PSA.102.22	 rian ṭuan dingin mikip le ramkip mi kha hmunkhat ah a pumh tikah. 
PSA.102.23	Lam thluan in ka ṭhawnnâk a zawrter i ka ni hna a tawiter. 
PSA.102.24	“Maw, ka Pathian ka chan laifang ah ka la sawh hlah” ka ti tawn, nang nakum cu chan vialte caah a si. 
PSA.102.25	Hlan lio piin vawlei hram na rak bunh cang i van hna khi na kut chuak an si. 
PSA.102.26	Cu hna cu an lo tlau lai i nang cu zungzal in na hmun lai; asi cu hna cu hnipuan bangin anhlun lai; puan bangin na thlen hna lai i thlen an si dih lai. 
PSA.102.27	Asinain nang cu na hmun i na kum zong an dongh lai lo. 
PSA.102.28	Na sal le an fale hna zong an um peng lai i an techin fapar kha na hmaiah fekfuan ngaiin an um lai.
PSA.103.1	Maw ka nunnâk, 
PSA.103.2	Maw ka nunnâk, 
PSA.103.3	Na sualpalhnâk vialte a ngaihthiam i na zawtnâk vialte a damter. 
PSA.103.4	Na nunnâk cu rawhralnâk chungin a tlanh i duh a nungmi vêl le duhdawtnâk luchin kha an chinh. 
PSA.103.5	Nakâ zong thilṭha in a khahter i na nonâk cu mupi bangin a tharchuah tawn. 
PSA.103.6	 nih dinnâk kha a dirter i lamhchihmi vialte kha diknâk in bia a ceih hna. 
PSA.103.7	A lam cu Moses sinah a hngalhter i a tuahmi zong Israel fale a hmuhsak hna. 
PSA.103.8	 cu vêl le zângfahthiam a si, a thin a sau i vêl in a khat. 
PSA.103.9	A kan si peng lai lo i a thin a hung zungzal lai lo. 
PSA.103.10	Kan sualnâk bangin kan cungah a tuah lo i kan sualpalhnâk bangin dân a kan tat lo. 
PSA.103.11	Zeitintiah van khi vulei cungah a um bangin, amah ṭhzahtu hna cungah a velngeihnâk cu a ngan. 
PSA.103.12	Nichuah le nitlak â hlat bangin, kan nawlbuarnâk kha kan sinin hlapi ah a kan chiahpiak tawn. 
PSA.103.13	Pa nih a fale a zângfah bantukin, 
PSA.103.14	Zeitintiah kan ruangam hi a hngalh i Leidip kan si hi a philh lo. 
PSA.103.15	Minung cu, a ni hna hi ramhring bantuk a si i ramlak pangpar a parmi bantuk a si. 
PSA.103.16	Zeitintiah thli nih a chem i a chawih tawn hna, a umnâk hmun zong cinken khawh a si ti lo. 
PSA.103.17	Asinain 
PSA.103.18	A biakam zulh a duhmi hna le, a nawlpêk cohlang dingin â chinchiah pengmi hna caah cun. 
PSA.103.19	 nih a bawiṭhutdan cu vanah khin a fehter i a pennâk nih zeizong vialte a uk dih. 
PSA.103.20	A vanmi hna, 
PSA.103.21	Nannih ralkap vialte hna, a rian ṭuntu le a duhnâk a tuahtu hna, 
PSA.103.22	A tuahmi thil vialte ruangah, a pennâk ram chung vialte ah 
PSA.104.1	Maw ka nunnâk, 
PSA.104.2	Hnipuan bangin na ceunâk nih nangmah an khuh, van hna khi puan bangin na samh. 
PSA.104.3	Amah nih ti cungah a inn cungdot saknâk kân a kham i khuadawm hna khi lêngah a canter, thli thla hna cu kalnâk ah a hman, 
PSA.104.4	A vanmi hna cu thlarau ah a canter hna i a rianṭuantu hna cu meialh ah a canter tawn hna. 
PSA.104.5	Nangmah cu vulei hram zungzal i hninlo dingin a bunhtu na si. 
PSA.104.6	Nangmah nih vawlei hi tithuk ngaimi in puan bangin na tuam i ti kha tlâng cungah an dir. 
PSA.104.7	Na sîk tikah ti cu a zâm i na khuari thawngah an reu dih. 
PSA.104.8	Tlâng cungah an kai i hawrkuang ah an zuang, an umnâk hmun cu na ruah piakmi a si. 
PSA.104.9	Vawlei khuh dih dingah a rak kir ti nâkhnga lo, a lonh khawh lo ding ramri na kham piak. 
PSA.104.10	Amah nih hawr chung i luang dingin ti kha a ser i tlang cungin an rung luang tawn. 
PSA.104.11	Saram vialte caah din awk an pêk i ram lak lâ zong nih an tihal an riamhter tawn. 
PSA.104.12	A pawngah vanva hna nih bu an ser i thingnge ah an awn tawn. 
PSA.104.13	Amah nih tlangcung hna khi a in dot cungin ruah tiin a cawm hna i na rianṭuannâk theipar nih lei hi duhdim tein a cawm hna. 
PSA.104.14	Saṭil caah ram a khohter i minung caah thlai a khohter, cuticun vulei nih eiawk a chuahter. 
PSA.104.15	Minung lungthin nuamhtertu misur le, a mui ceutertu chiti hna le minung ca i ṭhawnnâk sertu rawl he. 
PSA.104.16	 thing hna cu thlinghnai in a khat i Lebanon tlâng i Sidar thing a bunhmi hna khi. 
PSA.104.17	Cuka ah va hna nih bu an ser tawn; Farthing hna cu vaca hna umnâk in a si. 
PSA.104.18	Lungpang hna cu Sathar caah a si i Saveh hna cu lungpi phen ah an i thup tawn. 
PSA.104.19	Amah nih thlapa khi nithla relnâk ah a ser i ni nih tlâk cân a hngalh. 
PSA.104.20	Nangmah nih muihnâk na ser i cucu zan a si, ramtang i saram vialte caah vahchuahnâk cân a si. 
PSA.104.21	Chiandeih tumno hna nih sehawk an kawl i Pathian sinin rawl an kawl tawn. 
PSA.104.22	Ni a chuak i an i fuh cio hnu ah, an kua ah an bawk tawn. 
PSA.104.23	Minung cu rianṭuan awkah a chuak i zanlei tiangin a ṭuan tawn. 
PSA.104.24	Maw 
PSA.104.25	Hi rilipi a kau ngaimi ah hin, nunnâk ngeimi an i chawk len ko. A ngan he a hme he. 
PSA.104.26	Cuka ah tilawng a nganmi an kal i cuka ah Leviathan zong a um; cuka i lente celhawk ah na ser bantukin. 
PSA.104.27	Cuticun an dihlak in nangmah an in hngalh i an cân cio ah rawl na pek khawh hna nâkhnga. 
PSA.104.28	Na pekmi pauh an i lak i na kut na samh ahcun thilṭha in an i cawm tawn. 
PSA.104.29	Na hmai na thuh ahcun an van a sâng tawn i an thaw na lakpiak ahcun an thi i leidip ah an kir ṭhân. 
PSA.104.30	Na Thlarau na thlah i umter an si; vulei muisam zong na tharchuah tawn. 
PSA.104.31	 sunparnâk cu zungzal in hmun seh; 
PSA.104.32	Lei a hun zoh i a ther; tlâng hna cu a tongh i a khu an chuak. 
PSA.104.33	Ka nunchung vialte 
PSA.104.34	Ka khuaruahnâk hi a caah thlum seh, cuticun 
PSA.104.35	Misual hna cu lei in hrawhdih si hna seh, um ti hna hlah seh. Maw ka nunnâk 
PSA.105.1	Aw, 
PSA.105.2	Amah thangṭhat in hla sa u law, amah hlawrh in hla sa u! A tuahmi khuaruahhar thil vialte hna hi bia in chim u. 
PSA.105.3	A minthiang cu upat u law, 
PSA.105.4	 le a ṭhawnnâk cu kawl u law, a hmai cu kawl lengmang ko u. 
PSA.105.5	Khuaruahhar thil a tuahmi hna cu i cinken u law, a tuahmi khuaruahhar thil le a hmurkâ chuak biaceihnâk hna he. 
PSA.105.6	Aw, a sal Abraham tefa hna, nannih Jakob tefa hna, a thimmi nan si kha! 
PSA.105.7	Amah cu 
PSA.105.8	A biakam cu â cinken i chan 1000 tiang zongin a nawlpêk kha â cinken. 
PSA.105.9	Abraham sin i a biakam le Isak sin i chiat â serhmi kha. 
PSA.105.10	Cuhna cu Jakob fale caah a fekmi phungah a ser i Israel caah zungzal biakam a si. 
PSA.105.11	“Kanaan ram hi, na ro caah kan pêk lai,” tiin bia a kamh. 
PSA.105.12	Mi tlawmte lawng an si lioah, asi, an tlawm lei ah, khual an si. 
PSA.105.13	Miphun khat hnu phunkhat sinah an kal i pennâk pakhat in mi dangdang sinah an kal. 
PSA.105.14	Ahohmanh serhsat a siang hna lo, asi, anmah thlavâng a hauh nâkah siangpahrang zong a sîk hna. 
PSA.105.15	“Sathau ka thuhmi hna hi tawng hna hlah u, ka profet hna zong tawng hna hlah u,” tiah a ti. 
PSA.105.16	Curamah pâm a tlunter i an facang le thlai vialte a hrawhpiak dih hna. 
PSA.105.17	An hmai ah mi a thlah i Josef cu sal caah zuar a si. 
PSA.105.18	Ake ah hreng an khenh i thir cikcin in an hren. 
PSA.105.19	Arak chim chungmi bia a tlin hlan cu, 
PSA.105.20	Cuticun siangpahrang nih mi a thlah i a chuahter, mikip cung i uktu si awkah a luatter. 
PSA.105.21	A chungkhar cungah hotu-ah a canter i a ngeihmi vialte uktu ah a canter. 
PSA.105.22	A milianngan hna kha a duhning pauh i umter awkah le, a upa hna kha fimnâk cawnpiaktu dingah. 
PSA.105.23	Israel zong cu Ezip ramah a ra i Jakob zong Ham ramah a um. 
PSA.105.24	Ami le kha tampi in a karhter hna, anmah ralchanhtu hna nâk ṭhawng deuh ah a canter hna. 
PSA.105.25	A sal hna cungah depde ngai in tluangkhawng dingah an lungthin kha ami le a huatter hna. 
PSA.105.26	A sal Moses kha a thimmi Âron he a thlah hna, 
PSA.105.27	A hmelchunhnâk kha a mi le hna sinah a langhter, Ham ramah thilmak a hmuhter hna. 
PSA.105.28	Cuticun muihnâk a umter hmasa i a mui dih, cuticun a bia cu an al kho lo. 
PSA.105.29	An ti kha thisen ah a canter i an nga vialte an thi dih. 
PSA.105.30	An ram cu utlak in a khat dih i an siangpahrang in dalchung zongah a khat dih. 
PSA.105.31	Bia a chim i fikfa an chuak ciamman i hrik zong an ram vialte ah an chuak. 
PSA.105.32	Ruah ai ah rial a pêk hna, an ramah meialh zong a chuahter. 
PSA.105.33	An misurruang le theipi kung hna a hrawh dih i an ram i thingkung hna zong a kiahter dih. 
PSA.105.34	Bia a hun chim ṭhân i khaubawk an puang ṭhân, relcawk lo khaubawk kha an hung chuak. 
PSA.105.35	Cuhna nih cun an ram i thlai vialte an ei dih, an thlai vialte kha a dih umnâk in an ei dih. 
PSA.105.36	An rampumpi fater vialte an hmuh hmasat bik kha a thah dih hna. 
PSA.105.37	Cu hleiah sui le ngun he a chuahter hna i a mi hna lakah bomh herh tiangin miderthawm zong an um lo. 
PSA.105.38	An chuah lioah Ezip mi kha an i lawm, zeitintiah anmah ṭihnâk nih a tlaih hna. 
PSA.105.39	Anmah phêntu dingah amah nih khuadawm a zâmter i zan mui ceuter awkah ceunâk a pêk hna. 
PSA.105.40	Mizapi nih an hal i mimte a pêk hna, vanlei rawl in an paw a khimter hna. 
PSA.105.41	Lungpi kha a on i ti a hung chuak thluahmah; ramcar ah tiva bangin a luang. 
PSA.105.42	A sal Abraham sin i a thiangmi a biakam kha a hngalh zungzal. 
PSA.105.43	Cuticun a thimmi ami kha lunglawm thanuam tein a hruai hna. 
PSA.105.44	Cuticun Gentel mi hna ram kha apêk hna i miphun dang ṭuan cia kha a coter hna. 
PSA.105.45	A nawl pêkmi an zulh i a nawlbia an zulh khawh nâkhnga, 
PSA.106.2	Ahonihdah 
PSA.106.3	Zeitik cân pauh ah ding tein a tuahtu le, diknâk â tlaihpengtu kha mithluachuak an si. 
PSA.106.4	Maw 
PSA.106.5	Cuticun na thimmi hna vanṭhatnâk ka hmuh khawh lai i na miphun hna i lomhnâk cu kâ nuamhpi ve lai. Na ro kha ka hmaihngal pi khawh hna lai. 
PSA.106.6	A kan hringtu hna he kan rak sual cang, sualpalhnâk kan tuah i suaksual ngaiin kan tuah. 
PSA.106.7	Ka pupa hna nih khan Ezip ram i khuaruahhar na tuahmi kha an theithiam lo, na velngeihnâk tamning zong an i cinken lo, rili sen kam hmanh ah ral an tho. 
PSA.106.8	Asinain amah min thawng lawnglawng in a khamh hna, a thiltikhawhnâk le a ṭhawnzia a hngalhter khawh hna nâkhnga caah a si. 
PSA.106.9	Rili sen hmanh kha a hun sik i a reu colh; cuticun a thuk ngaimi ti kha lan in ramcar ah khan a hruai hna. 
PSA.106.10	Anmah a huatu hna kut in a khamh hna i ralchanhtu hna kut in a khamh hna. 
PSA.106.11	Ti nih anral kha a khuh dih hna i pakhatte hmanh a nungmi an um lo. 
PSA.106.12	Cuticun a bia an zumh i amah thangṭhat in hla an saṭi. 
PSA.106.13	asinain a tuahmi kha an philh zau i a remruatnâk zong hngah an duh lo. 
PSA.106.14	Ramlak ah khan titsa duhnâk a sangtuk hringhran i ramcar ah khan Pathian tiangin an hneksak. 
PSA.106.15	Cun an halmi kha a pêk hna, asinain an thlarau nun ah dernâk a pêk chih hna. 
PSA.106.16	An riahnâk ah Moses kha an hnahchuah i 
PSA.106.17	Lei nih a kâ a ân i Dathan kha a dolh, Abiram mi hna zong a khuh dih hna. 
PSA.106.18	Anbu lak in mei a rak chuak i misuaksual kha a kangh dih hna. 
PSA.106.19	Horeb tlângah cawfa lem an ser i cu serchawmmi milem cu an biak. 
PSA.106.20	Cuticun an sunparnâk cu ramhring ṭamtu caw bantuk men ah an canter. 
PSA.106.21	Pathian, anmah khamhtu kha an philh, Ezip ram i thil lianngan a tuahtu kha an philh. 
PSA.106.22	Ham ram i khuaruahhar ngai a tuahmi hna le, rili sen i tuksûm tak tak a tuahmi hna he. 
PSA.106.23	Cucaah hrawhdih a timh hna nâk bia a chim, a thimmi Moses nih thlauh tim in an kar lakah dir hlah sehlaw, a thinhunnâk in a hrawhdih cang hna lai. 
PSA.106.24	Cu hnu ah ram duhnung ngaimi cu an iai ai i a bia kha an zum duh lo. 
PSA.106.25	An puan inah an phun zai i 
PSA.106.26	Cucaah an nih cu ramcar i thihter dih dingin chiatserh in anmah lei ah a kut a samh. 
PSA.106.27	An tefa kha mi phunkip sinah a tlukter hna i ram kip i a ṭhek hna nâkhnga. 
PSA.106.28	Peor hmunah Baal an rak biak i mithi ca i an pêkmi thil tiangin an eipi hna. 
PSA.106.29	Cuticun an tuahmi thil hna nih Pathian thin a hunter ngaingai i an cungah rai ṭhalo a thlah. 
PSA.106.30	Cu cân ah Finehas a dir i â thlak tikah rai kha a thiang. 
PSA.106.31	Cucu amah dinnâk ah, zungzal in, chan vialte caah, ruahpiak a si. 
PSA.106.32	Meriba ti zongah a thin an hunter, anmah ruangah Moses tiangin chiatnâk a ton. 
PSA.106.33	A Thlarau ralchanh in ral an thawh caah, rang tukin a hmurkâ in bia a chim sual. 
PSA.106.34	 nih hrawh dingin nawl a pêk hna, an ral cu hrawh dih an duh hna lo i 
PSA.106.35	Gentel miphun he i cawh cawrawi in, an nunning an zulh hna. 
PSA.106.36	An milem rian an ṭuan i cucu an caah rap a si. 
PSA.106.37	A fapa le kha raithawinâk ah an pêk i an fanu kha khuachia sinah an pêk hna. 
PSA.106.38	Sualnâk a ngei lomi thisen an chuah, an fapa le an fanu hna thisen hrimhrim in, Kanaan ram milem pathian hna lakah rai an thawi, cuticun ram cu thisen chuah ruangah an thurter. 
PSA.106.39	Cuticun an tuahmi thil hrim hrim in an i thurter, anmah tuahmi hrim hrimin hlawh an hlâng. 
PSA.106.40	Cucaah 
PSA.106.41	Cuticun annih cu Gentel kutah a pêk hna i anmah a huatu hna nih an uk hna. 
PSA.106.42	Anral nih an lamhchih hna i ankut tangah an um. 
PSA.106.43	Voi tampi a khamh hna, sihmanhsehlaw anmah khuakhannâk in ral an tho, cun anmah sualpalhnâk nih a ṭhumh hna. 
PSA.106.44	Asinain harnâk an ton tikah, an aunâk aw theiin an zawn ruat loin a um kho lo. 
PSA.106.45	Anmah ruangah a biakam cu a hngalh peng i a vel a tam caah a zângfah tawn hna. 
PSA.106.46	Sal i a hruaitu hna lungthin zongah anmah kha a zângfahter hna. 
PSA.106.47	Maw 
PSA.106.48	, Israel hna Pathian cu zungzal in zungzal tiang thangṭhat in um ko seh! Mi vialte nih, “Amen” ti hna seh. 
PSA.107.1	Aw, 
PSA.107.2	 tlanh ciami, ral hna kut chungin a tlanhmi hna nih cubantukin chim hna seh. 
PSA.107.3	Ramkip in a pumh hna, nichuah le nitlak, chak le thlangah a pumh hna. 
PSA.107.4	Ramcar le fingtlang ah an vai lengmang, umnâk ding hmun an hmu kho lo. 
PSA.107.5	Rawlṭam le tihal in an chung lei nun zong a ba dih. 
PSA.107.6	An harsat tuk ruangah 
PSA.107.7	Minung umnâk khua an phâk khawh nâkhnga, lam dingah a hruai hna. 
PSA.107.8	Aw, minung hna nih hin 
PSA.107.9	Zeitintiah nunnâk nih a duh bikmi a tlinter, rawlṭammi nunnâk kha ṭhatnâk in a khimter. 
PSA.107.10	Mi cheukhat cu muihnâk le thihnâk thladêm ah an ṭhu, harnâk le thirhreng i khenhchih an si. 
PSA.107.11	Pathian nawlpêk an ralchanh i Cungnung Bik remruat zei i an rel lo caah. 
PSA.107.12	Cucaah an lungthin cu rianhrang ṭuan terin a kunter hna, an tlûkpi i bawmtu ahohmanh an um lo. 
PSA.107.13	Cubangin an buai lio ah 
PSA.107.14	Muihnâk le thihnâk thladem chungin a chuah hna i an ṭemnâk cikcin kha a chahpiak hna. 
PSA.107.15	Aw, minung hna nih 
PSA.107.16	Amah nih dar kutka kha a hrawh hna i a hrenhnâk thir fung kha a khiah hna. 
PSA.107.17	Mi hrut kha an nawlbuarnâk ruang le an sualpalhnâk ruangah harnâk a tuarmi an si. 
PSA.107.18	Ei ding vialte an fih i thlân tlângah an dir. 
PSA.107.19	Cubangin an vansannâk ah 
PSA.107.20	A bia a thlah i a damter hna, an lohtlaunâk ding hmunin a khamh hna. 
PSA.107.21	Aw, minung hna nih hin 
PSA.107.22	Lawmhnâk bia chim raithawinâk pe hna sehlaw, a tuahmi kha lunglawm in phuang hna seh. 
PSA.107.23	Rili cungah tilawng in khual a tlawngmi, a kaumi rili cung i chawletmi hna nih, 
PSA.107.24	Tithûk ngaimi chung i khuaruahhar hna le 
PSA.107.25	Zeitintiah amah nih nawl a pêk i thli a hranter, cunih cun tilet kha a santer. 
PSA.107.26	Cunglei ah a kaiter lengmang i thûkngai ah an pil ṭhân tawn; an buainâk nih an nunnâk kha a tlumter hna. 
PSA.107.27	Zuri bangin an sawn i an tlu hnik lengmang, zeiti um awk an hngal lo. 
PSA.107.28	An vansan tukah 
PSA.107.29	Thli kha a daihter i tilet kha an dai. 
PSA.107.30	Cuticun an i lawm i phanh an duh tuknâk hmun ah a phâkpi hna. 
PSA.107.31	Aw, minung nih hin 
PSA.107.32	Mizapi pumhnâk ah amah cu hei thangṭhat hna sehlaw cu mu! Upa hna hmai zong ah thangṭhat hna seh. 
PSA.107.33	Amah nih tivapi cu ramcar ah a canter i ti kha vulei ro ah a canter. 
PSA.107.34	Zeitintiah a chung i ummi sualnâk ruangah ram ṭha cu ram chia ah a canter tawn. 
PSA.107.35	Ramcar cu tidil ah a canter i ramro nâk cu ti hnâ umnâk hmunah a canter. 
PSA.107.36	Cuka ah rawlṭammi kha a umter hna i umnâk khualipi an dirh khawh nâkhnga. 
PSA.107.37	Lo le misur dum an tuah i hlawk ngaiin thlai an thar khawh nâkhnga. 
PSA.107.38	Amah nih thluachuah a pêk hna i tam piin a karhter hna; an zuatmi saṭil zong an lohtlau a siang lo. 
PSA.107.39	Asinain lamhchihnâk le, harnâk, ngaihchiatnâk ruang i an rawh lioah khan, 
PSA.107.40	Amah nih an milian hna sinah zomhtaihnâk a tlunter i lam hmanh a um lonâk ramcar ah a vahter hna. 
PSA.107.41	Sifak mi kha harnâk khor chungin hmun sangah a cawi hna i saṭil rual bantukin chungkhar a serpiak hna. 
PSA.107.42	Midik hna nih cucu an hmuh i an i lawm, a sualpalhmi vialte kha an kâ huh piak an si. 
PSA.107.43	A fimmi pauh nih hi thil hna hi an i cinken lai i 
PSA.108.1	Maw Pathian, ka lungthin hi a fek; thangṭhatnâk pein hla ka sak lai, ka sunparnâk tiangin ka pêk lai. 
PSA.108.2	Thanglawi le tingtang hna i hlau tuah u! Kei cu zan khua ka dei lai. 
PSA.108.3	Maw 
PSA.108.4	Zeitintiah a liangnganmi na vêl nih van a lonh i na biatak nih khuadawm hmanh khi a phân. 
PSA.108.5	Maw Pathian, nang cu van hna nakin sangchin ah thangṭhatnâk cu co ko, na sunparnâk cu lei pumpi ah hin thangṭhat si ko seh. 
PSA.108.6	Na dawtmi hna luatter an si khawh nâkhnga, na orhlei kut in khamh hna law, ka theih piak ko. 
PSA.108.7	Pathian nih a thianhlimnâk in hitihin a chim, “Kâ lawm lai i Sekem khua cu ka phawtzamh lai, Sukoth ram cu ka ṭhen hmal dih lai. 
PSA.108.8	Gilead ram cu kata a si i Manase ram zong kata a si. Efraim ram hi ka lu caah luchin a si i Judah ram cu ka nawlbia petu a si. 
PSA.108.9	Moab ram cu kâ kholhṭawlnâk bel a si i Edom ramah ka kedan ka hlawnh lai, Filistia cungah teinâk ka co lai.” 
PSA.108.10	A fekmi khualipi ah ahonihdah a ka luh pi lai? Edom ramah ahonihdah aka kalpi lai? 
PSA.108.11	Maw, Pathian nangmah hi na si lo maw, hnu lei a kan chittu hi. Maw, Pathian, kan ralkap hna lakah nâ tel fawn lo. 
PSA.108.12	Kan buainâk chungin kan bawm ko, zeitintiah minung hna bomhnâk cu san a tlai lo. 
PSA.108.13	Pathian thawngin ralṭha in kan cawlcang lai, zeitintiah amah cu kan ral hna lamtu ding a si lai.
PSA.109.1	Maw, ka thangṭhat mi ka Pathian, dai tein um hlah. 
PSA.109.2	Zeitintiah misuaksual le hlen hmangmi hna nih keimah ralchanh in an kâ anka ân hnawh; keimah ralchanh in lih in bia an chim. 
PSA.109.3	Huatnâk bia in anka dûm i chan um lo in anka doh. 
PSA.109.4	Ka dawtmi hna kha keimah ralchanhtu dingah an i mer, asinain thlacamnâk ah kâ pe. 
PSA.109.5	Annih nih ṭhatnâk kha ṭhatlonâk in anka cham i ka dawtnâk kha huatnâk in anka cham. 
PSA.109.6	A cungah misuaksual chia law, a orhlei ah sualpuh tu chia. 
PSA.109.7	Biaceih a si tikah thiamlo co seh, a thlacamnâk kha sual ah i cang seh. 
PSA.109.8	A nunchung ni tawi sehlaw, a rian cu mi dang nih châng hna seh. 
PSA.109.9	A fale cu ngakṭah si hna sehlaw, a nupi cu nuhmei si seh. 
PSA.109.10	A fale cu vakvai hna sehlaw, a rawk ciami hmun in eidin awk kawl hawl hna seh. 
PSA.109.11	Phaisa cawihtu nih a ngeihmi vialte kha leiba ai ah lakpiak sehlaw, a ṭuan ciami zong ahodah a si hngalh lomi nih lakpiak dih hna seh. 
PSA.109.12	A cungah ahohmanh nih zângfahnâk langhter hna hlah seh, a fale ngakṭah hna zong zângfahtu ngei hna hlah seh. 
PSA.109.13	A tefa hna zong thi dih hna sehlaw, ṭhangthar a chuak hngami um loin an min cu tlau dih hna seh. 
PSA.109.14	An pupa hna sualpalhnâk cu 
PSA.109.15	Cuhna cu 
PSA.109.16	Velngeihnâk langhter a hngalh lo caah le, rethei sifak a serhsat hna ruangah, lungthin kekkuaimi hna hmanh thah a timh tawn caah. 
PSA.109.17	Chiatserh hmangmi a sinâk cu amah cungah tla sehlaw, zei i a rel lomi thluachuahnâk nih hlapi ah kaltâk seh. 
PSA.109.18	Chiatserhnâk kha angki bangin â aih tawn, cucaah a paw chungah ti bangin lut sehlaw, a ruh chungah sathau bangin lut seh. 
PSA.109.19	Cucu a hnipuan â thuamhnâk bangin um sehlaw, taisawm bangin a tai ah i sawmh seh. 
PSA.109.20	Cucu sual aka puhtu hna cungah 
PSA.109.21	Asinain maw 
PSA.109.22	Mi sifak le chambaumi ka si, lung chungah hliam hma ka ngei. 
PSA.109.23	A fiang ti lomi thladem bangin ka lotlau cuahmah i ka der chin lengmang. 
PSA.109.24	Ka khuk hna hi rawl ulh ruangah a der dih i ka taksa ah thau um loin a der thluahmah. 
PSA.109.25	Annih caah congoihnâk cân rem ah a cang i anka hmuh tikah anlu anka thin hnawh. 
PSA.109.26	Maw, 
PSA.109.27	Hihi 
PSA.109.28	Annih nih chiat serh seh, asinain nangnih thluachuah pe; an thawh tikah ningzak in um hna seh, asinain na sal cu i lawm ko seh. 
PSA.109.29	Sual aka puhtu cu ningzahnâk puan aihter si hna sehlaw, min chiatnâk puan nih khuh dih hna seh. 
PSA.109.30	Ka kâ nih 
PSA.109.31	Zeitintiah amah cu sifakmi hna orhlei ah, thiamlo a cotertu hna chungin khamh awkah a dir.
PSA.110.2	 nih na ṭhawnnâk ṭhiangthunh cu Zion in a thlah lai. Na ral hna sinah bia na ceih lai. 
PSA.110.3	Na mi kha na ṭhawnnâk ni ah, anmah lungtho tein an i pe ko lai; â dawhmi thiannâk in zinglei khua a dei tikah na no lio cân dapti cu na ngeih lai. 
PSA.110.4	 nih chiat a serh cang i â lêt ti lai lo. “Nang cu Melkhizedek tlângbawi bangin zungzal tlângbawi na si,” tiin. 
PSA.110.5	 cu na orhlei ah a um i a thinhun ni ah siangpahrang kha a thah dih hna lai. 
PSA.110.6	Mi phunkip bia a ceih hna lai i hmun kipah mithi ruak an khat dih lai, ram tampi hruaitu kha a thah hna lai. 
PSA.110.7	Lamkam i tivate ti a din lai; cucaah lu cu a cawisân lai.
PSA.111.2	 tuahmi cu an lianngan i a tlaihchantu hna nih ṭha tein an ruah tawn. 
PSA.111.3	A tuahmi kha upat a tlâk i a sunglawi, a dinnâk cu zungzal in a hmun. 
PSA.111.4	Khuaruahhar thil a tuahmi kha hngalh zungzal ding i a tuahmi an si, 
PSA.111.5	Amah a ṭihtu kha rawl eiawk a pêk tawn hna; a biakam cu zeitik hmanhah a philh lai lo. 
PSA.111.6	A tuahmi le ṭhawnnâk kha ami hna sinah a phuan tawn, ramkip hna ro co awk kha a pêk tawn hna. 
PSA.111.7	A kut rianṭuanmi cu biatak le diknâk an si i a phunglam vialte cu zumh awk a tlâk. 
PSA.111.8	Cucu zungzal in zungzal tiang an dir lai, cu hna cu biatak le diknâk i tuahmi an si. 
PSA.111.9	Ami hna sinah tlanhnâk a kuat i a biakam cu zungzal hmun dingin nawl a pêk: A min cu a thiang i tuk a sum. 
PSA.111.10	 ṭih hi fimnâk hram a si, a nawlpêk zultu hna nih theihthiamnâk ṭha an ngei. Amah thangṭhatnâk cu zungzal in a hmun.
PSA.112.2	A tefa kha vulei ah hin ṭhawng ngaiin an um lai i midik fale cu thluachuahnâk an hmuh lai. 
PSA.112.3	A innah chawva le rumnâk a um lai i a dinnâk cu zungzal in a hmun lai. 
PSA.112.4	Miding caah cun muihnâk zongah ceunâk a chuak tawn i amah cu zângfahnâk, vêl le dinnâk in a khatmi a si. 
PSA.112.5	Miṭha nih cun zângfahnâk in a cawih tawn, amah cu felfai tein khua a sa lai. 
PSA.112.6	Zeitikhmanh ah hninh a si lai lo; miding cu hngalh in an um zungzal lai. 
PSA.112.7	Thawngpang ṭhalo nih a ṭihter lai lo; 
PSA.112.8	A lungthin cu fehter a si i a ṭih lai lo, a ral hna cungah a duhmi a phanh kha a hmuh tiangin. 
PSA.112.9	A phawtzamh i misifak a pêk hna; a dinnâk cu zungzal in a hmun; a ki cu upatnâk in cawisan a si lai. 
PSA.112.10	Misuaksual nih a hmuh lai i a thin a hung lai, a hacang a rial lai i a tlum dih lai; misuaksual duhnâk cu a lotlau dih lai.
PSA.113.2	 min cu atu in zungzal tiang thangṭhat in um seh. 
PSA.113.3	Nichuah in nitlâk tiang 
PSA.113.4	 cu ramkip cungah a ummi a si i a sunparnak cu van nâkin a sâng. 
PSA.113.5	A sânnâk hmunah a um nain, 
PSA.113.6	Van i thil a ummi le vulei i thil a ummi zohawk ah â niam termi bantuk hi ahodah a um? 
PSA.113.7	Mi sifak kha leidip in a thawhter hna i rethei mi kha ekpon chungin a cawi hna. 
PSA.113.8	Cucu bawi hna le a mi le cung i bawi hna he hmunkhat i an umṭi khawh nâkhnga. 
PSA.113.9	A cingmi nu sinah umnâk in a pêk i ngakchia a ngeimi nu bangin â lawm. 
PSA.114.1	Israel hna nih Ezip an chuahtak tikah, Jakob fale nih holh phundang a hmangmi sinin an chuah lioah khan, 
PSA.114.2	Judah hna cu a hmunthiang an si i Israel ram cu a pennâk ram a si. 
PSA.114.3	Rilipi nih a rak hmuh i a zâm; Jordan tiva cu kirter a si. 
PSA.114.4	A nganmi tlang kha tuukawng bangin an i hlawk i tlâng hme kha tuufa bangin an i hlawk len. 
PSA.114.5	Zeiruangahdah maw, nang rili, na zâm? Maw Jordan, zeiruangah dah na kir? 
PSA.114.6	Maw, tâng nganmi hna, zeiruangahdah tuukawng bantuk in nan i hlawh len? Maw, tlâng hme hna, zeiruangahdah tuufa bangin nan i hlawhsaih len ko? 
PSA.114.7	Maw, vulei, 
PSA.114.8	Amah cu lungpi zong tidil i cantertu a si, meilung zong cerhti i cantertu a si.
PSA.115.1	Maw 
PSA.115.2	Zeiruangahdah Gentel hna nih, “Khuazeiahdah an Pathian kha a um kun?” tiah an ti. 
PSA.115.3	Kan Pathian cu van ah a um i a duhmi pauh a tuah tawn. 
PSA.115.4	An milem hna cu sui le ngun an si i minung kut chuak men an si. 
PSA.115.5	Kâ an ngei nain an holh lo; mit an ngei nain an hmu lo; 
PSA.115.6	Hnâ an ngei nain an thei lo; hnar an ngei nain rim an thei lo; 
PSA.115.7	Kut an ngei nain zeihmanh an tawng lo; ke an ngei nain an kal lo; an hrawm nih a awnhter lo. 
PSA.115.8	Anmah a sertu kha an sermi he an i lo ko; anmah â bochanmi zong an i khat ko. 
PSA.115.9	Maw Israel, 
PSA.115.10	Maw Âron chungkhar hna, 
PSA.115.11	Nannih 
PSA.115.12	 nih a kan hngalhpeng i thlua a kan chuah lai; Israel chungkhar cu thlua a chuah hna lai i Âron chungkhar zong thlua a chuah hna lai. 
PSA.115.13	 a ṭihtu hna cu mi ngan he mi hme he thlua a chuah hna lai. 
PSA.115.14	 nih in karhter chin chin ko hna seh; nanmah le nan fale hna he. 
PSA.115.15	Lei le van sertu, 
PSA.115.16	Van khi, van hna tiang khin 
PSA.115.17	Mithi hna nih 
PSA.115.18	Asinain kannih nih 
PSA.116.2	Keimah lei ah a hna a chit tawn caah, ka nunchung vialte amah cu ka auh lai. 
PSA.116.3	Thih fahnâk nih anka kulh, seol zawtnâk nih anka tlaih; khuaruahhar vansang in ka um. 
PSA.116.4	Cutikah 
PSA.116.5	 cu zângfahtu le dinnâk a si; asi, kan Pathian cu vêl in a khatmi a si. 
PSA.116.6	 nih mi tluangtlam kha a kilven hna, kei tu cu niamter ka si i amah nih aka khamh. 
PSA.116.7	Maw ka nunnâk, na dinhnâk ah kir ṭhân, zeitintiah 
PSA.116.8	Zeitintiah ka nunnâk hi thihnâk in na khamh i ka mit hi mitthli chungin na khamh, cun ka ke kha tlûknâk chungin na khamh. 
PSA.116.9	Nunnâk ramah hin 
PSA.116.10	Ka zumh, cucaah bia ka chim, “Fakpi in hrem ka si.” 
PSA.116.11	“Mi vialte lihchim an si,” tiah namchan in ka chim. 
PSA.116.12	Ka cungah thilṭha a tuahmi vialte ruangah, 
PSA.116.13	Khamhnâk hrai ka lâk lai i 
PSA.116.14	Ka biakammi kha 
PSA.116.15	 hmai i a sunglawi ngaimi cu a mithiang hna thih hi a si. 
PSA.116.16	Maw 
PSA.116.17	Lomhnâk biachim raithawinâk na sinah ka pêkchanh lai i 
PSA.116.18	Atu ah ka biakammi cu 
PSA.116.19	Maw Jerusalem, na laifangah, 
PSA.117.1	Gentel mi vialte hna, 
PSA.117.2	Zeitintiah a velngeihnak cu kan cungah a tam i 
PSA.118.1	Aw, 
PSA.118.2	“A vêlngeihnâk cu zungzal in a hmun” ti hi Israel hna nih chim hna seh. 
PSA.118.3	“A vâlngeihnâk cu zungzal in a hmun” ti hi Âron chungkhar nih chim hna seh. 
PSA.118.4	“A vêlngeihnâk cu zungzal in a hmun” ti hi 
PSA.118.5	Ka vansan lio ah 
PSA.118.6	 cu keimah leiah a ṭang i, ka ṭih lai lo; minung nih ka cungah zeidah a tuah khawh lai? 
PSA.118.7	 cu a ka bawmtu hna sinah keimah leiah a ṭang; cucaah aka huatu hna cungah ka duhmi kha ka hmuh lai. 
PSA.118.8	Minung bochan nâkin 
PSA.118.9	Bawi hna i bochan nâkin 
PSA.118.10	Miphun kip nih anka dûm, asinain cu hna cu 
PSA.118.11	Annih nih anka dûm, asi, anka kulh; asinain cu hna cu 
PSA.118.12	Khuai rual bantukin ka dûm hmanh hna seh; hling bur a alhmi bangin an mit; zeitintiah 
PSA.118.13	Thlûk tîm in zângen in naka nam len, asinain 
PSA.118.14	 cu ka ṭhawnnâk le ka hla a si, amah cu ka khamhnâk a si. 
PSA.118.15	Lunglomhnâk le khamhnâk thawng cu midingmi hna puan inah a um tawn; 
PSA.118.16	 orhlei kut cu cawisan in a um tawn; 
PSA.118.17	Ka thi lai lo, asinain ka nung lai i 
PSA.118.18	 nih faktuk in aka chimhrin, asinain ka thih bel a siang rih lo. 
PSA.118.19	Dinnâk inkhar cu ka hunpiak law, cuka ah ka lut lai i 
PSA.118.20	Hihi 
PSA.118.21	Nangmah cu kan thangṭhat lai, zeitintiah nangmah nih naka leh i ka khamhnâk na si. 
PSA.118.22	Inn satu hna duh lomi lung kha, a biapi bikmi a kil lung a rak si. 
PSA.118.23	Cucu 
PSA.118.24	Hihi 
PSA.118.25	Maw 
PSA.118.26	 min i a rami cu mithluachuak a si, 
PSA.118.27	Pathian cu 
PSA.118.28	Nang cu ka Pathian na si i kan thangṭhat lai. 
PSA.118.29	Aw, 
PSA.119.2	Lungthin dihlak in amah kawltu hna le, a hngalhtermi bia a zultu cu mithluachuak an si. 
PSA.119.3	Sualpalhnâk zong an tuah lo i a lam kha an zulh tawn. 
PSA.119.4	Na phungbia kha teimâk chuah i zul dingin nawl nakan pêk. 
PSA.119.5	Maw, na phunglam zul dingin, ka lam hna hi fehter hei si sehlaw! 
PSA.119.6	Na nawlpêk vialte ka zoh tikah ningzak in ka um lai lo. 
PSA.119.7	Bia naceihmi a din zia ka hngalh fian tikah, a dikmi lungthin he kan thangṭhat lai. 
PSA.119.8	Na phunglam kha ka zulh hna lai; aw ka kaltâk hrimhrim hlah. BETH 
PSA.119.9	Mino nih zeitindah a nunning a thianter khawh lai? Na bia ṭha te i zulhnâk lawngin a thiang kho lai. 
PSA.119.10	Ka lungthin diklak in kan kawl, aw na nawlpêk pialtâk ding cu ka siang hrim hlah. 
PSA.119.11	Na cungah sualnâk ka tuah nâkhnga lo, na bia kha ka lungchung ah ka thuh hna. 
PSA.119.12	Maw 
PSA.119.13	Na hmurkâ chuak biaceihnâk vialte kha ka hmurkâ in ka phuan hna. 
PSA.119.14	Rumnâk nih a lawmhter hna bangin na hngalhtermi bia hna nih aka lomhter. 
PSA.119.15	Na phungbia kha ka ruah hna lai i na lam kha ka hlathlai hna lai. 
PSA.119.16	Na phunglam ah kâ lawm lai i na bia cu ka philh lai lo. GIMEL 
PSA.119.17	Na bia zul in ka nun khawh nâkhnga, na sal cungah ṭhatnâk tam piin langhter hrâm ko. 
PSA.119.18	Na nawlbia ah khuaruahhar thil hna ka hmuh khawh nâkhnga, ka mit hi ka auter hrâm ko. 
PSA.119.19	Vulei ah hin khual ka si; na nawlpêk kha ka thuh kanh hna hlah. 
PSA.119.20	Cân vialte i na biaceihnâk hngak in ka nunnâk hi a kuai hnik tawn. 
PSA.119.21	Mi ruamkai, chiatserhmi kha na sîk hna, na nawlpêk pialtâktu an si. 
PSA.119.22	Thangchiatnâk le nautatnâk hi ka sin in ṭhial, zeitintiah na hngalhternâk kha kâ cinken hna. 
PSA.119.23	Bawi hna zong ka kong ceih in an ṭhu, asinain nasal nih cun na phunglam kha a ruah tawn. 
PSA.119.24	Na hngalhternâk bia hna hi kâ lomhnâk le rem aka ruahpiaktu an si. DALETH 
PSA.119.25	Ka nunnâk hi leidip ah â benh i na bia ningin run ka hlau tuah. 
PSA.119.26	Ka lam kha kan hngalhter i nangnih naka leh; na phunglam kha ka cawnpiak. 
PSA.119.27	Na phungbia kha ka hngalhter law, na tuahmi khuaruahhar kha ka ruah hna lai. 
PSA.119.28	A rittuk mi ruangah ka nunnâk hi a tlum i na bia ningin ka ṭhawnter hrâm ko. 
PSA.119.29	A palhmi lam in ka ṭhial law, zângfahnâk in na nawlbia cu ka pe hrâm ko. 
PSA.119.30	Lam dik cu kâ thimcang i na biaceihnâk zong ka hmaiah ka chiah tawn. 
PSA.119.31	Maw 
PSA.119.32	Na nawlpêkmi lam zulh in ka tli lai, zeitintiah ka lungthin hi na kauhter lai. HE 
PSA.119.33	Maw 
PSA.119.34	Hngalhthiamnâk ka pe law, na nawlbia cu ka zulh hna lai, asi ka lungthin diklak in ka zulh lai. 
PSA.119.35	Na nawlpêkmi lam kha ka zulhter ko, zeitintiah cucu kâ lomhnâk a si. 
PSA.119.36	Na hngalhternâk bia lei ah ka lungthin hi mer law, hakkauhnâk lei ah cun si hlah seh. 
PSA.119.37	San a tlai lomi thil kha zoh lo dingin ka mit hi mer law, na lam ah ka ṭhang ṭhân ko. 
PSA.119.38	Na sal sinah na bia fehter law, nangmah ṭihzah in a nung lai. 
PSA.119.39	Thangchiat ka ṭihnâk in ka mer ko, zeitintiah na biaceihnâk cu an ṭha. 
PSA.119.40	Zohhmanh na phungbia hna hi ka ngai, na dinnâk in ka ṭhang hrâm ko. WAW 
PSA.119.41	Maw 
PSA.119.42	Cuticun aka thangchiattu kha ka leh khawh lai, zeitintiah na bia cu kâ bochan. 
PSA.119.43	Ka kâ chungin biatak bia kha ka lâkpiak dih hlah, zeitintiah na phunglam ah ruahchannâk ka ngei. 
PSA.119.44	Cuticun na nawlbia cu zungzal in zungzal tiang ka zulh khawh hna lai. 
PSA.119.45	Zalong tein ka nung lai, zeitintiah na phungbia kha ka kawl hna. 
PSA.119.46	Siangpahrang hna hmai zongah na hngalhternâk kha ka chim lai, ka zahpi hna lai lo. 
PSA.119.47	Kei nih cun na nawlpêk kha kâ lomhpi peng lai, cucu ka tlaihchanmi a si. 
PSA.119.48	Na nawlpêk leiah kakut zong ka thlir hna lai, cucu ka tlaihchanmi a si i na phunglam zong ka ruah hna lai. ZAYIN 
PSA.119.49	Na sal sin i bia cu philhhlah, cu thawng cun ruahchannâk naka ngeihter. 
PSA.119.50	Hihi ka harnâk ah ka hnangamnâk a si, zeitintiah na bia nih nunnâk aka pêk. 
PSA.119.51	Mi porhlaw hna nih anka diriam ngai ngai, asinain na nawlbia cu ka pialtâk hna lo. 
PSA.119.52	Maw 
PSA.119.53	Na nawlbia a kaltâktu misuaksual hna ruangah lung si lo ngai in ka um tawn. 
PSA.119.54	Ka khualtlawnnâk innah hin, na phunglam kha ka hla an si. 
PSA.119.55	Maw 
PSA.119.56	Na phungbia hna ka zulh ruangah, ka ta ah an i cang. HETH 
PSA.119.57	Maw 
PSA.119.58	Ka lungthin dihlak in na mithmaiṭha kan nawl; na bia ningin ka cungah vêl ngei ko. 
PSA.119.59	Ka lam hna hi ka ruah tawn, na hngalhternâk lei ah kake hi â mer. 
PSA.119.60	Na nawlpêk hna zul dingin, khulrang in kâ tim i ka rau bal lo. 
PSA.119.61	Misuaksual hna hrihrual in anka ṭem, asinain na nawlbia kha ka philh lo. 
PSA.119.62	A dingmi na biaceihnâk ruangah na sinah chim dingin zanṭim ah ka tho lai. 
PSA.119.63	Nangmah ṭihtu hna le na phungbia zultu hna hawikom ka si. 
PSA.119.64	Maw 
PSA.119.65	Maw 
PSA.119.66	Biaceihnâk ṭha le hngalhnâk ka cawnpiak, zeitintiah na nawlpêk kha ka zumh hna. 
PSA.119.67	Harnâk ka tuar hlan ah cun ka tlau tawn, asinain atu na bia kha ka zulh. 
PSA.119.68	Nang cu na ṭha i ṭhatnâk na tuah, na phunglam kha ka cawnpiak. 
PSA.119.69	Miporhlaw hna nih keimah ralchanh in lih an ṭawn, asinain ka lungthin dihlak in na phungbia kha ka zulh lai. 
PSA.119.70	An lungthin cu sathau bangin an thau, asinain na nawlbia ah kâ lawm. 
PSA.119.71	Na phunglam cawng kho dingin harnâk ka rak tuarmi hna kha ka caah a ṭha. 
PSA.119.72	Sui le ngun thong tampi nâkin na hmurkâ chuak nawlbia cu ka caah a ṭha deuh. YOD 
PSA.119.73	Na kut in sermi le thomhmi ka si, na nawlpêk kha ka cawn khawh nâkhnga theihthiamnâk ka pe. 
PSA.119.74	Nangmah ṭihtu hna nih anka hmuh tikah, an i lawm lai, zeicatiah na bia ah ruahchannâk ka ngei. 
PSA.119.75	Maw 
PSA.119.76	Na sal sinah na bia ningin, na vêl le zângfahnâk cu ka hnangamnâk si ko seh tiah thla ka cam. 
PSA.119.77	Na velngeihnâk cu ka cungah langhter law ka nung kho lai; zeitintiah na nawlbia cu kâ lomhnâk a si. 
PSA.119.78	Miporhlaw kha ningzak in um hna seh, zeitintiah lih in diklo ngaiin anka buai ter; asinain na phungbia kha ka ruah hna lai. 
PSA.119.79	Nangmah ṭihzahtu hna le na hngalhternâk theitu hna nih keimah leiah i mer hna seh. 
PSA.119.80	Ka ning a zah nâkhnga lo, ka lungthin hi na phunglam hna cungah sawi awk umlo si ko seh. KAPH 
PSA.119.81	Na khamhnâk ngaiin ka nunnâk hi a ba, asinain na bia kâ ruahchan. 
PSA.119.82	Na bia ka hlathlainâk ah ka mit a fiang ti lo, “Zeitikahdah ka hna na ngamter lai?” tiah ka ti. 
PSA.119.83	Zeitintiah meikhu ngeuhmi saphaw thawl bantuk men ka si, asinain na phunglam cu ka philh hna lo. 
PSA.119.84	Na sal nunchung hi zeicandah a si lai? zeitikahdah aka serhsattu hna cungah bia na ceih lai? 
PSA.119.85	Na nawlbia bangin a um lomi miruamkai hna nih ka tlâknâk ah khor an cawh. 
PSA.119.86	Na nawlpêk mi vialte cu zumhawk an tlâk i annih nih cun diklo ngaiin anka serhsat, ka bawm ko. 
PSA.119.87	Lei cungin anka hloh cio mau, asinain na phungbia cu ka mertâk hna lo. 
PSA.119.88	Na duhdawtnâk bangin ka hlauhter hrâm ko, cuticun na hmurkâ chuak hngalhternâk kha ka zulh khawh hna lai. LAMED 
PSA.119.89	Maw 
PSA.119.90	Zumhtlâk na sinâk cu chan vialte caah a hmun; vulei hi na fehter i a hmun. 
PSA.119.91	Ni hin tiangin narak ruahcia bangin an um peng, zeitintiah an dihlak in na sal an si dih. 
PSA.119.92	Na nawlbia hi kâ lomhnâk rak si hlah seh law, fahnâk ka in lio ah khan ka thi diam cang hnga. 
PSA.119.93	Na phungbia kha ka philh hrimhrim hna lai lo, zeitintiah cu hna hmangin nunnâk naka pêk. 
PSA.119.94	Nata ka si. Ka khamh ko sawh, zeitintiah na phungbia kha ka kawl hna. 
PSA.119.95	Misuaksual nih thah awkah anka bawh, asinain na hngalhternâk kha ka ruah hna lai. 
PSA.119.96	Ṭhat tlamtlinnâk zong nih donghnâk a ngei, asinain na nawlpêk cu a kau tuk hringhran. MEM 
PSA.119.97	Aw na nawlbia cu zeitlukindah ka tlaihchan, hihi nitlâk tein ka ruah. 
PSA.119.98	Na nawlpêkmi hna nih ka ral hna nâk in anka fimter deuh, zeitintiah ka sinah an um zungzal. 
PSA.119.99	Aka cawnpiaktu vialte nâk in theihthiamnâk tam deuh ka ngei, zeitintiah na hngalhternâk kha ka chunmang an si. 
PSA.119.100	Hlan lio mi hna nâk in theihthiamnâk ka ngei, zeicatiah na phungbia kha ka zulh hna. 
PSA.119.101	Na bia ka zulh khawh nâkhnga, Ṭhatlonâk lamkip ah kake ka chia hna lo. 
PSA.119.102	Na biaceihnâk kha ka pialtâk hna lo, zeitintiah nangmah hrim hrim nih naka cawnpiak. 
PSA.119.103	Na bia hi ka caah zeitlukindah an thlum! Ka kâ caah khuaihliti nâk in a thlum deuh. 
PSA.119.104	Na phungbia hna thawngin theihthiamnâk ka co cang, cucaah lam diklo hi ka huat hna. NUN 
PSA.119.105	Na bia cu kake caah meiin a si i ka lam caah ceunâk a si. 
PSA.119.106	A dingmi na biaceihnâk zulh awkah biakam in ka fehter cang. 
PSA.119.107	Fakpi in vansânter ka si, Maw 
PSA.119.108	Maw 
PSA.119.109	Ka nunnâk hi ka kutah a um zungzal, asinain na nawlbia cu ka philh bal lo. 
PSA.119.110	Misuaksual nih ka caah rap an chiah, asinain na phungbia kha ka pialtâk hna lo. 
PSA.119.111	Na hngalhternâk kha zungzal ro caah kâ lâk cang, zeitintiah ka lungthin lomhtertu an si. 
PSA.119.112	Na phunglam hna tuah awkah ka lungthin ka tlukter cang, zungzal in a donghnâk tiangin. SAMEK 
PSA.119.113	Lungrep ngei lomi cu ka huat hna, asinain na nawlbia cu ka dawt. 
PSA.119.114	Nangmah cu kâ thuhnâk hmun le ka phaw na si, na bia cu ka ruahchannâk a si. 
PSA.119.115	Nannih Ṭhatlonâk tuahtu hna ka kaltâk u, zeitintiah ka Pathian nawlpek lawng kâ cinken hna lai. 
PSA.119.116	Ka nun khawh nâkhnga na bia ningin ka dirter. Kâ ruahchannâk hi ningzak thilah canter sawh hlah. 
PSA.119.117	Ka tlai law, ka him lai. Na phunglam kha ka zulh peng hna lai. 
PSA.119.118	Na phunglam in a pialmi vialte kha na hlawt dih hna, zeitintiah an i hlennâk cu lih a si. 
PSA.119.119	Lei i misuaksual vialte cu ekpon bangin na hlonh hna, cucaah na hngalhternâk kha ka tlaihchan hna. 
PSA.119.120	Nangmah ṭih in ka thisa an ther i na biaceihnâk kha ka ṭih hna. AYIN 
PSA.119.121	Ding le dik ngaiin ka tuah tawn, aka lamhchihtu hna sinah kape sawh hlah. 
PSA.119.122	Na sal caah a fekmi bawmtu si law, mi ruamkai hna lamhchihmi ka siter hlah. 
PSA.119.123	Na khamhnâk le dinnâk bia ka cuanhnâk ah ka mit a fiang ti lo. 
PSA.119.124	Na sal cungah na velngeihnâk langhter law, na phunglam kha ka cawnpiak. 
PSA.119.125	Na sal ka si, na hngalhternâk bia ka theih khawh nâkhnga theihthiamnâk ka pe. 
PSA.119.126	Maw 
PSA.119.127	Cucaah na nawlpêk hna cu sui nâk in, asi, suithiangmi nâk in ka duh deuh. 
PSA.119.128	Cucaah zeizong vialte cungah na phungbia hna hi a dik tiah ka ruah, lam diklo kha ka huat hna. PE 
PSA.119.129	Na hngalhternâk cu khuaruahhar an si, cucaah ka nunnâk nih â cinken hna. 
PSA.119.130	Na bia fianternâk nih ceunâk a pêk i mi sawhsawh kha theihthiamnâk a pêk. 
PSA.119.131	Ka kâ ka ân i fak piin thaw ka chuah, zeitintiah na nawlpêk kha ka ngai tuk hna. 
PSA.119.132	Run ka zoh law, ka zângfah ko, na min a dawtu hna na zângfah tawn hna bang khan. 
PSA.119.133	Ka kephau hna hi na bia in fehter law, ka cungah sualpalhnâk kha nawl ngeihter hlah. 
PSA.119.134	Minung hna lamhchihnâk hmun in ka tlanh law, na phungbia kha ka zulh khawh nâkhnga. 
PSA.119.135	Na sal hi na hmai in run ceuh law, na phunglam kha ka cawnpiak. 
PSA.119.136	Mi nih na nawlbia an zulh lo caah, tiva bangin ka mitthli an luang. TSADE 
PSA.119.137	Maw 
PSA.119.138	Hngalhternâk na pêkmi kha an ding i zumhawk a tlâk. 
PSA.119.139	Ka ral hna nih na bia an philh cang caah, kâ zuamnâk nih aka hloh. 
PSA.119.140	Na bia cu a thiang tak tak, cucaah na sal nih a duh. 
PSA.119.141	Mi fate zomhtaihawk tlâk sihmanh ning law, na phunglam kha ka philh hna lo. 
PSA.119.142	Na dinnâk cu zungzal dinnâk a si, na nawlbia cu biatak a si. 
PSA.119.143	Vansânnâk le ngaihchiatnâk nih anka tlunhnawh, asinain na nawlpêk cu kâ lomhnâk an si. 
PSA.119.144	Na hngalhtermi dinnâk nih zungzal a nguh, theihthiamnâk ka pe law, ka nung lai. DOPH 
PSA.119.145	Ka lungthin dihlak in kan auh, Maw 
PSA.119.146	Na sinah ka au, ka khamh law, na hngalhternâk kha ka zulh hna lai. 
PSA.119.147	Khuadei hlan in ka tho i na bomhnâk hal in ka au tawn. Na bia cu kâ ruahchan. 
PSA.119.148	Na bia cu ka ruahpeng khawh nâkhnga, zan khuadei hngilh loin ka mit ka au tawn. 
PSA.119.149	Na duhdawtnâk bangin ka aw hi ka ngaihpiak law, Maw 
PSA.119.150	Suahsualnâk tuah a hmangmi hna an nai chin lengmang, na nawlbia in hlapi ah an um. 
PSA.119.151	Maw 
PSA.119.152	Na hngalhternâk kongah, zungzal caah na fehter cang ti kha tuan ah ka hngalh cang. RESH 
PSA.119.153	Ka temtuarmi cu ka ruahpiak law ka khamh, zeitintiah na nawlbia cu ka philh lo. 
PSA.119.154	Ka bia ka ruahpiak law ka tlanh. Na bia bangin ka tharchuah hrâm ko. 
PSA.119.155	Khamhnâk cu misuaksual sinin a hla taktak; zeitintiah na phunglam kha an kawl lo. 
PSA.119.156	Maw 
PSA.119.157	Ka ral le aka serhsattu an tam fawn. asinain na hngalhternâk cu ka pialtâk hna lo. 
PSA.119.158	Mi depde hna ka hmuh tikah ka fih tuk hna, zeicatiah na bia an zul duh lo. 
PSA.119.159	Na phungbia hna ka duhning hi ka ruahpiak law, Maw 
PSA.119.160	Na bia dihlak cu biatak a si, a dingmi na biaceihnâk cu zungzal in an hmun. SHIN 
PSA.119.161	Milian hna nih chan um loin anka serhsat, asinain ka lungthin cu khuaruahhar na bia ah a dir. 
PSA.119.162	Chawva tampi a hmutu bangin na bia nih aka lawmhter. 
PSA.119.163	Lihbia hi ka huat i ka fih, asinain na nawlbia cu ka duh. 
PSA.119.164	Na biaceihmi a din ruangah nikhat ah voi sarih kan thangṭhat. 
PSA.119.165	Na nawlbia aduhtu hna cu daihnâk nganpi an ngei, zeihmanh nih a tlukter hna lo. 
PSA.119.166	 na khamhnâk hi kâ ruahchan, na nawlpêk kha ka tuah tawn hna. 
PSA.119.167	Ka nunnâk nih na hngalhternâk cu a zulh i ka tlaihchan taktak hna. 
PSA.119.168	Na phungbia le na hngalhternâk cu ka zulh hna, zeitintiah ka lam vialte cu na hmai ah a um. TAU 
PSA.119.169	Maw 
PSA.119.170	Ka nawlnâk nih na sin phân sehlaw, na bia ningin ka khamh. 
PSA.119.171	Ka hmurkâ nih thangṭhatnâk a phuan lai, zeitintiah na phungbia hna naka cawnpiak. 
PSA.119.172	Ka lei nih na bia a chim lai, zeitintiah na nawlpêk vialte cu dinnâk an si. 
PSA.119.173	Na kut cu aka bawmtu si seh, zeitintiah na phungbia kha kâ thîm cang. 
PSA.119.174	Maw 
PSA.119.175	Ka nunnâk hi nung sehlaw an thangṭhat lai, na biaceihnâk nih ka bawm hna seh. 
PSA.119.176	Tuu tlaumi bangin ka tlau, na sal hi run ka kawl, zeitintiah na nawlpêk ka philh hna lo.
PSA.120.1	Ka vansân lio ah 
PSA.120.2	Maw 
PSA.120.3	Zeidah pêk nan si hnga, zeidah tuahpiak nan si hnga, nannih lihchim mi lei hna? 
PSA.120.4	Mi ṭhawng thal zum hna le, thing ṭawlmi meiṭil in hrem nan si lai! 
PSA.120.5	Ka van ava sâng dah! Mesek hna ram le, Kedar hna puan innah ka um fawn! 
PSA.120.6	Daihnâk a huatu hna sinah sau tuk ka rak um sual ai. 
PSA.120.7	Kei cu daihnâk caah ka si nain kachim tikah Raldohnâk lawngte an si.
PSA.121.1	Tlâng lei khi ka mit nih a cuanh lai i khuazeiindah bomhnâk a rat lai ka ti. 
PSA.121.2	Bomhnâk cu van le vawlei sertu 
PSA.121.3	Nake a tluk lai a siang lai lo i nangmah kilvengtu cu â hngilh lai lo. 
PSA.121.4	Ngaihmanh, Israel kilvengtu cu, a ngu lai lo i hngilh zong â hngilh lai lo. 
PSA.121.5	 cu nangmah kilvengtu a si, 
PSA.121.6	Chunah ni nih an linh lai lo, zanah thlapa nih harnâk anpe lai lo. 
PSA.121.7	 nih Ṭhatlonâk phunkip chungin an vên lai i na nunnâk a himter lai. 
PSA.121.8	 nih na luh le na chuah ah an kilven lai, atu in zungzal tiangin.
PSA.122.2	Maw Jerusalem, kanke cu na kutka chungah a dir! 
PSA.122.3	Jerusalem khualipi cu fek tein tomchih bangin dirhmi a si. 
PSA.122.4	 min in lomhnâk bia chim awkah, cuka ah miphun hna, 
PSA.122.5	Zeitintiah cukaah bawiṭhutdan, David chungkhar hna bawiṭhutdan kha biaceihnâk ah chiah a si. 
PSA.122.6	Jerusalem daihnâk caah thlacam u. “Nangmah dawtu kha hlawhtling hna seh. 
PSA.122.7	Na kulh chungah daihnâk um sehlaw, na siangpahrang inn hna ah neihnunnâk um ko seh.” 
PSA.122.8	Zeitintiah ka unau hna le ka hawikom hna ruangah, “Na chungah daihnâk um ko seh,” ka ti lai. 
PSA.122.9	 kan Pathian inn a si caah, na ṭhatnâk ka kawl lai.
PSA.123.1	Aw, Nang van i a ummi, nangmah lei ah ka mit cu ka chiah tawn. 
PSA.123.2	Ngaihmanh, sal hna nih an pu le hna kut an zoh i salnu hna nih anpi le kut an zoh bantukin, vêl a kan ngeih hlan pauh cu 
PSA.123.3	Maw 
PSA.123.4	Nuam ngaiin a nungmi hna nihsawh le ruamkaimi hna zohchuknâk in kan nunnâk hi a khat dih cang.
PSA.124.2	Mi nih an kan doh lio ah khan, 
PSA.124.3	Kan cungah an thinhunnâk a alh tikah, nung nain ankan dolh dih cang hnga. 
PSA.124.4	Tilian nih a kan fenh cang hnga i tiva nih kan nunnâk a khuhdih cang hnga. 
PSA.124.5	Tilet a tho mi nih khan kan nunnâk hi a khuhdih cang hnga. 
PSA.124.6	An ei dih awkah a kan pe siang lotu 
PSA.124.7	Rapchiatu hna rap chungin vate a luat bantukin kan nunnâk a luat, rap a kiak i kannih kan luat. 
PSA.124.8	Kanmah bomhnâk cu lei le van sertu 
PSA.125.2	Tlâng hna nih Jerusalem an kulh bantukin, 
PSA.125.3	Zeitintiah misuaksual thiang`hunh nih miding mi hna ramah dinhnâk a ngei lai lo; culoahcun miding hna kut nih sualpalhnâk a phanh sual lai. 
PSA.125.4	Maw 
PSA.125.5	Lam diklo i a pialmi hna le Ṭhatlonâk a tuahtu hna cu, 
PSA.126.2	Kan kâ hi nihnâk in a khat i kan lei zong hi hla in a khat. Miphun hna sinah, “
PSA.126.3	 nih thil lianngan a kan tuah piak i kan i lawm. 
PSA.126.4	Maw 
PSA.126.5	Mitthli he thlaici a tuhtu hna nih lunglomhnâk he an zûn lai. 
PSA.126.6	Ṭahbuin thlaici chuahpi hmanhsehlaw, an facang phal kha i put in lunglawm in an kir ṭhân lai.
PSA.127.2	Zingka teah nan tho i zanlei pi ah nan tlung, zângba ngaiin nan ṭuan man nan eimi hi pakpalawng men a si; zeitintiah a dawtmi hna cu thaw tein a hngilhter hna. 
PSA.127.3	Ngaihmanh, fale hi 
PSA.127.4	Miṭhawngkut i thal a um bangin nolio fale cu an si. 
PSA.127.5	A thalbawm khat in fa a ngeimi hna cu mithluachuak an si; an ral kha kutka ah an chawnh hna lai i mualpho in an um lai lo.
PSA.128.2	Na kutchuak ṭheipar kha na ei tikah, nâ lawm lai i an tluanter lai. 
PSA.128.3	Na nupi cu na innchung laifang ah, theitlai a chuah ngaimi misur ruang bantuk a si lai i na cabuaiah na fale hna cu Olive keuh bantuk an si lai. 
PSA.128.4	Ngaihmanh 
PSA.128.5	 nih Zion in, cubantukin thlua an chuah lai, cuticun na nunchung vialte Jerusalem thluachuah kha na hmuh lai. 
PSA.128.6	Asi natu le tuchin na hmuh khawh nâkhnga. Israel cungah daihnâk um ko seh!
PSA.129.1	Ka no lio cân in voi tamtuk ka van an sânter tiah, Israel nih atu ah chim seh. 
PSA.129.2	“Ka no lio cân in voi tampi ka van an sânter nain anka tei kho hlei lo. 
PSA.129.3	Leithuangtu nih ka keng hi an thuan i sau nawn in an rin dih.” 
PSA.129.4	 cu a ding, misuaksual hna hri cu a chah dih hna. 
PSA.129.5	Zion huatu vialte kha, mualpho ngai in dawi dih si hna seh. 
PSA.129.6	In cung i a keuhmi ram a san hlanhah a uai ṭhanmi bantuk si hna seh. 
PSA.129.7	Cubantuk cu ahohmanh nih an ât lai lo, ahohmanh nih an zûn fawn lai lo. 
PSA.129.8	A pawng i a kalmi hna nih, “
PSA.130.1	Maw 
PSA.130.2	 ka aw ka ngaihpiak law! Kan nawlnâk aw hi na hna in ka ngaihpiak hrâm ko. 
PSA.130.3	, nangmah nih sualpalhnâk hna hi na chinchiah ahcun, 
PSA.130.4	Asinain ṭihzah na si khawh nakhnga na sinah ngaihthiamnâk a um. 
PSA.130.5	 cu ka hngalh i ka nunnâk nih a hngah, a bia kha kâ ruahchan. 
PSA.130.6	Ralvengtu hna nih khuadei an hngah bantukin, asi, ralvengtu hna nih khuadei lai an hngah nâk i fak deuh in, ka nunnâk nih 
PSA.130.7	Aw, Israel 
PSA.130.8	Cun Israel cu amah nih, a sualpalhnâk vialte chungin a tlanh lai.
PSA.131.2	Ka nunnâk hi hnukding liomi ngakchia anu ṭang i dai tein a um bantukin cawlcang loin dai tein a um; hnuk thlahmi ngakchia bangin ka nunnâk hi ka chungah â din. 
PSA.131.3	Maw, Israel 
PSA.132.2	 sinah chiat â serhmi le, Jakob Miṭhawng sinah bia â kammi kha philh hlah. 
PSA.132.3	“Ka inn chungah ka lut lai lo i a nuammi ka ihkhun cung zongah ka kai fawn lai lo. 
PSA.132.4	Ka mit hi ka dinhter lai lo, kâ hngilh fawn lai lo. 
PSA.132.5	 le Jakob a ṭhawngmi Pathian caah, umnâk hmun ka hmuh hlan pauh cu.” 
PSA.132.6	Ngaihmanh, Ephratha ah a thawng kan theih i ram tang i thingkung lakah kan hmuh. 
PSA.132.7	A puan innah kal u sih law, ake hram in bia u sih. 
PSA.132.8	Maw, 
PSA.132.9	Na tlângbawi hna dinnâk in i thuam hna sehlaw, na mithiang hna lunglawm in au hna seh. 
PSA.132.10	Zeitintiah na sal David thawngin, Sathau na thuhmi hmai cu kirter sawh hlah. 
PSA.132.11	 nih David sinah biatak tein chiat â serh cang i â let ṭhân ti lai lo. “Na chungchuak kha na bawiṭhutdan ah ka ṭhutter lai. 
PSA.132.12	Na fale nih ka biakam mi an zulh i ka cawnpiak laimi ka hngalhternâk an zulh ahcun, an fale hna zong zungzal in na bawiṭhutdan ah an ṭhu lai,” tiah a kamh. 
PSA.132.13	Zeitintiah 
PSA.132.14	“Hihi kâ dinh zungzalnâk ding a si; hika hi ka duhmi a si caah ka um peng lai. 
PSA.132.15	A herhmi tling tein thlua ka chuah lai i a sifak hna cu changreu in ka cawm hna lai. 
PSA.132.16	A tlângbawi hna khamhnâk in ka thuamh hna lai i a mithiang hna lunglawm in an au lai. 
PSA.132.17	Cuka ah David ki cu ka corhter lai, sathau ka thuhmi caah meiin ka timhpiak lai. 
PSA.132.18	A ral kha ningzahnâk ka aihter hna lai, asinain amah cungah a bawiluchin cu dawhter a si lai.
PSA.133.1	Zohhmanh, unau rualrem tein khuasak ṭi hi a ṭha in a va nuam dah. 
PSA.133.2	A sunglawi mi sathau lu i thuhmi, khabe hmul i a luangmi, Âron khabe hmul i a luangmi, a angki fual i a luangmi bantuk khi a si. 
PSA.133.3	Hermon dapti, Zion tlâng i a tlami bantuk khi a si; zeitintiah 
PSA.134.1	Ngaihmanh u, nannih 
PSA.134.2	Hmunthiang ah nan kut thlir u law, 
PSA.134.3	, lei le van sertu nih, Zion in thluachuah in pe hna seh.
PSA.135.2	Nan nih kan Pathian in i a dir i kan Pathian tualrawn i a dirmi hna, 
PSA.135.3	 cu thangṭhat u, zeitintiah 
PSA.135.4	Zeitintiah 
PSA.135.5	Zeitintiah 
PSA.135.6	 nih a duhmi pauh, van le vawlei, rili le tithuhnâk vialte zongah a ser tawn. 
PSA.135.7	Amah nih minmei kha vanhram dengin a kaiter, ruahpi caah nimtlau hna a ser i a ponnâk hmun in thli kha a chuahter tawn hna. 
PSA.135.8	Ezip ram i minung le saṭil hna an fater a hrawh hna. 
PSA.135.9	Maw Ezip, na cungah hmelchunhnâk le khuaruahhar, Pharaoh le a sal vialte hna cung zongah a tlunter. 
PSA.135.10	Amah nih miphun tampi a tei hna i a ṭhawngmi siangpahrang a thah hna. 
PSA.135.11	Amor hna siangpahrang Sihon le Basan siangpahrang Og, Kanaan ram siangpahrang vialte hna he. 
PSA.135.12	A ram cu roco awkah a pêk hna i ami Israel hna roco awkah. 
PSA.135.13	Maw 
PSA.135.14	Zeitintiah 
PSA.135.15	Miphun kip hna milem cu sui le ngun an si, minung kut chuak men an si. 
PSA.135.16	Kâ an ngei nain an holh lo; mit an ngei nain an hmu lo. 
PSA.135.17	Hnâ an ngei nain an thei lo; ankâ ah thaw zeihmanh a um lo. 
PSA.135.18	Anmah a sertu hna cu an sermi he an i lo ko. 
PSA.135.19	Maw Israel chungkhar hna, 
PSA.135.20	Maw, Levi chungkhar hna, 
PSA.135.21	Jerusalem i a ummi 
PSA.136.1	Aw, 
PSA.136.2	Aw, pathian hna Pathian sinah lomhnâk bia chim u! zeitintiah a vêlngeihnâk cu zungzal in a hmun. 
PSA.136.3	Aw, bawi hna Bawi sinah lomhnâk bia chim u! zeitintiah a vêlngeihnâk cu zungzal in a hmun. 
PSA.136.4	Khuaruahhar lianngan a tuahtu sin lawnglawng ah, zeitintiah a vêlngeihnâk cu zungzal in a hmun. 
PSA.136.5	Fimnâk i vanhna sertu sinah, zeitintiah a vêlngeihnâk cu zungzal in a hmun. 
PSA.136.6	Ti cung i lei a umtertu sinah, zeitintiah a vêlngeihnâk cu zungzal in a hmun. 
PSA.136.7	A lianngan ceunâk sertu sinah, zeitintiah a vêlngeihnâk cu zungzal in a hmun. 
PSA.136.8	Ni, chun i uktu dingah, zeitintiah a vêlngeihnâk cu zungzal in a hmun. 
PSA.136.9	Thlapa le arfi hna, zan i uktu dingah, zeitintiah a vêlngeihnâk cu zungzal in a hmun. 
PSA.136.10	Ezip mi fater a thattu sinah, zeitintiah a vêlngeihnâk cu zungzal in a hmun. 
PSA.136.11	An chungin Israel mi hna a chuahtertu sinah, zeitintiah a vêlngeihnâk cu zungzal in a hmun. 
PSA.136.12	A ṭhawngmi kut le, a ban a thlirtu sinah, zeitintiah a vêlngeihnâk cu zungzal in a hmun. 
PSA.136.13	Rili Sen hmun hnih ah a ṭhentertu sinah, zeitintiah a vêlngeihnâk cu zungzal in a hmun. 
PSA.136.14	Israel mi hna a lai i a kaltertu sinah, zeitintiah a vêlngeihnâk cu zungzal in a hmun. 
PSA.136.15	Faraw le ralkap hna Rihli Sen i a hlonhtu sinah, zeitintiah a vêlngeihnâk cu zungzal in a hmun. 
PSA.136.16	Ramcar i ami le hna a hruaitu sinah, zeitintiah a vêlngeihnâk cu zungzal in a hmun. 
PSA.136.17	Siangpahrang ngan taktak a thattu sinah, zeitintiah a vêlngeihnâk cu zungzal in a hmun. 
PSA.136.18	Siangpahrang minthang hna a thattu sinah, zeitintiah a vêlngeihnâk cu zungzal in a hmun. 
PSA.136.19	Sihon, amor hna siangpahrang, zeitintiah a vêlngeihnâk cu zungzal in a hmun. 
PSA.136.20	Bashan siangpahrang Og, zeitintiah a vêlngeihnâk cu zungzal in a hmun. 
PSA.136.21	Roco dingah ram a petu sinah, zeitintiah a vêlngeihnâk cu zungzal in a hmun. 
PSA.136.22	Asal Israel hna roco awkah a petu sinah, zeitintiah a vêlngeihnâk cu zungzal in a hmun. 
PSA.136.23	A niam ngaimi kan dir hmun a kan philhlotu sinah, zeitintiah a vêlngeihnâk cu zungzal in a hmun. 
PSA.136.24	Kan ral hna chungin a kan khamhtu sinah, zeitintiah a vêlngeihnâk cu zungzal in a hmun. 
PSA.136.25	Thisa vialte sin i ei awk a petu sinah, zeitintiah a vêlngeihnâk cu zungzal in a hmun. 
PSA.136.26	Aw, van Pathian sinah lomhnâk bia chim u, zeitintiah a vêlngeihnâk cu zungzal in a hmun.
PSA.137.1	Babilon tiva kamah, cuka ah kan ṭhu, asi, Zion kan ruah tikah kan ṭap tawn. 
PSA.137.2	Tiva laifang i inhliam kungah, kan tingtang kha kan bah hna. 
PSA.137.3	Sal i akan hruaitu hna nih hlasak an kan fial, sifah akan petu hna nih kan i nuamh nâkhnga, “Zion hla pakhat khat kan sak piak u,” tiah an ti. 
PSA.137.4	Zeitindah 
PSA.137.5	Maw, Jerusalem kan philh ahcun, ka orhlei kut nih a thiammi hi philh ve seh. 
PSA.137.6	Kan philh sual i kâ lawmhnâk bik nâkin Jerusalem kan cawisan deuh lo ahcun kalei hi ka dangah i benh seh. 
PSA.137.7	Maw 
PSA.137.8	Maw, Babilon fanu, hrawh a si laimi nu, nakan khamh bangin, na cungah an chamtu cu i lawm ko seh. 
PSA.137.9	Na ngakchia hna la in, lungpi tuknâk i a hmangtu cu i lawm ko seh.
PSA.138.1	Ka lungthin dihlak in kan thangṭhat lai; pathian dang hna hmaiah na sinah thangṭhatnâk hla ka sa lai. 
PSA.138.2	A thiangmi na ṭempal lei hoih in kan biak lai, zeitintiah na duhdawtnâk le na biatak ruangah, Na min ka thangṭhat lai, zeitintiah na bia cu na min vialte nakin na cawisanmi a si. 
PSA.138.3	Kan auh lio ah, naka leh i ka nunnâk hi ṭhawnnâk he aral na ṭhatter. 
PSA.138.4	Maw 
PSA.138.5	Asi, 
PSA.138.6	 cu a sânnâk ah um hmanhsehlaw, a niammi hna zawn a ruat; asinain miruamkai cu hlapi in a hngalh hna. 
PSA.138.7	Harsatnâk ah um hmanhninglaw, naka hlauh`hân lai; ka ral hna thinhunnâk doh awkah na kut na samh lai i na orhlei kut in naka khamh lai. 
PSA.138.8	 nih ka ca i tuah a timhmi cu a tlinter lai. Maw 
PSA.139.1	Maw 
PSA.139.2	Ka ṭhut le ka dir zong na hngalh; lam hlatpi khin ka ruahnâk hi na hngalh. 
PSA.139.3	Ka kal le ka ih zong na hngalh, ka sining vialte hi na hngalh dih. 
PSA.139.4	Zeitintiah ka lei ah hin bia pakhat hmanh a um lo, zohhmanh, maw 
PSA.139.5	Nangmah nih ka hnu le ka hmai in naka kulh i ka cungah nakut na chuan. 
PSA.139.6	Cutluk in hngalhnâk cu ka caah khuaruahhar tuk a si, a sang tuk i ka phân kho lo. 
PSA.139.7	Na Thlarau sinin khuazeiahdah ka kal khawh lai? Asiloah nahmai in khawzeiahdah ka zâm khawh lai? 
PSA.139.8	Vanah kai ninglaw, cuka ah na um; hell chungah ihnâk vung ser ninglaw, zohhmanh, cuka ah na um. 
PSA.139.9	Zingthla zar in rili a donghnâk tiangah va um hmanhning law, 
PSA.139.10	Cuka zongah na kut in naka hruai lai i na orhlei kut in naka tlaih ko lai. 
PSA.139.11	“Muihnâk nih ka khuh sehlaw, ka vêlchûm ceunâk hi mui dih seh,” ti hmanhning law, 
PSA.139.12	Muihnâk zongnih na sinin zeihmanh a phen kho lo, zan hi chun bangin a ceu i nang na caah cun mui le ceu hi a dang hlei lo. 
PSA.139.13	Zeitintiah ka chunglei hna hi na sermi an si, ka nu nau-in chungah naka pehtonh, 
PSA.139.14	Nasin ah lomhnâk bia ka chim lai, zeitintiah ṭihnung ngai le khuaruahhar ngai i sermi ka si. Na rianṭuanmi hi a mak tuk ê; cucu ka nunnâk nih ṭha tein a hngalh. 
PSA.139.15	A thli tein ser ka si lio ah khan, vulei tanglei i thiam ngai i ser siammi ka si lio ah khan, ka ruangam cu na sinin thuh an si lo. 
PSA.139.16	Ningcang ngeimi ka si hlan hmanhah, na mit in na rak hmuh cang. Na cauk chungah ṭial dih an si, nikhat hnu ni khat ser ka si lio i thil dang zeihmanh a um hlan ah khan. 
PSA.139.17	Maw Pathian, na khuaruahnâk hna cu ka caah ava sunglawi dah; â fundih tikah ava sunglawi dah. 
PSA.139.18	Rel i tim ning law, these nâkin an tam i ka hun i hlauh tikah, na pawngah ka rak um tawn. 
PSA.139.19	Maw Pathian, misuaksual cu na thah hna lai, cucaah nannih thisen chuah a hmangmi hna ka kal tak u. 
PSA.139.20	Zeicahtiah suaksual ngaiin nangmah ralchanhnâk an chim i na ral hna nih na min hi pakpalawng ah an canter. 
PSA.139.21	Maw 
PSA.139.22	Annih cu huattak tein ka huat hna i ral zoh in ka zoh hna. 
PSA.139.23	Maw Pathian, ka pur cikcek law, ka lungthin hi hngal ko. Ka hniksak law, ka ruahbikmi hi hngal. 
PSA.139.24	Cun keimah ah hin suahsualnâk lam a um maw umlo zoh law, zungzal a hmunmi lam ah ka hruai.
PSA.140.1	Maw 
PSA.140.2	An lungthin in thil ṭhalo an ruah i ral thawh lengmang awkah an i pum tawn. 
PSA.140.3	An lei cu rul bangin an harter i an hmur cunglei ah rul sivai a um.
PSA.140.3	(Selah)
PSA.140.4	Maw 
PSA.140.5	Porhlawmi hna nih hrihrual in awh an ka timh i a thli in rap an chiah, lamkam ah sur an phah i kâ foih nâk ding rap an chiah.
PSA.140.5	(Selah)
PSA.140.7	Maw Bawipa PATHIAN, ka khamhnâk thazâng, raldoh ni ah kalu naka khuh piak. 
PSA.140.8	Maw 
PSA.140.8	(Selah)
PSA.140.9	Aka dûmtu hna lu kha, an hmur in an chimmi biaṭha lo nih khuh hna seh. 
PSA.140.10	An cungah meiṭil tla sehlaw, meialh chungah hlonh si hna seh, an chuah khawh ti lonâk khor chungah hlonh si hna seh. 
PSA.140.11	Mi kong ceih a hmangmi cu, lei cungah fekfuan hlah seh; zângen a hmangmi cu Ṭhatlonâk tuahtu kha a cungah hlawnh chih si seh. 
PSA.140.12	 nih harnak a tuarmi hna thlavâng cu a hauh piak hna lai ti kha ka hngalh; chambaumi hna zong dik ngaiin a ruah piak hna lai. 
PSA.140.13	Lohtheih loin miding hna nih na min an thangṭhat lai i midik kha na hmaiah an um lai.
PSA.141.2	Ka thlacamnâk hi na hmaiah rimhmui bangin um seh law, ka kut ka thlirmi hi zanlei raithawinâk bang si ko seh. 
PSA.141.3	Maw 
PSA.141.4	Sualnâk tuah ding le, sualpalhnâk tuahtu hna sinah kâ tel sual nâkhnga lo, ka lungthin hi Ṭhatlonâk lei hawihter hlah. a thawmi an rawl zong ka eiter hlah. 
PSA.141.5	Miding nih ka tu seh, zângfahnâk a si lai. Ka sî ko seh, lu i sathau thuh bantuk a si lai. Ka lu nih rak al hlahseh, zeitintiah suahsualnâk an tuah tiangin ka thlacamnâk nih a ralchanh hna lai. 
PSA.141.6	An biaceihtu kha lungpang ah thlâk an si, cun annih nih ka bia an ngaih cang lai, zeitintiah ka bia cu a thlummi an si. 
PSA.141.7	Mi nih lei an thuan i vawlei an khuaidih bantukin, ka ruh hna hi thlân kamah an ṭhek dih. 
PSA.141.8	Asinain Maw Bawipa PATHIAN, ka mit nih nangmah lei lawnglawng a zoh tawn. Nang cu kâ thuhnâk na si i taklawng in ka chia sawh hlah. 
PSA.141.9	Ka ca i an chiahmi rap chungin ka kilveng law, sualpalhnâk a tuahtu hna rap chung zongin. 
PSA.141.10	Zalong te i chuahter ka si lio ah, misuaksual hna cu anmah chiahmi sur ah tla dih hna seh.
PSA.142.1	Ka aw in 
PSA.142.2	Ka vansannâk kong a sinah ka bungh i a sinah ka harnâk kong ka phuan. 
PSA.142.3	Ka thlarau ka chung i a bat lio ah, ka zulhmi lam na hngalh; ka kalnâk lamah a thli in rap an chiah. 
PSA.142.4	Ka orhlei hi mer hnawh law, zohtuah, ahohmanh aka hngalmi an um lo; himnâk hmun ka ngei lo i ka nunnâk zawn ruattu an um lo. 
PSA.142.5	Maw 
PSA.142.6	Ka aunâk aw hi ka ngaihpiak, zeitintiah ka dirhmun a niam tuk cang; aka serhsattu hna sin in ka khamh, zeitintiah keimah nâkin an ṭhawng deuh. 
PSA.142.7	Na min ka thangṭhat khawh nâkhnga, thong chungin ka chuahter; miding zong nih anka kulh cang lai, zeitintiah ṭha tein naka zohkhenh lai caah.
PSA.143.1	Maw 
PSA.143.2	Na sal hi bia ka ceih sawh hlah, zeitintiah na mit hmuh ah a dingmi ahohmanh an um lo. 
PSA.143.3	Zeitintiah ral nih ka nunnâk hi a serhsat, ka nunnâk hi vawlei ah a khuai dih i a thi diam cangmi bantukin muihnâk chungah an umter. 
PSA.143.4	Cucaah ka chung lei thlarau nun hi a ba i ka lungthin hi ka chung ah a hrûm ai. 
PSA.143.5	Hlan lio cân hna ka ruahṭhân. Na tuahmi vialte kha ka hun ruahṭhân i na kut chuak hna kha ka ruah tawn hna. 
PSA.143.6	Ka kut hi na sinah ka thlir tawn, tihâlnâk ram bantukin ka nunnâk nih nangmah an hâl.
PSA.143.6	(Selah)
PSA.143.7	Maw 
PSA.143.8	Zing ah naduhdawtnâk kong ka theihter, zeitintiah nangmah kha kan bochan; ka kalnâk ding lam cu ka hngalhter tuah; zeitintiah ka nunnâk nih nangmah an zoh. 
PSA.143.9	Maw 
PSA.143.10	Na duhnâk tuah awkah ka cawnpiak, zeitintiah nangmah cu ka Pathian na si. Na Thlarau cu a ṭha. Diknâk ramah ka hruai ko. 
PSA.143.11	Maw 
PSA.143.12	Na vêlngeihnâk thawngin ka ral kha hrawkdih hna law, ka nunnâk a buaitertu vialte kha hrawkdih ko hna; zeitintiah na sal ka si.
PSA.144.1	Ka Lungpi 
PSA.144.2	Ka duhdawtnâk le ka ralhruang, ka himnâk innsâng le ka khamhtu, ka phaw le ka zâmnâk, kami le hna ka tang i kun awkah aka teipiaktu. 
PSA.144.3	, minung hi zeidah a si i na hngalh tawn? Mi fapa zong hi zeidah a si i na lungkil ah na chiah? 
PSA.144.4	Minung hi thaw bantuk a si i a nun chung ni hna cu a lo zaumi thladêm bantuk a si. 
PSA.144.5	Maw 
PSA.144.6	Nimtlau lekter law, annih cu ṭhek dih hna; na thal kha kap law, hrawk dih hna. 
PSA.144.7	Cunglei in na kut in banh hna law, ka ral hna kut in ka khamh, tilian lakah ka himter ko. 
PSA.144.8	Ankâ cu lihchimnâk a si i an orhlei kut cu diklonâk a si. 
PSA.144.9	Maw Pathian, nangmah thangṭhat in hlathar ka sak lai, tingtang hrihra ngeimi he nangmah thangṭhat in hla ka sa lai. 
PSA.144.10	Amah hi a si, siangpahrang hna sinah khamhnâk a pe i ṭih a nungmi vainam chungin a sal David a khamhtu cu. 
PSA.144.11	Ka ral, lih lawng te a chimmi le, an orhlei kut zong a dik lomi thil lawngte in a khatmi hna chungin ka khamh ko. 
PSA.144.12	Ka fapa le hna cu thlai bantukin zawkzawk in ṭhang hna seh law, ka fanu le hna zong siangpahrang in i ṭamhmi lung bang si ko hna seh. 
PSA.144.13	Kan rawl in khat hna seh law, rawl phunphun in khat ko hna seh; kan Tuu hna nih fa a thongthong in hring hna seh law, lo chungah a singsing in hring hna seh. 
PSA.144.14	Kan cawpa hna nih phur luaimai hna seh law, kan saṭil hna roktu le, lohtlau tertu um loin, khuachung zalam ah vansannâk aw um hlah seh. 
PSA.144.15	Cubantuk covo a cotu hna cu mithluachuak an si. 
PSA.145.1	Maw Siangpahrang, ka Pathian, kan cawisân lai. Na min cu zungzal in zungzal tiang ka thangṭhat lai. 
PSA.145.2	Ni fatin kan thangṭhat lai, na min hi zungzal in zungzal tiang ka thangṭhat lai. 
PSA.145.3	 cu a lianngan i liannganngai i thangṭhat awk a si. A lianngannâk cu dothlat cawk a si lo. 
PSA.145.4	Chankhat hnu chankhat na tuahmi kha an thangṭhat lai, a lianngan ngaimi na tuahmi thil hna cu an hngalhter lai. 
PSA.145.5	Na lianngannâk le dawhnâk hi ka ruah lengmang lai, thilmak na tuahmi zong ka ruah hna lai. 
PSA.145.6	Mi hna nih na ṭhawnnâk le khuaruahhar thil hna hi an chim lai; kei zong nih na lianhnganning ka hngalhter hna lai. 
PSA.145.7	Na ṭhatnâk lianhnganning an hngalh zungzal mi kha an phuan hna lai, na dinnâk cu hla in an sak lai. 
PSA.145.8	 cu zângfahthiam, zawnruahnâk in a khatmi, lungsaumi le vêlngeimi a si. 
PSA.145.9	 cu mivialte cungah a ṭha, â dawhmi a vêl cu a sermi thil vialte cungah a um. 
PSA.145.10	Maw 
PSA.145.11	Na pennâk lianhnganning an chim lai i na ṭhawnnâk kong an i ruah lai. 
PSA.145.12	Minung fale hna sinah na tuahmi thil lianngan le, â dawhmi le liannganmi a pennâk hngalhter dingin. 
PSA.145.13	Na pennâk cu zungzal pennâk a si i na nawlngeihnâk cu chan vialte tiangin a hmun. 
PSA.145.14	 nih a tlumi kha a tlaih tawn hna i a kunmi vialte kha a thawhter tawn hna. 
PSA.145.15	Mit vialte nih hngahhlang ngai in nangmah an in zoh i nangmah nih a cân te ah rawl na pêk tawn hna. 
PSA.145.16	Na kut na samh tikah, thilnung vialte duhnâk na tlinter tawn. 
PSA.145.17	 cu a lamkip in a ding dih i a tuahmi thil pauh hi vêlngeihnâk an si. 
PSA.145.18	 nih amah autu kha a naih tawn hna, biatak i amah autu vialte hna cu. 
PSA.145.19	Amah ṭihtu hna duhning cu a hlawhtlin ter lai, an aunâk aw theiin, anmah cu a khamh hna lai. 
PSA.145.20	 nih amah dawtu vialte cu ṭha tein a kilven hna i misuaksual hna tu cu a hrawk dih hna lai. 
PSA.145.21	Ka hmurkâ nih 
PSA.146.2	Ka nunchung vialte 
PSA.146.3	Mi lianngan hna i bochan hna hlah, mi a bawm kho lotu mi fapa hna i bochan hna hlah. 
PSA.146.4	A thlarau nih a chuahtak i amah cu lei ah a kir ṭhân; cu ni lila ah â tinhmi thil kha an tlau lai. 
PSA.146.5	Bawmtu ah Jakob Pathian â tlaihtu cu mithluachuak a si, â ruahchannâk cu 
PSA.146.6	Amah cu lei le van, rili le a chung i a ummi vialte sertu, zungzal in biatak â tlaihtu a si. 
PSA.146.7	Lamhchihmi diknâk in bia a ceihpiaktu, rawl ṭammi sinah rawl a petu a si. 
PSA.146.8	 nih mitcaw hna mit a deiter i 
PSA.146.9	 nih khual a zohkhenh hna, pa ngei lo le nu hmei kha a zohkhenh hna; asinain misuaksual hna lam cu a bittaling in a chiah tawn. 
PSA.146.10	 nih zungzal in a uk lai. Maw Zion, na Pathian nih chan vialte in a uk lai. 
PSA.147.2	 nih Jerusalem cu a dirh, ṭhawlmi Israel a pumh hna. 
PSA.147.3	Lungthin kuaimi a damter, an hma a tuampiak hna. 
PSA.147.4	Arfi khi a rel hna i an min cio in a auh hna. 
PSA.147.5	Kan Bawipa cu a lianngan i a thiltikhawhnâk cu a ṭhawng; a theihhngalhnâk nih ri a ngei lo. 
PSA.147.6	 nih toidor mi a cawisân tawn, misuaksual kha lei ah a hlawnh hna. 
PSA.147.7	Lawmhnâk hla sa in 
PSA.147.8	Khuadom in van khi a phenhter i vulei caah ruahpi a timhlamh i tlangcung ah hramhdep a khohter hna. 
PSA.147.9	Saram rawl a pêk hna i langak fa a awnmi sin zongah rawl a pêk tawn. 
PSA.147.10	Rangtûm ṭhawngnâk ah â lawm lo i minung hna ke cungah lawmhnâk a ngei lo. 
PSA.147.11	 cu amah ṭhzahtu cungah â lawm, a vêlngeihnâk â ruahchanmi hna cung zongah. 
PSA.147.12	Maw Jerusalem, 
PSA.147.13	Zeitintiah amah nih na kutkâ hrenhnâk thing hna a fehter i na chung i na fanau hna cu thluachuah a pêk hna. 
PSA.147.14	Na ram chungah daihnâk a umter i a ṭha bikmi facang in a khahter. 
PSA.147.15	A nawlpêk cu lei ah a thlah i a bia cu khulrang in a karh tawn. 
PSA.147.16	Sahmul puan phahmi bangin hawhra a surter i hawhra a khalmi kha vutcam bangin a ṭhek tawn hna. 
PSA.147.17	Akhalmi a ti kha changreu pel bantukin a hlonh hna i a kih ning cu ahonihdah an tuar khawh lai.? 
PSA.147.18	A bia a thlah i a tlumter; a thli a hranter i ti kha a luanter. 
PSA.147.19	A bia cu Jakob sinah a phuan i a phunglam hna le biaceihnâk hna cu Israel mi hna sinah a phuan tawn. 
PSA.147.20	Cubantukin miphun dang sinah zeihmanh a tuah bal lo, a biaceihning zong zeihmanh an hngal lo. 
PSA.148.2	A vanmi vialte hna amah cu thangṭhat u law, a ralkapbu vialte hna amah cu thangṭhat u. 
PSA.148.3	Ni le thlapa amah cu thangṭhat ulaw, a ceumi arfi vialte amah cu thangṭhat u. 
PSA.148.4	Van hna le van hna amah cu thangṭhat u, van cung i a ummi ti hna amah cu thangṭhat u. 
PSA.148.5	Annih hna nih 
PSA.148.6	Amah lila nih zungzal caah a fehter hna, an lohtlau nâkhnga lo nawl a pêk hna. 
PSA.148.7	Vawlei in 
PSA.148.8	Mei le rial, khuadawm le hawhra hna, a bia tlintertu thlipi hna; 
PSA.148.9	Tlâng ngan le tlâng hme vialte hna, a tlai tawnmi thingthei le sidar thing vialte hna; 
PSA.148.10	Saram le saṭial vialte hna, thilnung vialte le vanva vialte hna; 
PSA.148.11	Vulei siangpahrang hna le mi vialte hna, mi lianngan le lei cung i biaceihtu vialte hna; 
PSA.148.12	Nungak le tlangval hna, putar le ngakchia hna. 
PSA.148.13	 min cu thangṭhat hna seh; zeitintiah amah min lawnglawng hi cawisanmi cu a si. A sunparnâk nih lei le van a lonh dih. 
PSA.148.14	Ami le hna ki kha a cawisan i a mithiang vialte thangṭhatnâk le, Israel mi hna le a pawngkam mi vialte he, 
PSA.149.2	Israel mi kha an Sertu cungah i lawm hna sehlaw, Zion fale kha an Siangpahrang cungah i lawm hna seh. 
PSA.149.3	Amin chim in lâmnâk he thangṭhat sehlaw, khuang le tingtang he amah thangṭhat in hla sa hna seh. 
PSA.149.4	Zeitintiah 
PSA.149.5	Mithiang hna kha sunparnâk in i lawm hna seh, an ihkhun cung zongah thang ngaiin hlasa hna seh. 
PSA.149.6	A sângmi Pathian thangṭhatnâk ankâ ah khat sehlaw, vainam kaphnihhar an kut in i put hna seh. 
PSA.149.7	Miphun kip sin i phuhlam ding le, mi kip dântat dingin, 
PSA.149.8	an siangpahrang kha cikcin i ṭem awk le, an milianngan kha thir hreng khenh ding le, 
PSA.149.9	a kong lam ceih i ṭial ciami bang i tlinter awk ah, cucu a mithiang vialte upatnâk cu a si. 
PSA.150.2	A tuahmi thil lianngan ruangah amah cu thangṭhat u. A lianngan tak takmi a ṭhatnâk ruangah amah cu thangṭhat u. 
PSA.150.3	Muko thawng he amah cu thangṭhat u law, thanglawi le tingtang in amah cu thangṭhat u. 
PSA.150.4	Khuang te le lâm in amah cu thangṭhat u law, tingtang a phunphun le thanglawi he amah cu thangṭhat u. 
PSA.150.5	A aw a thangmi sumsel in amah cu thangṭhat u, a aw ṭhiami sumsel in amah cu thangṭhat u. 
PSA.150.6	Thaw a ngeimi vialte nih 
PRO.1.1	Israel siangpahrang, David fapa Solomon phungthlûkbia: 
PRO.1.2	Fimnâk le cawnpiaknâk hngal ding le, theihthiamnâk bia hna hmuthiam ding le: 
PRO.1.3	Fimnâk, diknâk, biaceihnâk le dinnâk lei cawnpiaknâk cohlannâk ding le; 
PRO.1.4	Mi sawsawh kha ralrinnâk pe ding le, mino hna nih hngalhnâk le ruahthiamnâk an ngeih khawh nâkhnga- 
PRO.1.5	Mifim nih a ngaih i fimthiamnâk â chap i theihthiamnâk a ngeimi nih fimchimhnâk kha an hmuh lai. 
PRO.1.6	Phungthluk le a fianternâk, fimnâk bia le biathûk hna theihthiamnâk dingah. 
PRO.1.7	 ṭihzah cu hngalhnâk hramthawknâk a si, asinain mi hrut hna nih fimnâk le cawnpiaknâk kha zeiah an rel lo. 
PRO.1.8	Ka fapa, napa cawnpiaknâk ngai law, na nu nawlbia kha kaltâk hna hlah. 
PRO.1.9	Zeitintiah nalu caah â dawhmi thuam an si lai i nahngawng caah pangpar ṭhi an si lai. 
PRO.1.10	Ka fapa, misual nih an in lêm ahcun, duh hrimhrim hlah. 
PRO.1.11	Kan sinah ra ve, “Thisen chuah awkah kan bawh hna lai, a chan um loin sualnâk a ngei lomi a thli in bawh hna u sih, 
PRO.1.12	Seol bangin an nung nain kan dolh hna lai i a thûk ngaimi khor chung i a tlami bantukin. 
PRO.1.13	Thil mansung kan lâk hna lai i hranchaw in kan in kan khahter lai, 
PRO.1.14	Kan sinah i tel ve law, phaisa bawm kan i hrawm lai,” an ti tikah. 
PRO.1.15	Ka fapa, an sinah i tel ve hlah, anlam kha hrial i zuam. 
PRO.1.16	Zeitintiah anke cu sualnâk leiah a tli i thisen chuah dingin an khul a rang tawn. 
PRO.1.17	Zeibantuk vate hmanh a hmuh lio i sur zar cu pakpalawng a si. 
PRO.1.18	Hi mi hna hi anmah thisen a bawhtu an si, anmah nunnâk a thlithup in a bawhtu an si. 
PRO.1.19	Cubantukin hlawknâk lei i hakkau mi hna nunning cu a si, a ngeitu hna nunnâk an lâkpiak tawn. 
PRO.1.20	Fimnâk kha thang ngaiin lenglei in a au, lamṭe kipah a aw chuah in a au. 
PRO.1.21	Mi tamnâk bikah a au i khualipi luhnâk kutka ah a au, 
PRO.1.22	Nannih mi sawsawh hna, zeicandah thil sawsawh kha nan tlaihchan ko rih lai? Zeitintiah zomhtaih hmangmi hna nih zomhtaihnâk ah an i nuam i mihrut nih hngalhnâk kha an huat. 
PRO.1.23	Ka sîknâk ah i mer u, nan chungah ka thlarau ka bungh lai i ka bia kan hngalhter hna lai. 
PRO.1.24	Zeicatiah kan kawh hna i nan duh lo, ka kut ka thlir i ahohmanh nih zei ah nan rel lo. 
PRO.1.25	Zeicatiah ka remruatmi vialte zeiah nan rel lo, kan sîknâk hna zong nan cohlang fawn lo. 
PRO.1.26	Vanchiatnâk nan ton tikah kan nihsawh ve hna lai i ṭihphannâk nan ton tikah kan nih sawh hna lai. 
PRO.1.27	Ṭihphannâk thlichia nih an nam hna i phusim nih an chawih hna tikah, khuaruahhar vansannâk a phâk tikah kan nihsawh hna lai. 
PRO.1.28	Cu cân ah nan ka auh lai, asinain kan let hna lai lo; biatak in nan ka kawl lai nain nanka hmu lai lo. 
PRO.1.29	Zeicatiah hngalhnâk an huat i 
PRO.1.30	Ruahnâk ka cheuhmi hna an duh lo, ka chimhhrinnâk zei i an rel lo caah. 
PRO.1.31	Cucaah an nuncan theitlai cu anmah nih an ei lai, an khuaruahmi lila nih a khimter hna lai. 
PRO.1.32	Zeitintiah mi sawsawh hna nih an pialter hna nâk nih a thah hna lai, khua lu khua taw ruat loin an umnâk nih a hrawh hna lai. 
PRO.1.33	Asinain ka bia a zulmi hna cu him tein an um lai, Ṭhatlonâk ṭih loin him tein an um lai.
PRO.2.1	Ka fapa, ka bia kha na cohlan hna i ka nawlpêk kha na chungah nâ khon i 
PRO.2.2	fimnâk leiah na hna na tun i theihthiam dingin na lungthin na pêk ahcun; 
PRO.2.3	Asi, thleidan khawhnâk ngei dingin na au i theihthiamnâk ngei dingin na-aw na chuah ahcun, 
PRO.2.4	Ngun bangin na kawl i thuhmi ro bantukin na kawl ahcun; 
PRO.2.5	 ṭihzah na theihthiam lai i Pathian hngalhnâk kha na hmuh lai. 
PRO.2.6	Zeitintiah 
PRO.2.7	Mi dik hna caah fimnâk taktak a pumh piak i dik ngaiin a kalmi caah Amah cu phaw a si. 
PRO.2.8	Diknâk lam kha a kilven i a mithiang hna lam kha a himter tawn. 
PRO.2.9	Cuticun diknâk le dinnâk na theihthiam lai i thleidan ngeihlonâk le a ṭhami lam zong na theihthiam lai. 
PRO.2.10	Na lungthin ah fimnâk a luh tikah, hngalhnâk cu na nunnâk lomh tertu a si lai. 
PRO.2.11	Ruahthiamnâk nih an himter lai i theihthiamnâk nih an kilven lai. 
PRO.2.12	Sualnâk lamin khamh awk ah le, bia merh a hmangmi hna chungin khamh awkah, 
PRO.2.13	Cu hna nih, muihnâk lam zulh awkah, lam dik cu an kaltâk; 
PRO.2.14	Thilṭhalo tuahnâk ah an i lawm i misuaksual dinlonâk ah an i lawm tawn. 
PRO.2.15	An nunning kha a ngawi i an lamthluan ah zumh awk an tlâk lo. 
PRO.2.16	Nu ṭhalo le, bia thlum-al hmangin soilêm a hmangmi hna chungin khamh awk le, 
PRO.2.17	A no lio hawikawm kal takin, a Pathian biakam a philhmi hna sinin. 
PRO.2.18	Zeitintiah a inn nih thihnâk lei ah a hruai i a lam hna nih mithi lei a panh. 
PRO.2.19	A sinah a kalmi an kir bal ti lo i nunnâk lam an zul bal ti lo. 
PRO.2.20	Cubangin ṭhatnâk lam na zulh khawh i dinnâk lam kha na zulh peng nâkhnga. 
PRO.2.21	Zeitintiah a dikmi nih ram cu an hngah lai i sawi awk um lomi an hmun lai. 
PRO.2.22	Asinain misuaksual cu vulei cungin hloh an si lai, cun zumh awk a tlâk lomi hna cu an hram in bongh dih an si lai.
PRO.3.1	Ka fapa, ka nawlbia hi philh hlah, na lungthin in ka nawlpekmi kha i cinken. 
PRO.3.2	Zeitintiah cu nih cun nun khua saunâk le daihnâk an in chap chih lai. 
PRO.3.3	Vêl le biatak nih in kaltâk hlah seh; nahngawng ah i bah law, na lungthin tlap cungah ṭial hna. 
PRO.3.4	Pathian le minung hmaiah mithmai ṭha le cawisannâk na hmuh lai. 
PRO.3.5	Na lungthin dihlakin 
PRO.3.6	Na lam kip ah Amah hngal law, nalam kip ah an hruai lai. 
PRO.3.7	Nangmah mithmuh ah i fimter hlah, 
PRO.3.8	Na taksa caah ngandamnâk a si lai i na ruh caah ṭhawnnâk a si lai. 
PRO.3.9	Na ngeihmi hna he 
PRO.3.10	Cuticun na buh in cu an khat lai i na misur nennâk khor misur thar in a khat lai. 
PRO.3.11	Ka fapa, 
PRO.3.12	Zeitintiah pa nih a lawmhmi fapa nun a chimh bantukin, 
PRO.3.13	Fimnâk a hmutu cu lunglawmmi a si i theihthiamnâk a ngeimi zong lunglawmmi a si. 
PRO.3.14	Zeitintiah ngun karhter luaimaimi nâkin a ṭha deuh i a ṭhami sui nâkin a ṭha deuh. 
PRO.3.15	Lungvar nâkin a sunglawi deuh i duhbia na phaimi vialte zong nih an tluk lo. 
PRO.3.16	A orhlei kut ah nunsaunâk a um i a kehlei kutah chawva le upatnâk a um. 
PRO.3.17	Alam hna cu lamnuam an si i a lamthluan vialte cu daihnâk an si. 
PRO.3.18	Â tlaihtu hna caah nunnâk thingkung a si i â nunpimi vialte cu lunglawmmi an si. 
PRO.3.19	 nih fimnâk in vulei hi a dirh i theihthiamnâk in van khi a fehter hna. 
PRO.3.20	A hngalhnâk in rili a ṭhen hna i khuadawm nih dai a tlakter. 
PRO.3.21	Ka fapa, fimnâk dik le ruahthiamnâk kha i tlaih law, namit nih chuahtâk hna hlah seh. 
PRO.3.22	Cuticun na thlarau caah nunnâk a si lai i nahngawng caah zângfahnâk a si lai. 
PRO.3.23	Cuticun nalam ah him tein na kal lai i na ke zong nâ chuih lai lo. 
PRO.3.24	Na ih tikah na ṭih lai lo, asi, mitkuh thaw tein nâ hngilh lai. 
PRO.3.25	ṭih a nungmi launâk zong ṭihhlah, asiloah misuaksual hna tonmi buainâk zong ṭih hlah. 
PRO.3.26	Zeitintiah 
PRO.3.27	Tuah ding i ṭhawnnâk na kut i a um ko lio ah, hmuh awkah â tlakmi hna cungah thilṭha siang loin um hlah. 
PRO.3.28	Pêk awk naput ko lio ah, “Kal law, ra ṭhân te, thaizing ah kan pêk te lai,” tiah na innpa sinah ti hlah. 
PRO.3.29	Na innpa sinah thil ṭhalo tuah i tim hlah, zeitintiah nangmah kilvennâk in a ummi a si. 
PRO.3.30	A chan um lo in ahohmanh ralchanh hna hlah, fahnâk zeihmanh an pêk lo ahcun. 
PRO.3.31	Mi nunchia hna hngar hna hlah, anlam zong i thim hlah. 
PRO.3.32	Zeitintiah mi nunchia hna cu 
PRO.3.33	Misuaksual inah 
PRO.3.34	Zomhtaih a hmangmi cu a zomhtaih hna i toidormi cu zângfahnâk a pêk tawn hna. 
PRO.3.35	Mifim nih sunparnâk ro an co lai i mihrut hna coding cu ningzahnâk a si.
PRO.4.1	Ka fale hna, pa cawnpiaknâk cu ngai u law, theihthiamnâk hngal dingin ngai tuah u. 
PRO.4.2	Zeitintiah cawnpiaknâk ṭha kan pêk hna, ka nawlbia hi kaltâk hlah. 
PRO.4.3	Kapa fapa ka si lio ah, kanu fapa ngeihchun le dawtmi ka si. 
PRO.4.4	Ka sinah chim in cawn zong a ka cawnpiak, “Na lungthin in ka bia hna hi i cinken, ka nawlpêk hna hi zul law, nung. 
PRO.4.5	Fimnâk ngei law! theihthiamnâk ngei! ka hmurkâ chuak bia hna hi philh in mertâk hna hlah. 
PRO.4.6	Kaltâk hlah law, an kilven lai, daw law, an huhphenh lai. 
PRO.4.7	Fimnâk hi biapi bik a si, cucaah fimnâk hi ngei, na ngeihmi thil vialte ah, theihthiamnâk hi ngeih chih. 
PRO.4.8	Cawisâng law an santer lai, pom law, upatnâk ah an kalpi lai. 
PRO.4.9	Nalu ah ṭamhmi zângfahnâk an chinh lai, sunparnâk bawiluchin an pêk lai.” 
PRO.4.10	Ka fapa, ka chimmi hi ngai in cohlang hna law na nun chung kum hna a tamter lai. 
PRO.4.11	Fimnâk lam kan cawnpiak i a dikmi lamah kan hruai. 
PRO.4.12	Na kal tikah, nake caah dawntu a um lai lo, na tlik tik ah na ril lai lo. 
PRO.4.13	Nuncawnnâk cu fek tein i tlaih law, thlah ti hlah; i tlaih peng ko, zeitintiah na nunnâk a si. 
PRO.4.14	Misuaksual lamthluan ah lut hlah law sualnâk lam ah kal hlah. 
PRO.4.15	Hrial law, a cungah kal hrimhrim hlah; mertak law lo diam kaltâk. 
PRO.4.16	Zeitintiah thilṭhalo an tuah lo ahcun an i hngilh ballo, mi pakhat khat an rilhter lo ahcun an mit aku kho lo. 
PRO.4.17	Zeitintiah suahsualnâk changreu an ei i zângennâk zu an din tawn. 
PRO.4.18	Asinain midik hna lam cu ni ceu bantuk a si, cucu chun laifang ceunâk bantuk a si. 
PRO.4.19	Misuaksual hna lam cu khuamui bantuk a si, an tlukrilhnâk chan zong an hngal lo. 
PRO.4.20	Ka fapa, ka bia ṭha tein ngai hna law, ka chimmi hi biatak in ruat hna. 
PRO.4.21	Na mit hmuh in chuahter hlah, na lungthin laifang ah i cinken hna. 
PRO.4.22	Zeitintiah a hmutu hna caah nunnâk a si, an taksa dihlak caah ngandamnâk a si. 
PRO.4.23	Thildang vialte nâkin na lungthin ṭha tein kilveng, zeitintiah nunnâk rak chuahnâk hram a si. 
PRO.4.24	Hlennâk hmurkâ hi hlawt hna, cun palhsualnâk hmur kha hlapi ah chia. 
PRO.4.25	Na mit in hmailei kha ding tein zoh law ding tein na hmailei khi cuan hna. 
PRO.4.26	Na lamthluan kha hlathlai hmasa law, na lam vialte cu fehter si hna seh. 
PRO.4.27	Orh lei ah siseh, kehlei ah siseh pial hlah, Ṭhatlonâk in nake kha ṭhial.
PRO.5.1	Ka fapa, ka fimnâk hi ngai law, ka theihthiamnâk ah na hna chi. 
PRO.5.2	Ruahthiamnâk na ngeih khawh nâkhnga le na hmur nih hngalhnâk â cinken khawh nâkhnga. 
PRO.5.3	Zeitintiah nu ṭha lo hna hmurkâ cu khuaihliti bangin a thlum, a kâ hna cu chiti nâk in a nal deuh. 
PRO.5.4	Asinain a donghnâk cu anfangkhâ bantukin a khâ i kaphnih har vainam bantuk in a har. 
PRO.5.5	Ake nih thihnâk lam a panh i ake phau nih hell mei a panh. 
PRO.5.6	A nun lamthluan na ruat lo i a lam a feh lo kha na hngal hna lo. 
PRO.5.7	Cucaah ka fale hna, atu ka ngai tuah u, ka hmurkâ chuak bia hna hi pialtâk hlah u. 
PRO.5.8	A sinin hla pi ah i ṭhial u law, a inkâ hram zong va naih hlah u. 
PRO.5.9	Culoahcun upatnâk na hmuhmi hi midang sinah â ṭhial sual lai, mi nunchia hna lakah na nunnâk na hman dih sual lai. 
PRO.5.10	Culoahcun ramdangmi nih na rumnâk in an i nuam lai i na ṭuanmi theipar hna cu ramdangmi inah a kal sual lai. 
PRO.5.11	Cun na thisa le pum a derthawm tikah na ṭahpi hna sual lai. 
PRO.5.12	“Zeitindah cawnpiaknâk kha ka rak huat i nunchimnâk kha ka lungthin in ka rak zomhtaih! 
PRO.5.13	Aka cawnpiaktu aw ka rak zulh duh lo i a cawnpiaknâk ka rak ngaih lo kha mu! 
PRO.5.14	Mizapi le â pummi hna sinah rawhnâk ka ton lo lawng a si ko hi ta,” na ti te lai. 
PRO.5.15	Nangmah tikhor, nangmah tikhor in a chuakmi ti hrimhrim kha ding. 
PRO.5.16	Na tikhor hna cu ramkip ah luang in, zatlâng lam hna ah an luang dih ko lai maw? 
PRO.5.17	Nangmah ca lawng lawngah si seh, midang hrawmh awk a si lo. 
PRO.5.18	Na tikhor cu thluachuah in um sehlaw, na no lio nupi ah na lung tling seh. 
PRO.5.19	Duhnung mi sazuk la bantuk le â dawhmi sazuk pa bantukin a ṭangnem nih na lungdi remhter seh, cun a dawtnâk nih na lungdi riamter ko seh. 
PRO.5.20	Zeitindah nang ka fapa nih nu ṭha lo cu na duh lai i a ṭangnêm cu na pom lai? 
PRO.5.21	Zeitintiah minung nuncan vialte hi 
PRO.5.22	Amah ruahnâk nih misual cu a tlaih lai i a sualnâk hrihrual in khih a si lai. 
PRO.5.23	Cawnpiaknâk a bau ruangah a thi lai i a nganmi a hruhnâk ruangah a tlau lan lai.
PRO.6.1	Ka fapa, na hawi caah âmah nâ khân i midang ca i bia na rak i kam laklawh cang a si ahcun, 
PRO.6.2	Na hmurkâ chuak bia lila nih an foih cang, na hmurkâ chuak bia in lâk na si cang. 
PRO.6.3	Cuticun ka fapa, hitihin nanmah le nangmah na khamh lai; zeitintiah na hawikawm kutah na phân cang i toidornâk he va kal law, ngaihthiam va hal ko. 
PRO.6.4	Nguttâk hlah law, hngilhtâk fawn hlah. 
PRO.6.5	Sapeltu sinin sakhi a zâm bantukin zâmtâk law, vate vehtu sinin vate bantukin lodiam in zuantâk. 
PRO.6.6	Nang, thathu pa, hngerhte sinah va kal law, an umtuning in fimnâk va cawng, 
PRO.6.7	Annih cu, hotu, ngiathlai tu, asiloah uktu an ngeilo nain, 
PRO.6.8	Ṭhal cân ah rawl an pumh i rawlṭuan cân ah rawl an pumh. 
PRO.6.9	Maw, thathu pa, zeicandah na ih lai? zeitikahdah nâ hlauh lai? 
PRO.6.10	It rih ning law, tlawmpal i hngilh ko rih ning, kutsih in i dinta rih ko ning, na ti lio ah. 
PRO.6.11	Sifaknâk nih zan i a vakmi bangin chikkhatte ah an phanh lai i herhbaunâk nih rakkap bangin an phanh lai. 
PRO.6.12	Santlai lo pa, misuaksual pa cu, sullam ngei setlo biachim in â chawk len. 
PRO.6.13	A mit â sur, a ke â hngirh lengmang i a kut dongin a sawh len hna. 
PRO.6.14	A lungput a ngawi i Ṭhatlonâk lei lawng a ruat peng, sikcâknâk thlaici a tuh tawn. 
PRO.6.15	Cucaah rawhralnâk nih chikkhat te a tlun hnawh lai, chikkhatteah damter khawh lomi rawhralnâk a ton lai. 
PRO.6.16	Hi thil paruk hna hi 
PRO.6.17	Â uahmi mit, lihchim mi lei, sual ngeilo thisen chuahnâk kut, 
PRO.6.18	Ṭhatlonâk a ruat tawnmi thinlung, thilṭha lo tuah awkah a zuanzâng mi ke, 
PRO.6.19	Lihchim tawnmi biahngaltu deu le unau karlak i remlonâk thlaici tuhtu hna an si. 
PRO.6.20	Ka fapa, napa nawlpêk kha zul law, nanu nawlbia cu kaltâk hlah. 
PRO.6.21	Na lungchung ah i chiah law, na hngawngah i awih peng. 
PRO.6.22	Na vah nâkah an hruai lai, nâ hngilh tikah an ven lai i nâ ṭhangh tikah a rak in chawnh lai. 
PRO.6.23	Zeitintiah nawlpêk cu meiin a si nawlbia cu ceunâk a si; chimhhrin cawnpiaknâk cu nunnâk lam a si. 
PRO.6.24	Nu ṭha lo le, bia thlum-al i lemsawi hmangmi chungin an khamh lai. 
PRO.6.25	Na lungthin in â dawhnâk hngar hlah, asiloah a mit-au dawhnâk nih in hnûk hlah seh. 
PRO.6.26	Zeitintiah hlawhhlang nu ruangah patling hi changreu kuaimi pel ah â cang tawn, mi nupi ṭangah a kaimi nih a sunglawimi a nun kha a hrawh cikcek a si. 
PRO.6.27	Minih â hrukmi hnipuan kanglo in mei alh a pom kho hnga maw? 
PRO.6.28	Minih a ke kanglo in meiṭil cungah a kal kho hnga maw? 
PRO.6.29	Cuticun a inpa nupi a ihpitu zong cabantuk cu a si; a tawngtu nih thiamlo a co lai. 
PRO.6.30	Arawl aṭam ruangah minih thil a fir ahcun, cu mifir cu minih an zomhtaih lo. 
PRO.6.31	Hmuh a si ahcun a leh sarih in a cham hrimhrim awk a si, a inn i a chawva kha pêk a herh kho ko. 
PRO.6.32	Mi nupi a ihpitu pauh cu theihhngalhnâk a baumi a si, amah nunnâk a hrawktu a si. 
PRO.6.33	Hliamhma tuar le minchia ngaiin a um lai, amin a chia peng cang lai. 
PRO.6.34	Zeitintiah hamtuknâk hi vale thinhun tertu a si, cucaah dimdawihnâk um loin phu a hlam lai. 
PRO.6.35	Lungoihter khawh a si lai lo, thilpêk tampi zongin lungoih khawh a si lai lo.
PRO.7.1	Ka fapa, ka bia i nunpi law, ka nawlpêk kha na chungah i khon hna. 
PRO.7.2	Ka nawlpêk kha i cinken law nunpi hna, cun ka nawlbia hi na mit falai bantukin kilveng. 
PRO.7.3	Na kutdongah mên hna law, na lungthin tlapah ṭial hna. 
PRO.7.4	Fimnâk sinah, ‘ka farnu na si’ ti law, theihthiamnâk cu na farnu bantuk ah ruat. 
PRO.7.5	Cunih cun nu ṭha lo chungin an kilven lai i bia thlum-al in mi sawilem a thiammi lakin an kilven lai. 
PRO.7.6	Kan thlalang zawng daikalh awng in ka hei cuan i 
PRO.7.7	tlangval rual hna lakah, valrual sawsawh kha mino hna lakah ka hmuh hna. 
PRO.7.8	Zatlâng lam i cu nu umnâk zawn an phâk tikah, a inn panhnâk lampial kha a zulh. 
PRO.7.9	Zanlei pafa hmelpalh le zan khuamui chungah, 
PRO.7.10	Cuhmunah nu pakhat, â ṭamh ngaimi hlawhhlang nu nih a rak ton. 
PRO.7.11	A innah ake a chia kho lomi, mi lungkhong a dai bal lomi a si. 
PRO.7.12	Zatlâng lam le, lamṭetnâk ah a um tawn, ka kip in mi a bawh tawn hna. 
PRO.7.13	A rak kuh thup i a hnamh cawlh; phannâk um loin a sinah, 
PRO.7.14	“Daihnâk raithawi ding ka ngei i nihin ah ka biakammi ka tlinter lai. 
PRO.7.15	Cuticun nangmah ton awkah ka ra, kan kawl len i kan hmu kho hrim lo. 
PRO.7.16	Ka ihkhun ah â dawhmi puan, Ezip lahmangṭhia a ṭialmi le â dawhmi ka phah diam cang. 
PRO.7.17	Ka ihkhun cu Mura le Alawi cawhmi rimhmui le nâkzik rimhmui in ka ṭamh cang. 
PRO.7.18	Ralaw, zan khuadei dawtnâk theipar tlanh u sih, dawtnâk in kan i nuam lai. 
PRO.7.19	Zeitintiah kan pa um lo lio a si fawn; lam hlapi ah khual a tlawn kar a si. 
PRO.7.20	Phaisa bawm â ken i a cân khiahmi lawngah a rak tlung te lai,” tiah a ti. 
PRO.7.21	Biachim a thiam tuknâk nih a tei i a thlum-almi bia in a soilem khawh. 
PRO.7.22	Cawpa nih sathahnâk hmun a panh bantuk le, mi hrut hrengkhenh awk i a kal bantukin chikkhat te ah a hnu in a zulh cawlh. 
PRO.7.23	Thal nih a thin ah a chunh tiangin, vate nih amah foihtu rap a panh bantukin, cu nu cu a zulh, a nunnâk a sungh lai kha a ruat lo. 
PRO.7.24	Cucaah ka fapa le hna, ka bia hi ngai ulaw, ka hmurkâ in a chuakmi bia hna hi ṭha tein ruat u. 
PRO.7.25	Na lungthin nih cunu lei cu hawihhlah sehlaw, a zulhmi lam ah pial hlah seh. 
PRO.7.26	Zeitintiah mitampi hliamhma a rak banh cang hna i a thahmi hna cu mi ṭhawngṭha lawng te an si. 
PRO.7.27	A inn cu hell mei lamthlurpi a si i thihnâk khor chung a panhmi lam a si.
PRO.8.1	Fimnâk cu a au i theihthiamnâk nih a aw a chuah lo maw? 
PRO.8.2	Tlângsannâk ah ṭhutnâk â ser i lamkam le lamṭe ah a dir tawn. 
PRO.8.3	Khualipi luhnâk kutka hram le, luhnâk innkâ hram hna ah thang ngaiin a au, 
PRO.8.4	Maw, minung fale hna, kan auh hna hih; ka aw hi minung fale caah a si. 
PRO.8.5	Aw mi sawsawh hna, fimnâk hi theithiam u, nannih mihrut hna theithiamnâk lungthin hi ngei tuah u. 
PRO.8.6	Ngaihmanh u, a ṭhabik mi ka chim hna lai i ka kâ chungchuak cu a dikmi an si lai. 
PRO.8.7	Zeitintiah ka hmurkâ nih biatak a chim lai, suahsualnâk hi ka hmur caah fihnung a si. 
PRO.8.8	Ka kâ chungchuak bia vialte cu dinnâk an si dih; a ngawimi le â ngerhmi bia zeihmanh a um lo. 
PRO.8.9	A theithiammi caah a tluangtlam i hngalhnâk a ngeimi caah a dikmi an si. 
PRO.8.10	Phaisa si loin, ka cawnpiaknâk hi cohlang u; a ṭhami sui nâk in hngalhnâk hi i thim deuh u. 
PRO.8.11	Zeitintiah fimnâk hi Rubi lungvar nâk in a ṭha deuh; duh bia na phaimi vialte nih a tluk lai lo. 
PRO.8.12	“Kei, fimnâk hi fim ngai in ka um, hngalhnâk le ruahthiamnâk zong ka hmuh hna. 
PRO.8.13	 ṭihzah cu sual huat hi a si; porhlawtnâk le, ruamkainâk, sualnâk lam le biadik lo chimnâk hmur hi ka huat hna. 
PRO.8.14	Remruatnâk le fimnâk taktak hi ka ta an si; theihthiamnâk ka si i ṭhawnnâk ka ngei. 
PRO.8.15	Keimah thawngin siangpahrang hna nih an uk i uktu hna nih dik ngaiin bia an khiah tawn. 
PRO.8.16	Keimah thawngin, uktu hna le, milian hna le, ṭihzahmi hna le, leicung i biaceihtu vialte nih rem an ruat tawn. 
PRO.8.17	Aka dawtu cu ka dawt ve hna i biatak tein aka kawltu hna nih anka hmuh lai. 
PRO.8.18	Rumnâk le upatnâk hi ka sinah a ummi an si, a hmunmi rumnâk le dinnâk a si. 
PRO.8.19	Ka theitlai cu sui nâkin a ṭha deuh, asi, sui thiangmi nâkin a ṭha deuh; cun ka hmuhmi chawva cu a ṭhami ngun nakin a ṭha deuh. 
PRO.8.20	Dinnâk le diknâk lamthluan laifang ah ka kal. 
PRO.8.21	An robawm ka khahter khawh nâkhnga aka dawtu hna cu chawva ka coter hna. 
PRO.8.22	“
PRO.8.23	Zungzal in dirhmi ka rak si, vawlei a um hlan ah, a hramthawk ah khan. 
PRO.8.24	A thûkmi rili a um hlanah ka chuak diam cang, ti hnâ vialte an chuah hlan ah khan. 
PRO.8.25	Tlânghna a um hlan le, mual hna a um hlan hmanh ah ka chuak diam cang. 
PRO.8.26	Lei le ram hna a ser hlan le, vawlei le leidip hna an um hlan ah khan. 
PRO.8.27	Van hna a timhtuah lio ah khan ka um cang i a thûkmi rili cung i hêlnâk lam a ser lio ah khan. 
PRO.8.28	Vanrâng i khuadawm a zâmter lio le, a thûkmi rili, a luangmi cerhti thazâng a pêk lio ah khan. 
PRO.8.29	Ti nih a nawlpêk an buar nâkhnga lo, rilipi ca i ri a khiahpiak lio ah khan, vulei hram arak bunh lio ah khan. 
PRO.8.30	Zungthiammi bangin a pawngah ka rak um i ni chiarte amah lawmhtertu ka si, a pawngah kâ lawm tawn. 
PRO.8.31	Umnâk ding i a sermi vawlei nih aka lomhter, minung fale hna nih anka lomhter chin chin. 
PRO.8.32	“Cucaah ka fale, atu ka bia ngai tuah u; zeitintiah ka lam a zultu hna cu mithluachuak an si. 
PRO.8.33	Cawnpiaknâk hi ngai ulaw, fim tuah u; zeirello in um hlah u. 
PRO.8.34	Nichiarte ka innkâ hram in aka hngak i ka innkâ pawngin a rak ka bawh, ka bia a ngaitu cu mithluachuak an si. 
PRO.8.35	Zeitintiah aka hmutu pauh cu nunnâk a hmutu an si, 
PRO.8.36	Asinain ka cungah sualnâk a tuahtu nih amah nunnak a hrawh i aka huatu vialte cu thihnâk a dawtu an si.”
PRO.9.1	Fimnâk nih a inn a sak i tung pasarih a bunh. 
PRO.9.2	Sa a thah i misur hang phunphun hna a cawh hna i cabuai ah ei awk in a tuah. 
PRO.9.3	A umpi mi ngaknu a thlah hna i khualipi hmun sangbik in an au, 
PRO.9.4	“Mi sawhsawh a simi pauh hika leiah imer hna seh!” theihthiamnâk a baumi hna sin zongah, 
PRO.9.5	“Ra ulaw, ka changreu rak ei u, a phunphun cawhchihmi ka misur hi rak ding u,” tiah a ti. 
PRO.9.6	Hruhnâk hi kaltâk ulaw, nung u; cun theihthiamnâk lam hi zul hna u. 
PRO.9.7	“Zomhtaih hmang chimhringtu nih serhleihnâk a ton lai, misual chimhringtu nih kutthlâk a ton tawn. 
PRO.9.8	Zomhtaih a hmangmi cu chimhring hlah, huat na ton lai, mifim nun na chimh ahcun an dawt lai. 
PRO.9.9	Mifim chimhring law a fim chin lai; midik cawnpiak law a thiamnâk â chap lai. 
PRO.9.10	“
PRO.9.11	Zeitintiah na ni hna cu ka tamter lai i na nun chung kum hna an chap lai. 
PRO.9.12	Na fim ahcun na caah a fimmi na si lai, nihsawh a hmangmi na si ahcun nangmah nih na tuar lai.” 
PRO.9.13	A hrutmi nu cu an aukhuang, mi sawsawh a si i zeihmanh a hngal lo. 
PRO.9.14	Zeitintiah a innkâ hramah a ṭhu i khualipi hmun sangbik ah a ṭhu tawn. 
PRO.9.15	Lam i a kalmi anmah le an lam cio i a kalmi kha a rak kawh hna. 
PRO.9.16	“Mi sawsawh a simi pauh hika ah ra hna seh,” tiah a ti; cun theihthiamnâk a baumi hna sinah, 
PRO.9.17	“Fir mi ti cu a thlum i a thlithup i eimi changreu cu a thaw khun,” tiah a ti tawn hna. 
PRO.9.18	Asinain cuka ah mithi an um ti kha a hngal lo, a khual hna cu a thuhnâk hell ah an um ti zong kha a hngal lo.
PRO.10.1	Solomon phungthlûkbia: fapa fimnih a pa a lomhter i fapa hrut cu a nu ngaihchiat tertu a si. 
PRO.10.2	Suahsualnâk in khawnmi chawva nih hlawknâk a ngei lo, asinain dinnâk nih thihnâk in a khamh. 
PRO.10.3	 nih miding hna nunnâk pâmter a siang lo, asinain misuaksual hna duhnâk cu a hlawnh tawn. 
PRO.10.4	Thathutnâk nih sifahnâk a chuahter i taihmaknâk kut nih rumnâk a chuah pi tawn. 
PRO.10.5	Ṭhal cân i facang pumh a hngalmi cu fapa fim a si, asinain facang ṭuan lioah â hngilhmi cu ningzahnâk chuahtertu fapa a si. 
PRO.10.6	Miding lu ah thluachuahnâk a um i misuaksual hna hmurkâ cu zângennâk nih a khuh tawn. 
PRO.10.7	Miding philhlonâk hi thluachuahnâk a si i mi suaksual hna min cu a mot dih lai. 
PRO.10.8	Mifim nih a lungthin in nawlpêk a cohlan hna, asinain bia a tamhmi mihrut cu a tlu lai. 
PRO.10.9	Diknâk he a kalmi cu him tein a kal, asinain alam a ngawitertu hna cu hngalh an si te lai. 
PRO.10.10	Mit ṭhehhnawh a hmangmi nih buainâk an chuahter i mihrut biatam cu a tlu lai. 
PRO.10.11	Miding hmurkâ cu nunnâk tikhor a si i misuaksual hmurkâ cu zângennâk nih a khuh. 
PRO.10.12	Huatnâk nih remlonâk a chuahter i dawtnâk nih sualnâk vialte a khuhpiak dih. 
PRO.10.13	Theihthiamnâk ngeimi hmurkâ ah fimnâk hmuh a si i tuknâk fung cu theihthiamnâk a baumi hna kengah a um tawn. 
PRO.10.14	Mifim hna nih hngalhnâk an pumh luaimai, asinain mihrut hmurkâ nih rawhralnâk a naih peng. 
PRO.10.15	Mirum rumnâk cu a caah a fekmi khuapi a si i misifak hna rawhralnâk cu an sifahnâk kha a si. 
PRO.10.16	Miding rianṭuannâk nih nunnâk a chuahpi i misuaksual hna hlawh cu sual tuahnâk a si. 
PRO.10.17	Cawnpiaknâk a zultu hna cu nunnâk lam an si i chimhhrinnâk eltu cu lampialmi a si. 
PRO.10.18	Huatnâk a thuptu cu lih chimtu hmur a si i congoihnâk bia a karhtertu cu mihrut a si. 
PRO.10.19	Bia a tam ahcun palhnâk zong a tam, a hmur a kilvengtu cu mifim a si. 
PRO.10.20	Miding lei cu a ṭhami ngun bantuk a si i misuaksual thinlung nih man a ngei lo. 
PRO.10.21	Miding hmur nih mi tampi a cawm, asinain mihrut cu fimnâk bau ruangah a thi. 
PRO.10.22	 thluachuahnâk nih mi a rumter i ngaihchiatnâk a chapchih bal lo. 
PRO.10.23	Mihrut caah sualnâk tuah hi nomhhnaihnâk ah a cang, asinain theithiamnâk ngeimi nih fimnâk a ngei. 
PRO.10.24	Misuaksual cu a ṭih bantuk tein a cungah a phân lai i miding duhmi tu cu pêk a si lai. 
PRO.10.25	Phusim â mer tikah mi suaksual cu a tlau lai, asinain miding nih zungzal hrambunhnâk a ngei. 
PRO.10.26	Mi thathu rianfial cu, misur thor nih ha a zatter i mei khu nih mit a khatter bantuk hi a si. 
PRO.10.27	 ṭihzahnâk nih nunchung ni a sauter i misuaksual kum cu toiter a si lai. 
PRO.10.28	Miding hngahmi cu lunglawmhnâk a si lai i misuaksual hngahmi tu cu a lotlau dih lai. 
PRO.10.29	Midik caah 
PRO.10.30	Miding cu ṭhialkâm an si hrimhrim lai lo, asinain misuaksual hna nih vawlei hi umnâk ah an hmanglai lo. 
PRO.10.31	Miding hmurkâ nih fimnâk a chuahter i a lei a ngawimi cu tanpiak a si lai. 
PRO.10.32	Miding hmurkâ nih cohlan awk a hngalh, asinain misuaksual hmurkâ cu lam ngawi a si.
PRO.11.1	Cuai deu hi 
PRO.11.2	Ruamkainâk a um ahcun ningzahnâk nih a zulh tawn i toidornâk ah hin fimnâk cu a um. 
PRO.11.3	Midik hna zumtlâksinâk nih anmah a hruai hna lai, asinain zumhtlâk lo lungput a ngawimi nih anmah a hrawh hna lai. 
PRO.11.4	Thinhunnâk a chuah ahcun chawva nih sullam a ngei ti lo; asinain dinnâk nih thihnâk in a khamh lai. 
PRO.11.5	Sawiawk um lo dinnâk nih lam dik a hmuh sak lai i misuaksual cu a suahsualnâk lila ah a tlu lai. 
PRO.11.6	Midik hna dinnâk nih anmah a khamh hna lai i zumh a tlâk lomi hna cu anmah duhnâk nih a tlaih hna lai. 
PRO.11.7	Misuaksual a thih tikah â ruahchanmi vialte zong a tlau dih lai i midik lo ruahchannâk zong a lotlau dih lai. 
PRO.11.8	Miding cu buaibainâk chungin khamh a si tawn i cu buaibainâk hmun cu misuaksual hna nih an rawlh lai. 
PRO.11.9	Mi depde hna nih an hmurkâ in an innpa kha an hrawh tawn, asinain miding cu hngalhnâk in khamh an si lai. 
PRO.11.10	Miding hna ṭha tein an tluan lio ahcun khualipi an i lawm i misuaksual hna an thih tikah lunglawmhnâk a um. 
PRO.11.11	Miding hna nih thluachuah an co tikah khualipi zong cawisan a si, asinain misuaksual hna hmurkâ nih a hlawnh dih tawn. 
PRO.11.12	Fimnâk a ngei lomi nih a innpa a zomhtaih tawn, asinain theihthiamnâk a ngeimi cu daite in a um. 
PRO.11.13	Biaduh hna nih biathli an phuan tawn, asinain zumhtlâk thinlung a ngeimi nih thil a thuh tawn. 
PRO.11.14	Fimchimtu ṭha umlonâk ah mizapi an tlu tawn, asinain fimchimtu ṭha tamnâk ah himnâk a um. 
PRO.11.15	Hngalhlomi caah âmah â khântu nih a tuar lai i âmahkhân a huatu cu a him lai. 
PRO.11.16	Zângfahthiam nu nih upatnâk an co i zângfahnâk ngei lomi nih rumnâk an co. 
PRO.11.17	Vêl a ngeimi nih a nunnâk caah thilṭha a tuah, asinain zângfahnâk ngei lomi cu a taksa caah harnâk petu a si. 
PRO.11.18	Misuaksual nih hlennâk man a co tawn, asinain dinnâk ci a tuhtu nih a ṭuanman taktak a hmuh lai. 
PRO.11.19	Dinnâk nih nunnâk lamah mi a hruai bangin, Ṭhatlonâk a zultu nih a thihpi tawn. 
PRO.11.20	Lungthin a ngawimi cu 
PRO.11.21	Lungrual tein an um hmanh ah, misuaksual hna cu dântat loin an um lai lo. Asinain miding hna techin fapar hna cu zalonter an si lai. 
PRO.11.22	Â dawhmi nu, ruahthiamnâk a baumi hna cu, vawk hnar i sui zunghruk thlaih bantuk a si. 
PRO.11.23	Miding duhnâk cu ṭhatnâk lawnglawng a si i misuaksual hngahmi cu thinhunnâk a si. 
PRO.11.24	Phawtzamh luaimai hi karh chin chinnâk a si i aiza mi pinlei tiang tlaih timh hi chamhbaunâk men a si. 
PRO.11.25	Nun a siangmi hna nun cu rumter a si lai, ti a toihtu nih amah zong â toih ve. 
PRO.11.26	Fangcang chuah siang loin a tlaihbawhtu cu mi nih chiat an serh lai i a zuartu hna cu thluachuah in a um lai. 
PRO.11.27	Ṭhatnâk biatak tein a kawltu nih upatnâk a hmuh lai i Ṭhatlonâk kawltu cungah harnâk a tlung lai. 
PRO.11.28	Chawva â bochanmi hna cu an tlu lai i miding hna cu ramkung bangin an hninghno lai. 
PRO.11.29	Mah chungkhar a buaitertu nih a comi ro cu thlitu a si lai i mihrut cu lungthin a fimmi hna sinum a si te lai. 
PRO.11.30	Miding hna theitlai cu nunnâk thing a si i thlarau tlaitu hna cu mifim an si. 
PRO.11.31	Miding hmanh lei ah cham an si ahcun, Pathian ṭihzahlo le misual hna cu zeitlukindah a si chin chin lai?
PRO.12.1	Nunchimhnâk a tlaichantu nih hngalhnâk a tlaihchan, asinain palhmi remhnâk a huatu cu mihrut a si. 
PRO.12.2	Miṭha nih 
PRO.12.3	Suahsualnâk in minung a dir ballo, asinain miding hna hram cu thawnkhawh a si lo. 
PRO.12.4	Nupi ṭha cu ava caah bawiluchin a si i ningzahnâk a chuahtertu cu ava ruh moih tertu a si. 
PRO.12.5	Miding ruahnâk hna cu an dik, asinain misuaksual hna remruatnâk cu hlennâk a si. 
PRO.12.6	Misuaksual hna bia cu, “Thisen chuah awkah bawh hna usih” ti kha a si tawn. Asinain midik hmurkâ nih a khamh hna lai. 
PRO.12.7	Misuaksual hna cu hlonh an si i an um ti lo, asinain miding chungkhar cu a dir lai. 
PRO.12.8	Mi an fimning cio in thangṭhat an si, asinain lungthin ngawimi cu zomhtaih a si lai. 
PRO.12.9	Mah le mah â upat i eiawk a ngeiṭunglomi nak cha cun, ahohmanh i ngaihsan theng ṭung lo i umpi ngeihkhawh khi a ṭha deuh. 
PRO.12.10	Miding nih a saṭil nunnâk a ruah, asinain misuaksual hna velngeihnâk nêm bik zong puarthau a si. 
PRO.12.11	Amah lei a thuangtu nih ei awk duhdim a hmuh lai i mahduh bangin a nungmi a zultu hna cu theihthiamnâk a ngei lomi an si. 
PRO.12.12	Misuaksual nih miṭha lo hna tlaihmi kha a hngar hna, asinain miding hna hram nih theitlai a chuah. 
PRO.12.13	Misuaksual cu amah nawlbuarnâk nih a foih tawn, asinain miding cu buaibainâk ah a lan tawn. 
PRO.12.14	Mi nih amah hmurkâ chuak theitlai ṭha in â khimter lai, amah kut chuak theipar cu a sinah pêk a si lai. 
PRO.12.15	Mihrut nih amah lam kha a dik bikah a ruah, asinain fimchimhnâk biapi i a ruatmi cu mifim a si. 
PRO.12.16	Mihrut hna thinhunnâk cu hngalh zau a si i ṭha tein khua a ruatmi nih ningzahnâk kha an khuh tawn. 
PRO.12.17	Biatak a chimmi nih dinnâk a langhter, asinain biahngaltu deu nih hlennâk a langhter. 
PRO.12.18	Vainam chunh bang i biachim tawnmi an um, asinain mifim bia nih a damter tawn. 
PRO.12.19	Biatak hmurkâ cu zungzal in fehter a si lai i lihchim lei cu chikkhat te ca a si. 
PRO.12.20	Ṭhatlonâk a ruattu hna lungthin ah hlennâk a um i daihnâk chimtu hna nih lawmhnâk an ngei. 
PRO.12.21	Miding cu buainâk nganpi nih a tlunhnawh lai lo, asinain misuaksual cu thil ṭhalo in a khat dih lai. 
PRO.12.22	Lihhmur hi 
PRO.12.23	Khuaruah thiammi nih hngalhnâk an thuh, asinain mihrut lungthin nih hruhnâk lawng a phuan tawn. 
PRO.12.24	Mi taima kut nih a uk lai i thathu mi cu ba cikcek in hranhram in ṭuanter an si lai. 
PRO.12.25	Lungthin i ruahtukmi ngeihnâk nih mi ngaih a chiatter, asinain biaṭha nih mi a lomhter. 
PRO.12.26	Misuaksual hna lam nih a pialter khawh hna caah miding nih a hawikawm ding ralring tein a thim awk a si. 
PRO.12.27	Thathu mi nih kahmi sa rawh ding a ngei lo, asinain teihmâknâk hi minung ngeihmi rosung a si. 
PRO.12.28	Dinnâk lam ah nunnâk a um i culam ah cun thihnâk a um lo.
PRO.13.1	Fapa fim nih a pa cawnpiaknâk biapi ah a ruah, asinain zomhtaih a hmangmi nih chimhhrinnâk ngaih a duh lo. 
PRO.13.2	Mi nih a hmurkâ chuak theitlai kha ṭha tein a ei lai i zumh awk a tlâk lomi nunnâk cu zângennâk in an i cawm lai. 
PRO.13.3	A lei ṭha tein a kilvengtu nih a nunnâk a kilven, asinain kau piin a kâ a âng mi nih rawhralnâk a tong lai. 
PRO.13.4	Mithathu nunnâk nih a duh ngai nain zeihmanh a ngei lo, asinain miteima nunnâk cu rumter a si lai. 
PRO.13.5	Miding nih lihchim a huat, asinain misuaksual cu fihnung le ningzah phurtu a si. 
PRO.13.6	Sawi awk umlo in a nungmi hna cu dinnâk nih a kilven hna, asinain suahsualnâk nih misual kha a hlawnh tawn. 
PRO.13.7	Mirum ah ai ruat nain zeihmanh ngei ṭung lomi an um, cun sifak ngai in â ruat nain a rum ngai ṭungmi an um. 
PRO.13.8	Mirum nih i tlanhnâk chawva a ngei, asinain misifak nih sik a tong bal lo. 
PRO.13.9	Miding hna ceunâk cu â dawh ngaimi ceunâk a si, asinain misuaksual meiin cu hmih a si lai. 
PRO.13.10	Ruamkainâk nih sikṭhiatnâk dah ti lo zeidang a chuahter lo, asinain ruahnâk ṭha cheuhmi lâk hi fimnâk a si. 
PRO.13.11	Diklo ngai i chawva lak cu a lo zau ko lai, asinain ba ngai i ṭuannâk in hmuhmi cu a karh lai. 
PRO.13.12	Hngahmi hmuhzau lonâk nih lung a zawtter, asinain duhmi phâk cu nunnâk thingkung a si. 
PRO.13.13	Bia zei i a rel lomi cu rawhter a si lai i nawlpêk a ṭhzahtu cu ṭuanman pêk a si lai. 
PRO.13.14	Mifim nawlbia cu nunnâk tikhor a si, thihnâk rap hrialnâk lam a si. 
PRO.13.15	Theithiamnâk ṭha nih duhpiaknâk a hmuh, asinain zumhtlâklo a simi hna lam cu a har. 
PRO.13.16	Khuaruah-thiammi vialte nih hngalhnâk in an cawlcang, asinain mihrut nih a hruhning a langhter tawn. 
PRO.13.17	Lamkaltu suaksual cu buaibainâk ah a tlu tawn, asinain zumhtlâk lamkaltu cu ngandamnâk phortu a si. 
PRO.13.18	Palhmi-remhnâk zeiah a rel lomi cungah chamhbaunâk le ningzahnâk a phân lai, asinain chimhhrinnâk biapi i a ruatmi cu upat a si lai. 
PRO.13.19	Duhmi a tlinnâk hi nunnâk caah a thlum, asinain mihrut caah sual kaltâk hi fihnung ah a cang. 
PRO.13.20	Mifim hna nunin a nungmi cu an fim lai i mihrut komhtu cu hrawh an si lai. 
PRO.13.21	Misual cu Ṭhatlonâk nih a dawi tawn, asinain miding cu ṭhatnâk in cham a si lai. 
PRO.13.22	Miṭha nih a tu le ca tiangin ro a chiah hna, asinain misual hna chawva cu miding hna caah pumh a si tawn. 
PRO.13.23	Misifak leithuanmi ah facang tampi thar khawh a si, asinain diknâk a bau ruangah a lo tlau dih. 
PRO.13.24	Fung a hmang duh lomi nih a fa a huat a si, asinain a dawtu nih a chimhhrin tawn. 
PRO.13.25	Miding nih khim tein rawl a ei tawn, asinain misuaksual paw cu a lawng tawn.
PRO.14.1	Nu fim nih a inn a sak i a hrutmi nih anmah kut in an ṭheh tawn. 
PRO.14.2	Ding tein a nungmi nih 
PRO.14.3	Mihrut hmurkâ ah ruamkainâk fung a um, asinain mifim hmurkâ chuak nih a himter hna. 
PRO.14.4	Cawpa umlonâk ah, a rawlpêknâk zong a thiang, asinain tampi karhluaimainâk cu cawpa thazâng ah a um. 
PRO.14.5	Zumhtlâk hngalhpitu cu lih a chim lai lo, asinain hngalhpitu deu nih lih a ṭawn tawn. 
PRO.14.6	Zomhtaih hmangmi nih fimnâk kawl hmanhseh a hmu lai lo, asinain a theithiamtu caah hngalhnâk cu fawite a si. 
PRO.14.7	Amah sin in hngalhnâk hmurkâ na hmuh lo tik ah, mihrut cu kaltâk ko. 
PRO.14.8	Mah sining hngalh hi ruahthiamnâk ngeimi fimnâk a si, asinain mihrut hna hruhnâk cu hlennâk a si. 
PRO.14.9	Mihrut nih sualnâk an nih sawh, asinain midik hna sinah duhpiaknâk a um. 
PRO.14.10	Lungthin fahnâk hi lungthin lila nih a hngalh, cun midang nih cun lomhnâk zong a hrawmpi taktak lo. 
PRO.14.11	Misuaksual innchungkhar cu a rawk te lai, asinain midik puaninn cu a ziam lai lo. 
PRO.14.12	Mi ruahnâk ah lam dik sidawh ngai a si nain, a donghnâk tu thihnâk lam a simi a um. 
PRO.14.13	Nih lio zongah lungthin ngaih a chia kho, cun nihnâk donghnâk hi ngaihchiatnâk a si kho ko. 
PRO.14.14	Lungthin in hnulei a kirmi cu amah duhning in a khat lai, asinain miṭha cu cubantuk cungah a um ruangah â lawm lai. 
PRO.14.15	Mi sawsawh nih chimmi pauh a zumh, asinain ralringmi nih a kephaunâk kha ṭha tein a ruah. 
PRO.14.16	Mifim nih a ṭih i sual a kaltak tawn, asinain mihrut cu amah le a mah i zum in a ral â ṭhatter tawn. 
PRO.14.17	Mi thintawi cu hrutngai in a cawlcang tawn, asinain misuaksual tinhmi cu huatnâk a si. 
PRO.14.18	Mi sawsawh comi ro cu hruknâk a si, asinain khuaruatmi cu hngalhnâk chinhter a si. 
PRO.14.19	Miṭha lo cu miṭha hmaiah an kun lai i misuaksual cu miding innka hramah a kun lai. 
PRO.14.20	Misifak cu a innpa zong nih an huat i mirum nih hawikawm tampi a ngei. 
PRO.14.21	A innpa a zomhtaihtu cu misual a si, asinain misifak zângfahtu cu lunglawmmi an si. 
PRO.14.22	Thilṭha lo a ruattu hna cu an kalsual a si lo maw? asinain vêl le biatak cu ṭhatnâk a ruattu hna ta a si. 
PRO.14.23	Ṭuannâk vialte ah hlawknâk a um i kâ in chim sawsawh cu chamhbaunâk men a si. 
PRO.14.24	Mifim hna bawiluchin cu an rumnâk a si i mihruthna hruhnâk cu an hruhmi hi a si. 
PRO.14.25	A dikmi biahngaltu nih nunnâk a khamh tawn, asinain hlenhmang hngalhpitu nih lih a chim tawn. 
PRO.14.26	 ṭihzahnâk ah ralṭha in thazâng an ngei i a fale nih hmunhim an co lai. 
PRO.14.27	 ṭihzah cu nunnâk tikhor a si i thihnâk rap in i mernâk a si. 
PRO.14.28	Mibupi tamnâk ah siangpahrang upatnâk a um, asinain mitlawmte lawng umnâk uktu hna cu rawhralnâk a si. 
PRO.14.29	A thin a hung zau lomi nih theihthiamnâk a ngei i mi lungrang cu hruh cawisawnnâk a si. 
PRO.14.30	Lungthin dam hi pum caah nunnâk a si i hnahchuahnâk cu ruh rawhtertu a si. 
PRO.14.31	Misifâk lamhchihtu cu anmah sertu zomhtaihtu a si, asinain sertu a upat tu nih michambau zângfahnâk a ngei. 
PRO.14.32	Misuaksual cu a suahsualnâk lila nih a ṭhawl, asinain miding cu a thihnâk ah himnâk hmun a ngei. 
PRO.14.33	Theithiamnâk a ngeimi hna lungthin ah fimnâk â dîn, asinain mihrut lungchung i a ummi cu langhter a si cang. 
PRO.14.34	Dinnâk nih miphun a cawisan, asinain sualnâk cu mikip caah minchiatnâk a si. 
PRO.14.35	A fimmi umpi cu siangpahrang nih a duhpiak tawn, asinain ningzahnâk phâktertu cungah a thin a hung tawn.
PRO.15.1	Lehnâk nêm nih thinhunnâk a daihter, asinain biahrang nih thinhunnâk a thawhter. 
PRO.15.2	Mifim lei nih hngalhnâk kha dikngai in a hman tawn, asinain mihrut nih a hmurkâ in hruhnâk kha a chuahter tawn. 
PRO.15.3	 mit cu hmunkip ah â chawk i thil ṭha le thilṭha lo kha a zoh tawn. 
PRO.15.4	A ngan a dammi lei cu nunnâk thingkung a si i ilhkhiahnâk nih thlarau a khuai tawn. 
PRO.15.5	Mihrut nih apa cawnpiaknâk zei ah a rel lo, asinain palhmi-remhnâk cohlangtu cu khuaruatmi an si. 
PRO.15.6	Miding innah chawva tampi a um i misuaksual hmuhmi cu buaibainâk a si. 
PRO.15.7	Mifim hmur nih hngalhnâk a karhter tawn, asinain mihrut lungthin nih cubantuk cu a tuah bal lo. 
PRO.15.8	Misuaksual raithawinâk cu 
PRO.15.9	Misuaksual nunning hi 
PRO.15.10	Lamdik a pialtâktu cu fak piin chimhhrin a si i remhnâk a huatu cu an thi ko lai. 
PRO.15.11	Hell le Rawhralnâk cu 
PRO.15.12	Zomhtaih hmangmi nih remhnâk a duh tawn lo, mifim zong a panh duh lo. 
PRO.15.13	Lungthin nomhnâk nih mithmai ṭha a chuahter, asinain lungretheihnâk cu thlarau kehkuainâk a si. 
PRO.15.14	Theithiamnâk lungthin a ngeimi nih hngalhnâk a kawl tawn, asinain mihrut nih hruhbia in â cawm tawn. 
PRO.15.15	Harnâk tuartu caah ni vialte hi a chia dih, asinain lungthin â nuam mi nih rawldanghnâk a tuah zungzal a si ko. 
PRO.15.16	 ṭihzahnâk he tlawmte ngeih cu, tampi ngeih bu i buaibai nâkin a ṭha deuh. 
PRO.15.17	Dawtnâk he anhring so ei cu, huatnâk hmun i cenhmi cawpa sa ei nâkin a ṭha deuh. 
PRO.15.18	Mithinchia nih sikṭhiatnâk a chuahter, asinain mi lung sau nih boruak a sang ding zong a daihter tawn. 
PRO.15.19	Thathu mi hna lam cu hlingbur bantuk a si i midik hna lam cu lamthlurpi a si. 
PRO.15.20	Fapa fimnih apa a lomhter i a hrutmi nih a nu a zomhtaih tawn. 
PRO.15.21	Fimnâk a ngei lomi nih hruhnâk hi an lawmhnâk a si i theihthiamnâk a ngeimi hna ding tein an kal tawn. 
PRO.15.22	Remruatnâk a um lo ahcun, timhlamhnâk a hlawh tling kho lo. Asinain remruattu tamnâk ah hlawhtlinnâk a um. 
PRO.15.23	Hmurkâ in bialehnâk nih lawmhnâk a chuahter i a cân te ah chimmi bia hi zeitlukindah a ṭhat! 
PRO.15.24	Mifim caah nunnâk lam cu cunglei ah a kai, cucu tanglei i hell lam in â mer khawhnâk a si. 
PRO.15.25	 nih porhlawmi hna inn cu a ṭheh lai i nuhmei hna ramri cu a humhâk piak hna lai. 
PRO.15.26	Misuaksual hna ruahnâk cu 
PRO.15.27	Hakkaumi nih amah chungkhar tiangin a buaiter tawn, asinain ziknawh a huatu cu a nung lai. 
PRO.15.28	Miding lungthin nih lehnâk ding a cawnhmasa tawn, asinain misuaksual hmurkâ nih thilṭhalo a chuahter tawn. 
PRO.15.29	 cu misuaksual sinin a hla, asinain miding thlacamnak cu a theih tawn. 
PRO.15.30	Lawmhnâk mithmai nih lungthin a nomhter i thawngpang ṭha cu ruh caah ngandamnâk a si. 
PRO.15.31	Nun chimhnâk cohlangtu cu mifim hna sinah a um peng lai. 
PRO.15.32	Cawnpiaknâk zeirel lotu cu amah nunnâk zeirel lotu a si, asinain siknâk biapi ah a ruatmi nih theihthiamnâk a hmuh. 
PRO.15.33	 ṭihzahnâk cu fimnâk cawnpiaktu a si i upatnâk a um hlanah toidornâk a um tawn.
PRO.16.1	Thinlungin timhlamhnâk hi minung ṭuanvo a si i lei in lehnâk tu cu 
PRO.16.2	Minung nunning vialte hi amah hmuhnâk ahcun a thiang ko, asinain 
PRO.16.3	Narian cu 
PRO.16.4	 nih zeizong vialte hi amah caah a ser hna, asi, misuaksual hna hmanh hi chiat ton ni caah sermi an si. 
PRO.16.5	Lungthin in a ruam a kaimi cu 
PRO.16.6	Vêl le Biatak in palhsualnâk caah tlanhnâk ser a si i 
PRO.16.7	 lomhnâk i mi a nun tikah, a ral he hmanh a remter hna. 
PRO.16.8	Diklo ngai i tampi ngeihnâk cha cun, dinnâk in tlawmte hmuh a ṭha deuh. 
PRO.16.9	Minung lungthin nih a lam a ruat tawn, asinain 
PRO.16.10	Siangpahrang hmurkâ ah Pathian bia phuan awk a um tawn, a hmurkâ in biaceihnâk cu a palhter awk a si lo. 
PRO.16.11	A dikmi cuaithlainâk le a dikmi tahnâk hi 
PRO.16.12	Suahsualnâk in tuahmi hi siangpahrang caah fihnung a si, zeitintiah bawiṭhutdan cu dinnâk in fehter a si. 
PRO.16.13	Dinnâk hmurkâ cu siangpahrang caah lomhnâk a si i biadik a chimtu cu a dawt tawn hna. 
PRO.16.14	Siangpahrang thinhunnâk cu thihnâk zualko bantuk a si, asinain mifim nih a daihter lai. 
PRO.16.15	Siangpahrang mithmai ceu ah nunnâk a um, a duhpiaknâk cu ruah hmadung phortu khuadawm bantuk a si. 
PRO.16.16	Sui nâkin fimnâk ngeih cu zeitluk in dah a ṭhat deuh! asi, ngun nâkin theihthiamnâk cu i thim deuh awk a si. 
PRO.16.17	Midik hna lamthluan cu sualnâk kaltâk hi a si, ṭha tein alam a kilvengmi cu a nunnâk a kilven a si. 
PRO.16.18	Ruamkainâk hi rawhnâk lamhruaitu a si i lungpuamnâk thlarau cu tluknâk hmai ah. 
PRO.16.19	Ruamkaimi hna sin i hranchaw i phawt nâkcha cun, tangdormi hna sin i niamter i um a ṭha deuh. 
PRO.16.20	Ralring tein bia a ngaitu hna nih thilṭha an hmuh lai, cun 
PRO.16.21	Lungthin in a fimmi cu khuaruatmi tiah ti an si lai i hmurka thlum nih thiamnâk a karhter. 
PRO.16.22	Theithiamnâk hi a ngeitu caah nunnâk tikhor a si i mihrut caah nunzia remhnâk hi hruhnâk a si. 
PRO.16.23	Mifim lungthin nih a hmurkâ a cawnpiak tawn i a hmurkâ in thiamnâk a chapchih tawn. 
PRO.16.24	Biadawh cu khuaithlar bantuk a si, nunnâk caah a thlum i ruh caah ngandamnâk a si. 
PRO.16.25	Miruahnâk ah lamdik sidawh ngai a si nain a donghnâk tu thihnâk a simi lam a um. 
PRO.16.26	Rianṭuantu cu amah caah rianṭuantu a si, zeitintiah a rawlṭamnâk hmurkâ nih a fialmi a si. 
PRO.16.27	Pathian a ṭizah lomi nih Ṭhatlonâk khor a cawh tawn i a hmurkâ cu meialh bantuk a si. 
PRO.16.28	Mi ngerhngawi nih sikṭhiatnâk a chuahter tawn i biathi chim a hmangmi nih hawikawmṭha zong a ṭhen tawn hna. 
PRO.16.29	Zângen-hmangmi nih innpa a soilem hna i lam ṭha lo ah a hruai tawn hna. 
PRO.16.30	A mit â chinh i â ngerhngawi mi lawng a ruat, a kam â sehmi nih Ṭhatlonâk kong kha a chuah pi. 
PRO.16.31	Dinnâk lamah hmuh a si ahcun, sampar cu sunparnâk bawiluchin a si. 
PRO.16.32	Miṭhawng nâkin mi lungsau an ṭha deuh, a nunnâk a uk khotu cu khualipi latu nâk in a ṭha deuh. 
PRO.16.33	Pheicungah camcawhfung an zuh tawn, asinain biakhiahnâk vialte cu 
PRO.17.1	I sikṭhiat bu i rawldanghnâk inn nâkin, daite umnâk i rawlthing ei a ṭha deuh. 
PRO.17.2	A fimmi sinum nih mualphonâk a phortu fapa cungah nawl a ngei lai, cun unau roco tu hna lakah co awk a ngei ve lai. 
PRO.17.3	Ngun cu an zet i, sui cu titter a si tawn, asinain lungthin cu 
PRO.17.4	Ṭhatlonâk tuahtu hna nih lihchimmi bia lawng kha an ngaih tawn; lihchim a hmangmi nih ziarngeimi bia lawnglawng ngaih an duh. 
PRO.17.5	Misifâk nihsawhtu nih a sertu a zomhtaih a si; van chiatnâk an ton lio i â lawmmi zong. 
PRO.17.6	Tu le fa hna hi tar hna bawiluchin an si, ngakchia hna sunparnâk cu anpa le an si. 
PRO.17.7	Bia ṭha chim le mihrut an i tlâk lo i lihchimnâk hmur le bawi an i tlâk lo chinchin. 
PRO.17.8	A cotu caah thilpêk hi lung mantam bantuk a si, a hoihnâk lei pauh ah a hlawh tling tawn. 
PRO.17.9	Nawlbuarnâk a khuhpiaktu nih dawtnâk a kawl, asinain chimcia mi a nawlh lengmangtu nih hawikawm ṭha zong a ṭhen tawn hna. 
PRO.17.10	Mihrut voi zakhat vuaknâk in mifim voikhat chimhrin hmanh san a tlai deuh. 
PRO.17.11	Misual nih ralthawhnâk lawng a kawl, cucaah a nun a chia ngaimi zualko he an i tong te lai. 
PRO.17.12	Mihrut hruhlio ton nâk cha cun afa an lâk piakmi vompi he i ton hmanh thim deuh ding a si. 
PRO.17.13	Ṭhatnâk sualnâk i a lehrultu cu, thil ṭhalo nih a chungkhar a chuahtâk lai lo. 
PRO.17.14	Sikṭhiatnâk hi tizem chungin ti a zutmi bantuk a si, cucaah buaibuainâk a chuah hlan ah elhnialnâk kha donghter. 
PRO.17.15	Misual thiam coter i midik thiamlo coter hi 
PRO.17.16	Fimduhnâk lungput a ngei lomi mihrut kut ah, zeiruangahdah fimnâk cawknâk ding chawva cu a um lai? 
PRO.17.17	Hawikawm nih zeitik cân zongah a dawt, unau tu cu vansan ni caah a chuakmi a si. 
PRO.17.18	Theihthiamnâk ngei lomi nih kut tlaih in bia ai kam i a hawi le caah mawhphurtu ah â canter tawn. 
PRO.17.19	Nawlbuarnâk a dawtu nih sikṭhiatnâk zong a dawt, a inn kulhnâk kutkâ santertu nih rawhralnâk a kawl a si. 
PRO.17.20	Hlennâk lungthin a ngeitu nih thilṭha a hmu lai lo, lei ngerhngawi a ngeimi cu sualah a tlu tawn. 
PRO.17.21	Mihrut hringtu nih amah ngaihchiatnâk phorhtu a si, fapa hrut ngeitu nih lomhnâk a ngei lo. 
PRO.17.22	Lungthin i lomh hi a ṭha ngaimi sî bantuk a si, asinain lungthin kehkuainâk nih a ruh a ro ter. 
PRO.17.23	Misuaksual nih diknâk lam kha kawihmerh awkah hnulei in ziknawh a lak tawn. 
PRO.17.24	Fimnâk cu theithiamnâk ngeitu hmai ah a um, asinain mihrut mit nih vanhram deng a zoh tawn. 
PRO.17.25	Fapa hrut cu apa ngaihchiattertu a si i a hringtu nu ca zongah a khâ tak takmi a si. 
PRO.17.26	Miding dântat cu a ṭha lo i milian hna zong an ṭhatbu in tuk len awk a si lo. 
PRO.17.27	Hngalhnâk a ngeimi nih a bia chimah â sum tawn, theithiamnâk ngeitu cu daihnâk thlarau ngeitu a si. 
PRO.17.28	Mihrut zong hi daite i a um ahcun mifim ah ruah a si, an hmur an cip `hup ahcun, hngalhnâk ngeimi ah ruah an si.
PRO.18.1	Mahlawng i a ummi nih amah duhnâk lawng a kawl i a fimmi biaceihnâk vialte kha a ralchanh tawn. 
PRO.18.2	Mihrut nih theihthiamnâk ah lawmhnâk a ngei lo; asinain amah lungthin lawng kha a langhter tawn. 
PRO.18.3	Misual a phâk tikah, zohchuknâk zong a phân cawlh ve, mualphonâk zulhin chimhhrinnâk zong a um ve. 
PRO.18.4	Minung kâ in a chuakmi bia cu a thûkmi ti bantuk a si, fimnâk tikhor hram tu cu tiva bangin a luang thliahmah tawn. 
PRO.18.5	Misuaksual duhsak hi a ṭha lo, biaceihnâk i miding hna diknâk hlawnhpiak zong a ṭha lo. 
PRO.18.6	Mihrut hmurkâ in siknâk a chuahter i a hmurkâ chuak nih tuknâk a chuahter. 
PRO.18.7	Mihrut hmurkâ cu amah rawhnâk a si i a hmur zong a caah rap a si. 
PRO.18.8	Biathli phuangtu hna bia cu a thaw ngaimi rawl bantuk an si i lungthin chungmuru tiang a phân tawn. 
PRO.18.9	A rian ah a tha a thumi cu, hrawktu lianngan unau pa a si. 
PRO.18.10	 min cu a fekmi ralhruang a si, miding cu a lut i a him tawn. 
PRO.18.11	Mirum ralhruang cu a chawva kha a si i amah ruahnâk ah a sangmi kulhnâk bantuk a si. 
PRO.18.12	Chiatnâk ton hlanah minung lungput cu a sang tawn i upatnâk a ton hlanah â toidor tawn. 
PRO.18.13	Ngaih hlan i bialeh hmangmi cu a caah hruh le mualphonâk a si. 
PRO.18.14	Minung thlarau hi zawtlio zongah a kan tlaitu a si i thlarau kehkuai cu ahodah a tuar kho lai? 
PRO.18.15	Khuaruat ngaimi nih hngalhnâk a co chih tawn, cun mifim hna nih hngalhnâk an kawl chap tawn. 
PRO.18.16	Laksawng pêk nih lam a sial kho ngai i mi lianngan hmaiah a phâkpi tawn. 
PRO.18.17	Amah suallonâk kong a chim hmaisatu cu a dik deuhmi bangin a lang tawn, amah bia leh awk ah a inn an phâk hlan tiangin. 
PRO.18.18	Camcawh fung zuhnâk nih elhnialnâk a donghter tawn i mi ṭhawng hna karlak a daihter tawn. 
PRO.18.19	Unau lungtlinter lo cu a ṭhawngmi khualipi tei nâkin a har deuh, bia-alnâk hi thir i i kulhchih bantuk a si. 
PRO.18.20	Na hmurkâ chuak theipar nih na paw a khimter lai, na hmurkâ chuak ning tein na khahter lai. 
PRO.18.21	Nunnâk le thihnâk cu lei ṭhawnnâk ah a ummi a si, a dawtu hna nih a theipar an zun lai. 
PRO.18.22	Nupi a hmutu cu thilṭha hmutu a si, 
PRO.18.23	Misifak nih a nawl in a nawl i mirum nih a hro in an hro tawn. 
PRO.18.24	Hawikawm ngeitu cu, kawmh a nuammi a si ve awk a si, asinain unau nâkin a nai deuhmi hawikawm an um.
PRO.19.1	Biachim ngerhngawi le hruh nâk cha cun, sifahbu i zumhawk tlâk i nun a ṭha deuh. 
PRO.19.2	Hngalhnâk um lo nunnâk zong hi a ṭha lo, kephau a rangmi cu a palh tawn. 
PRO.19.3	Hruhnâk nih a zulhmi lam in a pialter tawn i 
PRO.19.4	Chawva nih hawikawm tampi a ser, asinain misifak cu a hawikawm nih an kaltâk tawn. 
PRO.19.5	Biahngaltu deu cu dântat lo in a chuak lai lo, lihchimtu zong a him hlei lai lo. 
PRO.19.6	Mitampi nih milian hna duhsaknâk hmuhduh ah an tlawttlamh hna i thilpêk a petu caah mikip hi hawikawm an si. 
PRO.19.7	Misifâk cu a unau vialte nih an huat, a hawikawm hna chinchin cu zeitluk hla ah dah an um lai; biaṭha in dawi hmanhsehlaw an kaltâk tawn. 
PRO.19.8	Fimnâk hmutu nih amah nunnâk a dawt tawn, theithiamnâk â cinkentu nih thilṭha a hmuh lai. 
PRO.19.9	Biahngaltu deu cu dantat lo in a um lai lo, lihchimtu cu a rawk lai. 
PRO.19.10	Nunnuam ngai i um hi mihrut caah â tlâk lo, sinum nih siangpahrang chungkhar a uk kha â tlâk lo chin chin. 
PRO.19.11	Ruahthiamnâk a ngeimi nih lung a sauter i a nawlbuarnâk philhpiak cu amah sunpar tertu a si. 
PRO.19.12	Siangpahrang thinhun cu chiandeih awn bantuk a si, asinain a duhpiaknâk tu cu hramhdep cung i dai a tlami bantuk a si. 
PRO.19.13	Fapa hrut cu apa caah chiatnâk phortu a si i phunzai a hmangmi nupi cu tidor a tla thluahmah mi bantuk a si. 
PRO.19.14	Inn le rumnâk cu pa le sinin comi ro an si i nupi fel cu 
PRO.19.15	Thathutnâk nih ihduhnâk a chuahter, mi daithlang nih rawlṭam a tuar lai. 
PRO.19.16	Nawlpêk a zultu nih a nunnâk a kilven, asinain daithlang in a nungmi cu a thi ko lai. 
PRO.19.17	Misifak a zângfahtu nih 
PRO.19.18	Ruahchannâk a um lio ah na fapa cu chimhring law, a lotlau ding ah ruat hlah. 
PRO.19.19	A thin a hunter tukmi nih dantatnâk an ton lai, zeitintiah na khamh zongah, khamh ṭhân lengmang a herh lai. 
PRO.19.20	Remruatnâk hi ngai law, cawnpiaknâk hi cohlang, cuticun a ra laimi cân ah na fim kho lai. 
PRO.19.21	Minung lungthin nih thiltampi a timhlamh tawn, asinain 
PRO.19.22	Minung chunglei nih a duhbik cu zawnruahnâk a si i milihchim nâk in misifak a ṭha deuh. 
PRO.19.23	 ṭihzahnâk nih nunnâk ah a phâk pi tawn, cu nunnâk ngeitu cu a duh a tling lai i thilṭha lo nih a tlunhnawh lai lo. 
PRO.19.24	Thathu mi nih rawlkha a banh i a kâ phakter hmanh a zuam ti lo. 
PRO.19.25	Nisawh a hmangmi cu vel law, mi sawhsawh cu â hlau kho men, mifim chimhring law a santlaihpi lai. 
PRO.19.26	Pa le sifah a pe i anu a ṭhawltu cu, mualphonâk le mitchiatnâk phortu fapa a si. 
PRO.19.27	Ka fapa, cawnpiaknâk ngaih hi na ngol sual ahcun fimnâk lam in na pial lai. 
PRO.19.28	Santlai lo biahngaltu nih biaceihnâk dik a zomhtaih tawn i misuaksual kâ nih palhsualnâk a dolh tawn. 
PRO.19.29	Biaceihnâk hi zomhtaih hmangmi caah timhlamh mi a si i vuaknâk fung cu mihrut keng caah.
PRO.20.1	Misur hang hi mi nisawhnâk a si i zureu hi buaibainâk a si; cu thil nih a hnuhmi mifim an si bal lo. 
PRO.20.2	Siangpahrang thinhun cu chiandeih a awnmi bantuk a si, a thinhunnâk chuahter lengmangtu cu amah nunnâk caah thilpawi a si. 
PRO.20.3	Buaibainâk daihtertu hi upat awktlâk an si, mihrut nih sikvelh an thawk zungzal. 
PRO.20.4	Thathu mi nih khuasih ruangah leithuan a huam lo, fângah tikah ei awk zeihmanh a ngei lo. 
PRO.20.5	Minung lungthin i remruatnâk cu a thûk ngaimi ti bantuk a si i theithiamnâk a ngeimi nih a hnuh lai. 
PRO.20.6	Mitam bik nih anmah ṭhatnâk lawng an chim tawn, asinain ahonihdah zumh awk tlâk an hmuh khawh lai? 
PRO.20.7	Miding cu zumhtlâk in a nung tawn, a fale zong nih a thluachuah an i hrawm tawn. 
PRO.20.8	Biaceihnâk ṭhutdan i a ṭhumi siangpahrang nih a mit hmuh i thilṭha lo vialte a hloh tawn. 
PRO.20.9	Ka lungthin ka thenh i ka sualnâk in ka thianghlim tiah, ahonihdah a ti khawh? 
PRO.20.10	Cuai thlainâk le tahnâk â lo lomi hi, 
PRO.20.11	Ngakchia zong hi a tuahmi thil in hngalh a si i a tuahmi thil a thian le a dikmi in tah a si. 
PRO.20.12	Theihkhawhnâk hnakhaw le hmuhkhawhnâk mit hi 
PRO.20.13	Ihzau hi duh tuk hlah, na si a fak sual lai; na mit i au law cuticun eikhim rawl na ngei lai. 
PRO.20.14	Thil cawtu nih, “A ṭha lo,” tiah a ti; asinain a kal hnuah a cawkmi cu â hmaihngalpi ngai. 
PRO.20.15	Sui le lungvar cu tampi an um ko; asinain hngalhnâk hmurkâ cu lungvar sunglawimi bantuk a si. 
PRO.20.16	Hngalh lomi caah âmah â khângtu angki cu la law, hlawhhlang nu sinah pêk awkah biakamnâk aiawh ah pe ko. 
PRO.20.17	Hlennâk changreu cu a thaw khun, asinain a ei hnu ah a kâ cu lungte kep in a khat dih lai. 
PRO.20.18	Timhlamhmi hi remruat ṭi hnuah fehter a si tawn, felfai te i ruahhnu ah na ral kha doh. 
PRO.20.19	Mi hmursau â chawk lengmangmi nih biathi an phuan tawn, cucaah a hmur i hlawrhnâk deu kha va ngai hlah. 
PRO.20.20	Anu siseh a pa siseh chiat a serhtu cu, khuamui lakah a meiin hmihpiak a si lai. 
PRO.20.21	A hramthawkah rang tukin chawva lak hi, a donghnâk ah thluachuahnâk ah a cang bal lo. 
PRO.20.22	“Sual cu ka lehrul hrimhrim lai” ti hlah. 
PRO.20.23	Cuai lung â lo lomi hi 
PRO.20.24	Minung kephau hna hi 
PRO.20.25	Khulrang tukin, hihi thilpêk thiang a si, ti hi minung caah rap a si, bikam hnu ah ngaihchihnâk a um tawn. 
PRO.20.26	A fimmi siangpahrang nih misuaksual hna a thlei hna i fangrialnâk in a rial tawn hna. 
PRO.20.27	Minung thlarau cu 
PRO.20.28	Vêl le Biatak nih siangpahrang cu a kilven, a bawiṭhutdanh cu duhdawtnâk i dirter a si. 
PRO.20.29	Tlangval hna sunparnâk cu an thazâng a si, putar hna dawhnâk cu an sampar hi a si. 
PRO.20.30	Fâk lak i tuknâk nih thil ṭhalo a thenh, cubangin tukvelhnâk nih lungthin a thuhnâk bik zong a thenh tawn.
PRO.21.1	Siangpahrang lungthin cu 
PRO.21.2	Mahhmuhnâk ah kan umtuning hi a dik cio in kan ruah, asinain 
PRO.21.3	Dinnâk le diknâk tuah hi, raithawinâk nâk in 
PRO.21.4	Mitcung chawnh le lungthin porhlawt le misuaksual hna meiin hi sual a si. 
PRO.21.5	Teima mi rem ruatnâk nih hlawknâk a chuahpi, asinain rianrang tuk i hmalaknâk nih chamhbaunâk a chuahpi tawn. 
PRO.21.6	Lihchim i hmuhmi chawva cu thihnâk kawltu hna rauthla a zuangmi bantuk a si. 
PRO.21.7	Misuaksual hna zângennâk nih anmah a hrawh hna lai, zeicatiah dinnâk i biaceih kha an hlawt caah. 
PRO.21.8	Thiamlo comi hna nunning cu â ngerh, asinain mithiang hna tuahmi tu cu a dikmi a si. 
PRO.21.9	Nupi phunciar he innpi chung um nâkcha cun inn cung ki te i um a ṭha deuh. 
PRO.21.10	Misuaksual nunnâk nih thilṭha lo a duh, a innpa hna nih a mit au ah duhpiaknâk an hmu lo. 
PRO.21.11	Nisawh a hmangmi hna dântatnâk ah, mi sawsawh nih fimnâk an i lâk, asinain mifim nih cawnpiaknâk a hmuh tikah hngalhnâk a hmuh tawn. 
PRO.21.12	Dinnâk Pathian nih misuaksual hna chungkhar kha ṭha tein a ruah i misuaksual cu an suahsualnâk in a hlawnh tawn hna. 
PRO.21.13	Mi sifâk au nâk aw a hna a cheh kanhtu hna cu, vansang au i an um tikah ngaihpiak an si ve lai lo. 
PRO.21.14	A thliin thilpêk nih thinhunnâk a daihter, a thli in ziknawhmi nih faktuk thinhunnâk zong a daihter. 
PRO.21.15	Biaceihnâk dik hi midik caah lomhnâk a si, asinain sualnâk tuahtu hna caah rawhralnâk a phân lai. 
PRO.21.16	Theithiamnâk lam pialtâktu hna cu mithi hna pumhnâk ah an i din ve lai. 
PRO.21.17	Nomhnâk lawng kawltu cu a si a fâk lai, misur hang le chiti a duh tukmi an rum lai lo. 
PRO.21.18	Misuaksual hna cu miding hna tlanhnâk ah hman an si lai, zumhawk a tlâk lomi hna cu midik hna tlanhnâk ah hman an si lai. 
PRO.21.19	Phunzai le ingpuan hmangmi nu he umṭi nâk cha cun ramcar i um hmanh a ṭha deuh. 
PRO.21.20	Mifim umnâk ah ro le a sunglawimi chiti a um i mihrut nih an sawksâm tawn. 
PRO.21.21	Dinnâk le velngeihnâk zultu hna nih nunnâk le dinnâk le upatnâk an hmuh tawn. 
PRO.21.22	Mifim cu miṭhawng khualipi ah a lut i khualipi kulh a fekmi kha a chimh tawn. 
PRO.21.23	A lei le a kâ a vengtu nih buaibainâk chungin a luat tawn. 
PRO.21.24	Mi ruamkai le porhlawmi cu a min hmanhah “Nihsawhtu” tiah kawh a si i hngal ngai le i uah ngai in a cawlcang tawn. 
PRO.21.25	Thathu mi duhbia phaimi nih amah a thah tawn, zeitintiah a kut in rianṭuan a duh lo. 
PRO.21.26	Nitlâk tein hngarnâk in khua a sa, asinain miding nih ui loin a pêk tawn. 
PRO.21.27	Misuaksual raithawinâk cu fihnung men a si, suahsual duhnâk lungput he raithawinâk hna cu zeitluk in dah fih a nun chinchin lai. 
PRO.21.28	Biahngaltu deu cu a lotlau lai, asinain hngalhpitu dik nih a hngalhmi bang i a chimmi cu cohlan piak a si lai. 
PRO.21.29	Misuaksual cu a mithmai a tunter, asinain midik nih a lam kha a fehter. 
PRO.21.30	 ralchanh in fimnâk le theihthiamnâk le remruatnâk hna a um lo. 
PRO.21.31	Rangtum cu raldohnâk ni caah timhlamh a si i teinâk tu cu 
PRO.22.1	Chawva tampinâk in minṭhat hi thim deuh awk a si, phaisa le sui nâkin duhpiaknâk hi duh deuh. 
PRO.22.2	Mirum le misifak nih an ngeihṭi mi cu, 
PRO.22.3	Khuaruatmi nih thil ṭhalo a hmuh tikah â thup tawn, asinain mi sawsawh nih a pah chih i dântat a si tawn. 
PRO.22.4	Toidornâk le 
PRO.22.5	Mi ngerhngawi mi hna lamah cun hling le rap an um, a nun lamthluan a kilvengtu nunnâk cu lamhlat pi ah a um. 
PRO.22.6	Ngakchia cu a kalnâk dinglamah cawnpiak law, a upat tik zongah a philh ti lai lo. 
PRO.22.7	Mirum hna nih misifâk hna cungah nawl an ngei tawn, cawitu cu a cawihtu sinum a si. 
PRO.22.8	Palhsualnâk thlaici a tuhtu nih ngaihchiatnâk a zun lai, a thinhunnâk ṭhiangṭhunh cu a khiah lai. 
PRO.22.9	Nunsiangmi nih thluachuah a hmuh lai, zeicatiah misifak hna sinah ei awk a pêk tawn caah. 
PRO.22.10	Nisawh hmangmi cu ṭhawl hna law, elhnialnâk a tlau cawlh lai; asi, i entainâk le puhmawhnâk zong a dai ko lai. 
PRO.22.11	Lungthin thiang a tlaihchan i zângfahnâk hmur a ngeimi cu siangpahrang hawikawm ṭha a si lai. 
PRO.22.12	 mit nih hngalhnâk a kilven, asinain zumhnâk a ngei lomi bia cu a hlawnh tawn. 
PRO.22.13	Thathu nih cun, “Leng ah chiandeih a um! lam ah a ka seh ko lai,” tiah a ti tawn. 
PRO.22.14	Nu ṭhalo hmurkâ cu tlâkkhawhnâk i a thûkmi khor a si; 
PRO.22.15	Hruhnâk hi ngakchia thinlungah â benh i chimhhrinnâk fung nih hlapi ah a ṭhial lai. 
PRO.22.16	Hlawknâk dawiin misifak hna dihchih i mirum hna tlawnhtlamhtu cu a si a fakchin lengmang lai. 
PRO.22.17	Mifim hna biachim hi ṭha tein ngai law, na lungthin in ka fimnâk bia hi rak cohlang. 
PRO.22.18	Zeitintiah na chunglei in nâ cinken ahcun cucu nomhnâk a si, na hmur zongah fek tein i benh seh. 
PRO.22.19	Cuticun 
PRO.22.20	Remruatnâk le hngalhnâk kong a ṭha tak takmi hna kan ṭialpiak a si lo maw? 
PRO.22.21	Cucu a dikmi bia hna le a si tak takmi hna kan hngalhter khawh lai i biahaltu hna sinah a dikmi bia in na leh khawh hna lai.. 
PRO.22.22	Asifahnâk cânremah la in misifak cu rok hna hlah, kutka hramah fahnâk petu hna zong lamhchih hna hlah. 
PRO.22.23	Zeitintiah 
PRO.22.24	Thinhun hmangmi cu kawm hlah, mipuarthau zong kawm hna hlah. 
PRO.22.25	An nawl nâ cawn ve lai i na nunnâk na foih sual lai. 
PRO.22.26	Mi leiba champiak awkah bia â kammi hna sinah i tel hlah, leiba ca i hrenmi zongah i pe hlah. 
PRO.22.27	Chamnâk na ngeih lo ahcun, na ih khun cawi in an in lak piak lai lo maw? 
PRO.22.28	Nan pipu hna nih an rak khammi ri cu ṭhial hlah. 
PRO.22.29	Mi a rianṭuannâk ah ṭha ngai i a tuahmi hna na hmu bal maw? siangpahrang hna hmai zongah a dir te lai; theihhngalh lomi hna hmaiah a dir lai lo.
PRO.23.1	Uktu hna he rawl nan dumṭi tikah, nahmai ah ahodah a ṭhu ti kha ṭha tein ruat. 
PRO.23.2	Narawl a ṭamtuk zongah i sûm hrâm ko. 
PRO.23.3	A thawtnâk lawng kha ruat hlah, zeitintiah hlennâk rawl an si. 
PRO.23.4	Rum i timtuk hlah; nangmah theithiamnâk ruangah i sûm deuh. 
PRO.23.5	Asi kho lomi tiangin nâ ruahchan lai maw? rumnâk nih hin anmah tein thla an i ser i Mupi bantukin vanlei ah a zuanpi dih tawn. 
PRO.23.6	Mi khiarmi rawl cu ei piak hlah, a thawmi rawl a ngeihmi zong hngar hlah. 
PRO.23.7	Zeitintiah a lungin â ruahning tein a si ko, ei law ding, an ti lai, asinain a lungthin cu na sinah a um lo. 
PRO.23.8	Na ei chun hna zong na luak hna lai i amah na hlawrhnâk bia zong pakpalawng an si lai. 
PRO.23.9	Mihrut hna theih ah bia chim hlah, zeitintiah a fimmi na bia kha zei ah an rel piak lai lo. 
PRO.23.10	Hlanlio pi rikham mi cu ṭhialhlah, ngakṭah hna ram zong va tawng hlah. 
PRO.23.11	Zeitintiah anmah tlanhtu hna cu a ṭhawng i anmah lei ah ṭangin an ralchanh sual lai. 
PRO.23.12	Cawnpiaknâk lei ah na lungthin pe law, hngalhnâk bia thei dingin na hnâ chi. 
PRO.23.13	I sûmṭhen lo in ngakchia cu chimhring hna, tu lengmang ko a thi lai lo. 
PRO.23.14	Fungin na tuk lai i a nunnâk kha hell chungin na khamh lai. 
PRO.23.15	Ka fapa, na lungthin a fim ahcun, ka lungthin hi â lawm taktak lai. 
PRO.23.16	Asi, na hmurkâ nih biadik a chim ahcun, ka chunglei hi â lawm taktak lai. 
PRO.23.17	Na lungthin in misual hngar hlah seh, nitlâk tein 
PRO.23.18	Zeitintiah donghnâk ni a phân te lai i na ruahchanmi cu pakpalawng a si lai lo. 
PRO.23.19	Ka fapa, ngai law fim; na lungthin cu lamdik ah chia. 
PRO.23.20	Misur hang a rammi kom hna hlah; sa a rammi zong kom hna hlah. 
PRO.23.21	Zeitintiah zuri mi hna le sarammi hna cu an si a fak lai, ngutnâk nih puanchia a aihter hna lai. 
PRO.23.22	An hringtu napa bia ngai law, na nu atar tikah zomhtaih hlah. 
PRO.23.23	Biatak cu caw law, zuar ti hlah, fimnâk le, cawnpiaknâk le theihthiamnâk hna he. 
PRO.23.24	Mifel nih apa fak piin a lomhter lai, fapa fim a hringtu zong afa kongah â lawm taktak lai. 
PRO.23.25	Nanu le napa cu lunglawm in um hna seh, an hringtu hna cu i lawm hna seh. 
PRO.23.26	Ka fapa, na lungthin ka pe, na mit in ka umtuning hi zoh seh. 
PRO.23.27	Hlawhhlang cu a thuk ngaimi khor a si, nu ṭhalo cu a bimi tikhor a si. 
PRO.23.28	A tlaih khawhmi a bawh tawn, patung hna lakah zumhtlâklonâk a karhter. 
PRO.23.29	Ahodah a van a sang tawn? ahodah a ngaihchia tawn? ahodah â si tawn? ahodah bia a ngei tawn? ahodah ruang um loin hliamhma a tuar tawn? ahodah mit sen kerkur in a um tawn? 
PRO.23.30	Zuhmun i a umpeng mi, zu a phunphun a cawhtawnmi hna an si. 
PRO.23.31	Sen kirker in a ummi zu khi zoh hlah; hraichung i phuan hliahmah i a um lio le, a luan thliahmah lio khi a zoh zong zoh hlah. 
PRO.23.32	A donghnâk ah rul bangin an cuk lai i rawchawk bantukin mi a cuk tawn. 
PRO.23.33	Na mit nih thilmak ngai a hmuh hna lai i nalungthin in â ngerhngawi mi thil hna a chim lai. 
PRO.23.34	Asi, rili cung i a itmi bantuk na si lai i tilawng puanzar cung i a itmi bantuk men na si lai. 
PRO.23.35	“Anka tuk i a fak fawn lo, anka velh i a fah ka hngal lo; zeitikah dah kâ hlauh lai i ka rit ṭhân lai,” tiah na ti lai.
PRO.24.1	Misual hngar hna hlah, an sin zongah i tel hlah. 
PRO.24.2	Zeitintiah poipang tuahding lawng an ruat i mi buainâk ding lawng an ruat. 
PRO.24.3	Fimnâkin inn cu sak a si i theihthiamnâk in fehter a si. 
PRO.24.4	Hngalhnâk in a dal chung hna cu rosung le duh a nungmi in khahter a si. 
PRO.24.5	Mifim cu a ṭhawng, asi, hngalhnâk a ngeimi nih thazâng a karhter. 
PRO.24.6	Zeitintiah fimnâk i remruatnâk in naral na tei lai i remruattu tam nâkah himnâk a um. 
PRO.24.7	Fimnâk hi mihrut caah cun a sangtuk i kutka hramah chim awk a hngal lo. 
PRO.24.8	Ṭhatlonâk tuah a timtu cu, ‘Ṭhatlonâk khuakhangtu’ tiah kawh a si lai. 
PRO.24.9	Mihrut hna ruahnâk cu sual a si, nisawh a hmangmi cu minung ca zongah fihnung a si. 
PRO.24.10	Vansan ni ah na buhri ahcun, na thazâng a tlawmtuk tinâk a si. 
PRO.24.11	Thi ding i an hruaimi hna cu khamh hna law, thah awkah an hruaimi hna cu chanh hna u. 
PRO.24.12	Ngaihhmanh, “Hihi cu ka hngal lo,” na ti ahcun, lungthin cuai thlaitu nih a ruat hnga lo maw? Na nunnâk kilvengtu nih a hngal lai lo maw? Mi kip tuahning cio in a cham hna lai lo maw? 
PRO.24.13	Ka fapa, khuaihliti hi ei, zeicatiah a ṭha; thaw nati ngaimi khuaithlar kha ei. 
PRO.24.14	Cubantukin hngalhnâk le fimnâk zong na nunnâk caah siseh; nahmuh tik ahcun, ruahchan awk a um i na ruahchannâk cu pakpalawng a si lai lo. 
PRO.24.15	Maw misuaksualpa, miding umnâk kha bawh hna hlah; â dinhnâk hmun zong rok hlah. 
PRO.24.16	Zeitintiah miding cu voisarih tiang a tluk hmanhah a tho ṭhân lai, asinain misuaksual cu rawhralnâk ah a tlu thai lai. 
PRO.24.17	Na ral a tluk tikah i lawm hlah, â chuihbah lio ah na lungthin rak i nuam hlah seh. 
PRO.24.18	Culoahcun 
PRO.24.19	Ṭhatlonâk tuahtu hna ruangah i batter duh hlah, misuaksual hna zong hnahchuah hna hlah. 
PRO.24.20	Zeitintiah mi ṭhalo hna caah ruahchan awk a um lo, misuaksual meiin cu hmihpiak a si lai. 
PRO.24.21	Ka fapa, 
PRO.24.22	Zeitintiah chikkhat te ah an rawhralnâk a rak phân lai, an pahnih in zeibantuk chiatnâk dah a phakter tiah ahonihdah a hngalh? 
PRO.24.23	Hi hna zong hi mifim mi hna ta an si, biaceihnâk i thleidan ngeih hi a ṭha lo. 
PRO.24.24	Misuaksual sinah, “Nang cu na ding” a timi cu, mikip nih chiat an serh lai i miphun kip nih an fih lai. 
PRO.24.25	Asinain misuaksual nunchimtu nih bomhnâk a ngei lai, a cungah thluachuahnâk ṭha a phân lai. 
PRO.24.26	Dik ngai in a lettu nih a hmur a hnamh. 
PRO.24.27	Lenglei na rian timtuah law, na lo rianṭuan awkah i timlâm, cu hnu ah na inn na sak lai. 
PRO.24.28	Chan um lo in na innpa ralchanh in biahngaltu va si hlah, zeitintiah na hmurkâ in na hlen lai maw? 
PRO.24.29	“Ka cungah a tuah bangin a cungah ka tuah ve lai, a ṭuanmi he â tlâkin ka pêk lai,” tiah ti hlah. 
PRO.24.30	Thathu mi lo ah ka kal i theihthiamnâk a ngei lomi misur dumah ka kal, 
PRO.24.31	Hling nih a zelh dih hna, a chung cu a bua tuk i a kulhnâk lung zong an cim dih. 
PRO.24.32	Ka zoh peng i ṭha tein ka ruat, cawnpiakmi a ngei tiah ka hngalh. 
PRO.24.33	Hun zau ko rih ning, van i chinhta ko rihning, kutsih in i din rih ko ning, na ti lio ah. 
PRO.24.34	Sifahnâk nih zanvâk bangin an nam lai i chamhbaunâk nih ralkap bangin an nam lai.
PRO.25.1	Hi hna zong hi Solomon phungthlukbia, Judah siangpahrang Hezekiah mi hna nih an ṭial chinmi cu a si. 
PRO.25.2	Thil thuh hi Pathian sunparnâk a si i thil hlathlai hi siangpahrang sunparnâk a si. 
PRO.25.3	Van a san bantuk le lei a thuh bantukin siangpahrang lungthin zong hi dahhriah khawh dih an si lo. 
PRO.25.4	Ngun chung i a ekchia kha hlawnh law, sosertu nih dawh ngaiin a ser khawh lai. 
PRO.25.5	Siangpahrang hmai i misuaksual kha hloh hna ulaw, a bawiṭhutdan cu dinnâk in fehter a si lai. 
PRO.25.6	Siangpahrang hmaiah nangmah le nangmah i santer hlah, mi ropi hna hmunhma zongah dir ve hlah. 
PRO.25.7	Milianngan hna ṭhutnâk kenh awkah ṭhialmi si nâk cha cun “Hika lei ah hin ra,” tiah kawhmi si cu a ṭha deuh. 
PRO.25.8	Biaceihnâk hmun ah rianrang tukin kal hlah, zeitintiah na innpa hna nih ningzak in na zo an in langh lai i a donghnâk ah zeitindah na tuah lai? 
PRO.25.9	Nabia cu na innpa he chimṭi hmasa ulaw, biathli cu midang sinah phuang hlah u. 
PRO.25.10	Culoahcun, a theitu hna nih an phuan chin lai i na min chiatnâk kha phuan dih a si sual lai. 
PRO.25.11	Chim awk a tlâkmi bia chim hi ngun bel chung i sui epal chiah bantuk a si. 
PRO.25.12	Fim ngai i chimhringtu biangaitu cu sui hnatonh le suiṭha phun ṭamhmi bantuk a si. 
PRO.25.13	A thlahtu ca i zumhtlâk lamkaltu cu fâng zun lio i hawhra bantuk a si, zeitintiah a pu le lungthin a thar ter. 
PRO.25.14	A pêk lomi pêk bangin a chim i a hmaihngal pimi cu, ruahti a zawi lomi khuadawm le thli bantuk a si. 
PRO.25.15	Lungsaunâk nih biaceihtu cu teikhawh a si, bia nem nih ruh a khiah khawh. 
PRO.25.16	Khuaihliti na hmu bal maw? na herhzat lawngin ding; culoahcun an simh lai i na luak dih sual lai. 
PRO.25.17	Na innpa innah lengkai tuk hlah; culoahcun an ning lai i huat na tong sual lai. 
PRO.25.18	Mah innpa ralchanh lei in biahngaltu deu si cu, tanbo le, vainam le, a zummi thal bantuk a si. 
PRO.25.19	Buaibai lio i zumh awk a tlâk lomi i bochan cu habeuh le keruh a pelhmi bantuk a si. 
PRO.25.20	Ngaihchiami sinah hla satu cu, khuasih lio angki phoihtu le, hma i cangal toih bantuk a si. 
PRO.25.21	Na ral a rawl aṭam ahcun, ei awk pe law, a ti ahal ahcun din awk pe. 
PRO.25.22	Cubangin natuah ahcun a lu cungah meiṭil na pumh a si lai i 
PRO.25.23	Thlanglei thli nih ruah a ratpi, mi congoih a hmangmi mithmaiah thinhunnâk a um. 
PRO.25.24	Phunzai a hmangmi nu he inn kaupi i um nâk cha cun, inn cung zim a kil te i um hmanh a ṭha deuh. 
PRO.25.25	Ram hlapi in thawngpang ṭha theih hi, aba ngaimi caah tikik hraikhat bantuk a si. 
PRO.25.26	Misuaksual hmai i miding bia chimsual cu, chuahtâkmi tikhor le ti hna hrawh bantuk a si. 
PRO.25.27	Khuaihliti tamtuk ei hi a ṭha lo, cubantuk in mi nih amah sunparnâk a kawlmi hi sunparnâk a si lo. 
PRO.25.28	Mah le thlarau a uk kho lomi cu khualipi kulhnâk a cim i kulh a ngeiti lomi bantuk a si.
PRO.26.1	Ṭhalcân i hawhra tlak le facang ṭuan lio i ruahsur â rem lo bantukin, mihrut upatnâk pêk hi â rem lomi a si. 
PRO.26.2	A zuang lengmangmi pithlung le Pele bangin chan um lo i chiatserh cu aho cung hmanhah a tla lai lo. 
PRO.26.3	Tuknâk hrihrual cu rang caah a si, lâ caah chakbanh, mihrut hna kengah tuknâk fung hman a si. 
PRO.26.4	Mihrut cu a hruhningin let hlah, culoahcun amah bantuk na si sual lai. 
PRO.26.5	Mihrut cu a hruhningin let, coloahcun mifimah â ruat sual lai. 
PRO.26.6	Mihrut bia a cahtu cu, amah ke â tantu le, zângennâk ti a dingmi bantuk a si. 
PRO.26.7	Kebei mi hna ke cu â thui lengmang bantukin, mihrut hmurka i phungthluk zong a si. 
PRO.26.8	Mihrut upat pêk cu chaikuk i chaihlum ṭemchih bantuk a si. 
PRO.26.9	Mihrut hmûrkâ nih phungthluk a chimmi hi zuripa kut i hlingchunh bantuk a si. 
PRO.26.10	Zeizong vialte sertu Pathian lianngan nih mihrut zong a hman hna i nawlbuartu hna zong an hlawh a pêk tawn. 
PRO.26.11	Uico nih a luak a ei ṭhân bantukin mihrut nih a hruhning a langhter ṭhân tawn. 
PRO.26.12	Mah le mah mifim ah â ruatmi na hmu cang hna maw? cu hna sin nakin mihrut sinin ruahchannâk a sang deuh. 
PRO.26.13	Thathu mi nih, “Lamah chiandeih a um, ramcar ah chiandeih a um,” tiah a ti. 
PRO.26.14	In khar kawpza â mer bantukin thathu mi cu ihkhunah an i mer tawn. 
PRO.26.15	Thathu mi nih rawl khaw a banh i a kâ phâkter hmanh a zuam lo. 
PRO.26.16	Khuaruah a thiammi mi pasarih nâkin thathu mi nih fim deuh in â ruat. 
PRO.26.17	Â thlâknâk ding zong um loin kalpah i mi buainâk ah â thlâkmi cu uico a kal lio i a hna khaw i a rak tlaitu bantuk a si. 
PRO.26.18	Mimawlh bantuk i meifar le, thal le thihnâk hna i mi a ṭhih i 
PRO.26.19	“Kan capoh mi a si,” titu cu a innpa a hlengtu a si. 
PRO.26.20	Thing a um tilo ahcun mei cu a thi tawn i a thlithup i biaruah hmangmi an um lo ahcun siknâk zong a dai tawn. 
PRO.26.21	Meiṭil cu meihol kanghtu le thing cu mei alh tertu a si bantukin, elhnial a huam tukmi nih buaibainâk an alhter tawn. 
PRO.26.22	Thlithup biaruah mi cu rawl thaw ngaimi bantuk a si, paw chung kilne tiang a hlanh tawn. 
PRO.26.23	Hmurkâ ṭha ngaimi lungthin ṭhalo ngaimi cu, leibel ngun i lawnh i tleutermi bantuk a si. 
PRO.26.24	Mihuat a ngeimi nih a hmurkâ in a thuh i a lungthin ah hlennâk a keuh tawn. 
PRO.26.25	“Zângfahnak tein” tiah a ti zongah zum hlah, zeitintiah a lungthin ah fihnung mi pasarih a um. 
PRO.26.26	A huatnâk cu hlennâk in thup hmanhsehlaw, a suahsualnâk cu zatlâng theih in langhter a si lai. 
PRO.26.27	Khor a cotu cu a cawhmi khor ah a tla lai, lung hriltu sinah lung a rak kir ṭhân lai. 
PRO.26.28	Lihchim hmang nih ṭhuatden an si tiangin a huat hna, thangṭhatnâk deu nih chiatnâk a phâkter tawn.
PRO.27.1	Thaizing kongah hmaihngal hlah, zeitintiah zeibantuk thil a phanh lai kha na hngal lo. 
PRO.27.2	Nangmah i thangṭhat loin, midang nih in thangṭhat seh, nangmah hmûrkâ si loin, hngalhlo mi hna hmûrkâ in in thangṭhat hna seh. 
PRO.27.3	Lung hi a rit i these zong a rit, asinain mihrut thinhun cu cu hna pahnih nâkin a rit deuh. 
PRO.27.4	Thinhunnâk hi azia a chia i thinhânnâk hi a tlawk hluahmah; asinain hnahchuahnâk hi ahonihdah a tuar khawh lai? 
PRO.27.5	Thuhmi dawtnâk nâk in lenglang i chimhhrin a ṭha deuh. 
PRO.27.6	Hawikawm hlemhnâk cu a taktak a si i ral hna hnamh cu a deu a si. 
PRO.27.7	A paw a khimmi caah cun khuaithlar hmanh nih luak a chuahter, rawlṭam mi caah cun a khâ zong an thlum dih. 
PRO.27.8	Mah inn le lo a lumter duh lomi cu, vate abu i um a duh lomi bantuk a si. 
PRO.27.9	Chiti le rimhmui mi nih lungthin a nomhter bantukin, hawikawm ṭha he ruahnâk i cheuh hi nun a nomh tertu a si. 
PRO.27.10	Napa hawikawm le na hawikawm kha thleidang hlah, vanchiat na ton tikah na unau pa inn thengah kal hlah; lam hlapi unau nâkin naite i hawikawm an ṭha deuh. 
PRO.27.11	Ka fapa, fim law, ka lungthin hi lomhter, a ka congoihtu zong ka leh khawh hna lai. 
PRO.27.12	Mifimnih Ṭhatlonâk a hmuh tikah â thup i mi sawsawh nih a pahchih i dântat a si tawn. 
PRO.27.13	Hngalh lomi caah âmah â khântu angki cu la law, hlawhhlâng sinah biakamnâk caah pe chung ko. 
PRO.27.14	Zingka tein a tho i thangngai in a hawikawm thluachuah petu cu a caah chiatserhnâk i ruahpiak a si lai. 
PRO.27.15	Khuachiatni i a zut zungzalmi ti le a phunzai zungzalmi nu cu an i khat ko. 
PRO.27.16	Cubantuk nu daihter timh le thli namchih timh le chiti kut i hum i timh cu â khatmi a si. 
PRO.27.17	Thir cu thir lila in hârter a si bantukin mi nih a hawikawm a hârter tawn. 
PRO.27.18	Theipi kung a ngeimi pauh nih a thei zong a ei lai, cubangin a pu rian a ṭuntu pauh cu thangṭhat a si ve lai. 
PRO.27.19	Ti ah kan sining tein kan langh tawn bangin, minung lungthin cu minungah a lang tawn. 
PRO.27.20	Hell mei le Rawhralnâk nih aza cang ti a um lo bangin, minung mit nih aza ti a ngei lo. 
PRO.27.21	Zennâk bêl cu ngun caah a si i titternâk mei cu sui caah a si, minung cu mi thangṭhat a cohlan ningin mi zeidah a si kha hngalh a si. 
PRO.27.22	Mihrut cu sumah facang he suk chih lên hmanhlaw a hruhnâk nih a thlah hlei lai lo. 
PRO.27.23	Na tuurun dirhmun hngalh tim in taihmâk chuah law, na saṭil run hna cu ṭha tein kilveng hna. 
PRO.27.24	Rumnâk hi zungzal caah a si lo, asiloah bawiluchin nih chan vialte a nguh lo. 
PRO.27.25	Saṭil rawl an ah i an cawrh ṭhân tawn, tlângpang i hnah hring hna cu an lak tawn. 
PRO.27.26	Tuu hna nih hnipuan an in rin i meheh hna nih lo cawknâk man an in tum ṭhân. 
PRO.27.27	Meheh hnuk cu duhdimte i dinawk na ngei lai, nan chungkhar caah rawl i i rinh awk le nan sinum ngaknu ca tiangin rinh tlâk a si lai.
PRO.28.1	Misuaksual hna cu ahohmanh dawilo in an zâm, asinain miding hna cu chiandeih bangin an ral a ṭha. 
PRO.28.2	Ram nih phung a buar ahcun, hruaitu an i thleng lelek, asinain theithiamnâk le hngalhnâk ruangah ram cu saupi a dir lai. 
PRO.28.3	Misifak nih sifakmi dang a lamh chihmi cu, ruahpi ei awk ngan loin a fenh dih bantuk a si. 
PRO.28.4	Nawlbia zeiah a rel lomi hna nih misuaksual an thangṭhat hna, asinain nawlbia a zultu hna nih an doh tawn hna. 
PRO.28.5	Misual hna nih diknâk hi an theithiam lo, asinain 
PRO.28.6	Rum ngai i ningcang lo ngai i nun nâk cha cun, misifak an si hmanh ah zumhtlâk in an um ah a ṭha deuh. 
PRO.28.7	Nawlbia a zultu pauh cu fapa fim an si i orkhûmi a kawmtu hna nih a pa ning an zahter tawn. 
PRO.28.8	A karhmi la in chawva a ngei luaimai mi nih, misifak a bawmtu caah a khawnpiak mi a si. 
PRO.28.9	Nawlbia zeiah a rel lomi cu a thlacamnâk zong fihnung a si. 
PRO.28.10	Miṭha, lamdik lo i a hruaitu cu amah cawhmi khor ah a tla lai, miṭha sawi awk um lo mi nih thil ṭha an co lai. 
PRO.28.11	Mirum cu amah ruahnâk ah a fim ngai, asinain misifak theihthiamnâk a ngeimi nih a zo a langh te lai. 
PRO.28.12	Miding an i lomh tikah a liannganmi sunparnâk a um tawn, asinain misuaksual an dir tikah mi an i thup dih. 
PRO.28.13	A sualnâk a thuptu cu a hlawhtling lai lo, asinain thup loin, a phuang i a hlawtu hna nih velngeihnâk an hmuh lai. 
PRO.28.14	 ṭhzahtu cu mithluachuak a si i a lung a khawnter pengtu nih vanchiatnâk a ton lai. 
PRO.28.15	Misifâk hna cung i biaceihtu suaksual hna umtuning cu, chiandeih a awnmi le vom nih mi a nam bantuk a si. 
PRO.28.16	Uktu theihhngalhnâk a baumi cu lamhchihtu a si i hakkauhnâk a huatu cu a nunchung ni sauter a si lai. 
PRO.28.17	Thisen a chuahtu cu khor chungah a tla lai, ahohmanh nih bawm hna hlah seh. 
PRO.28.18	Mizei pauh sawiawk um loin a ummi cu khamh a si lai, asinain ngerhngawi ngai i a nungmi cu chikkhat te ah a rawk lai. 
PRO.28.19	Amah lei a thuangtu nih eidin a ngeih lai i zeiruaramlo a zultu cu a si a fak lai. 
PRO.28.20	Zumh awk a tlâkmi nih thluachuah tampi a hmuh lai, asinain chikkhat te i rum ai timmi cu dântak lo in a um lai lo. 
PRO.28.21	Thleidan ngeih hi a ṭha lo, ziknawh tlawmte ruangah mi nih nawlbia an buar tawn. 
PRO.28.22	Misual mit nih rumzau lawng â tim, sifahnâk nih a rak don ko ti kha a hngal lo. 
PRO.28.23	A deu i mi thangṭhattu nâk cha cun mi chimhringtu nih a hnu ah cun thangṭhat an co deuh lai. 
PRO.28.24	Anu siseh, Apa siseh a rok i, “Nawlbuarnâk a si lo,” titu cu Hrawktu hawikawm a si. 
PRO.28.25	Mi porhlaw lungthin nih buainâk a chuahter tawn, asinain 
PRO.28.26	Mah le ruahnâk lawng a kalpitu cu mihrut a si i fimngai i a ummi tu cu khamh a si lai. 
PRO.28.27	Misifak sin i thilpetu cu chambau in a um lai lo, asinain a mit a chinhkanhtu cu chiatserhnâk tampi a hmuh lai. 
PRO.28.28	Misuaksual hna nih nawlngeihnâk an co ahcun mi nih an thuh kanh tawn hna, asinain cubantuk hna an lohtlau tikah miding an karh tawn.
PRO.29.1	Chimhhrin lengmang zong i a lung a khontermi cu, chikkhat te ah hrawh a si lai i damternâk a um lai lo. 
PRO.29.2	Miding hna nih nawlngeihnâk an co tikah mipi an i lawm tawn, asinain misuaksual hna nih nawlngeihnâk an co ahcun mipi an hrum ai tawn. 
PRO.29.3	Fimnâk a tlaihchantu nih a pa a lawmhter i hlawhhlang he â kawmmi nih a chawva a hloh dih tawn. 
PRO.29.4	Diknâk in siangpahrang nih a ram a fehter, asinain ziknawh a latu nih a hrawh dih tawn. 
PRO.29.5	A innpa a deu in a thangṭhattu nih, a ke awhnâk sur a phah a si. 
PRO.29.6	Nawlbuarnâk nih miṭhalo cu a foih, asinain miding cu lunglawm tein hla a sa tawn. 
PRO.29.7	Miding nih misifak zawn a ruah tawn, asinain misuaksual nih cubantuk hngalhnâk cu a theithiam hrimhrim lo. 
PRO.29.8	Mi zomhtaih a hmangmi hna nih khualipi an khangh tawn, asinain mifim nih thinhunnâk an kenh tawn. 
PRO.29.9	Mifim nih mihrut a doh ahcun, mihrut pa a nih zongah, a thinhun zongah daihnâk a um hlei lo. 
PRO.29.10	Thisen chuah a hmangmi nih sawiawk um lomi kha an huat hna, asinain midik hna nih an thlavâng an hauh tawn hna. 
PRO.29.11	Mihrut nih a thinhunnâk bia vialte a chim dih, asinain mifim cu â sûm tawn. 
PRO.29.12	Uktu nih lih kha poi a ti lo ahcun, a sinum vialte zong misuaksual ah an cang dih. 
PRO.29.13	Misifâk le lamchihtu hna nih hrawmmi pakhat an ngei, 
PRO.29.14	Dik ngai i misifak biaceihpiaktu siangpahrang cu, a bawiṭhutdan cu zungzal in fehter a si lai. 
PRO.29.15	Fung le chimhhrinnâk nih mi a fimter i ngakchia a daithlanh mi nih a nu caah ningzahnâk a phorh tawn. 
PRO.29.16	Misuaksual an tam tikah, nawlbuarnâk zong a karh tawn, asinain miding hna nih an tlukrih kha an hmuh hna lai. 
PRO.29.17	Na fapa cu chimhring law, dinhnâk an pêk lai, asi, na nunnâk nomhtertu a si lai. 
PRO.29.18	Langhnâk a um lonâk ah mizapi an daithlang tawn, nawlbia zultu cu mi thluachuak a si. 
PRO.29.19	Umpi cu bia-holh men i chimhrin khawh a si lo, zeitintiah theihmanhsehlaw a zul hlei lai lo. 
PRO.29.20	Ruatsetsai lo biachim hmang na hmu bal maw? cubantuk mi hna nâkin mihrut ah ruahchan ding a um deuh. 
PRO.29.21	A ngakchiat lio in sinum a dawt tuk sual ahcun, a donghnâk ah fasinâk hmanh a cuh te lai. 
PRO.29.22	Mi thintawi nih buainâk a chuahter tawn, mi thin butut nih nawlbia a buar cuahmah tawn. 
PRO.29.23	Porhlawtnâk hi a kan niamtertu a si i thlarau in toidormi cu mi nih an upat tawn. 
PRO.29.24	Mifir a kawmtu nih amah nunnâk tiang a huatu a si, biatak chim dingin chiat â serh na in, a chim hlei lo. 
PRO.29.25	Minung ṭihzahnâk nih rap bangin a kan foih tawn, asinain 
PRO.29.26	Mitampi nih uktu hna duhsaknâk an kawl, asinain minung ca i diknâk cu 
PRO.29.27	Midiklo cu miding caah fihnung an si i dik ngaiin a nungmi hna hi misuaksual caah finung an si ve.
PRO.30.1	Jakeh fapa Azur phungthluk bia cu, amah nih Ithiel sinah - Ithiel Uhal sinah hitihin a ti. 
PRO.30.2	Mihrut bik ka si i minung nih theithiamnâk an ngeihmi zong hi ka ngei ve lo. 
PRO.30.3	Fimnâk hi ka cawng ve lo i mithiang mi hna hngalhnâk zong ka ngei hlei lo. 
PRO.30.4	Ahodah vanah a kai i ahodah a rung ṭum ṭhanmi cu? Ahodah a kut in thli a humtu cu a si? A puan in ti a zawitu cu ahodah a si? Vanhram deng vialte fehtertu cu ahodah a si? Amin hodah a si i, a fapa min zong ahodah a si, na hngal maw? 
PRO.30.5	Pathian bia vialte cu a thiang, â bochantu vialte caah Amah cu phaw a si. 
PRO.30.6	A bia kha chap hlah, coloahcun, an sîk lai i milihchim na si zia hmuh a si lai. 
PRO.30.7	Thil pahnih kan hal lai (ka thih hlan ah ka pe hram ko). 
PRO.30.8	A diklomi le lihbia hi lamhlapi ah ka chiahpiak hna law; sifahnâk siseh, rumnâk siseh ka pe hlah; ka herhmi rawl in ka cawn ko. 
PRO.30.9	Culoahcun ka ngeihdih ahcun kan hlawt lai “
PRO.30.10	Sinum cu a pu sinah congoih hlah, culoahcun chiat an serh sual lai i thiamlo na co sual lai. 
PRO.30.11	Anpa chiat a serh i annu le thluachuah a pe duh lomi chan an um. 
PRO.30.12	Anmah hmuhnâk i thiang ngai i â ruatmi chan an um, asinain an thurhnawmhnâk thenhpiak an si rih lo. 
PRO.30.13	Khua hoi a sâng ngaimi chan an um, an khua hoi cu a sâng tak tak ko. 
PRO.30.14	Anha cu chiandeih bantuk, anha tang lei cu namte bantuk a simi chan an um, hi lei cungin misifak hna le sem a ngaimi hna ei dih an timhnâk a si. 
PRO.30.15	Cangvat nih fanu pahnih a ngei i, ka pe, ka pe, tiah an ti. a cim kho lomi pathum an um. “Â za cang ti bal lomi,” thil pali an um. 
PRO.30.16	Thlân, a cingmi nauin, ti aiza lomi vawlei le, “Aza a ti bal lomi” mei an si. 
PRO.30.17	Apa a zomhtaih i anu bia zei i a rel lomi hna mit cu lakngak nih a coih lai i mufa le nih an ei lai. 
PRO.30.18	Thil pathum ka ca i khuaruahhar ngaimi an um; asi, ka theihthiam lomi pali hna he. 
PRO.30.19	Thli lak i mupi zuannâk lam le, lungpher cung i rul kalnâk le, tipi cung i tilawng kalnâk le, tlangval nih ngaknu a lennâk lam hna. 
PRO.30.20	Ṭangdang kai a hmangmi nu umtuning cu, a ei i a hmur a hnawh hnu ah, “Suahsualnâk zeihmanh ka tuahlo dah kaw” tiah a ti tawn. 
PRO.30.21	Thil pathum ruangah vawlei hi ṭih in a ther tawn; si ê, thil pali tuar awk a ṭha lomi cu. 
PRO.30.22	Umpi siangpahrang i â can le, mihrut nih eidinawk tampi a ngeih le, 
PRO.30.23	Nu ṭhalo nih va a ngeih le, sinum nu nih a pi dirhmun a chuhmi hna hi. 
PRO.30.24	Leicungah hin thil hmete pali an um, asinain cu hna cu an fim ngai ngai. 
PRO.30.25	Hngerhte hi an ṭhawng lo nain, ṭhal cân ah ei awk khon luaimai an hngalh. 
PRO.30.26	Saveh hi an derthawm ngai nain, a kuaimi lungpi karlak ah an um tawn. 
PRO.30.27	Khaubawk hna nih bawi an ngei lo nain, ruang tein kal an thiam. 
PRO.30.28	Maimomh hi a ke in â thlai nain siangpahrang inah an um tawn. 
PRO.30.29	Thil pathum kal a rang ngaimi an um, asi, kal a ṭhawng ngaimi cu pali an si! 
PRO.30.30	Chiandeih cu saram lakah a ṭhawng taktak, zeihmanh nih an khirh kho lo. 
PRO.30.31	Tlikzuamnâk ah hmanmi uico le, meheh pa le, siangpahrang a ralkap rual nih an kilvenmi hna. 
PRO.30.32	Mah le mah i cawisan tiangin na hruh ahcun, asiloah thil ṭhalo tuah nâ timh a si ahcun, na kut in na kâ i hup. 
PRO.30.33	Zeitintiah cawhnuk cawhlengmang nih cawhnuk khal a chuahter bantuk le, hnar hmeh i thi a chuah bantukin thinhunnâk chuahtermi nih buaibainâk a chuahter tawn.
PRO.31.1	Siangpahrang Lemuel phungthlukbia, anu nih a cawnpiakmi hna cu. 
PRO.31.2	Zeidah a si, ka fapa? zeidah a si ka chungchuak fapa? ka chiatserhnâk fapa, rak ngai tuah. 
PRO.31.3	Siangpahrang hna hmanh a hrawktu nu sinah na ṭhawnnâk pe hlah. 
PRO.31.4	Maw lemuel, siangpahrang hna caah a si lo, siangpahrang hna caah misur hang din awk a si lo; siangpahrang fale zong nih zu an din awk a si lo. 
PRO.31.5	Culoahcun nawlbia an philh lai, cun misifâk mi hna covo zeirello in bia an ceih sual lai. 
PRO.31.6	Alotlau cuahmah mi kha zu ṭhawngphun pe hna u law lungkuai mi kha zu dinter hna u. 
PRO.31.7	Ding hna sehlaw, an sifahnâk kha philh hna seh, an ngaihchiatnâk philh lak in ding hna seh. 
PRO.31.8	Mahca i â chimkho lomi hna kha chimpiak hna law, thi ding i bia an khiahmi hna zong kha chimpiak hna. 
PRO.31.9	Na kâ pau in ding tein bia ceih, misifâk le chambaumi hna kha nawlpiak hna. 
PRO.31.10	Nupi fel ngai hi ahodah a hmu kho lai? lungvar nâk in a sunglawi deuh. 
PRO.31.11	Ava pa nih a lungthin in â bochan i a caah san a tlai tuk hringhran. 
PRO.31.12	A nunchung vialte, Ṭhatlonâk lei si loin ṭhatnâk lei longin thil a tuah piak. 
PRO.31.13	Tuu hmul le la kha a kawl i lunglawm tein a kut in a ṭuan tawn. 
PRO.31.14	Chawlet mi hna tilawng bantuk a si i ram hlapi in ei awk a lâk tawn. 
PRO.31.15	Khuadei hlan in a tho i a chung le kha ei awk a pêk tawn hna; cun sinum ngaknu hna kha rian a phawt zamh tawn. 
PRO.31.16	Dûm tuahnâk ding ram a zoh i a cawk, a ṭuanmi man in misur dûm a ser tawn. 
PRO.31.17	Thazâng thar in atai â sawm i a bantha a ṭhawnter hna, 
PRO.31.18	Chaw a lehnâk a hlawk ti kha a hngalh i zanhmanh ah a meiin a mit bal lo. 
PRO.31.19	A kut in lakhernâk kut a tlaih i a kut khat te lei in hmuifung â tlaih. 
PRO.31.20	Misifâk bomhnâk ah a kut kha a zau, asi, chambaumi hna tiangin a kut nih a phanh dih. 
PRO.31.21	Hawhra zong tla hmanhsehlaw a chungle caah ṭih awk a um lo, zeitintiah a chung le vialte nih puanlum an i aih dih. 
PRO.31.22	Ṭuangphah ding puandawh â ser i a hnipuan cu lahmangṭhia le maimaw puan an si. 
PRO.31.23	Ava pa cu kutkâ ah a min a lang ngai ngai, ram chung i hotu hna sinah a ṭhu tawn. 
PRO.31.24	Maimaw puan a tah i a zuar tawn, chawlet mi hna sinah taisawm kha a zuar tawn. 
PRO.31.25	Ṭhawnnâk le upatnâk cu â thomhnâk a si, a ra laimi cân zongah â lawm vima ko lai. 
PRO.31.26	Fimnâk he bia a chim tawn i a lei hna cu zawnruahnâk nawlbia a si. 
PRO.31.27	An innchungkhar khuasak tintuknâk ṭha tein a tuaktân dih, cun rawl zong daithlang ngai in a ei bal lo. 
PRO.31.28	Afa le nih annu cu an thangṭhat i anpa zong nih a thangṭhat. 
PRO.31.29	“Nutling ngai tampi an um ko nain nangnih cun na lonh dih hna,” tiah a ti. 
PRO.31.30	Iang hi hlennâk a si i dawhnâk zong an ziam, asinain 
PRO.31.31	Akut in a ṭuanmi theitlai pe u law, kutkâ ah amah hrimhrim kha a tuahmi nih thangṭhat seh.
