GEN.1.1	Na počiatku stvoril Boh nebo a zem.
GEN.1.2	Zem bola pustá a prázdna, tma bola nad prahlbinou a Boží duch sa vznášal nad vodami.
GEN.1.3	Boh povedal: „Nech je svetlo!“ A bolo svetlo.
GEN.1.4	Boh videl, že svetlo je dobré, a oddelil svetlo od tmy.
GEN.1.5	Boh nazval svetlo dňom a tmu nazval nocou. Bol večer, bolo ráno, prvý deň.
GEN.1.6	Boh povedal: „Nech je obloha uprostred vôd a nech oddeľuje vody od vôd!“
GEN.1.7	Boh utvoril oblohu a oddelil vody pod oblohou od vôd nad oblohou. Tak sa aj stalo.
GEN.1.8	Boh nazval oblohu nebom. Bol večer a bolo ráno, druhý deň.
GEN.1.9	Boh povedal: „Nech sa vody, ktoré sú pod nebom, nahromadia na jedno miesto a nech sa ukáže pevnina!“ Tak sa aj stalo.
GEN.1.10	Boh nazval pevninu zemou a nahromadené vody nazval morom. Boh videl, že je to dobré.
GEN.1.11	Boh povedal: „Nech zem vydá sviežu zeleň, semenné rastliny a ovocné stromy, ktoré rodia na zemi ovocie so semenom svojho druhu!“ Tak sa aj stalo.
GEN.1.12	Zem vydala sviežu zeleň, semenné rastliny svojho druhu a ovocné stromy so semenom svojho druhu. Boh videl, že je to dobré.
GEN.1.13	Bol večer a bolo ráno, tretí deň.
GEN.1.14	Boh povedal: „Nech sú svetlá na nebeskej oblohe, aby oddeľovali deň od noci a označovali obdobia, dni a roky!
GEN.1.15	Nech svietia na nebeskej oblohe a osvetľujú zem!“ Tak sa aj stalo.
GEN.1.16	Boh utvoril dve veľké svetlá: väčšie, aby vládlo dňu, a menšie, aby vládlo noci; urobil aj hviezdy.
GEN.1.17	Boh ich umiestnil na nebeskej oblohe, aby svietili na zem, 
GEN.1.18	aby vládli vo dne i v noci a oddeľovali svetlo od tmy. Boh videl, že je to dobré.
GEN.1.19	Bol večer a bolo ráno, štvrtý deň.
GEN.1.20	Boh povedal: „Nech sa hmýria vody živými tvormi a vtáky nech lietajú nad zemou pod nebeskou oblohou!“
GEN.1.21	Boh stvoril veľké morské zvieratá a všetky živé tvory, ktorými sa hmýria vody, a všetky druhy okrídlených vtákov. Boh videl, že je to dobré.
GEN.1.22	Boh ich požehnal a povedal: „Ploďte sa a množte sa a naplňte vodu v moriach; vtáctvo nech sa množí na zemi!“
GEN.1.23	Bol večer a bolo ráno, piaty deň.
GEN.1.24	Boh povedal: „Nech vydá zem rôzne druhy živých tvorov: dobytok, plazy a divú zver!“ Tak sa aj stalo.
GEN.1.25	Boh utvoril rôzne druhy divej zveri, dobytka a plazov. Boh videl, že je to dobré.
GEN.1.26	Boh povedal: „Utvorme človeka na svoj obraz, na svoju podobu. Nech ľudia vládnu nad morskými rybami, nebeským vtáctvom, dobytkom, nad celou zemou a nad všetkými plazmi, čo sa hýbu po zemi!“
GEN.1.27	Boh stvoril človeka na svoj obraz;
GEN.1.27	na Boží obraz ho stvoril.
GEN.1.27	Stvoril ich ako muža a ženu.
GEN.1.28	Boh ich požehnal a povedal im: „Ploďte sa a množte sa, naplňte zem a podmaňte si ju! Panujte nad morskými rybami, nad nebeským vtáctvom a nad všetkou zverou, čo sa pohybuje na zemi!“
GEN.1.29	Potom Boh povedal: „Dal som vám všetky semenné rastliny na zemi a všetky stromy, prinášajúce ovocie, v ktorom je semeno, aby vám boli pokrmom.
GEN.1.30	No všetkým suchozemským živočíchom, všetkému nebeskému vtáctvu a všetkému živému tvorstvu, čo sa pohybuje po zemi, dávam za potravu všetky zelené byliny.“ Tak sa aj stalo.
GEN.1.31	Boh videl, že všetko, čo utvoril, bolo veľmi dobré. Bol večer a bolo ráno, šiesty deň.
GEN.2.1	Takto boli dokončené nebesia, zem i všetky ich zástupy.
GEN.2.2	Siedmeho dňa Boh dokončil svoje dielo, ktoré konal, a v siedmy deň si Boh odpočinul od všetkého, čo utvoril.
GEN.2.3	Boh požehnal siedmy deň a posvätil ho, lebo v ten deň Boh prestal vykonávať celé svoje stvoriteľské dielo, ktoré utvoril.
GEN.2.4	Takto sa udialo stvorenie neba a zeme.
GEN.2.4	Keď Hospodin, Boh, utvoril zem i nebo,
GEN.2.5	ešte nebol na zemi nijaký poľný ker a nerástla nijaká poľná bylina, lebo Hospodin, Boh, nezoslal na zem dážď a nebolo ani človeka, ktorý by obrábal zem.
GEN.2.6	Spodná voda však vyvierala zo zeme a zavlažovala celý zemský povrch. 
GEN.2.7	Vtedy Hospodin, Boh, stvárnil človeka, prach zo zeme, a vdýchol mu do nozdier dych života. Tak sa stal človek živou bytosťou.
GEN.2.8	Hospodin, Boh, vysadil záhradu v Edene na východe a postavil do nej človeka, ktorého stvárnil.
GEN.2.9	Hospodin, Boh, dal vyrásť zo zeme stromom všetkých druhov, na pohľad lákavým a na jedenie chutným. Uprostred záhrady dal vyrásť stromu života a stromu poznania dobra a zla.
GEN.2.10	Z Edenu vytekala rieka, aby zavlažovala záhradu. Odtiaľ sa rozdeľovala na štyri hlavné toky.
GEN.2.11	Meno prvého je Pišón; ten obteká celú krajinu Chavila, kde sa vyskytuje zlato.
GEN.2.12	Zlato tej krajiny je rýdze. Tam sa nachádza bdéliová živica a ónyxový kameň.
GEN.2.13	Meno druhej rieky je Gichón. Tá obteká celú krajinu Kúš.
GEN.2.14	Meno tretej rieky je Tigris
GEN.2.15	Hospodin, Boh, vzal človeka a umiestnil ho v záhrade Eden, aby ju obrábal a strážil.
GEN.2.16	Hospodin, Boh, prikázal človekovi: „Môžeš jesť zo všetkých stromov záhrady,
GEN.2.17	ale nejedz zo stromu poznania dobra a zla, lebo v deň, v ktorom by si z neho jedol, určite zomrieš.“
GEN.2.18	Potom Hospodin, Boh, povedal: „Nie je dobré človekovi byť samému. Urobím mu pomoc, ktorá mu bude rovnocenná.“
GEN.2.19	Keď Hospodin, Boh, stvárnil z hliny všetku poľnú zver a všetko nebeské vtáctvo, priviedol ich k človekovi, aby videl, ako ich pomenuje. Ako človek pomenoval každú živú bytosť, tak sa volá.
GEN.2.20	Človek dal mená všetkému dobytku, všetkým nebeským vtákom a všetkým poľným zvieratám, ale rovnocennú pomoc nenašiel. 
GEN.2.21	Hospodin, Boh, dopustil na človeka tvrdý spánok, takže zaspal. Vybral mu jedno z rebier a miesto uzavrel mäsom.
GEN.2.22	Z rebra, ktoré vybral Hospodin, Boh, človekovi, utvoril ženu a priviedol ju k nemu.
GEN.2.23	Tu človek zvolal:
GEN.2.23	„Toto je konečne kosť z mojich kostí
GEN.2.23	a telo z môjho tela!
GEN.2.23	Bude sa volať mužena,
GEN.2.23	lebo bola vzatá z muža!“
GEN.2.24	Preto opustí muž svojho otca i matku a priľne k svojej žene a budú jedno telo.
GEN.2.25	Obaja, človek i jeho žena, boli nahí, no jeden pred druhým sa nehanbili.
GEN.3.1	Had bol najľstivejší zo všetkých poľných zvierat, ktoré utvoril Hospodin, Boh. Povedal žene: „Naozaj vám Boh zakázal jesť zo všetkých stromov záhrady?“
GEN.3.2	Žena mu odpovedala: „Ovocie zo stromov v záhrade jesť smieme,
GEN.3.3	ale o ovocí stromu, ktorý je uprostred záhrady, Boh povedal: ‚Nejedzte z neho, nedotknite sa ho, aby ste nezomreli!‘“ 
GEN.3.4	No had žene povedal: „Nie, určite nezomriete!
GEN.3.5	Boh totiž vie, že v deň, keď budete z neho jesť, otvoria sa vám oči a budete ako Boh, budete poznať dobro i zlo.“
GEN.3.6	Žena videla, že by bolo dobré jesť zo stromu, lebo strom je na pohľad lákavý a na získanie múdrosti vábivý. Vzala z jeho ovocia, jedla, potom dala aj svojmu mužovi, ktorý bol s ňou, a jedol aj on.
GEN.3.7	Obom sa otvorili oči a spoznali, že sú nahí. Splietli figové listy a urobili si zástery.
GEN.3.8	Keď počuli hlas Hospodina, Boha, ktorý sa prechádzal po záhrade za popoludňajšieho vánku, ukryl sa človek i jeho žena pred Hospodinom, Bohom, medzi stromy záhrady.
GEN.3.9	Hospodin, Boh, zavolal na človeka a opýtal sa ho: „Kde si?“
GEN.3.10	On odpovedal: „Počul som tvoj hlas v záhrade, zľakol som sa, pretože som nahý, a tak som sa skryl.“
GEN.3.11	Potom sa ho spýtal: „Kto ti povedal, že si nahý? Nejedol si azda zo stromu, z ktorého som ti zakázal jesť?“
GEN.3.12	Človek odvetil: „Žena, ktorú si mi dal, aby bola so mnou, dala mi z toho stromu, tak som jedol.“
GEN.3.13	Nato povedal Hospodin, Boh, žene: „Čo si to urobila?“ Ona odpovedala: „Had ma naviedol, tak som jedla.“
GEN.3.14	Hospodin, Boh, povedal hadovi:
GEN.3.14	„Pretože si to urobil, budeš prekliaty,
GEN.3.14	vyvrhnutý spomedzi všetkého dobytka
GEN.3.14	a všetkých divých zvierat.
GEN.3.14	Budeš sa plaziť po bruchu
GEN.3.14	a hltať prach po všetky dni svojho života.
GEN.3.15	Nepriateľstvo ustanovujem medzi tebou a ženou,
GEN.3.15	medzi tvojím potomstvom a jej potomstvom;
GEN.3.15	ono ti rozšliape hlavu, ty mu však zraníš pätu!“
GEN.3.16	Žene povedal:
GEN.3.16	„Rozmnožím tvoje trápenie v tehotenstve,
GEN.3.16	v bolestiach budeš rodiť deti.
GEN.3.16	Budeš túžiť po svojom mužovi,
GEN.3.16	ale on bude vládnuť nad tebou.“
GEN.3.17	Mužovi povedal:
GEN.3.17	„Pretože si poslúchol hlas svojej ženy
GEN.3.17	a jedol si zo stromu,
GEN.3.17	z ktorého som ti zakázal jesť,
GEN.3.17	nech je pre teba prekliata pôda.
GEN.3.17	S námahou sa z nej budeš živiť
GEN.3.17	po všetky dni svojho života.
GEN.3.18	Tŕnie a bodľačie ti bude rodiť
GEN.3.18	a ty budeš jesť poľné byliny.
GEN.3.19	V pote tváre budeš jesť chlieb,
GEN.3.19	kým sa nevrátiš do zeme,
GEN.3.19	lebo z nej si bol vzatý,
GEN.3.19	veď prach si a do prachu sa vrátiš.“
GEN.3.20	Človek dal svojej žene meno Eva, pretože ona bola matkou všetkých živých.
GEN.3.21	Hospodin, Boh, urobil mužovi a jeho žene kožené šaty a zaodel ich. 
GEN.3.22	Potom Hospodin, Boh, povedal: „Hľa, človek sa stal ako jeden z nás: Pozná dobro i zlo. Len aby teraz nesiahol rukou na strom života, nejedol z neho a nežil naveky!“
GEN.3.23	Hospodin, Boh, ho vyhnal zo záhrady Eden, aby obrábal pôdu, z ktorej bol vzatý.
GEN.3.24	Odohnal človeka a na východ od záhrady Eden postavil cherubov a blýskavý plamenný meč, aby strážili cestu k stromu života.
GEN.4.1	Adam poznal svoju ženu Evu, ona počala, porodila Kaina a povedala: „Dostala som muža od Hospodina.“
GEN.4.2	Porodila aj jeho brata Ábela. Ábel sa stal pastierom oviec, ale Kain obrábal pôdu.
GEN.4.3	Po istom čase priniesol Kain obetu Hospodinovi z poľných plodín.
GEN.4.4	Ábel obetoval prvorodené zo svojho stáda s tukom. Hospodin priaznivo zhliadol na Ábela a na jeho obetu,
GEN.4.5	ale na Kaina a na jeho obetu tak nepohliadol. Kain sa veľmi nahneval a tvár sa mu zamračila.
GEN.4.6	Hospodin povedal Kainovi: „Prečo sa hneváš? Prečo sa ti tvár tak zamračila?
GEN.4.7	Či neprijmem aj teba, ak budeš robiť dobre? No ak nerobíš dobre, pri dverách číha na teba hriech a jeho žiadostivosť, ale ty ju máš ovládať.“ 
GEN.4.8	Kain povedal svojmu bratovi Ábelovi: „Vyjdime von!“ Keď boli na poli, Kain napadol svojho brata Ábela a zabil ho.
GEN.4.9	Tu sa Hospodin spýtal Kaina: „Kde je tvoj brat Ábel?“ On odvetil: „Neviem. Som azda strážcom svojho brata?“
GEN.4.10	Opäť sa ho spýtal: „Čo si to urobil? Hlas krvi tvojho brata kričí ku mne zo zeme.
GEN.4.11	Teraz budeš kliatbou vyhnaný z pôdy, ktorá otvorila ústa, aby z tvojej ruky vypila krv tvojho brata.
GEN.4.12	Keď budeš obrábať pôdu, už ti nevydá svoju silu. Budeš sa nepokojne potulovať po zemi.“
GEN.4.13	Kain povedal Hospodinovi: „Môj trest je väčší, než vládzem zniesť. 
GEN.4.14	Ty ma dnes vyháňaš z pôdy a budem sa skrývať pred tebou. Budem sa nepokojne potulovať po zemi; ktokoľvek ma stretne, zabije ma.“
GEN.4.15	Hospodin mu však povedal: „Nie, to sa nestane, lebo ktokoľvek by zabil Kaina, toho postihne sedemnásobná pomsta.“ Hospodin poznačil Kaina, aby ho nikto, kto ho stretne, nezabil.
GEN.4.16	Kain sa vzdialil od Hospodina a býval v kraji Nód, na východ od Edenu.
GEN.4.17	Kain poznal svoju ženu, ktorá počala a porodila Henocha
GEN.4.18	Henochovi sa narodil syn Irád; Irád splodil Mechújaela, Mechújael Metúšaela a Metúšael Lemecha. 
GEN.4.19	Lemech si vzal dve ženy. Jedna sa volala Ada a druhá Cilla. 
GEN.4.20	Ada porodila Jabála, ktorý sa stal praotcom tých, čo bývajú v stanoch pri stádach. 
GEN.4.21	Jeho brat sa volal Jubál; on sa stal praotcom všetkých, čo hrajú na citare a flaute. 
GEN.4.22	Aj Cilla porodila, a to Túbal-Kajina. Bol kováč a zhotovoval rozličné výrobky z bronzu a zo železa. Túbal-Kajinova sestra bola Naama. 
GEN.4.23	Raz povedal Lemech svojim ženám:
GEN.4.23	„Ada a Cilla, počujte môj hlas,
GEN.4.23	Lemechove ženy, načúvajte mojej reči!
GEN.4.23	Zabil som muža, ktorý ma poranil,
GEN.4.23	mládenca, ktorý ma udrel.
GEN.4.24	Ak je pomsta za Kaina
GEN.4.24	sedemnásobná,
GEN.4.24	za Lemecha je
GEN.4.24	sedemdesiatsedemnásobná.“
GEN.4.25	Adam opäť poznal svoju ženu. Porodila syna a dala mu meno Šét, lebo povedala: „Boh mi dal iného potomka namiesto Ábela, ktorého zabil Kain.“
GEN.4.26	Aj Šétovi sa narodil syn a dal mu meno Enóš. Vtedy sa začalo vzývať meno Hospodina.
GEN.5.1	Toto je rodokmeň Adama. Keď Boh stvoril človeka, utvoril ho na Božiu podobu.
GEN.5.2	Ako muža a ženu ich stvoril, požehnal ich a dal im meno človek, keď ich stvoril.
GEN.5.3	Keď mal Adam stotridsať rokov, splodil syna na svoj obraz a podobu a dal mu meno Šét.
GEN.5.4	Po Šétovom narodení žil Adam osemsto rokov a narodili sa mu synovia a dcéry. 
GEN.5.5	Celý vek Adamovho života bol deväťstotridsať rokov, potom zomrel.
GEN.5.6	Keď mal Šét stopäť rokov, narodil sa mu Enóš.
GEN.5.7	Po Enóšovom narodení žil Šét osemstosedem rokov a narodili sa mu synovia a dcéry. 
GEN.5.8	Celý vek Šétovho života bol deväťstodvanásť rokov, potom zomrel.
GEN.5.9	Keď mal Enóš deväťdesiat rokov, narodil sa mu Kenán.
GEN.5.10	Po Kenánovom narodení žil Enóš osemstopätnásť rokov a narodili sa mu synovia a dcéry. 
GEN.5.11	Celý vek Enóšovho života bol deväťstopäť rokov, potom zomrel.
GEN.5.12	Keď mal Kenán sedemdesiat rokov, narodil sa mu Mahalalel. 
GEN.5.13	Po Mahalalelovom narodení žil Kenán osemstoštyridsať rokov a narodili sa mu synovia a dcéry. 
GEN.5.14	Celý vek Kenánovho života bol deväťstodesať rokov, potom zomrel.
GEN.5.15	Keď mal Mahalalel šesťdesiatpäť rokov, narodil sa mu Jered. 
GEN.5.16	Po Jeredovom narodení žil Mahalalel osemstotridsať rokov a narodili sa mu synovia a dcéry. 
GEN.5.17	Celý vek Mahalalelovho života bol osemstodeväťdesiatpäť rokov, potom zomrel.
GEN.5.18	Keď mal Jered stošesťdesiatdva rokov, narodil sa mu Henoch.
GEN.5.19	Po Henochovom narodení žil Jered osemsto rokov a narodili sa mu synovia a dcéry. 
GEN.5.20	Celý vek Jeredovho života bol deväťstošesťdesiatdva rokov, potom zomrel.
GEN.5.21	Keď mal Henoch šesťdesiatpäť rokov, narodil sa mu Matuzalem
GEN.5.22	Po Matuzalemovom narodení žil Henoch tristo rokov, chodil s Bohom a narodili sa mu synovia a dcéry.
GEN.5.23	Celý vek Henochovho života bol tristošesťdesiatpäť rokov. 
GEN.5.24	Henoch chodil s Bohom a nebolo ho, lebo ho Boh vzal.
GEN.5.25	Keď mal Matuzalem stoosemdesiatsedem rokov, narodil sa mu Lemech. 
GEN.5.26	Po Lemechovom narodení žil Matuzalem sedemstoosemdesiatdva rokov a narodili sa mu synovia a dcéry. 
GEN.5.27	Celý vek Matuzalemovho života bol deväťstošesťdesiatdeväť rokov, potom zomrel.
GEN.5.28	Keď mal Lemech stoosemdesiatdva rokov, narodil sa mu syn, 
GEN.5.29	ktorému dal meno Noach a povedal: „Tento nás poteší pri našej práci a námahe našich rúk s pôdou, ktorú Hospodin preklial.“
GEN.5.30	Po Noachovom narodení žil Lemech päťstodeväťdesiatpäť rokov a narodili sa mu synovia a dcéry. 
GEN.5.31	Celý vek Lemechovho života bol sedemstosedemdesiatsedem rokov, potom zomrel.
GEN.5.32	Keď mal Noach päťsto rokov, narodil sa mu Šém, Chám a Jefet.
GEN.6.1	Keď sa ľudia začali rozmnožovať na zemi a rodili sa im dcéry,
GEN.6.2	Boží synovia videli, že ľudské dcéry sú krásne, vzali si z nich za manželky tie, ktoré si vybrali.
GEN.6.3	Hospodin povedal: „Môj duch nezostane večne v človekovi, lebo je telo; jeho vek bude stodvadsať rokov.“
GEN.6.4	V tom čase i neskôr, keď sa Boží synovia stýkali s ľudskými dcérami a tie im rodili, vznikali na zemi obri, tí slávni muži dávnych čias.
GEN.6.5	Hospodin videl, že ľudská zloba na zemi je veľká a všetko zmýšľanie ľudského srdca je ustavične naklonené len k zlu.
GEN.6.6	Hospodin oľutoval, že utvoril človeka na zemi a cítil v srdci bolesť.
GEN.6.7	Hospodin povedal: „Človeka, ktorého som stvoril, vyhubím z povrchu zeme; počnúc človekom až po dobytok, plazy a nebeské vtáctvo, lebo ľutujem, že som ich utvoril.“
GEN.6.8	Ale Noach našiel u Hospodina milosť.
GEN.6.9	Toto je Noachov príbeh: Noach bol spravodlivý a bezúhonný muž medzi svojimi vrstovníkmi. Noach chodil s Bohom.
GEN.6.10	Narodili sa mu traja synovia: Šém, Chám a Jefet.
GEN.6.11	Zem však bola skazená pred Bohom a plná násilia. 
GEN.6.12	Boh videl, že zem je skazená, pretože celé ľudstvo na zemi si počínalo skazene.
GEN.6.13	Boh povedal Noachovi: „Rozhodol som sa skoncovať so všetkým tvorstvom, lebo zem je plná násilia. Zničím ich aj so zemou.
GEN.6.14	Urob si koráb z góferového dreva; v korábe urob priehrady a vymaž ho zvnútra i zvonka smolou.
GEN.6.15	Urobíš ho takto: dĺžka korábu bude tristo lakťov, šírka päťdesiat lakťov a jeho výška tridsať lakťov. 
GEN.6.16	Koráb dokonči tak, že pri vrchu urobíš svetlík na jeden lakeť. Do bočnej steny korábu osaď dvere; urob v ňom spodné, stredné a vrchné podlažie.
GEN.6.17	Ja privediem vody potopy na zem, aby som spod neba vyhubil každého tvora, v ktorom je dych života. Všetko, čo je na zemi, zahynie.
GEN.6.18	S tebou uzavriem zmluvu; do korábu vojdeš ty, tvoji synovia, tvoja žena a tvoje nevesty.
GEN.6.19	Zo všetkých druhov živočíchov vezmeš do korábu po páre, aby s tebou zostali nažive; bude to samec a samica. 
GEN.6.20	Vojdú ta s tebou po páre z vtáctva, dobytka i zo všetkých zemských plazov podľa svojich druhov, aby zostali nažive. 
GEN.6.21	Ty si vezmi z každej potravy, čo sa môže jesť, a zhromaždi ju k sebe; tebe aj im to bude za pokrm.“ 
GEN.6.22	Noach urobil všetko tak, ako mu Boh prikázal.
GEN.7.1	Potom Hospodin povedal Noachovi: „Vojdi do korábu s celou svojou rodinou, lebo som videl, že si spravodlivý predo mnou v tomto pokolení.
GEN.7.2	Zo všetkých čistých zvierat vezmi so sebou sedem párov, samca a samicu; z nečistých zvierat po páre, samca a samicu.
GEN.7.3	Aj z nebeského vtáctva vezmeš po sedem párov, samca a samicu, aby sa zachovalo potomstvo na celej zemi, 
GEN.7.4	lebo ešte sedem dní a potom spustím na zem dážď trvajúci štyridsať dní a štyridsať nocí a vyhubím z povrchu zeme každú bytosť, ktorú som utvoril.“
GEN.7.5	Noach urobil všetko, čo mu rozkázal Hospodin. 
GEN.7.6	Noach mal šesťsto rokov, keď voda potopy zaplavila zem.
GEN.7.7	Noach vošiel do korábu a s ním aj jeho synovia, jeho žena a jeho nevesty pred vodami potopy.
GEN.7.8	Z čistých i z nečistých zvierat, z vtáctva a zo všetkého, čo sa hýbe na zemi, 
GEN.7.9	vošlo po dvoch k Noachovi do korábu, samec a samica, ako mu prikázal Boh.
GEN.7.10	Keď prešlo sedem dní, valila sa voda potopy na zem. 
GEN.7.11	V šesťstom roku Noachovho života, v druhom mesiaci, sedemnásteho dňa toho mesiaca, vyrazili všetky pramene obrovskej prahlbiny, roztvorili sa nebeské uzávery
GEN.7.12	a pršalo na zem štyridsať dní a štyridsať nocí. 
GEN.7.13	V ten istý deň vošiel do korábu Noach a s ním jeho synovia Šém, Chám a Jefet, jeho žena a jeho tri nevesty. 
GEN.7.14	Oni a všetky zvieratá, všetok dobytok, všetky plazy, čo sa hýbu na zemi, všetko vtáctvo, všetky operence a okrídlence podľa svojich druhov 
GEN.7.15	vošli k Noachovi do korábu po páre zo všetkých tvorov, v ktorých je dych života. 
GEN.7.16	Zo všetkých tvorov vošiel samec a samica tak, ako mu Boh prikázal. Hospodin za ním zavrel koráb.
GEN.7.17	Na zemi nastala štyridsaťdňová potopa. Voda stúpala, zdvihla koráb a ten sa vzniesol zo zeme. 
GEN.7.18	Voda veľmi stúpala a zaplavovala všetko na povrchu zeme, no koráb sa vznášal na vode. 
GEN.7.19	Voda tak veľmi stúpala nad pevninou, že zatopila všetky vysoké vrchy pod šírym nebom. 
GEN.7.20	O pätnásť lakťov prevyšovala voda vrchy, ktoré pokryla.
GEN.7.21	Zahynuli všetky tvory, ktoré sa pohybovali po zemi, vtáctvo, dobytok, divá zver, plazy, ktoré sa hýbali po zemi, i všetci ľudia.
GEN.7.22	Z toho, čo bolo na suchej zemi, zahynulo všetko, čo malo v nozdrách dych života. 
GEN.7.23	Boh zahubil všetky bytosti, čo boli na povrchu zeme: ľudí, dobytok, plazy a nebeské vtáctvo. Všetko bolo vyhubené zo zeme, ostal iba Noach a to, čo bolo s ním v korábe.
GEN.7.24	Voda ovládala zem stopäťdesiat dní.
GEN.8.1	Boh si spomenul na Noacha, na všetku divú zver a všetok dobytok, ktorý bol s ním v korábe; Boh zoslal na zem vietor a voda opadávala.
GEN.8.2	Zatvorili sa aj žriedla prahlbiny a nebeské uzávery; zastavil sa aj dážď z neba. 
GEN.8.3	Voda, čo pritekala a odtekala, strácala sa zo zeme a po stopäťdesiatich dňoch jej ubúdalo. 
GEN.8.4	V siedmom mesiaci, v sedemnásty deň tohto mesiaca, zastal koráb na pohorí Araratu.
GEN.8.5	Voda ustupovala a opadávala až do desiateho mesiaca. V prvý deň desiateho mesiaca sa objavili končiare vrchov. 
GEN.8.6	Keď uplynulo štyridsať dní, Noach otvoril na korábe okno, ktoré urobil, 
GEN.8.7	a vypustil krkavca; ten odlietal a prilietal, kým voda na zemi nevyschla.
GEN.8.8	Vypustil aj holubicu, aby zistil, či vody z povrchu zeme už ubudlo.
GEN.8.9	No keď nenašla miesto, kde by jej noha spočinula, vrátila sa k nemu do korábu. Na celej zemi bola ešte voda. Vystrel ruku, chytil holubicu a vzal ju do korábu. 
GEN.8.10	Počkal ešte ďalších sedem dní a znova vypustil z korábu holubicu. 
GEN.8.11	Podvečer sa k nemu vrátila a v zobáku priniesla čerstvý olivový lístok. Noach spoznal, že voda zo zeme ustúpila. 
GEN.8.12	Čakal ešte ďalších sedem dní a vypustil holubicu, no tá sa k nemu už nevrátila. 
GEN.8.13	V šesťstoprvom roku, v prvom mesiaci, v prvý deň mesiaca, voda na zemi vyschla. Noach otvoril strechu korábu, pozrel sa von a videl, že povrch zeme je už suchý. 
GEN.8.14	V druhom mesiaci, v dvadsiaty siedmy deň mesiaca, zem bola suchá.
GEN.8.15	Boh prehovoril k Noachovi: 
GEN.8.16	„Vyjdi z korábu so svojou ženou, so svojimi synmi a so svojimi nevestami.
GEN.8.17	Vyveď všetky druhy živočíchov, ktoré sú s tebou: vtáctvo, dobytok a všetky plazy, čo sa hmýria na zemi, aby sa pohybovali po zemi, plodili sa a množili sa na zemi.“
GEN.8.18	Vyšiel teda Noach, s ním jeho synovia, jeho žena, jeho nevesty, 
GEN.8.19	všetky zvieratá, všetky plazy, všetky vtáky, všetko, čo sa hýbe na zemi, podľa svojich rodov, to všetko vyšlo z korábu. 
GEN.8.20	Potom Noach postavil oltár Hospodinovi, vzal zo všetkého čistého dobytka i z čistých vtákov a priniesol spaľované obety na oltár.
GEN.8.21	Hospodin pocítil príjemnú vôňu a povedal si: „Už nikdy pre človeka neprekľajem zem, lebo zmýšľanie ľudského srdca je od mladosti náklonné na zlé. Preto už nikdy nevyhubím všetky živé bytosti, ako som to urobil.
GEN.8.22	Kým bude trvať zem, sejba ani žatva,
GEN.8.22	chlad ani horúčava, leto ani zima,
GEN.8.22	deň ani noc neprestanú.“
GEN.9.1	Boh požehnal Noacha i jeho synov a povedal im: „Ploďte sa, množte sa a naplňte zem!
GEN.9.2	Strach a hrôza z vás padne na všetky pozemské zvieratá, na všetko nebeské vtáctvo i na všetko, čo sa hýbe na zemi. Všetky morské ryby sú dané do vašej moci.
GEN.9.3	Všetko, čo sa hýbe a žije, budete mať za pokrm, všetko vám dávam, ako predtým zelené byliny.
GEN.9.4	Len mäso s dušou, teda s jeho krvou, jesť nebudete,
GEN.9.5	lebo za vašu krv budem brať na zodpovednosť každé zviera, za život človeka budem brať na zodpovednosť človeka, jeho brata.
GEN.9.6	Ak niekto preleje krv človeka,
GEN.9.6	nech jeho krv preleje človek,
GEN.9.6	lebo Boh utvoril človeka
GEN.9.6	na Boží obraz.
GEN.9.7	Vy sa však ploďte a množte,
GEN.9.7	rozmáhajte sa na zemi
GEN.9.7	a množte sa na nej!“
GEN.9.8	Boh povedal Noachovi a jeho synom, čo boli s ním: 
GEN.9.9	„Uzatváram svoju zmluvu s vami i s vaším potomstvom
GEN.9.10	a so všetkými živými bytosťami, čo sú s vami, s vtáctvom, s dobytkom a so všetkou divou zverou, čo je s vami, so všetkým, čo vyšlo z korábu, so všetkou zverou zeme.
GEN.9.11	Uzatváram s vami svoju zmluvu, že voda potopy už nezničí nijakého živého tvora a nebude už potopy, ktorá by zničila zem.“
GEN.9.12	Boh povedal: „Toto je znamením zmluvy, ktorú uzatváram medzi mnou a vami a všetkými živými tvormi, čo sú s vami, pre všetky budúce pokolenia:
GEN.9.13	Svoju dúhu som položil na oblak, aby bola znamením zmluvy medzi mnou a zemou.
GEN.9.14	Kedykoľvek nahromadím mračná nad zemou a na oblaku sa ukáže dúha, 
GEN.9.15	rozpomeniem sa na svoju zmluvu medzi mnou a vami a všetkými živými tvormi; voda už nebude potopou na zničenie všetkých živých tvorov.
GEN.9.16	Keď sa na oblaku ukáže dúha, pozriem na ňu a rozpomeniem sa na večnú zmluvu medzi Bohom a každým živým tvorom na zemi.“
GEN.9.17	Boh povedal Noachovi: „Toto je znamenie zmluvy, ktorú som ustanovil medzi mnou a každým živým tvorom na zemi.“
GEN.9.18	Noachovi synovia, ktorí vyšli z korábu, boli: Šém, Chám a Jefet. Chám bol otcom Kanaána.
GEN.9.19	Títo traja boli Noachovi synovia a z nich sa rozšírilo ľudstvo po celej zemi.
GEN.9.20	Noach bol prvý roľník, ktorý vysadil vinicu.
GEN.9.21	Raz sa napil vína, opil sa a obnažený si ľahol vo svojom stane.
GEN.9.22	Chám, Kanaánov otec, však videl svojho otca obnaženého a povedal to vonku svojim dvom bratom.
GEN.9.23	Šém a Jefet vzali plášť, obaja si ho položili na plecia, šli chrbtom, a tak zakryli nahotu svojho otca. Tvár mali odvrátenú, aby nevideli svojho otca obnaženého.
GEN.9.24	Keď sa Noach prebral z opojenia a dozvedel sa, čo mu urobil jeho najmladší syn, 
GEN.9.25	povedal:
GEN.9.25	„Buď prekliaty Kanaán,
GEN.9.25	otrokom otrokov buď
GEN.9.25	svojim bratom!“
GEN.9.26	Dodal:
GEN.9.26	„Nech je zvelebený Hospodin, Boh Šémov!
GEN.9.26	Nech mu je Kanaán otrokom!
GEN.9.27	Kiež Boh dá, aby sa Jefet rozšíril
GEN.9.27	a býval v Šémových stanoch!
GEN.9.27	Kiež mu je Kanaán otrokom!“
GEN.9.28	Noach žil po potope ešte tristopäťdesiat rokov. 
GEN.9.29	Celý vek Noachovho života bol deväťstopäťdesiat rokov, potom zomrel.
GEN.10.1	Toto je rodokmeň Noachových synov, Šéma, Cháma a Jefeta. Po potope sa im narodili synovia. 
GEN.10.2	Jefetovi synovia sú: Gomer, Magóg, Madaj, Javán, Tubal, Mešech a Tirás.
GEN.10.3	Gomerovi synovia sú: Aškenaz, Rifat a Togarma. 
GEN.10.4	Javánovi synovia sú: Eliša, Taršíš, Kittím a Rodaním.
GEN.10.5	Z nich sa rozvetvili ostrovné národy vo svojich krajinách, každý podľa svojho jazyka, podľa svojich rodov vo svojich národoch.
GEN.10.6	Chámovi synovia sú: Kúš, Micrajim, Pút a Kanaán.
GEN.10.7	Kúšovi synovia sú: Sába, Chavila, Sabta, Raema a Sabtecha. Raemovi synovia sú: Šeba a Dedán.
GEN.10.8	Kúšovi sa narodil Nimród. Stal sa prvým hrdinom na zemi.
GEN.10.9	Bol udatným lovcom pred Hospodinom. Preto vzniklo úslovie: Udatný lovec pred Hospodinom ako Nimród. 
GEN.10.10	Jeho kráľovstvo bolo od počiatku Bábel, Erech, Akkad a Kalne v krajine Šinár.
GEN.10.11	Z tejto krajiny vytiahol do Aššúru a vystaval Ninive, Rechobót-Ír, Kelach,
GEN.10.12	ako aj Resen medzi mestami Ninive a Kelach. To je to veľké mesto. 
GEN.10.13	Micrajim splodil: Lúdov, Anámov, Lehábov, Naftuchov,
GEN.10.14	Patrusanov, Kasluchov, z ktorých pochádzajú Filištínci a Kaftóri.
GEN.10.15	Kanaán splodil Sidona, svojho prvorodeného, a Chéta,
GEN.10.16	ďalej Jebúsejov, Amorejčanov, Girgašejov,
GEN.10.17	Chivvijov, Arkijov, Sínejov, 
GEN.10.18	Arvádov, Cemarov a Chamátov. Potom sa rozšírili rody Kanaánčanov.
GEN.10.19	Územie Kanaánčanov siahalo od Sidonu ku Geráru až po Gazu a smerom k Sodome, Gomore, Adme a Cebojímu až po Lešu.
GEN.10.20	To sú Chámovi synovia podľa rodov, jazykov, krajín a národov.
GEN.10.21	Aj Šémovi, praotcovi všetkých Eberových synov, Jefetovmu staršiemu bratovi, sa narodili synovia. 
GEN.10.22	Šémovi synovia sú: Elám, Aššúr, Arpachšad, Lúd a Aram.
GEN.10.23	Aramovi synovia sú: Úc, Chúl, Geter a Maš. 
GEN.10.24	Arpachšadovi sa narodil Šelach. Šelachovi sa narodil Eber. 
GEN.10.25	Eberovi sa narodili dvaja synovia: jeden sa volal Peleg, lebo za jeho čias bola rozdelená zem, a jeho brat sa volal Joktán.
GEN.10.26	Joktánovi sa narodili: Almodád, Šelef, Chacarmávet, Jarach, 
GEN.10.27	Hadorám, Uzál, Dikla, 
GEN.10.28	Obál, Abimael, Šeba, 
GEN.10.29	Ofír, Chavila a Jobáb. Títo všetci sú Joktánovi synovia. 
GEN.10.30	Ich sídla siahali od Méše až po Sefar k východnému pohoriu. 
GEN.10.31	Toto sú Šémovi synovia podľa ich rodov, jazykov a národov, bývajúci vo svojich krajinách. 
GEN.10.32	Toto sú rody Noachových synov podľa rodokmeňov a národov. Po potope sa z nich rozvetvili národy na zemi.
GEN.11.1	Na celej zemi bola jednotná reč a jednotné slová. 
GEN.11.2	Keď sa ľudia pohli od východu, našli rovinu v krajine Šinár a usadili sa tam.
GEN.11.3	Povedali si medzi sebou: „Poďme, narobme si tehál a vypáľme ich!“ Tehly používali namiesto kameňa a asfalt namiesto malty.
GEN.11.4	Potom povedali: „Poďme, vybudujme si mesto a vežu, ktorá svojím vrcholom bude siahať do neba! Tak sa preslávime a nerozptýlime sa po celej zemi.“
GEN.11.5	Hospodin však zostúpil, aby sa pozrel na mesto a vežu, ktorú stavali ľudia.
GEN.11.6	Hospodin povedal: „Sú jeden národ a všetci hovoria jednou rečou. Toto je iba začiatok ich výčinov; teraz im už nič nezabráni uskutočniť všetko, čo si zaumienia.
GEN.11.7	Poďme, zostúpme a zmäťme im reč, aby sa medzi sebou nedorozumeli!“
GEN.11.8	Tak ich Hospodin odtiaľ rozptýlil po celej zemi a prestali stavať mesto.
GEN.11.9	Preto dostalo meno Bábel
GEN.11.10	Toto je Šémov rodokmeň: Dva roky po potope, keď mal Šém sto rokov, narodil sa mu Arpachšad.
GEN.11.11	Po Arpachšadovom narodení žil Šém päťsto rokov a narodili sa mu synovia a dcéry.
GEN.11.12	Keď mal Arpachšad tridsaťpäť rokov, narodil sa mu Šelach. 
GEN.11.13	Po Šelachovom narodení žil Arpachšad štyristotri rokov a narodili sa mu synovia a dcéry.
GEN.11.14	Keď mal Šelach tridsať rokov, narodil sa mu Eber. 
GEN.11.15	Po Eberovom narodení žil Šelach štyristotri rokov a narodili sa mu synovia a dcéry.
GEN.11.16	Keď mal Eber tridsaťštyri rokov, narodil sa mu Peleg. 
GEN.11.17	Po Pelegovom narodení žil Eber štyristotridsať rokov a narodili sa mu synovia a dcéry.
GEN.11.18	Keď mal Peleg tridsať rokov, narodil sa mu Reu. 
GEN.11.19	Po Reuovom narodení žil Peleg dvestodeväť rokov a narodili sa mu synovia a dcéry.
GEN.11.20	Keď mal Reu tridsaťdva rokov, narodil sa mu Serúg. 
GEN.11.21	Po Serúgovom narodení žil Reu dvestosedem rokov a narodili sa mu synovia a dcéry.
GEN.11.22	Keď mal Serúg tridsať rokov, narodil sa mu Nachór. 
GEN.11.23	Po Nachórovom narodení žil Serúg dvesto rokov a narodili sa mu synovia a dcéry.
GEN.11.24	Keď mal Nachór dvadsaťdeväť rokov, narodil sa mu Terach.
GEN.11.25	Po Terachovom narodení žil Nachór stodevätnásť rokov a narodili sa mu synovia a dcéry.
GEN.11.26	Keď mal Terach sedemdesiat rokov, narodil sa mu Abrám, Nachór a Harán.
GEN.11.27	Toto je Terachov rodokmeň: Terachovi sa narodil Abrám, Nachór a Harán. Haránovi sa narodil Lót. 
GEN.11.28	Harán zomrel ešte za života svojho otca Teracha vo svojej rodnej zemi, v chaldejskom Úre. 
GEN.11.29	Abrám a Nachór sa oženili. Abrámova žena sa volala Saraj a Nachórova žena sa volala Milka. Bola to dcéra Harána, ktorý bol otcom Milky a Jisky.
GEN.11.30	Saraj bola neplodná, nemala deti.
GEN.11.31	Terach vzal svojho syna Abráma a svojho vnuka Lóta, Haránovho syna, a Saraj, svoju nevestu, ženu svojho syna Abráma, a vyviedol ich z chaldejského Úru, aby sa nasťahovali do Kanaánu. Prišli do Charánu a usadili sa tam.
GEN.11.32	Celý vek Terachovho života bol dvestopäť rokov. Potom Terach v Charáne zomrel.
GEN.12.1	Hospodin povedal Abrámovi:
GEN.12.1	„Odíď zo svojej krajiny,
GEN.12.1	od svojho príbuzenstva
GEN.12.1	a z domu svojho otca
GEN.12.1	do krajiny, ktorú ti ukážem!
GEN.12.2	Urobím z teba veľký národ,
GEN.12.2	požehnám ťa,
GEN.12.2	zvelebím tvoje meno.
GEN.12.2	Buď požehnaním!
GEN.12.3	Požehnám tých, čo teba žehnajú
GEN.12.3	a tých, čo tebe zlorečia, prekľajem.
GEN.12.3	V tebe budú požehnané
GEN.12.3	všetky pokolenia zeme.“
GEN.12.4	Vtedy Abrám odišiel, ako mu prikázal Hospodin. Šiel s ním aj Lót. Abrám mal sedemdesiatpäť rokov, keď odišiel z Charánu.
GEN.12.5	Abrám vzal svoju ženu Saraj, svojho synovca Lóta, všetok majetok, čo nadobudli, i služobníctvo, ktoré získali v Charáne. Pohli sa a šli do Kanaánu. Keď prišli do Kanaánu,
GEN.12.6	Abrám prešiel krajinou až k posvätnému miestu v Sícheme, k Moreho dubu. Vtedy bývali v krajine Kanaánčania.
GEN.12.7	Abrámovi sa zjavil Hospodin a povedal mu: „Túto krajinu dám tvojmu potomstvu.“ Potom tam postavil oltár Hospodinovi, ktorý sa mu zjavil.
GEN.12.8	Odtiaľ odišiel do pohoria na východ od Bételu a tam si rozložil stan. Na západ od neho bol Bétel, na východ Aj. Tam postavil Hospodinovi oltár a vzýval Hospodinovo meno.
GEN.12.9	Potom Abrám pokračoval v ceste k Negevu.
GEN.12.10	Keď v krajine nastal hlad, Abrám odišiel do Egypta, aby tam začas pobudol, lebo v krajine sa veľmi rozšíril hlad.
GEN.12.11	Keď sa chystali vojsť do Egypta, povedal svojej žene Saraj: „Pozri sa, viem, že si žena krásneho vzhľadu.
GEN.12.12	Keď ťa uvidia Egypťania, povedia si: ‚Toto je jeho žena.‘ Mňa zabijú a teba nechajú nažive.
GEN.12.13	Povedz teda, že si moja sestra, aby sa mi pre teba vodilo dobre a zostal som tvojou zásluhou nažive.“
GEN.12.14	Keď Abrám prišiel do Egypta, Egypťania videli, že je to žena veľmi krásna. 
GEN.12.15	Uvideli ju aj faraónovi dvorania, vychválili ju pred faraónom a odviedli ju do jeho paláca.
GEN.12.16	Ten pre ňu s Abrámom dobre zaobchádzal, takže mal ovce, dobytok, osly, sluhov, slúžky, oslice a ťavy.
GEN.12.17	Hospodin však postihol faraóna i jeho dom ťažkými údermi pre Saraj, Abrámovu ženu.
GEN.12.18	Faraón zavolal Abráma a povedal mu: „Čo si mi to urobil? Prečo si mi nepovedal, že je to tvoja žena? 
GEN.12.19	Prečo si povedal, že je to tvoja sestra? Ja som si ju preto vzal za ženu. Tu teda máš svoju ženu, ber si ju a choď!“ 
GEN.12.20	Faraón ho potom zveril mužom, aby ho poslali preč aj s jeho ženou i so všetkým, čo mal.
GEN.13.1	Odišiel teda Abrám z Egypta so svojou ženou i so všetkým, čo mal, do Negevu. Bol s ním aj Lót.
GEN.13.2	Abrám bol veľmi bohatý, mal stáda, striebro a zlato.
GEN.13.3	Potom Abrám pokračoval v ceste z miesta na miesto od Negevu až k Bételu, až na miesto medzi Bételom a Ajom, kde mal predtým svoj stan,
GEN.13.4	kde predtým postavil oltár a vzýval meno Hospodina. 
GEN.13.5	Aj Lót, ktorý žil s Abrámom, mal ovce, dobytok a stany. 
GEN.13.6	Krajina však nestačila na to, aby mohli bývať spolu; majetku mali toľko, že už nemohli zostať pri sebe.
GEN.13.7	Medzi pastiermi Abrámových stád a pastiermi Lótových stád vznikol spor. V tom čase bývali v krajine Kanaánčania a Perizzejci.
GEN.13.8	Preto Abrám povedal Lótovi: „Nech nie je rozbroj medzi nami, medzi mojimi pastiermi a tvojimi pastiermi, veď sme bratia!
GEN.13.9	Či nie je pred tebou celá krajina? Preto ťa prosím, oddeľ sa odo mňa! Ak pôjdeš naľavo, ja pôjdem napravo; ak si vyberieš pravú stranu, ja sa poberiem na ľavú.“
GEN.13.10	Lót sa rozhliadol a videl, že celé okolie Jordánu až po Coar je zavlažované ako Hospodinova záhrada a ako Egypt. To bolo predtým, ako Hospodin zničil Sodomu a Gomoru.
GEN.13.11	Preto si Lót vybral celé okolie Jordánu a odišiel na východ. Takto sa oddelili jeden od druhého.
GEN.13.12	Abrám býval v krajine Kanaán, Lót sa zdržiaval v mestách Okolia
GEN.13.13	Sodomčania boli zlí a veľmi hrešili proti Hospodinovi.
GEN.13.14	Keď sa Lót od neho oddelil, Hospodin povedal Abrámovi: „Rozhliadni sa z miesta, na ktorom si teraz, pozri na sever i na juh, na východ i na západ. 
GEN.13.15	Celú krajinu, ktorú vidíš, dám tebe a tvojmu potomstvu naveky.
GEN.13.16	Rozmnožím tvoje potomstvo a bude ho ako prachu zeme. Ak niekto bude môcť spočítať prach zeme, potom spočíta aj tvoje potomstvo.
GEN.13.17	Vstaň a prejdi krajinu po dĺžke a šírke, lebo ti ju dávam!“ 
GEN.13.18	Abrám vzal svoj stan a odišiel bývať k Mamreho dubom, ktoré sú v Hebrone, a postavil tam oltár Hospodinovi.
GEN.14.1	V tom čase šinársky kráľ Amrafel, ellasársky kráľ Arjóch, elámsky kráľ Kedorlaómer a kráľ Gojímu Tideál
GEN.14.2	šli bojovať proti Berovi, sodomskému kráľovi, Biršovi, gomorskému kráľovi, Šinábovi, ademskému kráľovi, Šeméberovi, cebojímskemu kráľovi a kráľovi z Bely, čo je Coar. 
GEN.14.3	Títo všetci sa ako spojenci zhromaždili v údolí Siddím, kde je teraz Soľné more.
GEN.14.4	Dvanásť rokov boli poddaní Kedorlaómerovi a v trinástom roku sa proti nemu vzbúrili. 
GEN.14.5	V štrnástom roku šiel bojovať Kedorlaómer a spojeneckí králi a porazili Refajov v Aštarót-Karnajime a Zúzov v Háme, Emov na kirjatajimskej rovine
GEN.14.6	a Chorijcov na seírskom pohorí až k Él-Paránu, na okraji púšte.
GEN.14.7	Potom sa obrátili a došli k Én-Mišpátu, teda do Kadéša, a na poli Amalékov a Amorejčanov pobili všetko, čo bývalo v Chacecón-Tamáre.
GEN.14.8	Nato vytiahli sodomský kráľ, gomorský kráľ, ademský kráľ, cebojímsky kráľ a belský, teda coarský kráľ, a zoradili sa do boja proti nim v údolí Siddím, 
GEN.14.9	totiž proti elámskemu kráľovi Kedorlaómerovi, kráľovi Gojímu Tideálovi, šinárskemu kráľovi Amrafelovi a ellasárskemu kráľovi Arjóchovi; štyria králi proti piatim. 
GEN.14.10	V údolí Siddím bolo však mnoho asfaltových studní. Keď sodomský kráľ a gomorský kráľ utekali, spadli do nich. Ostatní ušli na pohorie.
GEN.14.11	Víťazi odvliekli zo Sodomy a Gomory všetok majetok, všetky potraviny a odtiahli. 
GEN.14.12	Vzali aj Abrámovho synovca Lóta s jeho majetkom, lebo býval v Sodome, a odtiahli.
GEN.14.13	Jeden z tých, čo utiekli, prišiel a oznámil to Hebrejovi Abrámovi, ktorý býval pri duboch Amorejčana Mamreho, Eškólovho a Anérovho brata. Týchto spájala s Abrámom zmluva o priateľstve.
GEN.14.14	Keď sa Abrám dopočul, že jeho synovca odviedli do zajatia, zvolal svojich tristoosemnástich vycvičených mužov, narodených v jeho dome, a prenasledoval útočníkov až po Dán.
GEN.14.15	V noci rozostavil proti nim svojich služobníkov, porážal ich a prenasledoval až po Chobu, ktorá leží na sever od Damasku. 
GEN.14.16	Priniesol späť všetok majetok, priviedol aj svojho synovca Lóta s jeho majetkom, ako aj ženy a ostatný ľud.
GEN.14.17	Keď sa po víťazstve nad Kedorlaómerom a kráľmi, ktorí boli s ním, vracal, sodomský kráľ mu vyšiel v ústrety do údolia Šave, teda do Kráľovho údolia.
GEN.14.18	Šalémsky kráľ Melchisedek
GEN.14.19	Požehnal ho a povedal:
GEN.14.19	„Nech Abráma požehná Najvyšší Boh,
GEN.14.19	Tvorca neba i zeme.
GEN.14.20	Nech je zvelebený Najvyšší Boh,
GEN.14.20	ktorý ti vydal do rúk tvojich nepriateľov.“
GEN.14.20	Vtedy mu Abrám dal desiatok zo všetkého.
GEN.14.21	Sodomský kráľ povedal Abrámovi: „Daj mi ľudí, majetok si nechaj!“ 
GEN.14.22	Abrám však sodomskému kráľovi odpovedal: „Prísažne dvíham ruku k Hospodinovi, Najvyššiemu Bohu, Tvorcovi neba a zeme,
GEN.14.23	že nevezmem ani len nitku, ani remienok z obuvi, vôbec nič z čohokoľvek, čo je tvoje, aby si nepovedal: ‚Obohatil som Abráma.‘
GEN.14.24	Nechcem nič, iba to, čo zjedlo služobníctvo, a podiel pre mužov Anéra, Eškóla a Mamreho, ktorí šli so mnou. Oni nech dostanú svoj podiel.“
GEN.15.1	Po týchto udalostiach zaznelo Abrámovi vo videní Hospodinovo slovo:
GEN.15.1	„Neboj sa, Abrám,
GEN.15.1	ja som tvoj štít,
GEN.15.1	tvoja hojná odmena.“
GEN.15.2	Abrám povedal: „Pán, Hospodin, čože mi dáš?! Veď odchádzam bezdetný a dedičom môjho domu bude damaský Eliezer.“ 
GEN.15.3	Abrám ešte dodal: „Veď si mi nedal potomka a môj sluha, narodený v mojom dome, má byť mojím dedičom?“
GEN.15.4	Hospodin mu však povedal: „On nebude tvojím dedičom. Tvojím dedičom bude ten, čo vyjde z teba.“
GEN.15.5	Vyviedol ho von a povedal mu: „Len sa pozri na nebo a spočítaj hviezdy, ak ich môžeš spočítať,“ a dodal: „Toľko bude tvojho potomstva.“
GEN.15.6	Abrám uveril Hospodinovi a on mu to počítal za spravodlivosť.
GEN.15.7	Potom mu povedal: „Ja som Hospodin, ktorý som ťa vyviedol z chaldejského Úru, aby som ti dal do vlastníctva túto krajinu.“
GEN.15.8	On sa opýtal: „Pán, Hospodin, podľa čoho poznám, že ju budem vlastniť?“ 
GEN.15.9	On mu odpovedal: „Prines mi trojročnú jalovicu, trojročnú kozu, trojročného barana, hrdličku a holúbka!“ 
GEN.15.10	Keď to všetko priniesol, rozpolil to a jednu polovicu položil naproti druhej, ale vtáky nerozpolil.
GEN.15.11	Dravé vtáky zlietali na mŕtve telá a Abrám ich odháňal.
GEN.15.12	Keď zapadlo slnko, Abrám tvrdo zaspal, zovrela ho tieseň hrozivej temnoty.
GEN.15.13	Hospodin povedal Abrámovi: „Dobre si uvedom, že tvoji potomkovia budú prišelcami v cudzej krajine, zotročia ich a štyristo rokov budú s nimi zle zaobchádzať.
GEN.15.14	No ja budem súdiť aj národ, ktorému budú otročiť. Potom vyjdú s veľkým majetkom.
GEN.15.15	Ty však odídeš v pokoji k svojim predkom a pochovajú ťa v úctyhodnej starobe.
GEN.15.16	Vo štvrtom pokolení sa sem však vrátia, lebo doteraz nie sú dovŕšené viny Amorejčanov.“
GEN.15.17	Keď zapadlo slnko a nastala hustá tma, objavila sa dymiaca pec a ohnivá pochodeň, ktorá prechádzala medzi rozpolenými čiastkami.
GEN.15.18	V ten deň uzavrel Hospodin zmluvu s Abrámom a povedal: „Tvojmu potomstvu dám túto krajinu od Egyptského potoka až po Veľkú rieku, rieku Eufrat,
GEN.15.19	územie Kénitov, Kenizzejcov, Kadmončanov,
GEN.15.20	Chetitov, Perizzejcov a Refajov, 
GEN.15.21	Amorejčanov, Kanaánčanov, Girgašejov a Jebúsejov.“
GEN.16.1	Abrámova žena Saraj nerodila. Mala však slúžku, Egypťanku menom Hagar.
GEN.16.2	Raz Saraj povedala Abrámovi: „Pozri, Hospodin mi zabránil rodiť. Vojdi teda k mojej slúžke! Možno, že z nej dostanem syna.“ Abrám prijal radu od Saraj.
GEN.16.3	Po desiatich rokoch odvtedy, čo sa Abrám nasťahoval do Kanaánu, Abrámova žena Saraj vzala svoju egyptskú slúžku Hagar a dala ju svojmu mužovi Abrámovi za ženu. 
GEN.16.4	On vošiel k Hagar a ona počala. Keď spoznala, že počala, pohŕdavo hľadela na svoju paniu.
GEN.16.5	Saraj povedala Abrámovi: „Pre teba znášam príkorie. Dala som ti svoju slúžku do lona a teraz, keď vidí, že počala, mnou opovrhuje. Nech Hospodin rozsúdi medzi mnou a tebou!“
GEN.16.6	Nato Abrám povedal Saraj: „Pozri, svoju slúžku máš vo svojej moci. Nalož s ňou, ako uznáš za dobré!“ Keď ju Saraj sužovala, Hagar od nej ušla.
GEN.16.7	Keď ju Hospodinov anjel stretol pri prameni vody na púšti, pri prameni na ceste do Šúru,
GEN.16.8	povedal jej: „Hagar, Sarajina slúžka, odkiaľ prichádzaš a kam sa uberáš?“ Ona odpovedala: „Utekám od svojej panej Saraj.“ 
GEN.16.9	Hospodinov anjel jej povedal: „Vráť sa k svojej panej a buď jej poddaná!“
GEN.16.10	Hospodinov anjel jej ďalej oznámil: „Rozmnožím tvoje potomstvo tak, že ho nebude možné spočítať.“
GEN.16.11	Hospodinov anjel ešte dodal:
GEN.16.11	„Pozri, počala si, porodíš syna
GEN.16.11	a dáš mu meno Izmael
GEN.16.11	lebo Hospodin ťa počul v tvojom pokorení.
GEN.16.12	Bude to človek ako divý osol,
GEN.16.12	jeho ruka bude proti všetkým
GEN.16.12	a ruky všetkých budú proti nemu;
GEN.16.12	bude proti všetkým svojim bratom.“
GEN.16.13	Hagar nazvala Hospodina, ktorý ju oslovil, El-Roi
GEN.16.14	Preto sa tá studňa volá Beér-Lachaj-Roi
GEN.16.15	Hagar porodila Abrámovi syna. Abrám dal svojmu synovi, ktorého porodila Hagar, meno Izmael. 
GEN.16.16	Abrám mal osemdesiatšesť rokov, keď mu Hagar porodila Izmaela.
GEN.17.1	Keď mal Abrám deväťdesiatdeväť rokov, zjavil sa mu Hospodin a povedal:
GEN.17.1	„Ja som El-Šaddaj
GEN.17.1	choď stále predo mnou,
GEN.17.1	buď bezúhonný.
GEN.17.2	Uzavriem zmluvu medzi mnou a tebou
GEN.17.2	a veľmi ťa rozmnožím.“
GEN.17.3	Abrám padol na tvár a Boh mu povedal:
GEN.17.4	„Toto je moja zmluva s tebou:
GEN.17.4	Staneš sa otcom mnohých národov.
GEN.17.5	Už sa nebudeš volať Abrám,
GEN.17.5	tvoje meno bude Abrahám,
GEN.17.5	lebo som ťa určil za otca mnohých národov.
GEN.17.6	Preveľmi ťa rozmnožím a urobím z teba národy a vyjdú z teba aj králi.
GEN.17.7	Zmluvu medzi mnou a tebou a tvojím potomstvom vo všetkých pokoleniach robím večnou zmluvou, že budem tvojím Bohom i Bohom tvojho potomstva.
GEN.17.8	Tebe a tvojmu potomstvu dám krajinu, v ktorej si ako cudzinec; celú krajinu Kanaán im dám do večného vlastníctva a budem im Bohom.“
GEN.17.9	Boh potom povedal Abrahámovi: „Ty však zachovávaj moju zmluvu: ty, tvoje budúce potomstvo a všetky pokolenia! 
GEN.17.10	Toto je moja zmluva medzi mnou, vami a tvojím budúcim potomstvom, ktorú budete zachovávať: Každá osoba mužského rodu spomedzi vás bude obrezaná.
GEN.17.11	Dáte si obrezať mäso svojej neobrezanej predkožky, to bude znamením zmluvy medzi mnou a vami.
GEN.17.12	Z pokolenia na pokolenie budete na ôsmy deň po narodení obrezávať každého chlapca, či sa narodil v dome, alebo je kúpený za peniaze od cudzinca, teda nepochádza z tvojho potomstva.
GEN.17.13	Obrezaný musí byť každý, čo sa narodil v tvojom dome, alebo bol kúpený za peniaze. Takto bude moja zmluva znamením večnej zmluvy na vašom tele. 
GEN.17.14	Neobrezaný muž, ktorému by nebolo obrezané mäso predkožky, nech je vyobcovaný spomedzi svojho ľudu. Porušil moju zmluvu.“
GEN.17.15	Potom Boh povedal Abrahámovi: „Svoju manželku Saraj už nebudeš volať Saraj, lebo jej meno bude Sára
GEN.17.16	Ja ju požehnám a dám ti z nej syna. Požehnám ju a stane sa matkou národov; vyjdú z nej králi národov.“
GEN.17.17	Abrahám padol na tvár, zasmial sa a v duchu si povedal: „Môže sa storočnému narodiť syn a môže deväťdesiatročná Sára porodiť?“
GEN.17.18	Abrahám povedal Bohu: „Keby aspoň Izmael žil pred tvojou tvárou!“ 
GEN.17.19	Boh však opakoval: „Tvoja žena Sára ti porodí syna a dáš mu meno Izák
GEN.17.20	Vypočul som ťa, aj pokiaľ ide o Izmaela. Požehnám ho, urobím ho plodným a preveľmi ho rozmnožím. Narodí sa z neho dvanásť kniežat a urobím z neho veľký národ.
GEN.17.21	Svoju zmluvu však uzavriem s Izákom, ktorého ti o takomto čase na budúci rok porodí Sára.“
GEN.17.22	Keď Boh skončil rozhovor s Abrahámom, odišiel od neho.
GEN.17.23	Abrahám potom vzal svojho syna Izmaela, ako aj všetkých narodených v jeho dome a všetkých kúpených za peniaze, teda všetkých mužov v dome, a obrezal im mäso predkožky ešte v ten deň, keď sa s ním zhováral Boh. 
GEN.17.24	Abrahám mal deväťdesiatdeväť rokov, keď mu bolo obrezané mäso predkožky. 
GEN.17.25	Jeho syn Izmael mal trinásť rokov, keď mu bolo obrezané mäso predkožky. 
GEN.17.26	V ten deň bol obrezaný Abrahám i jeho syn Izmael 
GEN.17.27	a s ním boli obrezaní všetci muži z jeho domu: tí, čo sa narodili v jeho dome, aj tí, čo boli od cudzinca kúpení za peniaze.
GEN.18.1	Keď Abrahám sedel pri vchode do svojho stanu pri Mamreho duboch, za najväčšej páľavy dňa sa mu zjavil Hospodin.
GEN.18.2	Pozrel sa a neďaleko seba videl stáť troch mužov. Len čo ich zbadal, bežal im v ústrety od vchodu svojho stanu a poklonil sa im až po zem.
GEN.18.3	Povedal: „Pane, ak som získal u teba priazeň, neobíď svojho služobníka! 
GEN.18.4	Dám priniesť trochu vody, umyjete si nohy a odpočiniete si pod stromom.
GEN.18.5	Donesiem kus chleba, posilníte sa a pôjdete ďalej. Veď preto ste zabočili k svojmu služobníkovi.“ Oni odpovedali: „Urob, ako vravíš.“
GEN.18.6	Abrahám sa poponáhľal do stanu k Sáre a povedal: „Rýchlo zamies z troch seí jemnej múky a upeč posúchy!“
GEN.18.7	Potom Abrahám sám zabehol k stádu, vybral pekné mladé teľa, dal ho sluhovi a ten sa poponáhľal pripraviť ho. 
GEN.18.8	Vzal čerstvé maslo, mlieko, pripravené teľa a predložil im to. Kým jedli, on stál pri nich pod stromom.
GEN.18.9	Spýtali sa ho: „Kde je tvoja manželka Sára?“ Odpovedal: „Tu, v stane.“ 
GEN.18.10	Hospodin povedal: „O rok o takomto čase sa vrátim k tebe a tvoja manželka Sára bude mať syna.“ Sára počúvala za vchodom do stanu.
GEN.18.11	Abrahám a Sára boli starí, mali vysoký vek, a Sára už bola dávno po prechode.
GEN.18.12	Preto sa Sára v duchu zasmiala a povedala si: „Teraz, keď som už stará, mám myslieť na rozkoš? Aj môj pán je starec.“
GEN.18.13	Hospodin povedal Abrahámovi: „Prečo sa Sára smeje a myslí si: ‚Či by som naozaj mohla porodiť, keď som zostarla?‘ 
GEN.18.14	Je azda Hospodinovi niečo nemožné? O rok o takomto čase sa vrátim k tebe a Sára bude mať syna.“
GEN.18.15	Sára však zapierala a povedala: „Nesmiala som sa.“ Bála sa totiž. Hospodin jej povedal: „Určite si sa smiala.“
GEN.18.16	Odtiaľ sa muži odobrali a zamierili k Sodome. Abrahám ich šiel odprevadiť. 
GEN.18.17	Hospodin povedal: „Môžem tajiť pred Abrahámom, čo chcem urobiť?
GEN.18.18	Abrahám sa bezpochyby stane veľkým a zdatným národom a v ňom budú požehnané všetky národy zeme.
GEN.18.19	Jeho som si vyvolil, aby prikázal svojim synom i všetkým svojim potomkom dbať na Hospodinovu cestu a konať podľa spravodlivosti a práva, aby Hospodin mohol splniť Abrahámovi všetko, čo mu sľúbil.“
GEN.18.20	Hospodin povedal: „Obžaloba Sodomy a Gomory je priveľká a ich hriech je veľmi ťažký.
GEN.18.21	Zostúpim teda a pozriem sa, či naozaj robia, alebo nerobia tak, ako znie žaloba, čo došla ku mne. Chcem to vedieť.“
GEN.18.22	Muži sa odtiaľ odobrali a šli do Sodomy, Abrahám ešte stále stál pred Hospodinom.
GEN.18.23	Pristúpil bližšie a pýtal sa: „Naozaj chceš zahubiť spravodlivého s bezbožným?
GEN.18.24	Keby bolo v meste päťdesiat spravodlivých, zahubil by si ich a neodpustil by si mestu pre tých päťdesiatich spravodlivých, čo sú v ňom? 
GEN.18.25	Niečo také predsa neurobíš, aby si s bezbožným usmrtil aj spravodlivého. Potom by spravodlivý bol ako bezbožný? Niečo také predsa neurobíš. Či ten, čo súdi celú zem, nebude konať spravodlivo?“
GEN.18.26	Hospodin mu povedal: „Ak nájdem v meste Sodome päťdesiat spravodlivých, pre nich odpustím celému tomu miestu.“
GEN.18.27	Abrahám odpovedal: „Odvážil som sa zhovárať so svojím Pánom, hoci som len prach a popol.
GEN.18.28	Čo ak bude chýbať päť spravodlivých z päťdesiatich? Zničíš pre piatich celé mesto?“ „Nezničím,“ povedal, „ak ich tam nájdem štyridsaťpäť.“ 
GEN.18.29	On však vravel ďalej a spýtal sa: „Možno sa ich tam nájde len štyridsať.“ Odpovedal: „Pre štyridsiatich to neurobím.“ 
GEN.18.30	Abrahám povedal: „Nech sa môj Pán nenahnevá, že ešte hovorím. Azda sa ich tam nájde len tridsať,“ a on odpovedal: „Neurobím to, ak ich tam nájdem tridsať.“
GEN.18.31	Abrahám ďalej povedal: „Odvážil som sa zhovárať so svojím Pánom. Čo ak sa ich tam nájde len dvadsať?“ Odpovedal: „Nezahubím ich ani pre dvadsiatich.“ 
GEN.18.32	„Prosím, nech sa nehnevá môj Pán,“ pokračoval, „že ešte raz prehovorím. Možno sa ich tam nájde len desať.“ Odpovedal: „Pre desiatich ich nezahubím.“
GEN.18.33	Keď Hospodin skončil rozhovor s Abrahámom, odišiel, a Abrahám sa vrátil domov.
GEN.19.1	Keď podvečer prichádzali dvaja anjeli do Sodomy, Lót sedel v mestskej bráne. Len čo ich zazrel, vstal a šiel im v ústrety. Poklonil sa im až po zem
GEN.19.2	a povedal: „Prosím vás, moji páni, poďte do domu svojho služobníka, prenocujte, umyte si nohy a zavčasu ráno vstanete a pôjdete svojou cestou.“ Oni však odpovedali: „Nie, prenocujeme na tomto priestranstve.“
GEN.19.3	On však na nich tak naliehal, že sa odobrali k nemu. Keď vošli do jeho domu, pripravil im hostinu, dal napiecť nekvasených chlebov a najedli sa.
GEN.19.4	Skôr ako si políhali, obkľúčili dom muži z mesta, Sodomčania, od chlapca až po starca, všetci do jedného. 
GEN.19.5	Zavolali si Lóta a pýtali sa ho: „Kde sú tí muži, čo tejto noci prišli k tebe? Vyveď nám ich, aby sme s nimi obcovali!“
GEN.19.6	Lót predstúpil pred nich, ale zatvoril za sebou dvere 
GEN.19.7	a povedal: „Prosím vás, bratia moji, neurobte takú hanebnosť! 
GEN.19.8	Pozrite, mám dve dcéry, ktoré ešte neobcovali s mužmi. Vyvediem vám ich a robte s nimi, čo sa vám zapáči, ale týmto mužom nič nerobte, veď sa uchýlili do môjho prístrešia!“ 
GEN.19.9	Oni ho však zahriakli: „Zmizni odtiaľto!“ a ďalej vykrikovali: „Sám sa sem prisťahoval ako cudzinec a ešte chce aj rozhodovať. Horšie dopadneš ako oni!“ Surovo dorážali na Lóta a chystali sa vylomiť dvere.
GEN.19.10	Vtom tí dvaja muži vlastnými rukami vtiahli Lóta do domu a zamkli dvere.
GEN.19.11	Tých, čo boli vonku, od najmenších až po starých, ranili slepotou, takže nemohli nájsť dvere.
GEN.19.12	Potom muži povedali Lótovi: „Máš tu ešte niekoho zo svojich? Zaťa, synov, dcéry a všetkých z mesta, čo patria k tebe, vyveď odtiaľto!
GEN.19.13	Zničíme toto miesto, lebo žaloba naň je pred Hospodinom veľmi veľká. Hospodin nás poslal, aby sme ho zničili.“
GEN.19.14	Nato Lót vyšiel a svojim nastávajúcim zaťom, ktorí si chceli vziať jeho dcéry za manželky, povedal: „Vstaňte, odíďte z tohto miesta, lebo Hospodin zničí toto mesto!“ Oni sa však nazdávali, že žartuje.
GEN.19.15	Keď svitol deň, anjeli naliehali na Lóta a povedali: „Vstaň, vezmi manželku a obe dcéry, ktoré tu máš, aby si pre neprávosť mesta nezahynul!“
GEN.19.16	Keď váhal, muži uchopili za ruku jeho i jeho manželku a obe dcéry, lebo Hospodin ich chcel ušetriť. Vyviedli ho von, mimo mesta a tam ho nechali.
GEN.19.17	Keď ich viedli von, povedali: „Zachráň sa, ide ti o život! Neobzeraj sa, ani sa nikde v celom Okolí nezastavuj! Zachráň sa na vrchoch, aby si nezahynul!“
GEN.19.18	Lót im povedal: „Nie tak, Pane! 
GEN.19.19	Veď tvoj sluha získal tvoju priazeň a veľké je tvoje milosrdenstvo, ktoré si mu preukázal, keď si mi zachránil život, ale ja už nevládzem ujsť na vrch; zachváti ma pohroma a zomriem.
GEN.19.20	Pozri, tu nablízku je mesto, ta môžem ujsť. Je malé, v ňom sa zachránim. Či nie je malé? Ja zostanem nažive!“ 
GEN.19.21	On mu povedal: „Dobre, aj v tom ti vyhoviem a mesto, za ktoré sa prihováraš, nezničím.
GEN.19.22	Rýchlo sa tam skry, lebo nemôžem nič robiť, kým ta nedôjdeš!“ Preto sa to mesto volá Coar
GEN.19.23	Keď Lót došiel do Coaru, slnko vychádzalo nad krajinu. 
GEN.19.24	Hospodin zoslal na Sodomu a Gomoru síru a oheň; bolo to od Hospodina z neba.
GEN.19.25	Zničil tie mestá, celé Okolie, všetkých obyvateľov miest a všetky poľné rastliny. 
GEN.19.26	Lótova žena sa obzrela a premenila sa na soľný stĺp.
GEN.19.27	Keď Abrahám včasráno vstal, šiel na miesto, kde predtým stál s Hospodinom. 
GEN.19.28	Pozrel smerom k Sodome a Gomore i na celé Okolie a videl vystupovať dym zo zeme ako dym z huty.
GEN.19.29	Keď Boh pustošil mestá Okolia, spomenul si na Abraháma a zachránil Lóta pred zničením, ktoré postihlo mestá, v ktorých Lót býval.
GEN.19.30	Potom Lót s oboma dcérami odišiel z Coaru a usadil sa na pohorí. Bál sa zostať v Coare. Býval so svojimi dvoma dcérami v jaskyni.
GEN.19.31	Staršia z nich povedala mladšej: „Náš otec je starý a nezostal na zemi muž, ktorý by s nami mohol obcovať podľa zvyklosti na celom svete. 
GEN.19.32	Opojme teda otca vínom a spime s ním, aby sme mohli získať od neho potomstvo.“
GEN.19.33	V tú noc dali otcovi napiť sa vína. Potom vošla k nemu staršia a spala s ním. On však nezbadal, kedy si ľahla ani kedy odišla. 
GEN.19.34	Na druhý deň zas povedala staršia mladšej: „Pozri, včera som s otcom spala ja. Dáme mu aj v túto noc napiť sa vína. Ľahneš si ty a vyspíš sa s ním, aby sme získali od neho potomstvo.“ 
GEN.19.35	Dali teda aj tejto noci otcovi napiť sa vína. Ľahla si k nemu mladšia dcéra a spala s ním. On však ani teraz nezbadal, kedy si k nemu ľahla a kedy odišla. 
GEN.19.36	Tak počali obe Lótove dcéry od svojho otca. 
GEN.19.37	Staršia porodila syna a dala mu meno Moáb. On je praotcom dnešných Moábčanov.
GEN.19.38	Aj mladšia porodila syna a dala mu meno Ben-Ammi. On je praotcom dnešných Ammónčanov.
GEN.20.1	Odtiaľ sa Abrahám vybral do kraja Negev. Zastavil sa medzi Kadéšom a Šúrom a dočasne zostal v Geráre.
GEN.20.2	Abrahám vtedy o svojej manželke Sáre hovorieval: „Toto je moja sestra.“ Gerársky kráľ Abimelech poslal po Sáru a vzal si ju.
GEN.20.3	V noci vo sne prišiel Boh k Abimelechovi a povedal mu: „Určite zomrieš, lebo si si vzal ženu, čo má muža.“
GEN.20.4	Keďže Abimelech sa k nej ešte nepriblížil, povedal: „Pane, zabíjaš aj spravodlivých ľudí?
GEN.20.5	Či mi on sám nepovedal: ‚Toto je moja sestra?‘ Ba aj ona mi povedala: ‚To je môj brat.‘ Urobil som to v nevinnosti srdca a s čistými rukami.“
GEN.20.6	Boh mu vo sne povedal: „Aj ja viem, že si to urobil v nevinnosti srdca, preto som ti zabránil zhrešiť proti mne a nedopustil som, aby si sa jej dotkol. 
GEN.20.7	Vráť teda manželku jej mužovi, lebo on je prorok! On sa bude za teba prihovárať, aby si žil. Ak ju však nevrátiš, vedz, že určite zomrieš so všetkými, čo patria k tebe.“
GEN.20.8	Abimelech včasráno vstal, zvolal všetkých svojich sluhov, a keď im vyrozprával všetko, čo sa stalo, muži sa veľmi naľakali. 
GEN.20.9	Abimelech zavolal Abraháma a povedal mu: „Čo si nám to urobil? Čím som sa proti tebe prehrešil, že si priviedol na mňa a na moje kráľovstvo taký veľký hriech? Urobil si mi niečo, čo si nemal urobiť!“
GEN.20.10	Potom sa Abimelech Abraháma spýtal: „Čo ti to zišlo na um, takto sa správať?“ 
GEN.20.11	Abrahám odvetil: „Povedal som si: ‚Na tomto mieste určite nieto bázne pred Bohom a pre moju ženu ma zabijú.‘
GEN.20.12	Napokon, ona mi je naozaj sestrou. Je to dcéra môjho otca, no nie dcéra mojej matky; stala sa mojou ženou.
GEN.20.13	Keď ma Boh po odchode z otcovského domu nechal blúdiť, vtedy som jej povedal: ‚Preukáž mi túto láskavosť: Všade, kam prídeme, povieš: To je môj brat.‘“
GEN.20.14	Nato vzal Abimelech ovce, dobytok, otrokov a slúžky, dal ich Abrahámovi a vrátil mu aj jeho ženu Sáru. 
GEN.20.15	Abimelech povedal: „Pozri, moja zem je pred tebou, bývaj, kdekoľvek sa ti zapáči!“
GEN.20.16	Sáre povedal: „Pozri, tvojmu bratovi som dal tisíc strieborných, to bude odškodné na zastretie očí všetkým, čo sú s tebou. Tým budeš ospravedlnená pred všetkými.“ 
GEN.20.17	Abrahám sa modlil k Bohu; Boh uzdravil Abimelecha, jeho ženu i slúžky, takže mohli rodiť.
GEN.20.18	Hospodin totiž zavrel každé materské lono v Abimelechovom dome pre Abrahámovu ženu Sáru.
GEN.21.1	Hospodin navštívil Sáru, ako povedal, a splnil, čo jej sľúbil.
GEN.21.2	Sára počala a porodila Abrahámovi syna v jeho starobe a v čase, ktorý mu Boh predpovedal.
GEN.21.3	Abrahám dal svojmu synovi, ktorého mu porodila Sára, meno Izák. 
GEN.21.4	Na ôsmy deň obrezal Abrahám svojho syna Izáka, ako mu prikázal Boh.
GEN.21.5	Abrahám mal sto rokov, keď sa mu narodil syn Izák. 
GEN.21.6	Vtedy Sára povedala: „Boh mi dal dôvod zasmiať sa. Kto sa to dopočuje, zasmeje sa.“
GEN.21.7	A dodala: „Kto by bol povedal Abrahámovi, že Sára bude ešte pridájať synov? A predsa som mu porodila syna v jeho starobe.“
GEN.21.8	Chlapec rástol a odstavila ho. V deň, keď bol Izák odstavený, Abrahám vystrojil veľkú hostinu. 
GEN.21.9	Keď Sára videla, že syn Egypťanky Hagar, ktorého porodila Abrahámovi, vysmieva sa jej synovi,
GEN.21.10	povedala Abrahámovi: „Vyžeň tú slúžku i jej syna, lebo syn tejto slúžky nesmie mať podiel na dedičstve s mojím synom Izákom!“
GEN.21.11	Abraháma sa to veľmi dotklo, lebo to bol jeho syn. 
GEN.21.12	Boh však povedal Abrahámovi: „Netráp sa nad chlapcom ani nad slúžkou. Poslúchni Sáru vo všetkom, čo ti povedala, lebo tvoje potomstvo sa bude volať po Izákovi.
GEN.21.13	No aj zo syna slúžky urobím veľký národ, lebo je tvojím potomkom.“
GEN.21.14	Abrahám včasráno vzal chlieb a mech s vodou, dal to Hagar; dieťa jej položil na plecia a prepustil ju. Ona odišla a blúdila po púšti Beér-Šeba.
GEN.21.15	Keď sa voda z mecha minula, položila chlapca pod jeden z kríkov, 
GEN.21.16	poodišla a sadla si opodiaľ, asi na dostrel z luku, lebo si povedala: „Nemôžem sa dívať, ako zomiera dieťa.“ Sadla si naproti a nahlas sa rozplakala. 
GEN.21.17	Boh však počul chlapcov hlas a Boží anjel zavolal z neba na Hagar a povedal jej: „Čo ti je, Hagar? Neboj sa, veď Boh počul chlapcov hlas tam, kde je.
GEN.21.18	Vstaň, vezmi chlapca a drž ho pevne svojou rukou, lebo z neho urobím veľký národ!“
GEN.21.19	Vtom jej Boh otvoril oči a ona zazrela vodný prameň. Šla teda naplniť mech vodou a dala sa chlapcovi napiť.
GEN.21.20	Boh bol s chlapcom. Keď vyrástol, býval na púšti a stal sa lukostrelcom. 
GEN.21.21	Potom sa usadil na púšti Parán a matka mu vzala ženu z Egypta.
GEN.21.22	V tom čase Abimelech a veliteľ jeho vojska, Pichól, povedali Abrahámovi: „Boh je s tebou vo všetkom, čo konáš.
GEN.21.23	Preto mi tu na Boha prisahaj, že neoklameš ani mňa, ani môjho následníka a moje potomstvo, ale ako som sa ja verne zachoval voči tebe, tak sa budeš aj ty správať voči mne a krajine, v ktorej si cudzincom!“
GEN.21.24	Abrahám povedal: „Prisahám!“ 
GEN.21.25	Potom Abrahám dohováral Abimelechovi pre studňu, ktorej sa Abimelechovi sluhovia násilne zmocnili.
GEN.21.26	Abimelech odpovedal: „Neviem, kto to urobil. Veď ani ty si mi to neoznámil, ani som o tom dosiaľ nepočul.“ 
GEN.21.27	Vtedy Abrahám vzal ovce i dobytok, dal to Abimelechovi a obaja uzavreli zmluvu.
GEN.21.28	Potom Abrahám oddelil zo stáda sedem oviec. 
GEN.21.29	Abimelech sa spýtal Abraháma: „Čo má znamenať tých sedem oviec, ktoré si oddelil?“ 
GEN.21.30	On odpovedal: „Vezmi si odo mňa týchto sedem oviec na svedectvo, že túto studňu som vykopal ja.“ 
GEN.21.31	Preto sa to miesto nazýva Beér-Šeba
GEN.21.32	Takto uzavreli zmluvu v Beér-Šebe. Potom sa Abimelech a veliteľ jeho vojska Pichól pobrali a vrátili sa na územie Filištíncov. 
GEN.21.33	Abrahám zasadil v Beér-Šebe tamarišku a vzýval tam meno Hospodina, Večného Boha.
GEN.21.34	Abrahám dlho býval v krajine Filištíncov.
GEN.22.1	Po týchto udalostiach Boh skúšal Abraháma a povedal mu: „Abrahám!“ On odvetil: „Tu som.“
GEN.22.2	Boh povedal: „Vezmi svojho jediného syna Izáka, ktorého miluješ, odíď do kraja Morija a obetuj ho tam ako spaľovanú obetu na vrchu, o ktorom ti poviem.“
GEN.22.3	Abrahám včasráno osedlal osla, vzal so sebou dvoch sluhov i svojho syna Izáka. Keď naštiepal dreva na spaľovanú obetu, vstal a vybral sa na miesto, o ktorom mu hovoril Boh.
GEN.22.4	Na tretí deň Abrahám pozdvihol oči a zďaleka uzrel to miesto. 
GEN.22.5	Povedal svojim sluhom: „Zostaňte tu s oslom. Ja pôjdem s chlapcom ta, pokloníme sa Bohu a vrátime sa k vám.“
GEN.22.6	Abrahám vzal drevo na spaľovanú obetu a naložil ho na svojho syna Izáka. Sám vzal oheň a nôž a tak šli obaja spolu.
GEN.22.7	Izák povedal svojmu otcovi Abrahámovi: „Otec!“ Ten odpovedal: „Čo chceš, syn môj?“ Izák sa spýtal: „Pozri, oheň a drevo je tu, no kde je baránok na spaľovanú obetu?“ 
GEN.22.8	Abrahám odvetil: „Syn môj, baránka na spaľovanú obetu si obstará Boh.“ Tak šli obaja spolu ďalej.
GEN.22.9	Keď došli na miesto, o ktorom im povedal Boh, Abrahám tam postavil oltár, naukladal naň drevo, zviazal syna Izáka a položil ho na oltár, na drevo.
GEN.22.10	Abrahám vystrel ruku, vzal nôž, aby zabil svojho syna. 
GEN.22.11	Vtom z neba zavolal naňho Hospodinov anjel: „Abrahám, Abrahám!“ On odpovedal: „Tu som!“ 
GEN.22.12	Anjel mu povedal: „Nedotýkaj sa chlapca, neublíž mu! Teraz viem, že sa bojíš Boha, lebo si mi neodoprel ani svojho jediného syna.“
GEN.22.13	Abrahám sa rozhliadol a v kroví uzrel barana zachyteného za rohy. Abrahám šiel, vzal barana a obetoval ho namiesto svojho syna ako spaľovanú obetu. 
GEN.22.14	Abrahám nazval toto miesto „Hospodin sa postará“. Tak sa dodnes hovorí: „Na vrchu sa Hospodin postará.“
GEN.22.15	Hospodinov anjel znova zavolal z neba na Abraháma 
GEN.22.16	a povedal: „Prisahám na seba samého,“ znie výrok Hospodina, „pretože si to urobil a neodoprel si mi svojho jediného syna,
GEN.22.17	určite ťa požehnám a rozmnožím tvoje potomstvo ako hviezdy na nebi a ako piesok na morskom brehu; tvoje potomstvo sa zmocní brány svojich nepriateľov.
GEN.22.18	Pretože si poslúchol môj hlas, v tvojom potomstve budú požehnané všetky národy zeme.“
GEN.22.19	Potom sa Abrahám vrátil k svojim sluhom a všetci spolu sa pobrali do Beér-Šeby, kde Abrahám býval.
GEN.22.20	Po týchto udalostiach oznámili Abrahámovi: „Milka porodila synov tvojmu bratovi Nachórovi:
GEN.22.21	prvorodeného Úca, jeho brata Búza a Kemuela, Aramovho otca,
GEN.22.22	Keseda, Chaza, Pildáša, Jidláfa a Betuela.“ 
GEN.22.23	Betuelovi sa narodila Rebeka. Týchto ôsmich porodila Milka Abrahámovmu bratovi Nachórovi.
GEN.22.24	Aj jeho vedľajšia žena, ktorej meno bolo Reuma, porodila Tebacha, Gachama, Tachaša a Maachu.
GEN.23.1	Sára sa dožila stodvadsaťsedem rokov; to bol Sárin vek.
GEN.23.2	Zomrela v Kirjat-Arbe, čo je Hebron, v Kanaáne. Abrahám šiel žialiť za Sárou a oplakávať ju.
GEN.23.3	Potom vstal od svojej mŕtvej a oslovil Chetitov:
GEN.23.4	„Som medzi vami len cudzinec a prisťahovalec; poskytnite mi u vás miesto pre rodinný hrob, kam by som mohol mŕtvu odniesť a pochovať.“
GEN.23.5	Chetiti Abrahámovi odpovedali: 
GEN.23.6	„Pane, počuj nás. Ty si medzi nami ako Božie knieža; pochovaj mŕtvu v najlepšom z našich hrobov. Nikto z nás ti nebude brániť pochovať mŕtvu v jeho hrobe.“
GEN.23.7	Nato Abrahám vstal, poklonil sa Chetitom, ľudu tej krajiny, a povedal: 
GEN.23.8	„Ak je to vaša vôľa, aby som svoju mŕtvu pochoval tu, vypočujte ma a prihovorte sa za mňa u Efróna, Cócharovho syna, 
GEN.23.9	aby mi prepustil machpelskú jaskyňu, ktorá je na konci jeho poľa. Nech mi ju pred vami predá na rodinný hrob za plnú cenu v striebre.“ 
GEN.23.10	Efrón práve sedel medzi Chetitmi. Chetita Efrón dal Abrahámovi v prítomnosti všetkých Chetitov, ktorí prišli k mestskej bráne, túto odpoveď:
GEN.23.11	„Nie tak, pane, vypočuj ty mňa! Ja ti dávam pole aj s jaskyňou, ktorá je na ňom; dávam ti ju v prítomnosti môjho ľudu. Pochovaj tam svoju mŕtvu!“ 
GEN.23.12	Abrahám sa hlboko poklonil obyvateľom tej krajiny 
GEN.23.13	a v ich prítomnosti Efrónovi povedal: „Vypočuj radšej ty mňa: Za pole ti zaplatím plnú cenu v striebre. Vezmi to odo mňa a ja tam pochovám svoju mŕtvu.“ 
GEN.23.14	Nato Efrón Abrahámovi odpovedal: 
GEN.23.15	„Pane, ty ma vypočuj: Pozemok je za štyristo strieborných šeklov. Čože je to pre mňa a pre teba? Len si pochovaj svoju mŕtvu!“ 
GEN.23.16	Abrahám s tým súhlasil a odvážil Efrónovi štyristo strieborných šeklov podľa bežnej kupeckej váhy, ako to žiadal pred Chetitmi.
GEN.23.17	Tak prešlo Efrónovo pole v Machpele naproti Mamre — pole aj s jaskyňou na ňom, so všetkými stromami na ňom i na celej medzi okolo —
GEN.23.18	do Abrahámovho vlastníctva v prítomnosti všetkých Chetitov, čo mali prístup do rady v mestskej bráne. 
GEN.23.19	Potom Abrahám pochoval svoju manželku Sáru v jaskyni na pozemku v Machpele naproti Mamre, teda v Hebrone v krajine Kanaán. 
GEN.23.20	Takto dostal Abrahám od Chetitov do vlastníctva pozemok aj s jaskyňou na ňom, aby mal rodinnú hrobku.
GEN.24.1	Abrahám bol starec vo vysokom veku a Hospodin ho vo všetkom požehnával.
GEN.24.2	Abrahám povedal najstaršiemu sluhovi vo svojom dome, ktorý mu spravoval celý majetok: „Polož svoju ruku pod moje bedrá! 
GEN.24.3	Zaväzujem ťa prísahou pred Hospodinom, Bohom neba i zeme, že nevezmeš pre môjho syna ženu z dcér Kanaánčanov, medzi ktorými bývam,
GEN.24.4	ale pôjdeš do mojej vlasti k môjmu príbuzenstvu a tam vyberieš ženu pre môjho syna Izáka.“
GEN.24.5	Sluha mu odpovedal: „Ak tá žena nebude chcieť ísť so mnou do tejto krajiny, mám potom zaviesť tvojho syna späť do krajiny, z ktorej si odišiel?“ 
GEN.24.6	Abrahám mu povedal: „Neopováž sa zaviesť ta môjho syna! 
GEN.24.7	Hospodin, Boh nebies, ma vyviedol z domu môjho otca, z mojej rodnej krajiny, oslovil ma a prisahal mi: ‚Túto krajinu dám tvojmu potomstvu.‘ On pošle pred tebou svojho anjela a ty budeš môcť vybrať ženu pre môjho syna.
GEN.24.8	Keby však tá žena s tebou nechcela ísť, táto prísaha ťa nebude zaväzovať. Len môjho syna ta nezaveď!“ 
GEN.24.9	Nato sluha položil ruku pod bedrá svojho pána, Abraháma, a odprisahal mu to.
GEN.24.10	Sluha vzal desať tiav zo stáda svojho pána a odišiel. Mal so sebou aj rôzne drahocennosti od svojho pána. Vydal sa na cestu do Aram-Naharajimu, do Nachórovho mesta.
GEN.24.11	Podvečer, keď ženy obvykle vychádzajú čerpať vodu, nechal ťavy pred mestom odpočívať pri studni. 
GEN.24.12	Povedal: „Hospodin, Boh Abraháma, môjho pána, dopraj mi dnes šťastné stretnutie a preukáž láskavosť môjmu pánovi, Abrahámovi!
GEN.24.13	Pozri, stojím tu pri prameni a dcéry mužov mesta vychádzajú čerpať vodu. 
GEN.24.14	Deva, ktorej poviem: ‚Nachýľ svoj džbán, aby som sa napil,‘ nech odpovie: ‚Napi sa a ja napojím aj tvoje ťavy.‘ Nech je to tá, ktorú si prichystal svojmu služobníkovi Izákovi. Podľa toho poznám, že si preukázal láskavosť môjmu pánovi.“
GEN.24.15	Sotva to dopovedal, keď s džbánom na pleci prichádzala Rebeka, ktorá sa narodila Betuelovi, synovi Milky, ženy Abrahámovho brata Nachóra.
GEN.24.16	Bola to deva na pohľad veľmi krásna, panna, ktorú muž dosiaľ nepoznal. Zostúpila k prameňu, naplnila si džbán a vystúpila.
GEN.24.17	Sluha jej pribehol v ústrety a povedal: „Daj sa mi napiť trochu vody zo svojho džbána!“
GEN.24.18	Ona odvetila: „Napi sa, pane!“; rýchlo zložila džbán na ruku a dala sa mu napiť. 
GEN.24.19	Keď sa napil, dodala: „Aj tvojim ťavám načerpám vody, aby sa dobre napili.“ 
GEN.24.20	Rýchlo z džbána vyliala vodu do napájadla a odbehla k studni znova nabrať, aby napojila všetky jeho ťavy. 
GEN.24.21	Muž ju pritom mlčky pozoroval, aby poznal, či Hospodin doprial jeho ceste úspech, alebo nie.
GEN.24.22	Keď sa ťavy napili, muž vytiahol zlatý krúžok do nosa vážiaci pol šekla a dva zlaté náramky na jej ruky vážiace desať šeklov zlata, 
GEN.24.23	a spýtal sa: „Povedz mi, čia si ty dcéra? Našlo by sa v dome tvojho otca miesto, kde by sme mohli prenocovať?“ 
GEN.24.24	Odvetila mu: „Som dcéra Betuela, syna Milky, ktorá ho porodila Nachórovi,“ 
GEN.24.25	a dodala: „Slamy a krmiva máme dosť aj miesta na nocľah.“ 
GEN.24.26	Muž padol na kolená, klaňal sa Hospodinovi
GEN.24.27	a povedal: „Nech je zvelebený Hospodin, Boh Abraháma, môjho pána, ktorý neodňal svoju láskavosť a vernosť môjmu pánovi! Hospodin ma doviedol do domu príbuzných môjho pána.“
GEN.24.28	Deva potom odbehla a rodine svojej matky oznámila, čo a ako sa stalo. 
GEN.24.29	Rebeka mala brata, volal sa Labán. Labán vybehol k mužovi pri prameni.
GEN.24.30	Keď videl krúžok v nose i náramky na rukách svojej sestry Rebeky a počul jej slová, ako sa muž s ňou zhováral, prišiel k mužovi, ktorý ešte stál pri ťavách nad prameňom, 
GEN.24.31	a povedal: „Poď, Hospodinov požehnaný, prečo stojíš vonku? Ja som už pripravil príbytok i miesto pre ťavy.“
GEN.24.32	Vtedy muž vošiel do domu. Labán odsedlal ťavy, dal im slamu i obrok. Mužovi a tým, čo boli s ním, dal vodu na umytie nôh.
GEN.24.33	Keď mu však predložil jedlo, povedal: „Nebudem jesť, kým nevysvetlím, prečo som prišiel.“ Oni povedali: „Hovor!“ 
GEN.24.34	Vravel teda: „Som Abrahámov sluha. 
GEN.24.35	Hospodin hojne požehnal môjho pána, takže je bohatý; dal mu ovce a dobytok, striebro a zlato, sluhov a slúžky, ťavy a osly.
GEN.24.36	Sára, žena môjho pána vo svojej starobe porodila môjmu pánovi syna, ktorému odovzdal všetko, čo mal.
GEN.24.37	Môj pán ma zaviazal touto prísahou: ‚Neber pre môjho syna ženu z dcér Kanaánčanov, v krajine ktorých žijem, 
GEN.24.38	ale choď do domu môjho otca a priveď pre môjho syna ženu z môjho príbuzenstva!‘ 
GEN.24.39	Keď som sa svojho pána spýtal: ‚Čo ak tá žena nebude chcieť ísť so mnou?‘, 
GEN.24.40	povedal mi: ‚Hospodin, pred ktorého tvárou chodím, pošle s tebou svojho anjela, aby si mal na ceste úspech a priviedol si pre môjho syna ženu z môjho príbuzenstva, z domu môjho otca.
GEN.24.41	Keď prídeš k mojim príbuzným a oni ti ju nedajú, vtedy ťa prísaha nebude zaväzovať a mojej kliatby budeš zbavený.‘ 
GEN.24.42	Keď som dnes prišiel k prameňu, povedal som: ‚Hospodin, Boh Abraháma, môjho pána, kiež cesta, na ktorej sa nachádzam, je úspešná! 
GEN.24.43	Pohliadni, som pri prameni. Deve, ktorá príde nabrať vodu, poviem: »Daj sa mi napiť trocha vody z džbána!« 
GEN.24.44	Ak mi odpovie: »Len sa napi a načerpám aj tvojim ťavám,« to nech bude tá žena, ktorú prichystal Hospodin synovi môjho pána.‘
GEN.24.45	Sotva som to dopovedal, keď s džbánom na pleci prichádzala Rebeka a zostúpila k prameňu. Keď nabrala vody, povedal som jej: ‚Daj sa mi napiť!‘ 
GEN.24.46	Ona rýchlo zložila z pleca džbán a povedala: ‚Napi sa a napojím aj tvoje ťavy!‘ Napil som sa a ona napojila aj ťavy. 
GEN.24.47	Nato som sa jej spýtal: ‚Čia si ty dcéra?‘ Ona odpovedala: ‚Som dcéra Betuela, Nachórovho syna, ktorého mu porodila Milka.‘ Potom som jej do nosa vložil krúžok a na ruky som jej dal náramky, 
GEN.24.48	padol som na kolená, poklonil som sa Hospodinovi a dobrorečil som Hospodinovi, Bohu môjho pána Abraháma, že ma viedol správnou cestou, aby som mohol priviesť dcéru príbuzného môjho pána pre jeho syna. 
GEN.24.49	Teraz mi povedzte, či chcete môjmu pánovi preukázať láskavosť a vernosť. Ak nie, povedzte, a ja sa podľa toho obrátim napravo alebo naľavo.“
GEN.24.50	Labán a Betuel odpovedali: „Vyšlo to od Hospodina a my ti nemôžeme povedať ani áno, ani nie.
GEN.24.51	Pozri, tu je Rebeka. Vezmi ju a choď, nech sa stane ženou syna tvojho pána, ako povedal Hospodin!“ 
GEN.24.52	Keď to počul Abrahámov sluha, poklonil sa pred Hospodinom až po zem.
GEN.24.53	Potom vybral strieborné a zlaté šperky i šaty a dal ich Rebeke. Vzácne dary dal aj jej bratovi i jej matke. 
GEN.24.54	Potom jedli, pili a sluha s mužmi, čo boli s ním, tam aj prenocovali. Keď ráno vstali, sluha povedal: „Prepustite ma k môjmu pánovi!“ 
GEN.24.55	Jej brat a matka však odpovedali: „Nech dievča zostane u nás aspoň desať dní, potom môže odísť.“
GEN.24.56	On im však povedal: „Nezdržujte ma, keď ma Hospodin úspešne viedol po ceste! Prepustite ma, aby som mohol ísť k svojmu pánovi!“
GEN.24.57	Oni však odpovedali: „Zavoláme dievča a dozvieme sa, čo povie.“ 
GEN.24.58	Zavolali Rebeku a spýtali sa jej: „Pôjdeš s týmto mužom?“ Ona odpovedala: „Pôjdem.“
GEN.24.59	Vtedy prepustili Rebeku, svoju sestru i jej dojku, aj Abrahámovho sluhu a jeho mužov.
GEN.24.60	Požehnali Rebeku a povedali jej:
GEN.24.60	„Sestra naša,
GEN.24.60	ty buď matkou nespočetných tisícov;
GEN.24.60	nech tvoje potomstvo
GEN.24.60	zaujme bránu svojich nepriateľov!“
GEN.24.61	Rebeka i jej slúžky vstali, nasadli na ťavy a šli za mužom. Tak prevzal sluha Rebeku a odišiel.
GEN.24.62	Izák prichádzal od Beér-Lachaj-Roi; býval totiž v kraji Negev.
GEN.24.63	Na sklonku dňa si Izák vyšiel do poľa. Keď sa rozhliadol, zazrel prichádzať ťavy.
GEN.24.64	Aj Rebeka sa rozhliadla a zbadala Izáka. Zosadla z ťavy 
GEN.24.65	a spýtala sa sluhu: „Kto je ten muž, čo nám ide cez pole v ústrety?“ Sluha odpovedal: „To je môj pán.“ Ona vzala závoj a zahalila sa. 
GEN.24.66	Potom sluha porozprával Izákovi všetko, čo vykonal. 
GEN.24.67	Izák zaviedol Rebeku do stanu svojej matky Sáry. Vzal si ju za ženu, obľúbil si ju a našiel v nej útechu po smrti svojej matky.
GEN.25.1	Abrahám si vzal druhú ženu, volala sa Ketura.
GEN.25.2	Tá mu porodila Zimrána, Jokšána, Medána, Midjána, Jišbáka a Šúacha.
GEN.25.3	Jokšánovi sa narodil Šeba a Dedán. Dedánovi synovia boli Aššurim, Letuším a Leummím.
GEN.25.4	Midjánovi synovia boli: Efa, Éfer, Chanóch, Abida a Eldaa. Všetci títo boli Keturini synovia.
GEN.25.5	Abrahám dal všetok svoj majetok Izákovi,
GEN.25.6	ale synom svojich vedľajších žien, ktoré mal, dal dary a ešte za svojho života ich poslal do východnej krajiny, preč od svojho syna Izáka.
GEN.25.7	Abrahám sa dožil stosedemdesiatpäť rokov; 
GEN.25.8	potom skonal. Abrahám zomrel v úctyhodnej starobe, v pokročilom veku, sýty života a bol pripojený k svojmu ľudu.
GEN.25.9	Jeho synovia, Izák a Izmael, ho pochovali naproti Mamre do machpelskej jaskyne na pozemku Efróna, syna Chetitu Cóchara. 
GEN.25.10	Ten pozemok kúpil Abrahám od Chetitov. Tam bol pochovaný Abrahám i jeho žena Sára.
GEN.25.11	Po Abrahámovej smrti Boh požehnal jeho syna Izáka. Izák býval pri Beér-Lachaj-Roi.
GEN.25.12	Toto je rodokmeň Abrahámovho syna Izmaela, ktorého mu porodila Sárina slúžka, Egypťanka Hagar.
GEN.25.13	Toto sú mená Izmaelových synov, podľa mien a rodov: Izmaelov prvorodený bol Nebajót, potom Kedár, Adbeel, Mibsám,
GEN.25.14	Mišma, Duma, Massa, 
GEN.25.15	Chadad, Tema, Jetúr, Nafíš a Kédema.
GEN.25.16	To sú Izmaelovi synovia a to sú ich mená podľa ich osád a táborov. Dvanásť kmeňových kniežat.
GEN.25.17	Izmael sa dožil stotridsaťsedem rokov a skonal. Zomrel a bol pripojený k svojmu ľudu. 
GEN.25.18	Jeho potomkovia bývali od Chavily až po Šúr, na východ od Egypta, smerom k Asýrii. Bývali východne od všetkých svojich bratov.
GEN.25.19	Toto je rodokmeň Abrahámovho syna Izáka: Abrahámovi sa narodil Izák.
GEN.25.20	Keď mal štyridsať rokov, vzal si za ženu Rebeku, dcéru Aramejčana Betuela z Paddán-Aramu
GEN.25.21	Izák prosil Hospodina za svoju ženu, lebo bola neplodná. Hospodin ho vypočul a jeho žena Rebeka počala.
GEN.25.22	Keď sa však synovia v živote matky strkali, povedala: „Ak je to tak, prečo sa mi to deje?“ Hľadala teda vysvetlenie u Hospodina.
GEN.25.23	Hospodin jej povedal:
GEN.25.23	„V tvojom lone sú dva národy.
GEN.25.23	Dva národy z tvojho vnútra sa rozdelia.
GEN.25.23	Jeden národ bude mocnejší ako druhý
GEN.25.23	a väčší bude slúžiť menšiemu.“
GEN.25.24	Keď nadišiel čas pôrodu, v jej živote boli dvojčatá. 
GEN.25.25	Prvý, ktorý vyšiel, bol ryšavý a chlpatý ako kožuštek. Ten dostal meno Ezáv. 
GEN.25.26	Potom vyšiel jeho brat a rukou sa držal Ezávovej päty. Preto dostal meno Jákob
GEN.25.27	Chlapci vyrástli a Ezáv sa stal zdatným lovcom, stále sa zdržiaval vonku. Jákob bol muž pokojný a býval v stanoch.
GEN.25.28	Izák mal radšej Ezáva, lebo jedával z jeho úlovku, no Rebeka mala radšej Jákoba. 
GEN.25.29	Keď raz Jákob pripravoval jedlo, prišiel k nemu z poľa unavený Ezáv 
GEN.25.30	a povedal Jákobovi: „Daj sa mi najesť z červeného, z tohto červeného jedla, lebo som unavený!“ Preto dostal meno Edóm
GEN.25.31	Jákob však povedal: „Predaj mi ešte dnes svoje prvorodenstvo!“ 
GEN.25.32	Ezáv na to odvetil: „Aj tak čoskoro zomriem, načo mi je prvorodenstvo?“ 
GEN.25.33	Jákob mu povedal: „Odprisahaj mi to ešte dnes!“ Aj mu odprisahal a tak svoje prvorodenstvo predal Jákobovi.
GEN.25.34	Jákob dal potom Ezávovi chlieb a varenú šošovicu. Ten sa najedol a napil, potom vstal a odišiel. Takto pohrdol Ezáv prvorodenstvom.
GEN.26.1	V krajine nastal hlad, no iný ako ten predošlý za Abrahámových čias. Izák sa odsťahoval do Geráru k filištínskemu kráľovi Abimelechovi.
GEN.26.2	Zjavil sa mu Hospodin a povedal: „Nechoď do Egypta, zostaň v krajine, o ktorej ti poviem!
GEN.26.3	Pobudni v tej krajine ako cudzinec. Ja budem s tebou a požehnám ťa. Tebe a tvojmu potomstvu dám všetky tieto krajiny. Tak splním prísahu, ktorou som sa zaviazal tvojmu otcovi Abrahámovi:
GEN.26.4	‚Rozmnožím tvoje potomstvo ako nebeské hviezdy a tvojmu potomstvu dám všetky tieto krajiny. V tvojom potomstve budú požehnané všetky národy zeme.‘
GEN.26.5	To preto, že Abrahám poslúchol môj hlas a zachovával moje nariadenia, príkazy, ustanovenia a zákony.“ 
GEN.26.6	Izák teda zostal v Geráre.
GEN.26.7	Keď sa tamojší muži pýtali na jeho ženu, povedal: „To je moja sestra.“ Bál sa totiž priznať, že je to jeho manželka. Uvažoval takto: „Tunajší muži ma môžu pre Rebeku zabiť, lebo je veľmi pekná.“
GEN.26.8	Keď tam už dlhší čas žil, raz sa filištínsky kráľ Abimelech díval z obloka a videl, ako sa Izák láska so svojou ženou Rebekou. 
GEN.26.9	Abimelech si predvolal Izáka a povedal mu: „To je určite tvoja manželka! Prečo si mi teda povedal, že je to tvoja sestra?“ Izák odvetil: „Povedal som to preto, aby som pre ňu neprišiel o život.“ 
GEN.26.10	Abimelech však povedal: „Čo si nám to urobil? Ľahko sa mohlo stať, že by niektorý muž s tvojou ženou spal a bol by si na nás uvalil veľkú vinu!“
GEN.26.11	Preto Abimelech prikázal všetkému ľudu: „Kto sa dotkne tohto muža alebo jeho ženy, toho stihne trest smrti!“
GEN.26.12	Izák začal v tej krajine siať a v tom roku zožal stonásobne, lebo Hospodin ho požehnal.
GEN.26.13	Tak sa tento muž vzmohol a vzmáhal sa čoraz viac a viac, až sa stal veľmi zámožný. 
GEN.26.14	Vlastnil stáda oviec, dobytka a početné služobníctvo. Preto mu Filištínci závideli.
GEN.26.15	Filištínci zasypali a prachom zahádzali všetky studne, ktoré vykopali sluhovia za čias Izákovho otca Abraháma.
GEN.26.16	Vtedy Abimelech povedal Izákovi: „Odíď od nás, lebo si oveľa mocnejší než my!“
GEN.26.17	Nato Izák odtiaľ odišiel, utáboril sa v Gerárskom údolí a tam sa usídlil.
GEN.26.18	Izák znova vykopal studne vyhĺbené ešte za čias jeho otca Abraháma, ktoré po Abrahámovej smrti Filištínci zasypali. Pomenoval ich rovnako ako jeho otec. 
GEN.26.19	Izákovi sluhovia pri výkope v Gerárskom údolí našli studňu s pramenitou vodou. 
GEN.26.20	Gerárski pastieri sa však preli s Izákovými pastiermi a hovorili: „To je naša voda!“ Preto sa tá studňa volá Ések
GEN.26.21	Potom vykopali druhú studňu, ale aj pre tú sa hádali a pomenovali ju Sitna
GEN.26.22	Odtiaľ odišiel a vykopal ďalšiu studňu, pre ktorú sa už nehádali. Pomenoval ju Rechobót
GEN.26.23	Odtiaľ sa odsťahoval Izák do Beér-Šeby. 
GEN.26.24	Tam sa mu v noci zjavil Hospodin a povedal:
GEN.26.24	„Ja som Boh tvojho otca Abraháma.
GEN.26.24	Neboj sa, lebo som s tebou!
GEN.26.24	Požehnám ťa a rozmnožím tvoje potomstvo
GEN.26.24	pre Abraháma, svojho služobníka.“
GEN.26.25	Izák tam postavil oltár a vzýval Hospodinovo meno. Tam si rozložil aj stan a Izákovi sluhovia tam vykopali studňu.
GEN.26.26	Prišiel k nemu Abimelech z Geráru, ako aj jeho priateľ Achuzzat a veliteľ jeho vojska Pichól.
GEN.26.27	Izák im vtedy povedal: „Prečo ste prišli ku mne, veď ma nenávidíte a odohnali ste ma od seba!“
GEN.26.28	Oni na to odpovedali: „Presvedčili sme sa, že Hospodin je s tebou. Preto sme si povedali: Mali by sme uzavrieť prísažnú zmluvu — medzi nami a tebou —,
GEN.26.29	že nám neublížiš, ako sme ti ani my neublížili. Veď sme ti preukazovali len dobro a prepustili sme ťa v pokoji. Ty si teraz Hospodinov požehnaný.“ 
GEN.26.30	Potom im pripravil hostinu a oni sa najedli a napili.
GEN.26.31	Včasráno vstali a prísažne uzavreli zmluvu. Izák ich potom prepustil a oni odišli od neho v pokoji.
GEN.26.32	V ten istý deň prišli Izákovi sluhovia a povedali mu o studni, ktorú vykopali: „Našli sme vodu!“ 
GEN.26.33	On ju nazval Šibea
GEN.26.34	Keď mal Ezáv štyridsať rokov, vzal si za ženu Juditu, dcéru Chetitu Beeriho, a Basemat, dcéru Chetitu Elóna.
GEN.26.35	Tie strpčovali život Izákovi a Rebeke.
GEN.27.1	Keď Izák zostarol a oči mu natoľko zoslabli, že nevidel, zavolal si svojho staršieho syna Ezáva a povedal: „Syn môj!“ On mu odvetil: „Tu som!“
GEN.27.2	Nato prehovoril: „Pozri, som starý a neviem, kedy môžem zomrieť. 
GEN.27.3	Vezmi si zbraň, tulec a luk, vyjdi na pole a niečo mi ulov!
GEN.27.4	Z toho mi priprav jedlo, veď vieš, čo mám rád. Prines mi to, aby som sa najedol a mohol som ťa požehnať, skôr ako zomriem.“
GEN.27.5	Rebeka načúvala, keď sa Izák zhováral so svojím synom Ezávom. Len čo Ezáv odišiel na pole, aby niečo ulovil a doniesol to, 
GEN.27.6	Rebeka poradila svojmu synovi Jákobovi: „Vypočula som, ako tvoj otec povedal tvojmu bratovi Ezávovi: 
GEN.27.7	‚Prines mi zo svojho úlovku a priprav mi obľúbené jedlo. Najem sa a požehnám ťa pred Hospodinom, skôr ako zomriem.‘ 
GEN.27.8	Preto ma, syn môj, poslúchni vo všetkom, čo ti prikážem: 
GEN.27.9	Choď k stádu a prines mi odtiaľ dve pekné kozľatá! Tvojmu otcovi pripravím z nich jeho obľúbené jedlo. 
GEN.27.10	Potom ho zanesieš otcovi, aby sa najedol a požehnal ťa, skôr ako zomrie.“ 
GEN.27.11	Jákob však matke Rebeke povedal: „Môj brat Ezáv je predsa chlpatý a ja mám hladkú pokožku.
GEN.27.12	Možno ma otec aj ohmatá. Potom si bude myslieť, že si z neho robím posmech. Tak privediem na seba kliatbu namiesto požehnania.“
GEN.27.13	Matka mu však odpovedala: „Syn môj, tá kliatba nech padne na mňa. Len ma poslúchni, choď a prines mi ich!“ 
GEN.27.14	Šiel teda, vzal ich a priniesol matke. Ona pripravila otcovo obľúbené jedlo. 
GEN.27.15	Potom Rebeka vzala šaty svojho staršieho syna Ezáva, tie najlepšie, čo mala doma pri sebe a obliekla svojho mladšieho syna Jákoba. 
GEN.27.16	Kozľacími kožkami mu ovinula ruky a holý krk. 
GEN.27.17	Obľúbené jedlo a chlieb, čo pripravila, vložila potom do rúk svojho syna Jákoba. 
GEN.27.18	Keď vošiel k otcovi, povedal: „Otec môj!“ On odvetil: „Tu som.“ „Kto si, syn môj?“ 
GEN.27.19	Jákob povedal svojmu otcovi: „Ja som Ezáv, tvoj prvorodený. Urobil som, ako si mi kázal. Vstaň, prosím, sadni si a jedz z môjho úlovku, aby si ma mohol požehnať!“ 
GEN.27.20	Izák však synovi povedal: „Ako si len mohol tak rýchlo niečo nájsť, syn môj?“ On odvetil: „Umožnil mi to Hospodin, tvoj Boh.“
GEN.27.21	Izák povedal Jákobovi: „Pristúp, syn môj, nech zistím, či si ty môj syn Ezáv, alebo nie.“ 
GEN.27.22	Jákob pristúpil k svojmu otcovi Izákovi, ktorý sa ho dotkol, a povedal: „Hlas, ten je Jákobov, ale ruky, tie sú Ezávove.“ 
GEN.27.23	Nepoznal ho, lebo jeho ruky boli chlpaté ako ruky jeho brata Ezáva. Požehnal ho.
GEN.27.24	A spýtal sa ho: „Ty si teda môj syn Ezáv?“ Ten odvetil: „Som.“ 
GEN.27.25	Na to mu Izák povedal: „Podaj mi, nech si zajem z úlovku svojho syna, aby som ťa požehnal.“ Podal mu ho teda a on jedol; podal mu aj víno a on sa napil. 
GEN.27.26	Otec Izák mu potom povedal: „Poď ku mne, syn môj, a pobozkaj ma!“ 
GEN.27.27	On pristúpil a bozkal ho. Keď pocítil vôňu jeho šiat, požehnal ho a povedal:
GEN.27.27	„Hľa, vôňa môjho syna
GEN.27.27	je ako vôňa poľa,
GEN.27.27	ktoré požehnal Hospodin.
GEN.27.28	Nech ti dá Boh
GEN.27.28	z nebeskej rosy
GEN.27.28	a z úrodnosti zeme,
GEN.27.28	i hojnosť obilia a muštu!
GEN.27.29	Nech ti slúžia národy,
GEN.27.29	nech sa ti klaňajú kmene!
GEN.27.29	Panuj nad svojimi bratmi
GEN.27.29	a nech sa ti klaňajú synovia tvojej matky!
GEN.27.29	Nech je prekliaty, kto bude teba preklínať,
GEN.27.29	nech je požehnaný, kto ťa bude žehnať!“
GEN.27.30	Len čo Izák požehnal Jákoba a sotva Jákob vyšiel od otca Izáka, už z lovu prichádzal jeho brat Ezáv. 
GEN.27.31	On tiež pripravil obľúbené jedlo, priniesol ho otcovi a povedal: „Otec môj, vstaň a najedz sa z úlovku svojho syna, aby si ma mohol požehnať!“ 
GEN.27.32	Otec Izák sa ho však spýtal: „Kto si?“ On odvetil: „Ja som tvoj syn, tvoj prvorodený, Ezáv.“ 
GEN.27.33	Tu sa Izák nesmierne preľakol a povedal: „Kto to teda bol, čo mi priniesol jedlo z úlovku? Zo všetkého som jedol, prv ako si prišiel. Požehnal som ho a bude požehnaný.“
GEN.27.34	Keď Ezáv počul otcove slová, začal mocne a roztrpčene kričať a naliehať na svojho otca: „Otec môj, požehnaj aj mňa!“
GEN.27.35	On povedal: „Podvodne prišiel tvoj brat a vzal ti požehnanie.“ 
GEN.27.36	Ezáv povedal: „Právom dostal meno Jákob. Už druhý raz ma podviedol. Predtým mi vzal prvorodenstvo a teraz ma obral aj o požehnanie.“ Ešte sa spýtal: „Pre mňa už nemáš požehnanie?“
GEN.27.37	Izák odpovedal Ezávovi: „Pozri, ustanovil som ho pánom nad tebou a všetkých jeho bratov som mu dal za sluhov. Zaopatril som ho obilím a muštom. Syn môj, čo môžem urobiť pre teba?“
GEN.27.38	Ezáv odpovedal otcovi: „Otec, máš len jediné požehnanie? Požehnaj aj mňa, otec!“ Nato sa Ezáv hlasno rozplakal. 
GEN.27.39	Jeho otec Izák mu odpovedal:
GEN.27.39	„Tvoje obydlie bude bez úrodnej zeme,
GEN.27.39	bez rosy zhora, rosy nebeskej.
GEN.27.40	Bude ťa živiť tvoj meč,
GEN.27.40	budeš však slúžiť svojmu bratovi.
GEN.27.40	No, keď sa posilníš,
GEN.27.40	zhodíš jeho jarmo
GEN.27.40	zo svojej šije.“
GEN.27.41	Vtedy Ezáv znenávidel Jákoba pre požehnanie, ktoré mu dal otec. Ezáv si povedal: „Keď príde čas smútku za mojím otcom, potom zabijem svojho brata Jákoba!“
GEN.27.42	Keď Rebeke oznámili slová jej staršieho syna Ezáva, dala si zavolať svojho mladšieho syna Jákoba a povedala: „Tvoj brat Ezáv ti chystá pomstu. Chce ťa zabiť.
GEN.27.43	Teraz ma, syn môj, poslúchni: Ujdi k môjmu bratovi Labánovi do Charánu.
GEN.27.44	Načas, kým sa neutíši zúrivosť tvojho brata, zostaň uňho. 
GEN.27.45	Keď sa hnev tvojho brata od teba odvráti a zabudne na to, čo si mu urobil, pošlem po teba a vezmem ťa odtiaľ. Prečo mám prísť o vás oboch v jeden deň?!“
GEN.27.46	Rebeka potom povedala Izákovi: „Sprotivil sa mi život medzi Chetitkami. Ak si Jákob vezme ženu z Chetitiek, aké sú v tejto krajine, načo mám ďalej žiť?!“
GEN.28.1	Izák si zavolal Jákoba a požehnal ho. Prikázal mu: „Neber si ženu spomedzi Kanaánčaniek!
GEN.28.2	Vyber sa do Paddán-Aramu, do domu Betuela, otca tvojej matky, a tam si vyber ženu z dcér Labána, brata tvojej matky.
GEN.28.3	Kiež ťa Boh Všemohúci požehná, urobí plodným a rozmnoží, aby si sa stal spoločenstvom národov!
GEN.28.4	Nech dá Abrahámovo požehnanie tebe i tvojmu potomstvu, aby si sa stal vlastníkom krajiny, v ktorej si cudzincom, a ktorú Boh dal Abrahámovi.“
GEN.28.5	Izák prepustil Jákoba a ten sa odobral do Paddán-Aramu k Labánovi, synovi Aramejčana Betuela, brata Rebeky, Jákobovej a Ezávovej matky.
GEN.28.6	Ezáv videl, že Izák Jákoba požehnal a poslal do Paddán-Aramu, aby si odtiaľ vzal ženu, a že mu pri požehnaní prikázal: Neber si ženu spomedzi Kanaánčaniek! 
GEN.28.7	Ezáv videl, že Jákob poslúchol otca i matku a odišiel do Paddán-Aramu. 
GEN.28.8	Keď Ezáv postrehol, že sa jeho otcovi Izákovi Kanaánčanky nepáčia,
GEN.28.9	odišiel k Izmaelovi a vzal si k svojim ženám ešte Machalat, dcéru Abrahámovho syna Izmaela, sestru Nebajóta.
GEN.28.10	Jákob odišiel z Beér-Šeby a šiel do Charánu.
GEN.28.11	Došiel na miesto, kde prenocoval, lebo slnko už zapadalo. Vzal jeden z kameňov, čo tam boli, dal si ho pod hlavu a ľahol si tam. 
GEN.28.12	Vo sne videl rebrík postavený na zemi, ktorého vrchol sa dotýkal neba. Boží anjeli po ňom vystupovali a zostupovali.
GEN.28.13	Nad ním stál Hospodin a hovoril: „Ja som Hospodin, Boh tvojho otca Abraháma a Boh Izáka. Zem, na ktorej ležíš, dám tebe a tvojmu potomstvu.
GEN.28.14	Tvojho potomstva bude ako prachu zeme. Rozmnožíš sa na západ i na východ, na sever i na juh. V tebe a v tvojom potomstve budú požehnané všetky rody zeme.
GEN.28.15	Ja som s tebou a budem ťa chrániť všade, kam pôjdeš, a dovediem ťa späť do tejto krajiny. Neopustím ťa, kým nesplním, čo som ti sľúbil.“
GEN.28.16	Keď sa Jákob prebudil zo spánku, povedal: „Naozaj, Hospodin je na tomto mieste, ja som to nevedel!“
GEN.28.17	Bál sa a povedal: „Akú hrôzu vzbudzuje toto miesto! Nie je to nič iné ako Boží dom, toto je nebeská brána.“
GEN.28.18	Jákob včasráno vstal, vzal kameň, ktorý mal položený pod hlavou, postavil ho ako posvätný stĺp a zvrchu ho polial olejom.
GEN.28.19	Tomu miestu dal meno Bétel
GEN.28.20	Vtedy Jákob sľúbil: „Ak bude so mnou Boh, ak ma bude chrániť na ceste, na ktorú som sa vydal, ak mi dá chlieb na jedenie a šaty na oblečenie
GEN.28.21	a šťastne sa vrátim do domu svojho otca, Hospodin bude mojím Bohom.
GEN.28.22	Tento kameň, ktorý som postavil ako posvätný stĺp, bude Božím domom a zo všetkého, čo mi dáš, budem ti verne odvádzať desiatky.“
GEN.29.1	Potom Jákob pokračoval v ceste a prišiel do krajiny obyvateľov Východu.
GEN.29.2	Zrazu uvidel na poli studňu, pri ktorej ležali tri stáda oviec. Z nej totiž napájali stáda. Kameň na otvore bol veľký.
GEN.29.3	Keď ta nahnali všetky stáda, kameň sponad otvoru odvalili a ponapájali ovce. Potom kameň privalili späť na otvor studne. 
GEN.29.4	Jákob sa im prihovoril: „Bratia, odkiaľ ste?“ Oni odpovedali: „Sme z Charánu.“ 
GEN.29.5	Ďalej sa ich spýtal: „Poznáte Nachórovho syna Labána?“ Odvetili: „Poznáme.“ 
GEN.29.6	Potom sa ich spýtal: „Má sa dobre?“ Oni odpovedali: „Dobre. Pozri, jeho dcéra Ráchel práve prichádza s ovcami.“
GEN.29.7	On povedal: „Ešte je ďaleko do večera. Nie je čas zháňať dobytok. Napojte ovce a choďte ich pásť!“ 
GEN.29.8	Oni odpovedali: „Nemôžeme, kým nebudú pozháňané všetky stáda. Potom kameň sponad studne odvalíme a napojíme ovce.“
GEN.29.9	Kým sa s nimi zhováral, prišla Ráchel aj s ovcami svojho otca. Pásla totiž ovce.
GEN.29.10	Keď Jákob uvidel Ráchel, dcéru brata svojej matky Labána, a jeho ovce, pristúpil, z otvoru studne odvalil kameň a napojil ovce matkinho brata Labána.
GEN.29.11	Potom Jákob pobozkal Ráchel a hlasno zaplakal.
GEN.29.12	Jákob povedal Ráchel, že je príbuzný jej otca a Rebekin syn. Ona to bežala povedať svojmu otcovi.
GEN.29.13	Keď Labán počul, že prišiel Jákob, syn jeho sestry, vybehol mu v ústrety, objal ho, pobozkal a uviedol do svojho domu. On potom vyrozprával Labánovi všetko, čo sa prihodilo. 
GEN.29.14	Labán mu povedal: „Ty si naozaj moja kosť a moje telo!“ Jákob zostal uňho celý mesiac.
GEN.29.15	Potom Labán povedal Jákobovi: „Budeš mi azda zadarmo slúžiť len preto, že si môj príbuzný? Povedz mi, aká má byť tvoja mzda?“ 
GEN.29.16	Labán mal dve dcéry. Staršia sa volala Lea a mladšia Ráchel. 
GEN.29.17	Lea mala nevýrazné oči; Ráchel však mala peknú postavu a krásny vzhľad.
GEN.29.18	Jákob si zamiloval Ráchel a povedal: „Za tvoju mladšiu dcéru ti budem slúžiť sedem rokov.“
GEN.29.19	Labán odvetil: „Bude lepšie, keď ju dám tebe než cudziemu mužovi. Zostaň u mňa!“ 
GEN.29.20	Jákob teda slúžil za Ráchel sedem rokov, ale pripadalo mu to len ako niekoľko dní, lebo ju miloval. 
GEN.29.21	Jákob povedal Labánovi: „Daj mi moju ženu, moja stanovená lehota sa naplnila, aby som mohol ísť k nej.“ 
GEN.29.22	Labán zvolal všetkých miestnych mužov a pripravil hostinu.
GEN.29.23	Večer však vzal svoju dcéru Leu, uviedol ju k Jákobovi a ten vošiel k nej. 
GEN.29.24	Labán dal svoju slúžku Zilpu do služby svojej dcére Lei.
GEN.29.25	Keď nastalo ráno, Jákob zbadal, že to bola Lea. Jákob vyčítal Labánovi: „Čo si mi to urobil?! Či som ti neslúžil za Ráchel? Prečo si ma oklamal?!“
GEN.29.26	Labán odvetil: „V našom kraji nie je zvykom vydávať najprv mladšiu a potom staršiu. 
GEN.29.27	Dokonči tento svadobný týždeň s touto a dám ti aj druhú, za ktorú odslúžiš ďalších sedem rokov.“
GEN.29.28	Jákob tak urobil a dokončil ten týždeň s ňou. Potom mu Labán dal svoju dcéru Ráchel za ženu. 
GEN.29.29	Labán dal Ráchel za slúžku otrokyňu Bilhu.
GEN.29.30	Jákob vošiel k Ráchel a miloval ju viac ako Leu. Potom slúžil uňho ďalších sedem rokov.
GEN.29.31	Keď Hospodin videl, že Lea je zanedbávaná, otvoril jej lono. Ráchel však zostala neplodná. 
GEN.29.32	Lea počala, porodila syna a dala mu meno Rúben
GEN.29.33	Opäť počala, porodila syna a povedala: „Hospodin počul, že som zanedbávaná, preto mi dal aj tohto.“ Dala mu meno Šimeón
GEN.29.34	Znova počala, porodila syna a povedala: „Teraz sa už môj muž pritúli ku mne, lebo som mu porodila troch synov.“ Preto ho nazvali Lévi
GEN.29.35	Zasa počala, porodila syna a povedala: „Teraz budem velebiť Hospodina.“ Preto mu dala meno Júda
GEN.30.1	Keď Ráchel videla, že je neplodná, žiarlila na svoju sestru a povedala Jákobovi: „Daj mi synov; ak nie, zomriem!“
GEN.30.2	Jákob sa rozhneval na Ráchel a vykríkol: „Či som ja Boh, ktorý ti odopiera plod života?“ 
GEN.30.3	Ona odpovedala: „Tu je moja slúžka Bilha; choď k nej, nech porodí na moje kolená a tak z nej budem mať aj ja synov.“
GEN.30.4	Dala mu svoju slúžku Bilhu za ženu a Jákob vošiel k nej. 
GEN.30.5	Bilha počala a Jákobovi porodila syna. 
GEN.30.6	Vtedy Ráchel povedala: „Boh rozsúdil, vypočul môj hlas a dal mi syna.“ Preto mu dala meno Dán
GEN.30.7	Ráchelina slúžka Bilha znova počala a Jákobovi porodila druhého syna. 
GEN.30.8	Vtedy Ráchel povedala: „Boží boj som bojovala so svojou sestrou a zvíťazila som!“ Preto mu dala meno Naftali
GEN.30.9	Keď však Lea videla, že prestala rodiť, vzala svoju slúžku Zilpu a dala ju Jákobovi za ženu. 
GEN.30.10	Aj Leina slúžka Zilpa porodila Jákobovi syna.
GEN.30.11	Vtedy Lea povedala: „Aké šťastie!“ Preto mu dala meno Gád
GEN.30.12	Potom Leina slúžka Zilpa porodila Jákobovi aj druhého syna. 
GEN.30.13	Lea na to povedala: „Moje blaho! Ženy ma budú blahoslaviť.“ Preto mu dala meno Ašér
GEN.30.14	Raz vyšiel Rúben na pole, keď sa žala pšenica. Našiel tam plody mandragory a priniesol ich svojej matke Lei. Ráchel povedala Lei: „Daj mi z tých mandragorových plodov svojho syna!“
GEN.30.15	Ona jej však odpovedala: „Je ti to azda málo, že si mi vzala muža? Chceš vziať aj plody mandragory od môjho syna?“ Ráchel jej navrhla: „Nech teda za plody mandragory tvojho syna spí Jákob tejto noci s tebou.“ 
GEN.30.16	Keď sa večer Jákob vracal z poľa, vyšla mu v ústrety Lea a povedala: „Príď ku mne, lebo som si ťa najala za plody mandragory svojho syna!“ Spal teda tej noci s ňou. 
GEN.30.17	Boh vypočul Leu; počala a Jákobovi porodila piateho syna.
GEN.30.18	Vtedy Lea povedala: „Boh ma odmenil za to, že som svojmu mužovi dala svoju slúžku.“ Preto dala synovi meno Jissachár
GEN.30.19	Lea znova počala a porodila Jákobovi šiesteho syna. 
GEN.30.20	Vtedy Lea povedala: „Boh ma obdaril vzácnym darom. Teraz už môj muž zostane pri mne.“ Porodila som mu šesť synov. Preto mu dala meno Zebulún
GEN.30.21	Potom porodila dcéru a dala jej meno Dina.
GEN.30.22	Vtedy sa Boh rozpamätal na Ráchel, vypočul ju a otvoril jej lono.
GEN.30.23	Počala, porodila syna a povedala: „Boh ma zbavil potupy.“
GEN.30.24	Dala mu meno Jozef
GEN.30.25	Keď Ráchel porodila Jozefa, povedal Jákob Labánovi: „Prepusť ma, chcem sa vrátiť domov, do svojej krajiny! 
GEN.30.26	Daj mi moje ženy, za ktoré som ti slúžil, aj moje deti, aby som mohol odísť! Sám dobre vieš, ako som ti slúžil.“
GEN.30.27	Labán mu však povedal: „Kiežby som získal tvoju priazeň! Zo znamení som poznal, že Hospodin ma pre teba požehnáva.
GEN.30.28	Urči si, akú odmenu ti mám dať.“
GEN.30.29	Jákob mu odpovedal: „Sám dobre vieš, ako som ti slúžil a ako sa darilo tvojmu stádu, keď som bol pri ňom.
GEN.30.30	To málo, čo si mal pred mojím príchodom, veľmi sa zveľadilo. Pri každom mojom kroku ťa Hospodin požehnával. Kedy sa však ja postarám o svoju rodinu?“
GEN.30.31	Labán sa ho spýtal: „Čo ti mám dať?“ Jákob odvetil: „Nič mi nedávaj. Ak pristaneš na môj návrh, potom ti aj ďalej budem pásť a strážiť ovce. 
GEN.30.32	Dnes prejdem pomedzi všetky tvoje stáda. Dovoľ oddeliť z nich všetko škvrnité a strakaté. Všetko, čo bude tmavé spomedzi oviec a strakaté a škvrnité spomedzi kôz, bude moja odmena. 
GEN.30.33	Od zajtra bude za mňa hovoriť moja spravodlivosť: Keď prídeš pozrieť na moju odmenu, potom všetko, čo nebude škvrnité alebo strakaté medzi kozami a tmavé medzi ovcami, usvedčí ma z krádeže.“
GEN.30.34	Labán povedal: „Dobre, nech je, ako chceš!“ 
GEN.30.35	V ten deň Labán oddelil pruhovaných a strakatých capov a všetky škvrnité a strakaté kozy. Všetko, čo malo niečo biele a všetko, čo bolo čierne medzi ovcami, zveril do opatery svojim synom. 
GEN.30.36	Potom určil vzdialenosť trojdňovej cesty medzi sebou a Jákobom, ktorý pásol ostatné Labánove stáda.
GEN.30.37	Tu si Jákob nabral čerstvé topoľové, mandľovníkové a platanové prúty, čiastočne ich odkôrnil a prúžky sa zaskveli belosťou.
GEN.30.38	Takto odkôrnené prúty potom vložil do napájadiel, kam sa vlievala voda, aby ich stáda mali pred sebou, keď prichádzali piť. Vtedy sa totiž párili. 
GEN.30.39	Tak sa stávalo, že keď sa ovce a kozy párili pred tými prútmi, donášali pruhované, škvrnité a strakaté jahňatá. 
GEN.30.40	Jákob odlúčil jahňatá, ale ovce nadháňal k pruhovaným a k všetkým tmavým v Labánovom stáde. Tak si vytvoril svoje samostatné stáda, ktoré nepripájal k Labánovým stádam. 
GEN.30.41	Keď sa párili silnejšie ovce, Jákob kládol prúty do vodných válovov, aby sa párili pred nimi. 
GEN.30.42	Keď boli ovce slabé, vtedy ich nekládol. Slabšie potom pripadli Labánovi a silnejšie Jákobovi. 
GEN.30.43	Tento muž nesmierne zbohatol, mal mnoho oviec, kôz, slúžok a sluhov, tiav a oslov.
GEN.31.1	Jákob počul, ako sa Labánovi synovia medzi sebou zhovárali: „Jákob pobral všetko, čo patrilo nášmu otcovi. Celé bohatstvo získal z majetku nášho otca.“
GEN.31.2	Jákob na Labánovej tvári postrehol, že už nie je voči nemu taký ako predtým.
GEN.31.3	Vtedy Hospodin povedal Jákobovi: „Vráť sa do krajiny svojich otcov, k svojmu príbuzenstvu! Ja budem s tebou.“
GEN.31.4	Potom dal Jákob zavolať Ráchel a Leu na pole, kde pásol stáda, 
GEN.31.5	a povedal im: „Na tvári vášho otca pozorujem, že nie je voči mne taký ako predtým. Boh môjho otca bol však so mnou.
GEN.31.6	Samy viete, že som sa zo všetkých síl usiloval slúžiť vášmu otcovi.
GEN.31.7	Váš otec ma však oklamal a desaťkrát mi zamenil odmenu. Lenže Boh nedovolil, aby ma poškodil.
GEN.31.8	Keď povedal: ‚Škvrnité budú tvojou odmenou,‘ vtedy všetky ovce rodili strakaté jahňatá; keď však povedal: ‚Pruhované dostaneš za odmenu,‘ všetky ovce rodili pruhované.
GEN.31.9	Tak Boh odňal stádo vášmu otcovi a dal ho mne.
GEN.31.10	Keď v stáde nastal čas ruje, pozdvihol som oči a vo sne som videl, že samce, čo skákali na samice, boli pruhované, škvrnité a strakaté. 
GEN.31.11	Boží anjel ma vo sne oslovil: ‚Jákob!‘ Ja som odpovedal: ‚Tu som!‘ 
GEN.31.12	On pokračoval: ‚Rozhliadni sa a všimni si, že všetky samce, čo skáču na samice, sú pruhované, škvrnité a strakaté. Videl som totiž všetko, čo s tebou Labán robil.
GEN.31.13	Ja som Boh z Bételu, kde si pomazal posvätný stĺp a zaviazal si sa sľubom. Teraz vstaň, odíď z tejto krajiny a vráť sa do krajiny svojho príbuzenstva!‘“
GEN.31.14	Ráchel a Lea mu vraveli: „Máme my ešte podiel a dedičstvo v dome svojho otca?! 
GEN.31.15	Či nenaložil s nami ako s cudzinkami? Veď nás predal a čo za nás utŕžil, premárnil.
GEN.31.16	Všetko bohatstvo, ktoré Boh odňal nášmu otcovi, patrí nám a našim synom. Urob teda všetko tak, ako ti Boh prikázal!“ 
GEN.31.17	Vtedy Jákob vstal, posadil svojich synov i ženy na ťavy 
GEN.31.18	a odviedol so sebou všetky svoje stáda a všetok majetok, čo nadobudol v Paddán-Arame, aby sa dostal k svojmu otcovi Izákovi do Kanaánu.
GEN.31.19	Keď Labán odišiel strihať ovce, Ráchel ukradla svojmu otcovi domácich bôžikov. 
GEN.31.20	Jákob oklamal Aramejčana Labána, lebo mu neoznámil, že chce utiecť. 
GEN.31.21	Potom utiekol so všetkým, čo mu patrilo. Keď prebrodil rieku Eufrat, zamieril k pohoriu Gileád.
GEN.31.22	Na tretí deň oznámili Labánovi, že Jákob ušiel.
GEN.31.23	Vtedy vzal so sebou svojich bratov a prenasledoval ho sedem dní, až ho dostihol na pohorí Gileád.
GEN.31.24	V noci prišiel Boh k Aramejčanovi Labánovi a vo sne mu povedal: „Daj pozor, a s Jákobom sa zhováraj len priateľsky!“
GEN.31.25	Labán dohonil Jákoba, ktorý si na vrchu práve rozkladal stan. Aj on sa so svojimi bratmi utáboril na pohorí Gileád. 
GEN.31.26	Labán vyčítal Jákobovi: „Čo si to urobil? Oklamal si ma. Moje dcéry si odviedol ako vojnové zajatkyne! 
GEN.31.27	Prečo si odo mňa tajne utiekol a prečo si ma okradol? Bol by som ťa radostne vyprevadil so spevom, s bubnami, s citarami. 
GEN.31.28	Nedoprial si mi ani to, aby som mohol pobozkať svojich vnukov a dcéry! Nerozvážne si sa správal!
GEN.31.29	Mám dosť sily urobiť vám zle, Boh vášho otca mi však včera povedal: ‚Daj pozor a s Jákobom sa zhováraj len priateľsky!‘
GEN.31.30	Keď si už raz odišiel, lebo si veľmi túžil po domove svojho otca, prečo si mi teda ukradol bôžikov?“ 
GEN.31.31	Jákob Labánovi odpovedal: „Bál som sa a myslel som si, že mi nasilu vezmeš dcéry. 
GEN.31.32	U koho však svojich bôžikov nájdeš, nech nezostane nažive! Pred našimi bratmi poprezeraj, čo mám, a svoje si vezmi!“ Jákob totiž nevedel, že ich ukradla Ráchel. 
GEN.31.33	Labán vošiel do Jákobovho stanu, potom do stanu Leinho i do stanu ich dvoch slúžok, no nič nenašiel. Vyšiel z Leinho stanu a vkročil do Ráchelinho stanu. 
GEN.31.34	Ráchel však domácich bôžikov vzala, skryla ich do ťavieho sedla a posadila sa naň. Keď Labán poprezeral celý stan, nič nenašiel.
GEN.31.35	Ráchel povedala otcovi: „Nech sa nehnevá môj pán, že nemôžem vstať pred tebou. Prihodilo sa mi to, čo sa stáva ženám.“ Hľadal teda, ale bôžikov nenašiel.
GEN.31.36	Vtedy sa Jákob rozhneval a Labánovi vyčítal: „Čím som sa previnil, čím som sa prehrešil, že si ma tak prenasledoval? 
GEN.31.37	Keď si prekutal všetky moje veci, čo si našiel z vecí svojho domu? Polož to tu pred mojich a tvojich bratov, nech rozhodnú medzi nami dvoma!
GEN.31.38	Dvadsať rokov som bol u teba! Tvoje ovce a kozy nikdy nevyvrhli, nikdy som nejedol barany z tvojho stáda,
GEN.31.39	ani som ti nikdy neukázal, čo roztrhala zver. Vždy som to nahradil. Či niečo skapalo v noci alebo vo dne, vždy si to odo mňa žiadal. 
GEN.31.40	Vo dne ma umárala horúčava, v noci zima a spánok mi mizol z očí. 
GEN.31.41	Takto som slúžil v tvojom dome dvadsať rokov; štrnásť za obe dcéry a šesť za svoje stáda, ale desaťkrát si mi zmenil odmenu!
GEN.31.42	Keby nebol býval so mnou Boh môjho otca, Boh Abraháma a Postrach Izáka
GEN.31.43	Nato Labán Jákobovi odpovedal: „Tieto dcéry sú moje dcéry, títo synovia sú moji synovia a toto stádo je moje stádo; všetko, čo vidíš, je moje! Čo však môžem dnes urobiť pre svoje dcéry a pre ich synov, ktorých porodili? 
GEN.31.44	Poď teda, uzavrime spolu zmluvu a nech je Boh svedkom medzi mnou a tebou!“
GEN.31.45	Vtedy vzal Jákob kameň a postavil ho ako posvätný stĺp.
GEN.31.46	Svojim bratom povedal: „Prineste kamene!“ Nazbierali kamene, navŕšili hŕbu a na nej potom jedli.
GEN.31.47	Labán ju nazval Jegar-Sahadúta
GEN.31.48	Nato Labán povedal: „Táto hŕba bude dnes svedkom medzi mnou a tebou,“ preto sa volá Gal-Éd
GEN.31.49	alebo Micpa
GEN.31.50	Keby si zle zaobchádzal s mojimi dcérami alebo by si si pribral iné ženy okrem nich, aj keby nikto nebol pri nás, vedz, že Boh je svedkom medzi mnou a tebou!“ 
GEN.31.51	Labán ďalej povedal Jákobovi: „Pozri, tu je hŕba a tu je posvätný stĺp, ktorý som postavil medzi mnou a tebou. 
GEN.31.52	Svedkom je táto hŕba, svedkom je aj tento posvätný stĺp, že ja neprekročím túto hŕbu, ty neprekročíš tento posvätný stĺp s úmyslom navzájom si škodiť! 
GEN.31.53	Nech je naším sudcom Boh Abraháma a Boh Nachóra, teda boh ich otca!“ Jákob potom prisahal na Boha, ktorý budil strach v jeho otcovi Izákovi.
GEN.31.54	Potom Jákob priniesol obetu na vrchu a povolal svojich bratov na obetnú hostinu. Hodovali teda a prenocovali na tom vrchu.
GEN.32.1	Labán včasráno vstal, pobozkal svojich vnukov a svoje dcéry, požehnal ich a vrátil sa domov.
GEN.32.2	Keď potom Jákob pokračoval v ceste, na ktorú sa vybral, stretli ho Boží anjeli.
GEN.32.3	Len čo ich zbadal, povedal: „Toto je Boží tábor.“ To miesto nazval Machanajim
GEN.32.4	Jákob vyslal pred sebou poslov k svojmu bratovi Ezávovi do krajiny Seír, na edómske územie. 
GEN.32.5	Prikázal im: „Takto poviete môjmu pánovi Ezávovi: ‚Toto ti odkazuje tvoj sluha Jákob: Môj dočasný pobyt u Labána sa predĺžil až doteraz.
GEN.32.6	Mám voly, osly, ovce, sluhov a slúžky. Posielam posolstvo môjmu pánovi, aby som získal tvoju priazeň.‘“
GEN.32.7	Poslovia sa vrátili k Jákobovi a povedali mu: „Došli sme k tvojmu bratovi Ezávovi, ktorý ti už ide v ústrety so štyristo mužmi.“ 
GEN.32.8	Jákoba prepadol veľký strach a úzkosť. Preto svojich ľudí, ako aj ovce, dobytok a ťavy rozdelil na dva tábory.
GEN.32.9	Povedal: „Keď Ezáv príde k jednému táboru a porazí ho, druhý tábor zostane a zachráni sa.“ 
GEN.32.10	Jákob povedal: „Boh môjho otca Abraháma, Boh môjho otca Izáka, Hospodin, ty si mi sľúbil: ‚Vráť sa do svojej krajiny, do svojho rodiska a postarám sa, aby ti bolo dobre.‘ 
GEN.32.11	Nie som hoden všetkých prejavov milosti a toľkej vernosti, ktorú si preukázal svojmu služobníkovi. Len s palicou som tu prešiel cez Jordán a teraz mám dva tábory.
GEN.32.12	Vysloboď ma, prosím, z ruky môjho brata, z ruky Ezáva, lebo sa bojím, že príde a zahubí mňa i matky s deťmi.
GEN.32.13	Ty si mi sľúbil: ‚Postarám sa, aby sa ti dobre vodilo, a tvoje potomstvo rozmnožím ako morský piesok, čo sa pre množstvo nedá spočítať.‘“ 
GEN.32.14	Ešte v tú noc tam prenocoval, potom oddelil zo stáda dary pre svojho brata Ezáva:
GEN.32.15	dvesto kôz, dvadsať capov, dvesto oviec, dvadsať baranov,
GEN.32.16	tridsať pridájajúcich tiav s ich mláďatami, štyridsať kráv, desať býčkov, dvadsať oslíc a desať osliat. 
GEN.32.17	Po čriedach ich odovzdal svojim sluhom a povedal: „Choďte dopredu a udržujte odstup medzi čriedami!“ 
GEN.32.18	Prvému rozkázal: „Keď sa stretneš s mojím bratom Ezávom a spýta sa ťa, čí si a kam ideš a čie je to, čo ženieš, 
GEN.32.19	odpovedz: ‚Je to dar tvojho služobníka Jákoba, ktorý posiela svojmu pánovi Ezávovi, a aj on ide za nami.‘“ 
GEN.32.20	Takéto príkazy dal druhému, tretiemu i všetkým, čo mali čriedy. „Podobne povedzte Ezávovi, keď sa s ním stretnete: 
GEN.32.21	‚Aj on sám, tvoj služobník Jákob, ide za nami. Povedal si: Udobrím ho darom, ktorý ma predchádza, a len potom sa mu ukážem. Azda ma prijme priateľsky.‘“ 
GEN.32.22	Dar ho predchádzal, no on zostal cez noc v tábore.
GEN.32.23	Jákob ešte za noci vstal, vzal so sebou svoje dve ženy, obe slúžky i jedenásť svojich synov a prebrodil sa cez Jabbók.
GEN.32.24	Vzal ich a previedol cez potok so všetkým, čo mal.
GEN.32.25	Jákob zostal sám a tu s ním ktosi zápasil, kým nevyšli zore. 
GEN.32.26	Keď videl, že ho nepremôže, poranil mu bedrový kĺb. Vtedy sa pri zápase Jákobovi vykĺbil bedrový kĺb.
GEN.32.27	Povedal: „Pusti ma, lebo už vychádzajú zore!“ Jákob odpovedal: „Nepustím ťa, kým ma nepožehnáš.“
GEN.32.28	Ten sa ho spýtal: „Ako sa voláš?“ Odpovedal: „Jákob.“
GEN.32.29	Ten povedal: „Už sa nebudeš volať Jákob
GEN.32.30	Jákob sa ho potom spýtal: „Prezraď mi svoje meno!“ Ten mu odpovedal: „Prečo chceš vedieť moje meno?“ Tam ho požehnal.
GEN.32.31	Jákob nazval to miesto Peníel
GEN.32.32	Keď zašiel za Penuel, vyšlo slnko a on kríval na bedrový kĺb.
GEN.32.33	Preto Izraeliti dodnes nejedia šľachy bedrového kĺbu, lebo šľacha Jákobovho bedrového kĺbu bola poranená.
GEN.33.1	Keď sa Jákob rozhliadol a videl prichádzať Ezáva so štyristo mužmi, rozdelil deti medzi Leu, Ráchel a obe slúžky.
GEN.33.2	Na čelo postavil obe slúžky s ich deťmi, na druhé miesto Leu a jej deti a na koniec Ráchel s Jozefom.
GEN.33.3	On sám sa prebrodil pred nimi a sedemkrát sa poklonil až po zem, kým sa celkom nepriblížil k bratovi.
GEN.33.4	Ezáv sa rozbehol v ústrety bratovi, objal ho, padol mu okolo krku a pobozkal ho. Obaja plakali.
GEN.33.5	Keď sa Ezáv rozhliadol a uvidel ženy s deťmi, povedal: „Kto sú títo pri tebe?“ Jákob odpovedal: „To sú moje deti, ktorými obdaril Boh tvojho služobníka.“
GEN.33.6	Potom predstúpili slúžky s deťmi a poklonili sa. 
GEN.33.7	Pristúpila aj Lea so svojimi deťmi a tiež sa poklonili. Nakoniec predstúpila Ráchel s Jozefom a poklonili sa.
GEN.33.8	Ezáv sa spýtal: „Čo sú to za čriedy, ktoré som postretal?“ Jákob odpovedal: „Nimi chcem získať priazeň u svojho pána.“
GEN.33.9	On však povedal: „Ja mám toho tiež dosť; brat môj, len si ponechaj, čo je tvoje!“ 
GEN.33.10	Jákob však namietal: „Nie tak! Ak som však získal tvoju priazeň, prijmi tento dar z mojich rúk! Keď som pozrel na tvoju tvár, akoby som hľadel na Božiu tvár, tak si bol voči mne milosrdný.
GEN.33.11	Prijmi, prosím ťa, odo mňa tento dar na pozdrav! Veď ma Boh štedro obdarovával, mám všetkého dosť.“ Keď naňho takto naliehal, dar prijal. 
GEN.33.12	Dodal: „Vydajme sa na cestu a poďme spolu, budem ťa sprevádzať.“ 
GEN.33.13	Jákob však odpovedal: „Môj pán vie, že mám útle deti a mám na starosti aj pridájajúce ovce a kravy. Keby som ich hnal čo len jeden deň, zahynuli by všetky stáda. 
GEN.33.14	Nech len môj pán ide pred svojím služobníctvom. Ja pôjdem pomaly, nakoľko bude stačiť v chôdzi stádo predo mnou a ako postačia sily deťom, kým nedôjdem k svojmu pánovi do Seíru.“
GEN.33.15	Ezáv potom navrhoval: „Dovoľ, prosím, aby aspoň niektorí z tých, čo sú so mnou, mohli ísť s tebou po ceste.“ On odpovedal: „Netreba, len jedno si želám, aby som získal priazeň svojho pána.“ 
GEN.33.16	V ten deň sa Ezáv vydal na cestu späť do Seíru. 
GEN.33.17	Jákob sa vydal na cestu do Sukkótu, kde si postavil dom; pre svoje stáda zhotovil prístrešia. Preto sa to mesto volá Sukkót
GEN.33.18	Na svojej ceste z Paddán-Aramu došiel Jákob bez nehody do mesta Síchem, ktoré je v Kanaáne, a usadil sa naproti mestu.
GEN.33.19	Od synov Chamóra, Šechemovho otca, kúpil za sto kesít kus poľa, na ktorom si rozložil stany.
GEN.33.20	Postavil tam oltár a nazval ho „Boh je Bohom Izraela“.
GEN.34.1	Raz vyšla dcéra Dina, ktorú Jákobovi porodila Lea, aby sa pozrela na dcéry toho kraja.
GEN.34.2	Keď ju videl Šechem, syn Chivvija Chamóra, kniežaťa toho kraja, uniesol ju, ležal s ňou a zneuctil ju.
GEN.34.3	Potom však celou dušou prilipol k Jákobovej dcére Dine, zaľúbil sa do nej a chcel si získať jej srdce.
GEN.34.4	Nato Šechem povedal svojmu otcovi Chamórovi: „Vezmi mi to dievča za ženu!“ 
GEN.34.5	Jákob sa dopočul, že zneuctil jeho dcéru Dinu. Mlčal však o tom, kým sa jeho synovia nevrátili z poľa od stáda. 
GEN.34.6	Šechemov otec Chamór odišiel k Jákobovi, aby sa s ním pozhováral. 
GEN.34.7	Keď sa Jákobovi synovia vrátili z poľa a dopočuli sa o tom, pobúrilo ich to a veľmi sa nahnevali. Spáchal totiž v Izraeli nehanebnosť tým, že poškvrnil Jákobovu dcéru.
GEN.34.8	Chamór im však povedal: „Môj syn Šechem sa celou dušou zaľúbil do vašej dcéry. Dajte mu ju teda za ženu! 
GEN.34.9	Vstúpme do príbuzenstva: vy nám dáte svoje dcéry a vy si vezmete naše dcéry.
GEN.34.10	Bývajte s nami a krajina vám bude otvorená; zostaňte, voľne sa pohybujte a usaďte sa tu!“
GEN.34.11	Potom Šechem povedal jej otcovi a jej bratom: „Kiežby som získal vašu priazeň! Dám vám, čo budete žiadať. 
GEN.34.12	Určite si akékoľvek veno i dar a dám vám, čo budete žiadať, len mi to dievča dajte za ženu!“
GEN.34.13	Jákobovi synovia pre zneuctenie ich sestry Diny ľstivo odpovedali Šechemovi a jeho otcovi Chamórovi: 
GEN.34.14	„To nemôžeme urobiť, aby sme svoju sestru dali neobrezanému mužovi, lebo by to bola pre nás hanba.
GEN.34.15	Súhlasili by sme s vami, keby ste boli ako my, keby sa každý váš muž dal obrezať. 
GEN.34.16	Potom vám budeme dávať naše dcéry a my si budeme brať vaše dcéry. Budeme bývať s vami a bude z nás jeden ľud. 
GEN.34.17	Ak nás však neposlúchnete a nedáte sa obrezať, dcéru si vezmeme a odídeme.“ 
GEN.34.18	Ich návrh sa Chamórovi a jeho synovi Šechemovi páčil. 
GEN.34.19	Mladík neváhal urobiť to, lebo Jákobovu dcéru si obľúbil. On bol v celom otcovom dome najváženejší.
GEN.34.20	Chamór a jeho syn Šechem odišli k bráne svojho mesta a prehovorili k miestnym mužom:
GEN.34.21	„Títo muži sa pokojne správajú voči nám, nech sa teda usadia v krajine, nech sa v nej voľne pohybujú, veď je dosť široká a priestranná pre nich. My si budeme brať ich dcéry za ženy a svoje dcéry budeme dávať im. 
GEN.34.22	Tí muži chcú zostať medzi nami iba vtedy, ak sa dá každý náš muž obrezať, ako sú obrezaní oni, aby z nás bol jeden ľud. 
GEN.34.23	Nebudú azda ich stáda, majetok i všetok dobytok naše? Len privoľme a budú bývať s nami.“ 
GEN.34.24	Všetci muži, čo vychádzali bránou svojho mesta, poslúchli Chamóra i jeho syna Šechema a dali sa obrezať. 
GEN.34.25	Na tretí deň, keď mali bolesti, dvaja Jákobovi synovia a Dinini bratia, totiž Šimeón a Lévi, vzali meče, nebadane vošli do mesta a pobili všetkých mužov.
GEN.34.26	Ostrým mečom zabili aj Chamóra a jeho syna Šechema, vzali Dinu zo Šechemovho domu a odišli. 
GEN.34.27	Jákobovi synovia potom prišli k pobitým a za zhanobenie svojej sestry vyplienili mesto. 
GEN.34.28	Pobrali ovce, hovädzí dobytok, osly a všetko, čo bolo v meste i na poli. 
GEN.34.29	Odvliekli všetko ich imanie, všetky ženy i deti a vyrabovali všetko, čo bolo v domoch. 
GEN.34.30	Potom Jákob povedal Šimeónovi a Lévimu: „Uvrhli ste ma do nešťastia, lebo teraz ma Kanaánčania a Perizzejci, obyvatelia tejto krajiny, znenávidia. Mám len málo mužov; ak sa spoja proti mne, porazia ma a zničia mňa i môj dom.“
GEN.34.31	Oni však povedali: „Smel azda s našou sestrou zaobchádzať ako s pobehlicou?“
GEN.35.1	Boh povedal Jákobovi: „Vstaň, vystúp do Bételu a usaď sa tam! Postav tam oltár Bohu, ktorý sa ti zjavil, keď si utekal pred svojím bratom Ezávom.“ 
GEN.35.2	Potom Jákob vyzval celú svoju rodinu: „Odstráňte cudzích bohov, ktorých máte pri sebe, očistite sa a preoblečte sa.
GEN.35.3	Vstaňme, vystúpme do Bételu! Tam postavím oltár Bohu, ktorý ma vypočul v deň môjho súženia a sprevádzal ma po ceste.“
GEN.35.4	Nato mu odovzdali všetkých cudzích bohov, ktorých mali, aj krúžky, čo im viseli na ušiach. Jákob ich zakopal pod dub, ktorý je pri meste Síchem.
GEN.35.5	Potom sa pohli. Strach pred Bohom zachvátil všetky okolité mestá, takže sa neodvážili prenasledovať Jákobových synov.
GEN.35.6	Jákob a všetok ľud, čo bol s ním, prišli do Lúzu, teda do Bételu v Kanaáne.
GEN.35.7	Tam postavil oltár a nazval to miesto El-Bét-El
GEN.35.8	V tom čase zomrela Debora, Rebekina dojka. Pochovali ju pod dub poniže Bételu. Dal mu meno Dub náreku.
GEN.35.9	Boh sa opäť zjavil Jákobovi po jeho návrate z Paddán-Aramu a požehnal ho.
GEN.35.10	Povedal mu:
GEN.35.10	„Dosiaľ si sa volal Jákob.
GEN.35.10	Odteraz sa už nebudeš volať Jákob,
GEN.35.10	budeš sa volať Izrael.“
GEN.35.10	Boh mu teda dal meno Izrael
GEN.35.11	a dodal:
GEN.35.11	„Som Boh Všemohúci. Ploď a množ sa!
GEN.35.11	Z teba povstane národ, ba spoločenstvo národov.
GEN.35.11	Aj králi vzídu z tvojich bedier.
GEN.35.12	Zem, ktorú som dal Abrahámovi a Izákovi,
GEN.35.12	dám aj tebe; dám ju aj tvojmu potomstvu.“
GEN.35.13	Potom Boh odišiel od neho z miesta, kde sa s ním zhováral. 
GEN.35.14	Na tom mieste, kde sa s ním zhováral Boh, postavil Jákob kamenný stĺp. Priniesol na ňom nápojovú obetu a nalial naň olej.
GEN.35.15	Miesto, kde sa s ním zhováral Boh, Jákob pomenoval Bétel.
GEN.35.16	Z Bételu potom šli ďalej. Zostával im ešte kúsok cesty do Efraty, keď Ráchel začala rodiť. Mala veľmi ťažký pôrod. 
GEN.35.17	Keď ťažko rodila, pôrodná babica ju utešovala: „Neboj sa, aj teraz budeš mať syna.“ 
GEN.35.18	Keď jej život vyhasínal a smrť sa približovala, dala svojmu synovi meno Ben-Oni
GEN.35.19	Ráchel zomrela a pochovali ju pri ceste do Efraty, teda do Betlehema.
GEN.35.20	Nad jej hrob postavil Jákob stĺp. Bol to náhrobný stĺp pre Ráchel, ktorý stojí dodnes.
GEN.35.21	Izrael potom odtiaľ odišiel a rozložil stan za Migdal-Éderom.
GEN.35.22	Keď už býval v tejto krajine, Rúben odišiel a spal s Bilhou, vedľajšou ženou svojho otca. Izrael sa to však dozvedel.
GEN.35.22	Jákob mal dvanásť synov. 
GEN.35.23	Leini synovia boli: Rúben, Jákobov prvorodený, Šimeón, Lévi, Júda, Jissachár a Zebulún.
GEN.35.24	Ráchelini synovia boli: Jozef a Benjamín. 
GEN.35.25	Synovia Ráchelinej slúžky Bilhy: Dán a Naftali. 
GEN.35.26	Synovia Leinej slúžky Zilpy: Gád a Ašér. Toto sú Jákobovi synovia, ktorí sa mu narodili v Paddán-Arame.
GEN.35.27	Potom Jákob prišiel k svojmu otcovi Izákovi do Mamre, do Kirjat-Arby, čo je Hebron, kde býval Abrahám a Izák. 
GEN.35.28	Izák sa dožil stoosemdesiat rokov. 
GEN.35.29	Zomrel zoslabnutý vekom, bol pripojený k svojmu ľudu ako starec vysokého veku. Pochovali ho jeho synovia Ezáv a Jákob.
GEN.36.1	Toto je Ezávov čiže Edómov rodokmeň:
GEN.36.2	Ezáv si vzal ženy Kanaánčanky: Adu, dcéru Chetitu Elóna, Oholibamu, Anovu dcéru, vnučku Chivvija Cibeóna,
GEN.36.3	ďalej Basemat, dcéru Izmaela, sestru Nebajóta. 
GEN.36.4	Ada porodila Ezávovi Elifaza a Basemat porodila Reuela. 
GEN.36.5	Oholibama porodila Jeúša, Jaláma a Koracha. Toto sú Ezávovi synovia, ktorí sa mu narodili v Kanaáne.
GEN.36.6	Potom vzal Ezáv svoje ženy, synov a dcéry i všetkých príslušníkov svojho domu, ako aj stádo, dobytok a všetok majetok, čo nadobudol v Kanaáne, a odišiel od svojho brata Jákoba do Seíru. 
GEN.36.7	Boli totiž bohatí a nemohli bývať spolu. Krajina, v ktorej bývali, ich už pre množstvo stád nemohla uživiť.
GEN.36.8	Ezáv sa usadil v seírskom pohorí. Ezáv je Edóm.
GEN.36.9	Toto sú pokolenia Ezáva, praotca Edómčanov na seírskom pohorí. 
GEN.36.10	Toto sú mená Ezávových synov: Elifaz, syn Ezávovej ženy Ady, Reuel, syn Ezávovej ženy Basemat.
GEN.36.11	Elifazovi synovia boli: Temán, Omár, Cefo, Gatám a Kenaz.
GEN.36.12	Vedľajšia žena Ezávovho syna Elifaza bola Timna, ktorá mu porodila Amaléka. To sú vnuci Ezávovej ženy Ady.
GEN.36.13	Reuelovi synovia boli: Nachat, Zerach, Šamma a Mizza. Toto sú vnuci Ezávovej ženy Basemat. 
GEN.36.14	Synovia Ezávovej ženy Oholibamy, Anovej dcéry a Cibeónovej vnučky, ktorých mu porodila, boli: Jeúš, Jalám a Korach.
GEN.36.15	Toto sú vodcovia Ezávových synov: synovia Elifaza, Ezávovho prvorodeného sú: vodca Temán, vodca Omár, vodca Cefo, vodca Kenaz,
GEN.36.16	vodca Korach, vodca Gatám, vodca Amalék. Toto sú Elifazovi vodcovia v Edómsku. Sú to Adini vnuci. 
GEN.36.17	Toto sú synovia Ezávovho syna Reuela: vodca Nachat, vodca Zerach, vodca Šamma, vodca Mizza. To sú Reuelovi vodcovia v Edómsku; sú to vnuci Ezávovej ženy Basemat. 
GEN.36.18	Toto sú synovia Ezávovej ženy Oholibamy: vodca Jeúš, vodca Jalám, vodca Korach. To sú vodcovia Ezávovej ženy Oholibamy, Anovej dcéry. 
GEN.36.19	Toto sú Ezávovi synovia a ich vodcovia. To je Edóm.
GEN.36.20	Toto sú synovia Chorijca Seíra, praobyvateľa krajiny: Lotán a Šobál, Cibeón a Ana,
GEN.36.21	Dišón, Ecer a Dišán. To sú vodcovia Chorijcov, synovia Seíra v Edómsku. 
GEN.36.22	Lotánovi synovia sú: Chori a Hemám. Lotánova sestra bola Timna. 
GEN.36.23	Šobálovi synovia sú: Alván, Manachat, Ebál, Šefo a Onám. 
GEN.36.24	Cibeónovi synovia sú: Aja a Ana. To je ten Ana, ktorý našiel horúce žriedla na stepi, keď pásol osly svojho otca Cibeóna. 
GEN.36.25	Toto sú Anove deti: syn Dišón a dcéra Oholibama. 
GEN.36.26	Dišónovi synovia sú: Chemdán a Ešbán, Jitrán a Kerán. 
GEN.36.27	Ecerovi synovia sú: Bilhán, Zaaván a Akán. 
GEN.36.28	Dišánovi synovia sú: Úc a Arán.
GEN.36.29	Toto sú vodcovia Chorijcov: vodca Lotán, vodca Šobál, vodca Cibeón, vodca Ana, 
GEN.36.30	vodca Dišón, vodca Ecer, vodca Dišán. Toto sú vodcovia Chorijcov podľa svojich rodov v Seírsku.
GEN.36.31	Toto sú králi, ktorí panovali v Edómsku predtým, než mali kráľa Izraeliti:
GEN.36.32	v Edómsku panoval Bela, syn Beóra, a jeho mesto sa nazývalo Dinhaba. 
GEN.36.33	Po Belovej smrti kraľoval Zerachov syn Jobáb z Bocry.
GEN.36.34	Po Jobábovej smrti kraľoval Chušám z krajiny Temáncov. 
GEN.36.35	Po Chušámovej smrti kraľoval Bedadov syn Hadad, ktorý porazil Midjánčanov na moábskom poli. Jeho mesto sa nazývalo Avít. 
GEN.36.36	Po Hadadovej smrti kraľoval Samla z Masreky. 
GEN.36.37	Po Samlovej smrti kraľoval Šaúl z Rechobótu pri Veľrieke.
GEN.36.38	Po Šaúlovej smrti kraľoval Achbórov syn Baal-Chanán. 
GEN.36.39	Po smrti Achbórovho syna Baal-Chanána kraľoval Hadar. Jeho sídlo sa nazývalo Pau a jeho žena, dcéra Matréda a vnučka Me-Zahába, sa volala Mehetabel.
GEN.36.40	Toto sú mená Ezávových vodcov podľa rodov, miest a mien: vodca Timna, vodca Alva, vodca Jetét,
GEN.36.41	vodca Oholibama, vodca Ela, vodca Pinón, 
GEN.36.42	vodca Kenaz, vodca Temán, vodca Mibcár, 
GEN.36.43	vodca Magdíel, vodca Irám. Toto sú edómski vodcovia podľa sídel v krajine, ktorú ovládli. To je Ezáv, praotec Edómčanov.
GEN.37.1	Jákob sa usadil v Kanaáne, kde jeho otec býval ako cudzinec.
GEN.37.2	Toto sú príbehy Jákobovho rodu. Sedemnásťročný mládenec Jozef pásaval ovce so svojimi bratmi a býval so synmi otcových žien Bilhy a Zilpy. Jozef o nich prinášal otcovi zlé správy.
GEN.37.3	Izrael miloval Jozefa viac než ostatných synov. Narodil sa mu totiž v starobe a Jákob mu dal ušiť pestré šaty.
GEN.37.4	Keď jeho bratia videli, že otec ho má radšej než ostatných svojich synov, znenávideli ho a nevedeli sa s ním prívetivo rozprávať.
GEN.37.5	Raz mal Jozef sen, a keď ho rozpovedal bratom, ešte väčšmi ho znenávideli. 
GEN.37.6	Povedal im totiž: „Počúvajte, čo sa mi prisnilo: 
GEN.37.7	Boli sme na poli a viazali sme snopy. Môj snop sa postavil a zostal stáť. Vaše snopy sa rozostavali dookola a klaňali sa môjmu snopu.“ 
GEN.37.8	Nato mu bratia povedali: „Vari chceš nad nami kraľovať či panovať?“ Pre jeho sny a reči ho ešte viac znenávideli. 
GEN.37.9	Jozef mal aj iný sen a vyrozprával ho bratom. Povedal: „Mal som ešte iný sen. Klaňalo sa mi slnko, mesiac a jedenásť hviezd.“ 
GEN.37.10	Toto povedal otcovi a bratom. Otec ho však pokarhal: „Čo je to za sen? Čo sa ti to prisnilo? Azda prídem ja, tvoja matka, tvoji bratia a budeme sa ti klaňať až po zem?“ 
GEN.37.11	Jeho bratia preto na neho žiarlili, no jeho otec si to zapamätal.
GEN.37.12	Keď bratia odišli pásť otcove ovce k Síchemu,
GEN.37.13	Izrael povedal Jozefovi: „Ako vieš, tvoji bratia pasú pri Sícheme. Poď, pošlem ťa za nimi.“ On odpovedal: „Tu som.“
GEN.37.14	Izrael mu povedal: „Choď a pozri, či sú bratia a stáda v poriadku, a dones mi správu!“ Poslal ho teda z údolia Hebronu a on prišiel do Síchemu.
GEN.37.15	Tam ho našiel nejaký muž, ako blúdi po poli, a spýtal sa ho: „Čo hľadáš?“ 
GEN.37.16	Odpovedal: „Hľadám svojich bratov; povedz mi, kde pasú!“
GEN.37.17	Muž mu povedal: „Odišli odtiaľto. Počul som však, ako si vraveli: ‚Poďme do Dotánu.‘“ Jozef potom odišiel za svojimi bratmi a našiel ich v Dotáne. 
GEN.37.18	Len čo ho v diaľke zazreli a skôr než sa k nim priblížil, rozhodli sa, že ho zabijú.
GEN.37.19	Hovorili si medzi sebou: „Pozrite, prichádza majster snov! 
GEN.37.20	Poďte, zabime ho! Potom ho hodíme do cisterny a povieme, že ho zožrala divá zver. Uvidíme, čo bude s jeho snami!“
GEN.37.21	Keď to počul Rúben, v snahe vytrhnúť im ho z rúk, povedal: „Nesiahajme mu na život!“ 
GEN.37.22	Rúben im ďalej vravel: „Neprelievajte krv! Hoďte ho do cisterny na púšti, ale nevzťahujte naňho ruky!“ Chcel ho totiž z ich rúk zachrániť a priviesť k otcovi.
GEN.37.23	Keď Jozef prišiel k bratom, zobliekli mu pestré šaty, čo mal na sebe, 
GEN.37.24	potom ho vzali a hodili do cisterny. Cisterna bola prázdna, bez vody.
GEN.37.25	Keď sa posadili k jedlu, videli prichádzať karavánu Izmaelitov z Gileádu. Ťavy niesli ladanovú živicu, balzam a myrhu, ktoré dopravovali do Egypta.
GEN.37.26	Júda povedal bratom: „Čo budeme mať z toho, keď brata zabijeme a zatajíme jeho krv?
GEN.37.27	Poďme, predajme ho Izmaelitom, ale nevzťahujme naňho ruky, veď je to náš rodný brat!“ Bratia ho poslúchli.
GEN.37.28	Keď tadiaľ prechádzali midjánski kupci, bratia vytiahli Jozefa z cisterny a predali ho za dvadsať strieborných Izmaelitom, ktorí ho odviedli do Egypta.
GEN.37.29	Keď sa Rúben vrátil k cisterne a Jozef v nej nebol, roztrhol si rúcho,
GEN.37.30	vrátil sa k bratom a povedal: „Chlapec tam nie je. Kam sa len podejem?“
GEN.37.31	Nato vzali Jozefove šaty, zabili capa a šaty namočili do krvi. 
GEN.37.32	Pestré šaty dali odniesť otcovi s odkazom: „Toto sme našli. Pozri, či sú to šaty tvojho syna alebo nie.“
GEN.37.33	Keď si ich pozrel, povedal: „To sú šaty môjho syna. Zožrala ho divá zver. Jozefa určite roztrhala.“
GEN.37.34	Jákob si roztrhol plášť, na bedrá si položil vrecovinu a dlho smútil za svojím synom.
GEN.37.35	Všetci synovia a všetky dcéry ho prišli potešiť, on sa však potešiť nedal a povedal: „V smútku zostúpim za synom do podsvetia
GEN.37.36	Midjánčania predali Jozefa v Egypte faraónovmu dvoranovi Pótifarovi, veliteľovi telesnej stráže.
GEN.38.1	V tom čase Júda odišiel od svojich bratov a prešiel k istému mužovi z Adullámu menom Chira.
GEN.38.2	Júda tam uzrel dcéru Kanaánčana, ktorý sa volal Šúa, vzal si ju za ženu a vošiel k nej.
GEN.38.3	Ona počala, porodila syna a Júda mu dal meno Ér. 
GEN.38.4	Znova počala, porodila syna a nazvala ho Onán. 
GEN.38.5	Opäť porodila syna a dala mu meno Šela. Bolo to v Kezíbe, keď ho porodila.
GEN.38.6	Júda dal Érovi, svojmu prvorodenému, ženu, ktorá sa volala Tamar.
GEN.38.7	Júdov prvorodený syn Ér bol zlý pred Hospodinom, preto mu Hospodin vzal život.
GEN.38.8	Potom povedal Júda Onánovi: „Podľa švagrovského práva vojdi k bratovej žene, vezmi si ju a postaraj sa svojmu bratovi o potomstvo!“
GEN.38.9	Onán však vedel, že potomstvo nebude patriť jemu, preto kedykoľvek vošiel k bratovej žene, semeno vypúšťal na zem, aby svojmu bratovi nesplodil potomka. 
GEN.38.10	Hospodinovi sa to však nepáčilo, preto aj jeho usmrtil.
GEN.38.11	Vtedy povedal Júda svojej neveste: „Zostaň v dome svojho otca ako vdova, kým nedospeje môj syn Šela.“ Povedal si však: „Len aby nezomrel ako jeho bratia.“ Tamar teda odišla a bývala v dome svojho otca.
GEN.38.12	Po mnohých dňoch zomrela Júdovi žena, Šúova dcéra. Keď sa Júdovi ukončil smútok, šiel so svojím priateľom Chirom z Adullámu k strihačom svojich oviec do Timny.
GEN.38.13	Vtedy oznámili Tamar: „Tvoj svokor práve ide do Timny strihať svoje ovce.“ 
GEN.38.14	Ona odložila vdovské šaty, vzala si závoj, zahalila sa a sadla si k bráne do Enajimu, ktorý je pri ceste do Timny. Tamar totiž vedela, že hoci Šela už dospel, nestala sa jeho ženou.
GEN.38.15	Keď ju Júda zazrel, nazdával sa, že je to neviestka, lebo si zastrela tvár.
GEN.38.16	Zabočil k nej, ako bola pri ceste, a povedal: „Dovoľ, prosím, vojsť k tebe.“ Nevedel totiž, že je to jeho nevesta. Ona sa ho spýtala: „Čo mi dáš za to, že vojdeš ku mne?“
GEN.38.17	On odpovedal: „Pošlem ti kozľa zo stáda.“ Ona povedala: „Daj mi však nejaký záloh, kým ho pošleš.“ 
GEN.38.18	Júda sa jej spýtal: „Čo ti mám dať do zálohu?“ Odpovedala: „Tvoje pečatidlo so šnúrou a palicu, ktorú máš v ruke.“ Dal jej to. Vošiel k nej a ona počala.
GEN.38.19	Potom vstala a odišla. Odložila závoj a znova si obliekla vdovské šaty.
GEN.38.20	Júda potom poslal kozľa po svojom priateľovi z Adullámu, aby z ruky ženy prevzal záloh, ktorý jej dal; ale nenašiel ju. 
GEN.38.21	Vypytoval sa tamojších ľudí: „Kde je tá zasvätená smilnica, ktorá bola na ceste do Enajimu?“ Odpovedali mu: „Tu nebola nijaká zasvätená smilnica.“ 
GEN.38.22	Vrátil sa k Júdovi a povedal mu: „Nenašiel som ju. Aj tamojší ľudia vraveli: ‚Nijaká zasvätená smilnica tu nebola.‘“ 
GEN.38.23	Júda povedal: „Nech si to nechá; len aby sme neboli na posmech. Veď som jej poslal toto kozľa, ty si ju však nenašiel.“
GEN.38.24	Asi po troch mesiacoch Júdovi oznámili: „Tvoja nevesta Tamar sa dopustila smilstva a zo smilstva aj počala.“ Júda povedal: „Vyveďte ju a upáľte!“
GEN.38.25	Keď ju viedli, odkázala svojmu svokrovi: „Počala som z muža, ktorému patria tieto veci,“ a dodala: „Pozorne sa pozri, komu patrí pečatidlo so šnúrou a palica!“ 
GEN.38.26	Keď sa Júda na to pozrel, povedal: „Ona je spravodlivejšia než ja; nedal som ju totiž svojmu synovi Šelovi.“ Potom sa už s ňou nestýkal.
GEN.38.27	Keď prišiel čas pôrodu, ukázalo sa, že v jej živote boli dvojčatá.
GEN.38.28	Keď rodila, jedno z nich vystrčilo ruku. Babica mu na ňu priviazala červenú šnúrku a povedala: „Tento vyjde prvý.“ 
GEN.38.29	On však stiahol ruku späť a vyšiel jeho brat. Povedala: „Akou trhlinou si sa predral?“ Preto mu dala meno Perec
GEN.38.30	Potom vyšiel jeho brat, ktorý mal na ruke červenú šnúrku. Toho nazvali Zerach
GEN.39.1	Keď Jozefa odviedli do Egypta, od Izmaelitov, ktorí ho ta doviedli, ho kúpil Egypťan Pótifar, faraónov dvoran, veliteľ telesnej stráže.
GEN.39.2	Hospodin bol však s Jozefom, takže sa mu darilo a zostal v dome egyptského pána. 
GEN.39.3	Jeho pán videl, že Hospodin je s ním a že ho pri každej práci požehnáva.
GEN.39.4	Jozef získal jeho priazeň a slúžil mu. Pótifar ho ustanovil za správcu svojho domu a zveril mu do správy všetok svoj majetok.
GEN.39.5	Odvtedy, čo ho Egypťan ustanovil za správcu svojho domu, so všetkým, čo mal, Hospodin požehnával dom Egypťana pre Jozefa. Hospodinovo požehnanie spočívalo na všetkom, čo mal v dome i na poli.
GEN.39.6	Všetko, čo mal, zveril teda Jozefovi a okrem chleba, ktorý jedával, nestaral sa o nič. Jozef bol pekne urastený a mal krásny vzhľad.
GEN.39.7	Po týchto udalostiach sa žena jeho pána zahľadela do Jozefových očí a naliehala naňho: „Ľahni si ku mne!“
GEN.39.8	On však odoprel a žene svojho pána povedal: „Pozri, kým som tu ja, môj pán sa v dome o nič nestará, lebo všetok svoj majetok zveril mne.
GEN.39.9	V tomto dome ma nikto neprevyšuje. Pán si okrem teba nič nevyhradil pre seba, lebo ty si jeho žena. Ako by som teda mohol spáchať takú veľkú neprávosť a zhrešiť proti Bohu?!“
GEN.39.10	Hoci dennodenne Jozefa nahovárala, neposlúchol ju, aby si k nej ľahol a bol s ňou. 
GEN.39.11	Keď však jedného dňa prišiel konať svoju obvyklú prácu, z domácich nebol nikto doma. 
GEN.39.12	Ona ho chytila za plášť a povedala: „Ľahni si ku mne!“ On jej však nechal plášť v ruke, vybehol von a utiekol. 
GEN.39.13	Keď videla, že jej nechal plášť v ruke a utiekol von, 
GEN.39.14	zavolala služobníctvo a povedala: „Pozrite, doviedli nám Hebreja, aby nás obrátil na posmech. Prišiel a chcel si ku mne ľahnúť; preto som začala kričať. 
GEN.39.15	Keď počul, že zvyšujem hlas, nechal pri mne svoj plášť. Vybehol a ušiel.“ 
GEN.39.16	Ona nechala ležať jeho plášť pri sebe, kým pán neprišiel domov. 
GEN.39.17	Aj jemu povedala to isté: „Hebrejský sluha, ktorého si k nám priviedol, prišiel si zo mňa urobiť posmech. 
GEN.39.18	Keď som začala kričať, nechal svoj plášť pri mne a ušiel.“
GEN.39.19	Keď Jozefov pán počul slová svojej ženy, ktorá ho presviedčala: „Ako vravím, toto mi urobil tvoj otrok,“ náramne sa rozhneval. 
GEN.39.20	Jozefa dal chytiť a vrhnúť do žalára medzi kráľovských väzňov. Tak sa Jozef ocitol v žalári.
GEN.39.21	Hospodin bol však s Jozefom, zľutoval sa nad ním a u správcu žalára vzbudil k nemu náklonnosť.
GEN.39.22	Správca žalára ustanovil Jozefa za dozorcu nad všetkými väzňami, čo boli v žalári. Jozef dohliadal na všetko, čo sa tam malo urobiť. 
GEN.39.23	Správca žalára nedohliadal na nič, čo mu zveril, lebo Hospodin bol s Jozefom a s úspechom sprevádzal všetko jeho úsilie.
GEN.40.1	Neskôr sa stalo, že čašník egyptského kráľa a pekár sa prehrešili proti svojmu pánovi, egyptskému kráľovi.
GEN.40.2	Faraón sa rozhneval na oboch týchto dvoranov, na hlavného čašníka i na hlavného pekára. 
GEN.40.3	Dal ich uväzniť v dome veliteľa telesnej stráže, pri žalári, v ktorom bol uväznený aj Jozef. 
GEN.40.4	Veliteľ telesnej stráže ich zveril Jozefovi, aby im posluhoval. Nejaký čas zostali vo väzení.
GEN.40.5	Obaja väzni, čašník i pekár egyptského kráľa, mali sen. Jednej noci sa každému z nich prisnil sen zvláštneho významu.
GEN.40.6	Keď k nim ráno prišiel Jozef, videl ich smutných.
GEN.40.7	Spýtal sa faraónových dvoranov, ktorí boli s ním uväznení v dome jeho pána: „Prečo ste dnes takí skormútení?“ 
GEN.40.8	Oni mu odvetili: „Mali sme sen, no nikto nám ho nevie vyložiť.“ Jozef im povedal: „Či výklad snov nepatrí Bohu? Rozpovedzte mi ich!“ 
GEN.40.9	Hlavný čašník teda vyrozprával Jozefovi svoj sen: „Vo sne som videl pred sebou vinič, 
GEN.40.10	na ktorom boli tri výhonky. Len čo vinič vypučal, hneď rozkvitol a jeho hroznové strapce dozreli. 
GEN.40.11	V ruke som mal faraónovu čašu. Odtrhnuté strapce som vytláčal do faraónovej čaše a podal som mu ju do ruky.“ 
GEN.40.12	Jozef mu povedal: „Toto je výklad sna: Tri výhonky sú tri dni. 
GEN.40.13	Po troch dňoch faraón povýši tvoju hlavu a vráti ti tvoju hodnosť. Znova budeš podávať čašu do ruky faraóna, ako vtedy, keď si bol jeho čašníkom.
GEN.40.14	Keď ti bude dobre, spomeň si na mňa, preukáž mi milosť a prihovor sa za mňa u faraóna, aby ma vyslobodil z tohto domu.
GEN.40.15	Veď ma uniesli z krajiny Hebrejov; no ani tu som neurobil nič zlé, pre čo by som sa mal dostať do žalára.“
GEN.40.16	Keď hlavný pekár videl, že Jozef dobre vykladá, povedal mu: „Aj ja som mal sen. Na hlave som mal tri košíky pečiva. 
GEN.40.17	Vo vrchnom košíku bolo rôzne pečivo pre faraóna a vtáky zobali z košíka na mojej hlave.“ 
GEN.40.18	Jozef odpovedal: „Toto je výklad sna: Tri košíky sú tri dni. 
GEN.40.19	Po troch dňoch ti faraón zodvihne hlavu — obesí ťa na šibenici a vtáky ti budú ozobávať telo.“
GEN.40.20	Po troch dňoch, v deň svojich narodenín, faraón vystrojil hostinu pre všetkých svojich hodnostárov a pred nimi vyvýšil hlavného čašníka a hlavného pekára: 
GEN.40.21	hlavnému čašníkovi vrátil pôvodnú hodnosť, aby smel do ruky faraóna podávať čašu, 
GEN.40.22	hlavného pekára dal však obesiť, ako im to vyložil Jozef. 
GEN.40.23	Hlavný čašník si však na Jozefa nespomenul. Zabudol naňho.
GEN.41.1	Po dvoch rokoch mal aj faraón sen: stál pri Níle
GEN.41.2	a videl z neho vystupovať sedem kráv, na vzhľad pekných a tučných, ktoré sa začali pásť na mokradi. 
GEN.41.3	Po nich vystúpilo z Nílu sedem iných, na vzhľad nepekných a vychudnutých kráv, ktoré si stali na breh Nílu vedľa prvých kráv. 
GEN.41.4	Potom tie na vzhľad nepekné a vychudnuté kravy zožrali sedem na vzhľad pekných a tučných kráv. Vtom sa faraón prebudil.
GEN.41.5	Znova však zaspal a mal iný sen: z jedného stebla vyrástlo sedem plných, krásnych klasov. 
GEN.41.6	Po nich vyrástlo sedem suchých, východným vetrom zahorených klasov.
GEN.41.7	Tie suché klasy pohltili sedem bohatých a plných klasov. Vtedy sa faraón prebudil. Bol to sen.
GEN.41.8	Ráno bol faraón taký rozrušený, že dal zavolať všetkých egyptských veštcov a mudrcov a vyrozprával im svoje sny. No nebolo nikoho, kto by ich faraónovi vyložil. 
GEN.41.9	Vtedy hlavný čašník faraónovi povedal: „Dnes si spomínam na svoje previnenie.
GEN.41.10	Keď sa faraón rozhneval na svojich služobníkov, uväznil ma spolu s hlavným pekárom v dome veliteľa telesnej stráže. 
GEN.41.11	Jednej noci sa každému z nás prisnil iný, osobne významný sen. 
GEN.41.12	Bol tam s nami hebrejský mladík, sluha veliteľa telesnej stráže. Keď sme mu vyrozprávali svoje sny, on nám ich vyložil; každému vyložil jeho sen. 
GEN.41.13	Ako nám ich vyložil, tak sa stalo. Ja som sa dostal na svoje pôvodné miesto a toho druhého obesili.“ 
GEN.41.14	Nato dal faraón zavolať Jozefa, ktorého hneď priviedli zo žalára. Dal sa ostrihať, preobliekol si šaty a predstúpil pred faraóna.
GEN.41.15	Faraón povedal Jozefovi: „Mal som sen a nikto mi ho nevie vyložiť. Počul som, že ti stačí rozpovedať sen a ty ho vyložíš.“
GEN.41.16	Jozef odpovedal faraónovi: „Nie ja, len Boh dá uspokojivú odpoveď faraónovi.“
GEN.41.17	Potom faraón vyrozprával Jozefovi svoj sen: „Prisnilo sa mi, že som na brehu Nílu. 
GEN.41.18	Z Nílu vystúpilo sedem tučných a na vzhľad pekných kráv, ktoré sa začali pásť na mokradi. 
GEN.41.19	Po nich vystúpilo sedem iných, na vzhľad nepekných a vychudnutých kráv. Niečo také škaredé som nevidel v celom Egypte. 
GEN.41.20	Tie škaredé, vychudnuté kravy zožrali tých sedem tučných kráv. 
GEN.41.21	Hoci sa dostali do ich vnútra, nebolo badať, že sú v nich, lebo stále vyzerali tak škaredo ako predtým. Vtedy som sa prebudil. 
GEN.41.22	Potom som vo sne videl, ako z jedného stebla vyrástlo sedem plných, krásnych klasov. 
GEN.41.23	Po nich vyrástlo sedem prázdnych, suchých, východným vetrom zahorených klasov. 
GEN.41.24	Suché klasy pohltili tých sedem pekných klasov. To som potom rozpovedal veštcom, no nikto z nich mi to nevedel vyložiť.“
GEN.41.25	Jozef povedal faraónovi: „Faraónove sny znamenajú jedno a to isté. Boh oznamuje faraónovi, čo hodlá urobiť.
GEN.41.26	Sedem pekných kráv je sedem rokov. Sedem pekných klasov je tiež sedem rokov. To je ten istý sen.
GEN.41.27	Sedem vychudnutých a škaredých kráv, ktoré vystúpili potom, je sedem rokov práve tak, ako sedem prázdnych a východným vetrom zahorených klasov; to bude sedem rokov hladu.
GEN.41.28	To je to, čo som povedal faraónovi; Boh ukázal, čo urobí. 
GEN.41.29	Prichádza sedem rokov veľkej hojnosti v celom Egypte. 
GEN.41.30	Po nich príde sedem rokov hladu a na hojnosť sa zabudne v celom Egypte. Hlad zničí celú krajinu.
GEN.41.31	V krajine nebude ani spomienka na hojnosť pre veľký hlad, ktorý potom nastane. 
GEN.41.32	Sen sa faraónovi zopakoval, pretože Boh sa pevne rozhodol čoskoro ho uskutočniť.
GEN.41.33	Teraz sa poobzeraj, faraón, po rozvážnom, múdrom mužovi a ustanov ho za správcu Egypta. 
GEN.41.34	Nech faraón ustanoví v krajine správcov, ktorí počas siedmich rokov hojnosti budú vyberať pätinu výnosu Egypta.
GEN.41.35	Nech počas nastávajúcich úrodných rokov zhromažďujú všetku potravu a obilie nech uskladnia do miest pod faraónovu moc a nech naň dohliadajú. 
GEN.41.36	Táto potrava bude v krajine zásobou počas siedmich rokov hladu, ktoré prídu na Egypt, takže nezhynie hladom.“
GEN.41.37	Táto reč sa zapáčila faraónovi a všetkým jeho služobníkom.
GEN.41.38	Nato faraón povedal svojim služobníkom: „Nájde sa taký muž, v ktorom je Boží duch?“ 
GEN.41.39	Potom faraón povedal Jozefovi: „Keď ti dal Boh toto všetko poznať, nikto nie je natoľko rozvážny a múdry ako ty. 
GEN.41.40	Budeš správcom môjho domu a všetok môj ľud bude poslúchať tvoje rozkazy; len trónom ťa budem prevyšovať.“
GEN.41.41	Faraón ešte dodal: „Pozri, ustanovujem ťa za správcu celého Egypta.“ 
GEN.41.42	Faraón potom sňal svoj prsteň z ruky a navliekol ho Jozefovi na ruku; obliekol ho do šiat z jemnej ľanovej látky a na krk mu zavesil zlatú reťaz.
GEN.41.43	Dal ho voziť v druhom najkrajšom voze a volať pred ním: „Padnite na kolená!“ Tak bol ustanovený nad celým Egyptom.
GEN.41.44	Faraón povedal Jozefovi: „Ja som faraón, ale bez teba v celom Egypte nikto nesmie pohnúť ani rukou, ani nohou.“ 
GEN.41.45	Faraón zmenil Jozefovi meno na Cáfenat-Paneach
GEN.41.46	Jozef mal tridsať rokov, keď ho predstavili faraónovi, egyptskému kráľovi. Jozef potom odišiel od faraóna a cestoval po celom Egypte. 
GEN.41.47	Po sedem rokov dávala zem hojnú úrodu. 
GEN.41.48	Počas tých siedmich rokov Jozef zhromažďoval všetku potravu, ktorá bola v Egypte, a zásoby ukladal v mestách. V každom meste uložil potravu z okolitých polí.
GEN.41.49	Jozef nahromadil toľko obilia ako morského piesku, takže to prestali aj počítať, lebo spočítať sa to nedalo.
GEN.41.50	Skôr ako nastal rok hladu, Jozefovi sa narodili dvaja synovia, ktorých mu porodila Asenat, dcéra ónskeho kňaza Póti-Feru.
GEN.41.51	Prvorodenému dal Jozef meno Menašše, lebo povedal: „Boh mi dal zabudnúť na všetky moje útrapy a na celú rodinu môjho otca.“
GEN.41.52	Druhému dal meno Efrajim, lebo povedal: „Boh ma urobil plodným v krajine môjho utrpenia.“
GEN.41.53	Sedem rokov hojnosti v Egypte sa skončilo 
GEN.41.54	a ako Jozef povedal, začalo sa sedem rokov hladu. Hlad nastal vo všetkých krajinách, ale v celom Egypte bolo zatiaľ chleba dosť.
GEN.41.55	Keď už i celý Egypt trpel hladom a ľud volal k faraónovi o chlieb, faraón vravel všetkým Egypťanom: „Choďte k Jozefovi a urobte, čo vám povie!“
GEN.41.56	Keď hlad zachvátil celú zem, Jozef otvoril všetky sklady a predával Egypťanom obilie; v Egypte bol totiž veľmi veľký hlad.
GEN.41.57	Do Egypta prichádzali k Jozefovi nakupovať obilie zo všetkých krajín, lebo hlad bol veľmi veľký na celej zemi.
GEN.42.1	Keď Jákob videl, že v Egypte predávajú obilie, povedal svojim synom: „Čo sa tu nečinne obzeráte?“
GEN.42.2	Potom dodal: „Počul som, že v Egypte predávajú obilie. Zíďte ta a nakúpte ho, aby sme zostali nažive a nepomreli!“
GEN.42.3	Desiati Jozefovi bratia zišli teda do Egypta nakúpiť obilie. 
GEN.42.4	Jákob však neposlal Jozefovho brata Benjamína s jeho bratmi, lebo si povedal: „Mohla by ho zastihnúť nehoda.“
GEN.42.5	S tými, čo šli do Egypta nakúpiť obilie, odišli aj Izraelovi synovia, lebo aj v Kanaáne bol hlad.
GEN.42.6	Jozef bol správcom Egypta, na jeho príkaz sa predávalo obilie všetkému ľudu. Keď prišli k nemu jeho bratia, poklonili sa pred ním tvárou až po zem.
GEN.42.7	Keď Jozef zazrel svojich bratov, spoznal ich, no neprejavil to a rozprával sa s nimi tvrdo ako s cudzími ľuďmi. Spýtal sa ich: „Odkiaľ ste prišli?“ Odpovedali: „Z Kanaánu, aby sme nakúpili potravu.“
GEN.42.8	Jozef spoznal svojich bratov, ale oni ho nespoznali. 
GEN.42.9	Vtedy sa Jozef rozpamätal na sny, ktoré mal kedysi o nich. Povedal im: „Vy ste vyzvedači! Prišli ste si obhliadnuť neopevnené miesta krajiny.“
GEN.42.10	Oni však odpovedali: „Nie, pane, tvoji služobníci prišli nakúpiť potravu.
GEN.42.11	Všetci sme synovia jedného muža; sme statoční ľudia. Tvoji služobníci nie sú vyzvedači.“ 
GEN.42.12	On však znova tvrdil: „Nie! Prišli ste si obhliadnuť neopevnené miesta krajiny.“ 
GEN.42.13	Oni odpovedali: „Bolo nás, tvojich služobníkov, dvanásť. Sme bratia, synovia jedného muža z Kanaánu. Najmladší je teraz pri otcovi a jedného už niet.“
GEN.42.14	Jozef však opakoval: „Je to tak, ako som povedal, ste vyzvedači! 
GEN.42.15	Takto vás vyskúšam: Ako žije faraón, odtiaľto nevyjdete, kým mi neprivediete svojho najmladšieho brata.
GEN.42.16	Pošlite jedného z vás, aby ho priviedol! Ostatní budete uväznení. Tak sa overia vaše slová, či sú pravdivé, alebo nie. Ako žije faraón, ste vyzvedači!“ 
GEN.42.17	Nato ich Jozef uvrhol na tri dni do väzenia.
GEN.42.18	Na tretí deň im Jozef povedal: „Ja sa bojím Boha. Ak chcete zostať nažive, urobte toto:
GEN.42.19	Ak ste statoční, nech jeden z vás ostane vo väzení. Ostatní choďte domov a zaneste obilie svojim hladujúcim rodinám. 
GEN.42.20	No svojho najmladšieho brata mi priveďte! Tak sa dokáže, že vaše slová sú pravdivé a nezomriete.“ Oni to aj urobili.
GEN.42.21	Medzi sebou si vraveli: „Naozaj sme sa previnili proti svojmu bratovi. Videli sme úzkosť jeho duše, keď nás úpenlivo prosil o zľutovanie, no nepočúvali sme ho, preto doľahlo na nás toto súženie.“
GEN.42.22	Rúben im povedal: „Nevravel som vám, aby ste sa neprehrešili proti tomu chlapcovi? No neposlúchli ste ma. Teraz sa máme zodpovedať za jeho krv.“
GEN.42.23	Oni však nevedeli, že Jozef im rozumie, lebo sa s nimi rozprával prostredníctvom tlmočníka. 
GEN.42.24	Jozef sa od nich odvrátil a zaplakal. Opäť sa k nim obrátil a zhováral sa s nimi. Nato spomedzi nich vybral Šimeóna a pred ich očami ho dal zviazať.
GEN.42.25	Potom Jozef prikázal naplniť obilím všetku ich batožinu, každému vrátiť peniaze do vreca a dať im obživu na cestu. Tak aj urobili.
GEN.42.26	Obilie naložili na osly a odišli. 
GEN.42.27	Keď tam, kde nocovali, jeden z nich otvoril vrece, aby dal oslovi obrok, navrchu vo vreci zbadal peniaze.
GEN.42.28	Zvolal na bratov: „Vrátil mi peniaze! Tu sú vo vreci!“ Vtedy im ochablo srdce, roztriasli sa a medzi sebou vraveli: „Čo nám to Boh urobil?“
GEN.42.29	Keď došli k svojmu otcovi Jákobovi do Kanaánu, vyrozprávali mu všetko, čo sa im prihodilo: 
GEN.42.30	„Ten muž, pán krajiny, zaobchádzal s nami tvrdo ako s vyzvedačmi. 
GEN.42.31	Ubezpečovali sme ho, že sme statoční ľudia, že nie sme vyzvedači, 
GEN.42.32	že nás bolo dvanásť bratov, synov jedného otca; jedného už niet a ten najmladší je teraz s naším otcom v Kanaáne. 
GEN.42.33	Ten muž, pán krajiny, nám povedal: ‚Či ste statoční, dozviem sa z toho, že jedného zo svojich bratov necháte u mňa. Vezmite si obilie pre svoje hladujúce rodiny a choďte! 
GEN.42.34	Keď mi privediete svojho najmladšieho brata, poznám, že nie ste vyzvedači, ale statoční ľudia. Potom vám vydám brata a v krajine sa môžete voľne pohybovať.‘“
GEN.42.35	Keď vyprázdňovali vrecia, každý našiel vo svojom vreci mešec s peniazmi. Keď spolu s otcom zbadali, že v mešcoch sú peniaze, zachvátila ich hrôza.
GEN.42.36	Vtedy im otec Jákob povedal: „Olupujete ma o deti. Nemám Jozefa, prišiel som o Šimeóna a chcete mi vziať aj Benjamína. Toto všetko ma postihlo!“
GEN.42.37	Nato Rúben povedal otcovi: „Môžeš usmrtiť mojich dvoch synov, ak ti Benjamína neprivediem. Zver mi ho, ja ti ho privediem späť!“
GEN.42.38	On však opakoval: „Môj syn nepôjde s vami, jeho brat je mŕtvy, on zostal sám. Keby sa mu cestou, ktorou pôjdete, prihodilo nešťastie, v žiali by ste priviedli moje šediny do podsvetia.“
GEN.43.1	Hlad však ťažko doliehal na krajinu.
GEN.43.2	Keď spotrebovali všetko obilie, čo ako potravu doniesli z Egypta, otec im povedal: „Choďte znova a nakúpte pre nás trochu jedla!“ 
GEN.43.3	Júda odvetil: „Ten muž nám dôrazne povedal: ‚Ak nebude s vami váš brat, neuvidíte moju tvár.‘ 
GEN.43.4	Keď sa rozhodneš poslať s nami aj nášho brata, vyberieme sa a nakúpime ti potravy. 
GEN.43.5	Keď ho však nepustíš, nepôjdeme. Ten muž nám predsa povedal: ‚Ak nebude s vami váš brat, neuvidíte moju tvár.‘“ 
GEN.43.6	Vtedy Izrael povedal: „Prečo ste sa voči mne tak zle zachovali, keď ste tomu mužovi povedali, že máte ešte brata?“ 
GEN.43.7	Oni odvetili: „Ten muž sa nástojčivo zaujímal o nás a o našu rodinu. Vypytoval sa: ‚Žije váš otec? Máte ešte brata?‘ Povedali sme mu len to, na čo bol zvedavý. Mohli sme azda predvídať, že povie: ‚Doveďte svojho brata!‘?“ 
GEN.43.8	Júda povedal svojmu otcovi Izraelovi: „Pošli chlapca so mnou, aby sme sa mohli vydať na cestu! Tak zostaneme nažive, nepomrieme ani my, ani ty, ani naše deti.
GEN.43.9	Ja sa zaňho zaručujem. Odo mňa ho vyžaduj! Ak ti ho nedovediem späť a nepostavím pred teba, prehreším sa voči tebe na celý život.
GEN.43.10	Keby sme sa tu neboli toľko zdržali, mohli sme byť už dvakrát naspäť.“
GEN.43.11	Otec Izrael im povedal: „Keď je to tak, urobte toto: Vezmite niečo zo vzácnych plodov našej krajiny a odneste tomu mužovi do daru trochu balzamu, trochu medu, mastixovú živicu, ladan, pistácie a mandle.
GEN.43.12	Vezmite so sebou dvojnásobnú sumu peňazí. Peniaze, ktoré ste našli navrchu vo vreciach, musíte vrátiť. Možno to bol omyl. 
GEN.43.13	Vezmite so sebou aj brata. Choďte už, vráťte sa k tomu mužovi! 
GEN.43.14	Kiež vám Boh Všemohúci preukáže milosrdenstvo pred tým mužom, aby vám prepustil druhého brata i Benjamína. Keď teda mám zostať bez detí, zostanem.“
GEN.43.15	Muži vzali so sebou dary, dvojnásobnú sumu peňazí i Benjamína. Vstali, odišli do Egypta a predstúpili pred Jozefa. 
GEN.43.16	Keď Jozef zazrel pri nich Benjamína, povedal správcovi domu: „Zaveď mužov do domu, zabi dobytča a daj ho pripraviť, lebo títo muži budú so mnou obedovať.“ 
GEN.43.17	Správca urobil, čo mu Jozef rozkázal, a mužov uviedol do Jozefovho domu. 
GEN.43.18	Tí muži sa však preľakli, keď ich uvádzali do Jozefovho domu a vraveli si: „Určite nás predvádzajú pre tie peniaze, čo našli v našich vreciach. Teraz sa na nás vrhnú, premôžu nás a odvedú aj s našimi oslami do otroctva.“ 
GEN.43.19	Pristúpili teda k správcovi Jozefovho domu a hneď pri vchode ho oslovili. 
GEN.43.20	Povedali mu: „Prosíme, pane, my sme tu už raz boli nakúpiť potraviny. 
GEN.43.21	Keď sme však prišli na miesto, kde sme prenocovali, rozviazali sme vrecia. Každý z nás našiel celkovú sumu svojich peňazí navrchu vo vreci. Teraz ich osobne prinášame späť.
GEN.43.22	Priniesli sme si peniaze aj na ďalší nákup potravín. Nevieme, kto nám vložil peniaze do vriec.“ 
GEN.43.23	Správca im však povedal: „Upokojte sa, ničoho sa nebojte! Ten poklad do vriec vám vložil váš Boh, Boh vášho otca. Vaše peniaze som už predsa dostal.“ Potom priviedol k nim Šimeóna. 
GEN.43.24	Keď správca uviedol tých mužov do Jozefovho domu, dal im vodu, aby si umyli nohy, a ich oslom dal obrok.
GEN.43.25	Oni medzitým pripravili dar pre Jozefa, keď príde na poludnie, lebo počuli, že tam budú obedovať. 
GEN.43.26	Keď Jozef vkročil do domu, odovzdali mu svoj dar a poklonili sa mu až po zem. On sa ich opýtal, ako sa majú.
GEN.43.27	Ďalej vyzvedal: „Dobre sa má váš staručký otec, o ktorom ste mi hovorili? Ešte žije?“
GEN.43.28	Oni odvetili: „Tvoj sluha, náš otec, sa má dobre, ešte žije.“ Potom padli na kolená a klaňali sa mu.
GEN.43.29	Keď sa pozrel, uvidel svojho brata Benjamína, syna svojej matky, spýtal sa: „Toto je ten váš najmladší brat, o ktorom ste mi hovorili?“ Potom povedal: „Syn môj, nech sa Boh zmiluje nad tebou!“
GEN.43.30	Nato sa Jozef rýchlo vzdialil. Bol veľmi rozrušený; dojala ho prítomnosť brata. Vošiel do vedľajšej miestnosti a tam sa rozplakal.
GEN.43.31	Potom si umyl tvár, vyšiel a s premáhaním povedal: „Prineste jedlo!“ 
GEN.43.32	Podávali zvlášť jemu, zvlášť im a zvlášť Egypťanom, ktorí s ním jedávali. Egypťania totiž nesmú jesť spolu s Hebrejmi, lebo to je pre Egypťanov ohavnosť.
GEN.43.33	Bratia sedeli pred ním od prvorodeného až po najmladšieho, podľa svojho veku. Každý z nich sa divil, že sedia podľa svojho veku. 
GEN.43.34	Potom ich poctil jedlom zo svojho stola. No Benjamína poctil päťkrát viac než ostatných. Pili a veselili sa s ním.
GEN.44.1	Jozef potom rozkázal správcovi svojho domu: „Naplň vrecia mužov potravou, koľko len unesú a každému z nich vlož jeho peniaze navrch do vreca.
GEN.44.2	Tomu najmladšiemu polož však navrch do vreca môj strieborný kalich spolu s peniazmi za potravu.“ Správca urobil tak, ako mu Jozef rozkázal. 
GEN.44.3	Ráno za svitania vystrojili tých mužov aj s ich oslami.
GEN.44.4	Keď vyšli z mesta a ešte neboli ďaleko, povedal Jozef správcovi domu: „Choď, ponáhľaj sa za tými mužmi a keď ich dohoníš, povedz im: ‚Prečo ste sa za dobro odplatili zlom? 
GEN.44.5	Či ste neukradli strieborný kalich, z ktorého pije môj pán a z ktorého veští? Veľmi zle ste si počínali, keď ste to vykonali.‘“
GEN.44.6	Keď ich dohonil, zopakoval im tie slová. 
GEN.44.7	Oni mu odpovedali: „Prečo to hovorí môj pán? Tvojim sluhom ani nenapadne, aby spáchali niečo také. 
GEN.44.8	Pozri, peniaze, ktoré sme našli navrchu vo svojich vreciach, sme priniesli späť z Kanaánu. Ako by sme mohli ukradnúť striebro či zlato z domu tvojho pána?
GEN.44.9	U ktorého z tvojich služobníkov sa to nájde, nech zomrie, a my ostatní sa staneme otrokmi svojho pána!“
GEN.44.10	Povedal: „Dobre, nech je tak, ako hovoríte. Ten, u ktorého sa to nájde, stane sa mojím otrokom a ostatní budete bez viny.“ 
GEN.44.11	Každý z nich sa ponáhľal, aby zložil svoje vrece na zem a každý ho otvoril. 
GEN.44.12	Potom začal hľadať od najstaršieho až po najmladšieho a kalich sa našiel vo vreci Benjamína.
GEN.44.13	Nato si každý roztrhol rúcho, naložil náklad na osla a spolu sa vrátili do mesta.
GEN.44.14	Tak došiel Júda so svojimi bratmi do domu Jozefa, ktorý bol ešte tam a padli pred ním na zem.
GEN.44.15	Jozef im povedal: „Akého to skutku ste sa dopustili? Neuvedomili ste si, že človek ako ja vie veštiť?“ 
GEN.44.16	Júda odvetil: „Čo môžeme povedať svojmu pánovi? Čo máme hovoriť? Ako sa ospravedlniť? Sám Boh to dopustil na svojich sluhov pre ich previnenie. Teraz, pane, sme tvoji sluhovia, my, i ten, u ktorého sa našiel kalich.“
GEN.44.17	On však odpovedal: „Ani mi nenapadne niečo také urobiť. Otrokom mi bude len ten, u koho sa našiel kalich. Vy ostatní môžete pokojne odísť k svojmu otcovi.“
GEN.44.18	Tu predstúpil k nemu Júda a vravel: „Prosím, pane môj, dovoľ, aby tvoj sluha smel povedať niekoľko slov svojmu pánovi. Nehnevaj sa na svojho sluhu, veď ty si ako faraón!
GEN.44.19	Môj pán sa vypytoval svojich sluhov: ‚Máte ešte otca alebo brata?‘ 
GEN.44.20	My sme vtedy svojmu pánovi povedali: ‚Máme ešte staručkého otca a malého brata, ktorý sa mu narodil v starobe. Jeho brat je už mŕtvy, zostal jediným dieťaťom svojej matky a otec ho miluje.‘ 
GEN.44.21	Ty si však svojim sluhom rozkázal: ‚Priveďte mi ho, aby som ho videl na vlastné oči.‘
GEN.44.22	My sme vtedy svojmu pánovi povedali: ‚Ten chlapec nemôže opustiť otca, lebo keby ho opustil, otec by zomrel.‘ 
GEN.44.23	Ty si však svojim sluhom povedal: ‚Ak s vami váš najmladší brat nepríde, neukazujte sa mi na oči!‘ 
GEN.44.24	Keď sme potom prišli k tvojmu sluhovi, nášmu otcovi, rozpovedali sme mu všetko, čo povedal môj pán. 
GEN.44.25	Náš otec povedal: ‚Choďte znova a nakúpte trochu potravy.‘
GEN.44.26	Odpovedali sme mu: ‚Nemôžeme ísť, ak s nami nepôjde aj náš najmladší brat, inak nepôjdeme ani my. Bez neho sa totiž tomu mužovi nesmieme ukázať na oči.‘
GEN.44.27	Nato nám tvoj sluha, náš otec, povedal: ‚Vy viete, že moja žena mi porodila len dvoch synov. 
GEN.44.28	Jeden odo mňa odišiel a ja som povedal: »Iste ho divá zver roztrhala.« Už ho niet. 
GEN.44.29	Ak vezmete odo mňa aj tohto a na ceste by ho zastihlo nejaké nešťastie, v žiali by ste priviedli moje šediny do podsvetia.‘
GEN.44.30	Ako teda prídem k tvojmu sluhovi, môjmu otcovi, keď chlapec, na ktorom celou dušou lipne, s nami nebude? 
GEN.44.31	Keď zistí, že chlapca niet, zomrie. Tvoji sluhovia v žiali privedú šediny tvojho sluhu, nášho otca, do podsvetia.
GEN.44.32	Tvoj sluha sa za toho chlapca svojmu otcovi zaručil: ‚Ak ti ho nedovediem späť, prehreším sa voči tebe, môjmu otcovi, na celý život.‘ 
GEN.44.33	Dovoľ teda, aby v otroctve u svojho pána zostal namiesto toho chlapca tvoj sluha a chlapec nech odíde so svojimi bratmi. 
GEN.44.34	Ako by som mohol prísť k svojmu otcovi, keby chlapec nebol so mnou? Mohol by som sa dívať na utrpenie, ktoré by postihlo môjho otca?“
GEN.45.1	Jozef sa už nemohol zdržať. Zvolal na všetkých, čo stáli okolo neho: „Všetci odíďte!“ Nikto teda nebol pri tom, keď sa Jozef dal poznať svojim bratom.
GEN.45.2	Potom sa hlasito rozplakal. Počuli to Egypťania a počul to aj faraónov dom. 
GEN.45.3	Jozef potom povedal svojim bratom: „Ja som Jozef! Žije ešte môj otec?“ Jeho bratov to však natoľko ohromilo, že neboli schopní povedať ani slovo svojmu bratovi.
GEN.45.4	Jozef ich vyzval: „Pristúpte ku mne!“ Keď k nemu pristúpili, povedal: „Ja som Jozef, váš brat, ktorého ste predali do Egypta.
GEN.45.5	Teraz sa však už netrápte a nech vás to nemrzí, že ste ma sem predali, lebo sem ma pred vami poslal Boh na záchranu života.
GEN.45.6	Veď v krajine je už dva roky hlad a ešte päť rokov sa nebude orať ani žať.
GEN.45.7	Boh ma poslal pred vami, aby som vám v krajine pripravil zásoby a aby ste sa dožili veľkej záchrany. 
GEN.45.8	Nie vy ste ma poslali sem, ale Boh. On ma ustanovil za faraónovho poradcu, za pána celého svojho domu a za vládcu celého Egypta.
GEN.45.9	Rýchlo sa vráťte k môjmu otcovi a povedzte mu: ‚Toto hovorí tvoj syn Jozef: Boh ma ustanovil za pána celého Egypta. Príď ku mne; neotáľaj! 
GEN.45.10	Budeš bývať v kraji Gošen, teda blízko mňa, so svojimi synmi a vnukmi, so svojimi stádami, s dobytkom a so všetkým, čo máš.
GEN.45.11	Tam sa postarám o teba, lebo ešte päť rokov potrvá hlad, aby si netrpel núdzu ani ty, ani tvoja domácnosť, so všetkým, čo máš.‘ 
GEN.45.12	Vy i môj brat Benjamín vidíte, že som to ja, kto sa s vami zhovára.
GEN.45.13	Povedzte otcovi, akú vážnosť mám v Egypte, o všetkom, čo ste videli. Ponáhľajte sa a priveďte ho sem.“ 
GEN.45.14	Padol svojmu bratovi Benjamínovi okolo krku, rozplakal sa a v jeho objatí plakal aj Benjamín.
GEN.45.15	V plači pobozkal všetkých svojich bratov a len potom sa začali s ním zhovárať aj jeho bratia.
GEN.45.16	Do faraónovho domu sa doniesla správa: „Prišli Jozefovi bratia.“ Potešilo to faraóna i jeho služobníkov. 
GEN.45.17	Faraón povedal Jozefovi: „Povedz svojim bratom: ‚Urobte toto: Naložte náklad na dobytok a choďte do Kanaánu.
GEN.45.18	Vezmite otca i svoje rodiny a príďte ku mne; dám vám to najlepšie, čo má Egypt; budete užívať najlepšie plody krajiny.‘ 
GEN.45.19	Prikáž im: ‚Urobte toto: Z Egypta si vezmite vozy pre svoje deti a ženy; dovezte otca a príďte. 
GEN.45.20	Nežiaľte nad ničím, čo opustíte, lebo dostanete to najlepšie, čo dáva Egypt.‘“
GEN.45.21	Synovia Izraela tak aj urobili. Jozef im na faraónov príkaz dal vozy a obživu na cestu. 
GEN.45.22	Každému z nich dal sviatočné šaty. Benjamínovi však daroval tristo strieborniakov a pätoro sviatočných šiat. 
GEN.45.23	Svojmu otcovi poslal toto: desať oslov naložených tými najlepšími egyptskými plodinami, desať oslíc naložených obilím, chlebom a jedlom pre otca na cestu. 
GEN.45.24	Potom bratov prepustil. Keď odchádzali, povedal im: „Len sa cestou nehádajte!“
GEN.45.25	Odišli teda z Egypta a prišli do Kanaánu k svojmu otcovi Jákobovi. 
GEN.45.26	Oznámili mu: „Jozef ešte žije, ba vládne celému Egyptu.“ Otcovho srdca sa to však nedotklo, lebo neveril.
GEN.45.27	Vyrozprávali mu všetko, čo im povedal Jozef. Keď však Jákob uvidel vozy, ktoré poslal Jozef, aby ho odviezli, vtedy mu ožil duch. 
GEN.45.28	Nato Izrael zvolal: „Stačí, že môj syn Jozef žije! Pôjdem, aby som ho ešte pred smrťou uzrel.“
GEN.46.1	Izrael sa vydal na cestu so všetkým, čo mal. Po príchode do Beér-Šeby priniesol obety Bohu svojho otca Izáka.
GEN.46.2	Boh oslovil Izraela v nočnom videní: „Jákob! Jákob!“ On odpovedal: „Tu som!“ 
GEN.46.3	Povedal mu: „Ja som Boh, Boh tvojho otca. Neboj sa odísť do Egypta, lebo tam z teba urobím veľký národ.
GEN.46.4	Ja sám pôjdem s tebou do Egypta a ja ťa odtiaľ privediem aj späť. Jozef ti vlastnou rukou zatlačí oči.“
GEN.46.5	Jákob sa teda pohol z Beér-Šeby. Izraelovi synovia naložili svojho otca Jákoba, svoje deti a ženy na vozy, ktoré poslal faraón, aby ho odviezli.
GEN.46.6	Vzali so sebou stáda a majetok, ktorý nadobudli v Kanaáne a prišli do Egypta — Jákob i všetko jeho potomstvo.
GEN.46.7	Do Egypta priviedol celé svoje potomstvo — svojich synov a vnukov, svoje dcéry a vnučky.
GEN.46.8	Toto sú mená Izraelových synov, ktorí prišli do Egypta — teda Jákoba a jeho synov: Jákobov prvorodený syn bol Rúben.
GEN.46.9	Rúbenovi synovia: Chanóch, Pallu, Checrón a Karmi. 
GEN.46.10	Šimeónovi synovia: Jemuel, Jamín, Ohad, Jachín, Cóchar a Šaúl, syn Kanaánčanky. 
GEN.46.11	Léviho synovia: Geršón, Kohát a Merari.
GEN.46.12	Júdovi synovia: Ér, Onán, Šela, Perec a Zerach. Ér a Onán však zomreli v Kanaáne. Perecovi synovia boli Checrón a Chamúl.
GEN.46.13	Jissachárovi synovia: Tola, Puvva, Jób a Šimrón. 
GEN.46.14	Zebulúnovi synovia: Sered, Elón a Jachleel. 
GEN.46.15	Toto sú Leini synovia, ktorých porodila Jákobovi v Paddán-Arame. Tam mu porodila aj dcéru Dinu. Všetkých jeho synov a dcér bolo tridsaťtri.
GEN.46.16	Gádovi synovia: Cifjón, Chaggi, Šuni, Ecbón, Eri, Aródi a Aréli. 
GEN.46.17	Ašérovi synovia: Jimna, Jišva, Jišvi, Bería a ich sestra Serach. Beríovi synovia: Cheber a Malkíel. 
GEN.46.18	Toto sú synovia Zilpy, ktorú dal Labán svojej dcére Lei a ona ich porodila Jákobovi. Spolu ich bolo šestnásť.
GEN.46.19	Synovia Jákobovej manželky Ráchel: Jozef a Benjamín. 
GEN.46.20	Jozefovi sa v Egypte narodil Menašše a Efrajim, ktorých mu porodila Asenat, dcéra ónskeho kňaza Póti-Feru.
GEN.46.21	Benjamínovi synovia: Bela, Becher, Ašbél, Gera, Naamán, Echi, Róš, Muppím, Chuppím a Ard.
GEN.46.22	Toto sú Ráchelini synovia, ktorých porodila Jákobovi, spolu ich bolo štrnásť. 
GEN.46.23	Dánovi synovia: Chuším. 
GEN.46.24	Naftaliho synovia: Jachceel, Guni, Jecer a Šillém. 
GEN.46.25	Toto sú synovia Bilhy, ktorú dal Labán svojej dcére Ráchel a ona ich porodila Jákobovi, spolu ich bolo sedem.
GEN.46.26	Celkový počet tých, čo prišli s Jákobom do Egypta a pochádzali z jeho bedier, bol šesťdesiatšesť okrem žien Jákobových synov. 
GEN.46.27	Jozefovi sa v Egypte narodili dvaja synovia. Všetkých osôb v Jákobovom dome, ktoré prišli do Egypta, bolo sedemdesiat.
GEN.46.28	Jákob poslal pred sebou k Jozefovi Júdu, aby vopred oznámil otcov príchod do Gošenu. Tak prišli do kraja Gošen.
GEN.46.29	Jozef dal zapriahnuť do svojho voza a vyšiel v ústrety svojmu otcovi Izraelovi do Gošenu. Keď sa stretli, padol mu okolo krku a rozplakal sa.
GEN.46.30	Izrael povedal Jozefovi: „Teraz už môžem zomrieť, keď som uzrel tvoju tvár a viem, že ešte žiješ.“
GEN.46.31	Jozef povedal svojim bratom a rodine svojho otca: „Pôjdem to oznámiť faraónovi. Poviem mu: ‚Prišli ku mne z Kanaánu moji bratia a rodina môjho otca.
GEN.46.32	Sú to pastieri oviec, chovatelia stád, a prišli so svojimi stádami, dobytkom a s celým majetkom.‘
GEN.46.33	Keď vás faraón zavolá a spýta sa: ‚Čím sa zamestnávate?‘,
GEN.46.34	odpovedzte mu: ‚Tvoji sluhovia sú chovatelia stád od svojej mladosti až dodnes, ako boli naši otcovia.‘ Poviete to preto, aby ste mohli zostať v kraji Gošen, lebo Egypťania majú odpor voči každému pastierovi oviec.“
GEN.47.1	Jozef odišiel a oznámil faraónovi: „Môj otec a moji bratia prišli z Kanaánu so svojimi stádami, s dobytkom a s celým majetkom. Sú v kraji Gošen.“ 
GEN.47.2	Potom spomedzi svojich bratov vybral piatich a predstavil ich faraónovi.
GEN.47.3	Faraón sa spýtal jeho bratov: „Čím sa zamestnávate?“ Oni mu odpovedali: „Tvoji sluhovia sú pastieri stád, ako boli aj naši otcovia.“
GEN.47.4	Povedali mu ešte: „Prišli sme bývať do tejto krajiny ako cudzinci, lebo pre stáda tvojich sluhov niet paše. Na Kanaán dolieha veľký hlad. Dovoľ teda, aby tvoji sluhovia mohli bývať v kraji Gošen.“
GEN.47.5	Faraón povedal Jozefovi: „Tvoj otec a tvoji bratia prišli k tebe. 
GEN.47.6	Celý Egypt je vám otvorený. Usídli svojho otca a svojich bratov v najlepšom kraji. Nech teda obývajú kraj Gošen. Ak uznáš, že sú medzi nimi schopní muži, ustanov ich za správcov nad mojimi stádami.“
GEN.47.7	Jozef uviedol svojho otca Jákoba, predstavil ho faraónovi a Jákob požehnal faraóna. 
GEN.47.8	Faraón sa spýtal Jákoba: „Koľko máš rokov?“ 
GEN.47.9	Jákob odvetil faraónovi: „Moja životná púť trvá stotridsať rokov. Krátke a zlé boli roky môjho života a nedosahujú dĺžky životnej púte mojich otcov.“
GEN.47.10	Potom Jákob požehnal faraóna a odišiel od neho.
GEN.47.11	Jozef usídlil svojho otca a bratov a dal im majetok v Egypte, v jeho najlepšej časti, v kraji Raamsés, ako to rozkázal faraón. 
GEN.47.12	Jozef sa postaral o obživu svojho otca a bratov a celej otcovej rodiny podľa počtu detí.
GEN.47.13	V celej krajine nebolo chleba; hlad veľmi ťažko doliehal na Egypt a Kanaán a celkom ich zničil. 
GEN.47.14	Jozef za predané obilie zhromaždil všetko striebro, čo bolo v Egypte a v Kanaáne a odviedol ho do faraónovho domu.
GEN.47.15	Keď však už peňazí v Egypte a v Kanaáne nebolo, všetci Egypťania prichádzali k Jozefovi a žiadali: „Daj nám chlieb! Máme azda zomrieť len preto, že sa nám minuli peniaze?“ 
GEN.47.16	Jozef im povedal: „Keď nemáte peniaze, priveďte dobytok a budem vám predávať za dobytok.“
GEN.47.17	Privádzali teda k Jozefovi svoj dobytok a on im dával chlieb za kone, ovce, dobytok a osly. V tom roku ich Jozef zásobil chlebom za všetky ich stáda. 
GEN.47.18	Tak sa minul jeden rok. V nasledujúcom roku prišli znova a vraveli: „Nechceme tajiť pred tebou, náš pán, že peniaze sa nám minuli a tvoje, náš pán, sú už aj naše stáda dobytka. Nezostalo nám už nič, náš pán, iba naše telo a pôda. 
GEN.47.19	Prečo máme hynúť pred tvojimi očami, my i naša pôda? Kúp si nás aj s našou pôdou za chlieb a budeme aj s pôdou faraónovými otrokmi. Len nám daj osivo, aby sme zostali nažive a nezomreli a nespustla naša pôda.“ 
GEN.47.20	Takto skúpil Jozef všetku egyptskú pôdu pre faraóna. Všetci Egypťania predávali svoje polia, lebo hlad na nich ťažko doliehal. Takto sa dostala pôda do faraónovho vlastníctva.
GEN.47.21	Tým sa egyptský ľud dostal do otroctva od jedného konca krajiny po druhý. 
GEN.47.22	Len kňazskú pôdu neodkupoval, lebo kňazi dostávali dôchodok od faraóna a žili z dôchodkov, ktoré im poskytoval faraón. Preto svoju pôdu nepredávali.
GEN.47.23	Jozef povedal ľudu: „Dnes som kúpil pre faraóna vás i vašu pôdu. Tu máte osivo, aby ste mohli obsiať polia. 
GEN.47.24	Pätinu úrody však odovzdáte faraónovi a štyri čiastky zostanú vám na obsiatie poľa a na obživu vašu, vašich domácností a vašich detí.“ 
GEN.47.25	Oni povedali: „Ty si nás udržal pri živote. Kiež by sme získali milosť v očiach svojho pána! Budeme faraónovými otrokmi.“
GEN.47.26	Jozef vtedy vydal nariadenie o egyptskej pôde, ktoré je v platnosti dodnes: pätina patrí faraónovi; jedine pôda kňazov nemala patriť faraónovi.
GEN.47.27	Izraeliti sa usídlili v Egypte, v kraji Gošen, zaujali ho, rozmnožili sa a veľmi sa rozrástli.
GEN.47.28	Jákob žil v Egypte ešte sedemnásť rokov. Všetkých dní Jákobovho života bolo stoštyridsaťsedem rokov.
GEN.47.29	Keď sa blížili dni Izraelovej smrti, zavolal si svojho syna Jozefa a povedal mu: „Ak som získal tvoju priazeň, polož svoju ruku pod moje bedro a preukáž mi láskavosť a vernosť: Nepochovaj ma v Egypte!
GEN.47.30	Keď spočiniem ako moji otcovia, odnes ma z Egypta a pochovaj v ich hrobke!“ On povedal: „Urobím tak, ako hovoríš!“
GEN.47.31	Jákob mu povedal: „Prisahaj mi!“ Keď mu prisahal, Izrael sa úctivo sklonil k záhlaviu svojho lôžka.
GEN.48.1	Po týchto udalostiach povedali Jozefovi: „Tvoj otec je chorý.“ Jozef teda vzal so sebou svojich dvoch synov, Menaššeho a Efrajima.
GEN.48.2	Keď Jákobovi oznámili: „Prichádza k tebe tvoj syn Jozef,“ Izrael sa vzchopil a posadil sa na lôžko. 
GEN.48.3	Jákob povedal Jozefovi: „Boh Všemohúci sa mi zjavil v Lúze, v Kanaáne, a požehnal ma.
GEN.48.4	Povedal mi: ‚Urobím ťa plodným a rozmnožím ťa, urobím z teba spoločenstvo národov. Túto krajinu dávam tvojmu potomstvu do večného vlastníctva.‘
GEN.48.5	Tvoji dvaja synovia, ktorí sa ti narodili v Egypte ešte pred mojím príchodom k tebe do Egypta, budú odteraz moji, Efrajim a Menašše sú moji ako Rúben a Šimeón.
GEN.48.6	Deti, ktoré budú po nich, budú však tvoje. Ich dedičné územie bude označené menom ich bratov. 
GEN.48.7	Keď som šiel z Paddánu, v Kanaáne na ceste neďaleko Efraty mi zomrela Ráchel. Pochoval som ju tam pri ceste do Efraty, teda do Betlehema.“
GEN.48.8	Keď Izrael uvidel Jozefových synov, spýtal sa: „Kto sú to?“ 
GEN.48.9	Jozef odvetil svojmu otcovi: „To sú moji synovia, ktorých mi tu dal Boh.“ Otec povedal: „Priveď ich ku mne, nech ich požehnám!“
GEN.48.10	Izraelove oči oslabila totiž staroba, takže zle videl. Keď ich Jozef priviedol k nemu, Jákob ich pobozkal a objal.
GEN.48.11	Potom Izrael povedal Jozefovi: „Nedúfal som, že ešte uzriem tvoju tvár. Boh mi však doprial vidieť nielen teba, ale aj tvojich potomkov.“ 
GEN.48.12	Keď mu ich Jozef zložil z kolien, poklonil sa tvárou po zem.
GEN.48.13	Jozef vzal oboch, pravou rukou Efrajima a postavil ho po ľavom boku Izraela; ľavou rukou vzal Menaššeho a postavil ho po pravom boku Izraela.
GEN.48.14	Izrael však vystrel svoju pravú ruku a položil Efrajimovi na hlavu, hoci bol mladší, a ľavú ruku na hlavu Menaššeho. Svoje ruky skrížil, hoci Menašše bol prvorodený. 
GEN.48.15	Jozefa požehnal takto:
GEN.48.15	„Boh, pred ktorým chodievali
GEN.48.15	moji otcovia Abrahám a Izák,
GEN.48.15	Boh, ktorý mi bol pastierom
GEN.48.15	od mladosti až dodnes,
GEN.48.16	a anjel, ktorý ma vykúpil zo všetkého zla,
GEN.48.16	nech požehná týchto chlapcov.
GEN.48.16	Nech nosia moje meno
GEN.48.16	a meno mojich otcov Abraháma a Izáka.
GEN.48.16	Nech sa veľmi rozmnožia uprostred krajiny.“
GEN.48.17	Keď Jozef zbadal, že otec položil pravú ruku na hlavu Efrajima, nepozdávalo sa mu to. Chytil teda otcovu ruku a chcel ju z hlavy Efrajima preniesť na hlavu Menaššeho. 
GEN.48.18	Jozef povedal otcovi: „Nie tak, otec, veď prvorodený je tento. Jemu polož na hlavu svoju pravú ruku.“
GEN.48.19	Otec to však odmietol: „Viem, syn môj, viem to, aj z neho vznikne národ, aj on sa rozrastie. Jeho mladší brat bude však väčší než on a z jeho potomstva vzniknú mnohé národy.“
GEN.48.20	V ten deň ich požehnal a povedal:
GEN.48.20	„Tvojím menom bude Izrael žehnať:
GEN.48.20	Boh nech ťa urobí ako Efrajima a Menaššeho!“
GEN.48.20	Tak uprednostnil Efrajima pred Menaššem.
GEN.48.21	Potom Izrael povedal Jozefovi: „Pozri, ja zomriem, ale Boh bude s vami a privedie vás späť do krajiny vašich otcov.
GEN.48.22	Tebe však dávam o jeden diel viac než tvojim bratom; získal som ho z rúk Amorejčanov svojím mečom a lukom.“
GEN.49.1	Potom si Jákob zavolal svojich synov a povedal:
GEN.49.1	„Zíďte sa a oznámim vám,
GEN.49.1	čo vás čaká i v ďalekej budúcnosti:
GEN.49.2	zhromaždite sa a počúvajte, Jákobovi synovia,
GEN.49.2	vypočujte svojho otca Izraela!
GEN.49.3	Rúben, ty si môj prvorodený,
GEN.49.3	moja sila a prvotina mojej mužnosti.
GEN.49.3	Oplývaš vznešenosťou, oplývaš silou.
GEN.49.4	Prekypel si ako voda, nebudeš prvý,
GEN.49.4	pretože si vošiel na lôžko svojho otca
GEN.49.4	a zneuctil si ho. Ľahol si si do mojej postele.
GEN.49.5	Šimeón a Lévi sú bratia,
GEN.49.5	ich zbrane sú nástroje násilia.
GEN.49.6	Nech moja duša nevkročí do ich kruhu,
GEN.49.6	nech sa moja sláva nespája s ich spoločenstvom,
GEN.49.6	lebo v hneve povraždili mužov
GEN.49.6	a vo svojej roztopašnosti ochromili býky.
GEN.49.7	Nech je prekliaty ich hnev, lebo bol prudký,
GEN.49.7	a ich zúrivosť, lebo bola krutá.
GEN.49.7	Rozdelím ich v Jákobovi
GEN.49.7	a rozptýlim v Izraeli.
GEN.49.8	Júda, teba budú chváliť tvoji bratia,
GEN.49.8	tvoja ruka bude na šiji tvojich nepriateľov.
GEN.49.8	Budú sa ti klaňať synovia tvojho otca.
GEN.49.9	Júda je levíča.
GEN.49.9	Od koristi si sa zdvihol, syn môj,
GEN.49.9	leží a odpočíva ako lev a levica;
GEN.49.9	kto ho donúti, aby vstal?
GEN.49.10	Nevzdiali sa žezlo od Júdu
GEN.49.10	ani vladárska berla od jeho nôh,
GEN.49.10	kým z neho nevzíde vládca,
GEN.49.10	ktorého budú poslúchať národy.
GEN.49.11	Svoje oslíča si priviaže na vinič,
GEN.49.11	oslie mláďa k viničnému kmeňu,
GEN.49.11	vo víne si operie rúcho
GEN.49.11	a v hroznovej krvi svoj plášť.
GEN.49.12	Jeho oči budú tmavšie než víno,
GEN.49.12	zuby belšie než mlieko.
GEN.49.13	Zebulún bude bývať pri morskom pobreží,
GEN.49.13	tam, kde pristávajú lode;
GEN.49.13	hraničiť bude so Sidonom.
GEN.49.14	Jissachár je kostnatý osol,
GEN.49.14	odpočíva medzi dvoma ohradami.
GEN.49.15	Videl, že odpočinok je dobrý,
GEN.49.15	že krajina je rozkošná,
GEN.49.15	zohol chrbát, nosil bremená
GEN.49.15	a bol nútený konať otrocké práce.
GEN.49.16	Dán bude obhajovať právo svojho ľudu
GEN.49.16	ako jeden z kmeňov Izraela.
GEN.49.17	Dán nech je hadom na ceste,
GEN.49.17	rohatou zmijou na chodníku,
GEN.49.17	ktorá uštipne koňa do päty,
GEN.49.17	že jazdec padne dozadu.
GEN.49.18	Na tvoju spásu čakám, Hospodin!
GEN.49.19	Gád, hordy sa vrhajú naňho,
GEN.49.19	on im však doráža na päty.
GEN.49.20	Ašér bude mať hojnosť potravy,
GEN.49.20	poskytne kráľovské lahôdky.
GEN.49.21	Naftali, vypustená jelenica,
GEN.49.21	vydáva úchvatné zvuky.
GEN.49.22	Jozef je plodná ratolesť,
GEN.49.22	plodná ratolesť pri prameni;
GEN.49.22	ratolesti prerastajú múr.
GEN.49.23	Horkosťou ho napĺňali,
GEN.49.23	šípy ho ohrozovali,
GEN.49.23	lukostrelci ho napádali.
GEN.49.24	Jeho luk si zachová svoju pružnosť,
GEN.49.24	jeho ruky svoju sviežosť.
GEN.49.24	Z rúk Jákobovho Mocného
GEN.49.24	vzíde Pastier, Skala Izraela.
GEN.49.25	Kiež ti pomáha Boh tvojho otca!
GEN.49.25	Kiež ťa žehná Všemohúci
GEN.49.25	požehnaním nebies zhora,
GEN.49.25	požehnaním priepastnej hlbiny zdola
GEN.49.25	a požehnaním pŕs a lona!
GEN.49.26	Požehnania tvojho otca
GEN.49.26	prevýšia požehnania odvekých vrchov
GEN.49.26	a večných pahorkov.
GEN.49.26	Nech spočinú na Jozefovej hlave,
GEN.49.26	na temene zasvätenca medzi bratmi!
GEN.49.27	Benjamín je dravý vlk,
GEN.49.27	ráno požiera korisť
GEN.49.27	a večer rozdeľuje úlovok.“
GEN.49.28	Všetkých týchto izraelských kmeňov je dvanásť. Toto im povedal otec, keď ich požehnával. Každého z nich požehnal osobitným požehnaním.
GEN.49.29	Potom im prikázal: „Keď budem pripojený k svojmu ľudu, pochovajte ma k mojim otcom do jaskyne, ktorá je na poli Chetitu Efróna,
GEN.49.30	do jaskyne, ktorá je na poli Machpela, naproti Mamre v Kanaáne. To pole kúpil Abrahám od Chetitu Efróna, aby mal vlastnú hrobku.
GEN.49.31	Tam pochovali Abraháma a jeho ženu Sáru, tam pochovali Izáka a jeho ženu Rebeku a tam som pochoval Leu.
GEN.49.32	To pole aj s jaskyňou bolo kúpené od Chetitov.“ 
GEN.49.33	Keď Jákob dokončil príkaz svojim synom, položil si nohy na lôžko, skonal a bol pripojený k svojmu ľudu.
GEN.50.1	Nato padol Jozef na tvár svojho otca, plakal nad ním a bozkával ho. 
GEN.50.2	Potom Jozef rozkázal svojim služobníkom, lekárom, aby mu zabalzamovali otca.
GEN.50.3	Lekári balzamovali Izraela a trvalo im to štyridsať dní, pretože toľko dní treba na zabalzamovanie. Egypťania ho oplakávali sedemdesiat dní.
GEN.50.4	Keď sa dni oplakávania skončili, Jozef oslovil faraónových dvoranov: „Ak som získal vašu priazeň, predložte faraónovi moju prosbu:
GEN.50.5	Môj otec ma zaviazal touto prísahou: ‚Pozri, ja zomieram. Pochovaj ma v mojej hrobke, ktorú som si pripravil v Kanaáne.‘ Dovoľ mi odísť a pochovať tam môjho otca; potom sa vrátim.“
GEN.50.6	Faraón povedal: „Len choď a pochovaj otca, ako si sa zaviazal prísahou.“ 
GEN.50.7	Jozef teda odišiel pochovať otca a šli s ním všetci faraónovi služobníci: jeho dvorania, všetci egyptskí hodnostári, 
GEN.50.8	všetci členovia Jozefovej domácnosti, jeho bratia i členovia domácnosti jeho otca. V kraji Gošen nechali len svoje deti, ovce a dobytok. 
GEN.50.9	Sprevádzali ich bojové vozy a jazdci. Bol to veľmi dôstojný sprievod.
GEN.50.10	Keď prišli do Goren-Atádu, ktorý je za Jordánom, usporiadali veľkú a dôstojnú smútočnú slávnosť. Jozef smútil za svojím otcom sedem dní.
GEN.50.11	Keď Kanaánčania videli v Goren-Atáde smútočnú slávnosť, vraveli: „Egypťania majú veľký smútok.“ Preto sa to miesto za Jordánom volá Abél-Micrajim
GEN.50.12	Synovia potom urobili, ako im prikázal otec, 
GEN.50.13	odniesli ho do Kanaánu a pochovali v jaskyni na poli v Machpele. To pole naproti Mamre kúpil Abrahám od Chetitu Efróna, aby mal vlastnú hrobku.
GEN.50.14	Jozef sa po pohrebe svojho otca vrátil do Egypta aj s bratmi a so všetkými, ktorí s ním odišli pochovať jeho otca.
GEN.50.15	Keď si Jozefovi bratia uvedomili, že ich otec je mŕtvy, povedali si: „Len aby Jozef na nás nezanevrel a neodplácal sa nám za všetko, čo sme mu vykonali.“
GEN.50.16	Preto mu odkázali: „Tvoj otec pred smrťou prikázal: 
GEN.50.17	‚Povedzte Jozefovi toto: Odpusť, prosím, svojim bratom prestúpenie a hriech, lebo spáchali na tebe zločin.‘ Odpusť teda, prosím, služobníkom Boha tvojho otca to prestúpenie.“ Jozef sa nad ich odkazom rozplakal.
GEN.50.18	Potom prišli za ním sami bratia, padli pred ním a vraveli: „Tu sme, budeme ti otrokmi!“ 
GEN.50.19	Jozef im však odvetil: „Nebojte sa! Som tu azda namiesto Boha? 
GEN.50.20	Vy ste proti mne osnovali zlo, Boh to však obrátil na dobro, takže učinil, čo je dnes: zachoval pri živote mnohých ľudí.
GEN.50.21	Teraz sa už nebojte! Ja budem živiť vás i vaše deti.“ Tak ich utešoval a vľúdne sa im prihováral.
GEN.50.22	Jozef býval v Egypte aj s domom svojho otca a žil stodesať rokov.
GEN.50.23	Efrajimových synov videl do tretieho pokolenia. Aj synovia Machíra, syna Menaššeho, boli po narodení položení na Jozefove kolená.
GEN.50.24	Potom Jozef povedal bratom: „Ja zomieram, ale Boh sa vás určite ujme a vyvedie vás odtiaľto do krajiny, o ktorej prisahal Abrahámovi, Izákovi a Jákobovi.“
GEN.50.25	Jozef zaprisahal Izraelových synov slovami: „Boh sa vás určite ujme; potom odneste odtiaľto moje kosti!“
GEN.50.26	Jozef zomrel, keď mal stodesať rokov. Zabalzamovali ho a uložili v Egypte do rakvy.
EXO.1.1	Toto sú mená synov Izraela, ktorí prišli s Jákobom do Egypta. Každý prišiel so svojou rodinou:
EXO.1.2	Rúben, Šimeón, Lévi a Júda; 
EXO.1.3	Jissachár, Zebulún a Benjamín; 
EXO.1.4	Dán, Naftali, Gád a Ašér. 
EXO.1.5	Všetkých, čo vyšli z Jákobových bedier, bolo sedemdesiat. Jozef totiž už bol v Egypte.
EXO.1.6	Potom zomrel Jozef, všetci jeho bratia i celé vtedajšie pokolenie.
EXO.1.7	Izraeliti boli však plodní, rozmnožili sa, vzrástol ich počet a preveľmi zmohutneli, takže ich bola plná krajina.
EXO.1.8	Medzitým v Egypte nastúpil nový kráľ, ktorý o Jozefovi už nevedel.
EXO.1.9	Povedal svojmu ľudu: „Keďže izraelský ľud je početnejší a mocnejší než my, 
EXO.1.10	uvažujme, ako sa voči nemu rozumne zachovať, aby sa nemnožil, lebo v prípade vojny by sa pridal k našim nepriateľom, bojoval by proti nám a odišiel by z krajiny.“
EXO.1.11	Preto nad ním ustanovili dozorcov, aby ho trápili ťažkými robotami. Staval pre faraóna zásobovacie mestá Pitóm a Raamsés.
EXO.1.12	Čím väčšmi ho však utláčali, tým väčšmi sa rozmnožoval a rozrastal, a Egypťania sa priam desili Izraelitov.
EXO.1.13	Preto ich týraním zotročovali.
EXO.1.14	Život im strpčovali ťažkou prácou s hlinou a tehlami; donucovali ich konať poľné a rozličné iné roboty.
EXO.1.15	Vtedy egyptský kráľ prikázal hebrejským pôrodným babiciam, z ktorých jedna sa volala Šifra a druhá Púa: 
EXO.1.16	„Keď budete pomáhať pri pôrode hebrejským ženám, dajte pozor na pohlavie: Ak je to chlapec, usmrťte ho, ak dievča, nechajte ho nažive!“
EXO.1.17	Pôrodné babice sa však báli Boha, nerobili, ako im rozkázal egyptský kráľ, a nechávali chlapcov nažive.
EXO.1.18	Egyptský kráľ si dal predvolať pôrodné babice a povedal im: „Prečo to robíte, že nechávate chlapcov nažive?“
EXO.1.19	Pôrodné babice faraónovi odpovedali: „Hebrejky nie sú ako egyptské ženy. Sú plné života a porodia skôr, ako k nim príde babica.“ 
EXO.1.20	Boh preukazoval babiciam dobrodenie, ľud sa ďalej množil a veľmi mohutnel.
EXO.1.21	Pretože sa pôrodné babice báli Boha, dal im potomstvo. 
EXO.1.22	Potom faraón rozkázal všetkému svojmu ľudu: „Každého novorodeného hebrejského chlapca hoďte do Nílu, každé dievča nechajte nažive!“
EXO.2.1	Istý muž z Léviho rodu si vzal za ženu dievča zo svojho kmeňa.
EXO.2.2	Žena počala a porodila syna. Keď videla, že je pekný, ukrývala ho tri mesiace.
EXO.2.3	Keď ho už ďalej nemohla skrývať, vzala papyrusový košík, vymazala ho asfaltom a smolou, vložila doň chlapca a položila ho do trstiny pri brehu Nílu.
EXO.2.4	Jeho sestra sa postavila obďaleč, aby sa dozvedela, čo sa s ním stane. 
EXO.2.5	Vtedy sa faraónova dcéra prišla kúpať do Nílu; jej služobnice sa zatiaľ prechádzali po brehu. Keď v tŕstí zazrela košík, poslala svoju slúžku, aby ho priniesla, 
EXO.2.6	a keď ho otvorila, uvidela dieťa. Bol to chlapec a plakal. Zľutovala sa nad ním a povedala: „Toto je chlapec z hebrejských detí!“ 
EXO.2.7	Vtedy sa jeho sestra spýtala faraónovej dcéry: „Mám ti ísť zavolať dojku z hebrejských žien, aby ti to dieťa dojčila?“ 
EXO.2.8	Faraónova dcéra jej odpovedala: „Choď!“ Dievča šlo a zavolalo matku dieťaťa. 
EXO.2.9	Faraónova dcéra jej povedala: „Vezmi toto dieťa, dojči mi ho a ja ťa odmením.“ Žena vzala dieťa a dojčila ho. 
EXO.2.10	Keď chlapec odrástol, priviedla ho k faraónovej dcére. Tá si ho osvojila, dala mu meno Mojžiš a dodala: „Veď som ho vytiahla z vody.“
EXO.2.11	Keď Mojžiš dorástol, šiel k svojim bratom a videl ich ťažkú prácu. Pritom zbadal, ako istý Egypťan bije jedného z jeho hebrejských bratov.
EXO.2.12	Rozhliadol sa a keď nikoho nevidel, Egypťana zabil a zahrabal do piesku. 
EXO.2.13	Keď na druhý deň vyšiel, spozoroval, ako sa dvaja Hebreji bijú. Spýtal sa vinníka: „Prečo biješ svojho druha?“
EXO.2.14	Ten mu odpovedal: „Kto ťa určil za dozorcu a sudcu nad nami? Chceš azda zabiť aj mňa, ako si zabil toho Egypťana?“ Vtedy sa Mojžiš preľakol a pomyslel si: „Tak už to vedia!“
EXO.2.15	Keď sa o tom dopočul faraón, chcel dať Mojžiša zabiť. Mojžiš však utiekol do krajiny Midjánčanov a sadol si k studni.
EXO.2.16	Midjánsky kňaz mal sedem dcér, ktoré prišli načerpať vodu do válovov a napojiť stádo svojho otca.
EXO.2.17	Vtom prišli pastieri a odohnali ich. Mojžiš však vstal, pomohol im a napojil ich stádo.
EXO.2.18	Keď sa vrátili k otcovi Reuelovi, spýtal sa ich: „Prečo ste sa dnes tak skoro vrátili?“
EXO.2.19	Odpovedali mu: „Nejaký Egypťan nás vyslobodil z rúk pastierov, ba načerpal nám aj vodu a napojil stádo.“ 
EXO.2.20	Otec sa spýtal dcér: „Kde je? Prečo ste ho tam nechali? Zavolajte ho, nech sa naje!“
EXO.2.21	Mojžiš sa rozhodol zostať u tohto muža, ktorý mu dal svoju dcéru Cipporu za ženu.
EXO.2.22	Porodila mu syna a dal mu meno Geršóm. Povedal totiž: „Stal som sa prisťahovalcom v cudzej krajine.“
EXO.2.23	Po dlhšom čase egyptský kráľ zomrel. Izraeliti však stále stenali a kričali pod ťarchou nútených prác. Ich volanie o pomoc v otroctve vystupovalo k Bohu. 
EXO.2.24	Boh počul ich nárek a spomenul si na svoju zmluvu s Abrahámom, Izákom a Jákobom.
EXO.2.25	Zhliadol na synov Izraela a vzal to na vedomie.
EXO.3.1	Mojžiš pásol stádo svojho tesťa Jitra, midjánskeho kňaza. Raz prešiel so stádom za púšť a došiel k Božiemu vrchu Horeb.
EXO.3.2	Tam sa mu v plameni horiaceho kra zjavil Hospodinov anjel. Mojžiš videl, ako ker horí a nezhára.
EXO.3.3	Povedal si: „Pôjdem pozrieť na ten zvláštny jav, prečo ker nezhára.“ 
EXO.3.4	Keď Hospodin videl, že sa ide pozrieť, Boh ho oslovil z kra: „Mojžiš, Mojžiš!“ On odpovedal: „Tu som.“
EXO.3.5	Boh povedal: „Nepribližuj sa! Vyzuj si sandále, lebo miesto, na ktorom stojíš, je svätá pôda.“
EXO.3.6	Potom mu povedal: „Ja som Boh tvojho otca — Boh Abraháma, Boh Izáka a Boh Jákoba.“ Vtedy si Mojžiš zakryl tvár, lebo sa bál pozrieť na Boha.
EXO.3.7	Hospodin mu povedal: „Dobre som si všimol útrapy svojho ľudu v Egypte. Počul som jeho volanie o pomoc pod údermi poháňačov a viem o jeho bolestiach.
EXO.3.8	Preto som zostúpil, aby som ho vyslobodil z moci Egypta a vyviedol z tej krajiny do krajiny dobrej a rozľahlej, oplývajúcej mliekom a medom, kde bývajú Kanaánčania, Chetiti, Amorejčania, Perizzejci, Chivviji a Jebúseji.
EXO.3.9	Kvílenie Izraelitov došlo ku mne a videl som aj ich utrpenie, i to, ako ich Egypťania utláčajú. 
EXO.3.10	Teraz choď, posielam ťa k faraónovi. Vyveď môj ľud, Izraelitov, z Egypta!“ 
EXO.3.11	Mojžiš však povedal Bohu: „Ktože som ja, aby som šiel k faraónovi a vyviedol Izraelitov z Egypta?“
EXO.3.12	Boh ho uistil: „Budem s tebou. Toto ti bude znamením, že som ťa ja poslal: Keď vyvedieš ľud z Egypta, budete slúžiť Bohu na tomto vrchu.“
EXO.3.13	Mojžiš sa však Boha opýtal: „Keď prídem k Izraelitom a poviem im: ‚Boh vašich otcov ma posiela k vám‘ a oni sa ma spýtajú: ‚Aké je jeho meno?‘, čo im poviem?“
EXO.3.14	Boh povedal Mojžišovi: „Ja som, ktorý som;“ a dodal: „Izraelitom povieš: ‚Ja som‘ ma poslal k vám
EXO.3.15	Boh ešte povedal Mojžišovi: „Izraelitom povedz toto: ‚Poslal ma k vám Hospodin, Boh vašich otcov — Boh Abraháma, Boh Izáka a Boh Jákoba.‘ Toto je moje meno naveky, ktorým si ma budú pripomínať a vzývať z pokolenia na pokolenie.
EXO.3.16	Choď, zhromaždi starších Izraela a povedz im: ‚Zjavil sa mi Hospodin, Boh vašich otcov — Boh Abraháma, Izáka a Jákoba —, a povedal mi: Pozorne som sledoval vás, aj to, čo sa s vami deje v Egypte,
EXO.3.17	a povedal som si: Vyvediem vás z egyptského útlaku do krajiny Kanaánčanov, Chetitov, Amorejčanov, Perizzejcov, Chivvijov a Jebúsejov, do krajiny oplývajúcej mliekom a medom.‘
EXO.3.18	Keď poslúchnu tvoj hlas, pôjdeš so staršími Izraela k egyptskému kráľovi a poviete mu: ‚Stretol sa s nami Hospodin, Boh Hebrejov. Teraz máme ísť na trojdňovú cestu na púšť a obetovať Hospodinovi, svojmu Bohu.‘
EXO.3.19	Ja však viem, že egyptský kráľ vám nedovolí odísť, iba ak ho mocnou rukou donútim.
EXO.3.20	Preto vystriem ruku a zasiahnem Egypt rôznymi divmi, ktoré vykonám medzi nimi. Potom vás prepustí.
EXO.3.21	V Egypťanoch vzbudím priazeň voči tomuto ľudu. Keď budete odchádzať, nepôjdete naprázdno.
EXO.3.22	Každá žena si vypýta od susedky a spolubývajúcej strieborné a zlaté predmety i plášte a naložíte ich na svojich synov a dcéry. Takto olúpite Egypt.“
EXO.4.1	Mojžiš na to odpovedal: „Čo ak mi neuveria a nevypočujú ma, ale povedia: ‚Hospodin sa ti nezjavil?‘“
EXO.4.2	Hospodin sa spýtal: „Čo to máš v ruke?“ On odpovedal: „Palicu.“ 
EXO.4.3	Hospodin mu povedal: „Hoď ju na zem!“ Keď ju hodil na zem, bol z nej had, takže Mojžiš pred ním utekal.
EXO.4.4	Hospodin rozkázal Mojžišovi: „Vystri ruku a chyť ho za chvost!“ On vystrel ruku, chytil ho a v ruke sa mu zmenil na palicu: 
EXO.4.5	„To preto, aby uverili, že sa ti zjavil Hospodin, Boh ich otcov — Boh Abraháma, Boh Izáka a Boh Jákoba.“
EXO.4.6	Hospodin mu potom povedal: „Vlož ruku pod plášť na hruď!“ Vložil si teda ruku pod plášť na hruď. Keď ju vytiahol, bola malomocná, biela ako sneh.
EXO.4.7	Hospodin povedal: „Znova si ju zasuň pod plášť na hruď!“ On si ju ta zasunul, a keď ju vytiahol, bola ako jeho telo. 
EXO.4.8	„Ak ti neuveria a neposlúchnu výstrahu prvého znamenia, uveria výstrahe druhého znamenia.
EXO.4.9	Ak však neuveria ani týmto dvom znameniam a neposlúchnu tvoj hlas, naber trochu vody z Nílu a vylej ju na suchú zem. Voda, ktorú naberieš z Nílu, sa na suchej zemi zmení na krv.“
EXO.4.10	Nato Mojžiš povedal Hospodinovi: „Prosím, Pane, ja nie som výrečný muž; nebol som ním predtým a nie som ani teraz, keď sa rozprávaš so svojím služobníkom, lebo mám ťažkopádne ústa i jazyk.“
EXO.4.11	Hospodin mu však odpovedal: „Kto dal človekovi ústa a kto ho robí nemým či hluchým, vidiacim alebo slepým? Nie som to azda ja, Hospodin?
EXO.4.12	Teraz choď, ja ti pomôžem hovoriť a poučím ťa, čo máš povedať.“
EXO.4.13	Mojžiš však opakoval: „Prosím, Pane, pošli niekoho iného.“
EXO.4.14	Nato sa Hospodin rozhneval na Mojžiša a povedal: „Nie je azda tvoj brat Áron, ten Léviovec? Viem, že on je veľmi výrečný; veď ti už ide v ústrety a úprimne sa poteší, keď ťa uvidí.
EXO.4.15	Budeš sa s ním rozprávať a do úst mu vložíš slová. Ja budem s tvojimi i s jeho ústami a poučím vás, čo máte robiť.
EXO.4.16	On namiesto teba osloví ľud, on ti bude ústami a ty mu budeš zastupovať Boha.
EXO.4.17	Do ruky si vezmi túto palicu, ktorou budeš robiť znamenia.“
EXO.4.18	Mojžiš odišiel k svojmu tesťovi Jitrovi a povedal mu: „Rád by som sa vrátil k svojim bratom, ktorí sú v Egypte, a zistil, či ešte žijú.“ Jitro mu odpovedal: „Choď v pokoji!“
EXO.4.19	Hospodin ešte v Midjánsku povedal Mojžišovi: „Choď, vráť sa do Egypta, lebo už pomreli všetci, ktorí striehli na tvoj život.“
EXO.4.20	Mojžiš teda vzal svoju ženu a synov, posadil ich na osla a vracal sa do Egypta. Do ruky si vzal Božiu palicu.
EXO.4.21	Hospodin mu ešte prikázal: „Keď sa vrátiš do Egypta, dbaj o to, aby si pred faraónom vykonal všetky zázraky, na ktoré som ťa splnomocnil. Ja však zatvrdím jeho srdce, takže ľud neprepustí.
EXO.4.22	Potom faraónovi povieš: Toto hovorí Hospodin: ‚Izrael je môj prvorodený syn.
EXO.4.23	Odkázal som ti: Prepusť môjho syna, aby mi slúžil. Ty si však odmietol prepustiť ho; preto zabijem tvojho prvorodeného syna.‘“
EXO.4.24	Keď ho cestou na mieste nočného odpočinku stretol Hospodin a chcel ho usmrtiť,
EXO.4.25	Cippora vzala kamenný nôž, obrezala predkožku svojho syna, dotkla sa ňou Mojžiša medzi nohami a povedala: „Si mi ženíchom krvi.“
EXO.4.26	Hospodin ho potom nechal. Na základe toho sa pri obriezke hovorilo: „Ženích krvi.“
EXO.4.27	Hospodin povedal Áronovi: „Choď na púšť v ústrety Mojžišovi.“ Áron šiel, stretol sa s ním pri Božom vrchu a pobozkal ho.
EXO.4.28	Potom Mojžiš oznámil Áronovi všetky Hospodinove slová, s ktorými ho poslal, a všetky znamenia, ktoré mu kázal urobiť. 
EXO.4.29	Mojžiš a Áron šli a zhromaždili všetkých starších Izraela.
EXO.4.30	Áron ich oboznámil so všetkým, čo Hospodin povedal Mojžišovi, ktorý pred očami ľudu robil znamenia,
EXO.4.31	a ľud uveril. Keď počuli, že Hospodin navštívil Izraelitov a videl ich utrpenie, padli na kolená a klaňali sa.
EXO.5.1	Potom Mojžiš a Áron predstúpili pred faraóna a povedali: „Toto hovorí Hospodin, Boh Izraela: ‚Prepusť môj ľud, aby mi na púšti pripravil slávnosť!‘“
EXO.5.2	Faraón však odpovedal: „Kto je Hospodin, aby som ho poslúchol a prepustil Izrael? Hospodina nepoznám a Izrael neprepustím.“
EXO.5.3	Oni mu povedali: „Stretol sa s nami Boh Hebrejov. Dovoľ nám odísť na púšť do vzdialenosti troch dní cesty a obetovať Hospodinovi, nášmu Bohu, aby nás nepotrestal morom alebo mečom.“
EXO.5.4	Egyptský kráľ im však povedal: „Mojžiš a Áron, prečo odvádzate ľud od jeho prác? Vráťte sa k svojej robote!“
EXO.5.5	Faraón dodal: „Ľudu v krajine je veľa a vy chcete, aby prestal pracovať?“
EXO.5.6	V ten deň dal faraón poháňačom ľudu a dozorcom nad robotníkmi príkaz:
EXO.5.7	„Už nebudete dávať ľudu slamu na výrobu tehál ako predtým. Nech si slamu zbierajú sami.
EXO.5.8	Žiadajte však od nich rovnaké množstvo tehál, aké vyrábali dosiaľ. Nič im nezľavujte, lebo sú leniví. Preto volajú: ‚Chceme odísť a obetovať svojmu Bohu.‘ 
EXO.5.9	Tých mužov treba zaťažiť tvrdou prácou, aby sa mali čím zaoberať a nedávali na klamné reči.“ 
EXO.5.10	Poháňači ľudu a dozorcovia išli a oznámili ľudu: „Toto hovorí faraón: ‚Slamu vám už nedám. 
EXO.5.11	Sami si ju zbierajte, kde nájdete. Z povinností vám však nič neubudne.‘“ 
EXO.5.12	Ľud sa rozpŕchol po celom Egypte, aby si na strniskách nazbieral slamu. 
EXO.5.13	Poháňači naliehali a hovorili: „Robte každý deň tak, ako vtedy, keď ste dostávali slamu!“ 
EXO.5.14	Izraelských dozorcov, ktorých nad nimi ustanovili faraónovi poháňači, bili a hovorili: „Prečo ste ani dnes, ani včera neurobili toľko tehál ako predtým?“
EXO.5.15	Izraelskí dozorcovia sa išli sťažovať k faraónovi: „Prečo tak zaobchádzaš so svojimi otrokmi? 
EXO.5.16	Slamu tvojim otrokom nedávajú, a predsa nám prikazujú: ‚Robte tehly!‘ Teraz tvojich otrokov ešte aj bijú, ale na vine sú tvoji ľudia.“ 
EXO.5.17	Faraón odpovedal: „Ste leniví a pretože ste leniví, hovoríte: ‚Poďme obetovať Hospodinovi.‘ 
EXO.5.18	Choďte a pracujte! Slamu nedostanete, ale určené množstvo tehál odovzdáte.“
EXO.5.19	Izraelskí dozorcovia videli, že je s nimi zle, keď počuli: „Nesmiete znížiť dennú výrobu tehál.“ 
EXO.5.20	Keď vychádzali od faraóna, stretli sa s Mojžišom a Áronom, ktorí na nich čakali. 
EXO.5.21	Dozorcovia im povedali: „Nech to vidí Hospodin a nech rozsúdi! Vy ste nám pokazili dobré meno pred faraónom a jeho služobníkmi. Dali ste im do ruky meč, aby nás povraždili.“
EXO.5.22	Mojžiš sa obrátil na Hospodina a povedal: „Pane, prečo si dopustil na tento ľud toľko zla? Načo si ma vlastne poslal?
EXO.5.23	Odvtedy, čo som predstúpil pred faraóna, aby som hovoril v tvojom mene, tomuto ľudu sa vodí ešte horšie, a ty ho stále nevyslobodzuješ.“
EXO.6.1	Hospodin povedal Mojžišovi: „Teraz uvidíš, čo urobím faraónovi. Donútený mocnou rukou ich prepustí, donútený mocnou rukou ich vyženie zo svojej krajiny.“
EXO.6.2	Boh oslovil Mojžiša a ubezpečil ho: „Ja som Hospodin.
EXO.6.3	Zjavil som sa Abrahámovi, Izákovi a Jákobovi ako Všemohúci Boh. Svoje meno Hospodin som im však nedal poznať.
EXO.6.4	Uzavrel som s nimi aj zmluvu, že im dám Kanaán, krajinu, kde bývali ako cudzinci.
EXO.6.5	Počul som však aj nárek Izraelitov, ktorých zotročili Egypťania, a rozpamätal som sa na svoju zmluvu.
EXO.6.6	Preto povedz Izraelitom: ‚Ja som Hospodin. Ja vás vyvediem spod egyptského jarma, vyslobodím vás z otroctva a vykúpim vás vystretým ramenom a tvrdými trestami.
EXO.6.7	Prijmem vás za svoj ľud a budem vaším Bohom. Poznáte, že ja som Hospodin, váš Boh, ktorý vás vyvedie spod egyptského jarma.
EXO.6.8	Privediem vás do krajiny, o ktorej som so zdvihnutou rukou prisahal, že ju dám Abrahámovi, Izákovi a Jákobovi. Vám ju dám do vlastníctva. Ja som Hospodin.‘“
EXO.6.9	Mojžiš to oznámil Izraelitom, no oni pre malomyseľnosť a tvrdú robotu ho ani nepočúvali.
EXO.6.10	Hospodin ďalej povedal Mojžišovi: 
EXO.6.11	„Predstúp pred faraóna, egyptského kráľa, a povedz mu, aby prepustil Izraelitov zo svojej krajiny!“ 
EXO.6.12	Mojžiš však povedal Hospodinovi: „Ak ma nepočúvajú Izraeliti, ako ma poslúchne faraón?! Okrem toho nie som výrečný.“
EXO.6.13	Hospodin prehovoril k Mojžišovi a Áronovi. Dal im pokyny pre Izraelitov a pre faraóna, egyptského kráľa, ktoré mali umožniť odchod Izraelitov z Egypta.
EXO.6.14	Toto sú predstavitelia ich rodín: synovia Rúbena, potomkovia Izraelovho prvorodeného: Chanóch a Pallu, Checrón a Karmi; to sú Rúbenove rody.
EXO.6.15	Synovia Šimeóna: Jemuel, Jamín, Ohad, Jachín, Cóchar a Šaúl, syn Kanaánčanky; to sú Šimeónove rody.
EXO.6.16	Toto sú mená synov Léviho podľa ich rodokmeňov: Geršón, Kohát a Merari. Lévi žil stotridsaťsedem rokov.
EXO.6.17	Synovia Geršóna: Libni a Šimei podľa ich rodov.
EXO.6.18	Synovia Koháta: Amrám, Jishár, Chebrón a Uzzíel. Kohát žil stotridsaťtri rokov.
EXO.6.19	Synovia Merariho: Machli a Muši. To sú Léviho rody podľa ich rodokmeňov.
EXO.6.20	Amrám si vzal za ženu Jochebed, svoju tetu. Tá mu porodila Árona a Mojžiša. Amrám žil stotridsaťsedem rokov.
EXO.6.21	Synovia Jishára: Korach, Nefeg a Zichri.
EXO.6.22	Synovia Uzzíela: Míšael, Elcafán a Sitri.
EXO.6.23	Áron si vzal za ženu Elišebu, dcéru Amminadába, sestru Nachšóna. Tá mu porodila Nadába, Abihua, Eleazára a Itamára.
EXO.6.24	Synovia Koracha: Assír, Elkana a Abíasaf. To sú rody Koracha. 
EXO.6.25	Áronov syn Eleazár si vzal za ženu jednu z Pútielových dcér. Tá mu porodila Pinchása. To sú náčelníci Léviovcov podľa ich rodov.
EXO.6.26	To je ten Áron a Mojžiš, ktorých Hospodin oslovil: Vyveďte Izraelitov z Egypta zoradených podľa zástupov.
EXO.6.27	Boli to oni, čo sa rozprávali s faraónom, egyptským kráľom, že majú vyviesť Izraelitov z Egypta. Bol to Mojžiš a Áron.
EXO.6.28	Bolo to vtedy, keď Hospodin oslovil Mojžiša v Egypte. 
EXO.6.29	Hospodin mu povedal: „Ja som Hospodin. Povedz faraónovi, egyptskému kráľovi, všetko, čo ti hovorím.“
EXO.6.30	Mojžiš však povedal Hospodinovi: „Nie som výrečný. Ako ma faraón poslúchne?“
EXO.7.1	Hospodin povedal Mojžišovi: „Ustanovujem ťa, aby si pred faraónom zastupoval Boha a tvoj brat Áron bude tvojím prorokom:
EXO.7.2	Ty mu povieš všetko, čo ti prikážem a tvoj brat Áron bude hovoriť s faraónom, aby prepustil Izraelitov zo svojej krajiny. 
EXO.7.3	Ja však zatvrdím faraónovo srdce a v Egypte urobím mnoho svojich znamení a zázrakov.
EXO.7.4	Faraón vás neposlúchne, ale ja položím ruku na Egypt a pomocou tvrdých trestov vyvediem z Egypta svoje oddiely, svoj ľud, Izraelitov.
EXO.7.5	Keď vystriem svoju ruku na Egypt a vyvediem z neho Izraelitov, vtedy Egypťania poznajú, že ja som Hospodin.“
EXO.7.6	Mojžiš a Áron urobili všetko tak, ako im prikázal Hospodin, tak to urobili.
EXO.7.7	Mojžiš mal osemdesiat rokov a Áron osemdesiattri, keď hovorili s faraónom.
EXO.7.8	Hospodin povedal Mojžišovi a Áronovi:
EXO.7.9	„Keď vás faraón vyzve: ‚Preukážte sa nejakým zázrakom!‘ — povieš Áronovi: ‚Vezmi si palicu a hoď ju pred faraóna!‘ A ona sa premení na veľkého hada.“
EXO.7.10	Mojžiš a Áron predstúpili pred faraóna a urobili tak, ako im prikázal Hospodin. Áron hodil palicu pred faraóna a pred jeho služobníkov a tá sa premenila na veľkého hada. 
EXO.7.11	Faraón zavolal mudrcov a čarodejníkov a egyptskí veštci urobili svojimi čarami to isté.
EXO.7.12	Každý z nich hodil svoju palicu a tie sa premenili na veľké hady; no Áronova palica pohltila ich palice.
EXO.7.13	Faraónovo srdce sa zatvrdilo a neposlúchol ich, ako predpovedal Hospodin.
EXO.7.14	Hospodin povedal Mojžišovi: „Faraónovo srdce je neoblomné. Nechce ľud prepustiť.
EXO.7.15	K faraónovi choď ráno, keď pôjde k vode, postav sa pred neho na brehu Nílu a vezmi si do ruky palicu, ktorá sa zmenila na hada.
EXO.7.16	Povieš mu: ‚Hospodin, Boh Hebrejov, ma posiela k tebe s odkazom: Prepusť môj ľud, aby mi na púšti slúžil. Ty si ho dosiaľ neposlúchol.
EXO.7.17	Preto Hospodin hovorí: Podľa tohto poznáš, že ja som Hospodin: Pozri, teraz palicou, ktorú mám v ruke, udriem vodu v Níle a tá sa zmení na krv.
EXO.7.18	Aj ryby, čo sú v Níle, pohynú. Níl bude páchnuť, takže Egypťania nebudú môcť z neho piť vodu.‘“
EXO.7.19	Potom Hospodin povedal Mojžišovi: „Povedz Áronovi: ‚Vezmi si palicu a vystri ruky nad egyptské vody, nad ich potoky, nílske kanály, jazerá a nad všetky vodné nádrže. Zmenia sa na krv. V celom Egypte, ešte aj v drevených a kamenných nádobách bude krv.‘“
EXO.7.20	Mojžiš a Áron splnili Hospodinov príkaz. Áron zdvihol palicu, ktorú mal v ruke, a pred očami faraóna a jeho služobníkov udrel vodu Nílu a všetka voda v ňom sa zmenila na krv.
EXO.7.21	Ryby v Níle zahynuli a Níl začal páchnuť, takže Egypťania nemohli z neho piť vodu. Krv bola v celom Egypte.
EXO.7.22	To isté však urobili aj egyptskí veštci svojimi čarami. Faraónovo srdce sa zatvrdilo a neposlúchol ich, ako predpovedal Hospodin.
EXO.7.23	Faraón sa obrátil a odišiel do svojho domu. Ani toto si nepripustil k srdcu.
EXO.7.24	Všetci Egypťania kopali studne na okolí Nílu, aby získali pitnú vodu, pretože vodu z Nílu nemohli piť.
EXO.7.25	Odvtedy uplynulo plných sedem dní, čo Hospodin zasiahol Níl.
EXO.7.26	Potom Hospodin povedal Mojžišovi: „Choď k faraónovi a povedz mu: ‚Toto hovorí Hospodin: Prepusť môj ľud, aby mi slúžil!
EXO.7.27	Ak sa však budeš zdráhať prepustiť ho, napadnem celé tvoje územie žabami.
EXO.7.28	Níl sa bude hmýriť žabami; vylezú a vniknú aj do tvojho domu, do tvojej spálne, na tvoju posteľ, do domu tvojich služobníkov a medzi tvoj ľud, do tvojich pecí a do korýt na chlieb. 
EXO.7.29	Aj po tebe, po tvojom ľude a po všetkých tvojich služobníkoch budú liezť žaby.‘“
EXO.8.1	Hospodin povedal Mojžišovi: „Prikáž Áronovi: ‚Vystri ruku, v ktorej máš palicu, nad rieky, kanály i jazerá a priveď na Egypt žaby.‘“
EXO.8.2	Áron vystrel ruku nad egyptské vody a žaby povyliezali a pokryli Egypt.
EXO.8.3	To isté však urobili svojimi čarami aj veštci a priviedli žaby na Egypt.
EXO.8.4	Faraón dal zavolať Mojžiša a Árona a žiadal: „Proste Hospodina, aby mňa i môj ľud zbavil žiab. Potom prepustím ľud, aby mohol obetovať Hospodinovi.“
EXO.8.5	Mojžiš odpovedal faraónovi: „Urči čas, kedy mám prosiť za teba, za tvojich služobníkov i za tvoj ľud, aby teba i tvoj dom zbavil žiab a žeby zostali iba v Níle.“ 
EXO.8.6	Faraón povedal: „Zajtra.“ Mojžiš odpovedal: „Nech sa stane podľa tvojho slova, ale potom poznáš, že nieto nikoho takého, ako je Hospodin, náš Boh.
EXO.8.7	Žaby odídu od teba, z tvojich domov, od tvojich služobníkov i od tvojho ľudu a zostanú len v Níle.“ 
EXO.8.8	Nato odišiel Mojžiš s Áronom od faraóna a Mojžiš úpenlivo prosil Hospodina, aby faraóna zbavil žiab, ktoré naňho poslal.
EXO.8.9	Hospodin Mojžišovu prosbu vypočul. Žaby pohynuli v domoch, vo dvoroch i na poliach. 
EXO.8.10	Pozhŕňali ich na veľké hromady a zápach z nich naplnil krajinu.
EXO.8.11	Keď faraón videl, že nastala úľava, zatvrdil si srdce a neposlúchol ich, ako to predpovedal Hospodin.
EXO.8.12	Hospodin povedal Mojžišovi: „Prikáž Áronovi: ‚Vystri palicu, udri do prachu na zemi a v celom Egypte budú z neho komáre.‘“
EXO.8.13	Oni to urobili. Áron vystrel ruku, palicou udrel prach na zemi a komáre prileteli na ľudí i na dobytok. V celom Egypte sa všetok zemský prach zmenil na komáre.
EXO.8.14	Keď to chceli urobiť svojimi čarami veštci, nemohli privolať komáre. Tie ďalej trápili ľudí i dobytok.
EXO.8.15	Vtedy veštci povedali faraónovi: „To je Boží prst!“ Faraónovo srdce sa však zatvrdilo a neposlúchol ich, ako to predpovedal Hospodin. 
EXO.8.16	Hospodin povedal Mojžišovi: „Keď faraón pôjde včasráno k vode, predstúpiš pred neho a povieš mu: ‚Toto hovorí Hospodin: Prepusť môj ľud, aby mi slúžil!
EXO.8.17	Ak môj ľud neprepustíš, pošlem na teba, na tvojich služobníkov, na tvoj ľud i na tvoje domy muchy. Domy Egypťanov, ako aj pôda, na ktorej stoja, budú plné múch. 
EXO.8.18	Len v kraji Gošen, kde býva môj ľud, urobím v ten deň výnimku. Tam muchy nebudú, aby si vedel, že ja, Hospodin, som uprostred krajiny.
EXO.8.19	Urobím rozdiel medzi ľudom svojím a tvojím. Toto znamenie sa prejaví zajtra.‘“ 
EXO.8.20	Hospodin to aj urobil. Roj bodavých múch vnikol do faraónovho domu, do domu jeho služobníkov a naplnil celý Egypt. Muchy sužovali krajinu. 
EXO.8.21	Vtedy faraón povolal Mojžiša a Árona a povedal: „Choďte a obetujte svojmu Bohu v tejto krajine!“
EXO.8.22	Mojžiš však odpovedal: „To by nebolo správne. To, čo máme obetovať Hospodinovi, svojmu Bohu, Egypťania pokladajú za ohavnosť. Či by nás neukameňovali, keby sme pred nimi obetovali to, čo im je ohavnosťou?
EXO.8.23	Odídeme na vzdialenosť troch dní cesty na púšť a tam budeme obetovať Hospodinovi, nášmu Bohu, ako nám prikázal.“
EXO.8.24	Faraón povedal: „Prepustím vás teda, aby ste obetovali Hospodinovi, svojmu Bohu, na púšti. Len neodchádzajte príliš ďaleko a proste za mňa!“
EXO.8.25	Mojžiš odpovedal: „Keď od teba odídem, budem za teba prosiť Hospodina a zajtra odletia muchy od faraóna, od jeho služobníkov i od jeho ľudu. Len nech nás faraón zase neoklame, že by nechcel prepustiť ľud, aby obetoval Hospodinovi.“
EXO.8.26	Potom Mojžiš odišiel od faraóna a prosil Hospodina.
EXO.8.27	Hospodin vypočul Mojžišovu prosbu. Muchy odleteli od faraóna, od jeho služobníkov i od jeho ľudu, takže nezostala ani jediná. 
EXO.8.28	Faraónovo srdce zostalo naďalej zatvrdnuté a ľud neprepustil.
EXO.9.1	Hospodin povedal Mojžišovi: „Choď k faraónovi a povedz mu: ‚Toto hovorí Hospodin, Boh Hebrejov: Prepusť môj ľud, aby mi slúžil.
EXO.9.2	Ak sa budeš zdráhať prepustiť ho a budeš ho neustále zdržiavať,
EXO.9.3	potom Hospodinova ruka veľmi ťažko v podobe moru doľahne na tvoj dobytok, čo je na poli, na kone, osly, ťavy, býky i na ovce.
EXO.9.4	Hospodin však urobí rozdiel medzi izraelským a egyptským dobytkom, takže nič nezhynie z toho, čo patrí Izraelitom.‘“
EXO.9.5	Hospodin určil aj čas, keď povedal: „Zajtra to Hospodin urobí v krajine.“
EXO.9.6	Hospodin to nasledujúceho dňa aj urobil. Všetky stáda Egypťanov uhynuli, ale z izraelského stáda neuhynul ani jediný kus.
EXO.9.7	Faraón si to dal zistiť a naozaj, z izraelských stád neuhynul ani jediný kus. Faraónovo srdce aj napriek tomu zostalo zatvrdnuté a ľud neprepustil.
EXO.9.8	Hospodin povedal Mojžišovi a Áronovi: „Naberte si plné priehrštia sadzí z pece a nech ich Mojžiš pred očami faraóna rozhodí smerom k nebu.
EXO.9.9	Po celom Egypte sa sadze rozletia ako jemný prášok a v celom Egypte sa na ľuďoch i na dobytku vyhodia pľuzgierovité vredy.“
EXO.9.10	Nabrali teda sadzí z pece, postavili sa pred faraóna a Mojžiš ich rozhodil smerom k nebu. Na ľuďoch i na dobytku sa potom objavili pľuzgierovité vredy.
EXO.9.11	Pre vredy sa ani veštci nemohli postaviť pred Mojžiša, lebo vredy boli na nich i na všetkých Egypťanoch.
EXO.9.12	Hospodin však zatvrdil faraónovo srdce. Faraón ich neposlúchol, ako to Mojžišovi predpovedal Hospodin.
EXO.9.13	Hospodin povedal Mojžišovi: „Včasráno predstúp pred faraóna a povedz mu: ‚Toto hovorí Hospodin, Boh Hebrejov: Prepusť môj ľud, aby mi slúžil,
EXO.9.14	lebo teraz zošlem na teba, na tvojich služobníkov i na tvoj ľud všetky pohromy, aby si poznal, že na celej zemi niet nikoho, ako som ja.
EXO.9.15	Už vtedy, keď som vystrel svoju ruku, aby som teba i tvoj ľud trestal morom, mohol som ťa odstrániť zo zeme.
EXO.9.16	Zachoval som ťa však len preto, aby som na tebe mohol ukázať svoju moc a aby sa po celej zemi rozprávalo o mojom mene.
EXO.9.17	Ty sa ďalej voči môjmu ľudu správaš povýšenecky a nechceš ho prepustiť.
EXO.9.18	Preto zajtra o tomto čase zošlem také prudké krupobitie, aké nebolo v Egypte odvtedy, čo trvá, až dodnes.
EXO.9.19	Rýchlo daj teda odviesť do bezpečia stáda a všetko, čo máš na poli. Všetci ľudia a zvieratá, čo budú na poli a nie pod strechou, zasiahne krupobitie a zahynú.‘“ 
EXO.9.20	Tí z faraónových služobníkov, ktorí sa zľakli Hospodinových slov, doviedli svojich otrokov i stáda do prístrešia.
EXO.9.21	Tí, čo si Hospodinovo slovo nevzali k srdcu, nechali otrokov i stáda na poli.
EXO.9.22	Hospodin povedal Mojžišovi: „Vystri ruku k nebu. Na celý Egypt príde krupobitie, ktoré postihne ľudí, dobytok i všetko poľné rastlinstvo v krajine.“
EXO.9.23	Keď Mojžiš zodvihol palicu k nebu, Hospodin zoslal hromobitie i ľadovec. Na zem padal oheň. Takto Hospodin zoslal na Egypt krupobitie.
EXO.9.24	Počas krupobitia šľahal oheň. Niečo také strašné nebolo v celom Egypte, odkedy sa stal národom.
EXO.9.25	Ľadovec zbil v celom Egypte všetko, čo bolo na poli, od ľudí po dobytok. Krupobitie zničilo všetko poľné rastlinstvo a polámalo všetky stromy na poli.
EXO.9.26	Len v kraji Gošen, kde bývali Izraeliti, ľadovec nebol.
EXO.9.27	Vtedy si dal faraón zavolať Mojžiša a Árona a povedal im: „Zase som zhrešil. Hospodin je spravodlivý, ja a môj ľud sme však bezbožní.
EXO.9.28	Proste Hospodina! Božieho hromobitia a ľadovca je už dosť. Prepustím vás, nemusíte tu zostať!“
EXO.9.29	Mojžiš mu odpovedal: „Len čo vyjdem z mesta, vystriem ruky k Hospodinovi. Prestane hromobitie i ľadovec, aby si poznal, že zem je Hospodinova.
EXO.9.30	Viem však, že ani ty, ani tvoji služobníci sa ešte stále nebudete báť Hospodina, Boha.“ 
EXO.9.31	Ľan a jačmeň boli zbité, lebo jačmeň bol už v klasoch a ľan práve kvitol.
EXO.9.32	Pšenica a špalda zbité neboli, lebo dozrievajú neskôr.
EXO.9.33	Mojžiš odišiel z mesta od faraóna a zdvihol ruky k Hospodinovi. Hromobitie i ľadovec prestali a dážď sa už nelial na zem.
EXO.9.34	Keď faraón videl, že dážď, ľadovec a hromobitie prestali, hrešil ďalej. Faraón i jeho služobníci si zatvrdili srdce. 
EXO.9.35	Faraónovo srdce zostávalo naďalej zatvrdnuté a Izraelitov neprepustil, ako to predpovedal Hospodin prostredníctvom Mojžiša.
EXO.10.1	Potom Hospodin povedal Mojžišovi: „Choď k faraónovi. Ja som zatvrdil jeho srdce i srdce jeho služobníkov, aby som medzi nimi urobil tieto svoje znamenia
EXO.10.2	a aby si rozprával svojim synom a vnukom o tom, čo som vykonal v Egypte, ako aj o znameniach, ktoré som u nich urobil, a aby ste vedeli, že ja som Hospodin.“
EXO.10.3	Mojžiš a Áron odišli k faraónovi a povedali mu: „Toto hovorí Hospodin, Boh Hebrejov: ‚Dokedy sa budeš zdráhať pokoriť sa predo mnou? Prepusť môj ľud, aby mi slúžil!
EXO.10.4	Ak sa budeš zdráhať prepustiť môj ľud, už zajtra pošlem na tvoje územie kobylky. 
EXO.10.5	Pokryjú zem, takže ju nebude možné vidieť. Zožerú aj zvyšok, čo vám zostal po ľadovci, a na poli poobžierajú všetky pučiace stromy.
EXO.10.6	Naplnia tvoje domy, domy všetkých tvojich služobníkov i domy všetkých Egypťanov. Niečo také nevideli ani tvoji otcovia, ani tvoji dedovia odvtedy, čo boli na zemi, až dodnes.‘“ Potom sa Mojžiš obrátil a odišiel od faraóna.
EXO.10.7	Faraónovi služobníci povedali: „Dokedy nás tento bude ohrozovať? Prepusť ten ľud, nech slúži Hospodinovi, svojmu Bohu! Neuvedomuješ si, že Egyptu hrozí zánik?“
EXO.10.8	Potom Mojžiša a Árona priviedli opäť k faraónovi, ktorý im povedal: „Choďte a slúžte Hospodinovi, svojmu Bohu! Kto vlastne má odísť?“ 
EXO.10.9	Mojžiš odpovedal: „Odídeme so svojimi deťmi a starcami, so svojimi synmi a dcérami; pôjdeme so svojimi ovcami a dobytkom, lebo máme slávnosť na počesť Hospodina.“
EXO.10.10	Faraón im povedal: „Nech je tak Hospodin s vami, ako ja prepustím vás a vaše deti. Vy však iste máte nejaký zlý úmysel. 
EXO.10.11	Nie tak! Len vy, muži, môžete odísť a slúžiť Hospodinovi. Veď to ste chceli.“ S tým ich vyhnali od faraóna.
EXO.10.12	Hospodin povedal Mojžišovi: „Vystri ruku nad Egypt, aby naň prileteli kobylky a požrali v krajine všetky byliny zeme, všetko, čo zostalo po ľadovci!“ 
EXO.10.13	Mojžiš zodvihol palicu nad Egypt a Hospodin prihnal na krajinu východný vietor, ktorý dul po celý deň a celú noc. Ráno východný vietor privial kobylky.
EXO.10.14	Kobylky prileteli na celý Egypt a spustili sa na celé jeho územie v takom množstve, aké nikdy predtým nebolo a nikdy ani nebude.
EXO.10.15	Pokryli povrch celej krajiny, takže sa celkom zatemnila. Kobylky požrali všetky byliny na zemi i všetko ovocie na stromoch, čo zostalo po ľadovci. V celom Egypte nezostalo nič zelené ani na stromoch, ani na bylinách.
EXO.10.16	Faraón náhle povolal Mojžiša a Árona a povedal: „Zhrešil som proti Hospodinovi, vášmu Bohu, i proti vám.
EXO.10.17	Prosím, zbav ma ešte tentoraz hriechu. Modlite sa k Hospodinovi, svojmu Bohu, aby odvrátil odo mňa túto smrť!“
EXO.10.18	Mojžiš teda odišiel od faraóna a prosil Hospodina. 
EXO.10.19	Hospodin obrátil vietor, takže víchrica od mora odniesla kobylky a vrhla ich do vôd Trstinového mora. Na celom egyptskom území z nich nezostala ani jediná.
EXO.10.20	Hospodin však zatvrdil faraónovo srdce, takže Izraelitov neprepustil.
EXO.10.21	Hospodin povedal Mojžišovi: „Vystri ruku k nebu a na Egypt doľahne taká hustá tma, že sa bude dať nahmatať!“
EXO.10.22	Mojžiš vystrel ruku k nebu a v celom Egypte nastala tri dni trvajúca hustá tma.
EXO.10.23	Ľudia sa navzájom nevideli; tri dni sa nikto neodvážil pohnúť z miesta. Tam však, kde bývali Izraeliti, bolo svetlo.
EXO.10.24	Vtedy faraón zavolal Mojžiša a povedal: „Choďte, slúžte Hospodinovi! Nechajte tu len ovce a dobytok. Aj deti môžu ísť s vami.“
EXO.10.25	Mojžiš odpovedal: „Ty sám nám musíš dať, čo potrebujeme na obety s hostinou a na spaľované obety, aby sme ich priniesli Hospodinovi, svojmu Bohu. 
EXO.10.26	S nami pôjdu aj naše stáda; nezostane tu ani kopyto, lebo z nich si vyberieme, čo bude potrebné na službu Hospodinovi, nášmu Bohu. My ešte nevieme, čo treba obetovať Hospodinovi, kým ta neprídeme.“
EXO.10.27	Hospodin však zatvrdil srdce faraóna a ten ich nechcel prepustiť.
EXO.10.28	Faraón povedal Mojžišovi: „Odíď odo mňa! Neopováž sa mi ukázať na oči, lebo v deň, keď ťa uvidím, zomrieš!“ 
EXO.10.29	Mojžiš odpovedal: „Nech je tak, ako si povedal; už sa ti neukážem na oči.“
EXO.11.1	Hospodin povedal Mojžišovi: „Ešte jednou ranou zasiahnem faraóna a Egypt. Potom vás prepustí; ba nielen prepustí, ale priam vás vyženie.
EXO.11.2	Povedz teda ľudu, aby si každý muž vyžiadal od svojho priateľa a každá žena od svojej susedky strieborné a zlaté predmety.“
EXO.11.3	Hospodin vzbudil v Egypťanoch priazeň voči ľudu. Mojžiša si totiž v Egypte mimoriadne vážili faraónovi služobníci i jeho ľud.
EXO.11.4	Potom Mojžiš povedal: „Hospodin hovorí: ‚O polnoci prejdem Egyptom. 
EXO.11.5	V Egypte zomrú všetci prvorodení, od faraónovho prvorodeného syna, ktorý má zasadnúť na trón, až po prvorodeného syna otrokyne, ktorá je pri žarnove, ako aj všetko prvorodené z dobytka.
EXO.11.6	Po celom Egypte sa bude ozývať veľký nárek, akého dosiaľ nebolo a ani nebude.
EXO.11.7	Na nijakého Izraelitu ani len pes nezašteká — ani na človeka, ani na dobytča —, aby ste poznali, že Hospodin robí rozdiel medzi Egyptom a Izraelom.
EXO.11.8	Potom prídu ku mne všetci tvoji služobníci, poklonia sa mi a budú prosiť: Odíď aj so všetkým svojím ľudom, ktorý ťa nasleduje. Potom odídem.‘“ Potom Mojžiš odišiel od faraóna veľmi rozhnevaný.
EXO.11.9	Hospodin povedal Mojžišovi: „Faraón vás neposlúchne, preto sa v Egypte stane ešte veľa mojich zázrakov.“ 
EXO.11.10	Mojžiš a Áron všetky tie zázraky pred faraónom urobili, no Hospodin faraónovo srdce zatvrdil, takže Izraelitov zo svojej krajiny neprepustil.
EXO.12.1	V Egypte Hospodin Mojžišovi a Áronovi povedal: 
EXO.12.2	„Tento mesiac vám bude začiatkom mesiacov; bude vám prvým mesiacom v roku.
EXO.12.3	Celej izraelskej pospolitosti oznámte: ‚Desiateho dňa tohto mesiaca nech si každý rod zaobstará baránka; jedného baránka pre domácnosť. 
EXO.12.4	Ak je rodina malá a nemohla by zjesť jedného baránka, nech sa spojí s najbližším susedom, aby ich bolo dosť na zjedenie baránka. 
EXO.12.5	Baránok musí byť bez chyby, ročný samček. Môžete ho vybrať z jahniat alebo z kozliat.
EXO.12.6	Budete ho opatrovať do štrnásteho dňa tohto mesiaca a pred večerom ho celé zhromaždenie izraelskej pospolitosti zareže. 
EXO.12.7	Vezmú z jeho krvi a potrú ňou obe veraje a ich hornú časť na dverách svojich domov, v ktorých budú jesť.
EXO.12.8	V tú istú noc budú jesť mäso upečené na ohni; budú ho jesť spolu s nekvaseným chlebom a s horkými bylinami.
EXO.12.9	Nesmiete z neho jesť nič surové ani uvarené vo vode, len upečené na ohni s hlavou, nohami a vnútornosťami.
EXO.12.10	Nič z neho nesmie zostať do rána. Keby z neho niečo zostalo, spálite to na ohni.
EXO.12.11	Budete to jesť takto: budete mať opásané bedrá, sandále na nohách a palicu v ruke. Budete ho jesť narýchlo, lebo je to Hospodinova Pascha
EXO.12.12	V tú noc prejdem cez Egypt a usmrtím v ňom všetko prvorodené, od človeka až po dobytok. Nad všetkými egyptskými bohmi vykonám súd. Ja som Hospodin.
EXO.12.13	Vaším znamením bude krv na domoch, v ktorých bývate. Keď uvidím krv, obídem vás, takže vás zhubná rana nezastihne, keď budem biť Egypt.
EXO.12.14	Tento deň vám bude pamätným dňom. Budete si ho pripomínať ako slávnosť na počesť Hospodina. Budete ho sláviť z pokolenia na pokolenie ako večné ustanovenie.
EXO.12.15	Sedem dní budete jesť nekvasené chleby. Hneď v prvý deň odstránite kvas zo svojich domov. Každý, kto by od prvého do siedmeho dňa jedol niečo kvasené, bude odstránený z Izraela.
EXO.12.16	V prvý deň budete mať sväté zhromaždenie, aj v siedmy deň budete mať sväté zhromaždenie. V tieto dni nebudete konať nijakú prácu. Smiete robiť len to, čo je potrebné na prípravu jedla.
EXO.12.17	Takto budete zachovávať ustanovenie o nekvasených chleboch, lebo práve v ten deň som vyviedol vaše zástupy z Egypta. Tento deň budete zachovávať z pokolenia na pokolenie ako večné ustanovenie. 
EXO.12.18	Nekvasené chleby budete jesť od večera štrnásteho dňa prvého mesiaca až do večera dvadsiateho prvého dňa toho istého mesiaca.
EXO.12.19	Sedem dní sa nesmie vo vašich domoch nájsť nič kvasené. Každý, kto by jedol niečo kvasené, bude odstránený z izraelskej pospolitosti, Izraelita práve tak ako cudzinec. 
EXO.12.20	Nebudete jesť nič kvasené. Vo všetkých svojich príbytkoch budete jesť len nekvasené chleby.‘“
EXO.12.21	Mojžiš zavolal všetkých starších Izraela a povedal im: „Choďte, obstarajte si zviera zo stáda podľa svojich rodov a zarežte ho ako veľkonočného baránka. 
EXO.12.22	Potom vezmite zväzok yzopu, namočte ho v krvi, ktorá bude v miske, potrite ňou obe veraje aj ich hornú časť. Nech nikto z vás až do rána nevychádza z dverí svojho domu. 
EXO.12.23	Hospodin bude totiž prechádzať a biť Egypťanov. Keď uvidí krv na oboch verajach a ich hornej časti, Hospodin prejde popri dverách a zhubcovi nedovolí vojsť do vašich domov a zabíjať.
EXO.12.24	Toto zachovávajte ako večné ustanovenie pre vás a pre vaše deti.
EXO.12.25	Keď prídete do krajiny, ktorú vám podľa svojho sľubu dá Hospodin, zachovávajte tento obrad. 
EXO.12.26	Keď sa vás budú pýtať vaši synovia, čo znamená tento obrad,
EXO.12.27	poviete im: ‚Je to obeta Paschy na počesť Hospodina, ktorý prešiel popri domoch Izraelitov v Egypte, keď bil Egypťanov a naše domy zachránil.‘“ Ľud padol na kolená a klaňal sa. 
EXO.12.28	Izraeliti šli a robili tak, ako Hospodin prikázal Mojžišovi a Áronovi. Tak urobili.
EXO.12.29	Keď nastala polnoc, Hospodin usmrtil všetkých prvorodených v Egypte, od faraónovho prvorodeného syna, ktorý mal sedieť na jeho tróne, až po prvorodeného zajatca, ktorý bol v žalári, ako aj všetko prvorodené z dobytka.
EXO.12.30	V tú noc vstal faraón, všetci jeho služobníci a všetci Egypťania, lebo v Egypte nastal veľký nárek; nebol totiž dom, v ktorom by nebol mŕtvy.
EXO.12.31	Faraón ešte v noci zavolal Mojžiša a Árona a povedal im: „Vstaňte! Odíďte spomedzi môjho ľudu, vy aj Izraeliti! Choďte slúžiť Hospodinovi podľa svojej žiadosti! 
EXO.12.32	Vezmite si svoje ovce a dobytok, ako ste žiadali, a choďte! Vyproste požehnanie aj pre mňa!“
EXO.12.33	Aj Egypťania naliehali na ľud, aby čím skôr odišiel z krajiny, lebo hovorili: „Všetci pomrieme.“
EXO.12.34	Ľud si vzal ešte nevykvasené cesto, korytá zabalil do plášťov a niesol ich na pleciach.
EXO.12.35	Na Mojžišov pokyn si Izraeliti vyžiadali od Egypťanov strieborné i zlaté predmety a plášte.
EXO.12.36	Hospodin vzbudil v Egypťanoch priazeň voči ľudu, takže mu splnili žiadosť. Tak olúpili Egypťanov.
EXO.12.37	Potom sa Izraeliti pohli z Raamsésa do Sukkótu. Bolo ich asi šesťstotisíc peších mužov, okrem detí.
EXO.12.38	Išlo s nimi mnoho iného ľudu a obrovské stáda oviec a dobytka.
EXO.12.39	Z cesta, ktoré si vzali z Egypta, upiekli nekvasené chleby, lebo cesto nemohlo vykvasiť. Z Egypta ich totiž vyhnali a nemohli sa dlho zdržiavať ani si pripraviť jedlo na cestu. 
EXO.12.40	Izraeliti bývali v Egypte štyristotridsať rokov.
EXO.12.41	Po štyristotridsiatich rokoch presne na deň vyšli všetky Hospodinove zástupy z Egypta. 
EXO.12.42	Bola to noc bdenia na počesť Hospodina, keď ich vyviedol z Egypta. Táto noc bude nocou bdenia na počesť Hospodina pre všetkých Izraelitov z pokolenia na pokolenie.
EXO.12.43	Hospodin povedal Mojžišovi a Áronovi: „Toto je ustanovenie o Pasche. Nijaký cudzinec nesmie z nej jesť. 
EXO.12.44	Jesť však z nej môže každý otrok, kúpený za peniaze, ak bude obrezaný.
EXO.12.45	Prisťahovalec ani nádenník nesmú z nej jesť.
EXO.12.46	Musí sa zjesť v tom istom dome. Z mäsa sa nič nesmie vyniesť z domu. Nijakú kosť z nej nepolámete.
EXO.12.47	Tak to bude robiť celá izraelská pospolitosť.
EXO.12.48	Keď však bude u teba nejaký cudzinec a chcel by sláviť Paschu na počesť Hospodina, najprv nech sa dá so všetkými príslušníkmi mužského rodu obrezať a potom ju môže sláviť a bude ako domorodec. Nijaký neobrezaný nesmie z nej jesť.
EXO.12.49	Ten istý zákon bude platiť pre domorodca i pre cudzinca, ktorí sa budú zdržiavať medzi vami.“
EXO.12.50	Všetci Izraeliti urobili tak, ako to Hospodin prikázal Mojžišovi a Áronovi. Tak to urobili.
EXO.12.51	V ten istý deň vyviedol Hospodin zástupy Izraelitov z Egypta.
EXO.13.1	Hospodin povedal Mojžišovi: 
EXO.13.2	„Zasväť mi všetko prvorodené, čo u Izraelitov otvára materské lono, či z ľudí, alebo z dobytka. Je to moje!“
EXO.13.3	Mojžiš povedal ľudu: „Pamätajte na tento deň, v ktorý ste vyšli z Egypta, z domu otroctva. Hospodin vás odtiaľ vyviedol mocnou rukou. Preto sa nesmie jesť nič kvasené. 
EXO.13.4	Odchádzate dnes, v mesiaci abíb.
EXO.13.5	Keď ťa Hospodin vovedie do krajiny Kanaánčanov, Chetitov, Amorejčanov, Chivvijov a Jebúsejov, ktorú sa tvojim otcom zaviazal prísahou dať tebe — krajinu oplývajúcu mliekom a medom —, vtedy budeš v nej v tomto mesiaci konať tento obrad.
EXO.13.6	Sedem dní budeš jesť nekvasené chleby a v siedmy deň bude slávnosť na počesť Hospodina.
EXO.13.7	Nekvasené chleby sa budú jesť sedem dní. Nič kvasené sa nesmie u teba nájsť. Na celom tvojom území sa nesmie objaviť nič kvasené.
EXO.13.8	V ten deň to svojmu synovi vysvetlíš takto: ‚To je za to, čo mi preukázal Hospodin, keď som vychádzal z Egypta.‘
EXO.13.9	Budeš to mať ako znamenie na svojej ruke, ako pamätný znak medzi svojimi očami, aby Hospodinov zákon zostal v tvojich ústach, lebo Hospodin ťa mocnou rukou vyviedol z Egypta.
EXO.13.10	Toto ustanovenie budeš rok čo rok zachovávať v určený čas.
EXO.13.11	Keď ťa Hospodin privedie do krajiny Kanaánčanov, ako to pod prísahou sľúbil tebe a tvojim otcom, keď ti ju dá,
EXO.13.12	všetko, čo otvára materské lono, dáš Hospodinovi, aj prvorodené potomstvo dobytka. Všetko, čo budeš mať mužského rodu, bude patriť Hospodinovi.
EXO.13.13	Každého prvorodeného osla vykúpiš ovcou. Keby si ho nemohol vykúpiť, zlomíš mu šiju. Musíš však vykúpiť každého prvorodeného zo svojich synov.
EXO.13.14	Keď sa ťa v budúcnosti tvoj syn spýta, čo to znamená, odpovieš mu: ‚Hospodin nás vyviedol mocnou rukou z Egypta, z domu otroctva.
EXO.13.15	Keď nás faraón tvrdohlavo odmietal prepustiť, Hospodin usmrtil všetko prvorodené v Egypte: od prvorodeného z ľudí až po prvorodené z dobytka. Preto teraz obetujem Hospodinovi všetko mužského rodu, čo otvára materské lono, všetkých prvorodených synov vykupujem.‘ 
EXO.13.16	To bude ako znamenie na tvojej ruke a ako pamätný znak medzi očami, lebo Hospodin nás mocnou rukou vyviedol z Egypta.“ 
EXO.13.17	Keď faraón prepustil ľud, Boh ho neviedol cestou, ktorá vedie územím Filištíncov, hoci bola kratšia. Boh totiž povedal: „Keby ľud videl vojnu, mohol by svoj odchod oľutovať a vrátiť sa do Egypta.“
EXO.13.18	Preto ho Boh viedol okľukou cez púšť popri Trstinovom mori. Izraeliti odišli z Egypta v usporiadaných zástupoch.
EXO.13.19	Mojžiš vzal so sebou Jozefove kosti. Ten totiž zaviazal Izraelitov prísahou: „Boh vás určite navštívi, potom odneste odtiaľto aj moje kosti.“
EXO.13.20	Keď odišli zo Sukkótu, utáborili sa v Etáme, na okraji púšte.
EXO.13.21	Hospodin ich však predchádzal a ukazoval im cestu vo dne oblačným stĺpom a v noci stĺpom ohnivým, aby im svietil, takže mohli putovať dňom i nocou.
EXO.13.22	Oblačný stĺp sa nevzdialil od ľudu vo dne ani ohnivý stĺp v noci.
EXO.14.1	Hospodin povedal Mojžišovi: 
EXO.14.2	„Rozkáž Izraelitom, aby zmenili smer cesty a utáborili sa pred Pi-Chirótom, medzi Migdólom a morom priamo pred Baal-Cefónom. Utáborte sa naproti nemu pri mori.
EXO.14.3	Faraón si bude o Izraelitoch myslieť: ‚Zablúdili v kraji, zovrela ich púšť.‘
EXO.14.4	Znova zatvrdím faraónovo srdce a bude vás prenasledovať. Na faraónovi a na celom jeho vojsku sa oslávim a Egypťania poznajú, že ja som Hospodin.“ Izraeliti tak urobili.
EXO.14.5	Egyptskému kráľovi oznámili, že ľud utiekol. Srdce faraóna a jeho služobníkov sa obrátilo proti ľudu a hovorili: „Čo sme to len urobili, že sme Izraelitov prepustili z otroctva?“
EXO.14.6	Faraón dal zapriahnuť do svojho bojového voza a svoj ľud vzal so sebou. 
EXO.14.7	Vzal so sebou šesťsto vybraných bojových vozov a všetky egyptské bojové vozy. Na každom z nich boli traja bojovníci. 
EXO.14.8	Hospodin zatvrdil srdce faraóna, egyptského kráľa, a on prenasledoval Izraelitov. Izraeliti však smelo odchádzali. 
EXO.14.9	Egypťania ich prenasledovali so všetkými faraónovými koňmi, bojovými vozmi, jeho jazdou a vojskom a dostihli ich, keď Izraeliti táborili pri mori pri Pi-Chiróte pred Baal-Cefónom.
EXO.14.10	Keď sa faraón približoval, Izraeliti sa rozhliadli a videli, ako sa Egypťania rútia za nimi. Vtedy sa Izraeliti veľmi zľakli a volali k Hospodinovi o pomoc.
EXO.14.11	Povedali Mojžišovi: „Nebolo v Egypte dosť hrobov? Doviedol si nás sem, aby sme pomreli na púšti! Čo si nám to urobil? Prečo si nás vyviedol z Egypta?
EXO.14.12	Či sme ti nehovorili už v Egypte: ‚Nechaj nás na pokoji, budeme slúžiť Egypťanom?‘ Veď bolo lepšie slúžiť Egypťanom ako zomrieť na púšti.“
EXO.14.13	Mojžiš povedal ľudu: „Nebojte sa! Vydržte a uvidíte, že dnes vás Hospodin zachráni. Egypťanov, ktorých dnes vidíte, už nikdy neuvidíte.
EXO.14.14	Hospodin bude bojovať za vás, vy sa len upokojte.“
EXO.14.15	Hospodin povedal Mojžišovi: „Prečo voláš ku mne o pomoc? Rozkáž Izraelitom, aby sa pohli!
EXO.14.16	Ty zdvihni svoju palicu, vystri ruku nad more a rozdeľ ho, aby Izraeliti mohli prejsť jeho stredom po suchu.
EXO.14.17	Ja však zatvrdím srdce Egypťanov, oni sa budú hnať za nimi. Na faraónovi, na celom jeho vojsku, na jeho bojových vozoch a na jeho jazdcoch sa oslávim.
EXO.14.18	Egypťania poznajú, že ja som Hospodin, keď sa oslávim na faraónovi, na jeho bojových vozoch a na jeho jazdcoch.“
EXO.14.19	Nato sa Boží anjel, ktorý predchádzal Izraelitov, zdvihol a šiel za nimi. Oblačný stĺp spred nich sa tiež zdvihol a postavil sa za nich.
EXO.14.20	Takto sa dostal medzi tábor egyptský a izraelský. Oblak bol na jednej strane temný a na druhej osvecoval noc, takže sa po celú noc nemohli priblížiť jedni k druhým.
EXO.14.21	Mojžiš vystrel ruku nad more a Hospodin po celú noc zaháňal more prudkým východným vetrom a vysušil ho. Voda sa rozdvojila.
EXO.14.22	Izraeliti šli stredom mora po suchu. Voda stála ako múr po ich ľavej i pravej strane.
EXO.14.23	Egypťania ich prenasledovali. Všetky faraónove kone, bojové vozy a jazdci sa vrhli za nimi doprostred mora.
EXO.14.24	V čase rannej stráže sa však Hospodin pozrel na tábor Egypťanov z ohnivého a oblačného stĺpa a uviedol ich do zmätku.
EXO.14.25	Spôsobil, že sa im z bojových vozov uvoľnili kolesá, takže len s veľkou námahou mohli napredovať. Egypťania hovorili: „Utekajme pred Izraelitmi, lebo Hospodin bojuje za nich proti Egyptu!“
EXO.14.26	Hospodin povedal Mojžišovi: „Vystri ruku nad more, aby sa vody vrátili na Egypťanov, na ich bojové vozy a jazdcov!“
EXO.14.27	Mojžiš vystrel ruku nad more a to sa nadránom vrátilo na svoje miesto. Vody sa valili proti utekajúcim Egypťanom a Hospodin ich zalial vlnami uprostred mora.
EXO.14.28	Vody sa vrátili, zaliali bojové vozy, jazdcov i všetko faraónovo vojsko, ktoré sa hnalo za Izraelitmi do mora. Ani jeden z nich neostal.
EXO.14.29	Izraeliti však prešli stredom mora po suchu; vody boli ako múr po ich pravej a ľavej strane.
EXO.14.30	V ten deň Hospodin vyslobodil Izraelitov z rúk Egypťanov. Izraeliti videli mŕtvych Egypťanov na morskom brehu.
EXO.14.31	Keď Izraeliti videli mocnú ruku, ktorú Hospodin vystrel proti Egypťanom, ľud sa bál Hospodina, uverili Hospodinovi a jeho služobníkovi Mojžišovi.
EXO.15.1	Vtedy zaspieval Mojžiš a Izraeliti Hospodinovi túto pieseň:
EXO.15.1	„Hospodinovi chcem spievať,
EXO.15.1	lebo sa veľmi preslávil;
EXO.15.1	koňa i jeho jazdca zmietol do mora.
EXO.15.2	Moja sila a pieseň
EXO.15.2	on sa mi stal spásou.
EXO.15.2	On je môj Boh, velebím ho;
EXO.15.2	Boh môjho otca, chcem ho vyvyšovať. 
EXO.15.3	Hospodin je bojovník;
EXO.15.3	jeho meno je Hospodin.
EXO.15.4	Faraónove bojové vozy aj s vojskom
EXO.15.4	vrhol do mora,
EXO.15.4	výkvet jeho vojska zahynul v Trstinovom mori.
EXO.15.5	Prahlbiny ich pokryli,
EXO.15.5	ako kameň klesli do hlbín.
EXO.15.6	Tvoja pravica, Hospodin, silou preslávená,
EXO.15.6	tvoja pravica, Hospodin, zničí nepriateľa.
EXO.15.7	Velebou svojej slávy
EXO.15.7	ničíš svojich odporcov.
EXO.15.7	Posielaš svoj hnev,
EXO.15.7	čo ich spáli ako slamu.
EXO.15.8	Dychom tvojho hnevu navŕšili sa vody,
EXO.15.8	ako hrádza stáli prúdy,
EXO.15.8	uprostred mora stuhli priepastné hlbiny.
EXO.15.9	Nepriateľ povedal: Rozbehnem sa, chytím ich,
EXO.15.9	rozdelím korisť, upokojím si dušu,
EXO.15.9	vytasím meč, moja ruka sa ich zmocní.
EXO.15.10	Zadul si svojím dychom, zalialo ich more,
EXO.15.10	potopili sa ako olovo v mohutných vodách.
EXO.15.11	Kto spomedzi bohov je taký ako ty, Hospodin?
EXO.15.11	Kto sa ti vyrovná velebou svätosti?
EXO.15.11	Divotvorca hrozný, hoden všetkej chvály?
EXO.15.12	Vystrel si pravicu,
EXO.15.12	zem ich pohltila.
EXO.15.13	Milosťou svojou viedol si tento ľud,
EXO.15.13	ktorý si vykúpil svojou silou
EXO.15.13	a sprevádzal mocou k svojmu svätému príbytku.
EXO.15.14	Počuli to národy, chveli sa;
EXO.15.14	Filištíncov zachvátila hrôza.
EXO.15.15	Vtedy sa preľakli kniežatá Edómu,
EXO.15.15	vojvodcov Moábu ovládol strach;
EXO.15.15	všetkých Kanaánčanov premohlo chvenie.
EXO.15.16	Doľahla na nich hrôza a strach;
EXO.15.16	mocou tvojho ramena zmĺkli ako kameň,
EXO.15.16	kým tvoj ľud, Hospodin, neprešiel,
EXO.15.16	kým neprešiel tento ľud, ktorý si vykúpil.
EXO.15.17	Privedieš ich a usídliš na vrchu, ktorý vlastníš,
EXO.15.17	kde si si, Hospodin, pripravil príbytok,
EXO.15.17	kde si tvoje ruky, Pane, založili svätostánok.
EXO.15.18	Hospodin kraľuje naveky a navždy.“
EXO.15.19	Keď totiž faraónove kone s bojovými vozmi a jazdcami vošli do mora, Hospodin ich zaplavil vodou; Izraeliti však prešli stredom mora po suchu.
EXO.15.20	Prorokyňa Mirjam, Áronova sestra, vzala do ruky bubienok a za ňou šli všetky ženy, tancovali a bubnovali.
EXO.15.21	Mirjam im predspevovala:
EXO.15.21	„Spievajte Hospodinovi, lebo sa veľmi preslávil!
EXO.15.21	Koňa i jeho jazdca zmietol do mora.“
EXO.15.22	Potom odišiel Mojžiš s Izraelitmi od Trstinového mora. Prišli na púšť Šúr. Tri dni putovali púšťou, ale vodu nenašli.
EXO.15.23	Došli do Mary, no vodu z Mary nemohli piť, lebo bola horká. Preto sa volá Mara
EXO.15.24	Ľud reptal proti Mojžišovi: „Čo budeme piť?“
EXO.15.25	On volal k Hospodinovi a Hospodin mu ukázal drevo. Keď ho hodil do vody, voda osladla. Tam dal Hospodin ľudu ustanovenie a právne predpisy, tam ho skúšal.
EXO.15.26	Povedal: „Ak budeš naozaj poslúchať hlas Hospodina, svojho Boha, a budeš robiť to, čo je v jeho očiach správne, ak poslúchneš jeho príkazy a zachováš všetky jeho ustanovenia, nedopustím na teba nijakú chorobu, akú som dopustil na Egypťanov, lebo ja, Hospodin, som tvoj lekár.“
EXO.15.27	Potom prišli do Elimu, kde bolo dvanásť vodných prameňov a sedemdesiat paliem. Tam pri vodách sa utáborili.
EXO.16.1	Celá izraelská pospolitosť odišla z Elimu a v pätnásty deň druhého mesiaca po odchode z Egypta prišla na púšť Sín, ktorá je medzi Elimom a Sinajom.
EXO.16.2	Celá izraelská pospolitosť reptala proti Mojžišovi a Áronovi na púšti.
EXO.16.3	Izraeliti im hovorili: „Radšej sme mohli pomrieť Hospodinovou rukou v Egypte, keď sme sedávali pri hrncoch mäsa a najedli sme sa chleba do sýtosti. Vy ste nás však vyviedli na púšť, aby ste celé toto zhromaždenie vyhubili hladom.“
EXO.16.4	Hospodin povedal Mojžišovi: „Ja vám zošlem chlieb, ktorý bude padať z neba. Ľud nech vychádza a naberie si, koľko bude každý deň potrebovať. Tým ho vyskúšam, či sa bude správať podľa môjho zákona, alebo nie.
EXO.16.5	Na šiesty deň si nazbierajú a pripravia dvakrát toľko než v iné dni.“ 
EXO.16.6	Mojžiš a Áron povedali všetkým Izraelitom: „Večer poznáte, že to bol Hospodin, kto vás vyviedol z Egypta, 
EXO.16.7	a ráno uzriete Hospodinovu slávu. Počul totiž vaše reptanie proti Hospodinovi. Veď čo sme my, že repcete proti nám?“
EXO.16.8	Mojžiš dodal: „Poznáte to podľa toho, že Hospodin vám dá večer jesť mäso a ráno chlieb, aby ste sa nasýtili, a to napriek tomu, že počul, ako ste proti nemu reptali. Čo sme my? Nie proti nám repcete, ale proti Hospodinovi.“
EXO.16.9	Mojžiš povedal Áronovi: „Povedz celej izraelskej pospolitosti: ‚Predstúpte pred Hospodina, lebo počul vaše reptanie!‘“ 
EXO.16.10	Keď to Áron oznámil celej pospolitosti Izraelitov, obrátili sa k púšti a vtedy sa v oblaku zjavila Hospodinova sláva.
EXO.16.11	Hospodin povedal Mojžišovi:
EXO.16.12	„Počul som reptanie Izraelitov. Oznám im: ‚Podvečer sa najete mäsa a ráno sa nasýtite chlebom, aby ste vedeli, že ja som Hospodin, váš Boh.‘“ 
EXO.16.13	Keď nastal večer, prileteli prepelice a pokryli tábor. Ráno zasa ležala okolo tábora napadaná rosa.
EXO.16.14	Keď sa rosa stratila, na povrchu púšte sa objavilo čosi drobné, zrnité, drobné ako inovať.
EXO.16.15	Keď to Izraeliti videli, jeden druhého sa pýtali: „Čo je to
EXO.16.16	Toto je to, o čom Hospodin prikázal: ‚Nech si každý nazbiera toľko, koľko potrebuje na jedenie. Každý si naberie podľa počtu osôb v stane, ómer na osobu.‘“ 
EXO.16.17	Izraeliti tak aj urobili; niekto nazbieral viac, iný menej. 
EXO.16.18	Potom odmeriavali ómerom. Ten, kto nazbieral mnoho, nemal nadbytok. Kto nazbieral málo, nemal nedostatok. Každý nazbieral toľko, koľko potreboval.
EXO.16.19	Mojžiš im povedal: „Nech si z toho nikto neodkladá na ráno!“
EXO.16.20	Niektorí však Mojžiša neposlúchli a niečo si ponechali na ráno. Sčervivelo im to a zapáchalo. Mojžiš sa na nich rozhneval. 
EXO.16.21	Tak zbierali každé ráno podľa toho, kto koľko zjedol. Keď začalo hriať slnko, roztopilo sa to.
EXO.16.22	V šiesty deň si nazbierali dvakrát toľko chleba, dva ómery na osobu. Vtedy prišli všetky kniežatá pospolitosti a hlásili to Mojžišovi.
EXO.16.23	Ten im povedal: „Toto hovorí Hospodin: ‚Zajtra je sviatočný odpočinok
EXO.16.24	Odložili si teda na ráno, ako prikázal Mojžiš, a nezapáchalo to, ani červy v tom neboli. 
EXO.16.25	Mojžiš povedal: „Zjedzte to dnes, lebo dnes je sobota pre Hospodina. Dnes nenájdete na poli nič.
EXO.16.26	Šesť dní budete zbierať, v siedmy deň je však sobota, v ten deň nič nenájdete.“ 
EXO.16.27	Keď niektorí z ľudu šli zbierať aj v siedmy deň, nič nenašli.
EXO.16.28	Vtedy Hospodin povedal Mojžišovi: „Dokedy mi budete odporovať a nebudete zachovávať moje príkazy a zákony?
EXO.16.29	Pozrite, Hospodin vám dal sobotu. Preto vám v šiesty deň dáva chlieb na dva dni. Každý nech zostane tam, kde je. V siedmy deň nech nikto nevychádza zo svojho miesta!“
EXO.16.30	Ľud teda v siedmy deň odpočíval.
EXO.16.31	Tomu pokrmu dali Izraeliti meno manna. Bol biely ako koriandrové semeno a chutil ako medový koláč.
EXO.16.32	Mojžiš povedal: „Hospodin prikázal toto: ‚Naplň mannou ómer, aby sa zachovala pre vaše budúce pokolenie, aby videli chlieb, ktorým som vás živil na púšti, keď som vás vyviedol z Egypta.‘“
EXO.16.33	Mojžiš povedal Áronovi: „Vezmi džbán, nasyp doň plný ómer manny a ulož ju pred Hospodinom, aby sa zachovala pre vaše pokolenia.“
EXO.16.34	Áron ju položil pred Svedectvo, aby sa uchovala, ako Hospodin prikázal Mojžišovi.
EXO.16.35	Izraeliti jedli mannu štyridsať rokov, kým neprišli do krajiny, v ktorej sa mali usídliť. Jedávali mannu, kým neprišli k hraniciam Kanaánu.
EXO.16.36	Ómer je desatina efy.
EXO.17.1	Celá pospolitosť Izraelitov sa podľa príkazu Hospodina uberala z púšte Sín z jedného stanovišťa na druhé. Utáborili sa v Refidime, ale ľud nemal pitnú vodu.
EXO.17.2	Ľud sa dostal do sporu s Mojžišom. Naliehal naňho: „Daj nám vodu, chceme piť!“ Mojžiš im povedal: „Prečo ma obviňujete; prečo pokúšate Hospodina?“
EXO.17.3	Ľud, ktorý trpel smädom, reptal proti Mojžišovi a hovoril: „Prečo si nás vyviedol z Egypta? Preto, aby si nás, našich synov i stáda umoril smädom?“ 
EXO.17.4	Mojžiš volal k Hospodinovi o pomoc: „Čo mám robiť s týmto ľudom? Veď ma ukameňujú!“
EXO.17.5	Hospodin povedal Mojžišovi: „Vyjdi pred ľud, vezmi so sebou niektorých starších z Izraela, do ruky si vezmi palicu, ktorou si udrel Níl, a choď!
EXO.17.6	Tam budem stáť pred tebou na skale na Horebe. Keď udrieš skalu, vyjde z nej voda a ľud sa napije.“ Mojžiš to urobil pred očami starších Izraela.
EXO.17.7	To miesto nazval Massa a Meriba
EXO.17.8	Potom prišiel Amalék a v Refidime zaútočil na Izraelitov.
EXO.17.9	Mojžiš rozkázal Jozuovi: „Vyber mužov a bojuj proti Amalékovi. Ja sa zajtra postavím na vrchol pahorku s Božou palicou v ruke.“
EXO.17.10	Jozua urobil, ako mu prikázal Mojžiš a bojoval s Amalékom. Mojžiš, Áron a Chúr vystúpili na vrchol pahorku. 
EXO.17.11	Kým mal Mojžiš zdvihnuté ruky, víťazil Izrael; len čo ruky spustil, víťazil Amalék.
EXO.17.12	Keď Mojžišovi ruky ochabli, vzali kameň, podložili mu ho a on si sadol naň. Áron a Chúr mu podopierali ruky jeden z jednej a druhý z druhej strany. Takto zostali jeho ruky zdvihnuté až do západu slnka.
EXO.17.13	Jozua porazil Amaléka a jeho ľud mečom.
EXO.17.14	Hospodin povedal Mojžišovi: „Zapíš to na pamiatku do knihy a oznám Jozuovi, že určite vyhladím aj pamiatku na Amaléka spod nebies.“
EXO.17.15	Mojžiš postavil oltár a nazval ho „Hospodin je moja zástava“.
EXO.17.16	Povedal totiž:
EXO.17.16	„Ruka sa zodvihla proti
EXO.17.16	Hospodinovmu trónu,
EXO.17.16	Hospodin bude bojovať proti Amalékovi
EXO.17.16	z pokolenia na pokolenie.“
EXO.18.1	Midjánsky kňaz a Mojžišov tesť Jitro sa dopočul, čo všetko urobil Boh Mojžišovi a Izraelovi, jeho ľudu, že totiž Hospodin vyviedol Izrael z Egypta.
EXO.18.2	Mojžišov tesť Jitro vzal Mojžišovu ženu Cipporu, ktorú Mojžiš poslal späť,
EXO.18.3	a s ňou aj oboch synov. Jeden z nich sa volal Geršóm, lebo Mojžiš povedal: „Som hosťom v cudzej krajine.“
EXO.18.4	Druhý sa volal Eliezer, lebo povedal: „Boh môjho otca je moja pomoc, zachránil ma pred faraónovým mečom.“
EXO.18.5	Mojžišov tesť Jitro prišiel k nemu s jeho obidvoma synmi i s jeho ženou na púšť, kde táboril pri Božom vrchu.
EXO.18.6	Odkázal Mojžišovi: „Ja, tvoj tesť Jitro, prichádzam k tebe s tvojou ženou i s obidvoma jej synmi.“ 
EXO.18.7	Mojžiš vyšiel v ústrety svojmu tesťovi, poklonil sa mu a pobozkal ho. Vzájomne si zaželali pokoj a vošli do stanu.
EXO.18.8	Potom Mojžiš vyrozprával svojmu tesťovi všetko, čo Hospodin urobil faraónovi a Egypťanom pre Izrael, ako aj o všetkých strastiach, s ktorými sa stretli na ceste, a ako ich Hospodin vyslobodil.
EXO.18.9	Jitro sa tešil zo všetkého dobrého, čo Hospodin urobil pre Izrael, keď ho vyslobodil z područia Egypťanov. 
EXO.18.10	Jitro povedal: „Nech je zvelebený Hospodin, ktorý vás vyslobodil z rúk Egypťanov a faraóna, že vyslobodil ľud z područia Egypta.
EXO.18.11	Teraz som poznal, že Hospodin je väčší než všetci bohovia. Stalo sa to, lebo sa povyšovali nad vás.“ 
EXO.18.12	Potom Mojžišov tesť Jitro priniesol Bohu spaľovanú obetu i obety s hostinou. Áron a všetci starší Izraela prišli, aby sa zúčastnili spolu s Mojžišom na obetnej hostine pred Bohom.
EXO.18.13	Na druhý deň si Mojžiš sadol, aby súdil ľud, a ľud stál pred Mojžišom od rána do večera. 
EXO.18.14	Keď Mojžišov tesť videl, čo všetko robí pre ľud, povedal: „Prečo to robíš pre ľud? Prečo tu sedíš sám a všetok ľud tu musí od rána do večera stáť?“ 
EXO.18.15	Mojžiš odpovedal tesťovi: „Pretože ľud prichádza ku mne dopytovať sa na Božie rozhodnutie.
EXO.18.16	Keď majú nejakú spornú vec, prichádzajú ku mne. Ja rozhodnem a oznámim im Božie ustanovenie a zákony.“
EXO.18.17	Mojžišov tesť povedal: „Nerobíš dobre! 
EXO.18.18	Veľmi vyčerpávaš seba i tento ľud, ktorý je s tebou. To je nad tvoje sily, sám to nezvládneš.
EXO.18.19	Poslúchni moju radu a Boh bude s tebou. Ty zastupuj ľudí pred Bohom a prednes mu ich záležitosti.
EXO.18.20	Budeš ich upozorňovať na ustanovenia a zákony a ukážeš im cestu, po ktorej majú ísť, i skutky, ktoré majú konať.
EXO.18.21	Spomedzi všetkých ľudí si vyhliadni schopných, bohabojných a dôveryhodných mužov, ktorí nenávidia úplatok. Ustanov ich nad nimi za tisícnikov, stotníkov, päťdesiatnikov a desiatnikov.
EXO.18.22	Oni nech súdia ľud v každom čase. Keď bude niečo zložitejšie, nech to prednesú tebe. Oni budú rozhodovať len o jednoduchších veciach. Uľahči si bremeno, nech ho nesú s tebou. 
EXO.18.23	Ak to urobíš, obstojíš aj vtedy, keď ti Boh dá ďalšie príkazy. Tak aj všetok tento ľud príde na svoje miesto v pokoji.“ 
EXO.18.24	Keď Mojžiš vypočul svojho tesťa, urobil všetko, čo mu radil.
EXO.18.25	Z celého Izraela vybral schopných mužov a ustanovil ich za predstaviteľov ľudu, za tisícnikov, stotníkov, päťdesiatnikov a desiatnikov. 
EXO.18.26	Tí súdili ľud vždy podľa potreby. Ťažšie veci predkladali Mojžišovi a o všetkých ľahších prípadoch rozhodovali sami.
EXO.18.27	Potom Mojžiš prepustil svojho tesťa a ten sa vrátil do svojej krajiny.
EXO.19.1	Presne tri mesiace po odchode z Egypta prišli Izraeliti na Sinajskú púšť.
EXO.19.2	Keď odišli z Refidimu, prišli na Sinajskú púšť a utáborili sa na nej. Izraeliti si tam naproti vrchu postavili stany.
EXO.19.3	Mojžiš vystúpil k Bohu. Hospodin ho oslovil z vrchu a povedal mu: „Toto povieš domu Jákoba a oznámiš synom Izraela:
EXO.19.4	‚Sami ste videli, čo som urobil Egypťanom, ako som vás niesol na orlích krídlach a priviedol k sebe.
EXO.19.5	Ak teda budete pozorne počúvať môj hlas a budete zachovávať moju zmluvu, budete mojím osobným vlastníctvom medzi všetkými národmi, lebo celá zem je moja.
EXO.19.6	Budete mi kráľovstvom kňazov, svätým národom.‘ Toto povieš Izraelitom.“
EXO.19.7	Mojžiš šiel, zvolal starších ľudu a predniesol im všetko, čo mu Hospodin prikázal.
EXO.19.8	Všetok ľud spoločne odpovedal: „Splníme všetko, čo povedal Hospodin.“ Potom Mojžiš predniesol Hospodinovi odpoveď ľudu.
EXO.19.9	Hospodin povedal Mojžišovi: „Ja prídem k tebe v hustom oblaku, aby ľud počul, keď sa budem s tebou rozprávať, a mohol aj tebe vždy dôverovať.“ Mojžiš oznámil Hospodinovi slová ľudu.
EXO.19.10	Hospodin povedal Mojžišovi: „Choď k ľudu a dnes i zajtra ich posväť a nech si vyperú odevy.
EXO.19.11	Nech sa pripravia na tretí deň, lebo na tretí deň zostúpi Hospodin pred očami všetkého ľudu na vrch Sinaj.
EXO.19.12	Vyznač ľudu hranicu okolo vrchu a povedz: ‚Neopovážte sa vystúpiť na vrch alebo prekročiť jeho hranicu.‘ Ktokoľvek sa vrchu dotkne, postihne ho smrť. 
EXO.19.13	Nijaká ruka sa nedotkne vinníka, treba ho ukameňovať alebo prebodnúť šípom, či to bude zviera alebo človek, nesmie zostať nažive! Len vtedy, keď zaznie zdĺhavý tón rohu, smú vystúpiť na vrch.“
EXO.19.14	Mojžiš zostúpil z vrchu k ľudu, posvätil ho a oni si vyprali rúcha.
EXO.19.15	Potom povedal ľudu: „Na tretí deň buďte pripravení! Nepribližujte sa k žene!“
EXO.19.16	Na úsvite tretieho dňa začalo hrmieť a blýskať sa, vrch zahalil hustý oblak, znel silný zvuk rohu a všetok ľud v tábore sa chvel strachom.
EXO.19.17	Mojžiš vyviedol ľud z tábora v ústrety Bohu a zostal stáť na úpätí vrchu.
EXO.19.18	Celý vrch Sinaj bol v dyme, lebo Hospodin zostúpil naň v ohni. Dym z neho vystupoval ako z taviacej pece a celý vrch sa prudko zachvieval.
EXO.19.19	Zvuk rohu mohutnel. Mojžiš hovoril a Boh mu v hrmení odpovedal.
EXO.19.20	Hospodin totiž zostúpil na vrch Sinaj, na jeho vrchol. Hospodin zavolal Mojžiša na samý vrchol a Mojžiš vystúpil.
EXO.19.21	Hospodin povedal Mojžišovi: „Zostúp dolu a varuj ľud, aby sa nikto neodvážil preniknúť k Hospodinovi a nepokúšal sa ho uvidieť, lebo by veľa z nich zahynulo.
EXO.19.22	Aj kňazi, ktorí pristupujú k Hospodinovi, musia sa zasvätiť, aby ich Hospodin nezahubil.“ 
EXO.19.23	Mojžiš povedal Hospodinovi: „Ľud nemôže vystúpiť na vrch Sinaj, veď ty sám si nás varoval, keď si prikázal: ‚Vyznač medzu okolo vrchu a posväť ho!‘“
EXO.19.24	Hospodin mu odpovedal: „Teraz zostúp, potom vystúpiš spolu s Áronom. Kňazi a ľud nesmú preniknúť a vystúpiť k Hospodinovi, aby ich nenapadol.“ 
EXO.19.25	Mojžiš zostúpil k ľudu a povedal mu to. 
EXO.20.1	Boh hovoril všetky tieto slová:
EXO.20.2	„Ja som Hospodin, tvoj Boh, ktorý som ťa vyviedol z Egypta, z domu otrokov.
EXO.20.3	Nebudeš mať iných bohov okrem mňa!
EXO.20.4	Neurobíš si modlu ani nijakú podobu toho, čo je hore na nebi, dolu na zemi alebo vo vode pod zemou!
EXO.20.5	Nebudeš sa im klaňať ani im slúžiť, lebo ja som Hospodin, tvoj Boh, Boh žiarlivý, ktorý trestá viny otcov na synoch do tretieho i štvrtého pokolenia tých, čo ma nenávidia,
EXO.20.6	ale milosť preukazujem tisícom tých, čo ma milujú a zachovávajú moje prikázania.
EXO.20.7	Nevyslovíš meno Hospodina, svojho Boha, nadarmo, lebo Hospodin nenechá bez trestu toho, kto nadarmo vysloví meno Hospodina, svojho Boha!
EXO.20.8	Pamätaj na sobotný deň
EXO.20.9	Šesť dní budeš pracovať a konať všetku svoju prácu.
EXO.20.10	Siedmy deň je sobota pre Hospodina, tvojho Boha. Nebudeš konať nijakú prácu ani ty, ani tvoj syn, ani tvoja dcéra, ani tvoj sluha, ani tvoja slúžka, ani tvoj dobytok, ani cudzinec, ktorý je v tvojich bránach.
EXO.20.11	Veď Hospodin za šesť dní utvoril nebo a zem, more a všetko, čo je v nich, a v siedmy deň odpočíval. Preto Hospodin požehnal sobotný deň a posvätil ho.
EXO.20.12	Cti svojho otca a svoju matku, aby si dlho žil v krajine, ktorú ti dá Hospodin, tvoj Boh!
EXO.20.13	Nezabiješ!
EXO.20.14	Nescudzoložíš!
EXO.20.15	Nepokradneš!
EXO.20.16	Nevyslovíš krivé svedectvo proti svojmu blížnemu.
EXO.20.17	Nebudeš túžiť po dome svojho blížneho a nebudeš túžiť ani po manželke svojho blížneho, ani po jeho sluhovi, ani jeho slúžke, ani jeho volovi, ani jeho oslovi; ani po ničom, čo patrí tvojmu blížnemu!“
EXO.20.18	Všetok ľud pozoroval hrmenie, blesky, zvuk rohu a dymiaci vrch. Keď to ľud videl, chvel sa od strachu. Stáli obďaleč
EXO.20.19	a Mojžišovi povedali: „Ty s nami hovor a my budeme počúvať. Nech s nami nehovorí Boh, aby sme nezomreli.“
EXO.20.20	Mojžiš odpovedal ľudu: „Nebojte sa, veď Boh vás prišiel skúšať, aby ste sa ho báli a nehrešili.“
EXO.20.21	Ľud zostal stáť obďaleč a Mojžiš sa priblížil k oblaku, v ktorom bol Boh.
EXO.20.22	Hospodin povedal Mojžišovi: „Toto povedz Izraelitom: ‚Videli ste, že som sa s vami rozprával z neba.
EXO.20.23	Toto mi nerobte: nerobte si pre seba strieborných ani zlatých bohov.‘
EXO.20.24	Urobíš mi oltár z hliny a budeš mi na ňom obetovať spaľované obety a obety spoločenstva, svoje ovce a dobytok. Na každé miesto, na ktorom ti budem pripomínať svoje meno, prídem k tebe a požehnám ťa.
EXO.20.25	Ak mi budeš robiť oltár z kameňa, nestavaj ho z okresaných kameňov. Keby si ich okresával dlátom, znesvätil by si ich.
EXO.20.26	Na môj oltár nebudeš vystupovať po stupňoch, aby sa pritom neodkryla tvoja nahota.
EXO.21.1	Toto sú právne predpisy, ktoré im predložíš:
EXO.21.2	Ak kúpiš hebrejského otroka, bude ti slúžiť šesť rokov, ale v siedmom roku ho prepustíš na slobodu bez výkupného.
EXO.21.3	Ak prišiel sám, sám aj odíde. Ak bol ženatý, jeho žena odíde s ním. 
EXO.21.4	Ak mu však ženu dal pán a tá porodila synov a dcéry, žena a deti patria pánovi a on odíde sám. 
EXO.21.5	Keď však otrok výslovne vyhlási: ‚Obľúbil som si svojho pána, svoju manželku a svoje deti, nechcem odísť na slobodu,‘
EXO.21.6	vtedy ho jeho pán predvedie pred Boha, totiž privedie ho k dverám alebo k verajam, jeho pán mu prepichne ucho šidlom a on mu zostane navždy otrokom.
EXO.21.7	Ak niekto predá svoju dcéru za otrokyňu, nech neodíde, ako odchádzajú otrokyne.
EXO.21.8	Ak sa znepáči svojmu pánovi, ktorý si ju vybral, nech jej dovolí vykúpiť sa. Nemá však právo predať ju cudzincom, lebo s ňou zaobchádzal nečestne. 
EXO.21.9	Ak ju vyberie pre svojho syna, musí s ňou zaobchádzať ako so svojou dcérou. 
EXO.21.10	Ak by si vzal ešte ďalšiu, nesmie ju ukracovať na strave ani na oblečení, ani na práve manželského spolužitia. 
EXO.21.11	Ak jej toto troje odoprie, môže odísť bez toho, aby zaplatila výkupné.
EXO.21.12	Kto niekoho udrie tak, že ho zabije, musí tiež zomrieť.
EXO.21.13	Ak to však neurobil zámerne, ale Boh to dopustil, určím ti miesto, kam môže utiecť.
EXO.21.14	Toho, kto sa na svojho blížneho tak rozzúri, že ho zákerne zavraždí, odtrhni dokonca aj od môjho oltára
EXO.21.15	Kto udrie svojho otca alebo svoju matku, musí zomrieť. 
EXO.21.16	Kto niekoho ukradne a potom ho predá, alebo ho uňho nájdu, musí zomrieť.
EXO.21.17	Kto zlorečí svojmu otcovi alebo svojej matke, musí zomrieť.
EXO.21.18	Keď sa muži pohádajú a jeden druhého udrie kameňom alebo päsťou tak, že nezomrie, no ostane pripútaný na lôžko, ale 
EXO.21.19	neskôr vstane a môže chodiť povonku s palicou, páchateľ bude bez viny, no musí poškodenému nahradiť straty a zaplatiť mu liečenie. 
EXO.21.20	Toho, kto svojho otroka alebo svoju otrokyňu udrie palicou tak, že mu pod rukami zomrie, musí postihnúť pomsta.
EXO.21.21	Ak však otrok zostane jeden alebo dva dni nažive, nebude pomstený, lebo bol jeho majetkom. 
EXO.21.22	Ak sa muži medzi sebou pobijú a úder pritom zasiahne tehotnú ženu tak, že potratí, no sama nepríde o život, vinník zaplatí také odškodné, aké bude žiadať jej muž, a odovzdá ho podľa rozhodnutia sudcov. 
EXO.21.23	Ak príde o život, dáš život za život,
EXO.21.24	oko za oko, zub za zub, ruku za ruku, nohu za nohu,
EXO.21.25	popáleninu za popáleninu, ranu za ranu, modrinu za modrinu. 
EXO.21.26	Ak niekto zasiahne oko svojho otroka alebo svojej otrokyne tak, že ho pripraví o zrak, ako náhradu za oko musí otroka prepustiť na slobodu. 
EXO.21.27	Ak svojmu otrokovi alebo otrokyni vyrazí zub, ako náhradu zaň ho prepustí na slobodu.
EXO.21.28	Ak býk pokole muža alebo ženu tak, že zomrú, býka treba ukameňovať a jeho mäso sa nesmie jesť; majiteľ býka bude však bez viny.
EXO.21.29	No ak býk, ktorý už predtým klal a jeho majiteľ naň nedozrel, hoci ho na to upozornili, a usmrtí muža alebo ženu, býka treba ukameňovať a jeho majiteľ musí zomrieť. 
EXO.21.30	Ak sa mu uloží výkupné, za svoj život zaplatí toľko, koľko sa mu určí. 
EXO.21.31	Ak pokole syna alebo dcéru, naloží sa s ním podľa toho istého právneho ustanovenia. 
EXO.21.32	Ak býk pokole otroka alebo otrokyňu, vyplatí jeho majiteľovi tridsať strieborných šeklov a býka treba ukameňovať.
EXO.21.33	Ak niekto odkryje alebo vykope studňu a neprikryje ju a ak do nej spadne býk alebo osol, 
EXO.21.34	majiteľ studne dá vlastníkovi zvieraťa náhradu v striebre a uhynuté zviera bude patriť jemu.
EXO.21.35	Keď niečí býk pokole susedovho býka tak, že uhynie, živého býka predajú a peniaze i uhynuté zviera si rozdelia. 
EXO.21.36	Ak sa však vedelo, že býk predtým klal a jeho majiteľ naňho nedozeral, dá zaňho plnú náhradu, býka za býka, a uhynutý kus bude jeho.
EXO.21.37	Ak niekto ukradne býka alebo ovcu a zviera zabije alebo predá, za býka dá náhradu päť kusov hovädzieho dobytka a za každú ovcu štyri ovce.
EXO.22.1	Ak zlodeja prichytia pri vlámaní a porania ho tak, že zomrie, ten, kto ho poranil, nepreviní sa preliatím jeho krvi.
EXO.22.2	Ak sa to stane po východe slnka, potom bude niesť vinu za jeho krv a musí dať náhradu. Ak nemá nič, treba ho predať za cenu ukradnutej veci. 
EXO.22.3	Ak sa uňho naozaj nájde ukradnutý živý býk alebo osol či ovca, musí to dvojnásobne nahradiť.
EXO.22.4	Ak niekto nechá spásť pole alebo vinicu tak, že dobytok pustí na cudzie pole, dá náhradu z toho najlepšieho, čo má na svojom poli, a z najlepšieho, čo má vo svojej vinici. 
EXO.22.5	Keď vypukne oheň a zachváti tŕnie a spáli obilie v stohoch alebo ešte na koreni, pôvodca požiaru škodu plne nahradí.
EXO.22.6	Ak niekto zverí svojmu blížnemu do úschovy striebro alebo iné predmety a tie mu z domu ukradnú, potom pristihnutý zlodej dá dvojnásobnú náhradu. 
EXO.22.7	Ak zlodeja nepristihnú, majiteľ domu bude predvolaný a pred Bohom nech dosvedčí, že sám nesiahol po majetku svojho blížneho. 
EXO.22.8	V prípade akejkoľvek sprenevery, či ide o býka, osla, ovcu, plášť alebo o čokoľvek, čo sa stratilo a o čom niekto povie: ‚To je ono,‘ záležitosť oboch príde pred Boha. Ten, koho Boh označí za vinníka, dá svojmu blížnemu dvojnásobnú náhradu.
EXO.22.9	Ak niekto zverí niekomu do opatery osla, býka, ovcu alebo akékoľvek dobytča a to uhynie alebo utrpí úraz, alebo ho odvlečú tak, že to nikto nevidel, 
EXO.22.10	medzi oboma rozhodne prísaha pred Hospodinom, že nesiahol na majetok svojho blížneho. Majiteľ sa tým upokojí a obvinený nemusí dávať náhradu. 
EXO.22.11	Ak mu ho naozaj ukradli, majiteľovi dá náhradu. 
EXO.22.12	Ak bolo naozaj roztrhané, nech ho prinesie ako dôkaz. Roztrhané nemusí nahradiť.
EXO.22.13	Ak si niekto od svojho blížneho vypožičia zviera a to v neprítomnosti majiteľa utrpí úraz alebo uhynie, musí dať plnú náhradu. 
EXO.22.14	Ak sa to stalo v prítomnosti majiteľa, nemusí dať náhradu. Ak ide o nádenníka, škoda sa nahradí z jeho mzdy.
EXO.22.15	Ak niekto zvedie pannu, ktorá ešte nebola zasnúbená, a vyspí sa s ňou, vezme si ju za ženu a dá za ňu plné veno.
EXO.22.16	Keby mu ju jej otec nijako nechcel dať, zvodca zaplatí toľko, koľko dostáva panna do vena.
EXO.22.17	Čarodejnicu nenecháš nažive.
EXO.22.18	Kto by obcoval so zvieraťom, musí zomrieť.
EXO.22.19	Kto by obetoval bohom a nie len Hospodinovi, podlieha kliatbe.
EXO.22.20	Cudzinca nebudeš utláčať ani sužovať, veď aj vy ste boli cudzincami v Egypte.
EXO.22.21	Vdovu ani sirotu nebudete utláčať.
EXO.22.22	Ak ich však budeš utláčať a ony budú volať ku mne, ich nárek určite vypočujem.
EXO.22.23	Rozpáli sa môj hnev a pozabíjam vás mečom, takže vaše ženy ovdovejú a vaše deti osirejú.
EXO.22.24	Ak z môjho ľudu niektorému úbožiakovi, ktorý je s tebou, požičiaš peniaze, nesprávaj sa k nemu ako úžerník, nežiadaj od neho úroky.
EXO.22.25	Ak od svojho blížneho vezmeš do zálohy plášť, do západu slnka mu ho vráť.
EXO.22.26	Veď tým plášťom si ako jedinou prikrývkou chráni telo. V čom by spal? Ak bude volať ku mne, vypočujem ho, lebo som milosrdný.
EXO.22.27	Bohu nezloreč a knieža svojho ľudu nepreklínaj.
EXO.22.28	Bez otáľania odovzdaj dávku z hojnosti svojho obilia a vylisovanej šťavy. Daj mi svojho prvorodeného syna. 
EXO.22.29	Takisto urobíš so svojím dobytkom a ovcami. Sedem dní bude pri svojej matke, na ôsmy deň ho odovzdáš mne.
EXO.22.30	Budete mi svätými ľuďmi. Mäso zvieraťa roztrhaného v poli nejedzte, hoďte ho psom.
EXO.23.1	Nerozširuj nepravdivú správu. Nespolčuj sa so svojvoľníkom, aby si nemusel krivo svedčiť.
EXO.23.2	Ak ide o zlú vec, nepridávaj sa k väčšine, a ak by si mal v spore prekrútiť pravdu, nezastávaj názor väčšiny.
EXO.23.3	V súdnom spore nenadŕžaj nikomu za to, že je chudobný.
EXO.23.4	Ak natrafíš na zatúlaného býka alebo na osla svojho nepriateľa, musíš mu ho priviesť späť.
EXO.23.5	Ak uvidíš, že osol tvojho protivníka leží pod bremenom, neodvráť sa od svojho nepriateľa, ale pomôž mu ho zodvihnúť.
EXO.23.6	Neprekrúcaj právo chudobného v jeho spore.
EXO.23.7	Nedovoľ, aby bol nevinný a spravodlivý človek zabitý, lebo vinníka neospravedlním.
EXO.23.8	Neprijmi úplatok, lebo úplatok zaslepuje aj tých, čo majú otvorené oči, a prekrúca slová spravodlivých.
EXO.23.9	Neutláčaj cudzinca. Dobre viete, čo v sebe cíti cudzinec, lebo sami ste boli cudzincami v Egypte.
EXO.23.10	Šesť rokov budeš obsievať pôdu a zbierať z nej úrodu,
EXO.23.11	ale v siedmom roku ju necháš ležať úhorom a neobrobíš ju. Nech sa z nej živia chudobní tvojho ľudu a zvyšok nech spasie poľná zver. To isté urob so svojou vinicou i so svojím olivovým sadom. 
EXO.23.12	Šesť dní konaj svoju prácu, v siedmy deň odpočívaj, aby si mohol odpočinúť tvoj býk i osol a oddýchol si aj syn tvojej slúžky a cudzinec.
EXO.23.13	Zachovávajte všetko, čo som vám prikázal! Meno cudzieho boha ani nespomínajte! Nech ho nepočuť z vašich úst.
EXO.23.14	Trikrát v roku budeš sláviť moje slávnosti.
EXO.23.15	Budeš zachovávať slávnosť Nekvasených chlebov. Sedem dní budeš jesť nekvasené chleby, ako som ti prikázal, a to v určenom čase, v mesiaci abíb, lebo vtedy si vyšiel z Egypta. Neprídeš však predo mňa s prázdnymi rukami.
EXO.23.16	Budeš sláviť slávnosť žatvy, prvotín svojej práce, toho, čo si zasial na poli. Na konci roka budeš sláviť slávnosť zberu, keď zoberieš z poľa plody svojej práce.
EXO.23.17	Trikrát v roku sa ukáže každý muž pred svojím Pánom, Hospodinom. 
EXO.23.18	Neprinesieš mi krvavú obetu spolu s niečím kvaseným. Tuk z mojej slávnostnej obety nenecháš ležať do rána.
EXO.23.19	Do domu Hospodina, svojho Boha, prinesieš tie najkrajšie plody z prvotín svojej úrody. Kozľa nebudeš variť v mlieku jeho matky.
EXO.23.20	Posielam pred tebou anjela, aby ťa chránil na ceste a doviedol na miesto, ktoré som pripravil.
EXO.23.21	Maj sa pred ním na pozore a poslúchaj ho, neodporuj mu, lebo vám neodpustí priestupky, pretože je nositeľom môjho mena.
EXO.23.22	Ak ho však budeš ochotne poslúchať a urobíš všetko, čo hovorím, potom budem nepriateľom tvojich nepriateľov a odporcom tvojich odporcov. 
EXO.23.23	Veď môj anjel pôjde pred tebou a dovedie ťa k Amorejčanom, Chetitom, Perizzejcom, Kanaánčanom, Chivvijom a Jebúsejom, ktorých vyhubím. 
EXO.23.24	Nebudeš sa klaňať ich bohom a nebudeš im slúžiť. Nekonaj ako oni. Bezohľadne však zbúraj ich výtvory a znič ich posvätné stĺpy.
EXO.23.25	Budete slúžiť Hospodinovi, svojmu Bohu. On ti požehná chlieb i vodu. Vzdialim od teba chorobu.
EXO.23.26	V tvojej krajine ani jedna žena nepotratí, ani nebude neplodná, a ja ťa obdarím plným počtom dní.
EXO.23.27	Vyľakám ich pred tebou a uvrhnem do zmätku všetky národy, ku ktorým prídeš, a všetkých tvojich nepriateľov zaženiem pred tebou na útek.
EXO.23.28	Pošlem pred tebou sršne, aby vyhnali Chivvijov, Kanaánčanov a Chetitov.
EXO.23.29	Nevyženiem ich pred tebou za jediný rok, aby sa zem nezmenila na púšť a na tvoju škodu sa nerozmnožila divá zver.
EXO.23.30	Vyženiem ich pred tebou postupne, kým sa nerozmnožíš a neprevezmeš krajinu do dedičného vlastníctva. 
EXO.23.31	Vymedzím tvoje územie od Trstinového mora až k moru Filištíncov a od púšte až k Rieke
EXO.23.32	Neuzatváraj zmluvu s nimi ani s ich bohmi.
EXO.23.33	Nesmú bývať v tvojej krajine, aby ťa nezviedli na hriech proti mne. Keby si slúžil ich bohom, stali by sa ti osídlom.“
EXO.24.1	Potom Mojžišovi povedal: „Vystúp k Hospodinovi ty i Áron, Nadáb i Abihu, ako aj sedemdesiati spomedzi starších Izraela a zďaleka sa budete klaňať.
EXO.24.2	K Hospodinovi sa priblíži len Mojžiš; ostatní sa nepriblížia, ani ľud nevystúpi s ním.“
EXO.24.3	Keď sa Mojžiš vrátil, vyrozprával ľudu všetky Hospodinove slová a všetky právne ustanovenia. Všetok ľud jednohlasne odpovedal: „Budeme plniť všetko, čo Hospodin povedal.“
EXO.24.4	Mojžiš napísal všetky Hospodinove slová. Včasráno vstal a na úpätí vrchu postavil oltár i dvanásť posvätných stĺpov pre dvanásť kmeňov Izraela.
EXO.24.5	Potom poslal izraelských mládencov, aby priniesli spaľované obety a zabili býčky na obety spoločenstva na počesť Hospodina. 
EXO.24.6	Mojžiš vzal polovicu krvi a nalial ju do mís; druhou polovicou krvi pokropil oltár. 
EXO.24.7	Potom vzal knihu zmluvy a nahlas z nej čítal ľudu, ktorý vyhlásil: „Poslušne splníme všetko, čo povedal Hospodin.“
EXO.24.8	Nato Mojžiš vzal krv, pokropil ňou ľud a povedal: „Toto je krv zmluvy, ktorú s vami uzavrel Hospodin podľa všetkých týchto slov.“
EXO.24.9	Potom vystúpili Mojžiš, Áron, Nadáb i Abihu a sedemdesiati starší spomedzi Izraela. 
EXO.24.10	Uvideli Boha Izraela. Pod jeho nohami bolo čosi ako zafírová dlažba, ako čisté nebo.
EXO.24.11	Boh nezdvihol ruku na popredných Izraelitov, hoci ho uzreli. Potom jedli a pili.
EXO.24.12	Hospodin povedal Mojžišovi: „Vystúp ku mne na vrch a zostaň tam. Dám ti kamenné tabule, zákon a prikázania, ktoré som napísal, aby si podľa nich učil.“
EXO.24.13	Mojžiš a jeho služobník Jozua vstali. Mojžiš vystúpil na Boží vrch.
EXO.24.14	Starším povedal: „Zostaňte tu, kým sa k vám nevrátime. Bude tu s vami Áron a Chúr. Keby niekto niečo mal, nech sa obráti na nich.“ 
EXO.24.15	Keď Mojžiš vystúpil na vrch, oblak zahalil vrch.
EXO.24.16	Hospodinova sláva zostúpila na vrch Sinaj a šesť dní ho zakrývala oblakom. Na siedmy deň Hospodin zavolal Mojžiša zo stredu oblaku.
EXO.24.17	Hospodinova sláva sa Izraelitom javila ako spaľujúci oheň na končiari vrchu.
EXO.24.18	Mojžiš vkročil do oblaku, vystúpil na vrch a bol tam štyridsať dní a štyridsať nocí.
EXO.25.1	Hospodin oslovil Mojžiša:
EXO.25.2	„Povedz Izraelitom, aby vybrali pre mňa príspevok. Prijmite ho od každého, kto mi ho chce dať dobrovoľne.
EXO.25.3	Prijmite takéto dary: zlato, striebro a bronz, 
EXO.25.4	fialový a červený purpur, karmazín, jemné plátno, koziu srsť, 
EXO.25.5	červeno sfarbené baranie a tachašové
EXO.25.6	olej na svietenie, balzam do oleja na pomazanie, voňavé kadidlo, 
EXO.25.7	ónyxové kamene a iné drahokamy na výzdobu efódu
EXO.25.8	Nech mi urobia svätostánok, aby som mohol bývať medzi vami.
EXO.25.9	Všetko urobte presne podľa toho, čo ti ukazujem ako vzor príbytku a celého jeho zariadenia.
EXO.25.10	Z akáciového dreva urobte archu dva a pol lakťa dlhú, jeden a pol lakťa širokú a jeden a pol lakťa vysokú.
EXO.25.11	Zvnútra i zvonka ju obložíš rýdzim zlatom a okolo nej urobíš zlatú obrubu. 
EXO.25.12	Uleješ pre ňu aj štyri zlaté krúžky a pripevníš ich k jej štyrom nohám: dva krúžky na jednom boku a dva krúžky na druhom boku. 
EXO.25.13	Potom zhotovíš žrde z akáciového dreva a obložíš ich zlatom.
EXO.25.14	Žrde zastrčíš do krúžkov po bokoch archy, aby sa pomocou nich dala nosiť. 
EXO.25.15	Žrde zostanú v krúžkoch archy; nesmú sa z nich vyťahovať. 
EXO.25.16	Do archy vložíš napísané Svedectvo, ktoré ti dám.
EXO.25.17	Urobíš vrchnák z rýdzeho zlata dva a pol lakťa dlhý a jeden a pol lakťa široký.
EXO.25.18	Urobíš aj dvoch cherubov z tepaného zlata. Dáš ich na obidva konce vrchnáka. 
EXO.25.19	Jedného cheruba upevníš na jednom a druhého na druhom konci. Na vrchnák zhotovíte cherubov na obidva konce. 
EXO.25.20	Cherubi budú mať dohora rozpäté krídla, budú nimi prikrývať vrchnák. Tvárami budú obrátení k sebe s pohľadom upretým na vrchnák. 
EXO.25.21	Vrchnák položíš na archu a do nej vložíš Svedectvo, ktoré ti dám.
EXO.25.22	Tam sa budem s tebou stretávať a z vrchnáka medzi cherubmi na arche svedectva sa budem s tebou rozprávať o všetkom, čo ti prikážem pre Izraelitov.
EXO.25.23	Urobíš stôl z akáciového dreva, dva lakte dlhý, jeden lakeť široký a jeden a pol lakťa vysoký.
EXO.25.24	Obtiahneš ho rýdzim zlatom a okolo neho urobíš zlatú obrubu. 
EXO.25.25	Okolo stola urobíš na dlaň širokú lištu a na ňu zlatú obrubu. 
EXO.25.26	Urobíš naň štyri zlaté krúžky, ktoré pripevníš k rohom pri jeho štyroch nohách. 
EXO.25.27	Tesne pri lište budú krúžky, do ktorých sa zastrčia žrde, aby sa stôl dal nosiť. 
EXO.25.28	Žrde zhotovíš z akáciového dreva a obtiahneš ich zlatom. Pomocou nich sa bude nosiť stôl. 
EXO.25.29	Okrem toho zhotovíš panvice, čaše, kanvy a misky na nápojové obety. Urobíš ich z rýdzeho zlata.
EXO.25.30	Predo mňa na stôl budeš ustavične klásť predkladaný chlieb.
EXO.25.31	Zhotovíš svietnik z rýdzeho zlata. Svietnik, jeho podstavce i ramená, kalichy, púčiky i kvety budú vytepané z jedného kusa.
EXO.25.32	Z bokov svietnika bude vychádzať šesť ramien, tri z jednej strany a tri z druhej. 
EXO.25.33	Na prvom ramene budú tri kalichy, puk a kvet ako kvet mandľovníka; na druhom ramene budú tiež tri kalichy, puk a kvet ako kvet mandľovníka. Tak to bude na všetkých šiestich ramenách, ktoré vychádzajú zo svietnika.
EXO.25.34	Na samom svietniku budú štyri kalichy s pukmi a kvetmi ako kvety mandľovníka. 
EXO.25.35	Prvý puk bude pod prvým párom ramien, ktoré z neho vychádzajú; druhý puk bude pod druhým párom ramien a tretí puk bude pod tretím párom ramien. Tak to bude pod šiestimi ramenami, ktoré vychádzajú zo svietnika. 
EXO.25.36	Puky a ramená budú s ním z jedného kusa. Všetko bude vytepané z rýdzeho zlata. 
EXO.25.37	Na svietniku urob sedem lámp a lampy nasadíš tak, aby osvecovali priestor pred ním.
EXO.25.38	Jeho súčasťou budú aj kliešte na knôty a panvičky z rýdzeho zlata. 
EXO.25.39	Svietnik so všetkým príslušenstvom urob z jedného talentu rýdzeho zlata. 
EXO.25.40	Dbaj o to, aby to všetko bolo zhotovené podľa vzoru, ktorý som ti ukázal na vrchu.
EXO.26.1	Príbytok urobíš z desiatich závesov z jemne utkaného plátna, z fialového a červeného purpuru, z karmazínu, na ktorom umelecky zobrazíš cherubov.
EXO.26.2	Jeden záves bude dvadsaťosem lakťov dlhý a štyri lakte široký. Taký bude jeden záves. Všetky závesy budú mať rovnakú mieru. 
EXO.26.3	Päť závesov bude spolu pospájaných a druhých päť tiež. 
EXO.26.4	Na poslednom závese pospájaného kusa urobíš očká z fialového purpuru. To isté urobíš aj na okraji druhého pospájaného kusa. 
EXO.26.5	K jednému koncovému závesu prirobíš päťdesiat očiek a päťdesiat ich prirobíš k poslednému závesu druhého pospájaného kusa tak, aby očká boli proti sebe. 
EXO.26.6	Urob aj päťdesiat zlatých sponiek, ktorými pospájaš závesy tak, že svätostánok bude tvoriť jeden celok.
EXO.26.7	Nad príbytkom urobíš aj prikrývky z kozej srsti. Urobíš jedenásť takých prikrývok. 
EXO.26.8	Každá prikrývka bude tridsať lakťov dlhá a štyri lakte široká. Taká bude jedna prikrývka. Jedenásť prikrývok bude mať rovnaké rozmery. 
EXO.26.9	Potom spojíš päť prikrývok zvlášť a ostatných šesť prikrývok tiež zvlášť. Šiestu prikrývku na priečelí stanu prehneš napoly. 
EXO.26.10	Päťdesiat očiek prirobíš na okraj prikrývky, ktorá bude na konci jedného kusa, a päťdesiat očiek prirobíš na koniec poslednej prikrývky druhého spojeného kusa. 
EXO.26.11	Urob aj päťdesiat bronzových sponiek; sponky zastrč do očiek a prikrývku spoj do jedného celku. 
EXO.26.12	Polovica zvyšujúcej prikrývky nech visí na zadnej strane príbytku. 
EXO.26.13	Lakeť z jednej i z druhej strany, o ktorý bude stanová prikrývka väčšia, bude visieť na oboch stranách príbytku a zakrývať ho. 
EXO.26.14	Pre stan urob aj prikrývku z načerveno zafarbených baraních koží a navrch urob prikrývku z tachašových koží.
EXO.26.15	Pre príbytok urobíš aj dosky z akáciového dreva, aby sa dali postaviť.
EXO.26.16	Dĺžka každej dosky bude desať lakťov a šírka jeden a pol lakťa. 
EXO.26.17	Každá bude mať dva čapy, aby sa dala pripojiť jedna k druhej. Tak to urobíš na všetkých doskách príbytku. 
EXO.26.18	Dosky na príbytok zhotov takto: dvadsať dosák na južnú stranu, na stranu poludnia. 
EXO.26.19	Pod tých dvadsať dosák pripravíš štyridsať strieborných podstavcov, po dvoch podstavcoch pod každú dosku k obom jej čapom.
EXO.26.20	Aj na druhú, severnú stranu príbytku pripravíš dvadsať dosák 
EXO.26.21	a štyridsať strieborných podstavcov, po dvoch podstavcoch pod každú dosku. 
EXO.26.22	Zadnú, západnú stranu príbytku zhotovíš zo šiestich dosák. 
EXO.26.23	Okrem toho urobíš dve dosky na rohy príbytku na zadnú stranu. 
EXO.26.24	Tie budú dvojdielne zdola až hore a navrchu budú spojené krúžkom. Takto ich zhotovíš a umiestniš do oboch rohov. 
EXO.26.25	Bude to osem dosák so striebornými podstavcami, spolu teda šestnásť strieborných podstavcov po dvoch podstavcoch pod každú dosku. 
EXO.26.26	Z akáciového dreva urobíš žrde: päť pre dosky na jednej strane príbytku, 
EXO.26.27	päť pre dosky na jeho druhej strane a päť na zadnú, západnú stranu príbytku. 
EXO.26.28	Stredná žrď bude prechádzať v polovičnej výške dosák z jedného konca na druhý. 
EXO.26.29	Dosky pozlátiš a urobíš k nim zlaté krúžky, do ktorých sa zastrčia pozlátené žrde.
EXO.26.30	Príbytok postavíš podľa vzoru, ktorý som ti ukázal na vrchu.
EXO.26.31	Urobíš aj oponu z fialového a červeného purpuru, karmazínu a jemne utkaného plátna. Zhotovíš ju umelecky a vyzdobíš cherubmi.
EXO.26.32	Zavesíš ju na štyri pozlátené stĺpy z akáciového dreva. Aj háčiky na nich budú zo zlata. Stĺpy budú stáť na štyroch strieborných podstavcoch. 
EXO.26.33	Oponu zaves na háčiky a za ňu dovnútra postav archu svedectva. Opona bude oddeľovať svätyňu od veľsvätyne.
EXO.26.34	Vo veľsvätyni na archu svedectva položíš vrchnák.
EXO.26.35	Pred oponu postavíš stôl a oproti stolu svietnik na južnú stranu príbytku. Stôl bude stáť na severnej strane.
EXO.26.36	Pred vchod do stanu urobíš pestrú oponu z fialového a červeného purpuru, karmazínu a z jemne utkaného plátna. 
EXO.26.37	Pre túto oponu urobíš päť stĺpov z akáciového dreva, pozlátiš ich; aj háčiky na nich budú zo zlata. Odleješ pre ne päť bronzových podstavcov.
EXO.27.1	Z akáciového dreva urobíš päť lakťov dlhý a päť lakťov široký oltár. Oltár bude štvorhranný a vysoký tri lakte.
EXO.27.2	Na jeho štyroch rohoch urobíš výčnelky, ktoré budú z neho vystupovať, a obložíš ho bronzom.
EXO.27.3	Zhotovíš aj nádoby na popol, lopaty, kropeničky, vidlice a panvice na uhlie. Všetko náradie zhotovíš z bronzu. 
EXO.27.4	Urobíš k nemu bronzový mrežový rošt a na jeho štyroch rohoch upevníš štyri bronzové krúžky. 
EXO.27.5	Rošt vložíš pod obrubu oltára tak, aby siahala do polovice oltára. 
EXO.27.6	Aj pre oltár urobíš tyče z akáciového dreva a obložíš ich bronzom. 
EXO.27.7	Tyče sa budú zastrkávať do krúžkov na oboch stranách oltára, aby sa mohol prenášať.
EXO.27.8	Oltár bude vnútri prázdny a bude z dosák. Urobíš ho tak, ako som ti ukázal na vrchu.
EXO.27.9	Urobíš aj nádvorie príbytku. Na južnej strane nádvoria smerom na juh budú plachty z jemne utkaného plátna; jedna strana bude dlhá sto lakťov.
EXO.27.10	Bude tam dvadsať stĺpov na dvadsiatich bronzových podstavcoch. Háčiky k stĺpom a priečne tyče budú zo striebra. 
EXO.27.11	Takisto aj na severnej strane budú plachty dlhé sto lakťov a dvadsať stĺpov bude na dvadsiatich bronzových podstavcoch. Háčiky k stĺpom a priečne tyče budú zo striebra. 
EXO.27.12	Šírka nádvoria smerom na západ bude mať plachty dlhé päťdesiat lakťov a desať stĺpov bude na desiatich podstavcoch. 
EXO.27.13	Šírka nádvoria na prednej strane smerom na východ bude päťdesiat lakťov. 
EXO.27.14	Na jednej strane vchodu bude pätnásť lakťov plachiet a tri stĺpy na troch podstavcoch. 
EXO.27.15	Takisto na druhej strane vchodu bude pätnásť lakťov plachiet a tri stĺpy na troch podstavcoch. 
EXO.27.16	Na vchode do nádvoria bude pestrý záves, široký dvadsať lakťov, z fialového a červeného purpuru, karmazínu a jemne utkaného plátna so štyrmi stĺpmi na štyroch podstavcoch. 
EXO.27.17	Všetky stĺpy nádvoria budú pospájané striebornými priečnymi tyčami. Ich háčiky budú zo striebra a podstavce z bronzu. 
EXO.27.18	Dĺžka nádvoria bude sto lakťov, šírka päťdesiat lakťov a výška plachiet päť lakťov. Plachty budú z utkaného plátna a podstavce z bronzu. 
EXO.27.19	Všetko náradie príbytku pre celú bohoslužbu v ňom vrátane všetkých jeho kolíkov aj všetkých kolíkov na nádvorie budú z bronzu.
EXO.27.20	Ty však prikáž Izraelitom, aby ti priniesli čistý vylisovaný olivový olej na svietenie, aby sa vo svietniku ustavične udržiavalo svetlo.
EXO.27.21	Pred oponou stanu stretávania, ktorá je pred archou svedectva, bude sa o svietnik starať Áron a jeho synovia pred Hospodinom od večera do rána. To bude navždy platné ustanovenie pre pokolenia Izraelitov.
EXO.28.1	Prikáž, aby z Izraelitov predstúpil tvoj brat Áron a jeho synovia, aby mi slúžili ako kňazi: Áron a jeho synovia Nadáb, Abihu, Eleazár a Itamár.
EXO.28.2	Svojmu bratovi Áronovi urobíš posvätné rúcho na znamenie slávy a vznešenosti. 
EXO.28.3	Porozprávaj sa so všetkými nadanými remeselníkmi, ktorých som obdaril duchom múdrosti. Zhotovia Áronovi rúcho, aby mohol byť vysvätený a mohol mi slúžiť ako kňaz.
EXO.28.4	Urobia takéto rúcha: náprsník, efód, plášť, utkané spodné rúcho, turban a pás. Tieto posvätné rúcha urobia tvojmu bratovi Áronovi a jeho synom, aby mi slúžili ako kňazi.
EXO.28.5	Nech na to použijú zlato, fialový a červený purpur, karmazín a jemné plátno.
EXO.28.6	Efód zhotovia zo zlata, z fialového a červeného purpuru, z karmazínu a z jemného tkaného plátna. 
EXO.28.7	Jeho obidve časti budú na vrchných koncoch spojené.
EXO.28.8	Tkaný pás, ktorým sa bude efód upevňovať, bude takisto zhotovený zo zlata, z fialového a červeného purpuru, karmazínu a jemne utkaného plátna. 
EXO.28.9	Vezmeš dva ónyxové kamene a vyryješ do nich mená Izraelových synov:
EXO.28.10	šesť mien do jedného kameňa a ostatných šesť mien do druhého kameňa v poradí, ako sa narodili. 
EXO.28.11	Ako kameňorytec vyrýva pečatidlo, tak vyryješ mená Izraelových synov do oboch kameňov. Vsadíš ich do zlatých obrúb 
EXO.28.12	a potom oba kamene pripevníš na vrchné časti efódu ako kamene pripomínajúce Izraelových synov. Áron bude nosiť ich mená na oboch svojich pleciach pred Hospodinom, aby ich pripomínal.
EXO.28.13	Zhotovíš aj zlaté obruby 
EXO.28.14	a dve retiazky z rýdzeho zlata. Urobíš ich ako spletené šnúry a upevníš ich na obruby.
EXO.28.15	Urobíš aj náprsník Božieho rozhodnutia, ako robieva umelec. Zhotovíš ho ako efód: zo zlata, fialového a červeného purpuru, z karmazínu a z jemne utkaného plátna. 
EXO.28.16	Bude štvorcový a dvojitý, na piaď dlhý a na piaď široký. 
EXO.28.17	Vsadíš doň drahé kamene v štyroch radoch. V prvom bude rubín, topás, smaragd;
EXO.28.18	v druhom bude malachit, zafír, diamant; 
EXO.28.19	v treťom bude opál, achát, ametyst; 
EXO.28.20	vo štvrtom bude chryzolit, ónyx, jaspis. Zoradíš ich do zlatej obruby. 
EXO.28.21	Na dvanástich kameňoch budú mená dvanástich Izraelových synov. Na každom bude vyryté jeho meno tak, ako sa zhotovuje pečatidlo, podľa dvanástich kmeňov. 
EXO.28.22	Na náprsník urobíš retiazky z rýdzeho zlata ako stočenú šnúru. 
EXO.28.23	Na náprsník urob dva zlaté krúžky a pripevni ich na oboch jeho vrchných koncoch. 
EXO.28.24	Obe zlaté šnúry pripevni na oba krúžky na vrchnom konci náprsníka. 
EXO.28.25	Konce oboch šnúr pripevni k obrúčkam a vpredu ich pripni na vrchné časti efódu. 
EXO.28.26	Urob aj dva zlaté krúžky a pripevni ich na lem vnútornej strany bližšie k efódu. 
EXO.28.27	Urob aj dva zlaté krúžky a pripevni ich na predné okraje efódu pri jeho spojení nad opaskom. 
EXO.28.28	Krúžkami opatrený náprsník priviaž ku krúžkom efódu šnúrou z fialového purpuru tak, aby bol nad pásom efódu. Náprsník potom nebude odstávať od efódu. 
EXO.28.29	Áron bude teda nosievať na svojom srdci, na náprsníku Božieho rozhodnutia, mená Izraelových synov, aby si ich pred Hospodinom ustavične pripomínal, keď bude vchádzať do svätyne. 
EXO.28.30	Do náprsníka Božieho rozhodnutia vložíš posvätné lósy urím a tummím, aby boli na Áronovom srdci, keď predstúpi pred Hospodina. Áron bude stále nosiť Božie rozhodnutia o Izraelitoch na svojom srdci pred Hospodinom.
EXO.28.31	K efódu urob plášť celý z fialového purpuru. 
EXO.28.32	Uprostred bude mať otvor pre hlavu olemovaný tkanou pevnou obrubou, aby sa netrhala. 
EXO.28.33	Na spodnú obrubu pripevni granátové jablká z fialového a červeného purpuru a z karmazínu; medzi nimi budú zlaté zvončeky. 
EXO.28.34	Zlaté zvončeky a granátové jablká sa budú striedať po celom leme plášťa.
EXO.28.35	Áron ho bude nosiť počas služby. Keď bude vchádzať do svätyne pred Hospodina alebo z nej vychádzať, bude sa ozývať ich zvuk na znamenie, aby nezomrel.
EXO.28.36	Z rýdzeho zlata urob ružicu a vry do nej ako na pečatidlo: Svätý Hospodinov.
EXO.28.37	Šnúrkou z fialového purpuru ju pripevni na turban; bude na prednej strane turbanu. 
EXO.28.38	Bude na Áronovom čele a on bude zodpovedný za neprávosť Izraelitov pri obetovaní toho, čo prinesú ako posvätný dar. Ružica bude stále na jeho čele, aby našli priazeň u Hospodina.
EXO.28.39	Utkaj spodné rúcho z jemného plátna, zhotov z neho aj turban a utkaj pestrofarebný pás.
EXO.28.40	Spodné rúcha zhotov aj Áronovým synom a na znamenie slávy a vznešenosti im urob pásy a čiapky.
EXO.28.41	Obleč do nich svojho brata Árona i jeho synov; pomaž ich, uveď do úradu a posväť ich, aby mi slúžili ako kňazi.
EXO.28.42	Na zakrytie nahoty im urob ľanové spodky; tie budú siahať od bedier po stehná.
EXO.28.43	Áron a jeho synovia ich budú nosiť, keď budú vchádzať do stanu stretávania alebo pristupovať k oltáru a slúžiť vo svätyni, aby sa neprevinili a nezomreli. To bude trvalé ustanovenie preňho i pre jeho potomkov.
EXO.29.1	Keď budeš vysviacať kňazov, aby mi mohli slúžiť, urob toto: Vezmi mladého býčka, dva bezchybné barany,
EXO.29.2	nekvasené chleby, nekvasené bochníky zamiesené s olejom a nekvasené, olejom potreté posúchy. Priprav ich z jemnej pšeničnej múky.
EXO.29.3	Vlož ich do koša a v ňom ich prines; priveď aj býčka a dva barany.
EXO.29.4	Potom priveď Árona a jeho synov ku vchodu do stanu stretávania a umy ich vodou.
EXO.29.5	Vezmi rúcha a Árona obleč do spodného rúcha a do plášťa; na to daj efód a náprsník. Potom ho opáš efódovým pásom.
EXO.29.6	Na hlavu mu daj turban a naň pripevni posvätnú čelenku.
EXO.29.7	Vezmi olej na pomazanie, vylej mu ho na hlavu a pomaž ho.
EXO.29.8	Priveď aj jeho synov a obleč im spodné rúcha. 
EXO.29.9	Árona a jeho synov opáš pásom a na hlavu im daj čiapky. Tak sa im kňazstvo stane trvalým ustanovením. Tým uvedieš Árona a jeho synov do úradu.
EXO.29.10	Potom priveď býčka pred stan stretávania a Áron i jeho synovia položia ruky na jeho hlavu.
EXO.29.11	Býčka zabi pred Hospodinom, pri vchode do stanu stretávania.
EXO.29.12	Vezmi trochu krvi z býčka a prstom ňou potri oltárne rohy. Všetku ostatnú krv vylej k základu oltára.
EXO.29.13	Potom vezmi všetok tuk, ktorý obaľuje vnútornosti, lalok pečene, obe obličky aj s tukom, čo je na nich, a na oltári to spáľ.
EXO.29.14	Mäso z býčka, jeho kožu a výkal spáľ na ohni za táborom. To je obeta za hriech.
EXO.29.15	Potom vezmi jedného barana a Áron i jeho synovia položia ruky na jeho hlavu. 
EXO.29.16	Barana zabi, vezmi trochu z jeho krvi a dookola pokrop oltár. 
EXO.29.17	Barana rozsekaj na kusy, umy jeho vnútornosti a nohy a prilož to k ostatným kusom a k hlave.
EXO.29.18	Celého barana spáľ na oltári. To je spaľovaná obeta Hospodinovi, príjemná vôňa, ohňová obeta Hospodinovi.
EXO.29.19	Potom vezmi druhého barana a Áron a jeho synovia položia ruky na jeho hlavu. 
EXO.29.20	Barana zabi, vezmi trochu z jeho krvi, potri ňou lalôčik Áronovho pravého ucha i lalôčik pravého ucha jeho synov, palec ich pravej ruky a palec ich pravej nohy. Ostatnou krvou pokrop oltár dookola.
EXO.29.21	Potom naber z krvi, ktorá je na oltári i z oleja na pomazanie a pokrop Árona i jeho rúcha, ako aj jeho synov a ich rúcha. Tým bude posvätený Áron so svojimi rúchami, ako aj jeho synovia so svojimi rúchami.
EXO.29.22	Potom vezmi z barana tuk, mastný chvost, tuk, ktorý obaľuje vnútornosti, lalok pečene, obe obličky aj s tukom, čo je na nich, a pravé stehno. To je baran na slávnosť vysviacky.
EXO.29.23	Vezmi z koša pre nekvasené pokrmy, ktorý je pred Hospodinom, peceň chleba, bochník pripravený na oleji a posúch. 
EXO.29.24	Všetko to vlož do rúk Árona a jeho synov a mávaním to predlož Hospodinovi ako podávanú obetu.
EXO.29.25	Potom im to vezmi z rúk a spáľ to na oltári so spaľovanou obetou ako príjemnú vôňu pred Hospodinom. To je ohňová obeta Hospodinovi. 
EXO.29.26	Potom vezmi hruď barana z Áronovej vysviacky, zamávaj ňou a predlož ju Hospodinovi ako podávanú obetu. To bude tvoj podiel.
EXO.29.27	Posväť hruď z podávanej obety a stehno z obety pozdvihovania, teda to, čo bolo ponúknuté pri obrade podávania a pozdvihovania z barana obetovaného pri vysviacke Árona a jeho synov.
EXO.29.28	To je pre Árona a jeho synov trvalé ustanovenie medzi Izraelitmi. To je obeta pozdvihovania. Obetu pozdvihovania budú Izraeliti prinášať zo svojich obiet spoločenstva ako svoju obetu pozdvihovania Hospodinovi.
EXO.29.29	Áronove posvätné rúcha dostanú po ňom jeho synovia, aby mohli byť v nich pomazaní a uvedení do úradu.
EXO.29.30	Počas siedmich dní bude si rúcho obliekať ten syn, ktorý sa po ňom stane kňazom a bude prichádzať k stanu stretávania a konať službu vo svätyni.
EXO.29.31	Potom vezmi barana z kňazskej vysviacky a uvar jeho mäso na posvätnom mieste. 
EXO.29.32	Mäso z barana a chlieb z koša bude jesť Áron a jeho synovia pri vchode do stanu stretávania.
EXO.29.33	Nech jedia to, čím sa pre nich získalo zmierenie, aby mohli byť uvedení do úradu a vysvätení. Iný z toho nesmie jesť, lebo je to sväté.
EXO.29.34	Ak by niečo z mäsa vysviacky alebo z chleba zostalo do rána, spáľ to na ohni. Nesmie sa to jesť, lebo je to sväté.
EXO.29.35	S Áronom a jeho synmi urob všetko tak, ako som ti prikázal. Sedem dní bude trvať svätenie kňazov.
EXO.29.36	Každý deň obetuj býčka ako obetu za hriech, okrem obiet zmierenia. Oltár očisti od hriechu tým, že na ňom vykonáš obetu zmierenia a že ho pomažeš; tým ho posvätíš.
EXO.29.37	Počas siedmich dní budeš konať obrad zmierenia na oltári. Tým ho posvätíš a oltár bude svätý. Všetko, čo sa dotkne oltára, bude sväté.
EXO.29.38	Na oltár prinášaj toto: každý deň dva jednoročné baránky.
EXO.29.39	Jedného obetuj ráno a druhého večer.
EXO.29.40	K prvému baránkovi pridaj desatinu jemnej múky zamiesenej so štvrtinou hínu vylisovaného oleja a s nápojovou obetou zo štvrtiny hínu vína.
EXO.29.41	Druhého baránka obetuj večer takisto ako rannú obetu s príslušnou nápojovou obetou, čo bude príjemná vôňa ohňovej obety na počesť Hospodina. 
EXO.29.42	To bude vaša každodenná spaľovaná obeta a budete ju prinášať pri vchode do stanu stretávania pred Hospodinom po všetky vaše pokolenia. Tam sa budem s vami stretávať, aby som sa tam s tebou rozprával.
EXO.29.43	Tam sa budem stretávať s Izraelitmi, to miesto bude posvätené mojou slávou.
EXO.29.44	Posvätím stan stretávania i oltár, posvätím Árona i jeho synov, aby mi slúžili ako kňazi. 
EXO.29.45	Budem bývať medzi Izraelitmi a budem im Bohom.
EXO.29.46	Poznajú, že ja som Hospodin, ich Boh, ktorý ich vyviedol z Egypta, aby som prebýval medzi nimi. Ja som Hospodin, ich Boh.
EXO.30.1	Zhotov aj kadidlový oltár z akáciového dreva.
EXO.30.2	Bude štvorhranný: lakeť dlhý, lakeť široký a dva lakte vysoký. Jeho rohy budú s ním tvoriť jediný celok.
EXO.30.3	Pozláť ho rýdzim zlatom: jeho povrch, steny i rohy. Urob okolo neho zlatú obrubu. 
EXO.30.4	Pripevni naň dva zlaté krúžky pod obrubu na oboch stranách — na oboch stranách tak, aby sa cez ne dali prevliecť žrde a pomocou nich sa dal oltár nosiť.
EXO.30.5	Žrde urob z akáciového dreva a pozláť ich.
EXO.30.6	Oltár postav pred oponu, ktorá je pred archou svedectva, pred vrchnákom prikrývajúcim Svedectvo, kde sa budem s tebou stretávať.
EXO.30.7	Na ňom bude Áron spaľovať voňavé kadidlo; bude ho páliť každé ráno pri úprave lámp. 
EXO.30.8	Áron ho bude páliť aj podvečer, keď bude rozsvecovať lampy, to bude vaša pravidelná kadidlová obeta pred Hospodinom po všetky vaše pokolenia. 
EXO.30.9	Nebudete na ňom obetovať iné kadidlo, nijakú spaľovanú obetu ani obetu pokrmovú a nebudete naň vylievať ani nápojovú obetu.
EXO.30.10	Raz do roka vykoná Áron obrad zmierenia na rohoch oltára. Z krvi zmierujúcej obety za hriech na ňom raz do roka vykoná obrady zmierenia, a to po všetky vaše pokolenia. Oltár bude svätosvätý Hospodinovi.“
EXO.30.11	Potom Hospodin povedal Mojžišovi: 
EXO.30.12	„Keď budeš robiť súpis Izraelitov podliehajúcich sčítaniu, nech pri tej príležitosti každý dá za seba Hospodinovi výkupné, aby ich pre sčítanie nepostihlo nešťastie.
EXO.30.13	Kto prejde sčítaním, dá Hospodinovi pol šekla, podľa váhy šekla svätyne; jeden šekel je dvadsať gér. Pol šekla je na obetu pozdvihovania pre Hospodina.
EXO.30.14	Kto prejde sčítaním od dvadsiatich rokov a viac, musí dať na obetu pozdvihovania Hospodinovi. 
EXO.30.15	Bohatý nedá viac a nemajetný nedá menej ako pol šekla, keď bude prinášať Hospodinovi obetu pozdvihovania určenú vám na zmierenie.
EXO.30.16	Od Izraelitov povyberáš čiastku na zmierenie a použiješ ju na službu pri stane stretávania. To bude pre Izraelitov pamiatka pred Hospodinom, keď sa bude za vás konať obrad zmierenia.“
EXO.30.17	Hospodin povedal Mojžišovi: 
EXO.30.18	„Urob bronzové umývadlo s bronzovými podstavcami na umývanie; postav ho medzi stan stretávania a oltár a nalej doň vodu.
EXO.30.19	Áron a jeho synovia si v ňom budú umývať ruky a nohy. 
EXO.30.20	Keď budú vchádzať do stanu stretávania, umyjú sa vodou, aby nezomreli. Takisto sa umyjú, keď budú pristupovať k oltáru, aby konali službu a obetovali ohňovú obetu Hospodinovi.
EXO.30.21	Budú si teda umývať ruky a nohy, aby nezomreli. To bude preňho a pre jeho potomkov trvalým ustanovením vo všetkých pokoleniach.“
EXO.30.22	Hospodin ďalej prikázal Mojžišovi: 
EXO.30.23	„Vezmi si najvzácnejšie voňavé látky: päťsto šeklov najjemnejšej myrhy, polovicu toho, teda dvestopäťdesiat šeklov balzamovej škorice, dvestopäťdesiat šeklov voňavého puškvorca, 
EXO.30.24	päťsto šeklov kasie podľa váhy šekla svätyne a jeden hín olivového oleja.
EXO.30.25	Z toho pripravíš olej na posvätné pomazanie, miešanú voňavú masť, ako to robieva voňavkár. To je olej posvätného pomazania.
EXO.30.26	Pomažeš ním stan stretávania a archu svedectva,
EXO.30.27	stôl so všetkým jeho príslušenstvom, svietnik s jeho príslušenstvom, kadidlový oltár, 
EXO.30.28	oltár na spaľované obety so všetkým jeho príslušenstvom a umývadlo s podstavcom. 
EXO.30.29	Takto ich posvätíš a budú svätosväté. Čo sa ich dotkne, bude posvätné.
EXO.30.30	Árona a jeho synov pomažeš a posvätíš, aby mi slúžili ako kňazi.
EXO.30.31	Izraelitom prikáž: ‚To bude olej na posvätné pomazanie pre mňa i pre všetky vaše pokolenia. 
EXO.30.32	Nesmie sa vyliať na hocikoho. V takomto zložení nebudete pripravovať nijaký olej. Je svätý a zostane vám svätý.
EXO.30.33	Kto by pripravil takúto zmes alebo by z nej dal niekomu nepovolanému, bude odstránený zo spoločenstva svojho ľudu.‘“
EXO.30.34	Hospodin prikázal Mojžišovi: „Vezmi si rovnaké diely voňavých látok: čerstvú živicu, voňavé lastúry, voňavý galban a čisté kadidlo.
EXO.30.35	Z toho pripravíš voňavé kadidlo, ako to robieva voňavkár, zmiešané so soľou, čisté a sväté.
EXO.30.36	Jemne to rozotri a časť z toho polož pred Svedectvo v stane stretávania, kde sa budem s tebou stretávať. To vám bude svätosväté.
EXO.30.37	Kadidlo, ktoré v tomto zložení pripravíš, nesmieš pripraviť pre seba. To bude sväté, len pre Hospodina.
EXO.30.38	Kto by si také kadidlo pripravil, aby mohol vdychovať jeho vôňu, bude odstránený zo spoločenstva svojho ľudu.“
EXO.31.1	Hospodin povedal Mojžišovi: 
EXO.31.2	„Pozri, povolal som po mene Becaleela, Uriho syna, Chúrovho vnuka z Júdovho kmeňa.
EXO.31.3	Naplnil som ho Božím duchom, múdrosťou, chápavosťou a zručnosťou v každej práci,
EXO.31.4	aby mohol vypracovať návrhy na spracovanie zlata, striebra a bronzu, 
EXO.31.5	opracúvať drahokamy na osadzovanie, vyrezávať drevo a konať akúkoľvek prácu. 
EXO.31.6	Pridal som k nemu Oholiába, Achisamáchovho syna, z Dánovho kmeňa. Každému schopnému remeselníkovi som vložil do srdca múdrosť, aby vyhotovil všetko, čo som ti prikázal: 
EXO.31.7	stan stretávania, archu svedectva, vrchnák na ňu a ostatné príslušenstvo stanu,
EXO.31.8	stôl s príslušenstvom, svietnik z rýdzeho zlata so všetkým príslušenstvom, kadidlový oltár, 
EXO.31.9	oltár na spaľované obety so všetkým príslušenstvom, umývadlo s podstavcom, 
EXO.31.10	jemne utkané rúcha, totiž posvätné rúcha na vykonávanie kňazskej služby pre kňaza Árona a jeho synov,
EXO.31.11	olej na pomazanie a voňavé kadidlo pre svätyňu. Všetko nech urobia tak, ako som ti prikázal.“
EXO.31.12	Hospodin povedal Mojžišovi: 
EXO.31.13	„Toto oznám Izraelitom: ‚Zachovávajte moje soboty. Je to znamenie medzi mnou a vami pre všetky pokolenia, aby ste poznali, že ja, Hospodin, vás posväcujem.
EXO.31.14	Zachovávajte sobotu! Nech vám je svätá! Kto ju znesvätí, musí zomrieť. Každý, kto by v ten deň pracoval, nech je odstránený spomedzi svojho ľudu.
EXO.31.15	Šesť dní budete pracovať, ale v siedmy deň je sobota svätého sviatočného odpočinku pre Hospodina. Každý, kto by v sobotný deň pracoval, musí zomrieť!
EXO.31.16	Nech Izraeliti zachovávajú sobotu a dodržiavajú ju vo všetkých pokoleniach ako večnú zmluvu.
EXO.31.17	To je trvalé znamenie medzi mnou a Izraelitmi, lebo za šesť dní utvoril Hospodin nebo a zem, ale v siedmy deň odpočíval a oddychoval.‘“
EXO.31.18	Keď Hospodin na vrchu Sinaj dokončil svoj rozhovor s Mojžišom, dal mu dve tabule svedectva, kamenné tabule písané Božím prstom.
EXO.32.1	Keď ľud videl, že Mojžiš dlho nezostupuje z vrchu, zhromaždil sa k Áronovi a povedal mu: „Vstaň, urob nám bohov, ktorí pôjdu pred nami! Veď nevieme, čo je s Mojžišom, s mužom, ktorý nás vyviedol z Egypta.“
EXO.32.2	Áron im odpovedal: „Postrhávajte zlaté náušnice, čo majú na ušiach vaše ženy, vaši synovia i vaše dcéry a prineste mi ich!“
EXO.32.3	Všetok ľud si postŕhal z uší zlaté náušnice a priniesli ich Áronovi.
EXO.32.4	On to od nich vzal, zhotovil formu a ulial podobu teľaťa. Oni povedali: „To sú tvoji bohovia, Izrael, ktorí ťa vyviedli z Egypta.“
EXO.32.5	Keď to Áron videl, postavil pred ním oltár a oznámil: „Zajtra bude Hospodinova slávnosť.“
EXO.32.6	Na druhý deň včasráno vstali, priniesli spaľované obety i obety spoločenstva. Ľud sa posadil, jedol a pil; potom vstali a zabávali sa.
EXO.32.7	Hospodin povedal Mojžišovi: „Zostúp dolu! Tvoj ľud, ktorý si vyviedol z Egypta, sa zvrhol.
EXO.32.8	Veľmi rýchlo odbočili z cesty, ktorú som im určil. Uliali si podobu teľaťa, klaňajú sa mu, prinášajú mu obetu a vykrikujú: ‚Toto sú tvoji bohovia, Izrael, ktorí ťa vyviedli z Egypta.‘“
EXO.32.9	Potom Hospodin povedal Mojžišovi: „Videl som tento ľud; je to tvrdošijný ľud.
EXO.32.10	Teraz ma už nechaj, nech proti nim vzplanie môj hnev a vyhubím ich. Z teba však urobím veľký národ.“
EXO.32.11	Mojžiš sa však usiloval obmäkčiť Hospodina, svojho Boha, a povedal: „Hospodin, prečo planie tvoj hnev proti tvojmu ľudu, ktorý si svojou veľkou silou a mocnou rukou vyviedol z Egypta?
EXO.32.12	Prečo majú Egypťania hovoriť: ‚Zlomyseľne ich vyviedol, aby ich vyvraždil na vrchoch a zmietol z povrchu zeme?‘ Odvráť svoj prudký hnev, upusť od zlého úmyslu proti svojmu ľudu.
EXO.32.13	Rozpomeň sa na Abraháma, Izáka a Izraela, svojich služobníkov, ktorým si prisahal sám na seba a ktorým si prisľúbil: ‚Rozmnožím vaše potomstvo ako hviezdy na nebi a celú túto krajinu, o ktorej som vám hovoril, dám vášmu potomstvu, aby ju navždy vlastnilo.‘“
EXO.32.14	Hospodin sa zľutoval a upustil od zla, ktoré ohlásil svojmu ľudu.
EXO.32.15	Mojžiš sa obrátil a zostúpil z vrchu s dvoma tabuľami svedectva v ruke. Tabule boli popísané z jednej i z druhej strany. 
EXO.32.16	Tie tabule boli Božím dielom, aj písmo, vyryté na tabuliach, bolo Božie.
EXO.32.17	Keď Jozua počul veľký krik ľudu, povedal Mojžišovi: „V tábore je vojnový pokrik.“
EXO.32.18	On však odpovedal:
EXO.32.18	„To nie je pokrik víťazov,
EXO.32.18	to nie je pokrik porazených,
EXO.32.18	ja počujem hlas spevu.“
EXO.32.19	Keď sa priblížil k táboru a uvidel teľa a tancujúcich, Mojžiš sa rozhneval, odhodil tabule a rozbil ich na úpätí vrchu.
EXO.32.20	Potom vzal teľa, ktoré si zhotovili, spálil ho v ohni, zomlel na prach, nasypal do vody a dal Izraelitom piť.
EXO.32.21	Mojžiš povedal Áronovi: „Čo ti urobil tento ľud, že si ho uviedol do takého veľkého hriechu?“ 
EXO.32.22	Áron odpovedal: „Nech sa nehnevá môj pán! Ty predsa poznáš tento ľud, že má sklon k zlému. 
EXO.32.23	Povedali mi: ‚Urob nám bohov, ktorí pôjdu pred nami! Veď nevieme, čo sa stalo s Mojžišom, s mužom, ktorý nás vyviedol z Egypta.‘ 
EXO.32.24	Povedal som im: ‚Kto má zlato, nech si ho strhne a prinesie mi ho.‘ Hodil som to do ohňa a vyšlo z neho toto teľa.“
EXO.32.25	Mojžiš videl, že ľud sa správa neviazane, lebo Áron im povolil uzdu na škodoradosť ich protivníkov.
EXO.32.26	Mojžiš sa postavil do brány tábora a zvolal: „Kto je za Hospodina, ku mne!“ Okolo neho sa zhromaždili všetci Léviovci. 
EXO.32.27	On im povedal: „Toto hovorí Hospodin, Boh Izraela: ‚Nech si každý pripáše meč na bedrá. Prejdite po tábore od jednej brány k druhej a nech každý zabije svojho brata, každý svojho priateľa a každý svojho príbuzného.‘“
EXO.32.28	Léviovci urobili tak, ako rozkázal Mojžiš. V ten deň padlo z ľudu asi tritisíc mužov. 
EXO.32.29	Potom Mojžiš povedal: „Ujmite sa dnes služby Hospodinovi, všetci, čo ste boli proti svojmu synovi alebo bratovi, aby ste dnes dostali požehnanie.“
EXO.32.30	Na druhý deň povedal Mojžiš ľudu: „Dopustili ste sa veľkého hriechu, ale teraz vystúpim k Hospodinovi, azda ho uzmierim za váš hriech.“
EXO.32.31	Mojžiš sa vrátil k Hospodinovi a povedal: „Ach, tento ľud sa dopustil veľkého hriechu, urobil si zlatých bohov. 
EXO.32.32	Strpíš ešte ich hriech? Ak nie, tak ma vymaž zo svojej knihy, ktorú píšeš!“
EXO.32.33	Hospodin však Mojžišovi povedal: „Zo svojej knihy vytriem toho, kto zhrešil proti mne.
EXO.32.34	Ty teraz choď a veď ľud na miesto, o ktorom som ti povedal. Môj anjel pôjde pred tebou. Keď však príde deň môjho navštívenia, potrestám ich za ich hriech.“
EXO.32.35	Hospodin trestal ľud, pretože si urobili teľa, ktoré zhotovil Áron.
EXO.33.1	Hospodin povedal Mojžišovi: „Odíď odtiaľto aj s ľudom, ktorý si vyviedol z Egypta, do krajiny, ktorú som pod prísahou sľúbil Abrahámovi, Izákovi a Jákobovi, keď som povedal: Dám ju tvojmu potomstvu.
EXO.33.2	Pošlem pred tebou anjela a vyženiem Kanaánčanov, Amorejčanov, Chetitov, Perizzejcov, Chivvijov a Jebúsejov. 
EXO.33.3	Prídeš do krajiny oplývajúcej mliekom a medom. Ja však nepôjdem s vami, lebo ste tvrdošijný ľud. Inak by som vás musel cestou vyhubiť.“
EXO.33.4	Keď ľud počul túto zlovestnú reč, zosmutnel a nikto si na seba nevzal nijakú ozdobu.
EXO.33.5	Potom Hospodin povedal Mojžišovi: „Povedz Izraelitom: ‚Ste tvrdošijný ľud! Keby som čo len chvíľu šiel s vami, musel by som vás vyhubiť. Teraz však odložte zo seba svoje ozdoby, nech viem, ako s vami naložím.‘“
EXO.33.6	Od vrchu Horeb už Izraeliti nenosili ozdoby.
EXO.33.7	Mojžiš vzal stan a postavil si ho mimo tábora, ďalej od tábora a nazval ho stanom stretávania. Keď niekto hľadal Hospodina, vychádzal k stanu stretávania, ktorý bol mimo tábora.
EXO.33.8	Keď Mojžiš vychádzal k stanu, všetok ľud vstal, každý sa postavil ku vchodu svojho stanu a hľadel na Mojžiša, kým nevošiel do stanu. 
EXO.33.9	Len čo Mojžiš vošiel do stanu, oblačný stĺp zostúpil, zastal pri vchode do stanu a Hospodin sa rozprával s Mojžišom.
EXO.33.10	Keď všetok ľud videl, že oblačný stĺp stojí pri vchode do stanu, ľud vstával a hlboko sa klaňal, každý pri vchode do svojho stanu. 
EXO.33.11	Hospodin sa rozprával s Mojžišom z tváre do tváre, ako keď sa niekto rozpráva so svojím priateľom. Potom sa vrátil do tábora. Jeho mladý služobník Jozua, Núnov syn, sa však zo stanu nevzďaľoval.
EXO.33.12	Mojžiš povedal Hospodinovi: „Pozri, ty mi hovoríš: ‚Vyveď tento ľud,‘ ale neoznámil si mi, koho chceš so mnou poslať, hoci si mi povedal: ‚Poznám ťa po mene, ba aj moju priazeň si si získal.‘
EXO.33.13	Ak som teda u teba našiel priazeň, daj mi poznať svoju cestu, aby som ťa poznával a neustále mal tvoju priazeň. Pozri, veď tento národ je tvoj ľud!“
EXO.33.14	On odpovedal: „Ja sám pôjdem s vami a privediem vás k odpočinku.“
EXO.33.15	Mojžiš mu odpovedal: „Ak nepôjdeš s nami, ani nás odtiaľto nevyvádzaj! 
EXO.33.16	Ako inak poznám, že som spolu s tvojím ľudom získal tvoju priazeň, ak nie podľa toho, že pôjdeš s nami? Tým sa budem spolu s tvojím ľudom líšiť od ostatných národov na zemi.“
EXO.33.17	Hospodin povedal Mojžišovi: „Aj to, o čo si prosil, urobím, lebo si získal moju priazeň a poznám ťa podľa mena.“
EXO.33.18	On však povedal: „Ukáž mi svoju slávu!“
EXO.33.19	Hospodin mu povedal: „Ukážem ti všetku svoju dobrotu a vyslovím pred tebou svoje meno Hospodin. Zmilujem sa, nad kým sa chcem zmilovať, a zľutujem sa, nad kým sa chcem zľutovať.“
EXO.33.20	A ešte mu povedal: „Mňa nemôžeš vidieť, lebo mňa nikto nemôže vidieť a zostať pritom nažive.“
EXO.33.21	Hospodin povedal: „Tu pri mne je miesto, vystúp na skalu!
EXO.33.22	Keď tadiaľ pôjde moja sláva, položím ťa do skalnej trhliny, a kým prejdem, zakryjem ťa svojou dlaňou.
EXO.33.23	Keď odtiahnem svoju dlaň, uvidíš ma iba od chrbta. Moja tvár sa nedá vidieť.“
EXO.34.1	Hospodin povedal Mojžišovi: „Vykreš dve kamenné tabule, ako boli predchádzajúce. Ja na ne napíšem slová, čo boli na predchádzajúcich tabuliach, ktoré si rozbil:
EXO.34.2	Buď pripravený! Ráno vystúpiš na vrch Sinaj a na jeho končiari sa postavíš ku mne. 
EXO.34.3	Nikto však nesmie vystúpiť s tebou a nikto nech sa neukazuje na celom vrchu. Ba ani ovce, ani dobytok sa nesmú pásť oproti tomuto vrchu.“
EXO.34.4	Mojžiš teda vykresal dve kamenné tabule, ako tie predchádzajúce. Včasráno vstal, vystúpil na vrch Sinaj, ako mu prikázal Hospodin a vzal do rúk obe kamenné tabule. 
EXO.34.5	Keď Hospodin zostúpil v oblaku, Mojžiš sa tam k nemu postavil a vzýval meno Hospodina. 
EXO.34.6	Hospodin prechádzal pred ním a volal: „Hospodin, Hospodin! Milosrdný, láskavý, zhovievavý, veľmi milostivý a verný Boh!
EXO.34.7	Preukazuje milosť tisícom, odpúšťa vinu, zločin a hriech, ale nič nenecháva nepotrestané. Trestá vinu otcov na synoch a vnukoch do tretieho a štvrtého pokolenia.“
EXO.34.8	Mojžiš sa rýchlo sklonil až po zem, klaňal sa 
EXO.34.9	a hovoril: „Pane, ak som získal tvoju priazeň, prosím, Pane, poď medzi nás! Je to síce tvrdošijný ľud, ale odpusť nám viny a hriechy a prijmi nás ako svoje vlastníctvo.“
EXO.34.10	Vtedy Hospodin povedal: „Ja s vami uzavriem zmluvu. Pred všetkým tvojím ľudom budem robiť divy, aké sa nestali na celej zemi ani v nijakom národe. Všetok ľud, uprostred ktorého si, uvidí Hospodinovo dielo. To, čo s tebou urobím, vyvolá úžas.
EXO.34.11	Zapamätaj si, čo ti dnes prikazujem: Vyženiem pred tebou Amorejčanov, Kanaánčanov, Chetitov, Perizzejcov, Chivvijov a Jebúsejov. 
EXO.34.12	Daj si pozor, aby si neuzatváral zmluvu s obyvateľmi krajiny, do ktorej vojdeš, aby pre teba neboli osídlom.
EXO.34.13	Preto zrúcaš ich oltáre, rozlámeš ich posvätné stĺpy a povytínaš ich ašery
EXO.34.14	Nebudeš sa klaňať inému bohu, lebo Hospodin, ktorý sa volá Žiarlivý, je naozaj žiarlivý Boh.
EXO.34.15	Neuzavrieš zmluvu s obyvateľmi tej krajiny, lebo keď budú smilniť so svojimi bohmi a prinášať im obety, pozvú ťa a musel by si jesť z ich obetnej hostiny.
EXO.34.16	Bral by si si z ich dcér ženy pre svojich synov a tie by smilnili so svojimi bohmi a zvádzali by na to aj tvojich synov.
EXO.34.17	Nebudeš si robiť liatych bohov.
EXO.34.18	Budeš zachovávať slávnosť Nekvasených chlebov. Sedem dní budeš jesť nekvasené chleby v určený čas v mesiaci abíb, ako som ti to prikázal, lebo v mesiaci abíb si vyšiel z Egypta.
EXO.34.19	Všetko, čo otvára materské lono, patrí mne; všetko samčie prvorodené z tvojho stáda, tak z dobytka ako aj z oviec.
EXO.34.20	Prvorodeného osla vykúpiš ovcou. Ak ho nevykúpiš, zlomíš mu väzy. Vykúpiš každého svojho prvorodeného syna. Nech sa nikto neukáže predo mnou s prázdnymi rukami.
EXO.34.21	Šesť dní budeš pracovať, ale v siedmy deň budeš odpočívať. Odpočívať budeš aj počas orby a žatvy.
EXO.34.22	Zachovávaj slávnosť Týždňov, slávnosť prvotín pšeničnej žatvy a slávnosť zberu úrody na konci roka.
EXO.34.23	Nech sa každý muž ukáže trikrát v roku pred Pánom, Hospodinom, Bohom Izraela. 
EXO.34.24	Vyženiem totiž pred tebou národy a rozšírim tvoje územie; nikto nebude bažiť po tvojej krajine, keď sa trikrát do roka pôjdeš ukázať pred Hospodina, svojho Boha.
EXO.34.25	Nebudeš obetovať krv mojej obety s kvaseným chlebom a nič z obety slávnosti veľkonočného baránka nenecháš cez noc do rána.
EXO.34.26	Prvotiny raných plodov svojej pôdy prinesieš do domu Hospodina, svojho Boha. Nebudeš variť kozľa v mlieku jeho matky.“
EXO.34.27	Potom Hospodin Mojžišovi povedal: „Napíš si tieto slová, lebo podľa nich som uzavrel zmluvu s tebou a s Izraelom!“ 
EXO.34.28	Bol tam s Hospodinom štyridsať dní a štyridsať nocí. Nejedol chlieb ani nepil vodu. Na tabule napísal slová zmluvy, desať slov.
EXO.34.29	Keď Mojžiš schádzal z vrchu Sinaj, mal pri zostupe v rukách dve tabule svedectva. Mojžiš nevedel, že mu po rozhovore s Hospodinom pokožka tváre žiarila.
EXO.34.30	Keď Áron a všetci Izraeliti videli, že Mojžišovi žiari pokožka na tvári, báli sa k nemu priblížiť.
EXO.34.31	Keď ich Mojžiš zavolal, prišli k nemu Áron a všetci vodcovia pospolitosti. Keď sa s nimi rozprával,
EXO.34.32	priblížili sa k nemu aj ostatní Izraeliti. Rozpovedal im všetko, čo mu Hospodin na vrchu Sinaj prikázal.
EXO.34.33	Keď Mojžiš prestal hovoriť, dal si na tvár závoj.
EXO.34.34	Kedykoľvek predstupoval Mojžiš pred Hospodina, aby sa s ním rozprával, odkladal si závoj, kým sa nevrátil späť. Keď vyšiel, oznamoval Izraelitom, čo mu bolo prikázané.
EXO.34.35	Keď Izraeliti pozreli na Mojžišovu tvár, videli, že mu pokožka na tvári žiari. Mojžiš si na tvár dával závoj, kým sa nešiel rozprávať s Hospodinom.
EXO.35.1	Mojžiš zhromaždil celú pospolitosť Izraelitov a povedal im: „Hospodin prikázal, aby ste dodržiavali toto:
EXO.35.2	‚Šesť dní budete vykonávať svoje práce a v siedmy deň budete mať svätú sobotu sviatočného odpočinku pre Hospodina. Každý, kto by vtedy konal nejakú prácu, musí zomrieť. 
EXO.35.3	V sobotný deň nebude nikto zakladať oheň v nijakom príbytku.‘“
EXO.35.4	Mojžiš celej pospolitosti Izraelitov vyhlásil: „Hospodin prikázal toto: ‚Vyberte z toho, čo máte, pre Hospodina na obetu pozdvihovania.
EXO.35.5	Nech každý ochotne prinesie obetu pozdvihovania pre Hospodina: zlato, striebro, bronz, 
EXO.35.6	fialový a červený purpur, karmazín, jemné plátno, koziu srsť, 
EXO.35.7	červeno sfarbené baranie a tachašové kože, akáciové drevo, 
EXO.35.8	olej na svietenie, balzamy do oleja na pomazanie, voňavé kadidlo, 
EXO.35.9	ónyxové kamene a iné drahokamy na výzdobu efódu a náprsníka. 
EXO.35.10	Každý z vás, kto má dar zručnosti, nech príde a urobí všetko, čo Hospodin prikázal:
EXO.35.11	príbytok, jeho stan, prikrývku, spony, dosky, žrde, stĺpy, podstavce, 
EXO.35.12	archu a jej žrde, vrchnák a vnútornú oponu, 
EXO.35.13	stôl a jeho žrde, aj všetko náradie i s predkladanými chlebmi, 
EXO.35.14	svietnik na svietenie s náradím, lampy a oleje na svietenie, 
EXO.35.15	kadidlový oltár a jeho žrde, olej na pomazanie, voňavé kadidlo, záclonu ku vchodu do príbytku, 
EXO.35.16	oltár na spaľované obety a k nemu bronzové rošty, jeho žrde, všetko príslušné náradie a umývadlo s podstavcom, 
EXO.35.17	plachty pre nádvorie, jeho stĺpy s podstavcami a záclonu na bránu do nádvoria, 
EXO.35.18	kolíky pre príbytok, kolíky pre nádvorie a príslušné povrazy, 
EXO.35.19	utkané rúcha na službu vo svätyni, sväté rúcha pre kňaza Árona a rúcha pre jeho synov, na kňazskú službu.‘“
EXO.35.20	Potom celá pospolitosť Izraelitov odišla od Mojžiša. 
EXO.35.21	Každý, kto bol ochotný a koho pobádala myseľ, prišiel s obetou pozdvihovania pre Hospodina na zhotovenie stanu stretávania, na všetku jeho službu a na posvätné rúcha.
EXO.35.22	Prichádzali muži i ženy s ochotným srdcom a prinášali náramky, krúžky, prstene, prívesky a všelijaké zlaté predmety. Každý, kto chcel obetovať Hospodinovi zlato, priniesol ho ako podávanú obetu. 
EXO.35.23	Každý kto mal fialový a červený purpur, karmazín, jemné plátno, koziu srsť, červeno sfarbené baranie a tachašové kože, priniesol ich. 
EXO.35.24	Kto chcel priniesť obetu pozdvihovania v striebre a bronze, priniesol to ako obetu pozdvihovania Hospodinovi. Každý, kto mal akáciové drevo, súce na zhotovenie bohoslužobného diela, priniesol ho. 
EXO.35.25	Aj všetky zručné ženy vlastnoručne priadli a prinášali hotovú priadzu, fialový a červený purpur, karmazín a jemné plátno. 
EXO.35.26	Všetky ženy, ktoré mali ochotné srdce a vrodenú zručnosť, priadli koziu srsť. 
EXO.35.27	Vodcovia prinášali ónyxové kamene a iné drahokamy na výzdobu efódu a náprsníka, 
EXO.35.28	balzam a olej na svietenie i olej na pomazanie a voňavé kadidlo. 
EXO.35.29	Izraeliti, každý muž a žena, ktorých nabádalo srdce priniesť dar Hospodinovi na zhotovenie celého diela, ktoré prostredníctvom Mojžiša rozkázal vykonať Hospodin, prinášali dobrovoľné dary Hospodinovi.
EXO.35.30	Mojžiš povedal Izraelitom: „Pozrite, Hospodin povolal po mene Becaleela, Uriho syna, Chúrovho syna z Júdovho kmeňa.
EXO.35.31	Naplnil ho Božím duchom, dal mu múdrosť, chápavosť, zručnosť pre každú prácu, 
EXO.35.32	aby mohol zhotovovať návrhy a uskutočňovať ich v zlate, striebre a bronze, 
EXO.35.33	okresávať kamene na osádzanie, opracúvať drevo, aby mohol zhotovovať všetky umelecké práce. 
EXO.35.34	Dal mu aj schopnosť poúčať iných, jemu aj Oholiábovi, Achisamáchovmu synovi z Dánovho kmeňa. 
EXO.35.35	Naplnil ich múdrosťou, aby mohli zhotovovať akékoľvek práce: remeselnícke, umelecké, výšivkárske z fialového a červeného purpuru, karmazínu a z jemného plátna, ako aj tkáčske práce. Oni budú vykonávať všetky práce a navrhovať plány.“
EXO.36.1	Becaleel, Oholiáb a všetci zruční muži, ktorým dal Hospodin múdrosť a dôvtip, aby vedeli zhotoviť všetko potrebné na službu vo svätyni, nech konajú celkom tak, ako prikázal Hospodin.
EXO.36.2	Potom Mojžiš zavolal Becaleela, Oholiába a všetkých zručných mužov, ktorým dal Hospodin múdrosť a boli ochotní dať sa do práce na tom diele.
EXO.36.3	Od Mojžiša prevzali všetky obety pozdvihovania, ktoré doniesli Izraeliti na vykonanie prác potrebných na službu vo svätyni, a predsa mu prinášali každé ráno ďalšie dobrovoľné dary. 
EXO.36.4	Všetci majstri, ktorí pracovali pri svätyni, prerušili prácu, prichádzali jeden po druhom k Mojžišovi 
EXO.36.5	a hovorili mu: „Ľud prináša oveľa viac, než treba na dokončenie diela, ktoré Hospodin prikázal vykonať.“
EXO.36.6	Preto Mojžiš dal príkaz, ktorý oznámili v tábore: „Nech nikto, ani muž, ani žena, už nič nedonáša na obetu pozdvihovania pre svätyňu.“ Vtedy ľud prestal prinášať, 
EXO.36.7	lebo toho, čo doniesli, bolo dosť na vykonanie všetkých prác, ba aj zvýšilo.
EXO.36.8	Všetci zruční muži, ktorí pracovali na diele, urobili príbytok z desiatich závesov utkaných z plátna, z fialového a červeného purpuru, karmazínu s umelecky spodobenými cherubmi.
EXO.36.9	Každý záves bol dvadsaťosem lakťov dlhý a štyri lakte široký. Všetky závesy mali rovnakú mieru. 
EXO.36.10	Päť závesov spojil dovedna a takisto spojil aj druhých päť. 
EXO.36.11	Z fialového purpuru urobil očká na okraji závesu, ktorý bol na konci pripojeného kusa. Podobne to urobil aj na druhom okraji pripojeného kusa. 
EXO.36.12	Päťdesiat očiek urobil na okraji jedného závesu a päťdesiat očiek na okraji druhého závesu, ktorý bol k druhému kusu pripojený tak, aby očká boli oproti sebe. 
EXO.36.13	Zhotovil aj päťdesiat zlatých spôn a závesy spojil nimi tak, že príbytok tvoril jeden celok.
EXO.36.14	Zhotovil aj prikrývky z kozej srsti pre stan nad príbytkom; prikrývok zhotovil jedenásť.
EXO.36.15	Každá prikrývka bola dlhá tridsať lakťov a široká štyri lakte. Tých jedenásť prikrývok malo rovnakú mieru. 
EXO.36.16	Zvlášť spojil päť prikrývok a zvlášť šesť prikrývok. 
EXO.36.17	Urobil päťdesiat očiek na spojenie na okraji poslednej prikrývky a päťdesiat očiek na okraji poslednej prikrývky druhého zväzku. 
EXO.36.18	Urobil aj päťdesiat bronzových spôn, aby mohol spojiť stan do jedného celku. 
EXO.36.19	Potom zhotovil pre stan prikrývku z červeno sfarbených baraních koží a navrch prikrývku z tachašových koží.
EXO.36.20	Pre príbytok zhotovil aj dosky z akáciového dreva, aby sa dali postaviť.
EXO.36.21	Každá doska bola dlhá desať lakťov a široká jeden a pol lakťa. 
EXO.36.22	Každá doska mala dva čapy; dosky boli navzájom pospájané. Tak to urobil na všetkých doskách príbytku. 
EXO.36.23	Na južnú, pravú stranu príbytku bolo zhotovených dvadsať dosák. 
EXO.36.24	K tým dvadsiatim doskám pripravil štyridsať strieborných podstavcov, dva podstavce pod každú dosku k obom jej čapom. 
EXO.36.25	Aj na druhú, severnú stranu príbytku urobil dvadsať dosák 
EXO.36.26	a štyridsať strieborných podstavcov; dva podstavce pod každú dosku. 
EXO.36.27	Na zadnú, západnú stranu príbytku urobil šesť dosák. 
EXO.36.28	Zhotovil aj dve dosky na oba rohy príbytku pri zadnej strane. 
EXO.36.29	Tie boli dvojdielne zdola až hore a navrchu boli spojené krúžkom. Tak urobil s oboma doskami na oboch rohoch. 
EXO.36.30	Bolo tam osem dosák a šestnásť strieborných podstavcov, po dvoch podstavcoch na každú dosku.
EXO.36.31	Zhotovil aj žrde z akáciového dreva, a to päť pre dosky na jednej strane príbytku
EXO.36.32	päť pre dosky na jeho druhej strane a päť na zadnú, západnú stranu príbytku. 
EXO.36.33	Prostrednú žrď urobil tak, aby prechádzala stredom dosák z jedného konca na druhý. 
EXO.36.34	Dosky pozlátil, aj krúžky, cez ktoré prechádzali žrde, urobil zo zlata, ba pozlátil aj žrde.
EXO.36.35	Zhotovil aj oponu z fialového a červeného purpuru, karmazínu a z jemne utkaného plátna. Vyzdobil ju umelecky spodobenými cherubmi.
EXO.36.36	Zhotovil aj štyri stĺpy z akáciového dreva a pozlátil ich. Háčiky na nich boli zo zlata. Odlial pre ne štyri strieborné podstavce. 
EXO.36.37	Ku vchodu do stanu utkal pestrú záclonu z fialového a červeného purpuru, karmazínu a z jemne utkaného plátna, 
EXO.36.38	a k nej päť stĺpov s háčikmi. Ich hlavice a priečne tyče boli zo zlata a päť podstavcov bolo z bronzu.
EXO.37.1	Becaleel urobil archu z akáciového dreva dva a pol lakťa dlhú, jeden a pol lakťa širokú a jeden a pol lakťa vysokú.
EXO.37.2	Zvnútra i zvonka ju pokryl rýdzim zlatom a na jej vrch dal zlatú obrubu. 
EXO.37.3	Ulial pre ňu štyri zlaté krúžky na štyri rohy, dva krúžky na jednu stranu a dva krúžky na druhú stranu. 
EXO.37.4	Z akáciového dreva zhotovil žrde a pozlátil ich. 
EXO.37.5	Žrde prestrčil cez krúžky po bokoch archy, aby sa dala nosiť.
EXO.37.6	Zhotovil aj vrchnák z rýdzeho zlata dva a pol lakťa dlhý a jeden a pol lakťa široký.
EXO.37.7	Na oboch koncoch vrchnáka urobil dvoch cherubov z tepaného zlata:
EXO.37.8	jedného cheruba na jednom konci a druhého na druhom. Cherubov urobil na oboch koncoch vrchnáka. 
EXO.37.9	Cherubi mali hore vystreté krídla tak, že nimi zakrývali vrchnák. Tvárami boli obrátení k sebe a hľadeli na vrchnák.
EXO.37.10	Z akáciového dreva zhotovil stôl dva lakte dlhý, jeden lakeť široký a jeden a pol lakťa vysoký.
EXO.37.11	Pokryl ho rýdzim zlatom a obložil zlatou obrubou. 
EXO.37.12	Okolo neho urobil na dlaň širokú lištu a na ňu zlatú obrubu. 
EXO.37.13	Urobil naň štyri zlaté krúžky, ktoré pripevnil k rohom pri jeho štyroch nohách. 
EXO.37.14	Krúžky na žrde boli tesne pod lištou, aby sa stôl dal nosiť. 
EXO.37.15	Žrde na nosenie stola zhotovil z akáciového dreva a obtiahol ich zlatom. 
EXO.37.16	Z rýdzeho zlata zhotovil aj riad, ktorý patrí k stolu: panvice, čaše, kanvy a misky na prinášanie nápojových obiet.
EXO.37.17	Zhotovil aj svietnik z rýdzeho zlata. Svietnik, jeho podstavec i ramená, kalichy, púčiky a kvety boli vytepané z jedného kusa rýdzeho kovaného zlata.
EXO.37.18	Z bokov svietnika vychádzalo šesť ramien, tri z jednej strany a tri z druhej. 
EXO.37.19	Na jednom ramene boli tri kalichy, púčik a kvet ako kvet mandľovníka; aj na druhom ramene boli tri kalichy, púčik a kvet ako kvet mandľovníka. Tak to bolo na všetkých šiestich ramenách, ktoré vychádzali zo svietnika. 
EXO.37.20	Na samom svietniku boli štyri kalichy s púčikmi a kvetmi ako kvety mandľovníka. 
EXO.37.21	Prvý puk bol pod prvým párom ramien, ktoré z neho vychádzali; druhý puk bol pod druhým párom ramien a tretí puk bol pod tretím párom ramien. Tak to bolo pod všetkými šiestimi ramenami, ktoré z neho vychádzali. 
EXO.37.22	Puky a ramená boli z jedného kusa. Všetko bolo vytepané z rýdzeho zlata. 
EXO.37.23	K svietniku urobil sedem lámp a k nim kliešte a panvičky z rýdzeho zlata. 
EXO.37.24	Svietnik a všetky predmety zhotovil z jedného talentu rýdzeho zlata.
EXO.37.25	Zhotovil kadidlový oltár, lakeť dlhý, lakeť široký a dva lakte vysoký z akáciového dreva, z ktorého boli aj jeho rohy.
EXO.37.26	Pokryl ho rýdzim zlatom: jeho povrch, steny i rohy. Okolo neho urobil zlatú obrubu. 
EXO.37.27	Pripevnil naň dva zlaté krúžky pod obrubu na oboch stranách tak, aby sa cez ne dali prevliecť žrde a pomocou nich sa dal nosiť oltár. 
EXO.37.28	Žrde urobil z akáciového dreva a pozlátil ich. 
EXO.37.29	Potom pripravil posvätný olej na pomazanie a čisté voňavé kadidlo, ako to robieva voňavkár.
EXO.38.1	Z akáciového dreva urobil päť lakťov dlhý, päť lakťov široký a tri lakte vysoký štvorhranný oltár na spaľované obety.
EXO.38.2	Na jeho štyroch rohoch zhotovil výčnelky, ktoré s ním tvorili jeden celok a pokryl ho bronzom. 
EXO.38.3	Urobil aj všetko oltárne náradie: nádoby na popol, lopatky, kropeničky, vidlice a panvice na uhlie. Všetko náradie vyrobil z bronzu. 
EXO.38.4	Pre oltár zhotovil bronzový mrežový rošt a vložil ho pod obrubu oltára do jeho polovice odspodu. 
EXO.38.5	Potom ulial štyri krúžky pre štyri rohy bronzového roštu na zastrčenie žrdí. 
EXO.38.6	Žrde urobil z akáciového dreva a obtiahol ich bronzom. 
EXO.38.7	Prestrčil ich cez krúžky na oboch stranách oltára, aby sa mohol prenášať. Urobil ho z dosák, zvnútra prázdny. 
EXO.38.8	Z bronzu urobil aj umývadlo s podstavcom zo zrkadiel žien, ktoré posluhovali pri vchode do stanu stretávania.
EXO.38.9	Urobil aj nádvorie. Na južnej strane nádvoria boli plachty z jemne utkaného plátna, sto lakťov dlhé.
EXO.38.10	Bolo tam dvadsať stĺpov na dvadsiatich bronzových podstavcoch. Háčiky k stĺpom a priečne tyče boli zo striebra. 
EXO.38.11	Takisto aj na severnej strane v dĺžke sto lakťov bolo dvadsať stĺpov na dvadsiatich bronzových podstavcoch. Háčiky k stĺpom a priečne tyče boli zo striebra. 
EXO.38.12	Smerom na západ boli plachty dlhé päťdesiat lakťov a desať stĺpov bolo na desiatich podstavcoch. Háčiky k stĺpom a ich priečne tyče boli zo striebra. 
EXO.38.13	Predná strana smerom na východ bola široká päťdesiat lakťov. 
EXO.38.14	Na jednej strane bolo pätnásť lakťov plachiet a tri stĺpy na troch podstavcoch. 
EXO.38.15	Takisto z jednej i z druhej strany brány bolo pätnásť lakťov plachiet a tri stĺpy na troch podstavcoch. 
EXO.38.16	Všetky plachty okolo nádvoria boli z jemne utkaného plátna. 
EXO.38.17	Podstavce pod stĺpy boli z bronzu, háčiky k stĺpom a priečne tyče boli zo striebra, aj obloženie ich hlavíc bolo strieborné. Všetky stĺpy na nádvorí boli pospájané striebornými priečnymi tyčami. 
EXO.38.18	Záves na bráne nádvoria bol pestro povyšívaný z fialového a červeného purpuru, z karmazínu a z jemne utkaného plátna. Bol dvadsať lakťov dlhý, päť lakťov vysoký, päť lakťov široký, tak ako plachty na nádvorí. 
EXO.38.19	Štyri stĺpy na záves so štyrmi podstavcami boli z bronzu; ich háčiky boli zo striebra, obloženie ich hlavíc a priečnych tyčí bolo strieborné. 
EXO.38.20	Všetky kolíky na príbytok a na nádvorie dookola boli z bronzu.
EXO.38.21	Toto je zoznam vecí príbytku, príbytku svedectva, ktorý na Mojžišov rozkaz zhotovili leviti pod vedením Itamára, syna kňaza Árona.
EXO.38.22	Becaleel, Uriho syn a vnuk Chúra z Júdovho kmeňa urobil všetko, čo Hospodin rozkázal Mojžišovi.
EXO.38.23	Bol s ním Oholiáb, syn Achisamácha z Dánovho kmeňa ako remeselník, umelec, tkáč z fialového a červeného purpuru, karmazínu a z jemného plátna.
EXO.38.24	Všetkého zlata, ktoré použili pri práci, pri celej práci na svätyni — zlata z obiet — bolo dvadsaťdeväť talentov a sedemstotridsať šeklov podľa váhy šekla svätyne. 
EXO.38.25	Striebra od účastníkov sčítania pospolitosti bolo sto talentov a tisícsedemstosedemdesiatpäť šeklov podľa váhy šekla svätyne. 
EXO.38.26	Pol šekla pripadlo na hlavu — pol šekla podľa váhy šekla svätyne — od každého účastníka sčítania od dvadsiatich rokov a viac. Bolo ich šesťstotritisícpäťstopäťdesiat.
EXO.38.27	Sto talentov sa použilo na uliatie podstavcov svätyne a podstavcov opony. Sto podstavcov zo sto talentov, teda talent na podstavec. 
EXO.38.28	Z tisícsedemstosedemdesiatpäť šeklov zhotovili háčiky na stĺpy, obtiahli ich hlavice a pospájali ich. 
EXO.38.29	Zo všetkých obetovaných darov bolo sedemdesiat talentov a dvetisícštyristo šeklov bronzu. 
EXO.38.30	Z toho urobili podstavce do vchodu stanu stretávania, bronzový oltár, k nemu bronzový rošt a všetko príslušenstvo k oltáru: 
EXO.38.31	podstavce okolo nádvoria, podstavce k bráne do nádvoria, všetky kolíky na príbytok a všetky kolíky okolo nádvoria.
EXO.39.1	Z fialového a z červeného purpuru, z karmazínu zhotovili utkané rúcha na službu vo svätyni, ako aj posvätné rúcha pre Árona, podľa Hospodinovho príkazu Mojžišovi.
EXO.39.2	Efód zhotovili zo zlata, fialového a červeného purpuru, karmazínu a z jemne utkaného plátna.
EXO.39.3	Zo zlata tepali pliešky a postrihali ich na prúžky, aby nimi mohli umelecky popretkávať fialový a červený purpur, karmazín a jemné plátno. 
EXO.39.4	Zhotovili mu spájajúce náplecníky; tie boli na vrchných koncoch spojené. 
EXO.39.5	Utkaný pás, ktorým sa efód upevňuje, bol takisto zhotovený zo zlata, z fialového a červeného purpuru, karmazínu a z jemne tkaného plátna podľa Hospodinovho príkazu Mojžišovi. 
EXO.39.6	Potom opracovali ónyxové kamene, ktoré osadili do zlatých objímok a vyryli do nich mená Izraelových synov tak, ako sa zhotovuje pečatidlo. 
EXO.39.7	Pripevnili ich na vrchné časti efódu ako pamätné kamene na Izraelových synov podľa Hospodinovho príkazu Mojžišovi. 
EXO.39.8	Podobne ako efód zhotovili aj náprsník umelecky tkaný zo zlata, z fialového a červeného purpuru, karmazínu a z jemne tkaného plátna.
EXO.39.9	Bol štvorcový a dvojitý; urobili ho na piaď dlhý a na piaď široký. 
EXO.39.10	Povsádzali doň štyri rady drahých kameňov. V prvom rade: rubín, topás, smaragd; 
EXO.39.11	v druhom rade: malachit, zafír, diamant; 
EXO.39.12	v treťom rade: opál, achát, ametyst; 
EXO.39.13	vo štvrtom rade chryzolit, ónyx, jaspis. Kamene boli vsadené do zlatých obrúb. 
EXO.39.14	Na dvanástich drahých kameňoch boli vyryté mená Izraelových synov. Na každom kameni bolo vyryté jedno meno z dvanástich kmeňov tak, ako sa zhotovujú pečatidlá. 
EXO.39.15	K náprsníku pripevnili retiazky z rýdzeho zlata ako spletenú šnúru. 
EXO.39.16	Zhotovili aj dve zlaté objímky a dva zlaté krúžky a oba krúžky upevnili na oboch stranách náprsníka. 
EXO.39.17	Obe zlaté šnúry pripevnili na oba krúžky na koncoch náprsníka. 
EXO.39.18	Druhé dva konce oboch šnúr upevnili k obom objímkam a spojili ich spredu na vrchnej časti efódu. 
EXO.39.19	Zhotovili aj dva zlaté krúžky a pripevnili ich na oba spodné konce náprsníka na jeho vnútorný okraj, obrátený k efódu. 
EXO.39.20	Zhotovili aj dva zlaté krúžky a pripevnili ich k obom predným okrajom efódu zospodu na jeho prednej strane, tesne tam, kde sú spojené nad utkaným pásom efódu. 
EXO.39.21	Krúžky náprsníka podľa Hospodinovho príkazu Mojžišovi spojili s krúžkami efódu šnúrou z fialového purpuru tak, aby bola nad utkaným pásom efódu a náprsník neodstával od efódu.
EXO.39.22	Potom k efódu zhotovili plášť, tkáčsky výrobok, celý z fialového purpuru.
EXO.39.23	Uprostred plášťa bol otvor ako na brnení s obrubou okolo otvoru, aby sa netrhal. 
EXO.39.24	Na spodnom okraji plášťa pripevnili granátové jablká z fialového a červeného purpuru, karmazínu a z jemne tkaného plátna. 
EXO.39.25	Z rýdzeho zlata zhotovili aj zvončeky a pripevnili ich medzi granátové jablká okolo spodného lemu plášťa. 
EXO.39.26	Tak sa striedali zvončeky a granátové jablká okolo celého lemu plášťa, v ktorom konali službu podľa Hospodinovho príkazu Mojžišovi.
EXO.39.27	Z jemného plátna zhotovili spodné rúcho ako tkáčsky výrobok pre Árona a jeho synov,
EXO.39.28	ako aj turban a ozdobné čiapky z jemného plátna i ľanové spodky z jemne utkaného plátna. 
EXO.39.29	Rovnako podľa Hospodinovho príkazu Mojžišovi urobili aj pás z jemne utkaného plátna z fialového a červeného purpuru, karmazínu ako výšivkársky výrobok.
EXO.39.30	Nakoniec urobili kvet, posvätnú čelenku z rýdzeho zlata, a vyryli naň nápis tak, ako sa zhotovuje pečatidlo: „Svätý Hospodinov“.
EXO.39.31	Na ňu podľa Hospodinovho príkazu Mojžišovi pripevnili šnúru z fialového purpuru, aby sa dala priviazať na turban.
EXO.39.32	Tak bola dokončená všetka práca na príbytku v stane stretávania. Izraeliti vykonali všetko presne podľa Hospodinovho príkazu Mojžišovi.
EXO.39.33	Mojžišovi priniesli príbytok, stan a všetko jeho príslušenstvo: sponky, dosky, žrde, stĺpy a podstavce, 
EXO.39.34	prikrývku z načerveno zafarbených baraních koží, prikrývku z tachašových koží a vnútornú oponu, 
EXO.39.35	archu svedectva, jej žrde a jej vrchnák, 
EXO.39.36	stôl so všetkým jeho príslušenstvom a predkladané chleby, 
EXO.39.37	svietnik z rýdzeho zlata s jeho lampami, s celým radom lámp, všetko jeho príslušenstvo a olej na svietenie, 
EXO.39.38	zlatý oltár, olej na pomazanie, voňavé kadidlo a oponu ku vchodu do stanu, 
EXO.39.39	bronzový oltár a k nemu bronzový rošt, žrde a všetko jeho príslušenstvo, umývadlo s podstavcom, 
EXO.39.40	plachty na nádvorie, stĺpy a podstavce, záves na bránu do nádvoria, povrazy, kolíky a všetko náradie potrebné na službu v príbytku, na stan stretávania, 
EXO.39.41	jemne utkané rúcha na službu vo svätyni, posvätné rúcha pre kňaza Árona a rúcha pre jeho synov na kňazskú službu. 
EXO.39.42	Izraeliti vykonali všetku prácu presne podľa Hospodinovho príkazu Mojžišovi.
EXO.39.43	Keď Mojžiš prezrel celé to dielo, zistil, že ho vykonali presne tak, ako prikázal Hospodin. Potom ich Mojžiš požehnal.
EXO.40.1	Hospodin povedal Mojžišovi: 
EXO.40.2	„V prvý deň v prvom mesiaci postav príbytok, stan stretávania.
EXO.40.3	Tam umiestniš archu svedectva a zastrieš ju oponou.
EXO.40.4	Prinesieš i stôl a usporiadaš na ňom, čo treba. Prinesieš aj svietnik a pokladieš naň lampy. 
EXO.40.5	Zlatý kadidlový oltár položíš pred archu svedectva a do vchodu príbytku zavesíš oponu.
EXO.40.6	Oltár na spaľované obety postavíš pred vchod do príbytku, stanu stretávania.
EXO.40.7	Medzi stan stretávania a oltár postavíš umývadlo a naleješ doň vodu.
EXO.40.8	Okolo nádvoria urobíš ohradu a do brány nádvoria zavesíš oponu. 
EXO.40.9	Potom vezmeš olej na pomazanie, pomažeš príbytok a všetko, čo je v ňom, posvätíš ho so všetkým jeho príslušenstvom, a bude svätý.
EXO.40.10	Pomažeš aj oltár na spaľované obety so všetkým príslušenstvom. Posvätíš ho a bude svätosvätý. 
EXO.40.11	Pomažeš aj umývadlo s podstavcom a posvätíš ho. 
EXO.40.12	Potom privedieš Árona a jeho synov ku vchodu do stanu stretávania a umyješ ich vodou.
EXO.40.13	Potom oblečieš Árona do posvätného rúcha, pomažeš ho, posvätíš a bude mi slúžiť ako kňaz.
EXO.40.14	Privedieš aj jeho synov a oblečieš ich do spodného rúcha, 
EXO.40.15	pomažeš ich, ako si pomazal ich otca, a budú mi slúžiť ako kňazi. Týmto pomazaním získajú trvalé kňazstvo z pokolenia na pokolenie.“
EXO.40.16	Mojžiš urobil všetko presne tak, ako mu prikázal Hospodin.
EXO.40.17	Príbytok postavili v prvý deň v prvom mesiaci v druhom roku.
EXO.40.18	Mojžiš postavil príbytok: uložil podstavce, na ne položil dosky, povsúval žrde a rozostavil stĺpy. 
EXO.40.19	Ponad príbytok rozprestrel stanovinu a na ňu položil prikrývku podľa Hospodinovho príkazu Mojžišovi.
EXO.40.20	Potom vzal Svedectvo, vložil ho do archy, povsúval žrde a na archu položil vrchnák.
EXO.40.21	Potom zaniesol archu do príbytku, zavesil vnútornú oponu a tým zakryl archu svedectva podľa Hospodinovho príkazu Mojžišovi. 
EXO.40.22	Stôl postavil do stanu stretávania na severnú stranu príbytku pred oponu.
EXO.40.23	Naň poukladal chleby pred Hospodinom podľa Hospodinovho príkazu Mojžišovi.
EXO.40.24	Svietnik postavil do stanu stretávania oproti stolu na južnú stranu príbytku.
EXO.40.25	Naň poukladal lampy pred Hospodinom podľa Hospodinovho príkazu Mojžišovi.
EXO.40.26	Zlatý oltár postavil v stane stretávania pred oponu. 
EXO.40.27	Zapálil na ňom voňavé kadidlo podľa Hospodinovho príkazu Mojžišovi.
EXO.40.28	Potom zavesil oponu do vchodu príbytku.
EXO.40.29	Oltár na spaľované obety postavil pri vchode do príbytku stanu stretávania. Na ňom obetoval spaľovanú a pokrmovú obetu podľa Hospodinovho príkazu Mojžišovi.
EXO.40.30	Medzi stan stretávania a oltár umiestnil umývadlo a nalial doň vodu na umývanie.
EXO.40.31	Mojžiš, Áron a jeho synovia si ňou umývali ruky a nohy. 
EXO.40.32	Keď vchádzali do stanu stretávania alebo keď pristupovali k oltáru, umývali sa podľa Hospodinovho príkazu Mojžišovi. 
EXO.40.33	Okolo príbytku a oltára postavil nádvorie a do brány nádvoria dal záves. Tak dokončil Mojžiš toto dielo.
EXO.40.34	Vtedy oblak zakryl stan stretávania a Hospodinova sláva naplnila príbytok.
EXO.40.35	Mojžiš sa nemohol priblížiť k stanu stretávania, lebo nad ním sa vznášal oblak a Hospodinova sláva napĺňala príbytok.
EXO.40.36	Kedykoľvek sa sponad príbytku oblak zdvihol, Izraeliti sa vydali na pochod zo všetkých svojich zastávok.
EXO.40.37	Keď sa však oblak nedvíhal, nepohli sa dotiaľ, kým sa nezdvihol. 
EXO.40.38	Hospodinov oblak býval nad príbytkom cez deň, ale v noci bol v ňom oheň, takže ho videli všetci Izraeliti počas celého svojho putovania.
LEV.1.1	Hospodin oslovil Mojžiša zo stanu stretávania a povedal mu:
LEV.1.2	„Prehovor k Izraelitom a povedz im: ‚Keď niekto z vás chce priniesť Hospodinovi obetný dar, prinesiete svoj obetný dar zo zvierat, z hovädzieho dobytka alebo z drobného stáda.
LEV.1.3	Ak bude jeho obetným darom spaľovaná obeta z hovädzieho dobytka, nech privedie bezchybného samca. Privedie ho ku vchodu stanu stretávania, aby získal Hospodinovu priazeň.
LEV.1.4	Položí ruku na hlavu spaľovanej obety; tá bude so záľubou prijatá, aby získal zmierenie. 
LEV.1.5	Potom pred Hospodinom zabije dobytča a Áronovi synovia, kňazi, prinesú krv; krvou dookola pokropia oltár, ktorý je pri vchode stanu stretávania. 
LEV.1.6	Kožu zo spaľovanej obety stiahne a obetu rozseká na kusy.
LEV.1.7	Synovia kňaza Árona rozložia na oltári oheň a naň naložia drevo. 
LEV.1.8	Potom Áronovi synovia, kňazi, poukladajú rozsekané kusy, hlavu a tuk na drevo, ktoré horí na oltári. 
LEV.1.9	Vnútornosti a nohy kňaz umyje vo vode a všetko spáli na oltári ako spaľovanú obetu, ohňovú obetu príjemnej vône Hospodinovi.
LEV.1.10	Ak jeho obetný dar na spaľovanú obetu bude zo stáda, z oviec alebo z kôz, privedie bezchybného samca. 
LEV.1.11	Zareže ho pred Hospodinom na severnej strane oltára a Áronovi synovia, kňazi, jeho krvou dookola pokropia oltár. 
LEV.1.12	Potom kňaz obetu rozseká na kusy, poukladá ich aj s hlavou a tukom na drevo, ktoré horí na oltári. 
LEV.1.13	Vnútornosti a nohy umyje vodou a kňaz to všetko prinesie na oltár ako spaľovanú obetu. To bude ohňová obeta príjemnej vône Hospodinovi.
LEV.1.14	Ak chce priniesť Hospodinovi na spaľovanú obetu dar z vtákov, nech prinesie svoj dar z hrdličiek alebo holúbkov.
LEV.1.15	Kňaz ho prinesie k oltáru, nechtom mu natrhne hlavu a spáli na oltári. Krv vytlačí na stenu oltára. 
LEV.1.16	Jeho hrvoľ aj s obsahom vyberie a odhodí k východnej strane oltára, kam sa vysýpa popol. 
LEV.1.17	Kňaz mu potom natrhne krídla, ale neoddelí ich; spáli ich na dreve, ktoré horí na oltári. To bude spaľovaná obeta; ohňová obeta príjemnej vône Hospodinovi.
LEV.2.1	Keď niekto chce priniesť Hospodinovi ako obetný dar pokrmovú obetu, nech obetuje jemnú múku, ktorú poleje olejom a pridá k nej kadidlo.
LEV.2.2	Donesie ju Áronovým synom, kňazom. Kňaz vezme plnú hrsť jemnej múky poliatej olejom i všetko kadidlo a ako pripomienku ju na oltári spáli ako ohňovú obetu príjemnej vône Hospodinovi.
LEV.2.3	Zvyšok pokrmovej obety zostane Áronovi a jeho synom ako najsvätejšia časť z Hospodinových ohňových obiet.
LEV.2.4	Keď chceš priniesť na obetný dar pokrmovú obetu z toho, čo sa upieklo v peci, nech sú to nekvasené, s olejom zamiesené koláče z jemnej múky a olejom potreté nekvasené posúchy. 
LEV.2.5	Keď bude tvoj obetný dar na pokrmovú obetu z toho, čo bolo upečené na platni, nech je z jemnej múky zamiesenej s olejom, bez kvasu. 
LEV.2.6	Polámeš to na kúsky a poleješ olejom. To je pokrmová obeta. 
LEV.2.7	Keď bude tvoj dar na pokrmovú obetu pripravený na panvici, nech sa pripraví z jemnej múky s olejom. 
LEV.2.8	Takto pripravenú pokrmovú obetu prinesieš Hospodinovi a odovzdáš kňazovi, aby ju odniesol na oltár. 
LEV.2.9	Kňaz vezme z pokrmovej obety časť na pripomienku a spáli ju na oltári ako ohňovú obetu príjemnej vône Hospodinovi. 
LEV.2.10	Zvyšok pokrmovej obety zostane Áronovi a jeho synom. To je najsvätejšia časť z Hospodinových ohňových obiet.
LEV.2.11	Nijaká pokrmová obeta, ktorú prinesiete Hospodinovi, nesmie sa zamiesiť s kvasom; nijaký kvas ani med nesmiete spaľovať ako ohňovú obetu Hospodinovi. 
LEV.2.12	Môžete ich priniesť Hospodinovi ako obetný dar z prvotín, ale na oltár ako príjemná vôňa sa dostať nesmú.
LEV.2.13	Ku každej pokrmovej obete pridaj soľ. Soľ zmluvy s tvojím Bohom nesmie chýbať pri nijakej z tvojich pokrmových obiet. S každým obetným darom prines soľ!
LEV.2.14	Keď chceš priniesť pokrmovú obetu Hospodinovi z prvých plodín, prines rozdrvené a na ohni upražené zrno z dozretých klasov ako pokrmovú obetu zo svojich prvotín.
LEV.2.15	Obetu polej olejom a pridaj k nej kadidlo. To je pokrmová obeta. 
LEV.2.16	Kňaz spáli časť rozdrveného zrna s olejom a so všetkým kadidlom na pripomienku ako ohňovú obetu Hospodinovi.
LEV.3.1	Keď chce niekto priniesť Hospodinovi na obetu spoločenstva svoj obetný dar z hovädzieho dobytka, nech privedie samca alebo samicu, čo nemajú chyby.
LEV.3.2	Položí ruku na hlavu svojho obetného zvieraťa, zabije ho pri vchode do stanu stretávania. Áronovi synovia, kňazi, jeho krvou dookola pokropia oltár.
LEV.3.3	Potom z obety spoločenstva prinesie Hospodinovi ako ohňovú obetu tuk, ktorým sú obrastené vnútornosti: všetok tuk, čo je na vnútornostiach,
LEV.3.4	obidve obličky aj s tukom, čo je na nich a na slabinách, ako aj lalok pečene. Od obličiek ho však oddelí. 
LEV.3.5	Áronovi synovia to spália na oltári ako spaľovanú obetu príjemnej vône Hospodinovi s ohňovou obetou, čo horí na dreve.
LEV.3.6	Ak bude jeho obetný dar na obetu spoločenstva Hospodinovi zo stáda, nech obetuje samca alebo samicu, čo nemajú chyby. 
LEV.3.7	Ak bude jeho obetným darom jahňa, nech ho privedie pred Hospodina, 
LEV.3.8	položí ruku na hlavu svojho obetného daru a zabije ho pred stanom stretávania. Áronovi synovia jeho krvou dookola pokropia oltár. 
LEV.3.9	Z obety spoločenstva prinesie Hospodinovi ako ohňovú obetu jeho tuk, celý mastný chvost, ktorý odreže tesne pri kostrči, a tuk, ktorý prikrýva vnútornosti, totiž všetok tuk, čo je na vnútornostiach,
LEV.3.10	ďalej obidve obličky aj s tukom, ktorý je na nich i na slabinách, ako aj lalok pečene, ktorý oddelí od obličiek. 
LEV.3.11	Kňaz to spáli na oltári. To bude pokrm ohňovej obety Hospodinovi.
LEV.3.12	Ak bude jeho obetným darom koza, privedie ju pred Hospodina. 
LEV.3.13	Na hlavu jej položí ruku a zabije ju pred stanom stretávania. Áronovi synovia jej krvou dookola pokropia oltár. 
LEV.3.14	Potom z nej prinesie svoj obetný dar Hospodinovi ako ohňovú obetu: tuk, ktorý pokrýva vnútornosti, totiž všetok tuk, čo je na vnútornostiach,
LEV.3.15	ďalej obidve obličky aj s tukom, ktorý je na nich i na slabinách, lalok pečene, ktorý oddelí od obličiek. 
LEV.3.16	Kňaz to spáli na oltári. To bude pokrm ohňovej obety príjemnej vône. Všetok tuk patrí Hospodinovi. 
LEV.3.17	To bude večným ustanovením pre všetky vaše pokolenia vo všetkých vašich osadách. Nesmiete jesť nijaký tuk ani nijakú krv!‘“
LEV.4.1	Hospodin povedal Mojžišovi: 
LEV.4.2	„Povedz Izraelitom: ‚Ak sa niekto neúmyselne prehreší proti niektorému z príkazov Hospodina, hoci len jedinému, a urobí niečo zakázané,
LEV.4.3	potom má za spáchaný hriech, ak sa ho dopustil pomazaný kňaz, čím uvalil vinu na ľud, priviesť Hospodinovi ako obetu mladého, bezchybného býčka.
LEV.4.4	Býčka privedie ku vchodu stanu stretávania, položí ruku na hlavu býčka a zabije ho pred Hospodinom. 
LEV.4.5	Potom pomazaný kňaz vezme z krvi býčka a prinesie ju k stanu stretávania.
LEV.4.6	Potom si kňaz namočí prst v krvi a sedemkrát ňou pred Hospodinom pokropí oponu svätyne. 
LEV.4.7	Nech kňaz krvou potrie rohy oltára na pálenie voňavého kadidla pred Hospodinom v stane stretávania. Ostatnú krv z toho býčka vyleje na spodnú časť oltára na spaľované obety pri vchode do stanu stretávania.
LEV.4.8	Potom z býčka, obetovaného za hriech, vyberie všetok tuk, totiž tuk, ktorý pokrýva vnútornosti, všetok tuk, čo je na vnútornostiach, 
LEV.4.9	ďalej obidve obličky aj s tukom, ktorý je na nich i na slabinách, ako aj lalok pečene, ktorý oddelí od obličiek, 
LEV.4.10	tak ako sa oddeľuje z býka pri obete spoločenstva. Kňaz to spáli na oltári na spaľované obety.
LEV.4.11	Kožu z býčka, všetko jeho mäso s hlavou, hnátmi, vnútornosťami a s trusom,
LEV.4.12	teda celého býčka vynesie za tábor na čisté miesto, kde sa vysýpa popol a spáli ho na dreve. Musí sa spáliť na mieste, kde sa vysýpa popol.
LEV.4.13	Ak celá izraelská pospolitosť spácha niečo neúmyselne, bez toho, aby si to zhromaždenie uvedomilo, a koná proti niektorému z Hospodinových príkazov, čo sa konať nesmie, previní sa.
LEV.4.14	Keď si potom ľud spáchaný hriech uvedomí, zhromaždenie privedie mladého býčka pred stan stretávania ako obetu za hriech. 
LEV.4.15	Starší z pospolitosti položia ruky na hlavu býčka pred Hospodinom a potom ho pred Hospodinom zabijú.
LEV.4.16	Potom pomazaný kňaz prinesie trochu krvi z býčka do stanu stretávania, 
LEV.4.17	namočí si v nej prst a pred Hospodinom sedemkrát pokropí oponu.
LEV.4.18	Trochou krvi potrie aj rohy oltára, ktorý je pred Hospodinom v stane stretávania, a ostatnú krv vyleje na spodnú časť oltára na spaľované obety, ktorý je pri vchode do stanu stretávania. 
LEV.4.19	Odstráni z býčka všetok tuk a spáli ho na oltári. 
LEV.4.20	Aj s týmto býčkom urobí to isté, ako urobil s býčkom obetovaným za hriech; rovnako s ním naloží. Kňaz vykoná za nich obrad zmierenia a odpustí sa im. 
LEV.4.21	Býčka vynesie za tábor, spáli ho, ako spálil toho predchádzajúceho. Taká je obeta za hriech zhromaždenia.
LEV.4.22	Ak zhreší knieža tak, že neúmyselne prestúpi niektorý z príkazov Hospodina, svojho Boha, urobí niečo, čo sa robiť nesmie, previní sa. 
LEV.4.23	Keď ho však upozornia, že sa dopustil hriechu, privedie ako obetný dar capa, bezchybného samca. 
LEV.4.24	Potom na hlavu capa položí ruku a zabije ho tam, kde sa zabíjajú spaľované obety pred Hospodinom. Taká je obeta za hriech.
LEV.4.25	Kňaz si vezme na prst trochu z krvi obety za hriech a potrie rohy oltára na spaľované obety. Ostatnú krv vyleje na spodnú časť oltára na spaľované obety.
LEV.4.26	Všetok tuk spáli na oltári tak ako tuk z obety spoločenstva. Kňaz vykoná obrad zmierenia za jeho hriech a odpustí sa mu.
LEV.4.27	Ak sa niekto z pospolitého ľudu neúmyselne prehreší a dopustí sa niečoho proti niektorému príkazu Hospodina, čiže vykoná to, čo sa konať nesmie, previní sa. 
LEV.4.28	Keď ho však upozornia, že sa dopustil hriechu, privedie ako obetný dar za spáchaný hriech kozu, bezchybnú samicu.
LEV.4.29	Potom na hlavu obety za hriech položí ruku a obetu za hriech zabije na mieste spaľovaných obiet. 
LEV.4.30	Kňaz si vezme na prst trochu z krvi obety a potrie rohy oltára na spaľované obety. Ostatnú krv vyleje na spodnú časť oltára. 
LEV.4.31	Potom z kozy vyberie všetok tuk, ako sa vyberá tuk z obety spoločenstva, a kňaz ho spáli na oltári ako príjemnú vôňu Hospodinovi. Kňaz vykoná zaňho obrad zmierenia a odpustí sa mu.
LEV.4.32	Ak chce priniesť na obetný dar jahňa ako obetu za hriech, nech privedie bezchybnú samicu. 
LEV.4.33	Ruku položí na hlavu obety za hriech a zabije ju ako obetu za hriech tam, kde sa zabíjajú spaľované obety. 
LEV.4.34	Kňaz vezme trochu z krvi obety za hriech na prst, potrie rohy oltára na spaľované obety a ostatnú krv vyleje na spodnú časť oltára. 
LEV.4.35	Vyberie všetok jej tuk, ako sa vyberá tuk z jahňaťa pri obete spoločenstva, a kňaz ho spáli na oltári ako ohňovú obetu Hospodinovi. Kňaz zaňho vykoná obrad zmierenia za hriech, ktorého sa dopustil, a odpustí sa mu.
LEV.5.1	Ak sa niekto previní tým, že počul vysloviť kliatbu, bol toho očitým svedkom alebo sa o tom dozvedel, no neoznámil to, uvalí na seba vinu;
LEV.5.2	alebo ak sa niekto dotkne niečoho nečistého, či zdochliny nečistej divej zveri, alebo zdochliny nečistého domáceho zvieraťa, alebo zdochliny nečistého plaza, aj keď o tom nevedel, je nečistý a previní sa; 
LEV.5.3	alebo ak sa dotkne ľudskej nečistoty, či akejkoľvek nečistoty, ktorou sa môže poškvrniť, aj keď o tom nevie, no potom sa to dozvie, previní sa;
LEV.5.4	alebo ak sa niekto nerozvážne zaprisahá, že vykoná niečo zlé alebo dobré; všetkým, čím sa človek nerozvážne pod prísahou zaviaže, aj keď nevie, že sa to nemá, a potom sa to dozvie, previní sa.
LEV.5.5	Ak sa previní v jednej z týchto vecí, nech sa prizná, čím sa prehrešil.
LEV.5.6	Nech prinesie Hospodinovi obetu za hriech, ktorého sa dopustil, samicu zo stáda, buď ovcu alebo kozu. Kňaz vykoná zaňho obrad zmierenia za jeho hriech.
LEV.5.7	Ak pre chudobu nemá na ovcu, nech prinesie Hospodinovi za svoje previnenie, ktorého sa dopustil, dve hrdličky alebo dva holúbky, jedno vtáča na obetu za hriech a druhé na spaľovanú obetu. 
LEV.5.8	Zanesie ich kňazovi, ktorý obetuje najprv to, čo je určené na obetu za hriech; odspodu mu nechtom natrhne šiju, ale neodtrhne hlavu. 
LEV.5.9	Krvou z obety za hriech pokropí stenu oltára a ostatnú krv vytlačí na spodnú časť oltára. Taká je obeta za hriech. 
LEV.5.10	Druhé vtáča pripraví podľa predpisu o spaľovanej obete. Tak vykoná kňaz zaňho obrad zmierenia za jeho hriech, ktorého sa dopustil, a odpustí sa mu.
LEV.5.11	Ak však pre chudobu nemá ani na dve hrdličky alebo na dva holúbky, nech za to, čo spáchal, prinesie desatinu efy jemnej múky ako svoj obetný dar. Nepoleje ju olejom ani nepridá k nej kadidlo, lebo je to obeta za hriech. 
LEV.5.12	Prinesie ju kňazovi a on z nej vezme plné priehrštie na pripomienku a spáli ju na oltári ako ohňovú obetu Hospodinovi. Taká je obeta za hriech. 
LEV.5.13	Za hriech, ktorého sa hocičím z tohto dopustil, kňaz namiesto neho vykoná obrad zmierenia a odpustí sa mu. Ostatok z obety bude patriť kňazovi ako pri pokrmovej obete.‘“
LEV.5.14	Hospodin povedal Mojžišovi: 
LEV.5.15	„Ak sa niekto ťažko spreneverí tým, že sa neúmyselne prehreší proti svätým veciam Hospodina, nech za svoju vinu prinesie Hospodinovi bezchybného barana zo svojho stáda, ktorého cena sa stanoví v šekloch striebra podľa váhy šekla svätyne ako obeta za vinu. 
LEV.5.16	Za previnenie proti svätým veciam musí priniesť náhradu a pridá k nej pätinu. Odovzdá to kňazovi a kňaz obetovaním barana vykoná zaňho obetu za vinu a odpustí sa mu.
LEV.5.17	Ak sa niekto prehreší a nevedomky prestúpi niektorý z príkazov Hospodina, čo sa konať nesmie, previní sa, preto musí znášať následky svojej viny. 
LEV.5.18	Prinesie kňazovi bezchybného barana zo svojho stáda, podľa ceny, ktorú určíš ako obetu za vinu. Za neúmyselný priestupok, ktorého sa dopustil, vykoná kňaz zaňho obrad zmierenia a odpustí sa mu. 
LEV.5.19	Taká je obeta za vinu. Určite sa previnil proti Hospodinovi.
LEV.5.20	Hospodin povedal Mojžišovi: 
LEV.5.21	„Ak sa niekto prehreší a spreneverí voči Hospodinovi tým, že svojmu blížnemu odtají vec, ktorú prijal do úschovy, či zverenú alebo ulúpenú, alebo ak vydiera svojho blížneho,
LEV.5.22	alebo ak niečo stratené nájde a krivoprísažne to zatají, nech sa človek dopustí čohokoľvek z týchto vecí, zhreší. 
LEV.5.23	Keď sa teda prehrešil a previnil, nech vráti, čo ulúpil, i to, čo si násilím vynútil alebo čo prijal do úschovy, alebo stratenú vec, ktorú našiel,
LEV.5.24	alebo čokoľvek, o čom krivo prisahal, nech to nahradí v plnej hodnote a k tomu nech pridá pätinu a v deň svojej obety za vinu to odovzdá vlastníkovi. 
LEV.5.25	Za svoje previnenie nech prinesie kňazovi pre Hospodina bezchybného barana zo stáda ako obetu za vinu. Jeho cenu určíš podľa obety za vinu. 
LEV.5.26	Kňaz zaňho vykoná obrad zmierenia pred Hospodinom a odpustí sa mu všetko, čo spáchal a čím sa previnil.“
LEV.6.1	Hospodin povedal Mojžišovi: 
LEV.6.2	„Prikáž Áronovi a jeho synom: ‚Toto je zákon o spaľovanej obete: Spaľovaná obeta bude na ohnisku na oltári po celú noc až do rána a oheň na oltári sa musí stále udržovať.
LEV.6.3	Kňaz si oblečie ľanové rúcho a ľanové spodky. Zhrnie mastný popol zo spaľovanej obety, ktorú strávil oheň na oltári, a vysype ho vedľa oltára.
LEV.6.4	Potom si vyzlečie rúcho a oblečie si iné, vynesie mastný popol von za tábor na čisté miesto.
LEV.6.5	Oheň na oltári sa musí stále udržovať, nesmie vyhasnúť. Kňaz na ňom každé ráno zapáli drevo a rozloží spaľovanú obetu a spáli na ňom tuk z obiet spoločenstva.
LEV.6.6	Oheň musí neustále horieť na oltári, nesmie vyhasnúť.
LEV.6.7	Toto je zákon o pokrmovej obete: Nech ju Áronovi synovia prinesú k oltáru pre Hospodina.
LEV.6.8	Jeden z nich z pokrmovej obety vezme za hrsť jemnej múky s olejom i všetko kadidlo, ktoré je na pokrmovej obete, a spáli to na oltári. Bude to príjemná vôňa na pripomienku Hospodinovi. 
LEV.6.9	Čo z pokrmovej obety zostane, to zje Áron a jeho synovia. To sa bude jesť nekvasené na posvätnom mieste. Bude sa to jesť na nádvorí stanu stretávania.
LEV.6.10	Nesmie sa to piecť ako kvasené. Dal som im to ako podiel svojich ohňových obiet. Je to svätosväté ako obeta za hriech a za vinu.
LEV.6.11	Smie to jesť každý mužský príslušník spomedzi Áronovcov. Toto ustanovenie o ohňových obetách Hospodina platí večne pre vaše pokolenie. Čokoľvek sa ich dotkne, bude sväté.‘“
LEV.6.12	Hospodin povedal Mojžišovi: 
LEV.6.13	„Toto je obetný dar Árona a jeho synov, ktorý prinesú Hospodinovi v deň svojho pomazania: desatinu efy jemnej múky ako pravidelnú pokrmovú obetu, polovicu ráno a polovicu večer.
LEV.6.14	Pripraví ju zamiesenú s olejom na platni. Pokrmovú obetu prinesieš rozdrobenú na kúsky. Bude to príjemná vôňa Hospodinovi. 
LEV.6.15	Pripraví ju syn, ktorý má nastúpiť na jeho miesto ako pomazaný kňaz. To je trvalé ustanovenie Hospodina. Celá obeta sa má spáliť. 
LEV.6.16	Každá pokrmová obeta kňaza bude celostná obeta. Nesmie sa jesť.“
LEV.6.17	Hospodin povedal Mojžišovi: 
LEV.6.18	„Povedz Áronovi a jeho synom: ‚Toto je zákon o obete za vinu. Na mieste, na ktorom sa zabíja spaľovaná obeta, bude sa zabíjať pred Hospodinom aj obeta za hriech. Je svätosvätá.
LEV.6.19	Smie ju jesť len kňaz, ktorý prináša obetu za hriech. Bude sa jesť na svätom mieste, na nádvorí stanu stretávania. 
LEV.6.20	Čokoľvek sa dotkne jej mäsa, bude sväté. Ak niečo z jej krvi kvapne na rúcho, škvrnu musíš vyprať na posvätnom mieste.
LEV.6.21	Hlinenú nádobu, v ktorej sa bude variť, treba rozbiť. Ak sa varí v bronzovej nádobe, treba ju vydrhnúť a opláchnuť vodou. 
LEV.6.22	Každý mužský príslušník spomedzi kňazov môže z nej jesť. Je svätosvätá. 
LEV.6.23	Nijaká obeta za hriech, z ktorej krvi sa niečo nesie do stanu stretávania na vykonanie obradu zmierenia vo svätyni, nesmie sa jesť; musí sa spáliť.
LEV.7.1	Toto je zákon o obete za vinu. Táto obeta je svätosvätá.
LEV.7.2	Na mieste, na ktorom sa zabíja spaľovaná obeta, nech sa zabije aj obeta za vinu. Kňaz dookola pokropí jej krvou oltár.
LEV.7.3	Obetovať sa bude všetok jej tuk: jej mastný chvost, tuk, ktorý pokrýva vnútornosti,
LEV.7.4	obidve obličky a tuk na nich i na slabinách. Lalok pečene sa oddelí spolu s obličkami. 
LEV.7.5	Kňaz to spáli na oltári ako ohňovú obetu Hospodinovi. Taká je obeta za vinu. 
LEV.7.6	Každý mužský príslušník spomedzi kňazov smie z nej jesť. Má sa jesť na posvätnom mieste; je svätosvätá.
LEV.7.7	Rovnaký zákon platí pre obetu za hriech, ako aj pre obetu za vinu. Bude patriť kňazovi, ktorý touto obetou koná obrad zmierenia.
LEV.7.8	Kňazovi, ktorý prináša spaľovanú obetu za niekoho, bude patriť koža z obety, ktorú obetoval; bude jeho.
LEV.7.9	Aj každá pokrmová obeta, ktorá sa piekla v peci, ako aj všetko, čo bolo pripravené v hrnci alebo na panvici, bude patriť kňazovi, ktorý ju obetoval; bude jeho.
LEV.7.10	Každá pokrmová obeta zamiesená s olejom alebo suchá bude patriť rovnakým dielom všetkým Áronovým synom.
LEV.7.11	Toto je zákon obety spoločenstva, ktorá sa prináša Hospodinovi.
LEV.7.12	Ak ju niekto prináša s ďakovnou obetou, nech prinesie na ďakovnú obetu nekvasené, s olejom zamiesené koláče a nekvasené, olejom potreté posúchy; koláče budú upečené z jemnej múky zamiesenej s olejom.
LEV.7.13	Okrem koláčov prinesie ako svoj obetný dar kvasený chlieb k svojej ďakovnej obete spoločenstva. 
LEV.7.14	Z každého daru prinesie po jednom kuse ako pozdvihovanú obetu Hospodinovi. Patrí kňazovi, ktorý kropí krvou z obety spoločenstva; bude jeho. 
LEV.7.15	Mäso z jeho ďakovnej obety spoločenstva sa musí zjesť v deň obetovania. Nič z neho sa nesmie nechať do rána. 
LEV.7.16	Ak svoj obetný dar prináša podľa sľubu alebo dobrovoľného záväzku, má sa zjesť v deň, keď bola obeta prinesená; zostatok z nej sa však môže zjesť aj v nasledujúci deň.
LEV.7.17	No ak by z obetovaného mäsa zostalo aj na tretí deň, musí sa to spáliť. 
LEV.7.18	Keby niekto jedol mäso z obety spoločenstva na tretí deň, obeta nebude od darcu priaznivo prijatá, nebude uznaná, lebo je skazené. Kto by však z nej predsa jedol, musí znášať následky svojho previnenia.
LEV.7.19	Ani mäso, ktoré sa dostalo do styku s niečím nečistým, sa nesmie jesť, musí sa spáliť. Čo sa týka mäsa, môže ho jesť každý, kto je čistý. 
LEV.7.20	Kto by však jedol mäso z Hospodinovej obety spoločenstva ako nečistý, bude vylúčený spomedzi svojho ľudu. 
LEV.7.21	Keby sa niekto dotkol niečoho nečistého, či ľudskej nečistoty, či nečistého zvieraťa alebo čohokoľvek nečistého, čo je ohavnosťou, a jedol by z mäsa Hospodinovej obety spoločenstva, bude vylúčený spomedzi svojho ľudu.‘“
LEV.7.22	Hospodin povedal Mojžišovi: 
LEV.7.23	„Povedz Izraelitom: ‚Nebudete jesť nijaký tuk z býka ani z ovce, ani z kozy.
LEV.7.24	Tuk uhynutého alebo roztrhaného zvieraťa možno použiť na akýkoľvek iný účel, ale jesť z neho nesmiete. 
LEV.7.25	Každý, kto by jedol tuk zo zvieraťa, ktoré priniesol na ohňovú obetu Hospodinovi, bude vylúčený spomedzi svojho ľudu. 
LEV.7.26	V žiadnom svojom bydlisku nebudete jesť nijakú krv ani z vtáctva, ani z dobytka.
LEV.7.27	Kto by jedol akúkoľvek krv, bude vylúčený spomedzi svojho ľudu.‘“
LEV.7.28	Hospodin povedal Mojžišovi: 
LEV.7.29	„Povedz Izraelitom: ‚Kto prináša obetu spoločenstva Hospodinovi, nech mu prinesie obetný dar zo svojej obety spoločenstva.
LEV.7.30	Nech vlastnoručne prinesie ohňové obety Hospodinovi: tuk, čo je na hrudi, nech prinesie aj s hruďou, aby to mávaním odovzdal Hospodinovi ako podávanú obetu.
LEV.7.31	Kňaz spáli tuk na oltári, ale hruď patrí Áronovi a jeho synom.
LEV.7.32	Pravé stehno dáte kňazovi ako pozdvihovanú obetu zo svojich obiet spoločenstva.
LEV.7.33	Pravé stehno bude ako podiel patriť tomu z Áronových synov, ktorý z obiet spoločenstva obetuje krv a tuk. 
LEV.7.34	Z obiet spoločenstva Izraelitov som totiž vzal hruď z podávanej obety a stehno z obety pozdvihovania a dal som ich kňazovi Áronovi a jeho synom. To bude pre nich patriť od Izraelitov podľa trvalého ustanovenia.‘“
LEV.7.35	Toto je podiel Árona a podiel jeho synov z ohňových obiet Hospodinovi odo dňa, keď im dovolil, aby slúžili Hospodinovi ako kňazi.
LEV.7.36	V ten deň, keď ich Hospodin pomazal, prikázal Izraelitom, aby im to dávali ako podiel podľa trvalého ustanovenia pre všetky ich pokolenia. 
LEV.7.37	Toto je zákon o spaľovanej obete, o pokrmovej obete, o obete za hriech, o obete za vinu, o obetách pri vysviacke kňazov a o obete spoločenstva, 
LEV.7.38	ako to Hospodin prikázal Mojžišovi na vrchu Sinaj v deň, keď Izraelitom prikázal, aby svoje dary prinášali Hospodinovi na Sinajskej púšti.
LEV.8.1	Hospodin povedal Mojžišovi:
LEV.8.2	„Vezmi Árona, jeho synov, rúcha a olej na pomazanie, býčka na obetu za hriech, dva barany a kôš nekvasených chlebov!
LEV.8.3	Potom zvolaj celú pospolitosť ku vchodu do stanu stretávania.“ 
LEV.8.4	Mojžiš urobil, ako mu prikázal Hospodin. Pospolitosť sa zhromaždila pri vchode do stanu stretávania
LEV.8.5	a Mojžiš zhromaždeným povedal: „Toto nám Hospodin kázal urobiť.“ 
LEV.8.6	Mojžiš vyzval Árona a jeho synov, aby pristúpili, a umyl ich vodou.
LEV.8.7	Potom mu dal spodné rúcho, opásal ho, obliekol mu plášť, dal mu efód, opásal ho efódovým pásom a pevne mu ho ním priviazal. 
LEV.8.8	Pripevnil naň náprsník a vložil doň urím a tummím.
LEV.8.9	Na hlavu mu položil turban a spredu naň pripevnil zlatú ozdobu, posvätnú čelenku, ako to Mojžišovi prikázal Hospodin.
LEV.8.10	Mojžiš vzal olej na pomazanie, pomazal a posvätil príbytok so všetkým príslušenstvom.
LEV.8.11	Sedemkrát pokropil a pomazal oltár i všetko jeho náradie, umývadlo s podstavcom, aby to posvätil. 
LEV.8.12	Z oleja na pomazanie nalial Áronovi na hlavu, aby ho posvätil.
LEV.8.13	Mojžiš dal predviesť Áronových synov, obliekol im spodné rúcho, opásal ich a nasadil im kňazské čiapky, ako to Mojžišovi prikázal Hospodin.
LEV.8.14	Potom dal priviesť býčka určeného na obetu za hriech a Áron so svojimi synmi položil ruky na hlavu býčka.
LEV.8.15	Zarezali ho a Mojžiš vzal krv, prstom dookola potrel rohy oltára a očistil ho od hriechu. Krv vylial na spodok oltára a posvätil ho na vykonávanie obradov zmierenia. 
LEV.8.16	Mojžiš vzal všetok tuk, ktorý je na vnútornostiach, lalok pečene, obidve obličky s ich tukom a spálil na oltári.
LEV.8.17	Býčka, jeho kožu, mäso a trus však spálil mimo tábora, ako to Mojžišovi prikázal Hospodin.
LEV.8.18	Potom dal priviesť barana určeného na spaľovanú obetu a Áron so svojimi synmi položil ruky na hlavu barana.
LEV.8.19	Zarezali ho a Mojžiš jeho krvou dookola pokropil oltár. 
LEV.8.20	Barana rozsekali na kusy a Mojžiš spálil jeho hlavu, odseknuté časti a tuk. 
LEV.8.21	Vnútornosti a nohy umyli a spálili. Mojžiš teda na oltári spálil celého barana. To je spaľovaná obeta príjemnej vône, ohňová obeta Hospodinovi, ako to Mojžišovi prikázal Hospodin.
LEV.8.22	Potom dal priviesť aj druhého barana obetovaného pri vysviacke a Áron so svojimi synmi položil ruky na hlavu barana.
LEV.8.23	Zarezali ho a Mojžiš vzal z jeho krvi a potrel Áronovi lalôčik pravého ucha, palec pravej ruky, ako aj palec pravej nohy.
LEV.8.24	Potom dal Mojžiš priviesť Áronových synov a krvou im potrel lalôčik pravého ucha, palec pravej ruky, ako aj palec pravej nohy. Ostatnou krvou dookola pokropil oltár.
LEV.8.25	Vzal aj tuk, mastný chvost a všetok tuk na vnútornostiach, lalok pečene, obidve obličky s ich tukom a pravé stehno. 
LEV.8.26	Z koša nekvasených chlebov, ktorý bol pred Hospodinom, vzal jeden nekvasený koláč, s olejom zamiesený bochník chleba, jeden posúch a položil to na tuk a na pravé stehno. 
LEV.8.27	To všetko dal do rúk Áronovi a jeho synom a mávaním to priniesli pred Hospodina ako podávanú obetu.
LEV.8.28	Mojžiš to potom vzal z ich rúk a spálil to na oltári na spaľované obety. To je obeta vysviacky, ohňová obeta príjemnej vône Hospodinovi. 
LEV.8.29	Mojžiš vzal hruď a zamával ňou ako podávanou obetou Hospodinovi. To je Mojžišov podiel, podiel z barana obetovaného pri vysviacke, ako to Mojžišovi prikázal Hospodin.
LEV.8.30	Mojžiš vzal z oleja na pomazanie a z krvi, čo zostala na oltári, pokropil Árona, jeho rúcha a s ním jeho synov a ich rúcha. Tak vysvätil Árona i jeho rúcha, jeho synov, ako aj ich rúcha.
LEV.8.31	Nato povedal Mojžiš Áronovi a jeho synom: „Uvarte mäso pri vchode do stanu stretávania a jedzte ho tam s chlebom, čo je v koši na vysviacku kňazov, ako som prikázal: Nech to zje Áron a jeho synovia.
LEV.8.32	Čo však zostane z mäsa a z chleba, musí sa spáliť. 
LEV.8.33	Sedem dní nebudete odchádzať od vchodu stanu stretávania, kým sa neskončia dni vašej vysviacky. Vaša vysviacka potrvá sedem dní.
LEV.8.34	Podľa Hospodinovho príkazu sa to, čo sa konalo dnes, má konať aj ďalej, aby sa vám odpustilo. 
LEV.8.35	Zostaňte pri vchode do stanu stretávania sedem dní vo dne i v noci a zachovávajte Hospodinove ustanovenia, aby ste nepomreli. Taký príkaz som dostal.“ 
LEV.8.36	Áron a jeho synovia urobili všetko, čo prostredníctvom Mojžiša prikázal Hospodin.
LEV.9.1	Na ôsmy deň zavolal Mojžiš Árona, jeho synov a starších Izraela.
LEV.9.2	Áronovi povedal: „Vezmi mladého býčka na obetu za hriech a barana na spaľovanú obetu, oboje bezchybné, a priveď ich pred Hospodina.
LEV.9.3	Izraelitom povedz: ‚Vezmite capa na obetu za hriech, teľa a ovcu, oboje jednoročné a bezchybné na spaľovanú obetu,
LEV.9.4	na obetu spoločenstva býčka a barana, aby ste ich obetovali pred Hospodinom; aj pokrmovú obetu zamiesenú s olejom, lebo dnes sa vám zjaví Hospodin.‘“
LEV.9.5	Priviedli teda ku vchodu stanu stretávania všetko, čo prikázal Mojžiš, a prišla tam celá pospolitosť. Zostali stáť pred Hospodinom.
LEV.9.6	Mojžiš povedal: „Urobte, čo prikázal Hospodin, a ukáže sa vám Hospodinova sláva.“
LEV.9.7	Potom Mojžiš povedal Áronovi: „Pristúp k oltáru, podaj svoju obetu za hriech, ako aj svoju spaľovanú obetu a vykonaj obrad zmierenia za seba i za ľud. Prines aj dar ľudu a vykonaj zaň obrad zmierenia, ako prikázal Hospodin.“ 
LEV.9.8	Potom Áron prišiel k oltáru a zarezal svojho býčka ako obetu za hriech.
LEV.9.9	Áronovi synovia mu priniesli krv a on si v nej omočil prst, potrel oltárne rohy a krv vylial na spodok oltára. 
LEV.9.10	Tuk, obličky a lalok pečene z obety za hriech spálil na oltári, ako to Mojžišovi prikázal Hospodin.
LEV.9.11	Mäso a kožu spálil za táborom.
LEV.9.12	Potom zarezal zviera určené na spaľovanú obetu. Áronovi synovia mu podali krv a on ňou dookola pokropil oltár.
LEV.9.13	Spaľovanú obetu i s hlavou mu podávali po kusoch a on to spálil na oltári.
LEV.9.14	Vnútornosti a nohy umyl a spálil ich so spaľovanou obetou na oltári.
LEV.9.15	Potom dal priniesť obetný dar ľudu. Vzal capa na obetu za hriech ľudu, zarezal ho a obetoval ako predchádzajúcu obetu za hriech. 
LEV.9.16	Priniesol aj spaľovanú obetu a obetoval ju podľa predpisu. 
LEV.9.17	Dal priniesť aj pokrmovú obetu, z ktorej vzal plnú hrsť a spálil to na oltári spolu s rannou spaľovanou obetou.
LEV.9.18	Napokon zarezal býčka a barana na obetu spoločenstva za ľud. Áronovi synovia mu podali krv a on ňou dookola pokropil oltár. 
LEV.9.19	Tuk z býčka a z barana, mastný chvost, obličky s tukom a lalok pečene — 
LEV.9.20	tieto tukové časti položili na hruď zvieraťa a potom ich spálili na oltári. 
LEV.9.21	Hruď zvieraťa a jeho pravé stehno podával Áron mávaním Hospodinovi ako podávanú obetu pred Hospodinom, ako to Mojžišovi prikázal Hospodin.
LEV.9.22	Keď Áron pozdvihol ruky nad ľud a požehnal ho, zostúpil z miesta, kde priniesol obetu za hriech, spaľovanú obetu i obetu spoločenstva.
LEV.9.23	Mojžiš a Áron vošli do stanu stretávania a keď vyšli von, požehnali ľud. Vtedy sa všetkému ľudu zjavila Hospodinova sláva. 
LEV.9.24	Od Hospodina vyšľahol oheň a strávil na oltári spaľovanú obetu a tuk. Všetok ľud to videl, zajasal a padol na tvár.
LEV.10.1	Áronovi synovia Nadáb a Abihu vzali každý svoju kadidelnicu, dali do nej oheň, položili naň kadidlo a obetovali Hospodinovi nedovolený oheň, aký im neprikázal.
LEV.10.2	Od Hospodina vyšľahol oheň a spálil ich, takže zomreli pred Hospodinom. 
LEV.10.3	Mojžiš povedal Áronovi: „Práve toto mienil Hospodin, keď povedal:
LEV.10.3	‚Na tých, čo prichádzajú ku mne, ukážem svoju svätosť,
LEV.10.3	pred všetkým ľudom budem zvelebený.‘“
LEV.10.3	Áron však mlčal.
LEV.10.4	Potom Mojžiš zavolal Míšaela a Elcafána, synov Áronovho strýka Uzzíela a povedal im: „Pristúpte a vyneste svojich bratov spred svätyne von za tábor!“ 
LEV.10.5	Pristúpili teda a vyniesli ich oblečených von za tábor, ako kázal Mojžiš.
LEV.10.6	Mojžiš povedal Áronovi a jeho synom Eleazárovi a Itamárovi: „Pre nich nebudete mať na hlave neupravené vlasy ani si neroztrhnete rúcha, aby ste nezomreli a nedoľahol na celú pospolitosť hnev. Vaši bratia a celý dom Izraela nech plačú nad požiarom, ktorý zapálil Hospodin.
LEV.10.7	Vy však nebudete odchádzať od vchodu do stanu stretávania, aby ste nezomreli, lebo na vás je olej Hospodinovho pomazania.“ Urobili teda podľa Mojžišovho slova.
LEV.10.8	Hospodin povedal Áronovi: 
LEV.10.9	„Ty ani tvoji synovia nesmiete piť víno či iný opojný nápoj, keď budete vchádzať do stanu stretávania, aby ste nezomreli. To je trvalo platné ustanovenie pre vaše pokolenia.
LEV.10.10	Musíte robiť rozdiel medzi posvätným a všedným, medzi čistým a nečistým,
LEV.10.11	a poúčať Izraelitov o všetkých ustanoveniach, ktoré vám prostredníctvom Mojžiša prikázal Hospodin.“
LEV.10.12	Potom Mojžiš povedal Áronovi a Eleazárovi a Itamárovi, synom, čo mu zostali: „Vezmite pokrmovú obetu, čo zostala z Hospodinových ohňových obiet, a jedzte ju bez kvasu pri oltári, lebo je svätosvätá.
LEV.10.13	Jedzte ju na posvätnom mieste, veď je to podiel tvoj i tvojich synov z Hospodinových ohňových obiet, lebo taký príkaz som dostal. 
LEV.10.14	Hruď z podávanej obety a stehno z pozdvihovanej obety budete jesť na čistom mieste, ty a s tebou tvoji synovia a tvoje dcéry. Ty a tvoji synovia ste to dostali ako podiel z obety spoločenstva Izraelitov.
LEV.10.15	Stehno z pozdvihovanej obety a hruď z podávanej obety nech prinášajú spolu s tukom určeným na ohňové obety, aby to predložili pred Hospodina ako podávanú obetu. Potom budú patriť tebe a tvojim synom ako podiel podľa trvalo platného ustanovenia, ako prikázal Hospodin.“
LEV.10.16	Potom sa Mojžiš vypytoval na capa určeného na obetu za hriech. Ukázalo sa, že bol spálený. Preto sa nahneval na Áronových synov, Eleazára a Itamára, ktorí zostali nažive, a povedal: 
LEV.10.17	„Prečo ste nejedli z obety za hriech na posvätnom mieste? Veď je svätosvätá a on vám ju dal, aby ste tým pospolitosť zbavili viny a konali za ňu obrad zmierenia pred Hospodinom. 
LEV.10.18	Jej krv sa nevniesla do svätyne. Obetu ste mali jesť vo svätyni, ako som prikázal.“
LEV.10.19	Áron povedal Mojžišovi: „Oni dnes priniesli pred Hospodina svoju obetu za hriech i svoju spaľovanú obetu. Mne sa muselo niečo také prihodiť! Keby bolo šlo o mňa a ja by som bol dnes jedol z obety za hriech, páčilo by sa to Hospodinovi?“
LEV.10.20	Keď to Mojžiš počul, páčilo sa mu to.
LEV.11.1	Potom Hospodin Mojžišovi a Áronovi povedal: 
LEV.11.2	„Povedzte Izraelitom: ‚Zo všetkých zvierat, čo sú na zemi, môžete jesť tieto živočíchy:
LEV.11.3	všetky, čo majú rozdelené kopytá, kopytá rozdvojené štrbinou a prežúvajú, smiete jesť. 
LEV.11.4	Z prežúvavcov a tých, čo majú rozdvojené kopytá, sa nesmie jesť: ťava, ktorá hoci prežúva, no nemá rozdvojené kopytá, bude pre vás nečistá;
LEV.11.5	daman
LEV.11.6	zajac, ktorý tiež prežúva
LEV.11.7	ošípaná, ktorá síce má paprčky rozdvojené úplne, ale neprežúva, bude pre vás nečistá. 
LEV.11.8	Z ich mäsa nesmiete jesť, ich zdochliny sa nedotýkajte; budú pre vás nečisté!
LEV.11.9	Zo všetkého, čo žije vo vode, smiete jesť toto: všetko vo vode, v moriach a v potokoch, čo má plutvy a šupiny, môžete jesť. 
LEV.11.10	Všetko, čo je v moriach a v potokoch, ale nemá plutvy ani šupiny, nech je to už čokoľvek, čo sa hmýri vo vode, akýkoľvek vodný živočích, bude pre vás ohavnosťou. 
LEV.11.11	Nech je pre vás ohavnosťou. Z ich mäsa nejedzte, nech sa vám ich zdochliny protivia. 
LEV.11.12	Všetko, čo je vo vode a nemá šupiny ani plutvy, nech je pre vás ohavnosťou.
LEV.11.13	Z lietajúcich živočíchov budú vo vás vzbudzovať odpor, nebudete z nich jesť a budú vám ohavnosťou tieto: orol, bradáň, kršiak, 
LEV.11.14	haja, rôzne druhy sokolov, 
LEV.11.15	všetky druhy krkavcovitých, 
LEV.11.16	pštros, lelek, čajka, všetky druhy jastrabov, 
LEV.11.17	kuvik, kormorán, ibis, 
LEV.11.18	sova, pelikán, zdochlinár, 
LEV.11.19	bocian, všetky druhy volaviek, dudok a netopier.
LEV.11.20	Všetok okrídlený štvornohý hmyz bude pre vás ohavnosťou. 
LEV.11.21	Zo všetkého okrídleného štvornohého hmyzu smiete jesť len to, čo má nohy na skákanie po zemi. 
LEV.11.22	Tieto z nich môžete jesť: rôzne druhy sťahovavých kobyliek, pažravé kobylky, poľné a lúčne kobylky. 
LEV.11.23	Všetok ostatný okrídlený štvornohý hmyz bude pre vás ohavnosťou. 
LEV.11.24	Tým by ste sa znečistili. Každý, kto sa dotkne ich zdochliny, bude do večera nečistý
LEV.11.25	a každý, kto by z ich zdochliny niečo niesol, musí si oprať šaty a do večera bude nečistý. 
LEV.11.26	Každé zviera, ktoré má rozdvojené kopytá, no nemá ich rozdvojené úplne, a ktoré neprežúva, bude pre vás nečisté. Každý, kto sa ich dotkne, bude nečistý. 
LEV.11.27	Aj všetko zo štvornohých živočíchov, čo má chodidlá, bude pre vás nečisté. Každý, kto sa dotkne zdochliny, bude do večera nečistý. 
LEV.11.28	Kto by niesol zdochlinu, musí si vyprať šaty a do večera bude nečistý.
LEV.11.29	Z drobných zvierat, čo sa hmýria po zemi, budú pre vás nečisté: lasica, myš a rozličné druhy jašteríc,
LEV.11.30	daman, mlok, salamandra, krt a chameleón. 
LEV.11.31	Tie sú pre vás nečisté spomedzi drobných zvierat. Každý, kto sa ich dotkne alebo ich zdochlín, bude do večera nečistý. 
LEV.11.32	Nečisté bude aj všetko to, na čo spadne niečo z uhynutého, či to spadne na drevený predmet, šaty, kožu, vrecovinu alebo na ktorékoľvek pracovné náradie. Treba to ponoriť do vody a bude to až do večera nečisté, ale potom bude čisté. 
LEV.11.33	Keď niečo z toho spadne do hlinenej nádoby, znečistí sa všetko, čo je v nej a nádobu treba rozbiť. 
LEV.11.34	Ak sa z takej nádoby dostane voda na niektorý dovolený pokrm, znečistí sa. Aj každý nápoj, čo sa pije z takej nádoby, bude nečistý. 
LEV.11.35	Všetko, na čo padne niečo z ich zdochlín, bude pre vás nečisté; pec a ohnisko treba rozbiť, lebo budú nečisté; budú pre vás nečisté. 
LEV.11.36	Vodný prameň a vodná nádrž budú však čisté. Kto sa dotkne zdochlín v nich, bude nečistý. 
LEV.11.37	Keď však niečo z tých zdochlín spadne na osivo, to zostane čisté. 
LEV.11.38	Ak sa však na osivo naleje voda a padne naň niečo zo zdochlín, bude pre vás nečisté.
LEV.11.39	Ak uhynie niektoré zo zvierat, ktoré môžete jesť, ten, kto sa dotkne jeho zdochliny, bude do večera nečistý.
LEV.11.40	Kto z tej zdochliny niečo zje, musí si oprať šaty a do večera bude nečistý. Aj ten, kto by zdochlinu takého zvieraťa zdvihol, musí si oprať šaty a do večera bude nečistý. 
LEV.11.41	Všetko, čo sa hmýri po zemi, je ohavnosťou, nesmie sa jesť. 
LEV.11.42	Nič z toho, čo sa plazí po zemi, ani z toho, čo chodí po štyroch, ani to, čo má viac nôh, teda všetko, čo sa hmýri po zemi, nesmiete jesť, lebo je to ohavnosť. 
LEV.11.43	Neznečisťujte sa ničím, čo sa hmýri po zemi a nepoškvrňujte sa tým, aby ste sa nestali nečistými. 
LEV.11.44	Lebo ja, Hospodin, som váš Boh! Posväťte sa a buďte svätí, lebo ja som svätý! Neznečisťujte sa ničím, čo sa hmýri a plazí po zemi,
LEV.11.45	lebo ja som Hospodin, ktorý vás vyviedol z Egypta, aby som bol vaším Bohom. Buďte teda svätí, lebo ja som svätý!
LEV.11.46	Toto je zákon o zvieratách, o vtákoch a o všetkých živých tvoroch, ktoré sa pohybujú vo vode a hmýria po zemi, 
LEV.11.47	aby ste robili rozdiel medzi čistými a nečistými, medzi živočíchmi, ktoré sa môžu jesť, a tými, ktoré sa nesmú jesť.‘“
LEV.12.1	Hospodin povedal Mojžišovi: 
LEV.12.2	„Povedz Izraelitom: ‚Ak žena počne a porodí chlapca, bude nečistá sedem dní ako v dňoch svojej mesačnej nečistoty.
LEV.12.3	Na ôsmy deň sa má obrezať chlapcova predkožka.
LEV.12.4	Matka potom zostane doma ešte tridsaťtri dní, aby sa očistila od krvácania. Nedotkne sa ničoho svätého a nevojde do svätyne, kým sa neskončia dni jej očisťovania.
LEV.12.5	Ak porodí dievča, bude nečistá dva týždne ako pri svojej mesačnej nečistote a ostane doma ešte šesťdesiat dní v očisťovaní od krvácania. 
LEV.12.6	Keď uplynú dni jej očisťovania po synovi alebo dcére, privedie kňazovi ku vchodu do stanu stretávania jednoročného baránka na spaľovanú obetu a holúbka alebo hrdličku na obetu za hriech. 
LEV.12.7	Kňaz to prinesie ako obetu pred Hospodina a vykoná za ňu obrad zmierenia. Tak bude očistená od svojho krvácania. To je zákon o rodičke po narodení chlapca alebo dievčaťa. 
LEV.12.8	Ak nemá ani na baránka, potom nech vezme dve hrdličky alebo dva holúbky, jedného na spaľovanú obetu a jedného na obetu za hriech. Kňaz za ňu vykoná obrad zmierenia a bude čistá.‘“
LEV.13.1	Hospodin povedal Mojžišovi a Áronovi: 
LEV.13.2	„Ak sa niekomu objaví na pokožke opuchlina či vyrážka alebo biela škvrna a z nej sa na pokožke vyvinie príznak malomocenstva, nech ho privedú ku kňazovi Áronovi alebo k niektorému z jeho synov, kňazov.
LEV.13.3	Kňaz prezrie postihnuté miesto na pokožke. Ak chĺpky na postihnutom mieste obeleli a ak postihnuté miesto je hlbšie než ostatná pokožka, potom je to príznak malomocenstva. Keď to kňaz zbadá, vyhlási ho za nečistého.
LEV.13.4	Ak však ide len o bielu škvrnu na pokožke a nevyzerá, že je hlbšia než je ostatná pokožka a chĺpky na nej neobeleli, potom kňaz prikáže postihnutého odlúčiť na sedem dní. 
LEV.13.5	Keď ho kňaz na siedmy deň prezrie a zistí, že postihnuté miesto zostáva nezmenené a že sa na pokožke nešíri, kňaz ho znova prikáže odlúčiť na sedem dní. 
LEV.13.6	Keď uplynie sedem dní, kňaz ho opäť prezrie, a keď zistí, že postihnuté miesto je bledšie a na pokožke sa nešíri, kňaz ho vyhlási za čistého. Je to len vyrážka. Vyperie si šaty a bude čistý.
LEV.13.7	Ak sa však po tom, čo sa ukázal kňazovi a bol vyhlásený za čistého, vyrážka na pokožke rozšíri, znova sa ukáže kňazovi. 
LEV.13.8	Kňaz ho prezrie. Ak sa vyrážka na pokožke rozšírila, kňaz ho vyhlási za nečistého. Je to malomocenstvo.
LEV.13.9	Ak sa na niekom objaví malomocenstvo, treba ho priviesť ku kňazovi. 
LEV.13.10	Kňaz ho prezrie. Ak je na pokožke biela opuchlina a chĺpky na nej obeleli, a ak v nej vyrastá živé mäso,
LEV.13.11	je to pokročilé malomocenstvo na pokožke. Kňaz ho vyhlási za nečistého. Nedá ho najprv oddeliť, je totiž nečistý.
LEV.13.12	Ak sa malomocenstvo na pokožke rozmohlo natoľko, že pokrýva celú pokožku, kam sa kňaz pozrie, od hlavy až po päty, 
LEV.13.13	a kňaz vidí, že malomocenstvo už pokrýva celé telo, postihnutého vyhlási za čistého. Obelel celý. Je čistý. 
LEV.13.14	Ak sa však na ňom objaví živé mäso, bude nečistý. 
LEV.13.15	Keď kňaz vidí na ňom živé mäso, vyhlási ho za nečistého. Živé mäso je nečisté, je to malomocenstvo. 
LEV.13.16	Ak však živé mäso zmizne a postihnuté miesto obelie, príde ku kňazovi. 
LEV.13.17	Kňaz ho prezrie. Ak postihnuté miesto obelelo, kňaz vyhlási postihnutého za čistého; je čistý.
LEV.13.18	Ak mal niekto na pokožke vred, ktorý sa zahojil,
LEV.13.19	no na mieste vredu vznikne biela opuchlina alebo sa objaví bielo-červená škvrna, musí sa ukázať kňazovi. 
LEV.13.20	Kňaz ho prezrie. Ak zistí, že to miesto je hlbšie než okolitá koža a že chĺpky na nej obeleli, kňaz ho vyhlási za nečistého. Je to malomocenstvo, ktoré sa rozšírilo z vredu. 
LEV.13.21	Ak kňaz zistí, že biele chĺpky tam nie sú a ani miesto nie je hlbšie než okolitá pokožka, ale je iba nevýrazné, kňaz prikáže, aby ho na sedem dní odlúčili. 
LEV.13.22	Ak sa to však na pokožke značne rozšíri, kňaz ho vyhlási za nečistého. Je to malomocenstvo. 
LEV.13.23	No ak škvrna zostáva rovnaká a nerozširuje sa, je to jazva po vrede. Kňaz ho vyhlási za čistého.
LEV.13.24	Ak má niekto na pokožke popáleninu a na nej sa objaví bielo-červená alebo biela škvrna,
LEV.13.25	kňaz ho prezrie. Ak vidí, že chĺpky na škvrne obeleli a miesto je hlbšie než okolitá pokožka, je to malomocenstvo, ktoré vzniklo z popáleniny. Kňaz ho vyhlási za nečistého, je postihnutý malomocenstvom. 
LEV.13.26	Ak kňaz vidí, že chĺpky na škvrne neobeleli a ani miesto nie je hlbšie než okolitá pokožka a je vyblednuté, prikáže, aby ho odlúčili na sedem dní. 
LEV.13.27	Na siedmy deň ho kňaz prezrie. Ak sa škvrna na koži rozšírila, vyhlási ho za nečistého; je to malomocenstvo. 
LEV.13.28	Ak však škvrna zostala nezmenená, ani sa na pokožke nerozširuje, a ak vybledla, je to len opuchlina po popálenine. Kňaz ho vyhlási za čistého. Je to jazva po popálenine.
LEV.13.29	Ak sa mužovi alebo žene objaví na hlave alebo na brade nejaké choré miesto, 
LEV.13.30	nech ho kňaz prezrie. Ak miesto bude hlbšie než okolitá pokožka a vlasy na ňom zožltli a stenčili sa, kňaz ho vyhlási za nečistého. Je to prašivina, istý druh malomocenstva na hlave alebo na brade.
LEV.13.31	Keď kňaz prezrie príznak choroby prašiviny a vidí, že miesto nie je hlbšie než okolitá pokožka, ani nie sú na ňom čierne chĺpky, prikáže, aby prašivinou postihnutého na sedem dní odlúčili. 
LEV.13.32	Na siedmy deň kňaz postihnuté miesto prezrie, a keď zistí, že prašivina sa nešíri, ani nie sú na nej žltkasté chĺpky a miesto postihnuté prašivinou nie je hlbšie než okolitá pokožka, 
LEV.13.33	postihnutý sa oholí, iba to miesto si neoholí. Kňaz však prikáže, aby prašivinou postihnutý bol na sedem dní odlúčený. 
LEV.13.34	Na siedmy deň kňaz prašivinu prezrie, a keď zistí, že sa na pokožke nešíri a miesto nie je hlbšie než okolitá pokožka, vyhlási ho za čistého. Vyperie si šaty a je čistý. 
LEV.13.35	Ak sa však prašivina na pokožke rozšíri po tom, čo bol vyhlásený za čistého, 
LEV.13.36	kňaz ho prezrie. Keďže sa mu prašivina na pokožke rozšírila, kňaz už nebude zisťovať, či chĺpky zožltli; postihnutý je nečistý. 
LEV.13.37	Ak však usúdi, že prašivina svoj vzhľad nezmenila a vyrástli na nej čierne vlasy, prašivina je vyliečená. Je čistý. Kňaz ho vyhlási za čistého.
LEV.13.38	Keď sa mužovi alebo žene objavia na pokožke škvrny, biele škvrny, 
LEV.13.39	kňaz ich pozrie. Ak sú na pokožke biele, vyblednuté škvrny, je to neškodná vyrážka, ktorá vznikla na pokožke. Je čistý.
LEV.13.40	Ak niekomu vypadali na hlave vlasy, ak oplešivel, je čistý.
LEV.13.41	Keď mu hlava plešivie spredu, má lysinu, je čistý. 
LEV.13.42	Ak sa na temennej alebo tylovej plešine objaví bielo-červená škvrna, je to malomocenstvo, ktoré sa rozšírilo na temennej alebo tylovej plešine. 
LEV.13.43	Kňaz ho prezrie. Ak je na jeho temennej alebo tylovej plešine bielo-červená opuchlina, ktorá sa podobá kožnému malomocenstvu, 
LEV.13.44	postihnutý je malomocný; je nečistý. Kňaz ho musí vyhlásiť za nečistého. Je to znak malomocenstva na hlave.
LEV.13.45	Malomocný, postihnutý touto chorobou, bude mať roztrhnuté šaty, vlasy na hlave neupravené, bradu zakrytú a bude volať: ‚Nečistý, nečistý!‘
LEV.13.46	Po celý čas zostane nečistý. Je nečistý, bude bývať oddelene, bydlisko bude mať mimo tábora.
LEV.13.47	Keď sa príznak malomocenstva objaví na odeve, vlnenom alebo ľanovom, 
LEV.13.48	či je to odev utkaný alebo upletený z vlny alebo ľanu, či ide o kožu alebo nejaký kožený predmet,
LEV.13.49	ak bude zasiahnuté miesto na odeve žltkasté alebo červenkasté, na odeve alebo na koži, na látke utkanej alebo upletenej, alebo na akomkoľvek koženom predmete, je to znak malomocenstva. Treba to ukázať kňazovi. 
LEV.13.50	Kňaz prezrie zasiahnuté miesto a prikáže zasiahnutú vec na sedem dní odložiť. 
LEV.13.51	Na siedmy deň zasiahnuté miesto prezrie. Ak sa zasiahnuté miesto na odeve alebo na utkanej či upletenej látke, na koži alebo na nejakom koženom výrobku rozšírilo, je to zhubné malomocenstvo. Je to nečisté. 
LEV.13.52	Odev z látky utkanej alebo upletenej z vlny či z ľanu alebo nejaký kožený výrobok, na ktorom sa objaví zasiahnuté miesto, treba spáliť. Je to zhubné malomocenstvo. Treba to spáliť.
LEV.13.53	Keď však kňaz vidí, že zasiahnuté miesto na odeve alebo na utkanej či upletenej látke, či na nejakom koženom predmete sa nešíri, 
LEV.13.54	prikáže vyprať to, na čom bolo zasiahnuté miesto a na sedem dní to prikáže odložiť. 
LEV.13.55	Po vypraní kňaz látku so zasiahnutým miestom prezrie, a ak usúdi, že sa zasiahnuté miesto nezmenilo, aj keď sa nerozšírilo, je nečisté. Treba to spáliť, či je vec zasiahnutá na vnútornej alebo na vonkajšej strane.
LEV.13.56	Aj keď kňaz zistí, že zasiahnuté miesto po vypraní vybledlo, nech ho predsa len vytrhne či z odevu, alebo z kože, z utkanej alebo z upletenej látky. 
LEV.13.57	Ak sa na odeve, na utkanej alebo upletenej látke či na nejakom koženom predmete objaví znova a ďalej sa rozšíri, zasiahnutú vec musíš spáliť. 
LEV.13.58	Odev, utkanú alebo upletenú látku, či nejaký kožený predmet, z ktorého po vypraní zmizne zasiahnuté miesto, znova vyperie a potom to bude čisté.
LEV.13.59	Toto je zákon o príznakoch malomocenstva na vlnených alebo ľanových odevoch, či na utkanej alebo upletenej látke, alebo na nejakom koženom predmete. Podľa neho treba tieto veci vyhlásiť za čisté alebo nečisté.“
LEV.14.1	Hospodin povedal Mojžišovi: 
LEV.14.2	„Toto je zákon o malomocnom na deň jeho očisťovania: Privedú ho ku kňazovi.
LEV.14.3	Keď kňaz vyjde z tábora a pri prehliadke zistí, že príznak choroby sa malomocnému zahojil,
LEV.14.4	rozkáže priniesť za očisťovaného dva živé čisté vtáky, cédrové drevo, karmazínové farbivo a yzop.
LEV.14.5	Kňaz rozkáže jedného z vtákov zabiť nad hlinenou nádobou, v ktorej je pramenitá voda. 
LEV.14.6	Potom vezme živého vtáka, cédrové drevo, karmazínové farbivo a yzop a toto všetko namočí do krvi vtáka zarezaného nad pramenitou vodou. 
LEV.14.7	Kňaz sedemkrát pokropí očisťovaného od malomocenstva, čím ho očistí. Živého vtáka vypustí do poľa. 
LEV.14.8	Očistený si operie šaty, oholí si celé telo, umyje sa vodou a bude čistý. Potom smie vojsť do tábora, ale sedem dní bude bývať mimo svojho stanu.
LEV.14.9	Na siedmy deň si oholí hlavu, bradu, obočie a celé telo; vyperie si šaty, umyje sa vodou a bude čistý.
LEV.14.10	Na ôsmy deň vezme dva bezchybné baránky, jednu bezchybnú ročnú ovečku a tri desatiny efy jemnej múky zamiesenej s olejom na pokrmovú obetu a jeden lóg oleja.
LEV.14.11	Kňaz, ktorý očisťuje, postaví očisťovaného človeka s tým všetkým pred Hospodina ku vchodu do stanu stretávania. 
LEV.14.12	Potom kňaz vezme jedného baránka a prinesie ho na obetu za vinu, pridá lóg oleja, a tým vykoná podávanú obetu pred Hospodinom.
LEV.14.13	Baránka zareže na mieste, kde sa zabíja obeta za hriech a spaľovaná obeta, na svätom mieste, lebo kňazovi patrí obeta za hriech i obeta za vinu. Je to svätosväté.
LEV.14.14	Kňaz vezme trochu krvi z obety za vinu a potrie očisťovanému lalôčik pravého ucha a palec pravej ruky i palec pravej nohy.
LEV.14.15	Potom kňaz vezme z lógu oleja a naleje ho na dlaň svojej ľavej ruky.
LEV.14.16	Do oleja vo svojej ľavej dlani si kňaz namočí prst pravej ruky a sedemkrát ním pokropí pred Hospodinom. 
LEV.14.17	Z oleja, čo mu zostal na dlani, kňaz očisťovanému potrie lalôčik pravého ucha, palec pravej ruky a palec pravej nohy. Urobí to na mieste, kde je krv z obety za vinu. 
LEV.14.18	Zvyšný olej na dlani kňaz vyleje na hlavu očisťovaného človeka. Tak kňaz zaňho vykoná obrad zmierenia pred Hospodinom. 
LEV.14.19	Kňaz pripraví obetu za hriech a vykoná obrad zmierenia za toho, kto sa očisťuje zo svojej nečistoty. Potom zareže zviera na spaľovanú obetu. 
LEV.14.20	Kňaz napokon prinesie spaľovanú obetu a pokrmovú obetu na oltár. Tak zaňho vykoná obrad zmierenia a bude čistý.
LEV.14.21	Ak je spomenutý človek chudobný a nemá na to, nech vezme jedného baránka na podávanú obetu za vinu, aby vykonal obrad zmierenia za seba, ako aj desatinu jemnej múky zamiesenej s olejom na pokrmovú obetu a lóg oleja.
LEV.14.22	Nech prinesie ešte dve hrdličky alebo dva holúbky, na čo má. Jeden bude na obetu za hriech a druhý na spaľovanú obetu.
LEV.14.23	Na ôsmy deň to prinesie za svoje očistenie kňazovi ku vchodu do stanu stretávania pred Hospodina. 
LEV.14.24	Kňaz vezme baránka na obetu za vinu i lóg oleja a tým vykoná podávanú obetu pred Hospodinom. 
LEV.14.25	Kňaz zareže baránka na obetu za vinu, potom vezme trochu krvi z obety za vinu a potrie očisťovanému lalôčik pravého ucha a palec pravej ruky i palec pravej nohy.
LEV.14.26	Kňaz si z oleja naleje do ľavej dlane 
LEV.14.27	a prstom pravej ruky kropí pred Hospodinom sedemkrát olejom z ľavej dlane. 
LEV.14.28	Kňaz potom potrie olejom z dlane lalôčik pravého ucha očisťovaného, palec pravej ruky i palec pravej nohy. Urobí to na mieste, kde je krv z obety za vinu. 
LEV.14.29	Zvyšný olej z dlane vyleje kňaz na hlavu očisťovaného. Tak zaňho vykoná obrad zmierenia pred Hospodinom. 
LEV.14.30	Potom pripraví buď jednu z hrdličiek alebo jedného z holúbkov, podľa toho, na čo mal. 
LEV.14.31	Podľa jeho možností bude teda jedno na obetu za hriech a druhé na spaľovanú obetu spolu s pokrmovou obetou. Tak vykoná kňaz obrad zmierenia za očisťovaného pred Hospodinom. 
LEV.14.32	Toto je zákon pre toho, kto bol postihnutý príznakom malomocenstva a nemá na výdavky spojené s očisťovaním.“
LEV.14.33	Potom Hospodin povedal Mojžišovi a Áronovi: 
LEV.14.34	„Keď vojdete do Kanaánu, ktorý vám dám do vlastníctva, a keď niektorý dom v krajine vášho vlastníctva raním príznakom malomocenstva,
LEV.14.35	nech majiteľ domu ide oznámiť kňazovi: ‚Zdá sa, že na mojom dome je príznak malomocenstva.‘ 
LEV.14.36	Skôr ako sa kňaz príde pozrieť na príznak, rozkáže vyprázdniť dom, aby sa neznečistilo nič, čo je v ňom. Potom kňaz príde prezrieť dom 
LEV.14.37	a príznak choroby. Ak sa mu príznak choroby na stenách javí ako žltkasté alebo červenkasté jamky, ktoré sú na pohľad hlbšie ako okolitá stena, 
LEV.14.38	nech kňaz vyjde z domu pred jeho vchod a dom dá na sedem dní zavrieť.
LEV.14.39	Keď sa kňaz na siedmy deň vráti a pri prehliadke zistí, že príznak choroby sa na stenách domu rozšíril, 
LEV.14.40	rozkáže kamene s príznakom choroby vybrať a vyhodiť na nečisté miesto za mestom. 
LEV.14.41	Vnútro domu dá zo všetkých strán zoškrabať a zoškrabanú omietku vysypú na nečisté miesto za mestom. 
LEV.14.42	Potom vezmú iné kamene a vložia ich na miesto pôvodných kameňov. Vezmú aj inú hlinu a vymažú ňou dom. 
LEV.14.43	Ak sa aj po odstránení kameňov, oškrabaní a vymazaní domu príznak choroby na dome znova objaví, 
LEV.14.44	kňaz opäť príde. Ak uvidí, že príznak choroby sa na dome rozšíril, ide o zhubné malomocenstvo na dome; je nečistý.
LEV.14.45	Dom treba zbúrať, kamene, drevo a všetku hlinu z domu vyniesť na nečisté miesto za mestom. 
LEV.14.46	Kto by vošiel do takéhoto domu, kým bol zatvorený, bude do večera nečistý.
LEV.14.47	Kto by v takom dome spal, musí si vyprať šaty; kto by v takom dome jedol, musí si vyprať šaty. 
LEV.14.48	Keď kňaz vojde a uvidí, že v dome sa po vymazaní príznak choroby nerozšíril, vyhlási dom za čistý, lebo príznak choroby sa zahojil.
LEV.14.49	Na očisťovanie domu vezme dva vtáky, cédrové drevo, karmazínové farbivo a yzop.
LEV.14.50	Jedného vtáka zareže nad hlinenou nádobou, v ktorej je pramenitá voda.
LEV.14.51	Potom vezme cédrové drevo, yzop, karmazínové farbivo a živého vtáka, namočí to do krvi zarezaného vtáka i do pramenitej vody a dom sedemkrát pokropí.
LEV.14.52	Kňaz teda krvou vtáka, pramenitou vodou, živým vtákom, cédrovým drevom, yzopom a karmazínovým farbivom zbaví dom hriechu. 
LEV.14.53	Živého vtáka vypustí von z mesta do poľa. Tak vykoná obrad zmierenia za dom. Dom bude čistý.
LEV.14.54	Toto je zákon o všetkých príznakoch choroby malomocenstva a kožných ochorení, 
LEV.14.55	o malomocenstve na odeve a na dome, 
LEV.14.56	o opuchlinách, vyrážkach a škvrnách, 
LEV.14.57	na poučenie o tom, kedy je niečo nečisté a kedy čisté. To je zákon o malomocenstve.“
LEV.15.1	Hospodin povedal Mojžišovi a Áronovi:
LEV.15.2	„Povedzte Izraelitom toto: ‚Ak niektorý muž trpí na výtok z tela, jeho výtok je nečistý.
LEV.15.3	Nečistota jeho výtoku spočíva v tomto: či jeho telo výtok vylučuje, alebo ho zadržuje, ide o nečistotu. 
LEV.15.4	Nečisté bude každé lôžko, na ktorom by ležal muž trpiaci na výtok, a nečistý bude aj každý predmet, na ktorom by sedel. 
LEV.15.5	Každý, kto sa dotkne jeho lôžka, musí si vyprať odev a umyť sa vodou; nečistý bude do večera. 
LEV.15.6	Kto si sadne na predmet, na ktorom sedel muž trpiaci na výtok, musí si vyprať odev a umyť sa vodou; nečistý bude do večera.
LEV.15.7	Kto by sa dotkol tela toho, kto trpí na výtok, musí si vyprať odev a umyť sa vodou; nečistý bude do večera. 
LEV.15.8	Keby trpiaci na výtok opľul čistého, ten si musí vyprať odev a umyť sa vodou; nečistý bude do večera. 
LEV.15.9	Každé sedlo, na ktorom sedel trpiaci na výtok, bude nečisté. 
LEV.15.10	Aj každý, kto by sa dotkol čohokoľvek, čo bolo pod trpiacim na výtok, bude do večera nečistý. Kto by to prenášal, musí si vyprať odev a umyť sa vodou; nečistý bude do večera. 
LEV.15.11	Každý, kto by sa dotkol trpiaceho na výtok bez toho, aby si ruky opláchol vodou, musí si vyprať odev a umyť sa vodou; nečistý bude do večera. 
LEV.15.12	Hlinenú nádobu, ktorej sa dotkol trpiaci na výtok, treba rozbiť a všetko drevené náradie opláchnuť vodou.
LEV.15.13	Keď sa trpiaci na výtok od svojho výtoku očistí, nech od svojho očistenia počíta sedem dní a nech si potom operie odev a umyje sa pramenitou vodou; bude čistý. 
LEV.15.14	Na ôsmy deň vezme dve hrdličky alebo dva holúbky, predstúpi pred Hospodina ku vchodu do stanu stretávania a odovzdá ich kňazovi.
LEV.15.15	Kňaz ich pripraví: jedno na obetu za hriech a druhé na spaľovanú obetu. Tým kňaz za jeho výtok vykoná zaňho obrad zmierenia pred Hospodinom.
LEV.15.16	Muž, ktorý mal výron semena, musí si vodou umyť celé telo a do večera bude nečistý.
LEV.15.17	Každý odev a každý kožený predmet, na ktorý sa dostalo semeno, treba vyprať vo vode a bude to nečisté až do večera. 
LEV.15.18	Ak muž obcoval so ženou a pritom mal výron semena, musia sa obaja umyť vodou a budú nečistí až do večera.
LEV.15.19	Ak má žena výtok, svoj pravidelný výtok krvi z tela, zostane vo svojej nečistote sedem dní. Každý, kto sa jej dotkne, bude nečistý až do večera.
LEV.15.20	Všetko, na čo si v čase svojej pravidelnej nečistoty ľahne, bude nečisté; a nečisté bude všetko, na čo si sadne. 
LEV.15.21	Každý, kto by sa dotkol jej lôžka, vyperie si odev a umyje sa vodou a bude nečistý do večera. 
LEV.15.22	Každý, kto by sa dotkol čohokoľvek, na čom sedela, vyperie si odev, umyje sa vodou a bude nečistý do večera. 
LEV.15.23	Ak sa dotkne niečoho, čo bolo na lôžku alebo na tom, na čom sedela, bude nečistý do večera. 
LEV.15.24	Keby muž s ňou predsa obcoval a dostala by sa naňho jej nečistota, bude nečistý sedem dní. Nečisté bude aj každé lôžko, na ktoré si ľahne.
LEV.15.25	Ak má žena dlhšie trvajúci krvotok pred časom svojho mesačného krvácania, alebo ak trpí na výtok aj po mesačnom krvácaní, bude po celý čas svojho výtoku nečistá ako pri mesačnej nečistote.
LEV.15.26	Každé lôžko, na ktoré si v období svojho výtoku ľahne, bude ako lôžko počas jej krvácania. Každý predmet, na ktorý si sadne, bude nečistý ako pri nečistote jej krvácania. 
LEV.15.27	Každý, kto by sa ich dotkol, bude nečistý, musí si oprať odev, umyť sa vodou a nečistý zostane do večera. 
LEV.15.28	Keď sa žene výtok zastaví, odpočíta sedem dní, potom bude čistá. 
LEV.15.29	Na ôsmy deň vezme dve hrdličky alebo dva holúbky a prinesie ich kňazovi ku vchodu do stanu stretávania.
LEV.15.30	Kňaz pripraví jedno na obetu za hriech a druhé na spaľovanú obetu. Tým kňaz za jej nečistý výtok vykoná za ňu obrad zmierenia pred Hospodinom.‘
LEV.15.31	Tak budete upozorňovať Izraelitov, aby sa neznečisťovali a pre svoju nečistotu nezomreli, keby poškvrnili môj príbytok, ktorý je uprostred nich. 
LEV.15.32	Toto je zákon, ktorý sa týka toho, kto má výtok alebo výron semena, ktorý ho znečisťuje. 
LEV.15.33	Týka sa aj tej, ktorá má mesačný výtok, i toho, kto je postihnutý výtokom, či je to muž, alebo žena, aj toho, kto s nečistou obcuje.“
LEV.16.1	Hospodin hovoril s Mojžišom po smrti dvoch Áronových synov, ktorí predstúpili pred Hospodina a zomreli,
LEV.16.2	a povedal mu: „Povedz svojmu bratovi Áronovi, nech nevstupuje hocikedy do svätyne za oponu pred vrchnák, ktorý je na arche, aby nezomrel, lebo v oblaku nad vrchnákom sa budem zjavovať.
LEV.16.3	Áron smie vstúpiť do svätyne len s mladým býčkom na obetu za hriech a s baranom na spaľovanú obetu.
LEV.16.4	Oblečie si posvätné ľanové rúcho, pod ním bude mať na tele ľanové spodky, opáše sa ľanovým pásom a uviaže si ľanový turban. To je posvätný úbor. Prv než si ho oblečie, celý sa umyje vodou.
LEV.16.5	Od pospolitosti Izraelitov dostane dva capy na obetu za hriech a jedného barana na spaľovanú obetu.
LEV.16.6	Áron privedie býčka ako obetu za svoj hriech a vykoná obetu zmierenia za seba a za svoj dom.
LEV.16.7	Potom vezme obidva capy a postaví ich pred Hospodina ku vchodu do stanu stretávania. 
LEV.16.8	Áron hodí lós o obidva capy, jeden lós pre Hospodina a druhý pre Azázela. 
LEV.16.9	Capa, na ktorého padol lós, privedie Áron pred Hospodina a pripraví ho na obetu za hriech. 
LEV.16.10	Capa, na ktorého padol lós pre Azázela, postaví živého pred Hospodina, aby na ňom vykonal obrad zmierenia a vyhnal ho k Azázelovi na púšť.
LEV.16.11	Áron najprv privedie býčka na obetu za svoj hriech, aby vykonal obrad zmierenia za seba i za svoj dom. Býčka zareže ako obetu za svoj hriech. 
LEV.16.12	Z oltára pred Hospodinom vezme kadidelnicu plnú žeravých uhlíkov a plné priehrštie voňavého kadidla. Vnesie to dnu za oponu
LEV.16.13	a kadidlo položí na oheň pred Hospodina. Oblak z kadidla zahalí vrchnák, ktorý je na Svedectve, aby nezomrel.
LEV.16.14	Potom vezme trochu krvi z býčka a prstom pokropí vrchnák spredu a prstom sedemkrát pokropí krvou pred vrchnákom. 
LEV.16.15	Zareže capa na obetu za hriech ľudu a krv zanesie dnu za oponu. S krvou capa urobí to isté, čo urobil s krvou býčka; vykropí ju na vrchnák a pred vrchnák. 
LEV.16.16	Tým vykoná obrad zmierenia svätyne za nečistoty Izraelitov, za ich priestupky a za všetky ich hriechy. Tak nech urobí aj pri stane stretávania, ktorý je medzi nimi, uprostred ich nečistôt.
LEV.16.17	Keď kňaz vojde do svätyne vykonať obrad zmierenia, nikto nesmie byť v stane stretávania, až kým nevyjde. Tam vykoná obrad zmierenia za seba, za svoj dom a za celé zhromaždenie Izraela. 
LEV.16.18	Potom vyjde k oltáru, ktorý je pred Hospodinom, a vykoná na ňom obrad zmierenia. Vezme trochu krvi z býčka i z krvi capa a potrie všetky rohy oltára.
LEV.16.19	Trochou krvi ho prstom sedemkrát pokropí. Tým ho očistí od nečistôt Izraelitov a posvätí ho.
LEV.16.20	Keď dokončí obrad zmierenia svätyne, za stan stretávania a za oltár, dá priviesť živého capa. 
LEV.16.21	Áron položí obe ruky na hlavu živého capa; vyzná nad ním všetky viny Izraelitov, všetky ich priestupky a všetky ich hriechy a uvalí ich na hlavu capa. Odovzdá ich mužovi, ktorý ho má vyhnať na púšť.
LEV.16.22	Cap na sebe odnesie všetky ich viny do odľahlého kraja. Potom capa nechá na púšti.
LEV.16.23	Nato Áron vstúpi do stanu stretávania, vyzlečie si ľanové rúcho, ktoré si obliekol pri vstupe do svätyne a nechá ho tam.
LEV.16.24	Na posvätnom mieste sa celý umyje vodou a oblečie si rúcho. Potom vyjde a vykoná spaľovanú obetu za seba i spaľovanú obetu za ľud a tým vykoná obrad zmierenia za seba i za ľud. 
LEV.16.25	Tuk z obety za hriech spáli na oltári. 
LEV.16.26	Muž, ktorý vyhnal capa k Azázelovi, operie si odev, celý sa umyje a len potom smie prísť do tábora. 
LEV.16.27	Býčka na obetu za hriech a capa na obetu za hriech, ktorých krv vniesli do svätyne na obetu zmierenia, dá vyniesť za tábor. Ich kože, mäso a trus spáli.
LEV.16.28	Muž, ktorý to spáli, vyperie si odev, umyje si telo vodou a až potom smie vstúpiť do tábora.
LEV.16.29	Toto nech je pre vás trvalé ustanovenie: V desiaty deň siedmeho mesiaca budete sa kajať a nebudete konať nijakú prácu: ani domorodec, ani cudzinec, ktorý sa u vás zdržuje.
LEV.16.30	V ten deň sa totiž budú za vás konať obrady zmierenia, aby vás očistili. Pred Hospodinom budete očistení od všetkých svojich hriechov.
LEV.16.31	Bude to pre vás sobota sviatočného odpočinku. Budete sa kajať. To je trvalo platné ustanovenie.
LEV.16.32	Obrad zmierenia vykoná kňaz, ktorý bol pomazaný a uvedený do úradu, aby mohol konať kňazskú službu po svojom otcovi, a ktorý si smie obliekať posvätné ľanové rúcho.
LEV.16.33	Ten vykoná obrad zmierenia za veľsvätyňu, vykoná aj obrad zmierenia za stan stretávania, za oltár, za kňazov a za zhromaždenie všetkého ľudu. 
LEV.16.34	To bude pre vás trvalým ustanovením: raz do roka sa za Izraelitov vykoná obrad zmierenia na odpustenie všetkých ich hriechov.“ Stalo sa tak, ako Hospodin prikázal Mojžišovi.
LEV.17.1	Hospodin oslovil Mojžiša: 
LEV.17.2	„Oznám Áronovi, jeho synom i všetkým Izraelitom a povedz im: Toto prikázal Hospodin: 
LEV.17.3	‚Ktokoľvek z domu Izraela zareže býčka, jahňa či kozu v tábore alebo za táborom,
LEV.17.4	ale obetné zviera neprivedie ku vchodu stanu stretávania na obetný dar Hospodinovi pred jeho príbytok, ten sa dopúšťa viny. Prelial krv, bude teda odstránený spomedzi svojho ľudu.
LEV.17.5	To preto, aby Izraeliti, keď privádzajú ku kňazovi svoje obety, ktoré kedysi obetovali na poli, privádzali ich Hospodinovi ku vchodu stanu stretávania. Budú ich obetovať ako obetu spoločenstva Hospodinovi.
LEV.17.6	Kňaz krvou pokropí Hospodinov oltár pri vchode stanu stretávania a spáli tuk na príjemnú vôňu pre Hospodina.
LEV.17.7	Už nebudú prinášať obety besom
LEV.17.8	Ďalej im povedz: Ktokoľvek z domu Izraela alebo z cudzincov, ktorí bývajú medzi vami, obetuje spaľovanú obetu alebo pripraví obetnú hostinu, 
LEV.17.9	ale obetné zviera neprivedie ku vchodu stanu stretávania, aby ho pripravil Hospodinovi, bude odstránený spomedzi svojho ľudu.
LEV.17.10	Ktokoľvek z domu Izraela alebo z cudzincov, ktorí bývajú medzi vami ako hostia, bude jesť nejakú krv, obrátim sa proti nemu. Každého, kto by jedol krv, odstránim zo spoločenstva jeho ľudu.
LEV.17.11	Veď v krvi je život tela. Určil som vám ju na oltár na vykonávanie obradov zmierenia za váš život. Krvou, v ktorej je život, získava sa zmierenie.
LEV.17.12	Preto som povedal Izraelitom: Nikto z vás nesmie jesť krv, ba ani cudzinec, ktorý býva medzi vami ako hosť, ju nesmie jesť.
LEV.17.13	Ktokoľvek z Izraelitov a z cudzincov, ktorí bývajú medzi vami, uloví zviera alebo vtáka, čo sa smie jesť, nechá mu vytiecť krv a zakryje ju zemou. 
LEV.17.14	Veď život každého tvora je v jeho krvi, ona ho oživuje. Preto som Izraelitom povedal: Nesmiete jesť krv nijakého tvora, lebo život každého tvora je v jeho krvi. Každý, kto by ju jedol, bude odstránený.
LEV.17.15	Ktokoľvek by jedol zdochlinu alebo roztrhané zviera, či domorodec, alebo cudzinec, vyperie si šaty, umyje sa vodou a bude nečistý až do večera. Potom bude čistý.
LEV.17.16	Ak si šaty nevyperie a neumyje si telo, ponesie následky svojej viny.‘“
LEV.18.1	Hospodin oslovil Mojžiša: 
LEV.18.2	„Oznám Izraelitom a povedz im: ‚Ja som Hospodin, váš Boh.
LEV.18.3	Nesmiete sa správať tak, ako to robia v Egypte, kde ste bývali; ani nerobte tak, ako robia v Kanaáne, do ktorého vás vediem, ani sa nesprávajte podľa ich ustanovení.
LEV.18.4	Budete sa správať podľa mojich príkazov a budete zachovávať moje ustanovenia. Podľa nich sa budete správať, lebo ja som Hospodin, váš Boh. 
LEV.18.5	Budete zachovávať moje ustanovenia a moje príkazy. Človek, ktorý bude podľa nich konať, bude z nich žiť. Ja som Hospodin.
LEV.18.6	Nikto sa nesmie priblížiť k svojej pokrvnej príbuznej, aby ju svojím pomerom zneuctil. Ja som Hospodin. 
LEV.18.7	Nezneuctíš svojho otca tým, že by si mal pomer so svojou matkou. Je to tvoja matka. Nezneuctíš ju.
LEV.18.8	Nezneuctíš svojho otca pomerom s inou jeho ženou. To by zneuctilo tvojho otca.
LEV.18.9	Nezneuctíš svojím pomerom svoju sestru, teda dcéru svojho otca alebo dcéru svojej matky, či sa narodila v tom istom dome alebo inde, nezneuctíš ju.
LEV.18.10	Nezneuctíš svojím pomerom synovu dcéru alebo dcérinu dcéru, pretože tým zneuctíš seba. 
LEV.18.11	Nezneuctíš svojím pomerom dcéru inej ženy svojho otca, pretože ju splodil tvoj otec a je tvojou sestrou. Preto ju nezneuctíš. 
LEV.18.12	Nezneuctíš svojím pomerom sestru svojho otca; je to blízka príbuzná tvojho otca.
LEV.18.13	Nezneuctíš svojím pomerom matkinu sestru; je to blízka príbuzná tvojej matky. 
LEV.18.14	Nezneuctíš otcovho brata pomerom s jeho ženou; je to tvoja teta.
LEV.18.15	Nezneuctíš svojím pomerom svoju nevestu; je to žena tvojho syna. Nezneuctíš ju.
LEV.18.16	Nezneuctíš svojím pomerom bratovu ženu; tým by si zneuctil svojho brata.
LEV.18.17	Nebudeš svojím pomerom zneuctievať nijakú ženu a zároveň jej dcéru. Nevezmeš si dcéru jej syna, ani dcéru jej dcéry; nesmieš ich zneuctiť. Sú to tvoje blízke príbuzné. Bol by to hanebný skutok. 
LEV.18.18	Nesmieš si vziať k svojej manželke jej sestru ako vedľajšiu ženu; zneuctil by si ju, keby si za jej života mal pomer s jej sestrou.
LEV.18.19	Nepribližuj sa k žene, aby si mal s ňou pomer v období nečistoty jej obvyklého krvácania. 
LEV.18.20	Nebudeš súložiť so ženou svojho blížneho; tým by si sa poškvrnil.
LEV.18.21	Nikoho zo svojho potomstva nedovoľ obetovať Molochovi
LEV.18.22	Nesmieš obcovať s mužom, ako sa obcuje so ženou. To je ohavnosť.
LEV.18.23	Nesmieš obcovať s nijakým zvieraťom; tým by si sa poškvrnil. Ani žena sa nesmie postaviť pred zviera, aby sa s ním párila. To je hanebnosť.
LEV.18.24	Ničím z toho sa nepoškvrňujte; tým všetkým sa poškvrňovali národy, ktoré vyháňam spred vás.
LEV.18.25	Tak sa poškvrnila krajina, ale ja som ju potrestal pre jej neprávosť, a ona vyvrhla svojich obyvateľov. 
LEV.18.26	Zachovávajte moje ustanovenia a prikázania, aby ste sa nedopustili ničoho z týchto ohavností, ani domorodec, ani cudzinec, ktorý býva medzi vami.
LEV.18.27	Všetkých týchto ohavností sa dopúšťal ľud tejto krajiny, ktorý bol pred vami, takže krajina bola znečistená. 
LEV.18.28	Aj vás vyvrhne krajina, ak ju znečistíte, ako vyvrhla národy, ktoré boli pred vami.
LEV.18.29	A každý, kto by sa dopúšťal niečoho z týchto ohavností, nech je odstránený spomedzi svojho ľudu.
LEV.18.30	Zachovávajte teda moje ustanovenia. Nekonajte nič z tých ohavných zvyklostí, ktoré sa páchali pred vami. Nepoškvrňujte sa nimi. Ja som Hospodin, váš Boh.‘“
LEV.19.1	Hospodin oslovil Mojžiša: 
LEV.19.2	„Oznám celej pospolitosti Izraelitov a povedz: ‚Buďte svätí, lebo ja, Hospodin, váš Boh, som svätý.
LEV.19.3	Každý nech má v úcte svoju matku a svojho otca. Zachovávajte moje soboty. Ja som Hospodin, váš Boh.
LEV.19.4	Neobracajte sa k bôžikom, nerobte si liate modly. Ja som Hospodin, váš Boh.
LEV.19.5	Keď budete prinášať Hospodinovi obetu spoločenstva, prineste ju tak, aby si vás obľúbil.
LEV.19.6	Obetné mäso treba zjesť v deň, keď ho obetujete, alebo v nasledujúci deň. Čo zostane do tretieho dňa, treba spáliť. 
LEV.19.7	Keby sa predsa z toho jedlo aj na tretí deň, bolo by to skazené a nezískate obľubu. 
LEV.19.8	Kto by z toho jedol, previní sa, lebo znesvätil, čo je sväté Hospodinovi; bude odstránený spomedzi svojho ľudu.
LEV.19.9	Keď nastane žatva a vo svojej krajine budete zberať úrodu, nezožínajte polia až po okraj. Po zbere úrody nezbierajte klasy. 
LEV.19.10	Ani svoju vinicu úplne nepooberaj, ani popadané bobule hrozna vo svojej vinici nezbieraj. Nechaj ich chudobnému a cudzincovi. Ja som Hospodin, váš Boh.
LEV.19.11	Nekradnite, neklamte, nepodvádzajte sa navzájom.
LEV.19.12	Na moje meno falošne neprisahajte, aby ste neznesvätili meno svojho Boha. Ja som Hospodin.
LEV.19.13	Neutláčaj svojho blížneho ani ho neolupuj. Nech mzda nádenníka nezostane u teba do rána.
LEV.19.14	Nezloreč hluchému, slepému neklaď prekážky do cesty, ale boj sa svojho Boha. Ja som Hospodin.
LEV.19.15	Pri súde sa nedopúšťajte bezprávia. Nenadŕžaj chudobnému ani mocnému. Súď spravodlivo svojho súkmeňovca.
LEV.19.16	Nesprávaj sa medzi svojím ľudom ako ohovárač ani sa nedožaduj preliatia krvi svojho blížneho. Ja som Hospodin.
LEV.19.17	Neprechovávaj vo svojom srdci nenávisť voči svojmu bratovi. Rozhodne však pokarhaj svojho blížneho, aby si jeho hriech nevzal na seba.
LEV.19.18	Nepomsti sa a neprechovávaj hnev voči príslušníkom svojho ľudu, ale miluj svojho blížneho ako seba samého. Ja som Hospodin.
LEV.19.19	Zachovávajte moje ustanovenia. Pri párení svojho dobytka nepripustite, aby sa krížili dva druhy. Svoje pole neosievaj dvojakým druhom semena. Nenos na sebe šaty utkané z dvojakého tkaniva.
LEV.19.20	Keby niekto súložil so ženou, ktorá ako otrokyňa patrí inému mužovi, no nebola ešte vykúpená ani prepustená na slobodu, obaja budú potrestaní, ale nebudú usmrtení, lebo ona nebola slobodná.
LEV.19.21	Muž privedie za svoje previnenie barana Hospodinovi ku vchodu stanu stretávania na obetu za vinu. 
LEV.19.22	Obetovaním barana za vinu kňaz namiesto neho vykoná úkon zmierenia pred Hospodinom za hriech, ktorý spáchal. Hriech, ktorým sa prehrešil, sa mu odpustí.
LEV.19.23	Keď vojdete do krajiny a budete sadiť rôzne ovocné stromy, pokladajte ich za neobrezané. Ich ovocie bude pre vás tri roky ako neobrezané, nesmie sa teda jesť. 
LEV.19.24	Na štvrtý rok všetko ich ovocie bude patriť Hospodinovi ako posvätná obeta chvály.
LEV.19.25	V piatom roku smiete jesť ich ovocie, aby vám i naďalej prinášali hojnú úrodu. Ja som Hospodin, váš Boh.
LEV.19.26	Nič nebudete jesť s krvou, nebudete veštiť ani čarovať.
LEV.19.27	Nepodstrihujte si vlasy dookola, nezohyzďujte si okraje brady.
LEV.19.28	Nerobte si zárezy do tela pre mŕtveho, ani si netetujte na tele znaky. Ja som Hospodin.
LEV.19.29	Nezneucti si dcéru tým, že ju navedieš na smilstvo, aby sa krajina neoddávala smilstvu a nenaplnila sa nehanebnosťou.
LEV.19.30	Zachovávajte moje soboty a majte v úcte moju svätyňu. Ja som Hospodin.
LEV.19.31	Neobracajte sa na tých, čo vyvolávajú duchov, ani na veštcov. Nevyhľadávajte ich, aby ste sa nimi nepoškvrnili. Ja som Hospodin, váš Boh.
LEV.19.32	Pred šedinami povstaň, starca si ucti a svojho Boha sa boj. Ja som Hospodin.
LEV.19.33	Ak sa do vašej krajiny prisťahuje k tebe cudzinec, neutláčajte ho.
LEV.19.34	Cudzinec, ktorý sa zdržuje u vás, nech je pre vás ako domorodec. Miluj ho ako seba samého, lebo aj vy ste boli cudzincami v Egypte. Ja som Hospodin, váš Boh. 
LEV.19.35	Nedopúšťajte sa bezprávia pri súde ani v mierach dĺžky, váhy či objemu. 
LEV.19.36	Zadovážte si presnú váhu, presné závažie, presnú efu, presný hín. Ja som Hospodin, váš Boh, ktorý som vás vyviedol z Egypta.
LEV.19.37	Zachovávajte teda všetky moje ustanovenia a dodržiavajte všetky moje právne predpisy. Ja som Hospodin.‘“
LEV.20.1	Hospodin oslovil Mojžiša: 
LEV.20.2	„Povedz Izraelitom: ‚Ak niekto spomedzi Izraelitov alebo cudzincov, ktorí bývajú v Izraeli, obetuje niekoho zo svojho potomstva Molochovi, musí zomrieť; pospolitý ľud ho ukameňuje.
LEV.20.3	Ja sám sa obrátim proti nemu a odstránim ho spomedzi jeho ľudu, pretože dal Molochovi zo svojho potomstva, čím poškvrnil moju svätyňu, znesvätil moje sväté meno.
LEV.20.4	Keby pospolitý ľud zatváral oči nad týmto človekom, že dal zo svojho potomstva Molochovi, a neusmrtili by ho,
LEV.20.5	ja sám sa postavím proti nemu i proti jeho rodu a odstránim ho spomedzi ľudu so všetkými, ktorí ho v tom smilstve nasledovali a smilnili s Molochom.
LEV.20.6	Ak sa niekto obráti na tých, čo vyvolávajú duchov, a na veštcov, aby s nimi smilnil, proti takému človeku sa obrátim a odstránim ho spomedzi jeho ľudu.
LEV.20.7	Posväťte sa a buďte svätí, pretože ja som Hospodin, váš Boh.
LEV.20.8	Zachovávajte ustanovenia a dodržiavajte ich. Ja som Hospodin, váš Posvätiteľ.
LEV.20.9	Ktokoľvek by zlorečil svojmu otcovi alebo svojej matke, musí zomrieť. Preklial totiž svojho otca alebo svoju matku, sám nesie vinu za svoju krv.
LEV.20.10	Kto sa dopustí cudzoložstva s vydatou ženou, teda kto cudzoloží so ženou svojho blížneho, musí zomrieť — cudzoložník i cudzoložnica.
LEV.20.11	Keby niekto mal pomer so ženou svojho otca, tým svojho otca zneuctil, obaja musia zomrieť; sami nesú vinu za svoju krv.
LEV.20.12	Keby niekto mal pomer so svojou nevestou, obaja musia zomrieť. Dopustili sa ohavnosti. Sami nesú vinu za svoju krv.
LEV.20.13	Keby niekto súložil s mužom, ako sa súloží so ženou, dopustili by sa ohavnosti a obaja musia zomrieť. Sami ponesú vinu za svoju krv. 
LEV.20.14	Ak si niekto vezme ženu a zároveň aj jej matku, je to zvrátenosť. Nech upália jeho i obe ženy, aby táto zvrátenosť nezostala medzi vami. 
LEV.20.15	Keby muž obcoval so zvieraťom, musí zomrieť a zviera treba zabiť.
LEV.20.16	Ak by niektorá žena obcovala so zvieraťom a párila by sa s ním, zabiješ ženu i zviera. Musia zomrieť. Sami ponesú vinu za svoju krv.
LEV.20.17	Ak si niekto vezme svoju sestru, dcéru svojho otca alebo dcéru svojej matky a zneuctí ju, a aj ona zneuctí jeho, je to ohavnosť. Nech sú verejne vylúčení spomedzi svojho ľudu. Zneuctil svoju sestru, preto nesie svoju vinu. 
LEV.20.18	Ak niekto bude súložiť so ženou v čase jej nečistoty, zneuctí jej nahotu, obnaží prameň jej krvi a aj ona obnaží prameň svojej krvi, preto budú obaja odstránení spomedzi svojho ľudu.
LEV.20.19	Nezneucti sestru svojej matky ani sestru svojho otca, lebo tým zneuctíš blízku príbuznú. Obaja ponesú svoju vinu. 
LEV.20.20	Kto by súložil so svojou tetou, zneuctí svojho strýka. Obaja ponesú svoj hriech; zomrú bezdetní. 
LEV.20.21	Ak si niekto vezme ženu svojho brata, je to poškvrnenie, lebo zneuctí svojho brata. Zostanú bezdetní.
LEV.20.22	Zachovávajte všetky moje ustanovenia a všetky moje právne predpisy. Konajte podľa nich, aby vás nevyvrhla krajina, do ktorej vás vediem, aby ste v nej mohli bývať.
LEV.20.23	Nesprávajte sa podľa zvyklostí národov, ktoré vyháňam pred vami. Zošklivili sa mi, lebo to všetko páchali.
LEV.20.24	Vám som však povedal: Zaujmite ich územie a ja vám ho dám do vlastníctva, krajinu oplývajúcu mliekom a medom. Ja som Hospodin, váš Boh. Ja som vás oddelil od týchto národov.
LEV.20.25	Robte teda rozdiel medzi čistými a nečistými zvieratami, ako aj medzi nečistými a čistými vtákmi, aby ste neupadli do opovrhnutia pre zvieratá, pre vtákov, ani pre rôzne zemské plazy, čo som oddelil, aby ste ich pokladali za nečisté.
LEV.20.26	Budete mi svätí, lebo ja, Hospodin, som svätý. Ja som vás oddelil od národov, aby ste boli moji.
LEV.20.27	Keby spomedzi vás niektorý muž či žena vyvolával duchov zomrelých alebo bol veštcom, musí zomrieť. Ukameňujte ich. Sami ponesú vinu za svoju krv.‘“
LEV.21.1	Hospodin oslovil Mojžiša: „Povedz kňazom, Áronovým synom, toto: ‚Nech sa nikto z vás neznečistí mŕtvolou niekoho zo svojho ľudu, 
LEV.21.2	okrem svojho najbližšieho príbuzného, ako je matka, otec, syn, dcéra, brat
LEV.21.3	a slobodná sestra, ktorá zostáva jeho blízkou príbuznou, lebo sa nevydala; tou sa môže znečistiť. 
LEV.21.4	Mŕtvolou vydatej sestry sa však nesmie poškvrniť, lebo by sa zneuctil
LEV.21.5	Nebudú si podstrihovať vlasy dookola ani pristrihovať okraje brady; do tela si nebudú robiť zárezy.
LEV.21.6	Majú byť svätí pre svojho Boha, nech neznesvätia jeho meno, lebo prinášajú ohňové obety Hospodinovi, pokrm svojho Boha. Preto musia zostať svätí. 
LEV.21.7	Nesmú si vziať za ženu pobehlicu ani ženu zneuctenú. Neoženia sa ani so ženou, ktorú jej muž zavrhol, lebo kňaz je zasvätený Bohu.
LEV.21.8	Pokladaj ho teda za svätého, lebo prináša chlieb tvojho Boha. Nech je pre teba svätý, lebo svätý som ja, Hospodin, váš Posvätiteľ. 
LEV.21.9	Keď sa dcéra niektorého kňaza znesvätí smilstvom, znesvätí svojho otca. Nech je upálená.
LEV.21.10	Veľkňaz ako predstavený svojich bratov kňazov, ktorému pri vysviacke vyliali na hlavu olej a uviedli ho do úradu, takže si môže obliekať posvätné rúcha, nesmie mať vlasy na hlave neupravené ani si nesmie roztrhnúť rúcha.
LEV.21.11	Nepriblíži sa k nijakej mŕtvole, nepoškvrní sa ani pre svojho otca, ani pre svoju matku.
LEV.21.12	Nevyjde zo svätyne a neznesvätí svätyňu svojho Boha, lebo bol svojmu Bohu zasvätený olejom pomazania. Ja som Hospodin. 
LEV.21.13	Nech si za manželku vezme pannu.
LEV.21.14	Vdovu či ženu, ktorú jej muž zavrhol, alebo ženu zneuctenú smilstvom, si nesmie vziať za ženu. Za ženu si vezme pannu spomedzi svojho ľudu,
LEV.21.15	aby neznesvätil svoje potomstvo medzi svojím ľudom. Ja som Hospodin, jeho Posvätiteľ.‘“
LEV.21.16	Hospodin oslovil Mojžiša: 
LEV.21.17	„Povedz Áronovi: ‚Keby mal niekto v pokoleniach tvojho potomstva nejakú telesnú chybu, ten nesmie prinášať pokrm svojho Boha. 
LEV.21.18	Túto službu nesmie konať ten, kto má nejakú telesnú chybu; nikto slepý alebo chromý, alebo so znetvorenou tvárou či s niektorým zle vyvinutým údom,
LEV.21.19	alebo človek so zlomenou nohou, alebo zlomenou rukou, 
LEV.21.20	alebo človek hrbatý, zakrpatený, s beľmom na oku, človek postihnutý svrabom či lišajom, alebo s rozdrveným semenníkom.
LEV.21.21	Nikto z potomstva kňaza Árona, ktorý má nejakú telesnú chybu, nesmie prinášať ohňovú obetu Hospodinovi. Keďže má telesnú chybu, nesmie prinášať pokrm svojho Boha. 
LEV.21.22	Môže však požívať pokrm svojho Boha z veľsvätých a svätých darov. 
LEV.21.23	Pre svoju telesnú chybu však nesmie pristúpiť k opone ani k oltáru, lebo by znesvätil moju svätyňu, pretože ja som Hospodin, ich Posvätiteľ.‘“
LEV.21.24	Mojžiš to oznámil Áronovi, jeho synom a všetkým Izraelitom.
LEV.22.1	Hospodin oslovil Mojžiša: 
LEV.22.2	„Povedz Áronovi a jeho synom, aby sa zdržiavali posvätných darov Izraelitov, ktoré mi zasväcujú, a nezneuctili moje sväté meno. Ja som Hospodin. 
LEV.22.3	Povedz im: ‚Keby sa niekto z celého vášho potomstva v budúcich pokoleniach priblížil k svätým darom, ktoré Izraeliti zasvätili Hospodinovi, a bol by nečistý, taký človek musí byť odstránený spred mojej tváre. Ja som Hospodin.
LEV.22.4	Ktokoľvek by z Áronovho potomstva bol malomocný alebo by trpel výtokom, nesmie jesť z posvätných darov, kým sa neočistí. Keby sa dotkol hocičoho znečisteného mŕtvolou, alebo človeka, ktorý má výron semena,
LEV.22.5	alebo by sa dotkol niektorého z drobných zvierat, ktorého nečistotou by sa poškvrnil, alebo by sa dotkol človeka, ktorým sa poškvrní pre akúkoľvek nečistotu,
LEV.22.6	teda každý, kto by sa dotkol niečoho takého, bude nečistý až do večera a nesmie jesť z posvätných darov, len keď sa celý umyje vodou.
LEV.22.7	Po západe slnka bude čistý a potom môže jesť z posvätných darov, lebo je to jeho pokrm.
LEV.22.8	Zdochlinu alebo zverou roztrhané zviera nesmie jesť; tým by sa poškvrnil. Ja som Hospodin.
LEV.22.9	Nech zachovávajú môj príkaz, aby neuvalili na seba nejaký hriech a nezomreli preto, že ho znesvätili. Ja som Hospodin, váš Posvätiteľ.
LEV.22.10	Kto nepatrí ku kňazskému stavu, nesmie jesť z posvätných darov, a nesmie z nich jesť ani ten, kto sa zdržuje u kňaza, ani jeho najatý robotník.
LEV.22.11	Ak si však kňaz niekoho kúpi za peniaze, ten môže z toho jesť. Z jeho pokrmu môžu jesť aj tí, čo sa narodili v jeho dome. 
LEV.22.12	Keď sa kňazova dcéra vydá za takého, čo nie je kňaz, nesmie jesť z posvätných darov obetovaných pozdvihovaním. 
LEV.22.13	Ak však kňazova dcéra ovdovie alebo ju muž zavrhol a nemá potomka, no vráti sa do domu svojho otca, potom môže jesť z pokrmu svojho otca ako za mlada. Kto však nepatrí ku kňazskému stavu, nesmie z neho jesť.
LEV.22.14	Keby niekto z posvätných darov jedol nevedomky, kňazovi uhradí posvätné dary a k tomu pridá pätinu.
LEV.22.15	Nech kňazi nedovolia znesvätiť posvätné dary Izraelitov, ktoré prinášajú ako pozdvihovanú obetu Hospodinovi, 
LEV.22.16	lebo by uvalili ťarchu previnenia na tých, čo by jedli posvätné dary. Ja som Hospodin, ich Posvätiteľ.‘“
LEV.22.17	Hospodin oslovil Mojžiša: 
LEV.22.18	„Povedz Áronovi, jeho synom a všetkým Izraelitom toto: ‚Ak niekto z domu Izraela i z cudzincov, ktorí sa zdržujú v Izraeli, donesie svoj obetný dar, či ide o rôzne sľuby alebo všelijaké dobrovoľné záväzky, ktoré prinášajú na spaľovanú obetu Hospodinovi,
LEV.22.19	aby ste sa mu zapáčili, musí to byť bezchybný samec z dobytka, z oviec alebo kôz. 
LEV.22.20	Neobetujte nič, čo má na sebe nejakú chybu, lebo tým by ste sa mu nezapáčili.
LEV.22.21	Ak niekto na splnenie sľubu alebo nejakého dobrovoľného záväzku prinesie obetu spoločenstva Hospodinovi z dobytka alebo oviec, len bezchybné sa mu bude páčiť. Nesmie mať nijakú chybu. 
LEV.22.22	Hospodinovi nesmiete priniesť nič slepé, dolámané, poškodené, vredové, svrabové či lišajové. Nič z toho neprinášajte na ohňovú obetu Hospodinovi na oltár.
LEV.22.23	Býka alebo ovcu so zle vyvinutými alebo zmrzačenými údmi môžeš priniesť ako dobrovoľný obetný dar, takou obetou sa však pri sľube nezapáčiš. 
LEV.22.24	Zviera s rozmliaždenými, rozdrvenými, odtrhnutými alebo vyrezanými semenníkmi nesmiete prinášať Hospodinovi. Vo svojej krajine to nesmiete robiť.
LEV.22.25	Neprijmite od cudzinca nijakú takú obetu, aby ste ju potom priniesli ako pokrm svojmu Bohu; je to chybné a nebude prijaté.‘“
LEV.22.26	Hospodin oslovil Mojžiša: 
LEV.22.27	„Keď sa ti vyliahne teľa, jahňa alebo kozľa, nechaj ho sedem dní pod jeho matkou a na ôsmy deň sa prijme ako príjemná ohňová obeta Hospodinovi.
LEV.22.28	Nezabíjajte v ten istý deň kravu či ovcu spolu s jej mláďaťom.
LEV.22.29	Keď budete prinášať ďakovnú obetu Hospodinovi, prineste ju tak, aby sa mu páčila.
LEV.22.30	Treba ju zjesť v ten istý deň. Nenechajte z nej nič do rána. Ja som Hospodin.
LEV.22.31	Zachovávajte moje príkazy a konajte podľa nich. Ja som Hospodin.
LEV.22.32	Neznesväcujte moje sväté meno. Nech som uctievaný ako svätý medzi Izraelitmi. Ja som Hospodin, váš Posvätiteľ.
LEV.22.33	Vyviedol som vás z Egypta, aby som vám bol Bohom. Ja som Hospodin.“
LEV.23.1	Hospodin oslovil Mojžiša: 
LEV.23.2	„Povedz Izraelitom toto: ‚Hospodinove slávnosti, ktoré budete zvolávať, sú bohoslužobné zhromaždenia. Sú to moje slávnosti.
LEV.23.3	Šesť dní sa bude pracovať, v siedmy deň bude sobota sviatočného odpočinku, deň bohoslužobného zhromaždenia. Nebudete vykonávať nijakú prácu. Je to sobota pre Hospodina vo všetkých vašich bydliskách.
LEV.23.4	Toto sú Hospodinove slávnosti, bohoslužobné zhromaždenia, ktoré budete zvolávať v stanovený čas:
LEV.23.5	v štrnásty deň prvého mesiaca večer bude Hospodinova Pascha.
LEV.23.6	V pätnásty deň toho istého mesiaca je Hospodinova slávnosť Nekvasených chlebov. Sedem dní budete jesť nekvasené chleby.
LEV.23.7	V prvý deň budete mať bohoslužobné zhromaždenie. Nebudete konať nijakú všednú prácu. 
LEV.23.8	Sedem dní budete prinášať Hospodinovi ohňovú obetu; na siedmy deň bude opäť bohoslužobné zhromaždenie, vtedy nesmiete konať nijakú obvyklú prácu.‘“
LEV.23.9	Hospodin znova oslovil Mojžiša: 
LEV.23.10	„Povedz Izraelitom toto: ‚Keď prídete do krajiny, ktorú vám dávam, a zožnete obilie, prvý snop zo svojej žatvy prinesiete kňazovi. 
LEV.23.11	On zamáva snopom pred Hospodinom, aby ste sa mu zapáčili. V deň po sobote ho kňaz bude podávať zamávaním. 
LEV.23.12	V ten istý deň, keď dáte mávať snopom, obetujte bezchybného jednoročného baránka na spaľovanú obetu Hospodinovi.
LEV.23.13	A k nej ako pokrmovú obetu pridáte dve desatiny jemnej múky zamiesenej s olejom ako ohňovú obetu príjemnej vône Hospodinovi spolu s nápojovou obetou štvrtiny hínu vína. 
LEV.23.14	Chlieb, pražené zrno alebo tlčené zrno nebudete jesť až do toho dňa, kým neprinesiete obetný dar svojmu Bohu. To je trvalé ustanovenie pre všetky vaše pokolenia vo všetkých vašich bydliskách.
LEV.23.15	Od prvého dňa po sobote, totiž odo dňa, keď ste priniesli snop na podávanú obetu, odpočítajte sedem úplných týždňov,
LEV.23.16	od prvého dňa po siedmej sobote počítajte päťdesiat dní. Potom prinesiete Hospodinovi novú pokrmovú obetu.
LEV.23.17	Zo svojich sídlisk prinesiete dva chleby na podávanú obetu. Budú z dvoch desatín jemnej múky upečené s kvasom ako prvotiny Hospodinovi. 
LEV.23.18	S chlebom privediete sedem jednoročných bezchybných baránkov, jedného mladého býčka a dva barany. Budú na spaľovanú obetu Hospodinovi s príslušnou pokrmovou obetou a nápojovou obetou ako ohňová obeta príjemnej vône Hospodinovi.
LEV.23.19	Pripravte aj jedného capa na obetu za hriech a dva jednoročné baránky na obetu spoločenstva.
LEV.23.20	Kňaz nech nimi zamáva nad chlebom prvotín ako podávanou obetou pred Hospodinom. Spolu s dvoma baránkami budú posvätné a budú patriť kňazovi. 
LEV.23.21	V ten istý deň zvolajte bohoslužobné zhromaždenie. Nebudete konať nijakú obvyklú prácu. To je trvalé ustanovenie pre všetky vaše pokolenia vo všetkých vašich bydliskách.
LEV.23.22	Keď sa bude vo vašej krajine zožínať obilie, nezožni pole až po okraj a klasy po svojej žatve nevyzbieraj. Nechaj to chudobnému a cudzincovi. Ja som Hospodin, váš Boh.‘“
LEV.23.23	Hospodin oslovil Mojžiša: 
LEV.23.24	„Povedz Izraelitom toto: ‚V prvý deň siedmeho mesiaca budete mať sviatočný odpočinok pripomenutý trúbením a bohoslužobným zhromaždením.
LEV.23.25	Nebudete konať nijakú obvyklú prácu, ale prinesiete ohňovú obetu Hospodinovi.‘“
LEV.23.26	Hospodin povedal Mojžišovi: 
LEV.23.27	„V desiaty deň toho istého siedmeho mesiaca bude Deň zmierenia. Budete mať bohoslužobné zhromaždenie. Budete sa kajať a prinášať Hospodinovi ohňovú obetu.
LEV.23.28	V ten istý deň nebudete konať nijakú prácu, lebo je to Deň zmierenia. Za vás sa bude konať obrad zmierenia pred Hospodinom, vaším Bohom. 
LEV.23.29	Každý, kto by sa v ten deň nekajal, bude odstránený spomedzi svojho ľudu. 
LEV.23.30	Každého, kto by konal v ten deň nejakú prácu, vyhubím spomedzi svojho ľudu.
LEV.23.31	Nebudete vykonávať nijakú prácu. To je trvalé ustanovenie pre vaše pokolenia vo všetkých vašich bydliskách. 
LEV.23.32	Bude to pre vás sobota sviatočného odpočinku. Budete sa kajať od večera deviateho dňa toho mesiaca. Od jedného večera do druhého budete svätiť svoju sobotu.“
LEV.23.33	Hospodin oslovil Mojžiša:
LEV.23.34	„Povedz Izraelitom: ‚Od pätnásteho dňa toho istého siedmeho mesiaca bude sedem dní Hospodinovej slávnosti Stánkov.
LEV.23.35	V prvý deň je bohoslužobné zhromaždenie. Nesmiete konať nijakú obvyklú prácu. 
LEV.23.36	Sedem dní prinášajte Hospodinovi ohňovú obetu, na ôsmy deň budete mať bohoslužobné zhromaždenie a prinesiete ohňovú obetu Hospodinovi. Je to sviatočné zhromaždenie. Nesmiete konať nijakú obvyklú prácu.
LEV.23.37	Toto sú Hospodinove slávnosti, na ktoré budete zvolávať bohoslužobné zhromaždenia, aby ste prinášali Hospodinovi ohňovú obetu, spaľovanú obetu, pokrmovú obetu, obetu s hostinou a nápojovú obetu podľa predpisu na jednotlivé dni 
LEV.23.38	okrem Hospodinových sobôt a okrem vašich darov pri rozličných sľuboch, ako aj všetkých vašich dobrovoľných obiet, ktoré budete dávať Hospodinovi.
LEV.23.39	V pätnásty deň siedmeho mesiaca, keď z poľa zoberiete úrodu, budete sedem dní sláviť Hospodinovu slávnosť. V prvý deň bude sviatočný odpočinok, ale aj na ôsmy deň bude sviatočný odpočinok.
LEV.23.40	V prvý deň si vezmete ovocie z ušľachtilých stromov, palmové ratolesti, vetvy listnatých stromov a potočných vŕb a sedem dní sa budete radovať pred Hospodinom, svojím Bohom.
LEV.23.41	Sväťte ju ako Hospodinovu slávnosť sedem dní v roku. Je to trvalé ustanovenie pre vaše pokolenia. Sväťte ho v siedmom mesiaci. 
LEV.23.42	Sedem dní bývajte v stánkoch. Všetci domorodci v Izraeli majú bývať v stánkoch,
LEV.23.43	aby vaše pokolenia vedeli, že som dal Izraelitom bývať v stánkoch, keď som ich vyviedol z Egypta. Ja som Hospodin, váš Boh.‘“
LEV.23.44	Takto Mojžiš vyhlásil Izraelitom Hospodinove slávnosti.
LEV.24.1	Hospodin oslovil Mojžiša: 
LEV.24.2	„Prikáž Izraelitom, nech ti prinesú čistý vylisovaný olivový olej na svietenie, aby sa tak vo svietniku ustavične udržiavalo svetlo.
LEV.24.3	Áron ho bude ustavične od večera do rána obsluhovať pred Hospodinom, a to pred oponou svedectva v stane stretávania. To je trvalé ustanovenie pre vaše pokolenia. 
LEV.24.4	Áron bude ustavične obsluhovať lampy na čistom svietniku pred Hospodinom.
LEV.24.5	Vezmi jemnú múku a upeč z nej dvanásť chlebov. Jeden bochník bude z dvoch desatín efy.
LEV.24.6	Poukladaj ich pred Hospodinom na čistý stôl do dvoch stĺpcov, šesť v každom stĺpci.
LEV.24.7	Na každý stôl pridaj čisté kadidlo, aby bolo pri chlebe ako pripomienka na ohňovú obetu Hospodinovi. 
LEV.24.8	Neprestajne, v každý sobotný deň ich budeš ukladať pred Hospodinom. Bude to medzi Izraelitmi ako večná zmluva. 
LEV.24.9	Chleby budú patriť Áronovi a jeho synom. Zjedia ich na posvätnom mieste, lebo je to preňho svätosvätá časť ohňových obiet Hospodinovi. To je trvalé ustanovenie.“
LEV.24.10	Raz vyšiel syn Izraelitky a Egypťana medzi Izraelitov. Syn Izraelitky sa v tábore pohádal s istým Izraelitom.
LEV.24.11	Tento syn Izraelitky, dcéry Dibriho z Dánovho kmeňa, ktorá sa volala Šelomít, sa rúhal Božiemu menu a zlorečil. Priviedli ho teda k Mojžišovi
LEV.24.12	a dali ho do väzenia, kým nedostanú rozhodnutie z Hospodinových úst.
LEV.24.13	Hospodin povedal Mojžišovi: 
LEV.24.14	„Rúhača daj vyviesť z tábora. Tam mu všetci, čo ho počuli, položia ruky na hlavu a celá pospolitosť ho ukameňuje.
LEV.24.15	Izraelitom povedz: ‚Ktokoľvek zlorečil svojmu Bohu, bude niesť následky svojho hriechu.
LEV.24.16	Každý, kto by zlorečil Hospodinovmu menu, musí zomrieť.‘ Celá pospolitosť ho ukameňuje. Tak cudzinec ako aj domorodec budú usmrtení, keď budú zlorečiť menu Hospodina.
LEV.24.17	Ak niekto zabije človeka, musí zomrieť.
LEV.24.18	Kto zabije domáce zviera, musí ho nahradiť; život za život.
LEV.24.19	Ak niekto poraní svojho súkmeňovca, nech mu urobia tak, ako urobil on:
LEV.24.20	zlomenina za zlomeninu, oko za oko, zub za zub; akú ranu spôsobil, takú nech spôsobia aj jemu.
LEV.24.21	Kto zabije domáce zviera, musí ho nahradiť. Kto zabije človeka, musí zomrieť. 
LEV.24.22	Rovnaké právo budete mať pre cudzinca ako pre domorodca. Ja som Hospodin, váš Boh.“
LEV.24.23	Keď to Mojžiš povedal Izraelitom, vyviedli rúhača z tábora a ukameňovali ho. Izraeliti urobili tak, ako Hospodin prikázal Mojžišovi.
LEV.25.1	Hospodin oslovil Mojžiša na vrchu Sinaj: 
LEV.25.2	„Povedz Izraelitom toto: ‚Keď prídete do krajiny, ktorú vám dávam, nech aj pôda zachováva sobotu pre Hospodina. 
LEV.25.3	Šesť rokov obsievaj svoje role, šesť rokov orezávaj svoju vinicu a zberaj jej úrodu.
LEV.25.4	V siedmom roku nech má pôda sobotu sviatočného odpočinku, sobotu pre Hospodina. Neobsievaj svoje pole ani neorezávaj svoju vinicu. 
LEV.25.5	Nezožni, čo ti samo vyrástlo po žatve, neoberaj strapce svojej vinice, ktorú si neorezal, pôda bude mať rok sviatočného odpočinku. 
LEV.25.6	Vďaka odpočinku pôdy budeš mať pokrm ty, tvoj sluha, tvoja slúžka, tvoj nádenník i cudzinec, ktorý býva u teba.
LEV.25.7	Aj tvoj dobytok a zvieratá, čo sú v tvojej krajine, budú mať všetku jej úrodu za pokrm.
LEV.25.8	Odpočítaj sedem rokov odpočinku, sedemkrát sedem rokov, a vyjde ti, že obdobie siedmich rokov odpočinku je štyridsaťdeväť rokov. 
LEV.25.9	Potom v desiaty deň siedmeho mesiaca daj trúbiť na zvučnom rohu; v Deň zmierenia daj trúbiť na rohu v celej krajine.
LEV.25.10	Tak posvätíte päťdesiaty rok a vyhlásite v krajine slobodu pre všetkých jej obyvateľov. Bude to pre vás jubilejný rok, keď sa každý vráti k vlastníctvu a každý sa vráti k svojmu rodu.
LEV.25.11	Päťdesiaty rok bude pre vás jubilejným rokom. Nebudete siať ani zožínať to, čo samo narastie po žatve, ani neoberajte plody z neobrobenej vinice. 
LEV.25.12	Je to jubilejný rok; bude vám svätý. Budete sa živiť tým, čo sa urodí na poli.
LEV.25.13	V tomto jubilejnom roku nech sa každý vráti k svojmu vlastníctvu.
LEV.25.14	Ak niečo predáš svojmu súkmeňovcovi alebo od neho niečo kúpiš, nepoškodzujte jeden druhého.
LEV.25.15	Od svojho súkmeňovca kupuj podľa počtu rokov po jubilejnom roku a on ti predá podľa počtu rokov, v ktorých budeš brať úrodu. 
LEV.25.16	Ak zostáva viac rokov, zvýš kúpnu cenu; ak zostáva menej rokov, zníž aj kúpnu cenu, lebo ti predáva podľa počtu rokov, v ktorých budeš brať úrodu. 
LEV.25.17	Nepoškodzujte sa navzájom. Boj sa svojho Boha, lebo ja som Hospodin, váš Boh. 
LEV.25.18	Preto zachovávajte moje ustanovenie, dodržiavajte moje právne predpisy a podľa nich konajte. Potom budete bezpečne bývať v krajine.
LEV.25.19	Zem bude pre vás vydávať svoju úrodu, najete sa dosýta a budete v nej bezpečne bývať. 
LEV.25.20	Možno sa opýtate: Čo budeme jesť v siedmom roku, keď nebudeme siať ani zberať úrodu?
LEV.25.21	V šiestom roku zošlem svoje požehnanie a budete mať úrodu na tri roky.
LEV.25.22	Keď budete siať v ôsmom roku, budete jesť ešte zo starej úrody až do deviateho roku. Kým nedozreje jeho úroda, budete jesť zo starej.
LEV.25.23	Zem sa nesmie predať natrvalo, lebo zem je moja. Vy ste u mňa len cudzinci a prisťahovalci.
LEV.25.24	V celej krajine, ktorá bude vaším vlastníctvom, zaručte teda spätné odkúpenie zeme. 
LEV.25.25	Ak tvoj brat schudobnie a niečo zo svojho vlastníctva predá, nech príde jeho najbližší príbuzný ako výkupca a odkúpi to, čo jeho brat predal.
LEV.25.26	Keby niekto takého výkupcu nemal, no potom sa zmôže tak, že bude mať na výkupné, 
LEV.25.27	spočíta roky od predaja a zvyšok vyplatí tomu, komu predal, a vráti sa k svojmu vlastníctvu. 
LEV.25.28	Ak sa však nezmôže na to, aby kupca vyplatil, potom to, čo predal, zostane až do jubilejného roka v rukách kupca. V jubilejnom roku to kupec uvoľní a vráti sa to k pôvodnému majiteľovi.
LEV.25.29	Ak niekto predá obytný dom v ohradenom meste, bude mať právo kúpiť si ho späť, a to po celý rok od predaja. Do roka bude mať právo kúpiť si ho späť. 
LEV.25.30	Ak si ho však do uplynutia celého roka nekúpi, dom v ohradenom meste zostane natrvalo tomu, kto ho kúpil, i jeho pokoleniam. Kupec sa ho ani v jubilejnom roku nemusí vzdať. 
LEV.25.31	Domy v neohradených dedinách treba posudzovať ako pole v krajine. O nich platí právo výkupu a v jubilejnom roku sa ich musí majiteľ vzdať. 
LEV.25.32	Léviovci v léviovských mestách budú mať trvalé právo kúpiť si späť domy, ktoré im patria.
LEV.25.33	Ak niekto z Léviovcov nepoužije právo kúpiť si späť predaný dom, ktorý má vo svojom meste, v jubilejnom roku sa mu vráti do vlastníctva, lebo domy v léviovských mestách sú ich vlastníctvom medzi Izraelitmi. 
LEV.25.34	Pasienky okolo ich miest sa nesmú predávať, lebo sú ich trvalým vlastníctvom.
LEV.25.35	Ak tvoj brat schudobnie a bude upadať, pomôž mu ako cudzincovi a prisťahovalcovi, aby mohol žiť pri tebe.
LEV.25.36	Neber od neho úrok ani úžeru. Boj sa svojho Boha, aby tvoj brat mohol žiť pri tebe.
LEV.25.37	Nepožičiavaj mu peniaze na úrok, ani pokrm mu nedávaj na úžeru. 
LEV.25.38	Ja som Hospodin, váš Boh, ja som vás vyviedol z Egypta, aby som vám dal Kanaán a bol vaším Bohom.
LEV.25.39	Ak tvoj brat pri tebe schudobnie a predá sa ti, nezotročuj ho tvrdou prácou.
LEV.25.40	Nech žije pri tebe ako nádenník a prisťahovalec. Nech slúži u teba do jubilejného roka. 
LEV.25.41	Potom odíde od teba aj s deťmi a vráti sa k svojmu rodu, do vlastníctva svojich otcov. 
LEV.25.42	Veď oni sú moji služobníci, ktorých som vyviedol z Egypta, nemožno ich predávať ako otrokov. 
LEV.25.43	Nezaobchádzaj s ním tvrdo a kruto. Boj sa svojho Boha. 
LEV.25.44	Otrok a otrokyňa, ktorých budeš mať, nech sú z okolitých národov. Z nich si kupujte otroka a otrokyňu. 
LEV.25.45	Môžete si ich kupovať aj z detí prisťahovalcov, ktorí sa budú u vás zdržiavať ako cudzinci, ako aj z rodov, ktoré sú u vás, z ich detí, ktoré splodia vo vašej krajine. Tí budú vaším vlastníctvom. 
LEV.25.46	Smiete ich ako dedičstvo odkázať aj svojim potomkom, smiete ich mať v trvalom vlastníctve a používať ako otrokov. Svojich bratov Izraelitov však nikto nesmie utláčať.
LEV.25.47	Ak sa pri tebe zmôže cudzinec či prisťahovalec a tvoj brat pri ňom schudobnie a predá sa cudzincovi, ktorý sa k tebe prisťahoval, alebo k potomkovi z rodu niektorého cudzinca, 
LEV.25.48	hoci sa predal, bude mať právo vykúpiť sa. Ktokoľvek z jeho bratov môže dať zaňho výkupné.
LEV.25.49	Môže ho vykúpiť strýko alebo strýkov syn, alebo niekto z pokrvných príbuzných jeho rodu, prípadne, ak bude mať na to, môže sa vykúpiť aj sám. 
LEV.25.50	Dohodne sa so svojím kupcom, spočíta roky od času, keď sa mu predal, až po jubilejný rok. Cenu, za ktorú sa predal, rozpočíta na roky, akoby v tom čase bol uňho nádenníkom. 
LEV.25.51	Ak zostane mnoho rokov, nech zaplatí za svoje vykúpenie väčšiu časť kúpnej ceny. 
LEV.25.52	No ak do jubilejného roka zostáva len málo rokov, dohodne s ním výkupné a zaplatí ho podľa počtu odslúžených rokov, 
LEV.25.53	ako keby bol platený z roka na rok ako nádenník. Musíš dohliadať, aby sa s ním nezaobchádzalo kruto.
LEV.25.54	Keby však nebol nijako vykúpený, v jubilejnom roku ho aj s jeho deťmi prepustíš.
LEV.25.55	Izraeliti sú totiž moji služobníci. Sú to moji sluhovia, ktorých som vyviedol z Egypta. Ja som Hospodin, váš Boh.
LEV.26.1	Vo svojej krajine si nerobte bôžikov ani vyrezávanú podobu, nestavajte posvätný stĺp, nestavajte ani tesaný kameň, aby ste sa pred nimi klaňali, lebo ja, Hospodin, som váš Boh.
LEV.26.2	Zachovávajte moje soboty a majte v úcte moju svätyňu. Ja som Hospodin.
LEV.26.3	Ak sa budete správať podľa mojich ustanovení a zachovávať moje príkazy a ak ich budete aj plniť, 
LEV.26.4	v príhodnom čase vám zošlem dážď, zem vydá svoju úrodu a stromy na poli prinesú svoje ovocie.
LEV.26.5	Mlatba sa u vás predĺži do vinobrania a oberačka hrozna potrvá do sejby. Chleba sa najete dosýta a vo svojej krajine budete bývať bezpečne.
LEV.26.6	Krajine darujem pokoj. Keď budete odpočívať, nikto vás nevystraší. Škodlivú zver vyženiem z krajiny a meč cez ňu neprejde.
LEV.26.7	Budete prenasledovať svojich nepriateľov tak, že podľahnú vášmu meču.
LEV.26.8	Piati z vás zaženú na útek sto mužov, sto vašich bude prenasledovať desaťtisíc. Tak vaši nepriatelia podľahnú vášmu meču.
LEV.26.9	Obrátim sa k vám, budete plodní, rozmnožím vás a upevním s vami zmluvu.
LEV.26.10	Budete jedávať z úrody predchádzajúceho roka a starú budete musieť odpratať pred novou.
LEV.26.11	Postavím si príbytok medzi vami a nezošklivíte sa mi.
LEV.26.12	Budem chodiť medzi vami, budem vaším Bohom a vy budete mojím ľudom.
LEV.26.13	Ja som Hospodin, váš Boh, ktorý som vás vyviedol z Egypta, aby ste im už neboli otrokmi. Odvtedy, čo som polámal vaše ťažké jarmo, môžete chodiť vzpriamene.
LEV.26.14	Ak ma nebudete poslúchať a nebudete plniť všetky tieto príkazy,
LEV.26.15	ak zavrhnete moje ustanovenia a sprotivíte si moje právne predpisy, takže nebudete plniť všetky moje príkazy a porušíte moju zmluvu, 
LEV.26.16	potom vám urobím toto: Zošlem na vás hrôzu, suchoty a horúčku, čo vyčerpáva zrak a stravuje život. Márne budete siať obilie, pojedia ho vaši nepriatelia. 
LEV.26.17	Obrátim sa proti vám a vaši nepriatelia vás porazia; budú vás utláčať tí, čo vás nenávidia; budete utekať, aj keď vás nikto nebude prenasledovať.
LEV.26.18	Ak ma ani potom nebudete poslúchať, sedemnásobne vás potrestám za vaše hriechy. 
LEV.26.19	Zlomím vašu vzdorovitú pýchu, takže nebo nad vami bude ako železo a vaša krajina ako bronz.
LEV.26.20	Vaša sila vyjde nazmar, vaša krajina nevydá úrodu a stromy v krajine neprinesú ovocie.
LEV.26.21	Ak mi aj potom budete vzdorovať a nebudete chcieť poslúchať, pridám sedemnásobný trest za vaše hriechy. 
LEV.26.22	Pošlem na vás divú zver, tá vás pripraví o deti, vykynoží vám príbytok, ubudne vás a vaše cesty spustnú.
LEV.26.23	Ak vás však ani toto nepoučí a naďalej mi budete odporovať,
LEV.26.24	aj ja vám budem odporovať a budem vás sedemnásobne trestať za vaše hriechy.
LEV.26.25	Dopustím na vás meč, ktorý sa na vás vypomstí za porušenie zmluvy. Keď sa zhromaždíte do svojich miest, zošlem medzi vás mor a vydám vás do rúk nepriateľov.
LEV.26.26	Pripravím vás o zásobu chleba, takže desať žien bude piecť chlieb v jednej peci a chlieb vám budú odvažovať na prídel. Budete jesť, ale nenasýtite sa.
LEV.26.27	Ak ma ani potom neposlúchnete a naďalej mi budete odporovať,
LEV.26.28	aj ja vám budem odporovať svojím hnevom a sedemnásobne vás potrestám za vaše hriechy.
LEV.26.29	Budete jesť mäso svojich synov i svojich dcér.
LEV.26.30	Spustoším vaše výšiny, zničím vaše kadidlové oltáre a vaše mŕtvoly priložím k zdochlinám vašich modiel a zošklivíte sa mi.
LEV.26.31	Vaše mestá zmením na rozvaliny a spustoším vaše svätyne. Nechcem voňať vaše obety príjemnej vône.
LEV.26.32	Sám spustoším krajinu tak, že sa zhrozia vaši nepriatelia, ktorí v nej bývajú.
LEV.26.33	Rozptýlim vás medzi národy a budem vás prenasledovať, vytasím meč, takže vaša krajina spustne a mestá budú rumoviskom.
LEV.26.34	Počas spustnutia, kým vy budete v krajine svojich nepriateľov, si vaša krajina vynahradí svoje soboty.
LEV.26.35	Po celý čas spustnutia bude odpočívať, pretože nemohla odpočívať počas vašich sobôt, keď ste v nej bývali.
LEV.26.36	Srdcia tých, čo z vás zostanú v krajine svojich nepriateľov, prestraším tak, že ich bude prenasledovať aj šuchot odvievaného lístia. Budú utekať ako pred mečom a budú padať, aj keď ich nikto nebude prenasledovať.
LEV.26.37	Budú sa potkýnať jeden o druhého ako pred mečom, aj keď ich nikto nebude prenasledovať. Neobstojíte pred svojimi nepriateľmi.
LEV.26.38	Zahyniete medzi národmi a krajina vašich nepriateľov vás pohltí. 
LEV.26.39	Tí, čo z vás zostanú, zaniknú pre svoju neprávosť v krajinách svojich nepriateľov a zaniknú aj pre neprávosti svojich otcov.
LEV.26.40	Potom budú vyznávať svoju vinu, ako aj vinu svojich otcov, vierolomnosť, ktorej sa dopustili voči mne, i to, že mi odporovali.
LEV.26.41	Aj ja som im odporoval a uviedol som ich do krajiny ich nepriateľov. Ich neobrezané srdce sa musí pokoriť a musia si odpykať svoju vinu.
LEV.26.42	Potom uplatním svoju zmluvu s Jákobom i zmluvu s Izákom, spomeniem si na zmluvu s Abrahámom, ako aj na krajinu.
LEV.26.43	Krajina bude totiž opustená, vynahradí si svoje soboty, keďže bude spustošená a bez nich, pokým si neodpykajú svoje viny, pretože zavrhli moje právne predpisy a protivili sa mojim ustanoveniam. 
LEV.26.44	Aj keď budú v krajine svojich nepriateľov, nezavrhnem ich a nezošklivím si ich natoľko, žeby som ich chcel vyhubiť a zrušiť svoju zmluvu s nimi. Ja som Hospodin, váš Boh.
LEV.26.45	Pripomeniem im zmluvu s ich predkami, ktorých som vyviedol z Egypta pred očami národov, aby som im bol Bohom. Ja som Hospodin.‘“
LEV.26.46	Toto sú ustanovenia, právne predpisy a zákony, ktoré ustanovil Hospodin medzi sebou a Izraelitmi na vrchu Sinaj prostredníctvom Mojžiša.
LEV.27.1	Hospodin oslovil Mojžiša: 
LEV.27.2	„Povedz Izraelitom toto: ‚Kto zvláštnym sľubom zasvätí Hospodinovi osoby, tie ohodnotíš takto:
LEV.27.3	Muža od dvadsať do šesťdesiat rokov ohodnoť na päťdesiat šeklov striebra podľa váhy šekla svätyne. 
LEV.27.4	Ak je to žena, ohodnoť ju na tridsať šeklov. 
LEV.27.5	Ak ide o vek od päť do dvadsať rokov, muža ohodnoť na dvadsať šeklov, ženu na desať šeklov. 
LEV.27.6	Ak ide o mesačné až päťročné dieťa, chlapca oceň na päť šeklov a dievča na tri šekle striebra. 
LEV.27.7	Ak ide o osobu šesťdesiatročnú a staršiu, muža oceň na pätnásť šeklov a ženu na desať šeklov. 
LEV.27.8	Keby bol niekto natoľko chudobný, že by nemohol zaplatiť, ako si ho ohodnotil, nech ho postavia pred kňaza a ten ho ohodnotí podľa možností toho, kto dal sľub.
LEV.27.9	Ak niekto prináša Hospodinovi dobytča ako obetný dar, potom všetko, čo človek dáva Hospodinovi, musí byť sväté. 
LEV.27.10	Nesmie zameniť ani nahradiť dobré zlým alebo zlé dobrým. Keď však predsa zamení jedno dobytča za iné, bude sväté to i ono.
LEV.27.11	Ak pôjde o akékoľvek nečisté zviera, ktoré sa neprináša Hospodinovi ako obetný dar, nech postaví zviera pred kňaza. 
LEV.27.12	Kňaz ho ohodnotí, či je dobré alebo zlé a bude podľa jeho ohodnotenia. 
LEV.27.13	Ak ho však chce vyplatiť, pridá k odhadnutej cene jednu pätinu.
LEV.27.14	Ak niekto Hospodinovi zasvätí svoj dom ako posvätný dar, kňaz ho ohodnotí podľa toho, či je dobrý alebo zlý a bude podľa jeho ohodnotenia. 
LEV.27.15	Ak ho však ten, kto svoj dom zasvätil, chce vyplatiť, pridá k jeho odhadnutej cene ešte pätinu striebra a bude jeho.
LEV.27.16	Ak niekto zasvätí Hospodinovi časť poľa, ktoré je jeho dedičným vlastníctvom, ohodnoť ho podľa osevu. Osev jedného chómera jačmeňa ohodnoť na päťdesiat šeklov striebra.
LEV.27.17	Ak svoje pole zasvätí hneď od jubilejného roka, zostane pri tvojej odhadnutej cene.
LEV.27.18	Ak svoje pole zasvätí až po jubilejnom roku, kňaz mu vyráta cenu podľa počtu zvyšných rokov do ďalšieho jubilejného roka a odráta sa mu z ceny podľa tvojho ohodnotenia.
LEV.27.19	Ak by ho však ten, kto svoje dedičné pole zasvätil, chcel vyplatiť, nech pridá pätinu k jeho cene a bude jeho. 
LEV.27.20	No ak pole nevyplatí, ale predá ho niekomu inému, nebude ho už môcť vyplatiť. 
LEV.27.21	Také pole, aj keď sa v jubilejnom roku uvoľní, zostane zasvätené Hospodinovi tak, ako pole pod kliatbou. Bude patriť kňazovi ako jeho vlastníctvo.
LEV.27.22	Ak niekto zasvätí Hospodinovi kúpené pole, ktoré je časťou jeho dedičného vlastníctva, 
LEV.27.23	nech mu kňaz vyráta cenu podľa svojho ohodnotenia do jubilejného roka a túto cenu ešte v ten deň odovzdá ako zasvätenú Hospodinovi. 
LEV.27.24	V jubilejnom roku sa pole vráti tomu, od koho bolo kúpené, komu pozemok patrí ako dedičné vlastníctvo. 
LEV.27.25	Každý odhad ceny nech sa vykoná podľa váhy šekla svätyne; jeden šekel je dvadsať gér.
LEV.27.26	Nech nikto nezasväcuje prvorodené dobytča, pretože ako prvorodené aj tak patrí Hospodinovi, či je to býk alebo ovca, patrí Hospodinovi.
LEV.27.27	Ak je to nečisté zviera, nech ho vyplatí podľa tvojho ohodnotenia a pridá pätinu ceny. Ak ho nevyplatí, predá sa podľa tvojho ohodnotenia. 
LEV.27.28	Len nič také, čo niekto zasvätil Hospodinovi z prekliateho, z čohokoľvek, čo má, či ide o človeka, zviera alebo dedičné pole, nesmie sa predať ani vyplatiť. Všetko, čo je pod kliatbou, je svätosväté a patrí kňazovi.
LEV.27.29	Nikto z ľudí, kto je pod kliatbou zasvätený, nesmie sa vyplatiť; musí zomrieť.
LEV.27.30	Všetky desiatky krajiny, z obilia poľa i z ovocia stromov, patria Hospodinovi. Sú zasvätené Hospodinovi.
LEV.27.31	Ak si niekto chce niečo vyplatiť zo svojho desiatku, nech pridá k tomu pätinu. 
LEV.27.32	Všetky desiatky z dobytka a oviec, všetko, čo prechádza pod pastierskou palicou, každé desiate, bude zasvätené Hospodinovi. 
LEV.27.33	Nebudete pritom zisťovať, či je to dobré alebo zlé, ani sa to nesmie zameniť. Keby sa to predsa len zamenilo, bude sväté to i ono; nesmie sa vyplatiť.‘“
LEV.27.34	Toto sú príkazy, ktoré dal Hospodin Mojžišovi na vrchu Sinaj pre Izraelitov.
NUM.1.1	V prvý deň druhého mesiaca druhého roka po odchode z Egypta na Sinajskej púšti v stane stretávania Hospodin oslovil Mojžiša a povedal:
NUM.1.2	„Urobte súpis celej pospolitosti Izraelitov podľa ich rodov a rodín tak, aby v zozname mien bol každý muž,
NUM.1.3	ktorý má dvadsať rokov a viac, teda aby tam boli všetci bojaschopní Izraeliti. Ty a Áron ich zaradíte do bojových útvarov. 
NUM.1.4	Z každého kmeňa nech vám je po boku jeden muž, náčelník rodu.
NUM.1.5	Toto sú mená mužov, ktorí vám budú pomáhať: Za Rúbenovcov Elicúr, syn Šedeúra;
NUM.1.6	za Šimeónovcov Šelumíel, syn Curíšaddaja; 
NUM.1.7	za Júdovcov Nachšón, syn Amminadába;
NUM.1.8	za Jissachárovcov Netaneel, syn Cuára; 
NUM.1.9	za Zebulúnovcov Eliáb, syn Chelóna; 
NUM.1.10	za Jozefových synov: z Efrajimovcov Elišama, syn Ammichúda, a z Menaššeovcov Gamlíel, syn Pedacúra;
NUM.1.11	za Benjamínovcov Abidán, syn Gidóniho; 
NUM.1.12	za Dánovcov Achíezer, syn Ammišaddaja; 
NUM.1.13	za Ašérovcov Pagíel, syn Ochrána; 
NUM.1.14	za Gádovcov Eljasáf, syn Deuela
NUM.1.15	za Naftaliovcov Achira, syn Enána.“ 
NUM.1.16	Títo zastupovali pospolitosť ako kniežatá svojich kmeňov; stáli na čele tisícov Izraela.
NUM.1.17	Mojžiš a Áron si pribrali týchto menovite uvedených mužov 
NUM.1.18	a v prvý deň druhého mesiaca zhromaždili celú pospolitosť. Potom sa dával zapisovať do zoznamu mien podľa rodového pôvodu, rodov a rodín každý muž, ktorý mal dvadsať rokov a viac, 
NUM.1.19	ako to Mojžišovi prikázal Hospodin. Spočítali ich na Sinajskej púšti.
NUM.1.20	Zo synov Rúbena, Izraelovho prvorodeného, sa podľa rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.21	Z Rúbenovho kmeňa ich napočítali štyridsaťšesťtisícpäťsto.
NUM.1.22	Zo Šimeónovho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.23	Zo Šimeónovho kmeňa ich napočítali päťdesiatdeväťtisíctristo.
NUM.1.24	Z Gádovho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.25	Z Gádovho kmeňa ich napočítali štyridsaťpäťtisícšesťstopäťdesiat.
NUM.1.26	Z Júdovho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.27	Z Júdovho kmeňa ich napočítali sedemdesiatštyritisícšesťsto.
NUM.1.28	Z Jissachárovho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.29	Z Jissachárovho kmeňa ich napočítali päťdesiatštyritisícštyristo.
NUM.1.30	Zo Zebulúnovho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.31	Zo Zebulúnovho kmeňa ich napočítali päťdesiatsedemtisícštyristo.
NUM.1.32	Z Jozefových synov: z Efrajimovcov sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.33	Z Efrajimovho kmeňa ich napočítali štyridsaťtisícpäťsto.
NUM.1.34	Z Menaššeho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.35	Z Menaššeho kmeňa ich napočítali tridsaťdvatisícdvesto.
NUM.1.36	Z Benjamínovho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.37	Z Benjamínovho kmeňa ich napočítali tridsaťpäťtisícštyristo.
NUM.1.38	Z Dánovho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.39	Z Dánovho kmeňa ich napočítali šesťdesiatdvatisícsedemsto.
NUM.1.40	Z Ašérovho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.41	Z Ašérovho kmeňa ich napočítali štyridsaťjedentisícpäťsto.
NUM.1.42	Z Naftaliho kmeňa sa podľa svojich rodov a rodín pri sčítaní do zoznamu mien dostal každý bojaschopný muž, ktorý mal dvadsať rokov a viac. 
NUM.1.43	Z Naftaliho kmeňa ich napočítali päťdesiattritisícštyristo.
NUM.1.44	Toto sú tí, ktorých napočítal Mojžiš a Áron spolu s dvanástimi kniežatami Izraela: bolo to dvanásť mužov, po jednom z každej rodiny.
NUM.1.45	Všetkých spočítaných bojaschopných Izraelitov podľa rodín, ktorí mali dvadsať rokov a viac, 
NUM.1.46	bolo teda šesťstotritisícpäťstopäťdesiat.
NUM.1.47	Léviovci však podľa kmeňa svojich otcov neboli započítaní medzi nich.
NUM.1.48	Hospodin povedal Mojžišovi: 
NUM.1.49	„Léviho kmeň nezahrň do súpisu ani ho neuvádzaj medzi Izraelitov. 
NUM.1.50	Léviho kmeňu daj na starosť príbytok svedectva, všetko jeho náradie, i všetko, čo k nemu patrí. Budú nosiť príbytok aj všetko jeho náradie; budú sa oň starať a okolo neho táboriť.
NUM.1.51	Keď sa má príbytok preniesť ďalej, príslušníci Léviho kmeňa ho rozoberú a pri utáborení ho zase postavia. Ak sa k nemu priblíži niekto nepovolaný, musí zomrieť.
NUM.1.52	Každý Izraelita bude bývať vo vlastnom tábore, každý pod svojou zástavou podľa svojich zástupov. 
NUM.1.53	Léviho kmeň sa však utáborí okolo príbytku svedectva, aby pospolitosť Izraelitov nepostihol Boží hnev. Léviho kmeň bude strážiť príbytok svedectva.“
NUM.1.54	Izraeliti urobili všetko tak, ako Hospodin prikázal Mojžišovi. Tak to urobili.
NUM.2.1	Hospodin povedal Mojžišovi a Áronovi: 
NUM.2.2	„Izraeliti budú táboriť každý pod svojou zástavou pri znakoch svojich rodov. Budú táboriť v určitej vzdialenosti okolo stanu stretávania.
NUM.2.3	Vpredu na východnej strane bude zástava Júdovho tábora a jeho zástupy. Vodcom Júdovcov bude Nachšón, syn Amminadába.
NUM.2.4	V jeho zástupe bude sedemdesiatštyritisícšesťsto povolaných do služby. 
NUM.2.5	Pri ňom sa utáborí Jissachárov kmeň a jeho vodcom bude Netaneel, syn Cuára, 
NUM.2.6	a v jeho zástupe bude päťdesiatštyritisícštyristo povolaných do služby. 
NUM.2.7	Zebulúnov kmeň: vodcom Zebulúnovcov bude Eliáb, syn Chelóna. 
NUM.2.8	V jeho zástupe bude päťdesiatsedemtisícštyristo povolaných do služby. 
NUM.2.9	Všetkých povolaných do služby vo vojsku Júdovho tábora bude stoosemdesiatšesťtisícštyristo. Tí sa pohnú prví.
NUM.2.10	Na južnej strane bude zástava Rúbenovho tábora a jeho zástupy. Vodcom Rúbenovcov bude Elicúr, syn Šedeúra. 
NUM.2.11	V jeho zástupe bude štyridsaťšesťtisícpäťsto povolaných do služby. 
NUM.2.12	Pri ňom sa utáborí Šimeónov kmeň. Vodcom Šimeónovho kmeňa bude Šelumíel, syn Curíšaddaja. 
NUM.2.13	V jeho zástupe bude päťdesiatdeväťtisíctristo povolaných do služby. 
NUM.2.14	Gádov kmeň: vodcom Gádovho kmeňa bude Eljasáf, syn Reuela
NUM.2.15	V jeho zástupe bude štyridsaťpäťtisícšesťstopäťdesiat povolaných do služby. 
NUM.2.16	Všetkých povolaných do služby vo vojenských zástupoch Rúbenovho tábora bude stopäťdesiatjedentisícštyristopäťdesiat. Tí sa pohnú druhí.
NUM.2.17	Potom pôjde stan stretávania; Léviho tábor bude uprostred ostatných táborov. Ako budú táboriť, tak aj pôjdu, každý na svojom mieste, pod svojimi zástavami. 
NUM.2.18	Na západnej strane bude zástava Efrajimovho tábora a jeho zástupy. Vodcom Efrajimovho kmeňa bude Elišama, syn Ammichúda. 
NUM.2.19	V jeho zástupe bude štyridsaťtisícpäťsto povolaných do služby. 
NUM.2.20	Pri ňom sa utáborí Menaššeho kmeň. Vodcom Menaššeho kmeňa bude Gamlíel, syn Pedacúra. 
NUM.2.21	V jeho zástupe bude tridsaťdvatisícdvesto povolaných do služby. 
NUM.2.22	Benjamínov kmeň: vodca Benjamínovho kmeňa bude Abidán, syn Gidóniho.
NUM.2.23	V jeho zástupe bude tridsaťpäťtisícštyristo povolaných do služby. 
NUM.2.24	Všetkých povolaných do služby z Efrajimovho tábora bude v jeho vojsku stoosemtisícsto. Tí sa pohnú tretí.
NUM.2.25	Zástava Dánovho tábora a jeho zástupov bude na severe. Vodcom Dánovho kmeňa bude Achíezer, syn Ammišaddaja. 
NUM.2.26	V jeho zástupe bude šesťdesiatdvatisícsedemsto povolaných do služby. 
NUM.2.27	Pri ňom bude táboriť Ašérov kmeň. Vodcom Ašérovho kmeňa bude Pagíel, syn Ochrána. 
NUM.2.28	V jeho zástupe bude štyridsaťjedentisícpäťsto povolaných do služby. 
NUM.2.29	Naftaliho kmeň: vodcom Naftaliho kmeňa bude Achira, syn Enána. 
NUM.2.30	V jeho zástupe bude päťdesiattritisícštyristo povolaných do služby. 
NUM.2.31	Všetkých povolaných do služby z Dánovho tábora bude stopäťdesiatsedemtisícšesťsto. Tí sa pohnú pod svojimi zástavami nakoniec.“
NUM.2.32	Toto sú Izraeliti povolaní do služby podľa rodín. Všetkých povolaných do služby z táborov a ich zástupov bolo šesťstotritisícpäťstopäťdesiat.
NUM.2.33	Léviho kmeň však nebol povolaný do služby medzi ostatných Izraelitov, ako Hospodin prikázal Mojžišovi.
NUM.2.34	Izraeliti urobili všetko tak, ako Hospodin prikázal Mojžišovi. Takto táborili pod svojimi zástavami a takto sa vydávali na pochod všetci podľa svojich kmeňov a podľa svojich rodín.
NUM.3.1	Toto je rodokmeň Árona a Mojžiša v čase, keď Hospodin oslovil Mojžiša na vrchu Sinaj. 
NUM.3.2	Toto sú mená Áronových synov: prvorodený Nadáb, potom Abihu, Eleazár a Itamár.
NUM.3.3	Toto sú mená Áronových synov, pomazaných kňazov, uvedených do kňazského úradu.
NUM.3.4	Nadáb a Abihu zomreli pred Hospodinom, keď na Sinajskej púšti priniesli pred Hospodina cudzí oheň. Nemali synov. Kňazskú službu vykonávali teda Eleazár a Itamár v prítomnosti svojho otca Árona.
NUM.3.5	Hospodin povedal Mojžišovi: 
NUM.3.6	„Priveď Léviho kmeň a postav ho pred kňaza Árona, aby mu posluhovali.
NUM.3.7	Zaňho a za celú pospolitosť budú dbať o poriadok pred stanom stretávania, aby sa mohla konať služba pri príbytku.
NUM.3.8	Budú sa starať o všetko zariadenie stanu stretávania a za Izraelitov budú dbať o poriadok, aby sa mohla konať služba pri príbytku. 
NUM.3.9	Léviho kmeň dáš Áronovi a jeho synom; dostane ich spomedzi Izraelitov ako dar. 
NUM.3.10	Árona a jeho synov poveríš, aby dbali o svoj kňazský úrad. Ak sa niekto nepovolaný priblíži, bude usmrtený.“
NUM.3.11	Hospodin povedal Mojžišovi: 
NUM.3.12	„Ja som si vybral Léviho kmeň spomedzi Izraelitov za všetkých prvorodených medzi Izraelitmi, čo otvárajú materské lono. Léviho synovia sú moji.
NUM.3.13	Mne patrí všetko prvorodené. Keď som v Egypte usmrtil všetko prvorodené, oddelil som si ako sväté všetko prvorodené v Izraeli z ľudí i z dobytka. Sú moji. Ja som Hospodin!“
NUM.3.14	Hospodin povedal Mojžišovi na Sinajskej púšti: 
NUM.3.15	„Spočítaj Léviovcov podľa rodín a rodov! Spočítaj všetky osoby mužského rodu starších ako jeden mesiac!“
NUM.3.16	Mojžiš ich spočítal na Hospodinov rozkaz, ako mu bolo prikázané. 
NUM.3.17	Toto sú Léviovci podľa mien: Geršón, Kohát a Merari.
NUM.3.18	Toto sú mená Geršónovcov podľa rodov: Libni a Šimei.
NUM.3.19	Kohátovci podľa rodov: Amrám, Jishár, Chebrón a Uzzíel. 
NUM.3.20	Merariovci podľa rodov: Machli a Muši. Toto sú rody Léviovcov podľa rodín.
NUM.3.21	Ku Geršónovi patrí rod Libniovcov a Šimeiovcov. Toto sú rody Geršónovcov. 
NUM.3.22	Počet všetkých spočítaných osôb mužského rodu starších ako jeden mesiac bolo sedemtisícpäťsto.
NUM.3.23	Rody Geršónovcov majú táboriť za príbytkom na západnej strane. 
NUM.3.24	Vodcom rodín Geršónovcov bol Eljasáf, syn Laela. 
NUM.3.25	Geršónovci mali v stane stretávania na starosti príbytok, stan, jeho prikrývku, oponu pri vchode do stanu stretávania,
NUM.3.26	kobercové závesy nádvoria, oponu pri vchode do nádvoria, ktoré je okolo príbytku a oltára, ako aj stanové povrazy a všetko príslušenstvo.
NUM.3.27	Ku Kohátovcom patrili: rod Amrámovcov, rod Jishárovcov, rod Chebrónovcov a rod Uzzíelovcov. Toto sú rody Kohátovcov.
NUM.3.28	Počet všetkých osôb mužského rodu starších ako jeden mesiac bol osemtisícšesťsto. Tí budú strážcami svätyne. 
NUM.3.29	Rody Kohátovcov mali táboriť na južnej strane príbytku. 
NUM.3.30	Vodcom rodín kohátovských rodov bol Elicafán, syn Uzzíela.
NUM.3.31	Na starosti mali archu, stôl, svietnik, oltáre a náradie svätyne na službu, oponu a všetko príslušenstvo.
NUM.3.32	Hlavným vodcom Léviovcov bol Eleazár, syn kňaza Árona. Dozeral na tých, čo strážili svätyňu.
NUM.3.33	K Merariovcom patril rod Machliovcov a rod Mušiovcov. To sú rody Merariovcov. 
NUM.3.34	Počet všetkých spočítaných osôb mužského rodu starších ako jeden mesiac bol šesťtisícdvesto. 
NUM.3.35	Vodcom rodín merariovských rodov bol Curíel, syn Abichajila; mali táboriť na severnej strane príbytku. 
NUM.3.36	Merariovci mali na starosti dosky príbytku, jeho závory, stĺpy, podstavce, všetko zariadenie a príslušenstvo,
NUM.3.37	stĺpy okolo nádvoria, podstavce, kolíky a povrazy.
NUM.3.38	Východne od príbytku, pred stanom stretávania na jeho východnej strane, bude táboriť Mojžiš, Áron a jeho synovia; tí sa budú starať o svätyňu namiesto Izraelitov. Ak sa priblíži niekto nepovolaný, bude usmrtený. 
NUM.3.39	Všetkých Léviovcov, ktorých na príkaz Hospodina spočítal Mojžiš s Áronom podľa ich rodov, osôb mužského rodu starších ako jeden mesiac, bolo dvadsaťdvatisíc.
NUM.3.40	Hospodin povedal Mojžišovi: „Spočítaj všetkých prvorodených Izraelitov mužského rodu starších ako jeden mesiac a urob zoznam ich mien! 
NUM.3.41	Léviovcov vezmi pre mňa namiesto všetkých prvorodených Izraelitov. Ja som Hospodin! Aj namiesto všetkého prvorodeného z izraelského dobytka vezmi dobytok Léviovcov.“ 
NUM.3.42	Mojžiš spočítal všetkých prvorodených medzi Izraelitmi, ako mu prikázal Hospodin. 
NUM.3.43	Všetkých prvorodených osôb mužského rodu od jedného mesiaca a viac, ktorí sa dostali do zoznamu mien, bolo dvadsaťdvatisícdvestosedemdesiattri.
NUM.3.44	Hospodin povedal Mojžišovi: 
NUM.3.45	„Namiesto všetkých prvorodených medzi Izraelitmi vezmi Léviovcov a namiesto ich dobytka vezmi dobytok Léviovcov. Léviovci sú moji. Ja som Hospodin! 
NUM.3.46	Ako výkupné za tých dvestosedemdesiattri prvorodených Izraelitov, ktorí prevyšujú počet Léviovcov,
NUM.3.47	vyber po päť šeklov striebra na hlavu. Vyberaj ich podľa váhy svätyne; jeden šekel je dvadsať gér.
NUM.3.48	Striebro odovzdáš Áronovi a jeho synom ako výkupné za tých, čo presahujú ich počet.“ 
NUM.3.49	A tak Mojžiš prevzal výkupné za tých, čo presahujú počet vykúpených Léviovcov. 
NUM.3.50	Za prvorodených Izraelitov vybral tisíctristošesťdesiatpäť šeklov striebra podľa váhy šekla svätyne.
NUM.3.51	Mojžiš odovzdal výkupné Áronovi a jeho synom, ako mu prikázal Hospodin.
NUM.4.1	Hospodin povedal Mojžišovi a Áronovi: 
NUM.4.2	„Zisti počet Kohátovcov spomedzi Léviovcov podľa ich rodov a rodín, 
NUM.4.3	všetkých od tridsaťročných až po päťdesiatročných, ktorí sú povinní slúžiť a pracovať pri stane stretávania.
NUM.4.4	Toto bude práca Kohátovcov pri stane stretávania: budú sa starať o svätosväté veci. 
NUM.4.5	Skôr než sa tábor vydá na pochod, príde Áron a jeho synovia, snímu vnútornú oponu a zakryjú ňou archu svedectva.
NUM.4.6	Potom na ňu položia prikrývku z tachašovej kože a na to prestrú prikrývku z fialového purpuru a zastrčia žrde.
NUM.4.7	Na stôl pre predkladané chleby prestrú rúcho z fialového purpuru a dajú naň misy, čaše, obetné misky a kanvice na nápojovú obetu; vždy bude na ňom aj chlieb.
NUM.4.8	Na to prestrú karmazínové rúcho, zakryjú ho prikrývkou z tachašovej kože a zastrčia žrde. 
NUM.4.9	Potom vezmú prikrývku z fialového purpuru a zakryjú svietnik na svietenie, jeho lampy, kliešte na knôty, panvice na oheň a všetky nádoby na olej, ktoré sa používajú pri jeho obsluhe.
NUM.4.10	Zabalia ho so všetkým náradím do prikrývky z tachašovej kože a položia ho na nosidlá. 
NUM.4.11	Na zlatý oltár položia prikrývku z fialového purpuru a prestrú naň prikrývku z tachašovej kože a zastrčia žrde.
NUM.4.12	Potom vezmú všetko bohoslužobné náradie používané vo svätyni, položia to na rúcho z fialového purpuru, zakryjú prikrývkou z tachašovej kože a položia na nosidlá. 
NUM.4.13	Potom zbavia oltár mastného popola a rozprestrú naň prikrývku z červeného purpuru.
NUM.4.14	Položia na to všetko náradie, ktoré sa používa pri obsluhe: panvice na oheň, vidlice, lopaty, kropeničky a všetko oltárne náradie. Rozprestrú na to prikrývku z tachašovej kože a zastrčia žrde.
NUM.4.15	Keď Áron a jeho synovia dokončia balenie svätyne a všetkého jej náradia a keď sa tábor pohne, prídu Kohátovci, aby to odniesli. Nesmú sa však dotknúť posvätných predmetov, aby nezomreli. To bude povinnosť Kohátovcov pri stane stretávania. 
NUM.4.16	Kňaz Eleazár, syn Árona, bude mať na starosti: olej na svietenie, voňavé kadidlo, ustavičnú obetu, olej na pomazanie. Dozrie na celý príbytok so všetkým, čo je v ňom, na svätyňu a na jej zariadenie.“
NUM.4.17	Hospodin povedal Mojžišovi a Áronovi: 
NUM.4.18	„Nedovoľte, aby spomedzi Léviovcov vyhynul kmeň kohátovských rodín. 
NUM.4.19	Dbajte o to, aby nezomreli, ale zostali nažive. Urobte pre nich toto: skôr než sa priblížia k svätosvätým veciam, príde Áron so svojimi synmi a každému určia jeho službu a povinnosť tak, 
NUM.4.20	aby sa ani na okamih nepozreli do svätyne, aby nezomreli.“
NUM.4.21	Hospodin povedal Mojžišovi toto: 
NUM.4.22	„Urob súpis Geršónovcov podľa rodín a rodov! 
NUM.4.23	Spočítaj všetkých od tridsaťročných po päťdesiatročných, ktorí sú povinní nastúpiť a vykonávať službu pri stane stretávania. 
NUM.4.24	Toto bude služba a povinnosť geršónovských rodov: 
NUM.4.25	budú nosiť stanové plachty príbytku, stan stretávania, jeho prikrývku, prikrývku z tachašovej kože, ktorá ho pokrýva, a záves pri vchode stanu stretávania,
NUM.4.26	plachty nádvoria, záves pri bráne do nádvoria okolo príbytku a oltára, jeho povrazy a všetko náradie potrebné na prácu. Vykonajú všetko, čo bude treba urobiť.
NUM.4.27	Všetka služba Geršónovcov, teda všetko, čo majú nosiť a robiť, sa bude diať na rozkaz Árona a jeho synov. Dozri, aby sa postarali o všetko, čo majú nosiť. 
NUM.4.28	To je služba geršónovských rodov pri stane stretávania pod vedením Itamára, syna kňaza Árona.
NUM.4.29	Spočítaj aj Merariovcov podľa ich rodov a rodín. 
NUM.4.30	Od tridsaťročných po päťdesiatročných, spočítaj všetkých, čo sú povinní slúžiť a vykonávať práce pri stane stretávania. 
NUM.4.31	Toto majú nosiť a o toto všetko sa majú starať vo svojej službe pri stane stretávania: dosky príbytku a jeho žrde, stĺpy, podstavce,
NUM.4.32	stĺpy okolo nádvoria a ich podstavce, kolíky a povrazy i všetko náradie s celou obsluhou. Urobíte vecný súpis všetkého, čo budú povinní nosiť. 
NUM.4.33	Toto je služba rodov Merariovcov a všetka ich práca pri stane stretávania pod vedením Itamára, syna kňaza Árona.“
NUM.4.34	Mojžiš a Áron i kniežatá pospolitosti spočítali Kohátovcov podľa ich rodov a rodín 
NUM.4.35	od tridsaťročných po päťdesiatročných, všetkých, čo sú povinní slúžiť a vykonávať práce pri stane stretávania. 
NUM.4.36	Podľa rodov ich bolo spočítaných dvetisícsedemstopäťdesiat. 
NUM.4.37	Toľko sa napočítalo z kohátovských rodov; tí všetci mali slúžiť pri stane stretávania, ako ich spočítal Mojžiš a Áron na Hospodinov príkaz Mojžišovi.
NUM.4.38	Geršónovcov, spočítaných podľa ich rodov a rodín
NUM.4.39	od tridsaťročných po päťdesiatročných, všetkých, čo sú povinní nastúpiť do služby a vykonávať práce pri stane stretávania, 
NUM.4.40	podľa rodov a rodín ich bolo dvetisícšesťstotridsať. 
NUM.4.41	Toľko ich bolo spočítaných z rodov Geršónovcov, všetkých, čo vykonávali službu pri stane stretávania, ktorých na Hospodinov príkaz spočítal Mojžiš a Áron.
NUM.4.42	Z rodov Merariovcov, spočítaných podľa ich rodov a rodín 
NUM.4.43	od tridsaťročných po päťdesiatročných, všetkých, čo boli povinní nastúpiť do služby a vykonávať práce pri stane stretávania, 
NUM.4.44	podľa rodov bolo tritisícdvesto. 
NUM.4.45	Toľko bolo spočítaných z rodov Merariovcov, ktorých spočítal Mojžiš a Áron na Hospodinov rozkaz Mojžišovi.
NUM.4.46	Všetkých spočítaných Léviovcov, ktorých spočítal Mojžiš, Áron a izraelské kniežatá podľa ich rodov a rodín 
NUM.4.47	od tridsaťročných po päťdesiatročných, ktorí prichádzali vykonávať službu — obradnú službu — a obsluhu pri prenášaní stanu stretávania,
NUM.4.48	bolo osemtisícpäťstoosemdesiat. 
NUM.4.49	Na Hospodinov príkaz určil Mojžiš každému zvlášť jeho službu a povinnosť pri nosení. Boli zaradení tak, ako Hospodin prikázal Mojžišovi.
NUM.5.1	Hospodin povedal Mojžišovi: 
NUM.5.2	„Rozkáž Izraelitom, aby odstránili z tábora každého malomocného, každého, kto trpí na výtok, a každého, kto sa poškvrnil tým, že sa dotkol mŕtveho.
NUM.5.3	Vykážte ich, mužov i ženy, vykážte ich von z tábora, aby nepoškvrňovali svoje tábory, uprostred ktorých bývam.“
NUM.5.4	Izraeliti to urobili a vykázali ich z tábora. Ako Hospodin povedal Mojžišovi, tak to Izraeliti aj urobili.
NUM.5.5	Hospodin povedal Mojžišovi: 
NUM.5.6	„Povedz Izraelitom: ‚Ak muž alebo žena spácha nejaký hriech, ktorým sa človek spreneverí Hospodinovi, a tým sa previní,
NUM.5.7	nech vyzná svoj hriech, ktorého sa dopustil, nech dá odškodné v plnej hodnote a navyše nech dá pätinu tomu, proti komu sa previnil.
NUM.5.8	Ak ten človek nemá príbuzného, ktorému by sa malo dať odškodné, vráti to Hospodinovi a odovzdá kňazovi. Vinník dá okrem toho barana na zmierenie, ktorým sa zaňho vykoná obrad zmierenia. 
NUM.5.9	Každá pozdvihovaná obeta so všetkými posvätnými darmi, ktoré Izraeliti prinesú kňazovi, bude kňazova.
NUM.5.10	Posvätné dary od kohokoľvek budú jeho. To, čo niekto dá kňazovi, bude kňazovo.‘“
NUM.5.11	Hospodin povedal Mojžišovi: 
NUM.5.12	„Toto povedz Izraelitom: ‚Keby sa žena niektorého muža dostala na scestie, bola by mu neverná, 
NUM.5.13	a niekto by s ňou mal telesný styk, hoci by o tom jej muž nevedel a ona by sa neprezradila, poškvrnila sa, aj keby proti nej nebolo svedka a nebola pristihnutá.
NUM.5.14	Keď sa potom jej muža zmocní žiarlivosť a bude žiarliť na svoju ženu, ktorá sa poškvrnila, alebo ho pochytí žiarlivosť, hoci sa nepoškvrnila,
NUM.5.15	muž privedie svoju ženu ku kňazovi a prinesie za ňu ako obetný dar desatinu efy jačmennej múky. Nech však múku nepoleje olejom ani k nej nepridá kadidlo, pretože to je obeta za žiarlivosť, jeho pripomienková obeta, lebo pripomína vinu.
NUM.5.16	Kňaz privedie ženu a postaví ju pred Hospodina. 
NUM.5.17	Potom kňaz naberie do hlinenej nádoby posvätenú vodu, vezme z podlahy príbytku trochu prachu a nasype ho do vody. 
NUM.5.18	Kňaz postaví ženu s rozpustenými vlasmi pred Hospodina, dá jej do rúk pripomienkovú obetu, teda obetu za žiarlivosť. Kňaz bude mať v ruke horkú vodu pôsobiacu prekliatie. 
NUM.5.19	Potom ju kňaz zaprisahá a povie: »Ak sa s tebou nikto telesne nestýkal, ak si sa nedostala na scestie a nepoškvrnila si sa, odkedy si so svojím mužom, nech ti neuškodí táto horká voda pôsobiaca prekliatie. 
NUM.5.20	Ak si sa však odvtedy, čo patríš svojmu mužovi, dostala na scestie, ak si sa poškvrnila tým, že sa okrem tvojho muža stýkal s tebou aj niekto iný« — 
NUM.5.21	vtedy kňaz zaprisahá ženu zaklínajúcou prísahou —, »nech Hospodin naloží s tebou medzi tvojím ľudom podľa prísažnej kliatby; nech Hospodin dá, aby tvoje lono pokleslo a brucho ti napuchlo;
NUM.5.22	nech táto voda pôsobiaca prekliatie prenikne tvoje vnútornosti; nech ti brucho napuchne a lono poklesne.« Žena odpovie: »Amen, amen.«
NUM.5.23	Potom kňaz napíše tieto kliatby na listinu a zmyje ich do horkej vody. 
NUM.5.24	Nato dá žene vypiť horkú vodu pôsobiacu prekliatie, aby ju prenikla a vyvolala v nej horkosť.
NUM.5.25	Potom kňaz vezme z ruky ženy obetu za žiarlivosť, zamáva ňou pred Hospodinom a prinesie ju k oltáru. 
NUM.5.26	Potom vezme za hrsť z pripomienkovej obety a spáli to na oltári. Nato dá žene vypiť vodu.
NUM.5.27	Keď vodu vypila, a ak sa poškvrnila a voči mužovi sa dopustila nevery, voda pôsobiaca prekliatie ju prenikne ako trpká bolesť, brucho jej napuchne, lono poklesne. Taká žena sa medzi svojím ľudom stane kliatbou.
NUM.5.28	Ak sa však žena nepoškvrnila a je čistá, uzná sa jej nevina a ďalej bude rodiť deti.
NUM.5.29	Toto je zákon o žiarlivosti: Ak sa vydatá žena dostane na scestie a poškvrní sa, 
NUM.5.30	alebo ak niektorého muža zachváti žiarlivosť a bude žiarliť na svoju ženu, nech ju postaví pred Hospodina a kňaz s ňou naloží podľa tohto zákona. 
NUM.5.31	Muž bude bez viny, žena si však vinu ponesie.‘“
NUM.6.1	Hospodin povedal Mojžišovi: 
NUM.6.2	„Povedz Izraelitom toto: ‚Ak niektorý muž alebo žena zloží osobný nazirejský sľub, aby sa zasvätil Hospodinovi,
NUM.6.3	nech sa zdržiava vína a akéhokoľvek opojného nápoja. Nebude piť ocot z vína ani z iného nápoja. Nesmie piť hroznovú šťavu ani jesť čerstvé ani sušené hrozno.
NUM.6.4	Po celý čas svojho nazirejského sľubu nesmie jesť nič z toho, čo pochádza z viniča, od nezrelých hrozien až po šupky. 
NUM.6.5	Po celý čas nazirejského sľubu sa britva nedotkne jeho hlavy. Kým sa neskončia dni jeho zasvätenia Hospodinovi, nech je svätý a nech si necháva voľne rásť vlasy na hlave.
NUM.6.6	Nech sa po celý čas svojho nazirejského sľubu Hospodinovi nepriblíži k mŕtvemu.
NUM.6.7	Nesmie sa poškvrniť ani pri smrti otca, matky, brata či sestry, lebo má na hlave znamenie svojho zasvätenia Bohu. 
NUM.6.8	Po celý čas svojho nazirejského sľubu bude zasvätený Hospodinovi.
NUM.6.9	Keby však niekto blízko neho celkom nečakane zomrel a on by si poškvrnil zasvätenú hlavu, nech si ju oholí v deň svojho očisťovania, urobí to teda na siedmy deň.
NUM.6.10	Na ôsmy deň prinesie dve hrdličky alebo dva holúbky kňazovi ku vchodu do stanu stretávania.
NUM.6.11	Kňaz prinesie jedného ako obetu za hriech; druhého ako spaľovanú obetu, aby zaňho vykonal obrad zmierenia, pretože sa poškvrnil mŕtvolou. V ten deň si znova posvätí hlavu. 
NUM.6.12	Tak sa opäť zasvätí Hospodinovi na obdobie svojho nazirejského sľubu a prinesie jednoročného baránka ako obetu za vinu. Predchádzajúci čas sa mu však nezapočíta, pretože poškvrnil svoj nazirejský sľub.
NUM.6.13	Toto je zákon o nazirejovi: V ten deň, keď sa skončí obdobie jeho nazirejského sľubu, privedie ho kňaz ku vchodu stanu stretávania.
NUM.6.14	Ako svoj dar prinesie Hospodinovi jednoročného bezchybného baránka ako spaľovanú obetu, ročnú ovcu ako obetu za hriech a bezchybného barana ako obetu spoločenstva,
NUM.6.15	kôš nekvasených chlebov, koláčov z jemnej múky zamiesených s olejom a nekvasené, olejom potreté posúchy a k tomu príslušnú pokrmovú a nápojovú obetu.
NUM.6.16	Kňaz to prinesie pred Hospodina, vykoná zaňho obetu za hriech aj spaľovanú obetu. 
NUM.6.17	Barana pripraví Hospodinovi ako obetu spoločenstva spolu s košom nekvasených chlebov a prinesie pokrmovú a nápojovú obetu. 
NUM.6.18	Potom pri vchode do stanu stretávania si nazirej oholí hlavu, vezme vlasy svojho nazirejského sľubu a hodí ich do ohňa pod obetu spoločenstva.
NUM.6.19	Potom kňaz vezme varené baranie plece, z koša nekvasený koláč, nekvasený posúch a vloží to do rúk nazireja, len čo si oholil vlasy svojho nazirejského sľubu.
NUM.6.20	Kňaz nimi zamáva pred Hospodinom ako podávanou obetou. Je to svätý dar kňazovi spolu s hruďou z podávanej obety a so stehnom z pozdvihovanej obety. Potom smie nazirej piť víno.
NUM.6.21	Toto je zákon o nazirejovi, ktorý sľúbil Hospodinovi za svoje nazirejstvo priniesť dar okrem toho, čo chce sám pridať. Nech urobí podľa sľubu, ktorý dal, podľa zákona o svojom nazirejstve.‘“
NUM.6.22	Hospodin povedal Mojžišovi:
NUM.6.23	„Povedz Áronovi a jeho synom: Izraelitov budete požehnávať týmito slovami:
NUM.6.24	‚Nech ťa Hospodin požehná a nech ťa ochráni!
NUM.6.25	Nech Hospodin rozjasní nad tebou svoju tvár a nech ti je milostivý!
NUM.6.26	Nech Hospodin obráti svoju tvár k tebe a nech ti udelí pokoj!‘
NUM.6.27	Takto nech kladú na Izraelitov moje meno a ja ich požehnám.“
NUM.7.1	V ten deň, keď Mojžiš postavil príbytok, pomazal a posvätil ho so všetkým jeho náradím, aj oltár so všetkým príslušenstvom. Pomazal ho a posvätil.
NUM.7.2	Kniežatá Izraela ako predstavitelia rodov priniesli svoje dary; boli to kniežatá kmeňov, ktoré boli nad sčítanými.
NUM.7.3	Doviezli pred Hospodina svoj obetný dar: šesť krytých vozov a dvanásť kusov hovädzieho dobytka — teda jeden voz od dvoch kniežat a od každého kniežaťa jedného vola. Doviezli ich pred príbytok. 
NUM.7.4	Hospodin povedal Mojžišovi toto: 
NUM.7.5	„Prijmi to od nich! Použije sa to pri službe v stane stretávania. Odovzdaj to Léviovcom, každému podľa jeho služby.“ 
NUM.7.6	Vtedy Mojžiš prevzal vozy i hovädzí dobytok a odovzdal ich Léviovcom. 
NUM.7.7	Dva vozy a štyri kusy hovädzieho dobytka dal Geršónovcom podľa ich služby,
NUM.7.8	štyri vozy a osem kusov hovädzieho dobytka odovzdal Merariovcom podľa ich služby pod vedením Itamára, syna kňaza Árona.
NUM.7.9	Kohátovcom nedal nič, lebo oni sa starali o sväté veci, ktoré mali nosiť na pleciach.
NUM.7.10	Kniežatá priniesli aj dary v deň pomazania a posviacky oltára. Kniežatá priniesli svoj obetný dar pred oltár 
NUM.7.11	a Hospodin povedal Mojžišovi: „Každý deň nech jedno knieža predloží svoj obetný dar na posviacku oltára!“
NUM.7.12	V prvý deň priniesol svoj obetný dar Nachšón, syn Amminadába za Júdov kmeň. 
NUM.7.13	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu;
NUM.7.14	jedna zlatá desaťšekelová panvica plná kadidla;
NUM.7.15	jeden mladý býček, jeden baran, jeden ročný baránok na spaľovanú obetu,
NUM.7.16	jeden cap na obetu za hriech; 
NUM.7.17	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Nachšóna, Amminadábovho syna.
NUM.7.18	Na druhý deň priniesol svoj obetný dar knieža Jissachárovcov Netaneel, syn Cuára. 
NUM.7.19	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.20	jedna zlatá desaťšekelová panvica plná kadidla; 
NUM.7.21	jeden mladý býček, jeden baran, jeden ročný baránok na spaľovanú obetu, 
NUM.7.22	jeden cap na obetu za hriech; 
NUM.7.23	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Netaneela, Cuárovho syna.
NUM.7.24	Na tretí deň priniesol svoj obetný dar knieža Zebulúnovcov Eliáb, syn Chelóna. 
NUM.7.25	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.26	jedna zlatá desaťšekelová panvica plná kadidla; 
NUM.7.27	jeden mladý býček, jeden baran, jeden ročný baránok na spaľovanú obetu, 
NUM.7.28	jeden cap na obetu za hriech; 
NUM.7.29	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Eliába, Chelónovho syna.
NUM.7.30	Na štvrtý deň priniesol svoj obetný dar knieža Rúbenovcov Elicúr, syn Šedeúra. 
NUM.7.31	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.32	jedna zlatá desaťšekelová panvica plná kadidla; 
NUM.7.33	jeden mladý býček, jeden baran, jeden ročný baránok na spaľovanú obetu, 
NUM.7.34	jeden cap na obetu za hriech; 
NUM.7.35	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Elicúra, Šedeúrovho syna.
NUM.7.36	Na piaty deň priniesol svoj obetný dar knieža Šimeónovcov Šelumíel, syn Curíšaddaja. 
NUM.7.37	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.38	jedna zlatá desaťšekelová panvica plná kadidla; 
NUM.7.39	jeden mladý býček, jeden baran, jeden ročný baránok na spaľovanú obetu, 
NUM.7.40	jeden cap na obetu za hriech; 
NUM.7.41	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Šelumíela, Curíšaddajovho syna.
NUM.7.42	Na šiesty deň priniesol svoj obetný dar knieža Gádovcov Eljasáf, syn Deuela. 
NUM.7.43	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.44	jedna zlatá desaťšekelová panvica plná kadidla; 
NUM.7.45	jeden mladý býček, jeden baran, jeden ročný baránok na spaľovanú obetu, 
NUM.7.46	jeden cap na obetu za hriech; 
NUM.7.47	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Eljasáfa, Deuelovho syna.
NUM.7.48	Na siedmy deň priniesol svoj obetný dar knieža Efrajimovcov Elišama, syn Ammichúda. 
NUM.7.49	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.50	jedna zlatá desaťšekelová panvica plná kadidla; 
NUM.7.51	jeden mladý býček, jeden baran, jeden ročný baránok na spaľovanú obetu, 
NUM.7.52	jeden cap na obetu za hriech; 
NUM.7.53	na obetu spoločenstva dva kusy hovädzieho dobytka, päť baranov, päť capov a päť ročných baránkov, to bol obetný dar Elišamu, Ammichúdovho syna.
NUM.7.54	Na ôsmy deň priniesol svoj obetný dar knieža Menaššeovcov Gamlíel, syn Pedacúra. 
NUM.7.55	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.56	jedna zlatá desaťšekelová panvica plná kadidla; 
NUM.7.57	jeden mladý býček, jeden baran, jeden ročný baránok na spaľovanú obetu, 
NUM.7.58	jeden cap na obetu za hriech; 
NUM.7.59	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Gamlíela, Pedacúrovho syna.
NUM.7.60	Na deviaty deň priniesol svoj obetný dar knieža Benjamínovcov Abidán, syn Gidóniho. 
NUM.7.61	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.62	jedna zlatá desaťšekelová panvica plná kadidla; 
NUM.7.63	jeden mladý býček, jeden baran, jeden ročný baránok na spaľovanú obetu, 
NUM.7.64	jeden cap na obetu za hriech; 
NUM.7.65	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Abidána, Gidóniho syna.
NUM.7.66	Na desiaty deň priniesol svoj obetný dar knieža Dánovcov Achíezer, syn Ammišaddaja. 
NUM.7.67	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.68	jedna zlatá desaťšekelová panvica plná kadidla; 
NUM.7.69	jeden mladý býček, jeden baran, jeden ročný baránok na spaľovanú obetu, 
NUM.7.70	jeden cap na obetu za hriech; 
NUM.7.71	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Achíezera, Ammišaddajovho syna.
NUM.7.72	Na jedenásty deň priniesol svoj obetný dar knieža Ašérovcov Pagíel, syn Ochrána. 
NUM.7.73	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.74	jedna zlatá desaťšekelová panvica plná kadidla; 
NUM.7.75	jeden mladý býček, jeden baran, jeden ročný baránok na spaľovanú obetu, 
NUM.7.76	jeden cap na obetu za hriech; 
NUM.7.77	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Pagíela, Ochránovho syna.
NUM.7.78	Na dvanásty deň priniesol svoj obetný dar knieža Naftaliovcov Achira, syn Enána. 
NUM.7.79	Jeho obetný dar bol: jedna strieborná misa vážiaca stotridsať šeklov a jedna strieborná čaša na kropenie vážiaca sedemdesiat šeklov podľa váhy šekla svätyne — obe naplnené jemnou múkou zamiesenou s olejom na pokrmovú obetu; 
NUM.7.80	jedna zlatá desaťšekelová panvica plná kadidla; 
NUM.7.81	jeden mladý býček, jeden baran, jeden ročný baránok na spaľovanú obetu, 
NUM.7.82	jeden cap na obetu za hriech; 
NUM.7.83	na obetu spoločenstva dva kusy hovädzieho dobytka, päť baranov, päť capov a päť ročných baránkov. To bol obetný dar Achira, Enánovho syna.
NUM.7.84	To bol dar izraelských kniežat na posviacku oltára v deň, keď bol pomazaný: dvanásť strieborných mís, dvanásť strieborných čiaš na kropenie, dvanásť zlatých panvíc. 
NUM.7.85	Jedna strieborná misa vážila stotridsať šeklov a jedna čaša na kropenie sedemdesiat šeklov. Všetko striebro tých nádob vážilo dvetisícštyristo šeklov podľa váhy šekla svätyne. 
NUM.7.86	Zlatých panvíc plných kadidla bolo dvanásť. Každá panvica vážila desať šeklov podľa váhy šekla svätyne. Zlato všetkých panvíc vážilo stodvadsať šeklov. 
NUM.7.87	Všetkých kusov hovädzieho dobytka na spaľovanú obetu bolo: dvanásť býčkov, dvanásť baranov, dvanásť ročných baránkov s príslušnou pokrmovou obetou a dvanásť capov na obetu za hriech. 
NUM.7.88	Všetkých kusov hovädzieho dobytka na obetu spoločenstva bolo: dvadsaťštyri býčkov, šesťdesiat baranov, šesťdesiat capov a šesťdesiat ročných baránkov. To bol obetný dar na posviacku oltára po jeho pomazaní.
NUM.7.89	Kedykoľvek vošiel Mojžiš do stanu stretávania, aby sa zhováral s Hospodinom, počul hlas toho, ktorý sa s ním zhováral od vrchnáka na arche svedectva, spomedzi dvoch cherubov. Takto sa s ním zhováral.
NUM.8.1	Hospodin povedal Mojžišovi: 
NUM.8.2	„Povedz Áronovi toto: ‚Keď budeš nastavovať lampy, dbaj o to, aby tých sedem lámp osvetľovalo priestor pred svietnikom.‘“
NUM.8.3	Áron tak urobil. Nastavil lampy na svietniku smerom dopredu, ako Hospodin prikázal Mojžišovi.
NUM.8.4	Svietnik bol zhotovený z tepaného zlata. Vytepal ho zo zlata; driek i kvety. Mojžiš dal zhotoviť svietnik podľa vzoru, aký mu ukázal Hospodin.
NUM.8.5	Hospodin povedal Mojžišovi: 
NUM.8.6	„Vyber Léviovcov spomedzi Izraelitov a očisti ich!
NUM.8.7	Očistíš ich takto: Pokrop ich očistnou vodou; nech si britvou oholia celé telo, vyperú si šaty a očistia sa.
NUM.8.8	Potom vezmú mladého býčka a ako pokrmovú obetu jemnú múku zamiesenú s olejom. Druhého mladého býčka vezmi na obetu za hriech. 
NUM.8.9	Potom priveď Léviovcov pred stan stretávania a zvolaj celú pospolitosť Izraelitov.
NUM.8.10	Priveď Léviovcov pred Hospodina a Izraeliti nech na nich položia ruky.
NUM.8.11	Potom nech Áron ponúkne Léviovcov Hospodinovi ako podávanú obetu Izraelitov, aby mohli slúžiť Hospodinovi.
NUM.8.12	Potom nech Léviovci položia ruky na hlavy býčkov a jedného z nich obetuj ako obetu za hriech a druhého ako spaľovanú obetu Hospodinovi, aby si vykonal za Léviovcov obrad zmierenia.
NUM.8.13	Léviovcov postav pred Árona a jeho synov a ponúkni ich ako podávanú obetu Hospodinovi.
NUM.8.14	Léviovcov oddeľ od ostatných Izraelitov. Léviovci budú moji.
NUM.8.15	Len potom sa môžu Léviovci ujať služby pri stane stretávania. Najprv ich teda očisti a ponúkni ako podávanú obetu.
NUM.8.16	Dostal som ich totiž ako dar spomedzi Izraelitov. Vzal som si ich namiesto všetkých, čo otvárajú materské lono, namiesto všetkých prvorodených medzi Izraelitmi.
NUM.8.17	Mne patrí všetko prvorodené medzi Izraelitmi; človek i zviera. Zasvätil som si ich v ten deň, keď som zahubil všetko prvorodené v Egypte.
NUM.8.18	Vzal som si Léviovcov namiesto všetkých izraelských prvorodených. 
NUM.8.19	Léviovcov, ktorých som dostal ako dar, dávam Áronovi, aby spomedzi Izraelitov slúžili pri stane stretávania a konali obrad zmierenia za Izraelitov, aby ich nepostihla pohroma, keby sa priblížili k svätyni.“
NUM.8.20	Mojžiš, Áron a celá pospolitosť Izraelitov vykonali s levitmi všetko, čo Hospodin o nich prikázal. Tak s nimi urobili Izraeliti. 
NUM.8.21	Leviti sa očistili od hriechov, vyprali si šaty a Áron ich ponúkol ako podávanú obetu Hospodinovi. Áron vykonal za nich obrad zmierenia, aby boli čistí. 
NUM.8.22	Potom leviti šli vykonať službu pri stane stretávania pred Áronom a jeho synmi, ako o levitoch prikázal Hospodin Mojžišovi. Tak s nimi urobili.
NUM.8.23	Hospodin povedal Mojžišovi: 
NUM.8.24	„Toto bude platiť o levitoch: Od dvadsiatehopiateho roku a vyššie je každý povinný vykonávať službu pri stane stretávania.
NUM.8.25	V päťdesiatom roku zanechá službu a prestane slúžiť. 
NUM.8.26	Môže pomáhať svojim bratom pri stane stretávania v strážnej službe, ale vlastnú službu už nebude vykonávať. Tak urob s levitmi, pokiaľ ide o službu, ktorá im je zverená.“
NUM.9.1	Na Sinajskej púšti v prvom mesiaci druhého roka po ich príchode z Egypta povedal Hospodin Mojžišovi: 
NUM.9.2	„Nech Izraeliti slávia Paschu v stanovenom čase.
NUM.9.3	Slávte ju v stanovenom čase v predvečer štrnásteho dňa toho istého mesiaca. Budete ju sláviť podľa všetkých príslušných ustanovení a predpisov.“
NUM.9.4	Mojžiš povedal Izraelitom, aby slávili Paschu. 
NUM.9.5	Oni teda na Sinajskej púšti v predvečer štrnásteho dňa prvého mesiaca slávili Paschu. Izraeliti urobili všetko tak, ako Hospodin prikázal Mojžišovi.
NUM.9.6	Bolo tu však niekoľko mužov, ktorí sa poškvrnili dotykom mŕtvoly a nemohli v ten deň sláviť Paschu. Preto v ten deň predstúpili pred Mojžiša a Árona
NUM.9.7	a povedali im: „Znečistili sme sa dotykom mŕtvoly. Prečo by sme mali byť ukrátení a nemohli priniesť obetný dar Hospodinovi v stanovenom čase spolu s ostatnými Izraelitmi?“ 
NUM.9.8	Mojžiš im odvetil: „Zostaňte tu, kým nevypočujem, čo vám prikáže Hospodin!“
NUM.9.9	Hospodin povedal Mojžišovi: 
NUM.9.10	„Povedz Izraelitom: ‚Ak sa niekto z vás alebo z vášho potomstva poškvrní dotykom mŕtvoly, alebo ak je na ďalekej ceste, aj tak nech slávi Paschu na počesť Hospodina. 
NUM.9.11	Budú ju sláviť podvečer štrnásteho dňa druhého mesiaca. Baránka budú jesť s nekvasenými chlebmi a horkými bylinami.
NUM.9.12	Nech však z neho nič nenechajú do rána, ani mu nepolámu kosti. Sláviť budú podľa všetkých ustanovení o Pasche.
NUM.9.13	Kto je však čistý, nie je na ceste, a predsa neslávi Paschu, bude odstránený zo svojho ľudu, pretože v stanovenom čase nepriniesol Hospodinovi dar. Taký človek bude znášať následky svojho hriechu.
NUM.9.14	Cudzinec, ktorý sa bude zdržiavať u vás, môže sláviť Paschu na počesť Hospodina, ale musí ju sláviť podľa ustanovenia o Pasche a podľa príslušných predpisov. Rovnaké nariadenie platí pre cudzinca i pre domorodca.‘“
NUM.9.15	V ten deň, keď bol príbytok — stan svedectva — dohotovený, prikryl ho oblak. Od večera do rána žiaril nad príbytkom ako oheň.
NUM.9.16	Vždy to bývalo tak, že ho zakrýval oblak, ktorý v noci žiaril. 
NUM.9.17	Kedykoľvek sa sponad stanu oblak zdvihol, Izraeliti sa vydali na cestu a utáborili sa tam, kde oblak spočinul.
NUM.9.18	Teda na Hospodinov pokyn sa Izraeliti vydávali na cestu a na jeho pokyn sa aj utáborili. Táborili dovtedy, kým nad príbytkom spočíval oblak. 
NUM.9.19	Keď oblak spočíval nad príbytkom dlhší čas, Izraeliti sa nevydávali na cestu, zachovávali Hospodinovo ustanovenie.
NUM.9.20	Niekedy bol oblak nad príbytkom iba niekoľko dní. Na pokyn Hospodina sa utáborili a na jeho pokyn sa vydávali na cestu. 
NUM.9.21	Oblak niekedy stál len od večera do rána, keď sa ráno zdvihol, vydali sa na cestu. Či to bolo vo dne, alebo v noci, len čo sa oblak zdvihol, vydali sa na cestu. 
NUM.9.22	Keď oblak zostával nad príbytkom dva dni či mesiac alebo dlhší čas, Izraeliti zotrvávali v tábore, kým nad ním oblak spočíval a nevydávali sa na cestu. Keď sa však oblak zdvihol, šli ďalej.
NUM.9.23	Na pokyn Hospodina táborili a na jeho pokyn sa vydávali na cestu. Zachovávali nariadenie Hospodina, ktoré dostali od neho prostredníctvom Mojžiša.
NUM.10.1	Hospodin povedal Mojžišovi: 
NUM.10.2	„Urob si dve strieborné trúby. Zhotov ich z tepaného striebra. Budeš nimi zvolávať pospolitosť a dávať povel, aby sa tábory pripravili na odchod.
NUM.10.3	Keď na nich zatrúbia, zhromaždí sa celá pospolitosť pri vchode stanu stretávania. 
NUM.10.4	Ak zatrúbia len na jednej, zhromaždia sa k tebe len kniežatá, náčelníci tisícov Izraela.
NUM.10.5	Pri zatrúbení na poplach vydajú sa na cestu tábory rozložené na východnej strane.
NUM.10.6	Keď budete trúbiť na poplach druhý raz, vydajú sa na cestu tábory rozložené na južnej strane. Na poplach sa bude trúbiť pred nástupom na cestu.
NUM.10.7	Keď však budete zvolávať zhromaždenie, zatrúbte, ale nie na poplach. 
NUM.10.8	Na trúbach budú trúbiť Áronovi synovia, kňazi. To vám bude trvalo platným ustanovením pre vaše pokolenia.
NUM.10.9	Keď už budete vo svojej krajine a vytiahnete do boja proti nepriateľovi, ktorý vás bude utláčať, zatrúbite na týchto trúbach na poplach. Vtedy si Hospodin, váš Boh, spomenie na vás a budete zachránení pred nepriateľmi.
NUM.10.10	Na trúbach budete trúbiť aj v dňoch radosti, na ustanovené slávnosti, na začiatku mesiacov pri spaľovaných obetách i pri obetách spoločenstva. Tie vás pripomenú vášmu Bohu. Ja som Hospodin, váš Boh!“
NUM.10.11	V druhom roku v druhom mesiaci dvadsiateho dňa sa zdvihol oblak sponad príbytku svedectva.
NUM.10.12	Vtedy Izraeliti odišli zo Sinajskej púšte a pokračovali v ceste s niekoľkými zastávkami, kým sa oblak nezastavil na púšti Parán.
NUM.10.13	Tak sa prvýkrát pohli na Hospodinov pokyn, ktorý dostali prostredníctvom Mojžiša.
NUM.10.14	Ako prvá sa pohla zástava tábora Júdovho kmeňa podľa oddielov. Vojsku velil Nachšón, syn Amminadába.
NUM.10.15	Oddielu Jissachárovho kmeňa velil Netaneel, syn Cuára. 
NUM.10.16	Oddielu Zebulúnovho kmeňa velil Eliáb, syn Chelóna. 
NUM.10.17	Keď rozobrali príbytok, nastúpili Geršónovci a Merariovci, ktorí niesli príbytok.
NUM.10.18	Potom sa pohla zástava Rúbenovho tábora podľa oddielov. Zástupom velil Elicúr, syn Šedeúra. 
NUM.10.19	Oddielu Šimeónovho kmeňa velil Šelumíel, syn Curíšaddaja. 
NUM.10.20	Oddielu Gádovho kmeňa velil Eljasáf, syn Deuela. 
NUM.10.21	Potom sa pohli Kohátovci, ktorí nosili svätyňu. Kým ostatní prišli, oni postavili príbytok.
NUM.10.22	Potom sa pohla zástava tábora Efrajimovho kmeňa podľa oddielov. Zástupom velil Elišama, syn Ammichúda. 
NUM.10.23	Oddielu Menaššeho kmeňa velil Gamlíel, syn Pedacúra. 
NUM.10.24	Oddielu Benjamínovho kmeňa velil Abidán, syn Gidóniho. 
NUM.10.25	Napokon sa pohla zástava tábora Dánovcov podľa oddielov, ktorý uzatváral všetky tábory. Jeho vojsku velil Achíezer, syn Ammišaddaja. 
NUM.10.26	Oddielu Ašérovho kmeňa velil Pagíel, syn Ochrána. 
NUM.10.27	Oddielu Naftaliho kmeňa velil Achira, syn Enána. 
NUM.10.28	Takéto bolo poradie Izraelitov, keď sa vydávali na pochod podľa oddielov. Tak postupovali.
NUM.10.29	Mojžiš povedal svojmu švagrovi Chobábovi, synovi Midjánčana Reuela: „Vyberáme sa na miesto, o ktorom Hospodin povedal: ‚Dám vám ho.‘ Poď s nami, preukážeme ti dobrodenie! Veď Hospodin prisľúbil Izraelitom len dobro.“
NUM.10.30	On mu však odpovedal: „Nepôjdem. Chcem ísť do svojej krajiny a k svojmu príbuzenstvu.“ 
NUM.10.31	Mojžiš mu povedal: „Neopúšťaj nás, prosím! Ty predsa vieš, kde by sme sa mohli na púšti utáboriť. Budeš nám sprievodcom. 
NUM.10.32	Keď pôjdeš s nami, potom sa rozdelíme s tebou o všetky dobrodenia, ktoré nám dá Hospodin.“
NUM.10.33	Od Hospodinovho vrchu sa vydali na cestu troch dní a tri dni šla pred nimi aj archa Hospodinovej zmluvy, aby im vyhliadla miesto odpočinku.
NUM.10.34	Odvtedy, čo sa z tábora pohli, Hospodinov oblak bol vo dne nad nimi.
NUM.10.35	Keď sa mala archa pohnúť, Mojžiš hovorieval:
NUM.10.35	„Povstaň, Hospodin,
NUM.10.35	nech sa rozpŕchnu tvoji nepriatelia,
NUM.10.35	nech pred tebou zutekajú tí, čo ťa nenávidia!“
NUM.10.36	Keď sa archa zastavila na odpočinok, hovoril:
NUM.10.36	„Vráť sa, Hospodin,
NUM.10.36	k desaťtisícom tisícov Izraela!“
NUM.11.1	Ľud sa začal pred Hospodinom žalovať, že sa mu zle vodí. Hospodin to počul a veľmi sa rozhneval. Vzplanul proti nim Hospodinov oheň a spálil okraj tábora.
NUM.11.2	Vtedy ľud volal k Mojžišovi o pomoc. Keď sa Mojžiš pomodlil k Hospodinovi, oheň zhasol.
NUM.11.3	Preto pomenovali to miesto Tabera
NUM.11.4	Naničhodníkov uprostred nich sa zmocnili silné chúťky. Aj Izraeliti začali znova bedákať a vraveli: „Kto nás nasýti mäsom?
NUM.11.5	Spomíname si na ryby, čo sme oddávna jedávali v Egypte, na uhorky, dyne, pór, cibuľu a cesnak.
NUM.11.6	Sme už celkom vychudnutí a nič iné nevidíme, iba mannu.“ 
NUM.11.7	Manna bola ako koriandrové semeno a podobala sa bdéliovej živici.
NUM.11.8	Ľudia chodili a zbierali ju, mleli na mlynčeku alebo tĺkli v mažiari. Varili ju v hrnci alebo z nej piekli osúchy, ktoré mali chuť koláčov s olejom. 
NUM.11.9	Keď za noci padala rosa na tábor, padala aj manna.
NUM.11.10	Mojžiš počul, že ľud narieka, každý pri vchode do svojho stanu, rod vedľa rodu. Hospodin sa veľmi rozhneval. Ani Mojžišovi sa to nepáčilo
NUM.11.11	a vyčítal Hospodinovi: „Prečo tak zle zaobchádzaš so svojím služobníkom? Prečo som u teba nenašiel priazeň, že si na mňa uvalil všetku ťarchu tohto ľudu?
NUM.11.12	Či som ja splodil všetok tento ľud? Či som ho ja porodil, že mi vravíš: ‚Nes ho vo svojom náručí, ako dojka nosieva nemluvňa, do krajiny, ktorú som prísahou sľúbil ich otcom.‘
NUM.11.13	Kde mám vziať mäso pre všetok ľud? Plačú a volajú ku mne: ‚Daj nám mäso! Chceme sa najesť.‘ 
NUM.11.14	Ja sám neunesiem ťarchu tohto ľudu. Je pre mňa priťažká.
NUM.11.15	Ak chceš takto so mnou zaobchádzať, prosím, radšej ma zabi, ak som našiel u teba priazeň, aby som nemusel hľadieť na svoje nešťastie.“
NUM.11.16	Vtedy Hospodin povedal Mojžišovi: „Zhromaždi sedemdesiat starších mužov Izraela, o ktorých vieš, že sú staršími ľudu, jeho správcami, a priveď ich k stanu stretávania; nech sa ta postavia s tebou.
NUM.11.17	Zostúpim ta a budem sa s tebou rozprávať. Vezmem niečo z tvojho ducha a zošlem na nich, potom budú niesť ťarchu ľudu spolu s tebou, nebudeš ju niesť sám.
NUM.11.18	Ľudu povieš: Posväťte sa na zajtra. Budete jesť mäso, lebo ste s plačom volali k Hospodinovi: ‚Kto nás nasýti mäsom? Ako dobre nám bolo v Egypte!‘ Hospodin vám dá mäso a najete sa.
NUM.11.19	Nebudete ho jesť len jeden deň alebo dva dni, ani päť, či desať, ba ani dvadsať dní, 
NUM.11.20	ale celý mesiac, kým sa ho neprejete a nesprotiví sa vám. To preto, lebo ste opovrhli Hospodinom, ktorý je medzi vami a s plačom ste pred ním volali: ‚Prečo sme len odišli z Egypta?‘“
NUM.11.21	Mojžiš na to povedal: „Šesťstotisíc peších má tento ľud, uprostred ktorého som, a ty vravíš: ‚Daj im mäsa a budú jesť celý mesiac.‘
NUM.11.22	Možno azda pozabíjať pre nich toľko oviec a dobytka, aby im to stačilo? Či sa pre nich majú vychytať všetky ryby v mori, aby mali všetci dosť?“
NUM.11.23	Hospodin povedal Mojžišovi: „Je azda Hospodinova ruka prikrátka? Teraz uvidíš, či sa moje slovo splní, alebo nie!“
NUM.11.24	Mojžiš vyšiel a oznámil ľudu, čo povedal Hospodin. Zhromaždil sedemdesiat mužov zo starších ľudu a rozostavil ich okolo stanu. 
NUM.11.25	Hospodin zostúpil v oblaku a oslovil Mojžiša. Vzal ducha, ktorý na ňom spočíval, a dal ho tým sedemdesiatim starším. Keď duch na nich spočinul, prorokovali, ale potom sa to neopakovalo.
NUM.11.26	Dvaja muži však zostali v tábore, jeden sa volal Eldád a druhý Medád. Aj na nich spočinul duch, lebo patrili k zapísaným. Pretože nevyšli k stanu, prorokovali v tábore. 
NUM.11.27	Istý mládenec pribehol k Mojžišovi a oznámil mu: „Eldád a Medád prorokujú v tábore!“ 
NUM.11.28	Vtedy sa ozval Jozua, syn Núna, ktorý už ako chlapec posluhoval Mojžišovi, a povedal: „Môj pane, Mojžiš, nedovoľ im to!“
NUM.11.29	Mojžiš mu však povedal: „Ty žiarliš namiesto mňa? Kiežby všetci z Hospodinovho ľudu boli samí proroci! Kiežby im Hospodin dal svojho ducha!“ 
NUM.11.30	Potom sa Mojžiš vrátil do tábora aj so staršími Izraela.
NUM.11.31	Na príkaz Hospodina zadul vietor a od mora privial prepelice. Vrhol ich na tábor asi do vzdialenosti jedného dňa cesty po oboch stranách tábora a na dva lakte od zeme.
NUM.11.32	Ľud vstal a zbieral prepelice celý deň, celú noc, ba aj celý ďalší deň. Aj ten, čo pozbieral najmenej, mal desať chómerov. Potom ich porozkladali okolo tábora. 
NUM.11.33	No ešte mali mäso medzi zubami, skôr než ho stačili požuť, keď proti ľudu vzplanul Hospodinov hnev. Hospodin dopustil na ľud ťažkú ranu. 
NUM.11.34	Preto dali tomu miestu meno Kibrót-Hattaava
NUM.11.35	Ľud z Kibrót-Hattaavy odišiel do Chacerótu a tam zostal.
NUM.12.1	Mirjam s Áronom reptali proti Mojžišovi pre jeho ženu Kúšijku, ktorú si vzal. Oženil sa totiž s Kúšijkou.
NUM.12.2	Vraveli: „Hovoril azda Hospodin len prostredníctvom Mojžiša? Či nehovorí aj prostredníctvom nás?“ Hospodin to počul.
NUM.12.3	Mojžiš bol veľmi pokorný človek, najpokornejší, aký kedy na zemi žil.
NUM.12.4	Hospodin hneď nato povedal Mojžišovi, Áronovi a Mirjam: „Vy traja vyjdite k stanu stretávania!“
NUM.12.5	Hospodin zostúpil v oblačnom stĺpe, zostal stáť pri vchode stanu a zavolal Árona a Mirjam. Keď obaja predstúpili,
NUM.12.6	povedal im:
NUM.12.6	„Počujte moje slová:
NUM.12.6	Ak je medzi vami prorok,
NUM.12.6	ja, Hospodin, dám sa mu poznať vo videní,
NUM.12.6	budem sa s ním zhovárať vo sne.
NUM.12.7	S mojím služobníkom Mojžišom to tak nie je.
NUM.12.7	On je dôverníkom v celom mojom dome.
NUM.12.8	S ním sa zhováram zoči-voči,
NUM.12.8	vo videní, nie v hádankách.
NUM.12.8	On smie zazrieť Hospodinovu podobu.
NUM.12.8	Prečo ste sa teda odvážili hovoriť
NUM.12.8	proti môjmu služobníkovi Mojžišovi?“
NUM.12.9	Hospodin sa na nich rozhneval a odišiel. 
NUM.12.10	Keď sa oblak od stanu vzdialil, Mirjam bola malomocná, zbelela ako sneh. Áron sa obrátil k Mirjam a videl, že je malomocná.
NUM.12.11	Vtedy Áron povedal Mojžišovi: „Môj pane, prosím, nedaj nám znášať trest za hriech, ktorého sme sa nerozvážne dopustili!
NUM.12.12	Nech nie je Mirjam ako dieťa mŕtvo narodené, ktorého telo je už čiastočne v rozklade, keď odchádza z lona matky!“
NUM.12.13	Mojžiš teda volal k Hospodinovi: „Bože, prosím ťa, uzdrav ju!“
NUM.12.14	Hospodin povedal Mojžišovi: „Keby jej bol otec napľul do tváre, či by sa nehanbila sedem dní? Nech je na sedem dní vylúčená z tábora a potom sa doň vráti!“
NUM.12.15	Tak bola Mirjam sedem dní von z tábora. Ľud sa nevydal na ďalšiu cestu, kým sa Mirjam nevrátila do tábora. 
NUM.12.16	Potom sa ľud vydal na cestu z Chacerótu a utáboril sa na Paránskej púšti.
NUM.13.1	Hospodin povedal Mojžišovi: 
NUM.13.2	„Pošli mužov preskúmať Kanaán, ktorý dám Izraelitom. Z každého kmeňa pošli po jednom mužovi. Každý z nich musí byť knieža.“
NUM.13.3	Na pokyn Hospodina ich teda Mojžiš poslal z Paránskej púšte. Všetci títo muži boli náčelníci Izraelitov. 
NUM.13.4	Toto sú ich mená: z Rúbenovho kmeňa Šammúa, syn Zakkúra; 
NUM.13.5	zo Šimeónovho kmeňa Šafát, syn Choriho; 
NUM.13.6	z Júdovho kmeňa Kaléb, syn Jefunneho;
NUM.13.7	z Jissachárovho kmeňa Jigál, syn Jozefa; 
NUM.13.8	z Efrajimovho kmeňa Hošea, syn Núna;
NUM.13.9	z Benjamínovho kmeňa Palti, syn Rafua; 
NUM.13.10	zo Zebulúnovho kmeňa Gaddíel, syn Sodiho; 
NUM.13.11	z Jozefovho kmeňa, teda z Menaššeho kmeňa Gaddi, syn Susiho; 
NUM.13.12	z Dánovho kmeňa Ammíel, syn Gemalliho; 
NUM.13.13	z Ašérovho kmeňa Setúr, syn Michaela; 
NUM.13.14	z Naftaliho kmeňa Nachbi, syn Vofsiho; 
NUM.13.15	z Gádovho kmeňa Geuel, syn Machiho. 
NUM.13.16	Toto sú mená mužov, ktorých Mojžiš poslal preskúmať krajinu. Vtedy Mojžiš dal Hošeovi, Núnovmu synovi, meno Jozua
NUM.13.17	Keď ich Mojžiš posielal preskúmať Kanaán, povedal: „Odtiaľto choďte cez Negev, vystúpte na pohorie 
NUM.13.18	a zistite, aká je to krajina a aký ľud v nej býva; či je silný, alebo slabý; či ho je málo, alebo veľa; 
NUM.13.19	či krajina, ktorú obýva, je dobrá, alebo zlá; či mestá, v ktorých býva, sú otvorené, alebo opevnené; 
NUM.13.20	či pôda je úrodná, alebo neúrodná a či sú, alebo nie sú v nej stromy. Buďte odvážni a prineste z ovocia tej krajiny!“ Bolo to v období včasného hrozna. 
NUM.13.21	Odišli teda a preskúmali krajinu od púšte Cin až po Rechób pri ceste do Chamátu.
NUM.13.22	Vystúpili do Negevu, prišli po Hebron, kde bývali potomkovia Anáka: Achiman, Šešaj a Talmaj. Hebron bol vystavaný sedem rokov pred egyptským Coanom.
NUM.13.23	Po príchode do údolia Eškól odrezali ratolesť s jedným strapcom hrozna, ktorý museli niesť dvaja muži na tyči; niesli aj niekoľko granátových jabĺk a fíg.
NUM.13.24	Toto miesto sa volalo Nachal-Eškól
NUM.13.25	Po štyridsiatich dňoch sa z prieskumu krajiny vrátili. 
NUM.13.26	Prišli k Mojžišovi, Áronovi a k celej pospolitosti Izraelitov na Paránsku púšť do Kadéša. Podali im a celej pospolitosti správu a ukázali plody krajiny.
NUM.13.27	Mojžišovi povedali toto: „Prišli sme do krajiny, do ktorej si nás poslal. Naozaj oplýva mliekom a medom! Toto sú jej plody.
NUM.13.28	Ľud tej krajiny je však mocný, mestá sú opevnené a veľmi veľké. Ba videli sme tam aj potomkov Anáka. 
NUM.13.29	Na území Negevu bývajú Amalékovia, na pohorí sídlia Chetiti, Jebúseji a Amorejčania, pri mori a na brehoch Jordánu bývajú Kanaánčania.“
NUM.13.30	Kaléb sa však usiloval upokojiť ľud, ktorý reptal proti Mojžišovi. Povedal: „Zaútočme, obsaďme krajinu! Určite ju ovládneme!“ 
NUM.13.31	Tí však, čo šli s ním, vraveli: „Nemôžeme zaútočiť proti tomu ľudu, lebo je oveľa silnejší ako my.“ 
NUM.13.32	Medzi Izraelitmi šírili lživé správy o krajine, ktorú preskúmali. Vraveli: „Krajina, ktorú sme preskúmali, je krajina požierajúca svojich obyvateľov. Všetok ľud, čo sme tam videli, má vysoký vzrast.
NUM.13.33	Videli sme tam aj obrov a medzi nimi aj synov Anáka. Pripadali sme si ako kobylky a takí sme sa iste zdali aj im.“
NUM.14.1	V tú noc celá pospolitosť začala kričať a ľud nariekal.
NUM.14.2	Všetci Izraeliti reptali proti Mojžišovi a Áronovi a celá pospolitosť im vyčítala: „Kiežby sme boli radšej pomreli v Egypte alebo tu na púšti! Kiežby sme boli vtedy pomreli!
NUM.14.3	Prečo nás Hospodin vedie do tej krajiny? Aby sme padli mečom, aby sa naše ženy a deti stali korisťou? Nebolo by nám lepšie vrátiť sa do Egypta?“
NUM.14.4	Navzájom si vraveli: „Vyberme si vodcu a vráťme sa do Egypta!“
NUM.14.5	Vtedy Mojžiš a Áron padli na tvár pred celou zhromaždenou pospolitosťou Izraelitov.
NUM.14.6	Jozua, syn Núna a Kaléb, syn Jefunneho, dvaja z tých, čo preskúmali krajinu, roztrhli si rúcho
NUM.14.7	a celej pospolitosti Izraelitov povedali: „Krajina, ktorú sme prešli a preskúmali, je krajina mimoriadne dobrá. 
NUM.14.8	Ak nám bude Hospodin priaznivo naklonený, dovedie nás do tej krajiny a dá nám ju. Je to krajina oplývajúca mliekom a medom.
NUM.14.9	Len sa nebúrte proti Hospodinovi! Nebojte sa ľudu tej krajiny, lebo ho zjeme ako chlieb. S nami je Hospodin, no ich nechránia ich bohovia. Nebojte sa ich!“
NUM.14.10	Celá pospolitosť kričala, aby oboch ukameňovali. Vtom sa však pri stane stretávania všetkým Izraelitom ukázala Hospodinova sláva.
NUM.14.11	Hospodin povedal Mojžišovi: „Dokedy ma bude tento ľud znevažovať? Dokedy mi nebude veriť napriek znameniam, ktoré som uprostred neho vykonal?
NUM.14.12	Dopustím naň mor a vydedím ho; z teba však urobím väčší a mocnejší národ, než je on.“
NUM.14.13	No Mojžiš povedal Hospodinovi: „Dozvedia sa o tom Egypťania, pretože spomedzi nich si vyviedol tento ľud svojou mocou,
NUM.14.14	a povedia o tom obyvateľom tejto krajiny. Tí počuli, že ty, Hospodin, si uprostred tohto ľudu, že ty, Hospodin, si sa dal vidieť z tváre do tváre. Tvoj oblak stojí nad ním a v oblakovom stĺpe kráčaš pred ním vo dne a v ohnivom stĺpe v noci.
NUM.14.15	Ak tento ľud vyhubíš, potom si národy, ktoré počuli správu o tebe, povedia: 
NUM.14.16	‚Pretože Hospodin nemohol voviesť tento ľud do krajiny, ktorú im sľúbil pod prísahou, pozabíjal ich na púšti.‘
NUM.14.17	Nech sa však teraz prejaví moc môjho Pána vo svojej veľkosti, ako si vyhlásil: 
NUM.14.18	‚Hospodin je zhovievavý a veľmi milosrdný, odpúšťa vinu a priestupok nenecháva bez trestu, ale trestá vinu otcov na synoch do tretieho i štvrtého pokolenia.‘
NUM.14.19	Odpusť, prosím, vinu tohto ľudu, podľa svojho veľkého milosrdenstva, ako si odpúšťal tomuto ľudu od Egypta až posiaľ!“
NUM.14.20	Hospodin odpovedal: „Odpúšťam mu, ako si prosil. 
NUM.14.21	No tak ako žijem a ako Hospodinova sláva naplní celú zem:
NUM.14.22	z mužov, ktorí videli moju slávu a moje znamenia, ktoré som konal v Egypte i na púšti, a predsa ma už desaťkrát pokúšali a neposlúchli ma, 
NUM.14.23	ani jeden neuvidí krajinu, ktorú som sľúbil pod prísahou ich otcom. Neuvidí ju nikto, kto ma znevažuje.
NUM.14.24	No svojho služobníka Kaléba, pretože bol v ňom iný duch a bol mi bezvýhradne oddaný, uvediem do krajiny, do ktorej už vstúpil, a jeho potomstvo ju dostane do vlastníctva.
NUM.14.25	V údolí bývajú Amalékovia a Kanaánčania, preto zajtra sa obráťte a vydajte sa na cestu púšťou k Trstinovému moru!“
NUM.14.26	Vtedy Hospodin povedal Mojžišovi a Áronovi: 
NUM.14.27	„Dokedy budem trpieť túto zlú pospolitosť, čo proti mne ustavične repce? Dosť som sa napočúval reptania Izraelitov proti mne.
NUM.14.28	Povedz im: Ako žijem,“ znie výrok Hospodina, „naložím s vami tak, ako ste o tom predo mnou hovorili. 
NUM.14.29	Na tejto púšti popadajú mŕtvoly vás všetkých spočítaných, starších ako dvadsať rokov, čo ste reptali proti mne. 
NUM.14.30	Ani jeden z vás nevojde do krajiny, o ktorej som so zdvihnutou rukou prisahal, že v nej budete bývať, okrem Kaléba, Jefunneho syna, a Jozuu, Núnovho syna.
NUM.14.31	No vaše deti, o ktorých ste vraveli, že sa stanú korisťou, tie do nej uvediem a spoznajú krajinu, ktorou ste vy pohrdli.
NUM.14.32	Vaše mŕtvoly však padnú na tejto púšti. 
NUM.14.33	Vaši synovia budú štyridsať rokov pastiermi na púšti. Budú pykať za vašu smilnú nevernosť, kým vaše mŕtvoly zostanú na púšti.
NUM.14.34	Ako ste štyridsať dní skúmali krajinu — rok sa bude počítať za deň —, štyridsať rokov budete pykať za svoje neprávosti, aby ste spoznali môj odpor.
NUM.14.35	Ja, Hospodin, som to povedal a tak urobím celej tejto skazenej pospolitosti, ktorá sa vzbúrila proti mne! Na tejto púšti zahynú!“
NUM.14.36	Muži, ktorých Mojžiš poslal preskúmať krajinu, tí, čo po svojom návrate popudili celú pospolitosť, aby reptala, pretože o krajine rozširovali lživé správy
NUM.14.37	a krajinu zlomyseľne ohovárali, náhle zomreli pred Hospodinom.
NUM.14.38	Spomedzi tých, čo išli preskúmať krajinu, zostali nažive len Jozua, syn Núna, a Kaléb, syn Jefunneho.
NUM.14.39	Keď Mojžiš oznámil tieto slová všetkým Izraelitom, ľud sa veľmi zarmútil.
NUM.14.40	Včasráno vstali, vystúpili na temeno vrchu a povedali: „Vystúpme na miesto, o ktorom hovoril Hospodin, hoci sme zhrešili!“
NUM.14.41	Mojžiš im však povedal: „Prečo prestupujete príkaz Hospodina?! To sa vám nepodarí! 
NUM.14.42	Hospodin nie je medzi vami, preto nevystupujte, aby vás nepriatelia neporazili. 
NUM.14.43	Veď tam budú proti vám Amalékovia a Kanaánčania a vy padnete ich mečom. Pretože ste sa odvrátili od Hospodina, Hospodin nebude s vami!“
NUM.14.44	Oni sa však napriek tomu odvážili vystúpiť na temeno vrchu. Ani archa Hospodinovej zmluvy, ani Mojžiš sa však z tábora nepohli. 
NUM.14.45	Amalékovia a Kanaánčania, ktorí bývali na tom pohorí, zostúpili, bili ich a rozháňali až po Chormu.
NUM.15.1	Hospodin oslovil Mojžiša: 
NUM.15.2	„Povedz Izraelitom toto: ‚Keď prídete do krajiny, ktorú vám dávam a v ktorej budete bývať,
NUM.15.3	pri príprave ohňovej obety Hospodinovi, spaľovanej obety alebo obety s hostinou na splnenie sľubu, či ako dobrovoľný dar, alebo pri slávnostných zhromaždeniach, či pri príprave príjemnej vône Hospodinovi z hovädzieho dobytka alebo z oviec,
NUM.15.4	nech ten, kto prináša svoj obetný dar Hospodinovi, ako pokrmovú obetu prinesie desatinu efy jemnej múky zamiesenej so štvrtinou hínu oleja.
NUM.15.5	Ku každému baránkovi pridaj štvrtinu hínu vína k nápojovej obete, tak pri spaľovanej obete, ako aj pri obete s hostinou.
NUM.15.6	K baranovi ako pokrmovú obetu pridaj dve desatiny jemnej múky zamiesenej s tretinou hínu oleja 
NUM.15.7	a k nápojovej obete pridaj tretinu hínu vína na príjemnú vôňu Hospodinovi. 
NUM.15.8	Keď budeš pripravovať dobytča na spaľovanú obetu alebo na obetu s hostinou na splnenie sľubu, alebo ako obetu spoločenstva Hospodinovi,
NUM.15.9	spolu s dobytčaťom prinesieš ako pokrmovú obetu tri desatiny jemnej múky zamiesenej s polovicou hínu oleja, 
NUM.15.10	a k nápojovej obete prinesieš polovicu hínu vína ako ohňovú obetu príjemnej vône Hospodinovi. 
NUM.15.11	Tak sa to bude robiť pri každom býkovi a baranovi, pri ovciach a kozách 
NUM.15.12	Tak to pripravíte pri každom kuse z celého počtu obetovaných zvierat. 
NUM.15.13	Tak to bude robiť každý z vášho ľudu, keď bude prinášať ohňovú obetu ako príjemnú vôňu Hospodinovi. 
NUM.15.14	Ak sa bude u vás zdržiavať cudzinec alebo ak niekto u vás už niekoľko pokolení býva a bude chcieť priniesť ohňovú obetu ako príjemnú vôňu Hospodinovi, nech to robí tak, ako to robíte vy. 
NUM.15.15	V zhromaždení bude platiť rovnaké ustanovenie pre vás i pre cudzinca, ktorý sa u vás zdržiava. Bude to večné ustanovenie pre všetky vaše pokolenia. Pred Hospodinom bude platiť to isté pre vás i pre cudzinca.
NUM.15.16	Ten istý zákon a ten istý právny predpis platí pre vás i pre cudzinca, ktorý sa u vás zdržiava.‘“
NUM.15.17	Hospodin oslovil Mojžiša: 
NUM.15.18	„Povedz Izraelitom toto: ‚Keď vojdete do krajiny, do ktorej vás vediem,
NUM.15.19	a keď budete jesť z pokrmov tej krajiny, prinášajte obetu pozdvihovania Hospodinovi.
NUM.15.20	Ako prvotinu svojho cesta obetujte koláč ako obetu pozdvihovania. Odovzdajte ju ako obetu pozdvihovania z humna.
NUM.15.21	Z prvotín svojho cesta budete dávať Hospodinovi obetu pozdvihovania vo všetkých vašich pokoleniach.
NUM.15.22	Ak sa neúmyselne prehrešíte proti niektorému z týchto príkazov, o ktorých Hospodin hovoril Mojžišovi,
NUM.15.23	proti čomukoľvek z toho, čo vám Hospodin prikázal prostredníctvom Mojžiša, odo dňa, keď Hospodin začal vydávať príkazy pre vaše pokolenia až dosiaľ, 
NUM.15.24	ak sa to stalo neúmyselne a bez vedomia pospolitosti, potom celá pospolitosť pripraví mladého býčka na spaľovanú obetu ako obetu príjemnej vône Hospodinovi. K tomu sa pridá aj pokrmová a nápojová obeta podľa predpisu a jeden cap na obetu za hriech.
NUM.15.25	Kňaz vykoná obrad zmierenia za celú pospolitosť Izraelitov a odpustí sa im. Stalo sa to neúmyselne a oni priniesli svoj dar, ohňovú obetu Hospodinovi, obetu za hriech Hospodinovi za to, čo sa stalo neúmyselne. 
NUM.15.26	Odpustí sa teda celej pospolitosti Izraelitov i cudzincovi, ktorý sa u nich zdržiava, pretože všetok ľud to urobil neúmyselne.
NUM.15.27	Ak sa však jednotlivec prehreší neúmyselne, prinesie na obetu za hriech jednoročnú kozu.
NUM.15.28	Kňaz vykoná obrad zmierenia za toho, kto sa neúmyselne prehrešil. Ak niekto zhrešil pred Hospodinom neúmyselne, kňaz vykoná nad ním obrad zmierenia a odpustí sa mu.
NUM.15.29	Rovnaký zákon budete mať pre príslušníka Izraela i pre cudzinca, ktorý sa zdržiava medzi vami, keď sa prehreší neúmyselne. 
NUM.15.30	Keď sa však niekto prehreší úmyselne, domáci alebo cudzinec, rúha sa Hospodinovi. Toho treba odstrániť zo svojho ľudu.
NUM.15.31	Opovrhol Hospodinovým slovom a porušil príkaz. Taký človek musí byť bez milosti odstránený. Jeho vina zostane na ňom.‘“
NUM.15.32	Keď boli Izraeliti na púšti, prichytili istého muža, ktorý v sobotný deň zbieral drevo.
NUM.15.33	Tí, čo ho pri zbieraní dreva prichytili, priviedli ho k Mojžišovi a Áronovi a pred celú pospolitosť.
NUM.15.34	Dali ho strážiť, lebo sa nevedelo, čo sa s ním má stať.
NUM.15.35	Hospodin povedal Mojžišovi: „Ten muž musí zomrieť. Celá pospolitosť ho ukameňuje za táborom.“
NUM.15.36	Celá pospolitosť ho vyviedla za tábor, kde ho ukameňovali a zomrel, ako Hospodin prikázal Mojžišovi.
NUM.15.37	Hospodin povedal Mojžišovi: 
NUM.15.38	„Povedz Izraelitom, aby si všetky budúce pokolenia robili strapce na okraji šiat a nad ne dávali purpurovo-fialovú stuhu.
NUM.15.39	Strapce vám budú na toto: kedykoľvek sa na ne pozriete, pripomenú vám, že máte plniť všetky Hospodinove príkazy, aby ste nepodliehali žiadostiam svojho srdca a svojich očí, ktorým podliehajú smilníci,
NUM.15.40	aby ste si pripomínali a plnili všetky moje príkazy a boli ste svätí pre svojho Boha.
NUM.15.41	Ja som Hospodin, váš Boh, ktorý vás vyviedol z Egypta, aby som vám bol Bohom. Ja som Hospodin, váš Boh!“
NUM.16.1	Korach, syn Jishára, syna Koháta, syna Léviho, si pribral Datána a Abiráma, synov Eliába, ako aj Óna, syna Peleta, Rúbenovcov.
NUM.16.2	Tí spolu s dvestopäťdesiatimi Izraelitmi povstali proti Mojžišovi. Boli to vodcovia pospolitosti, zástupcovia v zhromaždení, muži zvučného mena.
NUM.16.3	Zhromaždili sa proti Mojžišovi a Áronovi a vyčítali im: „Dovolili ste si príliš mnoho! Veď všetci v celej pospolitosti sú svätí a Hospodin je uprostred nich. Prečo sa vyvyšujete nad Hospodinovu pospolitosť?!“
NUM.16.4	Keď to Mojžiš počul, padol na tvár.
NUM.16.5	Potom povedal Korachovi a celej jeho skupine: „Ráno oznámi Hospodin, kto je jeho, kto je svätý a kto sa smie k nemu priblížiť. Koho si vyvolí, ten sa smie k nemu priblížiť.
NUM.16.6	Urobte toto: Korach a celá jeho skupina, vezmite si kadidelnice, 
NUM.16.7	dajte do nich oheň a zajtra položte na to kadidlo pred Hospodinom. Koho si vyvolí Hospodin, ten bude svätý. Príliš mnoho si dovoľujete, Léviovci!“
NUM.16.8	Mojžiš povedal Korachovi: „Počujte, Léviovci, 
NUM.16.9	je vám to málo, že vás Boh Izraela oddelil od pospolitosti Izraela, aby ste mohli k nemu pristupovať a vykonávať službu v Hospodinovom príbytku, stáť pred pospolitosťou a slúžiť jej?
NUM.16.10	Dovolil predsa pristupovať tebe a s tebou všetkým tvojim bratom Léviovcom a vy chcete získať aj kňazský úrad.
NUM.16.11	Tým ste sa vlastne ty a celá tvoja skupina spolčili proti Hospodinovi. Čo je Áron, že repcete proti nemu?“
NUM.16.12	Nato dal Mojžiš zavolať Datána a Abiráma, Eliábových synov. Oni však odpovedali: „Nejdeme! 
NUM.16.13	Je to málo, že si nás vyviedol z krajiny oplývajúcej mliekom a medom, aby si nás nechal pomrieť na tejto púšti? Ešte sa chceš stať nad nami aj neobmedzeným vládcom? 
NUM.16.14	Veď si nás neuviedol do krajiny oplývajúcej mliekom a medom, ani si nám nedal do vlastníctva polia a vinice. Chceš azda vyklať oči týmto mužom? Nejdeme!“
NUM.16.15	Vtedy sa Mojžiš veľmi nahneval a povedal Hospodinovi: „Nevšímaj si ich obety. Jediného osla som od nich nevzal, nikomu z nich som nič zlé neurobil.“
NUM.16.16	Mojžiš potom Korachovi povedal: „Ty a celá tvoja skupina buďte zajtra pred Hospodinom; teda ty, oni a Áron. 
NUM.16.17	Každý z vás si vezme svoju kadidelnicu, dá do nej kadidlo a prinesie ju pred Hospodina; bude to spolu dvestopäťdesiat kadidelníc. Aj ty a Áron si vezmete svoju kadidelnicu.“
NUM.16.18	Každý si teda vzal svoju kadidelnicu, dal do nej oheň a vložil naň kadidlo. Potom sa všetci postavili ku vchodu stanu stretávania spolu s Mojžišom a Áronom. 
NUM.16.19	Korach zhromaždil proti nim celú skupinu ku vchodu stanu stretávania. Vtom sa celej pospolitosti zjavila Hospodinova sláva. 
NUM.16.20	Hospodin povedal Mojžišovi a Áronovi: 
NUM.16.21	„Oddeľte sa od tejto skupiny! Okamžite ich zničím.“
NUM.16.22	Vtedy obaja padli na tvár a volali: „Bože, Bože, ktorému patrí duch každého človeka! Pre jedného muža, ktorý zhrešil, sa chceš hnevať na celú pospolitosť?“
NUM.16.23	Hospodin odpovedal Mojžišovi: 
NUM.16.24	„Povedz pospolitosti: Vzdiaľte sa z okolia príbytku Korachovho, Datánovho a Abirámovho!“
NUM.16.25	Mojžiš sa odobral k Datánovi a Abirámovi. Starší Izraela stáli za ním.
NUM.16.26	Pospolitosti povedal: „Odstúpte od stanov týchto bezbožných mužov a nedotýkajte sa ničoho, čo je ich, aby ste nezahynuli pre všetky ich hriechy.“
NUM.16.27	Vzdialili sa teda z okolia príbytku Korachovho, Datánovho a Abirámovho. Datán a Abirám vyšli a postavili sa ku vchodu do svojich stanov so svojimi ženami, synmi a deťmi. 
NUM.16.28	Mojžiš povedal: „Nič nekonám z vlastnej vôle; všetky tieto skutky ma poslal vykonať Hospodin. Poznáte to podľa tohto:
NUM.16.29	Ak títo ľudia zomrú prirodzenou smrťou, alebo ak ich postihne to, čo postihuje aj iných ľudí, tak ma Hospodin neposlal.
NUM.16.30	No ak Hospodin urobí niečo neobvyklé a zem roztvorí svoje ústa a zhltne ich so všetkým, čo majú, a ak zaživa zostúpia do podsvetia, poznáte, že títo muži znevážili Hospodina.“
NUM.16.31	Len čo to dopovedal, roztvorila sa pod nimi pôda,
NUM.16.32	zem otvorila svoje ústa a zhltla ich s príbytkami spolu so všetkými tými, čo boli pri Korachovi aj s ich majetkom. 
NUM.16.33	Zaživa zostúpili do podsvetia so všetkým, čo mali, a zem sa nad nimi zavrela; tak zmizli spomedzi zhromaždenia. 
NUM.16.34	Keď všetci Izraeliti, ktorí boli okolo nich, počuli ich nárek, rozutekali sa a vraveli: „Len aby zem nezhltla aj nás!“
NUM.16.35	Od Hospodina vyšľahol oheň a strávil tých dvestopäťdesiat mužov, ktorí priniesli kadidlo.
NUM.17.1	Hospodin oslovil Mojžiša: 
NUM.17.2	„Povedz Eleazárovi, synovi kňaza Árona, aby z pohoreniska poodnášal kadidelnice, lebo sú sväté, a oheň z nich daj porozsýpať.
NUM.17.3	Nech sa z kadidelníc tých, čo za svoj hriech zaplatili životom, vytepú plechy a nech nimi obložia oltár.“ Priniesli ich pred Hospodina, a preto sú sväté. Izraelitom budú znamením.
NUM.17.4	Kňaz Eleazár vzal teda medené kadidelnice, ktoré priniesli tí, čo boli spálení, a vytepal z nich plechy na obloženie oltára 
NUM.17.5	ako varovné znamenie Izraelitom, aby nikto z nepovolaných, kto by nepochádzal z Áronovho potomstva, nepristupoval a nepálil kadidlo pred Hospodinom, aby sa mu nestalo to, čo Korachovi a jeho skupine, ako mu to prostredníctvom Mojžiša oznámil Hospodin.
NUM.17.6	Na druhý deň reptala celá pospolitosť Izraelitov proti Mojžišovi a Áronovi: „Vy ste zapríčinili smrť Hospodinovho ľudu!“
NUM.17.7	Keď sa však pospolitosť zhromaždila proti Mojžišovi a Áronovi a obrátili sa k stanu stretávania, náhle ho zakryl oblak a zjavila sa Hospodinova sláva.
NUM.17.8	Mojžiš a Áron prišli pred stan stretávania. 
NUM.17.9	Hospodin povedal Mojžišovi: 
NUM.17.10	„Odíďte spomedzi tejto pospolitosti! Okamžite ich zničím.“ Obaja padli na tvár.
NUM.17.11	Mojžiš povedal Áronovi: „Vezmi kadidelnicu, daj do nej oheň z oltára, polož naň kadidlo a rýchlo bež k pospolitosti a vykonaj za nich obrad zmierenia, lebo Hospodin sa veľmi nahneval. Pohroma sa už začala.“
NUM.17.12	Áron vzal kadidelnicu, ako mu kázal Mojžiš, a bežal doprostred zhromaždenia, ale pohroma sa medzi ľudom už začala. Zapálil kadidlo, aby vykonal za ľud obrad zmierenia.
NUM.17.13	Postavil sa medzi mŕtvych a živých a pohroma prestala.
NUM.17.14	Pri tejto pohrome bolo štrnásťtisícsedemsto mŕtvych, okrem tých, čo pomreli pre Koracha.
NUM.17.15	Áron sa potom vrátil k Mojžišovi ku vchodu do stanu stretávania a pohroma prestala.
NUM.17.16	Hospodin oslovil Mojžiša: 
NUM.17.17	„Povedz Izraelitom a z každého ich kmeňa vezmi po jednej palici, teda od všetkých ich kniežat, spolu dvanásť palíc za ich kmene. Meno každého napíš na jeho palicu. 
NUM.17.18	Áronovo meno napíš na palicu Léviho; len jedna palica pripadne na jedného kmeňového náčelníka. 
NUM.17.19	Potom ich ulož do stanu stretávania pred Svedectvo, kde sa s vami stretávam.
NUM.17.20	Palica muža, ktorého si vyvolím, vypučí, a tak umlčím reptanie Izraelitov, ktorí proti vám repcú.“ 
NUM.17.21	Mojžiš to oznámil Izraelitom a všetky ich kniežatá mu dali spolu dvanásť palíc, po jednej palici od jedného kniežaťa za kmeň. Áronova palica bola medzi ich palicami. 
NUM.17.22	Mojžiš uložil palice pred Hospodinom v stane svedectva. 
NUM.17.23	Keď Mojžiš na druhý deň vošiel do stanu svedectva, Áronova palica za Léviho kmeň vypučala. Vyhnala puky, rozkvitla a dozreli na nej mandle.
NUM.17.24	Mojžiš vyniesol všetky palice spred Hospodina ku všetkým Izraelitom, aby to videli, a každý si vzal svoju palicu.
NUM.17.25	Hospodin povedal Mojžišovi: „Áronovu palicu zanes späť pred Svedectvo, aby sa zachovala ako výstražné znamenie buričom. Tým urobíš koniec ich reptaniu proti mne a nezomrú.“
NUM.17.26	Mojžiš urobil celkom tak, ako mu prikázal Hospodin. 
NUM.17.27	Izraeliti však povedali Mojžišovi: „Pozri, mrieme, hynieme, všetci zahynieme.
NUM.17.28	Každý, kto sa priblíži k Hospodinovmu príbytku, zomiera. Máme teda všetci zahynúť?“
NUM.18.1	Hospodin povedal Áronovi: „Ty, tvoji synovia a tvoja rodina budete zodpovední za svätyňu. Ty a s tebou tvoji synovia budete zodpovední za svoje kňazstvo.
NUM.18.2	Dovoľ však, aby s tebou mohli pristupovať aj tvoji bratia z Léviho pokolenia, z kmeňa tvojho otca. Nech sa pripoja k tebe a nech ti slúžia, kým ty a tvoji synovia budete pred stanom svedectva.
NUM.18.3	Budú konať strážnu službu pri tebe a starať sa o poriadok pri celom stane. Nesmú sa však priblížiť k zariadeniu svätyne ani k oltáru, aby nezomreli oni ani vy.
NUM.18.4	Pripoja sa k tebe a budú konať strážnu službu pri stane stretávania a starať sa o všetky služby v stane. Nikto cudzí sa k vám nesmie priblížiť.
NUM.18.5	Budete konať strážnu službu pri svätyni a pri oltári, aby už Izraelitov nepostihol Boží hnev.
NUM.18.6	Ja som si spomedzi Izraelitov vybral vašich bratov Léviovcov ako dar pre vás, ako odovzdaných Hospodinovi, aby vykonávali službu pri stane stretávania.
NUM.18.7	Ty však a s tebou aj tvoji synovia smiete slúžiť ako kňazi vo všetkom, čo súvisí s oltárom a s tým, čo je vnútri za oponou; tam máte konať svoju službu. Kňazský úrad vám dávam ako dar. Keby sa priblížil niekto cudzí, musí zomrieť.“
NUM.18.8	Hospodin povedal Áronovi: „Dávam ti na starosť svoje pozdvihované obety. Tebe a tvojim synom dávam trvalo platným ustanovením časť všetkých posvätných darov Izraelitov.
NUM.18.9	Z ich najsvätejších darov, ktoré nebudú spálené, tvoje bude toto: každý ich obetný dar pri každej ich pokrmovej obete, pri každej ich obete za hriech a pri každej ich obete za vinu, ktoré mi budú dávať. Tebe a tvojim synom budú patriť najsvätejšie dary.
NUM.18.10	Budeš ich jesť na svätosvätom mieste; môže ich jesť každý muž. Nech ti je to sväté!
NUM.18.11	Tebe bude patriť toto: pozdvihovaná obeta z ich darov. Všetky podávané obety, ktoré budú prinášať Izraeliti, dávam tebe, tvojim synom a dcéram ako trvalo platné ustanovenie. Z toho smie jesť každý, kto je čistý v tvojom dome.
NUM.18.12	Dávam ti prvotiny zo všetkého najlepšieho oleja i všetkého najlepšieho muštu a obilia, ktoré budú dávať Hospodinovi.
NUM.18.13	Tvoje budú prvé plody zo všetkého v ich krajine, čo prinesú Hospodinovi. Každý, kto je čistý v tvojom dome, smie z toho jesť.
NUM.18.14	Tvoje bude všetko, čo je v Izraeli pod ochrannou kliatbou.
NUM.18.15	Všetko, čo otvára materinské lono všetkých živých tvorov, teda z ľudí i z dobytka, čo je prinášané Hospodinovi, bude tvoje. Prvorodené z ľudí musíš však bezpodmienečne vykúpiť. Vykúpiť musíš aj prvorodené z nečistého dobytka.
NUM.18.16	Vykúpiš ich jednomesačné a oceníš ich piatimi šeklami striebra podľa váhy šekla svätyne; jeden šekel je dvadsať gér.
NUM.18.17	Prvorodené z hovädzieho dobytka, z oviec a kôz však nevykupuj. Je to posvätné. Ich krvou pokrop oltár a ich tuk spáľ. Je to ohňová obeta príjemnej vône Hospodinovi.
NUM.18.18	Ich mäso bude tvoje. Takisto budú tvoje aj hruď z podávanej obety a pravé stehno.
NUM.18.19	Všetky pozdvihované obety z posvätných darov, ktoré pozdvihujú Izraeliti Hospodinovi, dávam tebe, tvojim synom a dcéram trvalo platným ustanovením. Je to trvalá zmluva, potvrdená soľou pred Hospodinom pre teba a pre tvoje potomstvo.“
NUM.18.20	Hospodin povedal Áronovi: „V ich krajine nebudeš mať dedičný majetok a nedostaneš medzi nimi ani podiel. Ja som tvoj podiel a tvoje dedičstvo medzi Izraelitmi.
NUM.18.21	Léviovcom dávam v Izraeli dedične do vlastníctva všetky desiatky za ich službu, ktorú vykonávajú, za službu pri stane stretávania.
NUM.18.22	Nech sa už Izraeliti nepribližujú k stanu stretávania, aby neuvalili na seba hriech a nezomreli.
NUM.18.23	Službu pri stane stretávania budú vykonávať len Léviovci a budú niesť zodpovednosť za svoje previnenia. Toto je trvalé ustanovenie pre vaše pokolenia. Medzi Izraelitmi nebudú mať dedičný majetok. 
NUM.18.24	Namiesto toho dávam Léviovcom za dedičný majetok desiatky od Izraelitov, ktoré prinášajú Hospodinovi ako pozdvihovanú obetu. Preto som im povedal, že medzi Izraelitmi nebudú mať dedičný majetok.“
NUM.18.25	Hospodin oslovil Mojžiša: 
NUM.18.26	„Povedz Léviovcom toto: ‚Keď od Izraelitov prijmete desiatky, ktoré vám od nich dávam ako dedičný majetok, odvediete z nich ako pozdvihovanú obetu Hospodinovi desatinu z desiatkov.
NUM.18.27	Táto vaša pozdvihovaná obeta sa vám bude počítať, akoby šlo o obilie z humna a o šťavu z lisu. 
NUM.18.28	Zo všetkých svojich desiatkov, ktoré prijmete od Izraelitov, aj vy prinesiete, teda aj vy, Hospodinovi pozdvihovanú obetu tým, že túto pozdvihovanú obetu pre Hospodina odovzdáte kňazovi Áronovi.
NUM.18.29	Zo všetkých svojich najlepších darov odovzdáte vždy na pozdvihovanú obetu pre Hospodina posvätnú čiastku.‘ 
NUM.18.30	Okrem toho Léviovcom povedz: ‚Keď budete z toho obetovať to najlepšie, bude sa vám to počítať, akoby to bol výnos z humna a z lisu.
NUM.18.31	Môžete to jesť spolu s rodinami kdekoľvek, lebo to je vaša mzda za vašu službu pri stane stretávania.
NUM.18.32	Keď budete prinášať ako pozdvihovanú obetu to najlepšie, nezaťažíte sa hriechom, neznesvätíte posvätné dary Izraelitov a nezomriete.‘“
NUM.19.1	Hospodin povedal Mojžišovi a Áronovi: 
NUM.19.2	„Toto je zákonné ustanovenie, ktoré prikázal Hospodin: Povedz Izraelitom, aby ti priviedli červenú kravu bez chyby a poškvŕn, ktorá dosiaľ neniesla jarmo.
NUM.19.3	Odovzdajte ju kňazovi Eleazárovi. Ten ju dá vyviesť za tábor a tam ju pred ním zabijú.
NUM.19.4	Potom si kňaz Eleazár namočí prst v jej krvi a sedemkrát ňou bude kropiť smerom k prednej časti stanu stretávania.
NUM.19.5	Kravu potom pred ním spália. Spália jej kožu, mäso, krv i výkaly.
NUM.19.6	Potom kňaz vezme cédrové drevo, yzop i karmazínové farbivo a hodí to na spaľovanú kravu.
NUM.19.7	Kňaz môže vkročiť do tábora len potom, keď si opral šaty a celý sa umyl. No aj tak zostane do večera nečistý.
NUM.19.8	Vyprať si šaty a umyť sa musí aj ten, kto ju spálil, no aj tak zostane do večera nečistý. 
NUM.19.9	Potom niekto čistý pozhŕňa zo spálenej kravy popol, vonku ho za táborom uloží na čisté miesto. Tam sa bude držať pre pospolitosť Izraelitov na prípravu očistnej vody. To je obeta za hriech.
NUM.19.10	Aj ten, kto z kravy pozhŕňa popol, musí si oprať šaty, no aj tak zostane do večera nečistý. To bude trvalo platné ustanovenie pre Izraelitov i pre cudzinca, ktorý sa zdržiava medzi vami.
NUM.19.11	Kto by sa dotkol mŕtvoly ktoréhokoľvek človeka, bude nečistý sedem dní. 
NUM.19.12	Na tretí a siedmy deň sa musí tou vodou očisťovať od hriechu a bude čistý. Ak sa však na tretí a siedmy deň od hriechu neočistí, nebude čistý.
NUM.19.13	Ktokoľvek by sa dotkol mŕtvoly človeka a neočistil by sa od hriechu, poškvrní Hospodinov príbytok. Ten bude odstránený z Izraela, lebo nebol pokropený očistnou vodou. Bude nečistý a jeho nečistota zostane na ňom.
NUM.19.14	V prípade, že niekto zomrie v stane, potom platí zákon, podľa ktorého každý, kto vojde do stanu, i ten, kto už v stane je, bude sedem dní nečistý. 
NUM.19.15	Aj každá otvorená nádoba, ak na nej nie je priviazaný vrchnák, bude nečistá. 
NUM.19.16	Ktokoľvek by sa na poli dotkol mŕtvoly človeka zabitého mečom alebo inak usmrteného, či ľudských kostí, prípadne hrobu, bude sedem dní nečistý.
NUM.19.17	Pre nečistého vezmú do nádoby trochu popola zo spálenej kravy určeného na očisťovanie hriechu a naň sa naleje čerstvá voda. 
NUM.19.18	Potom niekto čistý vezme yzop, namočí ho v tej vode, pokropí stan, všetky nádoby i všetkých ľudí, čo sú tam, ale aj každého, kto sa dotkol kostí násilne usmrteného, prirodzene zomrelého alebo hrobu.
NUM.19.19	Na tretí a siedmy deň čistý pokropí nečistého a na siedmy deň ho očistí od hriechu. Potom si vyperie šaty, umyje sa a večer bude čistý.
NUM.19.20	Keď sa niekto znečistí, no od hriechu sa neočistí, nech je odstránený zo zhromaždenia, lebo poškvrnil Hospodinovu svätyňu. Je nečistý, pretože nebol pokropený očistnou vodou.
NUM.19.21	To im bude trvalo platným ustanovením. Ten, kto bude kropiť očistnou vodou, operie si šaty, lebo kto sa dotkne očistnej vody, bude nečistý do večera. 
NUM.19.22	Všetko, čoho sa nečistý dotkne, bude nečisté. Ten, kto sa ho dotkne, bude do večera nečistý.“
NUM.20.1	V prvom mesiaci prišla celá pospolitosť Izraelitov na púšť Cin. Ľud sa utáboril v Kadéši, kde zomrela Mirjam, a kde ju aj pochovali.
NUM.20.2	Pospolitosť nemala vodu. Preto sa zhromaždili okolo Mojžiša a Árona.
NUM.20.3	Ľud sa hádal s Mojžišom. Dohovárali mu: „Kiežby sme boli už vtedy pomreli, keď zahynuli naši bratia pred Hospodinom!
NUM.20.4	Prečo ste vyviedli Hospodinovo zhromaždenie na túto púšť? Máme tu pomrieť spolu s dobytkom?
NUM.20.5	Prečo ste nás len vyviedli z Egypta a doviedli na toto nevľúdne miesto, kde sa nedá pestovať obilie ani figy, ani vinič, ani granátové jablká; ba nie je tu ani pitná voda?“
NUM.20.6	Mojžiš a Áron odišli od zhromaždenia ku vchodu do stanu stretávania a padli na tvár. Tam sa im zjavila Hospodinova sláva.
NUM.20.7	Hospodin povedal Mojžišovi: 
NUM.20.8	„Vezmi si palicu a so svojím bratom Áronom zvolaj pospolitosť, pred ňou sa prihovorte skale a bude z nej tiecť voda. Tak im vyvedieš vodu zo skaly a napojíš ľud i dobytok.
NUM.20.9	Mojžiš vzal teda palicu, ktorá bola pred Hospodinom, ako mu prikázal Hospodin.“
NUM.20.10	Nato zvolal Mojžiš s Áronom zhromaždenie pred skalu a povedal: „Počujte, vzbúrenci! Máme vám z tejto skaly vyviesť vodu?“
NUM.20.11	Mojžiš zodvihol ruku a palicou dvakrát udrel skalu. Vyrazil z nej silný prúd vody, takže sa napila celá pospolitosť i dobytok.
NUM.20.12	Hospodin povedal Mojžišovi a Áronovi: „Pretože ste neuverili, keď ste mali pred očami Izraelitov dosvedčiť moju svätosť, neuvediete toto zhromaždenie do krajiny, ktorú mu dám.“
NUM.20.13	Sú to vody Meriby
NUM.20.14	Z Kadéša poslal Mojžiš poslov k edómskemu kráľovi: „Toto ti odkazuje tvoj brat Izrael: Ty poznáš všetky útrapy, ktoré nás postihli.
NUM.20.15	Naši otcovia zostúpili do Egypta, kde dlhý čas bývali. Egypťania však s nami a s našimi otcami zle zaobchádzali,
NUM.20.16	preto sme volali k Hospodinovi o pomoc a on vypočul náš nárek. Poslal nám posla, ktorý nás vyviedol z Egypta. Teraz sme v Kadéši, v meste na hranici tvojho územia.
NUM.20.17	Dovoľ nám prejsť cez tvoje územie. Nepôjdeme cez polia ani cez vinice, nebudeme piť vodu zo studní, pôjdeme kráľovskou cestou, z ktorej neodbočíme ani napravo, ani naľavo, kým neprejdeme tvojím územím.“
NUM.20.18	Edóm mu však odkázal: „Nesmieš prejsť cez moje územie, lebo vyjdem proti tebe s mečom!“ 
NUM.20.19	Izraeliti mu odpovedali: „Pôjdeme hlavnou cestou a keď ja alebo môj dobytok budeme piť z tvojej vody, zaplatíme ti. Nič iné nechcem, len aby sme mohli pešo prejsť.“
NUM.20.20	Edóm odmietol: „Nesmieš prejsť!“ Potom vyšiel proti nim s veľkým počtom ľudí a s veľkou mocou.
NUM.20.21	Keď Edóm Izraelu prechod cez svoje územie odmietol, Izrael sa mu vyhol.
NUM.20.22	Z Kadéša odišla celá izraelská pospolitosť a prišla k vrchu Hór.
NUM.20.23	Na vrchu Hór, na hranici Edómska, Hospodin povedal Mojžišovi a Áronovi: 
NUM.20.24	„Áron bude pripojený k svojmu ľudu; nevojde teda do krajiny, ktorú som dal Izraelitom, lebo ste odporovali môjmu rozkazu pri vodách Meriby.
NUM.20.25	Vezmi Árona a jeho syna Eleazára a vyveď ich na vrch Hór.
NUM.20.26	Vyzleč Árona z jeho rúcha a obleč doň jeho syna Eleazára, lebo Áron bude pripojený k svojmu ľudu, tam zomrie.“
NUM.20.27	Mojžiš urobil, ako mu prikázal Hospodin a pred očami celej pospolitosti vystúpili na vrch Hór. 
NUM.20.28	Mojžiš sňal z Árona rúcho a obliekol doň jeho syna Eleazára. Tam, na temene vrchu Hór, Áron zomrel. Potom Mojžiš a Eleazár zišli z vrchu.
NUM.20.29	Celá pospolitosť sa dozvedela, že Áron zomrel a celý dom Izraela oplakával Árona tridsať dní.
NUM.21.1	Keď sa Kanaánčan, kráľ Arádu, ktorý býval v Negeve, dopočul, že Izrael prichádza cestou z Atarímu, pustil sa s ním do boja a niekoľkých aj zajal.
NUM.21.2	Vtedy Izrael sľúbil Hospodinovi: „Ak mi naozaj vydáš do ruky tento ľud, potom zničím ich mestá ako prekliate.“
NUM.21.3	Hospodin vypočul hlas Izraela a vydal mu do ruky Kanaánčanov. Vyhubili aj ich mestá ako prekliate a dali tomuto miestu meno Chorma
NUM.21.4	Od vrchu Hór šli ďalej smerom k Trstinovému moru, aby obišli územie Edómčanov. Ľud však cestou zmalomyseľnel
NUM.21.5	a reptal proti Bohu a Mojžišovi: „Prečo ste nás vyviedli z Egypta? Aby sme pomreli na púšti? Veď tu niet ani chleba, ani vody a tento biedny pokrm sa nám už oškliví!“
NUM.21.6	Hospodin poslal na ľud ohnivé hady. Tie štípali ľud a mnohí z Izraela pomreli.
NUM.21.7	Ľudia prichádzali k Mojžišovi a vraveli: „Zhrešili sme, keď sme reptali proti Hospodinovi a proti tebe. Pros za nás Hospodina, aby nás zbavil hadov!“ Mojžiš sa teda modlil za ľud.
NUM.21.8	Hospodin povedal Mojžišovi: „Zhotov ohnivého hada a pripevni ho na žrď! Keď sa ktokoľvek z uštipnutých naň pozrie, zostane nažive.“
NUM.21.9	Mojžiš teda zhotovil bronzového hada a pripevnil ho na žrď. Keď had niekoho uštipol a uštipnutý pozrel na bronzového hada, zostal nažive.
NUM.21.10	Izraeliti šli ďalej a utáborili sa v Obóte.
NUM.21.11	Potom odišli z Obótu a utáborili sa v Ije-Abaríme na púšti, ktorá je na východ od Moábska. 
NUM.21.12	Odtiaľ odišli a utáborili sa v údolí Zered. 
NUM.21.13	Potom pokračovali ďalej a utáborili sa za Arnónom, ktorý je na púšti a pramení na území Amorejčanov. Arnón je totiž hranicou medzi Moábčanmi a Amorejčanmi.
NUM.21.14	Preto sa v Knihe Hospodinových bojov hovorí:
NUM.21.14	„Vahéb v Sufe a údolia pri Arnóne,
NUM.21.15	svah údolí, ktorý sa skláňa k osade Ár
NUM.21.15	a opiera sa o hranice Moábska.“
NUM.21.16	Odtiaľ tiahli do Beéru. Je to Beér, kde Hospodin povedal Mojžišovi:
NUM.21.16	„Zhromaždi ľud a ja im dám vodu!“
NUM.21.17	Vtedy spieval Izrael túto pieseň:
NUM.21.17	„Vydaj vodu, studňa! Ospevujte ju,
NUM.21.18	studňu, ktorú vykopali kniežatá!
NUM.21.18	Vyhĺbili ju vznešení z ľudu
NUM.21.18	žezlom, svojimi palicami.“
NUM.21.18	Z púšte tiahli do Mattany.
NUM.21.19	Z Mattany do Nachalíelu, z Nachalíelu do Bamótu. 
NUM.21.20	Z Bamótu do údolia, ktoré je na moábskych poliach pri vrchole Pisgy, ktorý vyčnieva nad pustatinou.
NUM.21.21	Izrael vyslal poslov k amorejskému kráľovi Sichónovi s odkazom:
NUM.21.22	„Dovoľ mi prejsť tvojou krajinou! Neodbočíme ani do poľa, ani do vinice, ani nebudeme piť vodu zo studne. Pôjdeme po kráľovskej ceste, kým neprejdeme tvojím územím.“
NUM.21.23	Sichón však nedovolil prejsť Izraelitom cez svoje územie, ale zhromaždil všetok svoj ľud a vytiahol proti Izraelitom na púšť. Dorazil do Jahacu a bojoval proti nim. 
NUM.21.24	Izrael ho však porazil ostrím meča a obsadil jeho územie od Arnónu až po Jabbók, až po Ammónčanov, lebo Jazér leží na ammónskej hranici.
NUM.21.25	Potom Izrael obsadil všetky tamojšie mestá. Usadil sa vo všetkých amorejských mestách, v Chešbóne a v jeho osadách. 
NUM.21.26	Chešbón bol totiž sídelným mestom amorejského kráľa Sichóna, ktorý bojoval proti niekdajšiemu moábskemu kráľovi a vzal mu z rúk celú krajinu až po Arnón. 
NUM.21.27	Preto skladatelia riekaniek hovoria:
NUM.21.27	„Poďte do Chešbónu!
NUM.21.27	Nech je vystavané a opevnené Sichónovo mesto.
NUM.21.28	Veď oheň vyšľahol z Chešbónu,
NUM.21.28	plameň zo Sichónovho mesta
NUM.21.28	a strávil Ár-Moáb.
NUM.21.28	Spálil arnónske výšiny.
NUM.21.29	Beda ti, Moáb!
NUM.21.29	Stratený si, ľud Kemóša.
NUM.21.29	Tvoji synovia sú utečenci
NUM.21.29	a tvoje dcéry sú v zajatí Sichóna,
NUM.21.29	kráľa Amorejčanov.
NUM.21.30	My sme ich však zničili
NUM.21.30	od Chešbónu až po Dibón.
NUM.21.30	Pustošili sme po Nófach,
NUM.21.30	všetko až po Medebu.“
NUM.21.31	Keď sa Izraeliti usadili v krajine Amorejčanov, 
NUM.21.32	Mojžiš vyslal vyzvedačov, aby preskúmali Jazér. Potom Izraeliti obsadili jeho dediny a vyhnali miestnych Amorejčanov.
NUM.21.33	Nato sa obrátili a šli hore bášanskou cestou. Bášanský kráľ Óg vytiahol so všetkým svojím ľudom do Edrei do boja proti nim.
NUM.21.34	Hospodin povedal Mojžišovi: „Neboj sa ho, lebo som ti ho dal do rúk: všetok jeho ľud i jeho krajinu! Ty s ním však nalož tak, ako si urobil amorejskému kráľovi Sichónovi, ktorý býval v Chešbóne!“ 
NUM.21.35	Porazili ho i jeho synov, ako aj všetok jeho ľud, takže nikto neušiel. Potom obsadili jeho krajinu.
NUM.22.1	Izraeliti šli ďalej a utáborili sa na moábskych stepiach v Zajordánsku naproti Jerichu.
NUM.22.2	Balák, syn Cippóra, videl všetko, čo urobil Izrael Amorejčanom.
NUM.22.3	Moábčania sa veľmi zľakli ľudu, lebo ho bolo mnoho; priam sa zhrozili Izraelitov.
NUM.22.4	Moábčania nato povedali midjánskym starším: „Tento dav teraz spustoší všetko, čo je okolo nás, ako vôl spása poľnú zeleň.“ V tom čase bol moábskym kráľom Balák, syn Cippóra,
NUM.22.5	ktorý vyslal poslov k Bileámovi, synovi Beóra, do Petóru, čo leží oproti Veľrieke, do jeho vlastnej krajiny, aby ho privolal. Odkázal mu: „Z Egypta vyšiel ľud, pokryl povrch zeme a usadzuje sa oproti mne.
NUM.22.6	Poď teda a pre mňa prekľaj tento ľud, lebo je mocnejší než ja. Azda ho potom porazím a vyženiem z krajiny. Viem totiž, že koho požehnáš, bude požehnaný, a koho prekľaješ, bude prekliaty.“ 
NUM.22.7	Moábski a midjánski starší sa vybrali na cestu a vzali so sebou odmenu za veštbu. Keď prišli k Bileámovi, oznámili mu Balákovo želanie. 
NUM.22.8	On im povedal: „Dnes prenocujte tu, potom vám odpoviem podľa toho, čo mi oznámi Hospodin.“ Moábske kniežatá zostali u Bileáma.
NUM.22.9	Boh prišiel k Bileámovi a spýtal sa ho: „Kto sú tí muži u teba?“ 
NUM.22.10	Bileám odpovedal Bohu: „Moábsky kráľ Balák, syn Cippóra, mi ich poslal s odkazom: 
NUM.22.11	‚Z Egypta vyšiel ľud a pokryl povrch zeme. Poď teda, prekľaj mi ho! Azda ho v boji premôžem a vyženiem.‘“
NUM.22.12	Boh však povedal Bileámovi: „Nechoď s nimi, nepreklínaj tento ľud, lebo je požehnaný!“
NUM.22.13	Keď Bileám ráno vstal, povedal Balákovým kniežatám: „Choďte do svojej krajiny, lebo Hospodin mi zakázal ísť s vami.“ 
NUM.22.14	Moábske kniežatá vstali, prišli k Balákovi a oznámili mu: „Bileám sa zdráhal ísť s nami.“
NUM.22.15	Balák znova poslal kniežatá ešte početnejšie a vznešenejšie než predtým. 
NUM.22.16	Prišli k Bileámovi a povedali: „Takto hovorí Balák, syn Cippóra: ‚Prosím, nezdráhaj sa prísť ku mne! 
NUM.22.17	Preveľmi ťa poctím a urobím všetko, čo mi povieš. Poď, prosím, prekľaj tento ľud v môj prospech!‘“
NUM.22.18	Bileám odpovedal Balákovým služobníkom: „Keby mi dal Balák toľko striebra či zlata, koľko sa zmestí do jeho paláca, ani tak nemôžem prestúpiť rozkaz Hospodina, svojho Boha —, nič nemôžem vykonať!
NUM.22.19	Zostaňte tu však aj cez noc, aby som sa dozvedel, čo mi ešte oznámi Hospodin.“ 
NUM.22.20	V noci prišiel Boh k Bileámovi a povedal mu: „Ak ťa prišli tí muži volať, vstaň a choď s nimi. Rob však len to, čo ti poviem.“
NUM.22.21	Bileám ráno vstal, osedlal si oslicu a odišiel s moábskymi kniežatami.
NUM.22.22	Jeho odchod roznietil Boží hnev. Hospodinov anjel sa mu postavil do cesty, aby mu prekážal v jazde na oslici. Bileáma sprevádzali aj dvaja jeho sluhovia.
NUM.22.23	Keď oslica uvidela Hospodinovho anjela stáť v ceste s vytaseným mečom v ruke, odbočila z cesty a šla do poľa. Bileám bil oslicu, lebo odbočila z cesty.
NUM.22.24	Hospodinov anjel sa postavil na chodník medzi vinicami, kde bol múr z jednej i z druhej strany. 
NUM.22.25	Keď oslica znova uvidela Hospodinovho anjela, pritisla sa k múru a Bileámovi pritlačila oň nohu. No Bileám ju znova zbil.
NUM.22.26	Hospodinov anjel ho opäť predišiel a zastal na úzkom mieste, kde sa nedalo vyhnúť ani napravo, ani naľavo.
NUM.22.27	Keď oslica uvidela Hospodinovho anjela, padla pod Bileámom. Bileám sa nahneval a začal biť oslicu palicou. 
NUM.22.28	Vtedy Hospodin otvoril oslici ústa a ona povedala Bileámovi: „Čo som ti urobila, že ma už tretíkrát biješ?“
NUM.22.29	Bileám jej odvetil: „Svojvoľne si si počínala voči mne. Keby som mal poruke meč, hneď by som ťa zabil.“ 
NUM.22.30	Oslica mu odpovedala: „Či nie som tvoja oslica, na ktorej oddávna až dodnes jazdíš? Správala som sa niekedy k tebe takto?!“ On odpovedal: „Nie.“ 
NUM.22.31	Vtedy Hospodin otvoril Bileámovi oči, takže zazrel Hospodinovho anjela stáť na ceste s vytaseným mečom v ruke. Bileám sa mu hlboko poklonil a padol pred ním na tvár.
NUM.22.32	Hospodinov anjel mu povedal: „Prečo si už trikrát zbil svoju oslicu? Ja som prišiel, aby som ti prekážal v ceste, lebo ťa vedie do záhuby.
NUM.22.33	Oslica ma videla a trikrát sa mi vyhla. Keby sa mi nebola vyhla, bol by som ťa zabil a ju by som nechal nažive.“ 
NUM.22.34	Bileám odpovedal Hospodinovmu anjelovi: „Zhrešil som, lebo som nevedel, že sa mi staviaš do cesty, no teraz, ak ti je to proti vôli, vrátim sa.“
NUM.22.35	Hospodinov anjel však povedal Bileámovi: „Choď s mužmi, no budeš hovoriť len to, čo ti poviem!“ Bileám teda šiel s Balákovými kniežatami.
NUM.22.36	Keď sa Balák o Bileámovom príchode dopočul, vyšiel mu v ústrety do Ír-Moábu pri Arnóne na hranici územia.
NUM.22.37	Balák dohováral Bileámovi: „Či som opätovne neposlal po teba, aby ťa zavolali? Či by som si ťa naozaj nevedel uctiť?“ 
NUM.22.38	Bileám odpovedal Balákovi: „Pozri, teraz som prišiel k tebe. Budem však môcť niečo vôbec povedať? Povedať môžem len to, čo mi do úst vloží Boh.“
NUM.22.39	Potom šiel Bileám s Balákom a prišli do Kirjat-Chucótu. 
NUM.22.40	Balák tam obetoval hovädzí dobytok i ovce a poslal z toho Bileámovi i kniežatám, čo boli s ním.
NUM.22.41	Nasledujúce ráno Balák vzal so sebou Bileáma a vyviedol ho na Baalovo posvätné návršie Bamót-Baal, odkiaľ bolo vidieť až na kraj tábora ľudu.
NUM.23.1	Bileám povedal Balákovi: „Postav mi tu sedem oltárov a priprav mi sedem býčkov a sedem baranov!“
NUM.23.2	Balák urobil, ako žiadal Bileám. Potom Balák a Bileám obetovali býčka a barana na každom oltári. 
NUM.23.3	Bileám povedal Balákovi: „Postav sa k svojej spaľovanej obete a ja odídem. Azda sa mi Hospodin ukáže a oznámim ti, čo mi zjaví.“ Potom sa Bileám odobral na osamelé miesto. 
NUM.23.4	Boh mu vyšiel v ústrety a Bileám mu povedal: „Pripravil som sedem oltárov a na každom z nich som obetoval býčka a barana.“ 
NUM.23.5	Potom Hospodin vložil Bileámovi do úst slová a povedal: „Vráť sa k Balákovi s posolstvom!“
NUM.23.6	Keď sa k nemu vrátil, stál pri svojej spaľovanej obete spolu so všetkými moábskymi kniežatami. 
NUM.23.7	Vtedy vyslovil svoj výrok:
NUM.23.7	„Z Aramu ma priviedol Balák,
NUM.23.7	z východných vrchov moábsky kráľ:
NUM.23.7	Poď preklínať Jákoba, poď zlorečiť Izraelovi!
NUM.23.8	Ako môžem preklínať, keď Boh nepreklína,
NUM.23.8	ako mám zlorečiť, keď Hospodin nezlorečí?
NUM.23.9	Vidím ho z vrcholu skál,
NUM.23.9	z pahorkov naňho hľadím.
NUM.23.9	Vidím ľud, čo býva oddelene,
NUM.23.9	a nepatrí k pohanom.
NUM.23.10	Kto zráta Jákobovcov? Je ich ako prachu!
NUM.23.10	Kto spočíta Izraelitov? Je ich ako piesku!
NUM.23.10	Kiežby som zomrel smrťou spravodlivých,
NUM.23.10	kiežby som skonal ako oni!“
NUM.23.11	Nato Balák povedal Bileámovi: „Čo si mi to urobil? Priviedol som ťa, aby si mojich nepriateľov preklial, a ty ich stále žehnáš!“ 
NUM.23.12	On odpovedal: „Nesmiem azda povedať to, čo mi do úst vložil Hospodin?“
NUM.23.13	Balák mu na to povedal: „Poď so mnou na iné miesto, odkiaľ ten ľud uvidíš. Ty si zatiaľ videl len jeho časť, nevidel si ho celý. Odtiaľ mi ho prekľaješ!“ 
NUM.23.14	Odviedol ho teda na Cófimské pole pri vrchole Pisgy, kde postavil sedem oltárov a na každom z nich obetoval býčka s baranom.
NUM.23.15	Bileám povedal Balákovi: „Ostaň tu pri svojej spaľovanej obete a ja zatiaľ počkám na stretnutie.“ 
NUM.23.16	Hospodin sa stretol s Bileámom, vložil mu do úst slová a povedal: „Vráť sa k Balákovi s posolstvom!“
NUM.23.17	Keď sa Bileám vrátil k Balákovi, videl ho stáť pri jeho spaľovanej obete spolu s moábskymi kniežatami a Balák sa ho spýtal: „Čo hovoril Hospodin?“
NUM.23.18	Vtedy Bileám vyslovil svoj výrok:
NUM.23.18	„Povstaň, Balák, a počúvaj,
NUM.23.18	dávaj pozor, syn Cippóra!
NUM.23.19	Boh nie je človek, aby klamal,
NUM.23.19	nie je syn človeka, aby ľutoval.
NUM.23.19	Povie azda a nespraví?
NUM.23.19	Sľúbi a nesplní?
NUM.23.20	Dostal som príkaz požehnávať;
NUM.23.20	on žehnal, nemôžem to zmeniť.
NUM.23.21	Neprávosť nevidieť v Jákobovi,
NUM.23.21	nebadať zlobu v Izraeli.
NUM.23.21	Hospodin, jeho Boh, je s ním;
NUM.23.21	jasot znie na počesť kráľa.
NUM.23.22	Boh, čo ho vyviedol z Egypta,
NUM.23.22	je preňho ako roh byvola.
NUM.23.23	Nieto kliatby proti Jákobovi,
NUM.23.23	nijakej veštby proti Izraelu.
NUM.23.23	Teraz sa povie Jákobovi,
NUM.23.23	Izraelovi, čo koná Boh.
NUM.23.24	To je ľud! Vstáva ako levica,
NUM.23.24	dvíha sa ako lev.
NUM.23.24	Neľahne si, kým nezhltne korisť,
NUM.23.24	kým nevypije krv usmrtených.“
NUM.23.25	Nato Balák povedal Bileámovi: „Keď už ho nemôžeš prekliať, aspoň ho nežehnaj!“ 
NUM.23.26	Bileám odpovedal Balákovi: „Nevravel som ti, že musím urobiť všetko, čo mi povie Hospodin?“ 
NUM.23.27	Potom Balák povedal Bileámovi: „Poď, zavediem ťa na iné miesto, možno sa zapáči Bohu, aby si ho odtiaľ preklial.“ 
NUM.23.28	Balák zaviedol Bileáma na vrchol Peóru, ktorý vyčnieva nad pustatinou.
NUM.23.29	Potom Bileám povedal Balákovi: „Postav tu sedem oltárov a priprav mi sedem býčkov a sedem baranov!“ 
NUM.23.30	Balák urobil tak, ako si želal Bileám a na každom oltári obetoval jedného býčka a jedného barana.
NUM.24.1	Bileám videl, že Hospodinovi sa páči, aby žehnal Izrael. Nepokúšal sa teda, ako už dvakrát predtým, o preklínanie, ale obrátil sa tvárou k púšti.
NUM.24.2	Keď sa Bileám rozhliadol a videl, ako Izrael táborí podľa svojich kmeňov, spočinul na ňom Boží duch
NUM.24.3	a vyslovil svoj výrok:
NUM.24.3	„Výrok Bileáma, syna Beóra,
NUM.24.3	výrok muža s otvorenými očami;
NUM.24.4	výrok toho, kto počúva Božie slová,
NUM.24.4	ktorý vidí zjavenia Všemohúceho,
NUM.24.4	padá do vytrženia a má otvorené oči:
NUM.24.5	Aké krásne sú tvoje stany, Jákob,
NUM.24.5	príbytky tvoje, Izrael!
NUM.24.6	Rozprestierajú sa ako údolia,
NUM.24.6	ako záhrady pri rieke,
NUM.24.6	ako aloa, čo sadil Hospodin,
NUM.24.6	ako cédre pri vode.
NUM.24.7	Voda bude tiecť z jeho vedier,
NUM.24.7	jeho siatiny budú v hojnej vlahe.
NUM.24.7	Vznešenejší ako Agag bude jeho kráľ,
NUM.24.7	zvelebené bude jeho kráľovstvo.
NUM.24.8	Boh, ktorý ho vyviedol z Egypta,
NUM.24.8	je preňho ako roh byvola.
NUM.24.8	Pohltí národy, svojich nepriateľov,
NUM.24.8	kosti im rozdrví, ich šípy poláme.
NUM.24.9	Uložil sa, odpočíva ako lev a levica.
NUM.24.9	Kto ho vyruší?
NUM.24.9	Kto ťa požehná, nech je požehnaný!
NUM.24.9	Kto ťa prekľaje, nech je prekliaty!“
NUM.24.10	Nato vzplanul Balákov hnev proti Bileámovi a plesol rukami. Balák potom povedal Bileámovi: „Zavolal som ťa preklínať mojich nepriateľov a ty už tretíkrát žehnáš.
NUM.24.11	Ber sa preč! Povedal som: Veľmi ťa poctím, ale Hospodin ťa pocty zbavil.“
NUM.24.12	Bileám však povedal Balákovi: „Nepovedal som tvojim poslom, ktorých si poslal ku mne: 
NUM.24.13	‚Keby mi dal Balák plný palác striebra a zlata, nemohol by som prestúpiť rozkaz Hospodina a čokoľvek svojvoľne vykonať. Čo povie Hospodin, to budem hovoriť‘?
NUM.24.14	Teraz idem k svojmu ľudu. Poď teda, oznámim ti, čo tento ľud urobí tvojmu ľudu v budúcnosti.“
NUM.24.15	Nato vyslovil svoj výrok:
NUM.24.15	„Výrok Bileáma, syna Beóra,
NUM.24.15	výrok muža s otvorenými očami;
NUM.24.16	výrok toho, kto počúva Božie slová,
NUM.24.16	kto má poznanie od Najvyššieho,
NUM.24.16	kto vidí zjavenia Všemohúceho,
NUM.24.16	padá do vytrženia a má otvorené oči:
NUM.24.17	‚Vidím ho, ale zatiaľ neprítomného,
NUM.24.17	hľadím naňho, ale nie zblízka.
NUM.24.17	Vychádza hviezda z Jákoba,
NUM.24.17	povstáva žezlo z Izraela.
NUM.24.17	On prerazí spánky Moába
NUM.24.17	i temeno všetkých Šétovcov.
NUM.24.18	Podrobí si Edóm,
NUM.24.18	zmocní sa Seíru, svojho nepriateľa,
NUM.24.18	no Izrael získa moc.
NUM.24.19	Z Jákoba povstane ten, ktorý zničí všetko,
NUM.24.19	a zahubí tých, čo ušli z mesta.‘“
NUM.24.20	Keď zasa uzrel Amaléka, vyslovil svoj výrok:
NUM.24.20	„Amalék bol prvý z národov,
NUM.24.20	no jeho budúcnosť bude večná záhuba.“
NUM.24.21	Keď uvidel Kénitov, vyslovil svoj výrok:
NUM.24.21	„Tvoje sídlo je pevné, tvoje hniezdo spočíva na skale.
NUM.24.22	No predsa, Kéniti, budete zničení,
NUM.24.22	keď vás Aššúr odvlečie do zajatia!“
NUM.24.23	Znova vyslovil svoj výrok:
NUM.24.23	„Ktože len zostane nažive, keď to Boh urobí?
NUM.24.24	Lode od brehov Kittímu
NUM.24.24	pokoria Aššúra i Ebera,
NUM.24.24	no nakoniec aj ten zahynie.“ 
NUM.24.25	Potom Bileám vstal, vrátil sa do svojho domova a Balák šiel tiež svojou cestou.
NUM.25.1	Keď Izrael býval v Šittíme, ľud začal smilniť s Moábčankami,
NUM.25.2	ktoré ho pozývali na obetné hostiny na počesť svojich božstiev. Ľud sa zúčastňoval ich obetných hodov a klaňal sa ich bohom.
NUM.25.3	Keď sa Izraeliti dostali do služby Baal-Peóra, Hospodinov hnev vzplanul proti nim.
NUM.25.4	Hospodin povedal Mojžišovi: „Vezmi všetkých predstaviteľov ľudu a pre Hospodina im dolám kosti a vystav ich na slnku, aby sa prudký hnev Hospodina odvrátil od Izraela.“
NUM.25.5	Mojžiš teda rozkázal izraelským sudcom: „Nech každý spomedzi svojich mužov zabije tých, čo sa oddali Baal-Peórovi!“
NUM.25.6	Vtom prišiel istý Izraelita a pred očami Mojžiša a celej izraelskej pospolitosti priviedol k svojim bratom Midjánčanku práve vtedy, keď pri vchode do stanu stretávania nariekali.
NUM.25.7	Keď to videl Pinchás, syn Eleazára, vnuk kňaza Árona, vstal spomedzi pospolitosti, vzal do rúk kopiju,
NUM.25.8	vošiel za Izraelitom do ženskej časti stanu a tam ich oboch, Izraelitu i ženu prebodol. Tak bola zastavená pohroma medzi Izraelitmi.
NUM.25.9	Tých, čo pre túto pohromu zomreli, bolo dvadsaťštyritisíc.
NUM.25.10	Hospodin povedal Mojžišovi:
NUM.25.11	„Pinchás, syn Eleazára, vnuk kňaza Árona, odvrátil môj hnev od Izraelitov, keď medzi nimi horlil za mňa, ako ja horlím za nich. Preto som v žiarlivosti nemusel vyhubiť Izraelitov. 
NUM.25.12	Povedz mu teda, že s ním uzatváram zmluvu pokoja.
NUM.25.13	Podľa tejto zmluvy bude jemu a jeho potomstvu trvalo patriť kňazstvo, pretože horlil za svojho Boha a bude teda vykonávať obrad zmierenia za Izraelitov.“
NUM.25.14	Izraelita, ktorého zabili spolu s Midjánčankou, sa volal Zimri; bol to syn Salua, kniežaťa z rodu Šimeónovcov.
NUM.25.15	Zabitá Midjánčanka sa volala Kozbi, bola to dcéra Cúrova, ktorý bol popredným mužom istého rodu v Midjánsku.
NUM.25.16	Hospodin povedal Mojžišovi: 
NUM.25.17	„Obkľúčte Midjánčanov a usmrťte ich!
NUM.25.18	Veď aj oni vás zvierali svojimi úskokmi, keď vás zvádzali Peórom a Kozbi, dcérou midjánskeho kniežaťa, svojou sestrou, ktorú zabili v deň pohromy pre Peóra.“
NUM.25.19	Po tej pohrome
NUM.26.1	povedal Hospodin Mojžišovi a kňazovi Eleazárovi, synovi kňaza Árona:
NUM.26.2	„Urobte súpis celej pospolitosti Izraelitov starších ako dvadsaťročných podľa rodov, všetkých bojaschopných v Izraeli.“
NUM.26.3	Na moábskych stepiach pri Jordáne naproti Jerichu im Mojžiš a kňaz Eleazár povedali:
NUM.26.4	„Urobte súpis starších ako dvadsaťročných, ako Hospodin prikázal Mojžišovi.“ Toto sú Izraeliti, ktorí vyšli z Egypta:
NUM.26.5	Rúben, Izraelov prvorodený. Rúbenovci: Chanóch s celým chanóchovským rodom, Pallu a palluovský rod,
NUM.26.6	Checrón a checrónovský rod, Karmi a karmiovský rod. 
NUM.26.7	To boli rody Rúbenovcov. Spočítaných bolo štyridsaťtritisícsedemstotridsať. 
NUM.26.8	Palluov syn bol Eliáb. 
NUM.26.9	Eliábovi synovia boli: Nemuel, Datán a Abirám; to bol ten Datán a Abirám, zástupcovia pospolitosti, ktorí sa vzbúrili proti Mojžišovi a Áronovi s Korachovou skupinou, ktorí sa postavili proti Hospodinovi.
NUM.26.10	Vtedy zem otvorila svoje ústa a zhltla ich spolu s Korachom a jeho skupinou. Vtedy oheň strávil dvestopäťdesiat mužov. Tak sa stali výstražným znamením.
NUM.26.11	Korachovi synovia však nezomreli.
NUM.26.12	Šimeónovci podľa svojich rodov: Nemuel a nemuelovský rod, Jamín a jamínovský rod, Jachín a jachínovský rod, 
NUM.26.13	Zerach a zerachovský rod, Šaúl a šaúlovský rod.
NUM.26.14	To sú rody Šimeónovcov, bolo ich dvadsaťdvatisícdvesto.
NUM.26.15	Gádovci podľa svojich rodov: Cefón a cefónovský rod, Chaggi a chaggiovský rod, Šuni a šuniovský rod, 
NUM.26.16	Ozni a ozniovský rod, Eri a eriovský rod,
NUM.26.17	Aród a aródovský rod, Aréli a aréliovský rod. 
NUM.26.18	To sú rody Gádovcov. Po sčítaní ich bolo štyridsaťtisícpäťsto.
NUM.26.19	Júdovci Ér a Onán, ktorí zomreli v Kanaáne.
NUM.26.20	Júdovci podľa svojich rodov boli: Šela a šelovský rod, Perec a perecovský rod, Zerach a zerachovský rod.
NUM.26.21	Perecovci boli: Checrón a checrónovský rod, Chamúl a chamúlovský rod.
NUM.26.22	To sú rody Júdovcov. Po ich sčítaní ich bolo sedemdesiatšesťtisícpäťsto.
NUM.26.23	Jissachárovci podľa svojich rodov: Tola a tolaovský rod, Puvva a puvvovský rod, 
NUM.26.24	Jašúb a jašúbovský rod, Šimrón a šimrónovský rod.
NUM.26.25	To sú rody Jissachárovcov. Po sčítaní ich bolo šesťdesiatštyritisíctristo.
NUM.26.26	Zebulúnovci podľa svojich rodov: Sered a seredovský rod, Elón a elónovský rod, Jachleel a jachleelovský rod. 
NUM.26.27	To sú rody Zebulúnovcov. Po sčítaní ich bolo šesťdesiattisícpäťsto.
NUM.26.28	Jozefovi synovia podľa svojich rodov: Menašše a Efrajim.
NUM.26.29	Menaššeovci: Machír a machírovský rod. Machír splodil Gileáda; z neho pochádza gileádovský rod.
NUM.26.30	Toto sú Gileádovci: Íezer a íezerovský rod, Chelek a chelekovský rod, 
NUM.26.31	Asríel a asríelovský rod, Šechem a šechemovský rod, 
NUM.26.32	Šemida a šemidovský rod, Chefer a cheferovský rod. 
NUM.26.33	Celofchád, syn Chefera, však nemal synov, iba dcéry. Mená Celofchádových dcér boli: Machla, Noa, Chogla, Milka a Tirca.
NUM.26.34	To sú rody Menaššeovcov. Po sčítaní ich bolo päťdesiatdvatisícsedemsto.
NUM.26.35	Efrajimovci podľa svojich rodov: Šutelach a šutelachovský rod, Becher a becherovský rod, Tachan a tachanovský rod. 
NUM.26.36	To sú Šutelachovci: Erán a eránovský rod. 
NUM.26.37	To sú rody Efrajimovcov po ich sčítaní. Bolo ich tridsaťdvatisícpäťsto. To sú Jozefovci podľa svojich rodov.
NUM.26.38	Benjamínovci podľa svojich rodov: Bela a belovský rod, Ašbél a ašbélovský rod, Achirám a achirámovský rod, 
NUM.26.39	Šefufám a šefufámovský rod, Chufám a chufámovský rod. 
NUM.26.40	Belovci boli: Ard a Naamán; Ard a ardovský rod, Naamán a naamánovský rod. 
NUM.26.41	To sú Benjamínovci podľa svojich rodov; po sčítaní ich bolo štyridsaťpäťtisícšesťsto.
NUM.26.42	Dánovci podľa svojich rodov: Šuchám a šuchámovský rod. To sú rody Dánovcov podľa svojich rodov. 
NUM.26.43	Všetkých šuchámovských rodov po sčítaní bolo šesťdesiatštyritisícštyristo.
NUM.26.44	Ašérovci podľa svojich rodov: Jimna a jimnovský rod, Jišvi a jišviovský rod, Bería a beríovský rod. 
NUM.26.45	Beríovci boli: Cheber a cheberovský rod, Malkíel a malkíelovský rod. 
NUM.26.46	Ašérova dcéra sa menovala Serach. 
NUM.26.47	To sú rody Ašérovcov; po sčítaní ich bolo päťdesiattritisícštyristo.
NUM.26.48	Naftaliovci podľa svojich rodov: Jachceel a jachceelovský rod, Guni a guniovský rod, 
NUM.26.49	Jecer a jecerovský rod, Šillém a šillémovský rod. 
NUM.26.50	To sú Naftaliovci podľa svojich rodov; po sčítaní ich bolo štyridsaťpäťtisícštyristo.
NUM.26.51	Všetkých Izraelitov po sčítaní bolo šesťstojedentisícsedemstotridsať.
NUM.26.52	Hospodin povedal Mojžišovi: 
NUM.26.53	„Nech sa krajina rozdelí do dedičného vlastníctva kmeňom podľa počtu osôb. 
NUM.26.54	Väčšiemu kmeňu pridelíš väčší dedičný podiel a menšiemu podiel menší; každý nech dostane dedičstvo podľa počtu spočítaných.
NUM.26.55	Krajina sa však rozdelí lósom a dostane sa do dedičného vlastníctva kmeňov podľa rodín.
NUM.26.56	Lósom sa teda rozdelí dedičné vlastníctvo medzi početnejšie a menej početné kmene.“
NUM.26.57	Toto sú spočítaní Léviovci podľa svojich rodov: Geršón a geršónovský rod, Kohát a kohátovský rod, Merari a merariovský rod.
NUM.26.58	To sú rody Léviovcov: libniovský, chebrónovský, machliovský, mušiovský a korachovský rod. Kohát splodil Amráma.
NUM.26.59	Amrámova žena sa menovala Jochebed, dcéra Léviho, ktorá sa mu narodila v Egypte. Ona Amrámovi porodila Árona, Mojžiša a sestru Mirjam.
NUM.26.60	Áronovi sa narodil Nadáb, Abihu, Eleazár a Itamár.
NUM.26.61	No Nadáb a Abihu zomreli, keď priniesli nenáležito zapálený oheň pred Hospodina.
NUM.26.62	Počet všetkých osôb mužského rodu starších ako jeden mesiac bol dvadsaťtritisíc. Tí neboli započítaní medzi Izraelitov, lebo nedostali medzi nimi dedičné územia.
NUM.26.63	To sú tí, ktorých spočítal Mojžiš a kňaz Eleazár, keď robili súpis Izraelitov na moábskych stepiach pri Jordáne naproti Jerichu.
NUM.26.64	Medzi nimi nebol nikto z Izraelitov, ktorých spočítal Mojžiš a kňaz Áron na Sinajskej púšti.
NUM.26.65	Hospodin o nich totiž povedal: „Určite pomrú na púšti.“ Zostal z nich len Kaléb, syn Jefunneho, a Jozua, syn Núna.
NUM.27.1	Vtedy pristúpili dcéry Celofcháda, ktorý bol synom Chefera, vnukom Gileáda a pravnukom Machíra. Ten bol synom Menaššeho z rodu Menaššeho, ktorý bol synom Jozefa. Mená jeho dcér boli Machla, Noa, Chogla, Milka a Tirca. 
NUM.27.2	Tie predstúpili pred Mojžiša a kňaza Eleazára, ako aj pred kniežatá i celú pospolitosť pri vchode do stanu stretávania a povedali:
NUM.27.3	„Náš otec zomrel na púšti, nebol však medzi tými, čo sa vzbúrili proti Hospodinovi, v skupine Koracha; zomrel za svoj hriech. Nemal synov.
NUM.27.4	Malo by azda vymiznúť meno nášho otca z jeho rodu len preto, že nemal syna? Daj nám dedičné vlastníctvo medzi bratmi nášho otca.“
NUM.27.5	Mojžiš predniesol ich oprávnenú požiadavku Hospodinovi.
NUM.27.6	Hospodin povedal Mojžišovi:
NUM.27.7	„Požiadavka Celofchádových dcér je oprávnená. Musíš im dať dedičný podiel medzi bratmi ich otca a na ne prevedieš dedičstvo po ich otcovi.
NUM.27.8	Izraelitom povedz: ‚Ak niekto zomrie a nezanechá syna, preneste dedičstvo po ňom na jeho dcéru. 
NUM.27.9	Ak nemá ani dcéru, dedičstvo po ňom dáte jeho bratom. 
NUM.27.10	Ak však nemá ani bratov, dedičstvo po ňom dáte bratom jeho otca. 
NUM.27.11	Keby jeho otec bratov nemal, dedičstvo po ňom dáte jeho najbližšiemu príbuznému z jeho rodu; ten ho dostane do vlastníctva.‘“ To bude pre Izraelitov právne ustanovenie, ako Hospodin prikázal Mojžišovi.
NUM.27.12	Hospodin povedal Mojžišovi: „Vystúp na tento vrch v pohorí Abarím a pozri na krajinu, ktorú som dal Izraelitom!
NUM.27.13	Uvidíš ju a budeš pripojený k svojmu ľudu, tak ako bol pripojený tvoj brat Áron.
NUM.27.14	Keď sa totiž pospolitosť na púšti Cin búrila pre vodu proti mne, obaja ste mi odmietli vzdať posvätnú úctu pred nimi. Šlo o vodu Meriby v Kadéši na púšti Cin.“
NUM.27.15	Vtedy Mojžiš povedal Hospodinovi: 
NUM.27.16	„Kiež Hospodin, Boh duchov všetkých živých bytostí, ustanoví nad pospolitosťou muža,
NUM.27.17	ktorý by pred ňou vychádzal i vchádzal a ktorý by ju vyvádzal i privádzal, aby Hospodinova pospolitosť nebola ako ovce bez pastiera!“
NUM.27.18	Hospodin povedal Mojžišovi: „Vezmi Núnovho syna Jozuu, muža obdareného Duchom, a polož naňho ruku!
NUM.27.19	Postav ho pred kňaza Eleazára i pred celú pospolitosť. Daj mu pred ňou poverenie
NUM.27.20	a prenes naňho časť svojej dôstojnosti, aby ho poslúchala celá pospolitosť Izraelitov.
NUM.27.21	Bude prichádzať pred kňaza Eleazára a ten vyžiada preňho pred Hospodinom rozhodnutie podľa obradu urím
NUM.27.22	Mojžiš urobil, ako mu prikázal Hospodin. Vzal Jozuu, postavil ho pred kňaza Eleazára i pred celú pospolitosť. 
NUM.27.23	Položil naňho ruky a dal mu poverenie, ako Hospodin prikázal prostredníctvom Mojžiša.
NUM.28.1	Hospodin povedal Mojžišovi: 
NUM.28.2	„Prikáž Izraelitom toto: ‚Dbajte o to, aby ste mi na určený čas prinášali obetný dar, môj pokrm v podobe ohňovej obety príjemnej vône!‘
NUM.28.3	Povedz im: ‚Ohňovú obetu Hospodinovi budete prinášať takto: Na každodennú spaľovanú obetu prinesiete dva jednoročné bezchybné baránky. 
NUM.28.4	Jedného baránka pripravíte ráno a druhého pred večerom. 
NUM.28.5	K tomu na pokrmovú obetu desatinu efy jemnej múky zamiesenej so štvrtinou hínu vylisovaného oleja.
NUM.28.6	To je pravidelná spaľovaná obeta, ktorá bola pripravená na vrchu Sinaj ako ohňová obeta príjemnej vône Hospodinovi. 
NUM.28.7	Pri nápojovej obete sa na jedného baránka pridá štvrtina hínu vína. Vo svätyni prinesieš nápojovú obetu z opojného nápoja na počesť Hospodina.
NUM.28.8	Pred večerom pripravíš toho druhého baránka ako pri rannej pokrmovej obete spolu s nápojovou obetou na ohňovú obetu príjemnej vône Hospodinovi.
NUM.28.9	V sobotný deň ako pokrmovú obetu obetuješ dva jednoročné bezchybné baránky spolu s dvoma desatinami efy jemnej múky zamiesenej s olejom a k nej aj príslušnú nápojovú obetu.
NUM.28.10	To je pravidelná sobotná spaľovaná obeta, okrem každodennej spaľovanej a nápojovej obety.
NUM.28.11	Na začiatku každého mesiaca budete ako spaľovanú obetu Hospodinovi prinášať dva býčky, jedného barana a sedem jednoročných bezchybných baránkov.
NUM.28.12	Ku každému býčkovi ako pokrmovú obetu pridáte tri desatiny jemnej múky zamiesenej s olejom; ku každému baranovi ako pokrmovú obetu pridáte dve desatiny jemnej múky zamiesenej s olejom. 
NUM.28.13	A ku každému baránkovi ako pokrmovú obetu pridáte desatinu jemnej múky zamiesenej s olejom. To je spaľovaná obeta príjemnej vône ako ohňová obeta Hospodinovi. 
NUM.28.14	Príslušná nápojová obeta pozostáva z polovice hínu vína na jedného býčka, tretiny hínu na jedného barana a štvrtiny hínu na jedného baránka. Toto je spaľovaná obeta na začiatku každého mesiaca v roku. 
NUM.28.15	Okrem každodennej spaľovanej obety a príslušnej nápojovej obety bude Hospodinovi pripravený aj cap ako obeta za hriech.
NUM.28.16	V štrnásty deň prvého mesiaca je Hospodinova Pascha. 
NUM.28.17	V pätnásty deň toho mesiaca je slávnosť a vtedy sa budú sedem dní jesť nekvasené chleby.
NUM.28.18	V prvý deň bude bohoslužobné zhromaždenie. Nebudete vykonávať nijakú obvyklú prácu.
NUM.28.19	Ako ohňovú obetu prinesiete Hospodinovi v spaľovanej obete dva býčky, jedného barana a sedem jednoročných baránkov; nech sú to bezchybné zvieratá. 
NUM.28.20	Ako pokrmovú obetu pripravte jemnú múku zamiesenú s olejom, a to tri desatiny na býčka, dve desatiny na barana 
NUM.28.21	a po desatine na každého zo siedmich baránkov. 
NUM.28.22	Prineste aj jedného capa ako obetu za hriech na vykonanie obradu zmierenia za seba. 
NUM.28.23	Pripravte to okrem rannej spaľovanej obety, ktorá je pravidelnou spaľovanou obetou. 
NUM.28.24	Budete to pripravovať denne počas siedmich dní ako pokrm ohňovej obety príjemnej vône Hospodinovi okrem každodennej spaľovanej a nápojovej obety. 
NUM.28.25	Na siedmy deň budete mať bohoslužobné zhromaždenie. Nebudete vykonávať nijakú obvyklú prácu.
NUM.28.26	V deň prvotín, keď budete prinášať Hospodinovi pokrmovú obetu z novej úrody, počas slávnosti Týždňov budete mať bohoslužobné zhromaždenie. Nebudete konať nijakú obvyklú prácu.
NUM.28.27	Na spaľovanú obetu príjemnej vône Hospodinovi prinesiete dva býčky, jedného barana a sedem jednoročných baránkov. 
NUM.28.28	Ako pokrmovú obetu pripravte jemnú múku zamiesenú s olejom, a to tri desatiny na jedného býčka, dve desatiny na jedného barana 
NUM.28.29	a po jednej desatine na každého zo siedmich baránkov. 
NUM.28.30	Prineste aj jedného capa na vykonanie obradu zmierenia za seba. 
NUM.28.31	Toto pripravte okrem každodennej spaľovanej obety a príslušnej pokrmovej a nápojovej obety. Nech je to všetko bezchybné.
NUM.29.1	V prvý deň siedmeho mesiaca budete mať bohoslužobné zhromaždenie. Nebudete vykonávať nijakú obvyklú prácu. Bude to Deň trúbenia.
NUM.29.2	Ako spaľovanú obetu príjemnej vône Hospodinovi pripravte jedného býčka, jedného barana a sedem jednoročných bezchybných baránkov.
NUM.29.3	Ako príslušnú pokrmovú obetu pripravte jemnú múku, zamiesenú s olejom tak, že tri desatiny pripadnú na každého býčka, dve desatiny na barana 
NUM.29.4	a jedna desatina na každého zo siedmich baránkov. 
NUM.29.5	Prineste aj jedného capa ako obetu za hriech na vykonanie obradu zmierenia za seba. 
NUM.29.6	To všetko okrem spaľovanej obety na začiatku nového mesiaca, príslušnej pokrmovej obety, ako aj každodennej spaľovanej a nápojovej obety podľa predpisu. To bude ohňová obeta príjemnej vône Hospodinovi.
NUM.29.7	Aj v desiaty deň toho siedmeho mesiaca budete mať bohoslužobné zhromaždenie a budete sa kajúcne postiť. Nebudete konať nijakú prácu.
NUM.29.8	Ako spaľovanú obetu príjemnej vône Hospodinovi prinesiete jedného býčka, jedného barana a sedem jednoročných bezchybných baránkov. 
NUM.29.9	Ako príslušnú pokrmovú obetu pripravte jemnú múku zamiesenú s olejom tak, že tri desatiny pripadnú na každého býčka, dve desatiny na barana 
NUM.29.10	a jedna desatina na každého zo siedmich baránkov. 
NUM.29.11	Prineste aj jedného capa ako obetu za hriech. To okrem obety za hriech na vykonanie obradu zmierenia a každodennej spaľovanej obety, príslušnej pokrmovej a nápojovej obety.
NUM.29.12	V pätnásty deň siedmeho mesiaca budete mať bohoslužobné zhromaždenie. Nebudete vykonávať nijakú obvyklú prácu, ale po sedem dní budete mať slávnosť na počesť Hospodina.
NUM.29.13	Ako spaľovanú obetu, ohňovú obetu príjemnej vône Hospodinovi, prinesiete trinásť býčkov, dva barany a štrnásť jednoročných bezchybných baránkov. 
NUM.29.14	Ako príslušnú pokrmovú obetu prinesiete jemnú múku zamiesenú s olejom, a to tri desatiny na každého býčka z trinástich býčkov, dve desatiny na každého barana z dvoch baranov 
NUM.29.15	a jednu desatinu na každého baránka zo štrnástich baránkov. 
NUM.29.16	Prineste aj jedného capa ako obetu za hriech, okrem pravidelnej spaľovanej obety i príslušnej pokrmovej a nápojovej obety.
NUM.29.17	Na druhý deň prinesiete dvanásť býčkov, dva barany, štrnásť jednoročných bezchybných baránkov. 
NUM.29.18	Prinesiete aj príslušnú pokrmovú a nápojovú obetu podľa počtu býčkov, baranov a baránkov, ako určuje predpis. 
NUM.29.19	Okrem každodennej spaľovanej obety i príslušnej pokrmovej a nápojovej obety prineste ešte jedného capa ako obetu za hriech.
NUM.29.20	Na tretí deň prinesiete jedenásť býčkov, dva barany, štrnásť jednoročných bezchybných baránkov. 
NUM.29.21	Prinesiete aj príslušnú pokrmovú a nápojovú obetu podľa počtu býčkov, baranov a baránkov, ako určuje predpis. 
NUM.29.22	Okrem každodennej spaľovanej obety i príslušnej pokrmovej a nápojovej obety prineste ešte jedného capa ako obetu za hriech.
NUM.29.23	Na štvrtý deň prinesiete desať býčkov, dva barany, štrnásť jednoročných bezchybných baránkov. 
NUM.29.24	Prinesiete aj príslušnú pokrmovú a nápojovú obetu podľa počtu býčkov, baranov a baránkov, ako určuje predpis. 
NUM.29.25	Okrem každodennej spaľovanej obety i príslušnej pokrmovej a nápojovej obety prineste ešte jedného capa na obetu za hriech.
NUM.29.26	Na piaty deň prinesiete deväť býčkov, dva barany, štrnásť jednoročných bezchybných baránkov. 
NUM.29.27	Prinesiete aj príslušnú pokrmovú a nápojovú obetu podľa počtu býčkov, baranov a baránkov, ako určuje predpis. 
NUM.29.28	Okrem každodennej spaľovanej obety i príslušnej pokrmovej a nápojovej obety prineste ešte jedného capa na obetu za hriech.
NUM.29.29	Na šiesty deň prinesiete osem býčkov, dva barany, štrnásť jednoročných bezchybných baránkov. 
NUM.29.30	Prinesiete aj príslušnú pokrmovú a nápojovú obetu podľa počtu býčkov, baranov a baránkov, ako určuje predpis. 
NUM.29.31	Okrem každodennej spaľovanej obety i príslušnej pokrmovej a nápojovej obety prineste ešte jedného capa na obetu za hriech.
NUM.29.32	Na siedmy deň prinesiete sedem býčkov, dva barany, štrnásť jednoročných bezchybných baránkov. 
NUM.29.33	Prinesiete aj príslušnú pokrmovú a nápojovú obetu podľa počtu býčkov, baranov a baránkov, ako určuje predpis. 
NUM.29.34	Okrem každodennej spaľovanej obety i príslušnej pokrmovej a nápojovej obety prineste ešte jedného capa na obetu za hriech.
NUM.29.35	Na ôsmy deň budete mať slávnostné zhromaždenie. Nebudete vykonávať nijakú obvyklú prácu.
NUM.29.36	Ako spaľovanú obetu prinesiete ohňovú obetu príjemnej vône Hospodinovi, a to jedného býčka, jedného barana a sedem bezchybných jednoročných baránkov. 
NUM.29.37	Prinesiete aj príslušnú pokrmovú a nápojovú obetu podľa počtu býčkov, baranov a baránkov, ako určuje predpis. 
NUM.29.38	Okrem každodennej spaľovanej obety i príslušnej pokrmovej a nápojovej obety prineste ešte jedného capa na obetu za hriech. 
NUM.29.39	Toto budete obetovať Hospodinovi na stanovené slávnosti, okrem svojich sľubov a dobrovoľných darov pri svojich spaľovaných, pokrmových, nápojových obetách a obetách spoločenstva.‘“
NUM.30.1	Mojžiš povedal Izraelitom všetko tak, ako mu prikázal Hospodin.
NUM.30.2	Mojžiš povedal náčelníkom izraelských kmeňov: „Toto prikázal Hospodin:
NUM.30.3	‚Ak muž dá sľub Hospodinovi alebo sa zaprisahá, že vezme na seba záväzok, nech potom nezruší svoje slovo, ale nech splní všetko tak, ako to sľúbil.
NUM.30.4	Ak dá Hospodinovi sľub žena a vezme na seba záväzok ešte ako dievča v otcovskom dome, 
NUM.30.5	a ak otec počuje jej sľub i záväzok, ktorý vzala na seba, no nič na to nepovie, potom všetky jej sľuby i záväzky, ktoré vzala na seba, budú platné. 
NUM.30.6	No ak jej v tom otec zabráni v ten istý deň, keď sa o všetkých jej sľuboch a záväzkoch dozvie, nebudú platné a Hospodin jej odpustí, lebo otec s tým nesúhlasil.
NUM.30.7	Ak sa vydá, kým ju ešte viažu prijaté sľuby, alebo ak sa ústne k niečomu nerozvážne zaviazala, 
NUM.30.8	no jej muž v ten deň, keď sa o tom dozvie, nič proti tomu nenamietne, potom jej sľuby a záväzky, ktoré vzala na seba, budú platné. 
NUM.30.9	Ak jej v tom muž ešte v ten deň, keď to počuje, zabráni, zruší jej sľub i to, k čomu sa ústne nerozvážne zaviazala, Hospodin jej to odpustí.
NUM.30.10	Každý sľub či záväzok, ktorý vzala na seba vdova alebo prepustená žena, bude platný. 
NUM.30.11	Ak žena v dome svojho muža dala sľub alebo sa na niečo zaviazala prísahou,
NUM.30.12	no jej muž to počul, ale mlčal a nijako jej nebránil, všetky sľuby a záväzky, ktoré vzala na seba, budú platné. 
NUM.30.13	Ak však jej muž v deň, keď to počul, prejavil nesúhlas, potom čokoľvek vyšlo z jej úst, sľub alebo záväzok, ktorý na seba vzala, stráca platnosť. Jej muž to zrušil a Hospodin jej odpustí.
NUM.30.14	Platnosť každého sľubu a každej prísahy, ktorou sa zaviazala k zdržanlivosti, môže muž potvrdiť alebo zrušiť. 
NUM.30.15	Keď však jej muž bude pred ňou do budúceho dňa mlčať, všetky jej sľuby alebo záväzky nechá v platnosti, pretože v ten deň, keď sa o tom dopočul, pred ňou mlčal. 
NUM.30.16	Keby ich však chcel zrušiť neskôr, ako sa o nich dopočul, potom zodpovednosť za jej vinu musí znášať sám.‘“
NUM.30.17	Toto sú ustanovenia, ktoré Hospodin prikázal Mojžišovi o vzťahu medzi mužom a jeho ženou, medzi otcom a jeho slobodnou dcérou v jeho dome.
NUM.31.1	Hospodin povedal Mojžišovi:
NUM.31.2	„Pomsti sa za Izraelitov na Midjánčanoch a potom budeš pripojený k svojmu ľudu.“
NUM.31.3	Vtedy Mojžiš povedal ľudu: „Vyzbrojte časť mužov spomedzi vás do boja, aby vyrazili proti Midjánčanom a vykonali na nich Hospodinovu pomstu.
NUM.31.4	Z každého izraelského kmeňa pošlite do boja tisíc mužov.“ 
NUM.31.5	Z tisícov Izraela odviedli z každého kmeňa tisíc mužov, teda dvanásťtisíc vyzbrojených bojovníkov. 
NUM.31.6	Mojžiš vyslal do boja tisíc mužov za každý kmeň a s nimi Pinchása, syna kňaza Eleazára, s posvätnou výzbrojou a zvučnými trúbkami.
NUM.31.7	Vydali sa teda do boja proti Midjánčanom, ako Hospodin prikázal Mojžišovi, a usmrtili všetkých mužov.
NUM.31.8	Medzi zabitými boli aj midjánski králi: Evi, Rekem, Cúr, Chúr a Reba, spolu päť midjánskych kráľov. Mečom usmrtili aj Bileáma, syna Beóra.
NUM.31.9	Izraeliti odviedli do zajatia midjánske ženy s deťmi, všetok dobytok, celé stáda a ukoristili všetok ich majetok. 
NUM.31.10	Vypálili im všetky mestá, ktoré obývali, ako aj všetky stanové tábory. 
NUM.31.11	Potom pobrali všetku korisť a odviezli všetko, čo sa dalo odviesť — z ľudí i dobytka.
NUM.31.12	Zajatcov s ulúpenou korisťou priviedli k Mojžišovi a kňazovi Eleazárovi pred pospolitosť Izraelitov do tábora na moábskej stepi pri Jordáne naproti Jerichu.
NUM.31.13	Mojžiš, kňaz Eleazár i všetky kniežatá pospolitosti im vyšli v ústrety za tábor.
NUM.31.14	Mojžiš sa nahneval na veliteľov vojska — tisícnikov a stotníkov —, ktorí sa vracali z bojovej výpravy.
NUM.31.15	Mojžiš im vyčítal: „Prečo ste nechali nažive všetky ženy?
NUM.31.16	Veď práve ony na Bileámovu radu zvádzali Izraelitov, aby pre Peóra opúšťali Hospodina. Preto Hospodinovu pospolitosť stihla pohroma.
NUM.31.17	Teraz teda usmrťte spomedzi detí všetkých chlapcov a zabite aj každú ženu, ktorá poznala muža a obcovala s ním.
NUM.31.18	No dievčatá, ktoré nepoznali muža, ani s ním neobcovali, si nechajte pre seba. 
NUM.31.19	Vy sami zostanete sedem dní za táborom. Každý, kto niekoho zabil alebo sa dotkol zabitého, bude sa na tretí a siedmy deň očisťovať od hriechu. To platí pre vás i vašich zajatcov.
NUM.31.20	Očistite od hriechu všetko šatstvo, každý kožený predmet, každý výrobok z kozej srsti a všetko drevené náradie.“
NUM.31.21	Kňaz Eleazár povedal bojovníkom, ktorí sa zúčastnili na vojnovej výprave: „Toto je ustanovenie zákona, ktorý vydal Hospodin Mojžišovi: 
NUM.31.22	zlato, striebro, meď, železo, cín a olovo, 
NUM.31.23	teda všetko, čo odoláva ohňu, prepálite ohňom, no čisté to bude len potom, keď sa to očistí očistnou vodou. Všetko, čo neodoláva ohňu, musíte očistiť vodou.
NUM.31.24	Na siedmy deň si vyperiete šatstvo a budete čistí. Len potom môžete prísť do tábora.“
NUM.31.25	Hospodin povedal Mojžišovi: 
NUM.31.26	„Ty s kňazom Eleazárom a náčelníkmi rodov pospolitosti urob súpis koristi: ľudí i dobytka. 
NUM.31.27	Korisť rozdeľ na dvoje: polovicu bojovníkom, ktorí sa zúčastnili boja a polovicu ostatnej pospolitosti.
NUM.31.28	Potom od bojovníkov, ktorí sa zúčastnili na boji, vyber dávku pre Hospodina, a to po jednom z päťsto zajatcov, po jednom z päťsto býkov, oslov a oviec. 
NUM.31.29	Vezmi to z tej polovice, ktorá im patrí, a odovzdaj kňazovi Eleazárovi ako pozdvihovanú obetu Hospodinovi.
NUM.31.30	Z polovice, ktorá patrí Izraelitom, vezmi po jednom z päťdesiatich zajatcov a po jednom z päťdesiatich býkov, oslov a oviec, zo všetkého dobytka, a dáš to Léviovcom, strážcom Hospodinovho príbytku.“
NUM.31.31	Mojžiš a kňaz Eleazár vykonali, čo Hospodin prikázal Mojžišovi. 
NUM.31.32	Z ulúpenej koristi zostalo bojovníkom toto: šesťstosedemdesiatpäťtisíc oviec, 
NUM.31.33	sedemdesiatdvatisíc kusov dobytka 
NUM.31.34	a šesťdesiatjedentisíc oslov. 
NUM.31.35	Počet zajatých žien, ktoré nepoznali muža a neobcovali s ním, bol spolu tridsaťdvatisíc. 
NUM.31.36	Polovicu koristi, ktorá pripadla bojovníkom, činilo tristotridsaťsedemtisícpäťsto oviec. 
NUM.31.37	V dávke pre Hospodina bolo šesťstosedemdesiatpäť oviec. 
NUM.31.38	Z tridsaťšesťtisíc kusov hovädzieho dobytka bola dávka pre Hospodina sedemdesiatdva kusov. 
NUM.31.39	Z tridsaťtisícpäťsto oslov bola dávka pre Hospodina šesťdesiatjeden kusov. 
NUM.31.40	Zo šestnásťtisíc zajatcov bola dávka pre Hospodina tridsaťdva osôb. 
NUM.31.41	Mojžiš odovzdal kňazovi Eleazárovi túto dávku na pozdvihovanú obetu podľa Hospodinovho príkazu Mojžišovi.
NUM.31.42	Polovica patriaca Izraelitom, ktorú Mojžiš oddelil od polovice, čo patrila bojovníkom, 
NUM.31.43	čiže polovica patriaca pospolitosti, tvorila tristotridsaťsedemtisícpäťsto oviec,
NUM.31.44	tridsaťšesťtisíc kusov hovädzieho dobytka, 
NUM.31.45	tridsaťtisícpäťsto oslov 
NUM.31.46	a šestnásťtisíc zajatcov.
NUM.31.47	Z tejto polovice, ktorá pripadla Izraelitom, vzal Mojžiš každého päťdesiateho človeka a každý päťdesiaty kus dobytka a odovzdal to Léviovcom, ktorí strážili Hospodinov príbytok, podľa Hospodinovho príkazu Mojžišovi.
NUM.31.48	Tu predstúpili pred Mojžiša velitelia bojových útvarov, tisícnici a stotníci, 
NUM.31.49	a povedali mu: „Tvoji služobníci spočítali bojovníkov pod naším velením a nechýba z nich ani jeden. 
NUM.31.50	Každý prináša ako obetný dar Hospodinovi to, čo našiel: zlaté predmety, náramky, spony, pečatné prstene, náušnice, retiazky, na obrad zmierenia za nás pred Hospodinom.“ 
NUM.31.51	Vtedy prevzal od nich Mojžiš a kňaz Eleazár všetko umelecky spracované zlato. 
NUM.31.52	Všetkého zlata, obetovaného na pozdvihovanú obetu, ktoré venovali Hospodinovi tisícnici a stotníci, bolo šestnásťtisícsedemstopäťdesiat šeklov. 
NUM.31.53	Každý vojak koristil pre seba.
NUM.31.54	Mojžiš a kňaz Eleazár prevzali zlato od tisícnikov a stotníkov a zaniesli ho do stanu stretávania, aby ono Hospodinovi pripomínalo Izraelitov.
NUM.32.1	Rúbenovci a Gádovci mali veľmi početné stáda. Keď uvideli krajinu Jazér a Gileád a zistili, že je to vhodné miesto pre stáda,
NUM.32.2	Gádovci a Rúbenovci prišli k Mojžišovi a kňazovi Eleazárovi, ako aj ku kniežatám pospolitosti a povedali: 
NUM.32.3	„Atarót, Dibón, Jazér, Nimra, Chešbón, Elale, Sebám, Nebó a Beón,
NUM.32.4	teda krajina, ktorú Hospodin dobyl pred zrakom pospolitosti Izraelitov, je krajina naozaj vhodná pre stáda; a tvoji služobníci majú stáda.“ 
NUM.32.5	Potom povedali: „Ak sme našli priazeň v tvojich očiach, nech sa táto krajina stane vlastníctvom tvojich služobníkov. Neveď nás cez Jordán!“
NUM.32.6	Mojžiš povedal Gádovcom a Rúbenovcom: „Vaši bratia majú bojovať a vy chcete zostať tu?!
NUM.32.7	Prečo beriete Izraelitom odvahu prejsť do krajiny, ktorú im dal Hospodin?
NUM.32.8	Podobne robili aj vaši otcovia, keď som ich poslal z Kadéš-Barnéy preskúmať krajinu.
NUM.32.9	Došli až do údolia Eškól, preskúmali krajinu, potom však Izraelitov natoľko znechutili, že nechceli ísť do krajiny, ktorú im dal Hospodin.
NUM.32.10	V ten deň sa Hospodin rozhneval a zaprisahal sa:
NUM.32.11	‚Muži, ktorí vyšli z Egypta ako dvadsaťroční a starší, neuvidia krajinu, ktorú som sľúbil pod prísahou Abrahámovi, Izákovi a Jákobovi, pretože sa úplne neoddali Hospodinovi,
NUM.32.12	okrem Kenizzejca Kaléba, syna Jefunneho, a Jozuu, syna Núna, lebo oni sa celkom oddali Hospodinovi.‘
NUM.32.13	Vtedy sa Hospodin na Izraelitov veľmi rozhneval a štyridsať rokov ich nechal blúdiť po púšti, kým nevyhynulo celé pokolenie, ktoré robilo to, čo sa nepáčilo Hospodinovi.
NUM.32.14	Namiesto otcov ste teraz prišli vy, plemeno hriešnych mužov, aby sa Hospodin na Izraelitov ešte viac rozhneval.
NUM.32.15	Ak sa od neho odvrátite, nechá ich ešte dlhšie na púšti a vy všetok tento ľud privediete do záhuby.“
NUM.32.16	Pristúpili k Mojžišovi a povedali: „Postavíme len ohrady pre stáda a mestá pre svoje rodiny. 
NUM.32.17	Sami sa však rýchlo vyzbrojíme, aby sme mohli ísť v čele Izraelitov, kým ich nedovedieme na ich miesto. Naše deti však zostanú v mestách, opevnených proti obyvateľom tejto krajiny.
NUM.32.18	Do svojich domov sa nevrátime, kým každý Izraelita nedostane svoje dedičné vlastníctvo.
NUM.32.19	Nerobíme si nárok na dedičstvo s nimi za Jordánom, keďže nám pripadá dedičstvo z východnej strany Jordánu.“
NUM.32.20	Mojžiš im povedal: „Ak naozaj dodržíte toto slovo, ak sa pred Hospodinom vyzbrojíte do boja 
NUM.32.21	a všetci vyzbrojení prejdete pred Hospodinom cez Jordán, keď Hospodin vyženie spred seba svojich nepriateľov, 
NUM.32.22	ak bude krajina pred Hospodinom podmanená, len potom sa vrátite a pred Hospodinom a Izraelom budete bez viny. Potom bude táto krajina vaším vlastníctvom pred Hospodinom.
NUM.32.23	No ak to neurobíte, prehrešíte sa proti Hospodinovi. Vedzte, že váš hriech vás zastihne.
NUM.32.24	Stavajte si teda mestá pre svoje deti a ohrady pre svoje stáda, ale splňte aj to, čo ste sľúbili.“
NUM.32.25	Nato Gádovci a Rúbenovci povedali Mojžišovi: „Pane, tvoji sluhovia urobia, ako rozkážeš. 
NUM.32.26	Naše deti, ženy, stáda i všetok dobytok zostanú tu, v gileádskych mestách, 
NUM.32.27	ale všetci tvoji služobníci prejdú vyzbrojení pred Hospodinom do boja, ako káže náš pán.“
NUM.32.28	Potom dal Mojžiš rozkaz kňazovi Eleazárovi, Jozuovi, synovi Núna, a náčelníkom otcovských rodov v kmeňoch Izraelitov. 
NUM.32.29	Povedal im: „Ak všetci Gádovci a Rúbenovci vyzbrojení pred Hospodinom do boja prekročia Jordán a keď si podmaníte krajinu, potom im odovzdáte územie Gileádu do dedičného vlastníctva. 
NUM.32.30	No ak ozbrojenci nepôjdu s vami do boja, potom nech dostanú vlastníctvo medzi vami v Kanaáne.“ 
NUM.32.31	Gádovci a Rúbenovci odpovedali: „Urobíme, ako Hospodin prikázal tvojim služobníkom. 
NUM.32.32	Vyzbrojení prejdeme pred Hospodinom do Kanaánu, aby nám zostalo dedičné vlastníctvo za Jordánom.“ 
NUM.32.33	Mojžiš teda kráľovstvo amorejského kráľa Sichóna, kráľovstvo bášanského kráľa Óga, celú tú krajinu s jej mestami i územím okolo nich dal Gádovcom, Rúbenovcom a polovici kmeňa Jozefovho syna Menaššeho.
NUM.32.34	Potom Gádovci znova vystavali Dibón, Atarót, Aroér, 
NUM.32.35	Atarót-Šofán, Jazér, Jogbohu, 
NUM.32.36	Bét-Nimru a Bét-Harán, opevnené mestá a ohrady pre ovce. 
NUM.32.37	Rúbenovci znova postavili Chešbón, Elale, Kirjatajim, 
NUM.32.38	Nebó a Baal-Meón — ich mená boli zmenené — a Sibmu. Mestám, ktoré postavili, dali totiž nové mená.
NUM.32.39	Synovia Machíra, syna Menaššeho, tiahli do Gileádu, podmanili si ho a vyhnali Amorejčanov, ktorí tam bývali.
NUM.32.40	Mojžiš pridelil Gileád Menaššeho synovi Machírovi a ten sa tam usadil.
NUM.32.41	Aj Jaír, syn Menaššeho, vytiahol do boja, obsadil ich stanové dediny a nazval ich Chavvót-Jaír.
NUM.32.42	Aj Nobach vytiahol, obsadil Kenát a jeho dediny a pomenoval ich podľa svojho mena Nobach.
NUM.33.1	Toto sú táboriská Izraelitov, ktorí boli po odchode z Egypta zoradení do oddielov pod vedením Mojžiša a Árona. 
NUM.33.2	Mojžiš na príkaz Hospodina zapisoval miesta, z ktorých vychádzali a kde sa zastavovali. Toto sú táboriská, z ktorých vychádzali na ďalšiu cestu. 
NUM.33.3	Zatiaľ, čo Izraeliti v pätnásty deň prvého mesiaca, na druhý deň po Pasche, vychádzali pod mocnou ochranou pred očami všetkých Egypťanov z mesta Raamsés,
NUM.33.4	Egypťania pochovávali všetkých prvorodených, ktorých Hospodin medzi nimi usmrtil. Hospodin tým vykonal súd nad ich bohmi.
NUM.33.5	Izraeliti sa pohli z mesta Raamsés a utáborili sa v Sukkóte.
NUM.33.6	Zo Sukkótu odišli a utáborili sa v Etáme, ktorý je na okraji púšte.
NUM.33.7	Z Etámu šli ďalej smerom na Pi-Chirót oproti Baal-Cefónu a utáborili sa pred Migdólom.
NUM.33.8	Od Pi-Chirótu sa pohli ďalej a cez more prešli na púšť. Tri dni putovali púšťou Etám a utáborili sa v Mare.
NUM.33.9	Z Mary odišli do Elimu. V Elime, kde sa utáborili, bolo dvanásť vodných prameňov a sedemdesiat paliem.
NUM.33.10	Z Elimu išli ďalej a utáborili sa pri Trstinovom mori. 
NUM.33.11	Od Trstinového mora odišli a utáborili sa na púšti Sín.
NUM.33.12	Keď odišli z púšte Sín, utáborili sa v Dofke. 
NUM.33.13	Z Dofky putovali ďalej a utáborili sa v Alúši. 
NUM.33.14	Z Alúšu odišli a utáborili sa v Refidime. Tam nebolo vody, aby sa ľud napil.
NUM.33.15	Z Refidimu išli ďalej a utáborili sa na Sinajskej púšti.
NUM.33.16	Po odchode zo Sinajskej púšte sa utáborili v Kibrót-Hattaave.
NUM.33.17	Z Kibrót-Hattaavy odišli a utáborili sa v Chaceróte. 
NUM.33.18	Z Chacerótu odišli a utáborili sa v Ritme.
NUM.33.19	Z Ritmy šli ďalej a utáborili sa v Rimmón-Pereci. 
NUM.33.20	Z Rimmón-Pereca odišli a utáborili sa v Libne. 
NUM.33.21	Po odchode z Libny sa utáborili v Risse. 
NUM.33.22	Z Rissy putovali ďalej a utáborili sa v Keheláte. 
NUM.33.23	Z Keheláty odišli a utáborili sa v Har-Šeferi. 
NUM.33.24	Po odchode z Har-Šeferu sa utáborili v Charade. 
NUM.33.25	Z Charady šli ďalej a utáborili sa v Makhelote. 
NUM.33.26	Z Makhelotu odišli a utáborili sa v Tachate. 
NUM.33.27	Keď odišli z Tachatu, utáborili sa v Terachu. 
NUM.33.28	Z Terachu šli ďalej a utáborili sa v Mitke. 
NUM.33.29	Z Mitky odišli a utáborili sa v Chašmone. 
NUM.33.30	Po odchode z Chašmony sa utáborili v Moseróte.
NUM.33.31	Z Moserótu odišli a utáborili sa v Bené-Jaakáne. 
NUM.33.32	Z Bené-Jaakánu išli ďalej a utáborili sa v Chór-Haggidgáde.
NUM.33.33	Po odchode z Chór-Haggidgádu sa utáborili v Jotbate. 
NUM.33.34	Z Jotbaty odišli a utáborili sa v Abrone. 
NUM.33.35	Z Abrony putovali ďalej a utáborili sa v Ecjón-Geberi.
NUM.33.36	Keď odišli z Ecjón-Geberu, utáborili sa na púšti Cin, teda v Kadéši.
NUM.33.37	Z Kadéša šli ďalej a utáborili sa na hranici Edómska, na vrchu Hór.
NUM.33.38	Vtedy na Hospodinov rozkaz vyšiel kňaz Áron na vrch Hór, kde v štyridsiatom roku po odchode Izraelitov z Egypta v prvý deň piateho mesiaca zomrel.
NUM.33.39	Áron mal stodvadsaťtri rokov, keď zomrel na vrchu Hór.
NUM.33.40	Vtedy sa Kanaánčan, kráľ Arádu, ktorý býval v Negeve v Kanaáne, dopočul, že prichádzajú Izraeliti.
NUM.33.41	Od vrchu Hór putovali ďalej a utáborili sa v Calmone.
NUM.33.42	Z Calmony odišli a utáborili sa v Punóne. 
NUM.33.43	Po odchode z Punónu sa utáborili v Obóte.
NUM.33.44	Keď odišli z Obótu, utáborili sa v Ije-Abaríme na moábskom území. 
NUM.33.45	Z Ijímu šli ďalej a utáborili sa v Dibón-Gáde.
NUM.33.46	Z Dibón-Gádu odišli a utáborili sa v Almón-Diblatajime. 
NUM.33.47	Po odchode z Almón-Diblatajimu sa utáborili na pohorí Abarím naproti Nebó.
NUM.33.48	Keď odišli od pohoria Abarím, utáborili sa na moábskych stepiach pri Jordáne naproti Jerichu.
NUM.33.49	Táborili pri Jordáne od Bét-Ješimótu až k Abél-Šittímu na moábskych stepiach.
NUM.33.50	Na moábskych stepiach pri Jordáne naproti Jerichu Hospodin povedal Mojžišovi:
NUM.33.51	„Povedz Izraelitom toto: ‚Keď prejdete cez Jordán do Kanaánu,
NUM.33.52	vyžeňte spred seba všetkých jeho obyvateľov, zničte všetky ich vyrezávané sochy a všetky liate modly a spustošte všetky ich výšiny!
NUM.33.53	Obsaďte krajinu a bývajte v nej. Tú krajinu som vám dal do vlastníctva. 
NUM.33.54	Krajinu si rozdeľte do dedičného vlastníctva medzi sebou lósom podľa svojich kmeňov. Početnejšiemu kmeňu dáte väčší podiel a počtom menšiemu prideľte menší dedičný podiel. Komu ktorá časť lósom krajiny pripadne, tá bude jeho. Rozdeľte ju do dedičného vlastníctva svojim otcovským kmeňom.
NUM.33.55	No ak obyvateľov tej krajiny spred seba nevyženiete, potom sa vám pozostalí z nich stanú tŕňom v oku a ostňom v boku. Budú vás trápiť v krajine, v ktorej budete bývať.
NUM.33.56	Čo som hodlal urobiť im, to urobím vám.‘“
NUM.34.1	Hospodin povedal Mojžišovi: 
NUM.34.2	„Izraelitom prikáž toto: ‚Prídete do Kanaánu, krajiny, ktorá sa vám stane dedičným vlastníctvom. Kanaán bude mať tieto hranice:
NUM.34.3	južný okraj vášho územia bude hraničiť s púšťou Cin pozdĺž Edómu. Na východe sa vaša južná hranica dotkne Soľného mora.
NUM.34.4	Táto južná hranica bude ďalej pokračovať k Návršiu škorpiónov, prejde k Cinu a odtiaľ bude smerovať južne od Kadéš-Barnéy k Chacar-Addáru až k Acmónu.
NUM.34.5	Od Acmónu sa potom hranica obráti k Egyptskému potoku a skončí sa pri mori.
NUM.34.6	Vašou západnou hranicou bude Veľké more
NUM.34.7	Vaša severná hranica pôjde od Veľkého mora po vrch Hór.
NUM.34.8	Od vrchu Hór bude hraničná čiara po cestu vedúcu do Chamátu a ďalej k Cedádu.
NUM.34.9	Táto hranica pôjde cez Zifrón až k Chacar-Enánu. To bude vaša severná hranica.
NUM.34.10	Východná hranica pôjde od Chacar-Enánu do Šefámu.
NUM.34.11	Hranica bude od Šefámu zostupovať k Rible východne od Ajinu, ďalej zostúpi a dotkne sa východných brehov jazera Kinneret.
NUM.34.12	Potom pôjde dolu k Jordánu a skončí pri Soľnom mori. To bude celá hranica okolo vašej krajiny.‘“
NUM.34.13	Potom dal Mojžiš Izraelitom tento rozkaz: „Lósom si do dedičného vlastníctva rozdeľte túto krajinu, ako ju Hospodin kázal odovzdať deviatim kmeňom a polovici kmeňa.
NUM.34.14	Kmeň Rúbenovcov a kmeň Gádovcov totiž už dedičný podiel pre svoje otcovské rody dostali. Aj polovica kmeňa Menaššeovcov už svoje dedičné vlastníctvo dostala.
NUM.34.15	Dva a pol kmeňa už dostalo svoje dedičné vlastníctvo v Zajordánsku, naproti Jerichu smerom na východ.“
NUM.34.16	Hospodin povedal Mojžišovi: 
NUM.34.17	„Toto sú mená mužov, ktorí vám rozdelia krajinu do dedičného vlastníctva: kňaz Eleazár a Jozua, syn Núna.
NUM.34.18	Z každého kmeňa sa k nim pripojí jedno knieža a oni vám rozdelia krajinu do dedičného vlastníctva.
NUM.34.19	Mená týchto mužov sú: za kmeň Júdovcov Kaléb, syn Jefunneho,
NUM.34.20	za kmeň Šimeónovcov Šemuel, syn Ammichúda, 
NUM.34.21	za kmeň Benjamínovcov Elidád, syn Kislóna, 
NUM.34.22	za kmeň Dánovcov knieža Bukki, syn Jogliho, 
NUM.34.23	za Jozefovcov z pokolenia Menaššeovcov knieža Channíel, syn Efóda, 
NUM.34.24	za kmeň Efrajimovcov knieža Kemuel, syn Šiftána, 
NUM.34.25	za kmeň Zebulúnovcov knieža Elicafán, syn Parnácha, 
NUM.34.26	za kmeň Jissachárovcov knieža Paltíel, syn Azzána, 
NUM.34.27	za kmeň Ašérovcov knieža Achihúd, syn Šelomiho, 
NUM.34.28	za kmeň Naftaliovcov knieža Pedahel, syn Ammichúda.“ 
NUM.34.29	Toto sú tí, ktorým prikázal Hospodin prideliť Izraelitom dedičné vlastníctvo v Kanaáne.
NUM.35.1	Hospodin na moábskych stepiach pri Jordáne naproti Jerichu povedal Mojžišovi:
NUM.35.2	„Prikáž Izraelitom, aby Léviovcom dali zo svojho dedičného vlastníctva mestá na bývanie spolu s okolitými pastvinami.
NUM.35.3	Mestá budú mať na bývanie a ich pastviny budú mať pre svoj dobytok, pre stáda a pre ostatné zvieratá.
NUM.35.4	Mestské pastviny okolo múru, ktoré dáte Léviovcom, budú siahať do vzdialenosti tisíc lakťov. 
NUM.35.5	Von z mesta na východnej strane namerajte dvetisíc lakťov, na južnej strane dvetisíc lakťov, na západnej strane dvetisíc lakťov, na severnej strane dvetisíc lakťov, takže mesto bude uprostred. To budú mať za pastviny pri mestách. 
NUM.35.6	No z miest, ktoré dáte Léviovcom, šesť bude útočiskových. Tie určíte nato, aby v nich mohol nájsť útočisko vrah. Okrem toho im dáte ďalších štyridsaťdva miest.
NUM.35.7	Všetkých miest, ktoré dostanú Léviovci, bude štyridsaťosem miest s príslušnými pastvinami.
NUM.35.8	Keď budete dávať mestá z vlastníctva Izraelitov, z väčšieho územia dáte viac miest, z menšieho ich dáte menej. Každý dá Léviovcom zo svojich miest podľa veľkosti svojho vlastníctva.“
NUM.35.9	Hospodin povedal Mojžišovi: 
NUM.35.10	„Oznám Izraelitom toto: ‚Keď prejdete cez Jordán do Kanaánu,
NUM.35.11	vyberte si mestá, ktoré budete pokladať za útočiskové mestá. Tam bude môcť utiecť ten, kto niekoho neúmyselne zabil.
NUM.35.12	Tieto mestá vám budú útočiskom pred pomstiteľom, aby ten, kto zabil, nezomrel skôr, než sa postaví pred súd pred pospolitosť.
NUM.35.13	Budete mať šesť miest určených ako útočisko.
NUM.35.14	Tri mestá si vyberiete za Jordánom a tri mestá si určíte v Kanaáne. To budú útočiskové mestá.
NUM.35.15	Týchto šesť miest bude však útočiskom nielen pre Izraelitov, ale aj pre cudzinca alebo kohokoľvek, kto býva medzi vami. Tam môže nájsť útočisko každý, kto by niekoho neúmyselne zabil.
NUM.35.16	Kto niekoho udrie železným predmetom tak, že zomrie, stal sa vrahom a vrah musí zomrieť.
NUM.35.17	Kto niekoho udrie kameňom, ktorým možno zabiť, a usmrtí ho, stal sa vrahom a vrah musí zomrieť. 
NUM.35.18	Kto niekoho udrie dreveným predmetom, ktorým možno zabiť, a usmrtí ho, stal sa vrahom a vrah musí zomrieť. 
NUM.35.19	Pomstiteľ krvi môže vraha usmrtiť. Len čo ho dochytí, môže ho zabiť.
NUM.35.20	Kto niekoho nenávistne sotí alebo doňho niečo zlomyseľne hodí tak, že ho usmrtí,
NUM.35.21	alebo ho z nepriateľstva udrie rukou tak, že zomrie, musí byť smrťou potrestaný ten, kto ho udrel, lebo sa stal vrahom. Keď pomstiteľ krvi vraha dochytí, smie ho zabiť. 
NUM.35.22	Kto však len náhodne, teda bez nepriateľstva alebo zlomyseľnosti, hodí do niekoho nejaký predmet 
NUM.35.23	alebo spustí naňho kameň, ktorý ho môže zabiť, bez toho, aby ho videl, a následkom toho zomrie, hoci mu nebol nepriateľom ani proti nemu nič zlé nezamýšľal, 
NUM.35.24	v takom prípade pospolitosť rozsúdi medzi tým, kto smrť zapríčinil a pomstiteľom krvi, a to podľa týchto právnych ustanovení.
NUM.35.25	Pospolitosť toho, kto smrť zapríčinil, vytrhne z ruky pomstiteľa krvi a zavedie ho do jeho útočiskového mesta, kam sa utiekal. V ňom zostane až do smrti veľkňaza, ktorý bol pomazaný posvätným olejom.
NUM.35.26	No ak ten, kto zabil, opustí územie svojho útočiskového mesta, do ktorého utiekol, 
NUM.35.27	a pomstiteľ krvi ho dostihne mimo územia útočiskového mesta a zabije ho, nedopustí sa krvnej viny.
NUM.35.28	Preto ten, kto zabil, musí zostať vo svojom útočiskovom meste až do smrti veľkňaza. Ten, kto zabil, sa môže na svoje vlastné územie vrátiť len po smrti veľkňaza. 
NUM.35.29	Toto bude právnym ustanovením pre všetky vaše pokolenia vo všetkých vašich bydliskách.
NUM.35.30	Každého vraha, ktorý zabil človeka, bude možno vydať na smrť len na základe výpovedí svedkov. Výpoveď jedného svedka nebude stačiť na to, aby niekto mohol byť odsúdený na smrť.
NUM.35.31	Za život vraha, ktorý je hoden smrti, nesmiete prijať výkupné; ten musí zomrieť.
NUM.35.32	Výkupné nesmiete prijať ani za toho, kto ušiel zo svojho útočiskového mesta a chcel by sa vrátiť a bývať v krajine ešte pred smrťou veľkňaza. 
NUM.35.33	Nepoškvrňujte krajinu, v ktorej bývate, lebo práve krv poškvrňuje krajinu. Zmierenie za vyliatu krv môžete pre krajinu získať len krvou toho, ktorý ju vylial.
NUM.35.34	Nepoškvrňujte teda krajinu, v ktorej bývate a v ktorej bývam ja, lebo ja, Hospodin, bývam medzi Izraelitmi!‘“
NUM.36.1	Vtedy predstúpili náčelníci rodov z rodov synov Gileáda, syna Machíra, syna Menaššeho z rodov Jozefovcov a zhovárali sa s Mojžišom i s poprednými predstaviteľmi izraelských kmeňov.
NUM.36.2	Povedali: „Hospodin prikázal nášmu pánovi, aby lósom rozdelil Izraelitom krajinu do dedičného vlastníctva a náš pán dostal príkaz od Hospodina, aby dedičstvo nášho brata Celofcháda pridelil jeho dcéram.
NUM.36.3	Ak by sa však stali manželkami niektorého z príslušníkov iných izraelských kmeňov, naše otcovské dedičstvo by sa zmenšilo o ich dedičstvo a pripojilo by sa k dedičstvu toho pokolenia, ku ktorému by patrili. Takto by nám ubudlo z vlastníctva, ktoré nám bolo lósom pridelené. 
NUM.36.4	Keď budú Izraeliti sláviť jubilejný rok, ich dedičstvo by sa pripojilo k dedičstvu toho kmeňa, ku ktorému budú patriť. Tým by sa dedičstvo nášho otcovského kmeňa zmenšilo o ich dedičstvo.“
NUM.36.5	Mojžiš teda na príkaz Hospodina nariadil Izraelitom: „Jozefov kmeň má pravdu.
NUM.36.6	O dcérach Celofchádových Hospodin prikázal toto: ‚Ak sa vydajú za muža, ktorý sa im zapáči, musí to byť príslušník ich otcovského kmeňa. 
NUM.36.7	Dedičné vlastníctvo Izraelitov nesmie prechádzať z jedného kmeňa na druhý, ale každý z Izraelitov sa má pridŕžať vlastníctva svojho otcovského kmeňa.
NUM.36.8	Preto každá dcéra, ktorá má dediť vlastníctvo v niektorom z izraelských pokolení, má sa vydať za niekoho z rodu svojho otcovského kmeňa, aby všetci Izraeliti dedili vlastníctvo svojho otca.
NUM.36.9	Tak nebude prechádzať vlastníctvo z jedného kmeňa na druhý, ale všetky izraelské kmene sa budú pridŕžať svojho dedičného vlastníctva.‘“ 
NUM.36.10	Celofchádove dcéry urobili tak, ako Hospodin prikázal Mojžišovi. 
NUM.36.11	Celofchádove dcéry, Machla, Tirca, Chogla, Milka a Noa sa stali manželkami synov svojich strýkov.
NUM.36.12	Stali sa manželkami mužov z rodu synov Menaššeho, syna Jozefa, a ich dedičné vlastníctvo zostalo kmeňu ich otcovského rodu.
NUM.36.13	Toto sú príkazy a právne ustanovenia, ktoré dal Hospodin Izraelitom prostredníctvom Mojžiša na moábskych stepiach pri Jordáne, naproti Jerichu.
DEU.1.1	Toto sú slová, ktoré povedal Mojžiš celému Izraelu za Jordánom na púšti, v Arabe naproti Súfu, medzi Paránom a Tófelom, Labánom, Chacerótom a Dí-Zahábom.
DEU.1.2	Cesta z Horebu cez seírske pohorie až po Kadéš-Barnéu trvá jedenásť dní.
DEU.1.3	V štyridsiatom roku, v prvý deň jedenásteho mesiaca, povedal Mojžiš Izraelitom všetko, čo im mal na príkaz Hospodina oznámiť.
DEU.1.4	Bolo to potom, ako porazil amorejského kráľa Sichóna, ktorý sídlil v Chešbóne, a bášanského kráľa Óga, ktorý sídlil v Aštaróte, v Edrei.
DEU.1.5	V Moábsku, za Jordánom, začal Mojžiš vysvetľovať tento zákon:
DEU.1.6	„Hospodin, náš Boh, nám na Horebe povedal: ‚Už dosť dlho bývate na tomto vrchu.
DEU.1.7	Obráťte sa a vydajte sa na cestu! Vystúpte na pohorie Amorejčanov a k všetkým obyvateľom v Arabe, na pohorí a v Nížine, v Negeve a na morskom pobreží, vojdite do Kanaánu a Libanonu až k Veľrieke, rieke Eufrat!
DEU.1.8	Pozrite, dávam vám túto krajinu. Vojdite do nej a obsaďte ju! Je to krajina, ktorú Hospodin pod prísahou sľúbil dať vašim otcom, Abrahámovi, Izákovi, Jákobovi a ich potomstvu.‘
DEU.1.9	Vtedy som vám povedal: Ja sa už ďalej nevládzem o vás starať.
DEU.1.10	Hospodin, váš Boh, vás tak rozmnožil, že dnes vás je už toľko ako hviezd na nebi.
DEU.1.11	Nech Hospodin, Boh vašich otcov, ešte stisícnásobí váš počet a nech vás požehnáva, ako vám to sľúbil.
DEU.1.12	Ako by som mohol sám znášať vaše ťažkosti, bremená a spory?! 
DEU.1.13	Priveďte zo svojich kmeňov múdrych, rozvážnych a skúsených mužov a ustanovím ich za vašich náčelníkov.
DEU.1.14	Vy ste mi odpovedali: ‚Tvoj návrh je dobrý.‘ 
DEU.1.15	Vašich kmeňových náčelníkov, múdrych a skúsených mužov, ktorých ste mi priviedli, som vám ustanovil za veliteľov, a to ako tisícnikov, stotníkov, päťdesiatnikov a desiatnikov, ako aj za správcov vašich kmeňov.
DEU.1.16	Vtedy som prikázal vašim sudcom: Vypočujte svojich bratov a súďte spravodlivo, či má niekto spor so svojím bratom alebo s cudzincom.
DEU.1.17	Pri súde neberte ohľad na osobu, vypočujte rovnako malého i veľkého, nikoho sa nebojte, lebo súd patrí Bohu! Zložitý prípad zverte mne a ja o ňom rozhodnem.
DEU.1.18	Nato som vám dal aj všetky pokyny o tom, čo máte robiť.
DEU.1.19	Potom sme sa pohli od Horebu a putovali sme po tej veľkej a strašnej púšti, ktorú ste videli na ceste k Amorejskému pohoriu, ako nám prikázal Hospodin, náš Boh, a došli sme až do Kadéš-Barnéy.
DEU.1.20	Tam som vám povedal: Prišli ste k Amorejskému pohoriu, ktoré nám dáva Hospodin, náš Boh. 
DEU.1.21	Pozri, Hospodin, tvoj Boh, ti dal krajinu, ktorá je pred tebou. Choď, obsaď ju, ako ti to prikázal Hospodin, Boh tvojich otcov! Neboj sa a nestrachuj!
DEU.1.22	Vtedy ste všetci pristúpili ku mne s návrhom: ‚Pošlime vopred mužov, ktorí preskúmajú krajinu a podajú nám správu o ceste, ktorou sa máme uberať, ako aj o mestách, do ktorých sa máme dostať.‘
DEU.1.23	Tento váš návrh sa mi páčil, preto som spomedzi vás vybral dvanásť mužov, po jednom z každého kmeňa. 
DEU.1.24	Tí sa vybrali na výzvedy, vystúpili na pohorie, prišli až do údolia Eškól a preskúmali ho.
DEU.1.25	Priniesli nám z plodov tej krajiny, čo vzali so sebou, a podali nám túto správu: ‚Krajina, ktorú nám dáva Hospodin, náš Boh, je dobrá.‘
DEU.1.26	Vy ste však odmietli vystúpiť a rozkazu Hospodina, svojho Boha, ste sa vzopreli.
DEU.1.27	Reptali ste vo svojich stanoch a hovorili ste: ‚Hospodin nás vyviedol z Egypta z nenávisti, aby nás vydal do rúk Amorejčanov a zahubil nás.
DEU.1.28	Kam to vlastne ideme? Naši bratia nás znechutili, keď vraveli: »Ľud je tam zdatnejší a vyšší než my, mestá sú veľké a opevnené až po nebo a videli sme tam aj Anákov.«‘
DEU.1.29	Vtedy som vám povedal: Neľakajte sa ich, nemajte pred nimi strach! 
DEU.1.30	Hospodin, váš Boh, ktorý vás predchádza, bude sám bojovať za vás, ako to zjavne robil s vami v Egypte 
DEU.1.31	a na púšti. Tam si videl, že Hospodin, tvoj Boh, ťa niesol po celej ceste, ktorou ste sa uberali, ako muž nosieva svojho syna, kým ste neprišli na toto miesto.
DEU.1.32	No napriek tomu ste neverili Hospodinovi, svojmu Bohu,
DEU.1.33	ktorý vás predchádza, aby vám vyhliadol táborisko. On vám ohňom v noci a oblakom cez deň ukazuje cestu, ktorou máte ísť.
DEU.1.34	Keď Hospodin počul, čo ste vraveli, rozhneval sa a prisahal:
DEU.1.35	‚Nikto z mužov tohto zlého pokolenia neuvidí tú dobrú krajinu, ktorú som pod prísahou sľúbil dať vašim otcom,
DEU.1.36	okrem Kaléba, syna Jefunneho! On ju uvidí a jemu a jeho synom dám krajinu, po ktorej chodil, lebo bezvýhradne nasledoval Hospodina.‘
DEU.1.37	Pre vás sa Hospodin rozhneval aj na mňa. Povedal: ‚Nevojdeš tam ani ty.
DEU.1.38	Vojde ta Jozua, syn Núna, tvoj pomocník. Povzbudzuj ho, lebo on rozdelí Izraelitom krajinu do dedičného vlastníctva.
DEU.1.39	Vojdú ta vaše deti, o ktorých ste hovorili, že sa stanú korisťou, i vaši synovia, ktorí dnes ešte nerozoznávajú dobré od zlého. Im ju dám a oni ju obsadia. 
DEU.1.40	Vy sa však obráťte a odíďte na púšť smerom k Trstinovému moru!‘
DEU.1.41	Vy ste mi odpovedali: ‚Prehrešili sme sa proti Hospodinovi. Vystúpime a budeme bojovať tak, ako nám prikázal Hospodin, náš Boh.‘ Každý z vás si potom opásal bojovú výzbroj a nazdávali ste sa, že bude ľahké vystúpiť na pohorie.
DEU.1.42	Hospodin mi však povedal: ‚Povedz im: Nevystupujte ani nebojujte, lebo ja nebudem medzi vami. Inak vás vaši nepriatelia porazia.‘
DEU.1.43	Povedal som vám to, no neposlúchli ste, vzopreli ste sa Hospodinovmu príkazu a opovážlivo ste vystúpili na pohorie.
DEU.1.44	Vtedy vyšli proti vám Amorejčania, ktorí to pohorie obývali, prenasledovali vás ako včely a rozháňali vás od Seíru až po Chormu.
DEU.1.45	Po návrate ste plakali pred Hospodinom. Hospodin však nevypočul váš hlas a nenaklonil k vám svoj sluch. 
DEU.1.46	Práve preto ste museli zostať v Kadéši tak dlho, ako dlho ste tam bývali.
DEU.2.1	Potom sme sa obrátili a odišli sme na púšť smerom k Trstinovému moru, ako mi povedal Hospodin. Dlhší čas sme obchádzali pohorie Seír.
DEU.2.2	Vtedy mi Hospodin povedal: 
DEU.2.3	‚Už dosť dlho ste obchádzali toto pohorie, teraz sa obráťte na sever!
DEU.2.4	Ľudu prikáž: »Pôjdete cez územie svojich bratov Ezávovcov, ktorí obývajú Seír. Oni sa vás budú báť, no buďte nanajvýš ostražití.
DEU.2.5	Nepodnecujte ich do boja, lebo z ich územia vám nedám ani piaď pôdy. Pohorie Seír som dal do vlastníctva Ezávovi.
DEU.2.6	Za peniaze si budete od nich kupovať potravu, aby ste mali čo jesť. Aj vodu si budete u nich zaobstarávať za peniaze, aby ste mali čo piť.
DEU.2.7	Veď Hospodin, tvoj Boh, ťa požehnával vo všetkom, čo si robil. Vie o tvojej ceste touto veľkou púšťou. Hospodin, tvoj Boh, je už štyridsať rokov s tebou, a nič ti nechýbalo.«‘
DEU.2.8	Prešli sme teda popri našich bratoch Ezávovcoch, ktorí obývajú Seír, stepnou cestou, ktorá vychádza z Elatu a Ecjón-Geberu. Potom sme sa obrátili a šli sme ďalej smerom k moábskej púšti.
DEU.2.9	Vtedy mi Hospodin povedal: ‚Neútoč na Moábčanov a nepúšťaj sa s nimi do boja, lebo z ich územia ti nič nedám do vlastníctva. Ár som dal do vlastníctva Lótovým synom.
DEU.2.10	Predtým tam bývali Emovia, veľký a početný ľud vysokej postavy ako Anákovia.
DEU.2.11	Aj Refaji sú pokladaní za Anákov, ale Moábčania ich nazývajú Emovia. 
DEU.2.12	Predtým aj v Seíre bývali Chorijci, ale Ezávovci ich vyhnali, vyhubili a usadili sa na ich mieste, ako to urobil Izrael v krajine, ktorú mu dal Hospodin.
DEU.2.13	Teraz vstaňte a prejdite cez potok Zered!‘ Prešli sme teda cez potok Zered.
DEU.2.14	Naše putovanie z Kadéš-Barnéy až po prechod cez potok Zered trvalo tridsaťosem rokov, kým z tábora bojovníkov nevymrelo celé pokolenie, ako im prisahal Hospodin.
DEU.2.15	Aj Hospodinova ruka bola proti nim, aby ich hubila v tábore, kým celkom nevymreli.
DEU.2.16	Keď spomedzi ľudu pomreli všetci bojovníci, 
DEU.2.17	Hospodin im povedal: 
DEU.2.18	‚Dnes prejdeš územím Moábčanov pri Áre
DEU.2.19	a priblížiš sa k Ammónčanom. Nenapádaj ich ani sa nepúšťaj s nimi do boja, lebo z ich územia ti nič nedám do vlastníctva, pretože som ho dal do vlastníctva Lótovým synom.‘
DEU.2.20	Aj toto územie sa pokladalo za vlastníctvo Refajov. Refaji ho obývali predtým a Ammónčania ich nazývali Zamzummčanmi.
DEU.2.21	Bol to veľký a početný ľud vysokej postavy ako Anákovia. Hospodin ich vyhubil pred Ammónčanmi, ktorí ich vyhnali. Usadili sa na ich mieste,
DEU.2.22	ako to Hospodin urobil Ezávovcom, ktorí bývajú v Seíre, keď pred nimi vyhubil Chorijcov, takže ich vyhnali, a na ich mieste sú dodnes.
DEU.2.23	Avvanov, ktorí bývali v dedinách až po Gazu, vyhubili Kaftóri, ktorí prišli z Kaftóru a usadili sa na ich mieste.
DEU.2.24	‚Vstaňte teda, vyjdite a prekročte potok Arnón! Pozri, vydal som ti do rúk Amorejčana, Sichónčana, chešbónskeho kráľa aj jeho krajinu. Začni ju obsadzovať a bojuj s ním! 
DEU.2.25	Už dnes začnem naháňať hrôzu a strach pred tebou medzi národmi kdekoľvek pod nebom. Tie sa budú triasť a chvieť pred tebou, len čo sa dopočujú o tebe.‘
DEU.2.26	Vtedy som vyslal poslov z púšte Kedemót k chešbónskemu kráľovi Sichónovi s mierovým návrhom:
DEU.2.27	‚Dovoľ mi prejsť tvojou krajinou. Pôjdem len po ceste, neodbočím ani napravo, ani naľavo.
DEU.2.28	Potravu mi predáš za peniaze, aby som mal čo jesť, a za peniaze mi dáš aj vodu, aby som mal čo piť. Chcem prejsť len peši. 
DEU.2.29	Tak mi to dovolili Ezávovci, ktorí bývajú v Seíre, a Moábčania, ktorí bývajú v Áre, kým neprejdem cez Jordán do krajiny, ktorú nám dáva Hospodin, náš Boh.‘
DEU.2.30	Chešbónsky kráľ Sichón nám však nechcel dovoliť prechod cez svoju krajinu, lebo Hospodin, tvoj Boh, mu otupil ducha a zatvrdil srdce, aby ti ho vydal do rúk, ako je to dnes.
DEU.2.31	Hospodin mi povedal: ‚Pozri, začal som ti dávať do moci Sichóna i jeho krajinu. Začni ju obsadzovať!‘ 
DEU.2.32	Sichón vyšiel so všetkým svojím ľudom proti nám do boja k Jahacu.
DEU.2.33	Hospodin, náš Boh, nám ho vydal a my sme porazili jeho, jeho synov a všetok jeho ľud.
DEU.2.34	Vtedy sme dobyli všetky jeho mestá. Vykonali sme ničiacu kliatbu na každom meste, na mužoch, ženách i deťoch. Nikto nám nemohol ujsť.
DEU.2.35	Len dobytok a ulúpené veci z obsadených miest sme si nechali ako korisť. 
DEU.2.36	Od Aroéru na brehu potoka Arnón a od mesta, ktoré je v údolí, až po Gileád, nebolo mesta, ktoré by sme nemohli dobyť. Hospodin, náš Boh, nám ich všetky vydal.
DEU.2.37	Len ku krajine Ammónčanov si sa nepriblížil, k celému pobrežiu potoka Jabbók, ani k mestám na pohorí či kdekoľvek inde, kde sa nám Hospodin, náš Boh, priblížiť zakázal.
DEU.3.1	Potom sme sa obrátili a vystupovali sme bášanskou cestou. Bášanský kráľ Óg so všetkým svojím ľudom vyšiel proti nám do boja k Edrei.
DEU.3.2	Hospodin mi však povedal: ‚Neboj sa ho, lebo som ti dal do rúk jeho, všetok jeho ľud i jeho krajinu. Nalož s ním tak, ako si naložil s amorejským kráľom Sichónom, ktorý býval v Chešbóne.‘
DEU.3.3	Hospodin, náš Boh, nám dal do rúk aj bášanského kráľa Óga so všetkým jeho ľudom. Pozabíjali sme ich, takže nikto nemohol ujsť.
DEU.3.4	Vtedy sme zaujali všetky jeho mestá. Nebolo mesta, ktoré by sme neboli dobyli: šesťdesiat miest, kraj Argób, celé Ógovo kráľovstvo v Bášane. 
DEU.3.5	Všetky tieto mestá boli opevnené; mali vysoké múry s bránami a závorami. Bolo však aj veľmi mnoho neopevnených miest. 
DEU.3.6	Vykonali sme na nich kliatbu záhuby, ako sme to urobili chešbónskemu kráľovi Sichónovi, keď sme vykonali kliatbu záhuby na všetkých mestách, mužoch, ženách i deťoch.
DEU.3.7	Všetok dobytok a korisť z miest sme si zobrali.
DEU.3.8	Tak sme v tom čase dvom amorejským kráľom, ktorí bývali za Jordánom, vzali krajinu od potoka Arnón až po vrch Chermón 
DEU.3.9	— Sidončania Chermón nazývajú Sirjon a Amorejčania ho volajú Senír —,
DEU.3.10	všetky mestá náhornej roviny, celý Gileád i celý Bášan až po Salchu a Edrei, mestá Ógovho kráľovstva v Bášane.
DEU.3.11	Zo zvyšku Refajov zostal len bášanský kráľ Óg. Nie je azda jeho posteľ zo železa
DEU.3.12	Vtedy sme obsadili túto krajinu od Aroéru, ktorý je pri potoku Arnón. Polovicu Gileádskeho pohoria s jeho mestami som dal Rúbenovcom a Gádovcom.
DEU.3.13	Druhú polovicu Gileádu a celý Bášan, teda Ógovo kráľovstvo, som dal polovici kmeňa Menašše, celý kraj Argób. Celý Bášan sa nazýva krajinou Refajov. 
DEU.3.14	Jaír, syn Menaššeho, zabral celý kraj Argób až po gešúrske a maachátske územie v Bášane a pomenoval ho podľa svojho mena Chavvót-Jaír. Tak je to dodnes.
DEU.3.15	Machírovi som dal Gileád.
DEU.3.16	Rúbenovcom a Gádovcom som dal časť Gileádu až po potok Arnón s hranicou v strede riečiska, až k potoku Jabbók, hranici Ammónčanov 
DEU.3.17	s Arabou, a Jordánom ako hranicou od Kinneretu až po More Araby — Soľné more — pod svahmi Pisgy smerom na východ.
DEU.3.18	Potom som vám prikázal: Hospodin, váš Boh, vám dal túto krajinu, aby ste ju obsadili. Všetci bojaschopní prejdite ozbrojení na čele svojich bratov Izraelitov.
DEU.3.19	Len vaše ženy a deti a vaše stáda, ktorých, ako viem, máte veľa, zostanú vo vašich mestách, ktoré som vám dal, 
DEU.3.20	kým Hospodin, váš Boh, nedopraje vašim bratom taký pokoj ako vám. Potom aj oni obsadia krajinu, ktorú im dáva Hospodin, váš Boh, za Jordánom. Každý sa vráti do svojho vlastníctva, ktoré som vám dal. 
DEU.3.21	Jozuovi som prikázal: ‚Videl si na vlastné oči všetko, čo urobil Hospodin, váš Boh, tým dvom kráľom. Tak urobí Hospodin všetkým kráľovstvám, cez ktoré budeš prechádzať.
DEU.3.22	Nebojte sa ich, lebo sám Hospodin, váš Boh, bojuje za vás.‘
DEU.3.23	Úpenlivo som prosil Hospodina o zmilovanie: 
DEU.3.24	‚Pán, Hospodin, ty si začal ukazovať svojmu služobníkovi svoju veľkosť a svoju mocnú ruku. Veď či je ešte niekde na nebi alebo na zemi taký boh, čo by dokázal konať také skutky a mocné činy, ako sú tvoje?!
DEU.3.25	Kiežby som smel prejsť a uzrieť tú dobrú krajinu za Jordánom, to krásne pohorie a Libanon!‘
DEU.3.26	Hospodin sa však na mňa rozhneval pre vás a nevypočul ma. Hospodin mi povedal: ‚Dosiahol si už dosť, viac mi o tom nehovor!
DEU.3.27	Vystúp na vrchol Pisgy a rozhliadni sa na západ, na sever, na juh a na východ! Dobre sa rozhliadni! Jordán už neprekročíš.
DEU.3.28	Jozuovi daj príkaz, povzbuď ho a posilni, lebo on prejde na čele tohto ľudu a rozdelí mu do vlastníctva krajinu, ktorú uvidíš!‘
DEU.3.29	Zostali sme v údolí naproti Bét-Peóru.
DEU.4.1	Teraz, Izrael, počúvaj ustanovenia a právne predpisy, ktoré vás učím zachovávať, aby ste žili a mohli ste vojsť a obsadiť krajinu, ktorú vám dáva Hospodin, Boh vašich otcov.
DEU.4.2	K tomu, čo vám prikazujem, nesmiete nič pridať ani z toho ubrať, ale budete zachovávať príkazy Hospodina, vášho Boha, ktoré vám predkladám!
DEU.4.3	Na vlastné oči ste videli, čo urobil Hospodin pre Baal-Peóra, ako každého, kto chodil za Baal-Peórom, Hospodin, tvoj Boh, vyhubil spomedzi vás.
DEU.4.4	Vy však, ktorí sa pridŕžate Hospodina, svojho Boha, ste dodnes všetci nažive.
DEU.4.5	Pozri, učil som vás ustanovenia a právne predpisy, ako mi prikázal Hospodin, môj Boh, aby ste ich zachovávali aj v krajine, ktorú prichádzate obsadiť.
DEU.4.6	Zachovávajte ich a plňte, lebo v tom bude vaša múdrosť a rozumnosť v očiach národov, ktoré, keď sa dopočujú o všetkých týchto ustanoveniach, povedia: ‚Tento veľký národ je naozaj múdry a rozumný.‘
DEU.4.7	Je niekde taký veľký národ, ktorému by boli jeho bohovia tak blízko, ako je nám Hospodin, náš Boh, kedykoľvek k nemu voláme?
DEU.4.8	Má nejaký veľký národ také spravodlivé ustanovenia a právne predpisy, ako celý tento zákon, ktorý vám dnes predkladám? 
DEU.4.9	Len sa maj na pozore a poriadne sa chráň, aby si nezabudol na to, čo si na vlastné oči videl a aby to nevymizlo z tvojho srdca, kým žiješ! Pouč o tom svojich synov a vnukov!
DEU.4.10	Pamätaj na deň, keď si na Horebe stál pred Hospodinom, svojím Bohom, keď mi Hospodin povedal: ‚Zhromaždi mi ľud, aby počul moje slová, a tak sa naučil báť sa ma po celý svoj pozemský život a učil podobne aj svojich synov.‘
DEU.4.11	Keď ste sa vtedy priblížili a stáli ste na úpätí vrchu, zatiaľ čo za tmy oblakov a mrákav vrch blčal v ohni až po samé nebo,
DEU.4.12	zo stredu ohňa hovoril s vami Hospodin. Zvuk slov ste počuli, ale podobu ste nevideli. Znel iba hlas.
DEU.4.13	Vtedy vám oznámil svoju zmluvu, ktorú vám prikázal zachovávať, desať výrokov, a napísal ich na dve kamenné tabule.
DEU.4.14	Mne vtedy Hospodin prikázal, aby som vás naučil ustanovenia a právne predpisy, aby ste ich plnili v krajine, ktorú pôjdete obsadiť.
DEU.4.15	Keďže ste v ten deň, keď vás Hospodin na Horebe oslovil zo stredu ohňa, nevideli nijakú podobu, veľmi si dávajte pozor, 
DEU.4.16	aby ste sa nezvrhli a neurobili si nijakú podobu modly ani podobu muža či ženy,
DEU.4.17	ani podobu nijakého zvieraťa, ktoré je na zemi, ani podobu okrídleného vtáka, ktorý lieta pod nebom,
DEU.4.18	ani podobu niečoho, čo sa plazí po zemi, ani podobu nejakej ryby, ktorá je vo vodách pod zemou. 
DEU.4.19	Pri pohľade na nebesia uvidíš slnko, mesiac a hviezdy, teda celý nebeský zástup, nedaj sa zviesť, neklaňaj sa im a neslúž veciam, ktoré Hospodin, tvoj Boh, dal všetkým národom pod celým nebom.
DEU.4.20	Vás však Hospodin vzal a vyviedol z taviacej pece, z Egypta, aby ste boli jeho dedičným ľudom, ako je to dnes.
DEU.4.21	Pre vás sa Hospodin rozhneval na mňa a prisahal, že neprejdem cez Jordán a nevojdem do dobrej krajiny, ktorú ti dáva Hospodin, tvoj Boh, do vlastníctva.
DEU.4.22	Ja však zomriem v tejto krajine, neprekročím Jordán, ale vy prejdete a obsadíte tú dobrú krajinu.
DEU.4.23	Dávajte si pozor, aby ste nezabudli na zmluvu Hospodina, vášho Boha, ktorú uzavrel s vami, aby ste si neurobili nijakú podobu modly, čo ti zakázal Hospodin, tvoj Boh,
DEU.4.24	lebo Hospodin, tvoj Boh, je stravujúci oheň, žiarlivý Boh.
DEU.4.25	Keď budete plodiť synov a vnukov a budete v tej krajine dlho bývať, keď sa zvrhnete a urobíte si akúkoľvek podobu modly a dopustíte sa toho, čo je zlé v očiach Hospodina, vášho Boha, čím ho nahneváte, 
DEU.4.26	volám dnes proti vám za svedkov nebo i zem, že v krajine, ktorú máte obsadiť, keď prejdete cez Jordán, určite čoskoro vyhyniete, nezostanete v nej dlho, lebo budete celkom vyhubení.
DEU.4.27	Hospodin vás rozptýli medzi národy a zostane z vás len malý počet medzi národmi, medzi ktoré vás Hospodin zavedie.
DEU.4.28	Tam budete slúžiť bohom vyrobeným ľudskou rukou z dreva a kameňa, ktorí nevidia, nepočujú, nejedia ani nečuchajú.
DEU.4.29	Z toho miesta budeš hľadať Hospodina, svojho Boha, a ak ho budeš vyhľadávať celým srdcom a celou dušou, nájdeš ho.
DEU.4.30	Keď budeš v súžení a neskôr ťa to všetko postihne, vrátiš sa k Hospodinovi, svojmu Bohu, a poslúchneš jeho hlas.
DEU.4.31	Hospodin, tvoj Boh, je totiž milosrdný Boh, neopustí ťa ani ťa nezahubí, ani nezabudne na zmluvu s otcami, ktorú im pod prísahou potvrdil.
DEU.4.32	Skúmaj minulosť spred dávnych čias, odvtedy, čo Boh stvoril človeka na zemi, od jedného konca nebies až po druhý, či sa niekedy niečo také veľké stalo alebo či bolo o niečom takom počuť?
DEU.4.33	Počul azda nejaký iný národ zo stredu ohňa prehovoriť Boží hlas, ako si ho počul ty, a potom ostal nažive?!
DEU.4.34	Pokúsil sa už nejaký boh prísť a vyviesť ľud spomedzi iného národa skúškami a znameniami, zázrakmi a bojom, mocnou rukou a vystretým ramenom, veľkými, hroznými skutkami, ako to všetko urobil s vami v Egypte Hospodin, váš Boh, pred vašimi očami?!
DEU.4.35	Smel si to vidieť, aby si poznal, že Hospodin je Boh a okrem neho iného niet.
DEU.4.36	Z neba si smel počuť jeho hlas, aby ťa poučil, a na zemi ti dal vidieť svoj veľký oheň a jeho slová si počul zo stredu ohňa.
DEU.4.37	Pretože miloval tvojich otcov, vyvolil si po nich aj ich potomstvo. Šiel s tebou a svojou prítomnosťou a veľkou mocou ťa vyviedol z Egypta,
DEU.4.38	aby ňou pred tebou vyhnal väčšie a mocnejšie národy, ako si ty, a doviedol ťa do ich krajiny a dal ti ju do vlastníctva, ako je to dnes.
DEU.4.39	Dnes si uvedom, a vezmi si k srdcu, že len Hospodin je Boh hore na nebi a dolu na zemi. Iného niet.
DEU.4.40	Zachovávaj jeho ustanovenia a príkazy, ktoré ti dnes dávam, aby sa dobre vodilo tebe i tvojmu potomstvu, aby si dlho žil v krajine, ktorú ti navždy dáva Hospodin, tvoj Boh.“
DEU.4.41	Vtedy Mojžiš oddelil tri mestá za Jordánom na východe,
DEU.4.42	aby ta mohol ujsť ten, kto svojho blížneho neúmyselne zabil a predtým ho nemal v nenávisti. Útekom do niektorého z týchto miest zostane nažive.
DEU.4.43	Pre Rúbenovcov to bude Becer na náhornej stepnej rovine, pre Gádovcov Ramót v Gileáde a pre Menaššeovcov Golán v Bášane.
DEU.4.44	Toto je zákon, ktorý predložil Mojžiš Izraelitom.
DEU.4.45	Toto sú svedectvá, ustanovenia a právne predpisy, ktoré Mojžiš oznámil Izraelitom pri ich odchode z Egypta
DEU.4.46	za Jordánom v údolí naproti Bét-Peóru, v krajine amorejského kráľa Sichóna, ktorý býval v Chešbóne a ktorého Mojžiš a Izraeliti porazili pri odchode z Egypta.
DEU.4.47	Obsadili jeho krajinu i krajinu bášanského kráľa Óga, dvoch amorejských kráľov na východe za Jordánom,
DEU.4.48	od Aroéru, ktorý je na brehu potoka Arnón až po vrch Sirjon, teda Chermón,
DEU.4.49	a celú Arabu na východ za Jordánom až po More Araby pod svahmi Pisgy.
DEU.5.1	Mojžiš zvolal všetkých Izraelitov a povedal: „Počuj, Izrael, ustanovenia a právne predpisy, ktoré vám všetkým dnes oznamujem! Naučte sa ich a starostlivo ich zachovávajte!
DEU.5.2	Hospodin, náš Boh, uzavrel s nami na Horebe zmluvu.
DEU.5.3	Túto zmluvu neuzavrel Hospodin s našimi otcami, ale so všetkými nami, ktorí tu dnes žijeme.
DEU.5.4	Z tváre do tváre sa Hospodin zhováral s vami na vrchu priamo z ohňa.
DEU.5.5	Ja som vtedy stál medzi Hospodinom a vami, aby som vám oznámil Hospodinovo slovo, lebo ste sa báli ohňa a nevystúpili ste na vrch. Hospodin povedal:
DEU.5.6	‚Ja som Hospodin, tvoj Boh, ktorý ťa vyviedol z Egypta, z domu otrokov.
DEU.5.7	Nebudeš mať iných bohov okrem mňa!
DEU.5.8	Neurobíš si modlu ani nijakú podobu toho, čo je hore na nebi, dolu na zemi alebo vo vode pod zemou!
DEU.5.9	Nebudeš sa im klaňať ani sa nedáš nimi zotročovať, lebo ja som Hospodin, tvoj Boh! Boh žiarlivý, ktorý trestá viny otcov na synoch do tretieho i štvrtého pokolenia tých, čo ma nenávidia,
DEU.5.10	ale milosť preukazujem tisícom tých, čo ma milujú a zachovávajú moje prikázania.
DEU.5.11	Nevyslovíš meno Hospodina, svojho Boha, nadarmo, lebo Hospodin nenechá bez trestu toho, kto nadarmo vysloví jeho meno!
DEU.5.12	Zachovávaj sobotný deň, aby si ho svätil, ako ti prikázal Hospodin, tvoj Boh!
DEU.5.13	Šesť dní budeš pracovať a konať všetku svoju prácu.
DEU.5.14	Siedmy deň je sobota pre Hospodina, tvojho Boha. Nebudeš konať nijakú prácu ani ty, ani tvoj syn, ani tvoja dcéra, ani tvoj sluha, ani tvoja slúžka, ani tvoj vôl, ani tvoj osol, ani tvoj ostatný dobytok, ani cudzinec, ktorý je v tvojich bránach, aby si tvoj sluha i tvoja slúžka odpočinuli ako ty.
DEU.5.15	Pamätaj, že si bol otrokom v Egypte a že ťa Hospodin, tvoj Boh, odtiaľ vyviedol mocnou rukou a vystretým ramenom. Preto ti Hospodin, tvoj Boh, prikázal zachovávať sobotný deň.
DEU.5.16	Cti svojho otca a svoju matku, ako ti prikázal Hospodin, tvoj Boh, aby si dlho žil a dobre sa ti vodilo v krajine, ktorú ti dáva Hospodin, tvoj Boh!
DEU.5.17	Nezabiješ!
DEU.5.18	Nescudzoložíš!
DEU.5.19	Nepokradneš!
DEU.5.20	Nevyslovíš falošné svedectvo proti svojmu blížnemu!
DEU.5.21	Nebudeš túžiť po manželke svojho blížneho ani sa lakomiť na dom svojho blížneho, ani na jeho pole, ani na jeho sluhu, ani na jeho slúžku, ani na jeho vola, ani na jeho osla, ani na nič, čo patrí tvojmu blížnemu!‘
DEU.5.22	Tieto slová povedal Hospodin mohutným hlasom celému vášmu zhromaždeniu na vrchu zo stredu ohňa, oblaku i mrákavy a nič nepridal. Napísal ich na dve kamenné tabule a tie dal mne.
DEU.5.23	Keď ste počuli hlas zo stredu tmy, zatiaľ čo vrch blčal ohňom, pristúpili ku mne všetci náčelníci vašich kmeňov i vaši starší
DEU.5.24	a povedali ste: ‚Hospodin, náš Boh, ukázal svoju slávu a svoju veľkosť. Počuli sme jeho hlas zo stredu ohňa. Dnes sme videli, že Boh môže hovoriť s človekom a ten ostáva nažive. 
DEU.5.25	Prečo by sme mali teraz pomrieť? Veď nás strávi tento veľký oheň. Ak budeme ďalej počúvať hlas Hospodina, nášho Boha, zomrieme.
DEU.5.26	Počul azda niekto hlas živého Boha hovoriaceho zo stredu ohňa, ako ho počujeme my, a ostal nažive?
DEU.5.27	Priblíž sa k nemu ty a vypočuj všetko, čo bude hovoriť Hospodin, náš Boh. Ty nám potom vyrozprávaš všetko, čo ti povie Hospodin, náš Boh, a to si vypočujeme a splníme.‘
DEU.5.28	Hospodin vypočul hlas vašich slov, keď ste sa zhovárali so mnou. Hospodin mi povedal: ‚Počul som slová tohto ľudu, keď sa s tebou zhovárali. Povedali to správne.
DEU.5.29	Kto im to vnukol? Kiežby mali vždy také srdce, aby sa ma báli a zachovávali všetky moje príkazy po všetky dni, aby sa navždy dobre vodilo im a ich deťom!
DEU.5.30	Choď a povedz im: »Vráťte sa do svojich stanov!«
DEU.5.31	Ty však stoj tu pri mne a ja ti oznámim všetky prikázania, ustanovenia a právne predpisy, ktoré ich budeš učiť, aby ich zachovávali v krajine, ktorú im dávam do vlastníctva.
DEU.5.32	Dbajte o to, aby ste zachovávali, čo vám prikázal Hospodin, váš Boh. Neodchyľujte sa ani napravo, ani naľavo!
DEU.5.33	Vo všetkom sa pridŕžajte cesty, ktorou vám Hospodin, váš Boh, prikázal ísť, aby ste zostali nažive, dobre sa vám vodilo a dlho ste žili v krajine, ktorú máte obsadiť.‘
DEU.6.1	Toto sú prikázania, ustanovenia a právne predpisy, ktoré mi Hospodin, váš Boh, prikázal vás učiť, aby ste ich dodržiavali v krajine, do ktorej prichádzate a ktorú máte obsadiť,
DEU.6.2	aby si sa bál Hospodina, svojho Boha, a zachovával všetky ustanovenia a príkazy, ktoré ti dávam — ty, tvoj syn i vnuk —, po všetky dni svojho života, aby si dlho žil.
DEU.6.3	Počúvaj teda, Izrael, a usiluj sa tak konať, aby sa ti v krajine, ktorá oplýva mliekom a medom, dobre vodilo a aby si sa veľmi rozmnožil, ako ti to sľúbil Hospodin, Boh tvojich otcov.
DEU.6.4	Počuj, Izrael, Hospodin je náš Boh, Hospodin jediný!
DEU.6.5	Milovať budeš Hospodina, svojho Boha, celým srdcom, celou dušou a celou silou.
DEU.6.6	Tieto slová, ktoré ti dnes prikazujem, budeš mať na srdci.
DEU.6.7	Budeš ich vštepovať svojim synom a budeš o nich hovoriť, či budeš sedieť vo svojom dome, či pôjdeš po ceste, či budeš líhať alebo vstávať.
DEU.6.8	Priviažeš si ich na ruku ako znamenie a budeš ich mať ako pripomienku na čele medzi očami.
DEU.6.9	Napíšeš ich na veraje svojho domu a na svoje brány.
DEU.6.10	Keď ťa Hospodin, tvoj Boh, uvedie do krajiny, ktorú pod prísahou sľúbil tvojim otcom Abrahámovi, Izákovi a Jákobovi, že ti ju dá a s ňou i veľké a dobré mestá, ktoré si nestaval,
DEU.6.11	domy plné všetkého dobrého, ktoré si nenaplnil, vykopané cisterny, ktoré si nevykopal, vinice a olivové sady, ktoré si nevysádzal, a keď budeš z toho jesť a nasýtiš sa,
DEU.6.12	dávaj pozor, aby si nezabudol na Hospodina, ktorý ťa vyviedol z Egypta, z domu otroctva.
DEU.6.13	Hospodina, svojho Boha sa boj, jemu slúž a na jeho meno prisahaj!
DEU.6.14	Nenasleduj bohov spomedzi božstiev iných národov z vášho okolia, lebo Hospodin, tvoj Boh, je žiarlivý Boh uprostred teba.
DEU.6.15	Nech Hospodin, tvoj Boh, nevzplanie proti tebe hnevom a nevyhubí ťa z povrchu zeme.
DEU.6.16	Nepokúšajte Hospodina, svojho Boha, ako ste ho pokúšali v Masse!
DEU.6.17	Starostlivo zachovávajte príkazy Hospodina, svojho Boha, dbajte na jeho svedectvá a ustanovenia, ktoré ti prikázal.
DEU.6.18	Rob len to, čo je správne a dobré pred Hospodinom, aby sa ti dobre vodilo, keď pôjdeš obsadiť tú dobrú krajinu, o ktorej Hospodin tvojim otcom prisahal,
DEU.6.19	že všetkých tvojich nepriateľov pred tebou vyženie, ako to Hospodin sľúbil.
DEU.6.20	Keď sa ťa niekedy tvoj syn opýta: ‚Čo sú to tie svedectvá, ustanovenia a právne predpisy, ktoré vám prikázal Hospodin, náš Boh?‘,
DEU.6.21	povedz mu: ‚Boli sme faraónovými otrokmi v Egypte, ale Hospodin nás odtiaľ vyviedol mocnou rukou.
DEU.6.22	Hospodin pred našimi očami konal veľké a hrozné znamenia a divy proti Egyptu, proti faraónovi a proti celému jeho domu.
DEU.6.23	Vyviedol nás odtiaľ, aby nás uviedol do krajiny, ktorú pod prísahou sľúbil našim otcom, a ktorú nám aj dal.
DEU.6.24	Hospodin nám prikázal, aby sme zachovávali všetky tieto ustanovenia, báli sa Hospodina, svojho Boha, aby sa nám vždy dobre vodilo, aby nás udržal pri živote ako dnes.
DEU.6.25	Ak budeme starostlivo zachovávať všetky tieto príkazy pred Hospodinom, svojím Bohom, ako nám prikázal, bude sa nám to počítať za spravodlivosť.‘
DEU.7.1	Keď ťa Hospodin, tvoj Boh, uvedie do krajiny, do ktorej prichádzaš, aby si ju obsadil, a vyženie pred tebou mnohé národy: Chetitov, Girgašejov, Amorejčanov, Kanaánčanov, Perizzejcov, Chivvijov a Jebúsejov — sedem národov početnejších a mocnejších než si ty,
DEU.7.2	a keď ti ich vydá Hospodin, tvoj Boh, a porazíš ich, musíš nad nimi uskutočniť ničiacu kliatbu. Nesmieš s nimi uzatvárať zmluvu ani sa zmilovať nad nimi.
DEU.7.3	Nevstupuj s nimi do príbuzenstva, svoju dcéru nedávaj za syna niektorého z nich ani jeho dcéru nevezmeš pre svojho syna.
DEU.7.4	To by tvojho syna odvrátilo odo mňa a slúžili by cudzím bohom. Potom by vzplanul Hospodinov hnev proti vám a rýchlo by vás vyničil.
DEU.7.5	Preto s nimi zaobchádzajte takto: Ich oltáre porúcajte, ich posvätné stĺpy rozmláťte a posvätné koly postínajte, ich vyrezávané sochy spáľte!
DEU.7.6	Veď ty si svätý ľud Hospodina, svojho Boha. Hospodin, tvoj Boh, si ťa vyvolil, aby si bol jeho vlastným ľudom spomedzi všetkých národov, ktoré sú na povrchu zeme.
DEU.7.7	Hospodin si vás zamiloval a vyvolil nie preto, že by ste boli početnejší než ostatné národy; veď medzi všetkými národmi vás bolo najmenej.
DEU.7.8	Hospodin vás vyviedol mocnou rukou a vykúpil z domu otroctva, z ruky faraóna, egyptského kráľa, preto, že vás miloval a že zachováva svoju prísahu, ktorou sa zaviazal vašim otcom.
DEU.7.9	Vedz teda, že len Hospodin, tvoj Boh, je Boh, verný Boh, ktorý do tisíceho pokolenia zachováva zmluvu a priazeň tým, čo ho milujú a zachovávajú jeho prikázania.
DEU.7.10	Tomu, kto ho nenávidí, sa priamo odpláca, aby ho zničil. Nebude zhovievavý k tomu, kto ho nenávidí, ale hneď sa mu odplatí.
DEU.7.11	Preto zachovávaj prikázania, ustanovenia a právne predpisy, ktoré ti dnes prikazujem zachovávať.
DEU.7.12	Ak budete tieto právne predpisy počúvať, zachovávať a plniť, Hospodin, tvoj Boh, bude zachovávať zmluvu s tebou a preukazovať ti priazeň, ktorú pod prísahou sľúbil tvojim otcom.
DEU.7.13	Bude ťa milovať, požehnávať a rozmnoží ťa. Požehná plod tvojho života i plod tvojej pôdy, tvoje obilie, tvoj mušt i tvoj olej, mláďatá tvojho dobytka, prírastky tvojho stáda v krajine, ktorú pod prísahou sľúbil dať tvojim otcom.
DEU.7.14	Budeš požehnaný nad všetky národy. Nebude medzi vami neplodný muž ani neplodná žena a nebudete mať ani neplodné dobytča.
DEU.7.15	Hospodin odvráti od teba každú chorobu a nedopustí na teba nijakú z tých chorôb, ktoré si poznal v Egypte, no dopustí ich na všetkých, čo ťa nenávidia.
DEU.7.16	Pohltíš všetky národy, ktoré ti dá Hospodin, tvoj Boh. Tvoje oko sa nad nimi nezľutuje ani nebudeš slúžiť ich bohom, to by bolo pre teba osídlo.
DEU.7.17	Možno si pomyslíš: ‚Tieto národy sú početnejšie než ja, ako by som ich mohol vyhnať?‘
DEU.7.18	Neboj sa ich! Len sa dobre rozpamätaj na to, čo urobil Hospodin, tvoj Boh, faraónovi a celému Egyptu,
DEU.7.19	na veľké skúšky, ktoré si videl na vlastné oči, na znamenia a divy, na mocnú ruku a vystreté rameno, ktorými ťa viedol Hospodin, tvoj Boh. Tak urobí Hospodin, tvoj Boh, všetkým národom, ktorých sa obávaš.
DEU.7.20	Aj sršne pošle Hospodin, tvoj Boh na nich, kým nevyhynú tí, čo zostali a ukryli sa pred tebou.
DEU.7.21	Neľakaj sa ich, lebo uprostred teba je Hospodin, tvoj Boh, Boh veľký a hrozný.
DEU.7.22	Hospodin, tvoj Boh, postupne tieto národy pred tebou povyháňa. Nebudeš ich môcť rýchlo vyničiť, lebo by sa rozmnožila proti tebe divá zver.
DEU.7.23	No Hospodin, tvoj Boh, ti tie národy vydá a uvedie ich do veľkého zmätku, kým nebudú vyničené.
DEU.7.24	Ich kráľov ti vydá do rúk a vymažeš ich mená pod nebom. Nikto sa nepostaví proti tebe, kým ich nevyničíš.
DEU.7.25	Vyrezávané sošky ich bôžikov spáľte. Nezatúžiš po striebre ani po zlate, čo je na nich, ani si ho neber, aby sa ti to nestalo osídlom, lebo je to ohavnosť pred Hospodinom, tvojím Bohom.
DEU.7.26	Nedonesieš tieto ohavnosti do svojho domu, aby si neupadol do kliatby ako ony. Nech sa ti zošklivia a zhnusia, lebo sú prekliate.
DEU.8.1	Starostlivo zachovávajte a plňte každý príkaz, ktorý ti dnes prikazujem, aby ste žili a rozmnožili sa, aby ste prišli a obsadili krajinu, ktorú Hospodin pod prísahou sľúbil vašim otcom.
DEU.8.2	Pamätaj na celú cestu, ktorou ťa tých štyridsať rokov Hospodin, tvoj Boh, viedol po púšti, aby ťa pokoril a vyskúšal a poznal, čo je v tvojom srdci, či budeš zachovávať jeho príkazy, alebo nie.
DEU.8.3	Pokoroval ťa, dal ti hladovať, potom ťa sýtil mannou, ktorú si nepoznal a nepoznali ju ani tvoji otcovia, aby ťa poučil, že človek nežije len samým chlebom, ale všetkým, čo vychádza z Hospodinových úst.
DEU.8.4	Za tých štyridsať rokov sa ti odev nezodral ani noha ti neopuchla.
DEU.8.5	Uznaj teda, že ako človek vychováva svojho syna, tak Hospodin, tvoj Boh, vychováva teba.
DEU.8.6	Zachovaj príkazy Hospodina, svojho Boha, chodievaj po jeho cestách a boj sa ho!
DEU.8.7	Veď Hospodin, tvoj Boh, ťa vedie do dobrej krajiny, do krajiny s potokmi bohatými na vodu, s prameňmi a jazerami, ktoré vyvierajú v údoliach a na výšinách,
DEU.8.8	do krajiny pšenice, jačmeňa, viniča, figovníka a granátového jablka, do krajiny olivového oleja a medu,
DEU.8.9	do krajiny, v ktorej budeš jesť chlieb dosýta, kde nebudeš trpieť nijakou núdzou, do krajiny, ktorej kamene obsahujú železo a z ktorej vrchov budeš ťažiť meď. 
DEU.8.10	Keď sa dosýta naješ, dobroreč Hospodinovi, svojmu Bohu, za dobrú krajinu, ktorú ti dal.
DEU.8.11	Dávaj si pozor, aby si nezabudol na Hospodina, svojho Boha, aby si nezanedbával jeho príkazy, právne predpisy a ustanovenia, ktoré ti dnes nariaďujem.
DEU.8.12	Keď sa dosýta naješ a postavíš si pekné domy, v ktorých budeš bývať,
DEU.8.13	keď sa ti rozmnoží dobytok a ovce, rozhojní sa ti striebro, zlato a všetko, čo máš,
DEU.8.14	potom nech nespyšnie tvoje srdce. Nezabudni na Hospodina, svojho Boha, ktorý ťa vyviedol z Egypta, z domu otroctva,
DEU.8.15	viedol ťa veľkou a hroznou púšťou, kde sú ohnivé hady a škorpióny, vyprahnutým krajom bez vody. Vyviedol ti vodu z najtvrdšej skaly,
DEU.8.16	na púšti ťa kŕmil mannou, ktorú nepoznali tvoji otcovia, aby ťa pokoril a vyskúšal, aby ti nakoniec preukázal dobrodenie.
DEU.8.17	Nehovor si v srdci: ‚Toto bohatstvo mi získala moja moc a sila mojej ruky.‘
DEU.8.18	Pamätaj na Hospodina, svojho Boha, lebo on ti dáva schopnosť získavať bohatstvo, aby potvrdil svoju zmluvu, ktorú pod prísahou uzavrel s tvojimi otcami, ako je to dnes.
DEU.8.19	No ak napriek tomu zabudneš na Hospodina, svojho Boha, a budeš chodiť za inými bohmi, slúžiť im a klaňať sa im, dnes vám dosvedčujem, že určite zahyniete.
DEU.8.20	Aj vy zahyniete, ako zahynú národy, ktoré pred vami nakoniec Hospodin vyničí, pretože ste neposlúchali hlas Hospodina, svojho Boha.
DEU.9.1	Počuj, Izrael, dnes prejdeš cez Jordán, aby si si podrobil väčšie a mocnejšie národy než si ty, veľké a po nebo opevnené mestá,
DEU.9.2	veľký a urastený ľud Anákov, o ktorých vieš, lebo si počul vravieť: ‚Kto obstojí pred Anákmi?‘
DEU.9.3	Preto poznáš, že Hospodin, tvoj Boh, pôjde pred tebou ako stravujúci oheň. On ich vyhubí, on ich pred tebou pokorí; ty si ich podrobíš a rýchlo zničíš, ako ti povedal Hospodin.
DEU.9.4	Keď ich však Hospodin, tvoj Boh, pred tebou vyženie, potom si nemysli: ‚Pre moju spravodlivosť ma Hospodin priviedol, aby som zaujal túto krajinu.‘ Hospodin ich však vyženie pred tebou pre ich bezbožnosť.
DEU.9.5	Nie pre svoju spravodlivosť a úprimnosť srdca prichádzaš zaujať ich krajinu, ale pre bezbožnosť týchto národov ich pred tebou vyháňa Hospodin, tvoj Boh, aby splnil slovo, ktoré pod prísahou dal tvojim otcom, Abrahámovi, Izákovi a Jákobovi.
DEU.9.6	Vedz teda, že nie pre tvoju spravodlivosť ti Hospodin, tvoj Boh, dáva túto dobrú krajinu, aby si ju zaujal. Si totiž tvrdošijný ľud.
DEU.9.7	Pamätaj na to a nezabúdaj, ako si hneval Hospodina, svojho Boha, na púšti. Odvtedy, ako ste vyšli z Egypta, až kým ste neprišli na toto miesto, priečili ste sa Hospodinovi.
DEU.9.8	Rozhnevali ste Hospodina na Horebe. Hospodin sa tak nahneval na vás, že vás chcel vyhubiť.
DEU.9.9	Keď som vystúpil na vrch, aby som prevzal kamenné tabule zmluvy, ktorú Hospodin uzavrel s vami, zostal som na vrchu štyridsať dní a štyridsať nocí. Chlieb som nejedol a vodu som nepil.
DEU.9.10	Hospodin mi dal dve kamenné tabule napísané Božím prstom a na nich boli všetky slová, ktoré vám v deň zhromaždenia povedal Hospodin na vrchu zo stredu ohňa.
DEU.9.11	Po štyridsiatich dňoch a štyridsiatich nociach mi Hospodin dal obidve kamenné tabule, tabule zmluvy.
DEU.9.12	Hospodin mi povedal: ‚Vstaň, rýchlo zostúp, lebo tvoj ľud, ktorý si vyviedol z Egypta, robí zle. Veľmi skoro odbočili z cesty, ktorú som im určil; zhotovili si liatu modlu.‘
DEU.9.13	Ďalej mi Hospodin povedal: ‚Vidím, že tento ľud je naozaj tvrdošijný.
DEU.9.14	Nechaj ma, ja ich vyhubím a vymažem ich meno pod nebom. Z teba však urobím národ mocnejší a početnejší, než sú oni.‘
DEU.9.15	Obrátil som sa a zostúpil z vrchu, kým vrch planul ohňom. V rukách som mal dve tabule zmluvy.
DEU.9.16	Zrazu som videl, že ste zhrešili proti Hospodinovi, svojmu Bohu. Odliali ste si sochu teľaťa. Veľmi skoro ste odbočili z cesty, ktorú vám určil Hospodin, váš Boh.
DEU.9.17	Schytil som obe tabule, hodil som ich na zem a pred vami som ich rozbil.
DEU.9.18	Potom som sa pred Hospodinom vrhol na zem ako predtým a štyridsať dní a štyridsať nocí som nejedol chlieb a nepil vodu pre všetky vaše hriechy, ktorých ste sa dopustili, keď ste robili, čo je zlé pred Hospodinom a hnevali ste ho.
DEU.9.19	Bál som sa totiž hnevu a rozhorčenia, ktorými Hospodin zahorel proti vám, takže vás chcel vyhubiť. Hospodin ma však i teraz vypočul.
DEU.9.20	Aj na Árona sa Hospodin veľmi nahneval a chcel ho zahubiť. Za Árona som sa vtedy tiež modlil.
DEU.9.21	Vzal som teľa, výtvor vášho hriechu, čo ste si zhotovili, spálil som ho, a dôkladne roztĺkol a rozdrvil na jemný prach. Potom som prach vysypal do potoka, ktorý tečie z vrchu.
DEU.9.22	Aj v Tabere, v Masse a v Kibrót-Hattaave ste hnevali Hospodina. 
DEU.9.23	Keď vás poslal Hospodin z Kadéš-Barnéy slovami: ‚Vystúpte a zaujmite krajinu, ktorú som vám dal,‘ protivili ste sa rozkazu Hospodina, svojho Boha, neverili ste mu a nepočúvali ste jeho hlas.
DEU.9.24	Priečili ste sa Hospodinovi odvtedy, čo som vás poznal.
DEU.9.25	Vrhol som sa pred Hospodina a štyridsať dní a štyridsať nocí som ležal pred ním, lebo Hospodin povedal, že vás vyhubí.
DEU.9.26	K Hospodinovi som sa modlil takto: ‚Pán, Hospodin, nezahub svoj ľud, svoje vlastníctvo, ktoré si vykúpil svojou veľkou mocou a vyviedol z Egypta svojou mocnou rukou.
DEU.9.27	Rozpomeň sa na svojich služobníkov: Abraháma, Izáka a Jákoba a nehľaď na tvrdohlavosť tohto ľudu, na jeho bezbožnosť, na jeho hriechy,
DEU.9.28	aby v krajine, z ktorej si nás vyviedol, nepovedali: »Pretože ich Hospodin nedokázal priviesť do krajiny, ktorú im sľúbil, a pretože ich nenávidel, vyviedol ich, aby ich na púšti zahubil.«
DEU.9.29	Veď oni sú tvojím ľudom, tvojím vlastníctvom, ktoré si vyviedol svojou veľkou mocou a vystretým ramenom.‘
DEU.10.1	V tom čase mi Hospodin povedal: ‚Vykreš dve kamenné tabule, ako boli prvé, vystúp ku mne na vrch a urob si drevenú archu.
DEU.10.2	Ja napíšem na tabule slová, čo boli na prvých tabuliach, ktoré si rozbil, a vlož ich do archy.‘
DEU.10.3	Urobil som teda archu z akáciového dreva, vykresal som dve kamenné tabule, ako tie prvé, a vystúpil som na vrch s oboma tabuľami v rukách.
DEU.10.4	Hospodin napísal na tabule to isté, čo bolo na prvých tabuliach, desať výrokov, ktoré vám Hospodin povedal v deň zhromaždenia zo stredu ohňa, a potom mi ich dal.
DEU.10.5	Obrátil som sa a zostúpil som z vrchu. Tabule som uložil do archy, ktorú som urobil. Sú tam, ako mi prikázal Hospodin.
DEU.10.6	Potom Izraeliti odišli z Beerót-Bené-Jaakánu do Mosery. Tam Áron zomrel a tam ho aj pochovali. Kňazskú službu namiesto neho vykonával jeho syn Eleazár.
DEU.10.7	Odtiaľ pokračovali do Gudgody a z Gudgody do Jotbaty, do kraja vodných tokov.
DEU.10.8	V tom čase oddelil Hospodin Léviho kmeň, aby nosil archu Hospodinovej zmluvy a slúžil Hospodinovi a požehnával v jeho mene, ako je to dnes.
DEU.10.9	Preto Lévi nedostal podiel ani dedičstvo ako jeho bratia. Sám Hospodin je jeho dedičným podielom, ako mu povedal Hospodin, tvoj Boh.
DEU.10.10	Ja som však ako predtým zostal na vrchu štyridsať dní a štyridsať nocí a Hospodin ma aj teraz vypočul, lebo Hospodin ťa už nechcel zahubiť.
DEU.10.11	Hospodin mi povedal: ‚Vstaň, choď, vydaj sa na čele ľudu na cestu. Obsaďte krajinu, ktorú som pod prísahou sľúbil dať vašim otcom.‘
DEU.10.12	Izrael, čo teraz žiada od teba Hospodin, tvoj Boh? Iba to, aby si sa bál Hospodina, svojho Boha, aby si chodil po všetkých jeho cestách, aby si ho miloval, aby si slúžil Hospodinovi, svojmu Bohu, celým srdcom a celou dušou,
DEU.10.13	aby si zachovával Hospodinove príkazy a jeho ustanovenia, ktoré ti dnes prikazujem, aby sa ti dobre vodilo.
DEU.10.14	Hospodinovi, tvojmu Bohu, patria nebesia i nebesia nebies, zem a všetko, čo je na nej.
DEU.10.15	No len k tvojim otcom sa Hospodin vinul s láskou, zamiloval si ich a vyvolil si ich potomstvo, totiž vás, spomedzi všetkých národov, ako je to dodnes.
DEU.10.16	Preto si obrežte svoje neobrezané srdce a nebuďte už takí zatvrdnutí.
DEU.10.17	Veď Hospodin, váš Boh, je Boh bohov a Pán pánov, Boh veľký, mocný a hrozný, ktorý neberie ohľad na osobu a neprijíma úplatok,
DEU.10.18	ale zastáva sirotu i vdovu, miluje cudzinca a dáva mu chlieb a odev.
DEU.10.19	Preto milujte aj cudzinca, lebo aj vy ste boli cudzincami v Egypte.
DEU.10.20	Hospodina, svojho Boha sa boj, jemu slúž, jeho sa pridŕžaj a na jeho meno prisahaj.
DEU.10.21	On je tvoja chvála, on je tvoj Boh, ktorý pre teba urobil tieto veľké a hrozné veci, ktoré si videl na vlastné oči.
DEU.10.22	Tvojich otcov bolo len sedemdesiat, keď šli do Egypta, a teraz ťa Hospodin, tvoj Boh, rozmnožil ako nebeské hviezdy.
DEU.11.1	Milovať budeš Hospodina, svojho Boha, a po všetky dni budeš zachovávať jeho ustanovenia, nariadenia, právne predpisy a jeho prikázania.
DEU.11.2	Dnes predsa poznáte, čo nepoznali a nevideli vaši synovia, ako vás Hospodin, váš Boh, vychovával, jeho veľkosť, jeho mocnú ruku a jeho vystreté rameno,
DEU.11.3	jeho znamenia a jeho skutky, ktoré v Egypte vykonal faraónovi, egyptskému kráľovi, a celej jeho krajine,
DEU.11.4	čo urobil egyptskému vojsku, jeho koňom a vozom, ktoré zaplavil vodou Trstinového mora, keď vás prenasledovali, a Hospodin ich ničil, ako je to dodnes,
DEU.11.5	čo vám urobil na púšti, kým ste prišli na toto miesto,
DEU.11.6	a čo urobil Datánovi a Abirámovi, synom Rúbenovca Eliába, keď zem roztvorila svoj pažerák a pohltila ich aj s rodinami, stanmi a so všetkými ich prívržencami z celého Izraela.
DEU.11.7	Lebo na vlastné oči ste videli všetky veľké skutky, ktoré Hospodin konal.
DEU.11.8	Zachovávajte každý príkaz, ktorý vám dnes dávam, aby ste boli silní, keď pôjdete obsadiť krajinu, do ktorej sa uberáte a ktorú máte obsadiť,
DEU.11.9	aby ste dlho žili v krajine, ktorú Hospodin pod prísahou sľúbil vašim otcom a ich potomkom, krajinu oplývajúcu mliekom a medom.
DEU.11.10	Krajina, ktorú prichádzaš obsadiť, nie je ako Egypt, z ktorého ste vyšli, ktorý si osieval svojím semenom a nohami otváral kanály pri zavlažovaní zeleninovej záhrady. 
DEU.11.11	Krajina, do ktorej sa uberáte a ktorú máte obsadiť, je krajina vrchov a plání. Vodu pije z nebeského dažďa.
DEU.11.12	Je to krajina, o ktorú sa stará Hospodin, tvoj Boh. Oči Hospodina, tvojho Boha, sú na ňu ustavične upreté od začiatku až do konca roka.
DEU.11.13	Ak budete naozaj počúvať moje príkazy, ktoré vám dnes dávam, aby ste totiž milovali Hospodina, svojho Boha, a slúžili mu celým srdcom a celou dušou,
DEU.11.14	dám dážď vašej krajine v pravý čas, dážď jesenný i jarný, a budeš zbierať obilie, mušt a olej.
DEU.11.15	I trávu ti dám na poli pre tvoj dobytok a naješ sa dosýta.
DEU.11.16	Dávajte si pozor, aby sa vaše srdce nedalo zviesť, aby ste neodbočili a neslúžili iným bohom a neklaňali sa im.
DEU.11.17	Hospodin by totiž vzplanul hnevom proti vám. Zatvoril by nebesia a nebolo by dažďa, zem by nevydala úrodu a vy by ste čoskoro zahynuli v dobrej krajine, ktorú vám dáva Hospodin.
DEU.11.18	Zachovajte si tieto slová v srdci a v mysli, priviažte si ich ako znamenie na ruky a budete ich mať ako čelenku medzi očami.
DEU.11.19	Poúčajte o nich svojich synov a hovorte im o nich, či budeš sedieť vo svojom dome alebo pôjdeš po ceste, či budeš líhať alebo vstávať.
DEU.11.20	Napíšeš ich na veraje svojho domu a na svoje brány, 
DEU.11.21	aby sa rozhojnili tvoje dni a dni tvojich synov v krajine, ktorú tvojim otcom pod prísahou sľúbil dať Hospodin, kým bude nebo nad zemou.
DEU.11.22	Ak budete starostlivo zachovávať všetky tieto prikázania, ktoré vám kážem zachovávať, totiž milovať Hospodina, svojho Boha, vo všetkom sa prispôsobiť jeho vôli a pridŕžať sa ho,
DEU.11.23	potom Hospodin vyženie pred vami všetky tieto národy a podrobíte si väčšie a mocnejšie národy, než ste sami.
DEU.11.24	Každé miesto, na ktoré vkročí vaša noha, bude vaše, od púšte až po Libanon, od Veľrieky, rieky Eufrat, až po Západné more bude vaše územie.
DEU.11.25	Nikto neobstojí pred vami. Strach a hrôzu pred vami zošle Hospodin, váš Boh, na celú krajinu, do ktorej vstúpite, tak ako vám povedal.
DEU.11.26	Pozrite, dnes vám predkladám požehnanie a kliatbu:
DEU.11.27	Ak budete poslúchať prikázania Hospodina, vášho Boha, ktoré vám dnes predkladám, získate požehnanie.
DEU.11.28	Ak však nebudete poslúchať prikázania Hospodina, vášho Boha, ak odbočíte z cesty, ktorou vám dnes kážem ísť, a pôjdete za inými bohmi, ktorých nepoznáte, stihne vás kliatba.
DEU.11.29	Keď ťa Hospodin, tvoj Boh, vovedie do krajiny, ktorú ideš obsadiť, budeš dávať požehnanie na vrchu Gerizím a kliatbu na vrchu Ebál.
DEU.11.30	Tie sú za Jordánom, za cestou smerujúcou k západu slnka, v krajine Kanaánčanov, ktorí bývajú v Arabe naproti Gilgálu pri Moreho dube.
DEU.11.31	Chystáte sa prekročiť Jordán, aby ste vošli a obsadili krajinu, ktorú vám dáva Hospodin, váš Boh. Keď ju obsadíte a budete v nej bývať,
DEU.11.32	starostlivo zachovávajte všetky ustanovenia a právne predpisy, ktoré vám dnes predkladám.
DEU.12.1	Toto sú ustanovenia a právne predpisy, ktoré máte zachovávať a plniť v krajine, ktorú ti dal Hospodin, Boh tvojich otcov, aby si ju obsadil na celý čas vášho pozemského života.
DEU.12.2	Úplne zničte všetky miesta, kde na vysokých vrchoch, kopcoch a pod každým zeleným stromom slúžili svojim bohom národy, ktoré si podmaníte.
DEU.12.3	Ich oltáre zbúrajte, posvätné stĺpy rozmláťte, ašery spáľte, sochy ich bôžikov posekajte a ich mená odstráňte z toho miesta.
DEU.12.4	Vy to však Hospodinovi, svojmu Bohu, robiť nesmiete!
DEU.12.5	Vy budete prichádzať na miesto, ktoré si Hospodin, váš Boh, vyvolí spomedzi všetkých vašich kmeňov, aby tam bolo jeho meno, aby tam býval.
DEU.12.6	Tam prinášajte svoje spaľované obety, obety s hostinou, desiatky, pozdvihované obety, sľuby, dobrovoľné dary i prvorodené zo svojho dobytka a oviec.
DEU.12.7	Tam pred Hospodinom, svojím Bohom, budete jesť vy a vaši domáci, budete sa radovať zo všetkého, k čomu priložíte ruku, čím vás požehnal Hospodin, váš Boh.
DEU.12.8	Nerobte už tak ako my dnes, každý podľa toho, čo uznáva za správne.
DEU.12.9	Dosiaľ ste totiž neprišli na miesto odpočinku, do dedičného vlastníctva, ktoré vám dáva Hospodin, váš Boh.
DEU.12.10	Vy však prekročíte Jordán a usadíte sa v krajine, ktorú vám dáva do vlastníctva Hospodin, váš Boh, a zabezpečí vám pokoj od všetkých okolitých nepriateľov, takže budete bezpečne bývať.
DEU.12.11	Potom na miesto, ktoré si vyvolí Hospodin, váš Boh, za príbytok svojho mena, budete prinášať všetko, čo vám prikazujem: svoje spaľované obety, obety s hostinou, desiatky, pozdvihované obety a všetko najlepšie z darov, ktoré ste sľúbili Hospodinovi.
DEU.12.12	Radujte sa pred Hospodinom, vaším Bohom, vy a vaši synovia i vaše dcéry, vaši sluhovia a vaše slúžky i leviti, ktorí bývajú s vami, lebo oni nemajú dedičný podiel ani dedičné vlastníctvo s vami.
DEU.12.13	Chráň sa obetovať svoje spaľované obety tam, kde sa to tebe zapáči.
DEU.12.14	Svoje spaľované obety budeš prinášať len na tom mieste, ktoré si vyvolí Hospodin v jednom z tvojich kmeňov, a len tam budeš robiť všetko, čo ti ja prikazujem.
DEU.12.15	Keď sa ti zažiada, môžeš zabiť zviera a jesť mäso v ktoromkoľvek meste, podľa požehnania, ktoré ti dal Hospodin, tvoj Boh. Smie z neho jesť nečistý i čistý, ako sa jedáva gazela alebo jeleň.
DEU.12.16	Len krv nejedzte, ale vylejte ju na zem ako vodu.
DEU.12.17	Vo svojich mestách nesmiete jesť: desiatok z obilia, muštu, oleja ani z prvorodených vášho dobytka a oviec, nijaký dar, ktorý si sľúbil, ani pozdvihované obety.
DEU.12.18	Jesť však budeš ty, tvoj syn a tvoja dcéra, tvoj sluha a tvoja slúžka i levita, ktorý je v tvojich bránach, len pred Hospodinom, svojím Bohom, na mieste, ktoré si vyvolí Hospodin, tvoj Boh, a budeš sa radovať pred Hospodinom, svojím Bohom, z každého diela svojich rúk.
DEU.12.19	Kým budeš žiť vo svojej krajine, chráň sa opustiť levitu.
DEU.12.20	Keď Hospodin, tvoj Boh, rozšíri tvoje územie, ako ti sľúbil, a ty si povieš: ‚Chcel by som jesť mäso‘ a zatúžiš po ňom, jedz mäso, koľko sa ti žiada.
DEU.12.21	No ak miesto, ktoré si Hospodin, tvoj Boh, vyvolí pre svoje meno, bude od teba ďaleko, môžeš podľa môjho príkazu zo svojho dobytka alebo oviec, čo ti dal Hospodin, zabiť zviera a môžeš jesť vo svojich mestách, koľko sa ti žiada.
DEU.12.22	Môžeš z toho jesť iba tak, ako sa jedáva gazela alebo jeleň, a môže ho jesť nečistý aj čistý.
DEU.12.23	Len sa ovládni, aby si nejedol krv, lebo krv je život, preto nejedz mäso spolu so životom.
DEU.12.24	Nejedz krv, vylej ju na zem ako vodu!
DEU.12.25	Nejedz ju, aby sa dobre vodilo tebe i tvojim synom po tebe, keď budeš robiť to, čo je správne pred Hospodinom.
DEU.12.26	Svoje posvätné a sľúbené dary však vezmi a zanes na miesto, ktoré si vyvolí Hospodin.
DEU.12.27	Svoje spaľované obety, mäso a krv, prines na oltár Hospodina, svojho Boha. Krv tvojich obiet sa má vyliať na oltár Hospodina, tvojho Boha, ale mäso môžeš zjesť.
DEU.12.28	Zachovávaj a počúvaj všetky tieto slová, ktoré ti prikazujem, aby sa dobre vodilo tebe, tvojim synom po tebe až naveky, keď budeš robiť, čo je dobré a správne pred Hospodinom, tvojím Bohom.
DEU.12.29	Keď Hospodin, tvoj Boh, vyhubí pred tebou národy, ktoré si ideš podmaniť a usadíš sa v ich krajine,
DEU.12.30	po ich vyhubení si dávaj pozor, aby si sa nechytil do osídla, ktoré po nich zostane. Nevyhľadávaj ich bohov a nehovor: ‚Ako tieto národy slúžili svojim bohom, tak to budem robiť i ja!‘
DEU.12.31	Tak sa nesmieš správať voči Hospodinovi, svojmu Bohu, pretože všetko, čo oni robili pre svojich bohov, je ohavnosť, ktorú Hospodin nenávidí; oni totiž pre svojich bohov spaľujú v ohni aj svojich synov a dcéry.
DEU.13.1	Všetko, čo vám prikazujem, starostlivo dodržiavajte, nič k tomu nepridávajte ani z toho neuberajte.
DEU.13.2	Ak medzi vami vystúpi prorok alebo niekto, kto máva a vykladá sny, a dá ti nejaké znamenie alebo vykoná zázrak,
DEU.13.3	a keby sa znamenie alebo zázrak podľa predpovede aj splnili, no pritom by ti povedal: ‚Poďme za inými bohmi, ktorých si nepoznal, a slúžme im,‘
DEU.13.4	slová takého proroka alebo vykladača snov nepočúvaj. To vás skúša Hospodin, váš Boh, aby poznal, či milujete Hospodina, svojho Boha, celým srdcom a celou dušou.
DEU.13.5	Nasledujte Hospodina, svojho Boha, bojte sa ho, zachovávajte jeho príkazy, počúvajte jeho hlas, slúžte mu a pridržiavajte sa ho!
DEU.13.6	Ten prorok alebo vykladač snov musí zomrieť, pretože ťa navádzal na to, aby ste odpadli od Hospodina, svojho Boha, ktorý vás vyviedol z Egypta a vykúpil z domu otroctva. Chcel ťa zviesť z cesty, po ktorej ti kázal ísť Hospodin, tvoj Boh. Tým sa odstráni zlo spomedzi vás.
DEU.13.7	Keby ťa tvoj brat, syn tvojej matky alebo tvoj syn, tvoja dcéra, alebo tvoja vlastná manželka, či tvoj najmilší priateľ tajne navádzal a vravel: ‚Poďme slúžiť iným bohom — bohom, ktorých si nepoznal ty ani tvoji otcovia,
DEU.13.8	bohom okolitých národov tebe blízkych alebo vzdialených od jedného konca zeme až po jej druhý koniec —,‘
DEU.13.9	nepodvoľ sa mu ani ho nepočúvaj a nech sa nad ním nezľutuje ani tvoje oko. Nebudeš mať s ním súcit ani ho nebudeš skrývať.
DEU.13.10	Musíš ho zabiť. Prvý zdvihneš ruky, aby si ho usmrtil a potom sa zdvihnú ruky všetkého ľudu.
DEU.13.11	Ukameňuješ ho, pretože ťa chcel odviesť od Hospodina, tvojho Boha, ktorý ťa vyviedol z Egypta, z domu otroctva.
DEU.13.12	Keď sa to dopočujú všetci Izraeliti, budú sa báť a nijaké také zlo sa medzi vami už nestane.
DEU.13.13	Keby si sa dopočul, že sa v niektorom meste, ktoré ti dáva Hospodin, tvoj Boh, aby si v ňom býval, povráva,
DEU.13.14	že spomedzi vás vyšli naničhodníci a zvádzajú obyvateľov mesta rečami: ‚Poďme slúžiť iným bohom — bohom, ktorých nepoznáte —,‘
DEU.13.15	dôkladne vyšetri, preskúmaj a popýtaj sa. Ak by sa dokázalo, že táto ohavnosť bola medzi vami spáchaná, 
DEU.13.16	musíš mečom pobiť obyvateľov toho mesta a ostrím meča vykonať kliatbu na ňom i na všetkom, čo je v ňom, aj na dobytku.
DEU.13.17	Všetku korisť z neho zhromaždi na námestí a mesto aj korisť z neho spáľ ako celostnú obetu pre Hospodina, tvojho Boha. To mesto zostane navždy zbúraniskom a nikdy sa nesmie znova postaviť.
DEU.13.18	Nech ti na ruku neprilipne nič z toho, čo je pod kliatbou, aby Hospodin upustil od svojho rozhorčeného hnevu a preukázal ti milosrdenstvo, aby sa zmiloval nad tebou a rozmnožil ťa, ako prisahal tvojim otcom.
DEU.13.19	Preto počúvaj hlas Hospodina, svojho Boha, zachovávaj všetky jeho prikázania, ktoré ti dnes predkladám, aby si robil to, čo je správne pred Hospodinom, tvojím Bohom.
DEU.14.1	Ste synovia Hospodina, svojho Boha. Pre mŕtveho si nerobte zárezy, ani sa nehoľte nad čelom.
DEU.14.2	Ste predsa svätý ľud Hospodina, svojho Boha. Hospodin si ťa vyvolil, aby si mu bol vlastným ľudom spomedzi všetkých národov, ktoré sú na povrchu zeme.
DEU.14.3	Nejedz nič, čo je ohavné.
DEU.14.4	Toto sú zvieratá, ktoré smiete jesť: býk, ovca a koza, 
DEU.14.5	jeleň, gazela, srnec, kozorožec, antilopa, byvol, divá koza. 
DEU.14.6	Smiete jesť všetky zvieratá, ktoré majú tak rozdvojené kopytá, že obe kopytá sú úplne rozpolené, a ktoré sú prežúvavce medzi zvieratami. 
DEU.14.7	Ale z prežúvavcov a z tých, ktoré majú rozdvojené paprčky, nesmiete jesť ťavu, zajaca a damana. Sú to síce prežúvavce, ale nemajú rozdvojené paprčky. Sú vám nečisté.
DEU.14.8	Ani ošípanú, tá má síce rozdvojené paprčky, ale neprežúva, je pre vás nečistá. Nesmiete jesť ich mäso ani sa dotýkať ich zdochliny.
DEU.14.9	Z toho, čo je vo vode, smiete jesť všetko, čo má plutvy a šupiny. 
DEU.14.10	Nesmiete však jesť nič, čo nemá šupiny ani plutvy. To je pre vás nečisté.
DEU.14.11	Môžete jesť všetky čisté vtáky. 
DEU.14.12	Z nich nesmiete jesť: orla, bradáňa a kršiaka, 
DEU.14.13	haju, sokola a rôzne druhy supov 
DEU.14.14	ani rôzne druhy krkavcovitých, 
DEU.14.15	pštrosa, lelka, čajku ani rozličné druhy jastrabov, 
DEU.14.16	kuvika, ibisa ani sovu, 
DEU.14.17	pelikána, zdochlinára ani kormorána, 
DEU.14.18	bociana ani rôzne druhy volaviek, dudka ani netopiera. 
DEU.14.19	Všetok okrídlený hmyz je pre vás nečistý; nesmie sa jesť. 
DEU.14.20	Všetky čisté vtáky smiete jesť.
DEU.14.21	Nejedzte nijakú zdochlinu. Môžeš ju dať cudzincovi, ktorý je v tvojich bránach, on ju smie jesť alebo predať inému cudzincovi. Ty si však svätý ľud, ktorý patrí Hospodinovi, tvojmu Bohu. Nebudeš variť kozľa v mlieku jeho matky.
DEU.14.22	Odvádzaj desiatok z celej úrody svojej sejby, ktorú každoročne prináša pole.
DEU.14.23	Na mieste, ktoré si Hospodin, tvoj Boh, vyvolí za príbytok svojho mena, budeš pred ním jesť desiatok zo svojho obilia, z muštu, z čerstvého oleja a prvorodené z dobytka a oviec, aby si sa učil báť sa Hospodina, svojho Boha, po všetky dni.
DEU.14.24	Keď ťa Hospodin, tvoj Boh, požehná a miesto, ktoré si Hospodin, tvoj Boh, vyvolí za príbytok svojho mena, je od teba vzdialené a cesta k nemu je priďaleká, takže svoj desiatok by si ta nemohol zaniesť,
DEU.14.25	zameň ho za peniaze. Tie vezmi a choď s nimi na miesto, ktoré si vyvolí Hospodin, tvoj Boh. 
DEU.14.26	Tam za peniaze kúp, čokoľvek sa ti zažiada: dobytok, ovce, víno, iný opojný nápoj a všetko, čo budeš chcieť; jedz tam pred Hospodinom, svojím Bohom, a raduj sa ty aj tvoj dom.
DEU.14.27	Ani levitu, ktorý je v tvojich bránach, nenechaj opusteného, lebo nemá s tebou ani podiel, ani dedičné vlastníctvo.
DEU.14.28	Na konci každého tretieho roka zanes celoročný desiatok zo svojej úrody a zlož ho v bránach mesta.
DEU.14.29	Potom príde levita, ktorý nemá podiel ani dedičné vlastníctvo s tebou, alebo cudzinec, sirota a vdova, ktorí sú v tvojich bránach, nech sa najedia dosýta, aby ťa požehnával Hospodin, tvoj Boh, pri každom diele tvojich rúk, ktoré budeš konať.
DEU.15.1	Na konci každého siedmeho roka odpustíš dlžoby.
DEU.15.2	Spôsob odpustenia bude takýto: Keď bude na počesť Hospodina vyhlásený rok odpustenia dlžôb, každý veriteľ odpustí svojmu blížnemu, čo mu požičal.
DEU.15.3	Od cudzinca to smieš vymáhať, ale čo máš u svojho brata, to mu veľkoryso odpusť.
DEU.15.4	Nebude u teba núdzneho, lebo Hospodin ťa štedro požehná v krajine, ktorú ti dá Hospodin, tvoj Boh, aby si ju dedične obsadil,
DEU.15.5	ak budeš ochotne poslúchať Hospodina, svojho Boha, pozorne a dôsledne zachovávať všetky príkazy, ktoré ti dnes dávam.
DEU.15.6	Veď Hospodin, tvoj Boh, ťa požehná, ako ti sľúbil, a ty budeš požičiavať mnohým národom, no ty sám si nebudeš požičiavať. Budeš panovať nad mnohými národmi, ale ony nebudú panovať nad tebou.
DEU.15.7	Ak niekto z tvojich bratov v niektorom z miest v krajine, ktorú ti dá Hospodin, tvoj Boh, schudobnie, nezatvrdzuj si srdce a nezatváraj ruku pred chudobným bratom,
DEU.15.8	ale štedro mu otvor svoju ruku a požičaj mu, čo mu chýba.
DEU.15.9	Dávaj pozor, aby ti v srdci nenapadla ničomná myšlienka: ‚Blíži sa siedmy rok, rok odpustenia dlžôb,‘ a odvrátil by si zrak od svojho chudobného brata a nedal mu nič. On by volal proti tebe k Hospodinovi a mal by si hriech.
DEU.15.10	Dávaj mu ochotne, nech ťa to nemrzí, keď mu máš niečo dať, lebo Hospodin, tvoj Boh, ťa bude požehnávať vo všetkom, čo budeš podnikať a k čomu priložíš ruku.
DEU.15.11	Chudobní nevymiznú z krajiny, preto ti prikazujem: Vo svojej krajine ochotne otváraj ruku núdznemu a chudobnému bratovi!
DEU.15.12	Ak sa ti z Hebrejov predá muž alebo žena, bude ti slúžiť šesť rokov, ale v siedmom roku ho prepusť na slobodu.
DEU.15.13	Keď ho budeš prepúšťať na slobodu, neprepusť ho s prázdnymi rukami.
DEU.15.14	Štedro ho obdaruj zo svojich oviec, z humna a z lisu. Daj mu z toho, čo ti požehnal Hospodin, tvoj Boh.
DEU.15.15	Pamätaj, že si bol otrokom v Egypte a že ťa vykúpil Hospodin, tvoj Boh. Preto ti dnes prikazujem:
DEU.15.16	Keby ti povedal: ‚Nechcem odísť od teba, pretože si obľúbil teba i tvoj dom, lebo mu bolo dobre u teba,‘
DEU.15.17	vezmi šidlo, prepichni mu ucho opreté o dvere a on ti zostane navždy otrokom. To isté urob aj svojej otrokyni.
DEU.15.18	Nech ti nie je zaťažko prepustiť ho na slobodu, lebo jeho šesťročná služba u teba mala hodnotu dvojnásobnej mzdy nádenníka, a Hospodin, tvoj Boh, ťa požehná vo všetkom, čo budeš podnikať.
DEU.15.19	Každého prvorodeného samca, čo sa ti vyliahne z dobytka alebo z oviec, zasväť Hospodinovi, svojmu Bohu. Svojho prvorodeného býčka nebudeš používať na nijakú prácu a prvorodeného baránka nebudeš strihať.
DEU.15.20	Každoročne ho budeš jesť so svojou rodinou pred Hospodinom, svojím Bohom na mieste, ktoré si vyvolí Hospodin.
DEU.15.21	V prípade, že zviera bude chybné, krívajúce alebo slepé, alebo akokoľvek inak znetvorené, nesmieš ho obetovať Hospodinovi, svojmu Bohu. 
DEU.15.22	Budete ho jesť vo svojich mestách spoločne nečistí aj čistí, ako by ste jedli gazelu alebo jeleňa.
DEU.15.23	Jeho krv však nesmieš jesť, vyleješ ju na zem ako vodu.
DEU.16.1	V mesiaci abíb nezabudni sláviť Paschu na počesť Hospodina, svojho Boha, lebo v mesiaci abíb ťa Hospodin, tvoj Boh, v noci vyviedol z Egypta.
DEU.16.2	Obetu Paschy z oviec alebo dobytka prines Hospodinovi, svojmu Bohu, na mieste, ktoré si Hospodin vyvolí za príbytok svojho mena.
DEU.16.3	Pritom nejedz nič kvasené. Sedem dní jedz len nekvasený chlieb, chlieb biedy, lebo v strachu si utekal z Egypta, aby si si po všetky dni života pripomínal deň, keď si vyšiel z Egypta.
DEU.16.4	Za sedem dní nech nevidno kvas na celom tvojom území. Z mäsa, ktoré budeš obetovať večer v prvý deň, nesmie zostať nič do rána.
DEU.16.5	Obetu Paschy však nesmieš priniesť v ktoromkoľvek zo svojich miest, ktoré ti dáva Hospodin, tvoj Boh,
DEU.16.6	ale len na mieste, ktoré si Hospodin, tvoj Boh, vyvolí za príbytok svojho mena. Obetu Paschy prines večer pri západe slnka, v čase, keď si vychádzal z Egypta.
DEU.16.7	Upeč ju a zjedz na mieste, ktoré si vyvolí Hospodin, tvoj Boh. Ráno sa vrátiš a pôjdeš do svojho stanu.
DEU.16.8	Šesť dní jedz nekvasený chlieb a v siedmy deň bude slávnostné zhromaždenie na počesť Hospodina, tvojho Boha. Vtedy nekonaj nijakú prácu.
DEU.16.9	Odpočítaj sedem týždňov. Od chvíle, keď priložíš kosák k obiliu, začni počítať sedem týždňov.
DEU.16.10	Potom usporiadaš slávnosť Týždňov na počesť Hospodina, svojho Boha. Podľa svojich možností veľkoryso obetuj z toho, čo ti požehná Hospodin, tvoj Boh. 
DEU.16.11	Raduj sa pred Hospodinom, svojím Bohom, ty, tvoj syn i tvoja dcéra, tvoj sluha i tvoja slúžka i levita, ktorý je v tvojom meste, i cudzinec, sirota a vdova, ktorí sú u teba, na mieste, ktoré si vyvolí Hospodin, tvoj Boh za príbytok svojho mena. 
DEU.16.12	Budeš si pripomínať, že si bol otrokom v Egypte, preto zachovávaj a uskutočňuj tieto ustanovenia.
DEU.16.13	Po zbere úrody obilia a hrozna budete mať sedem dní slávnosť Stánkov.
DEU.16.14	Raduj sa pri svojej slávnosti, ty, tvoj syn i tvoja dcéra, tvoj služobník i tvoja slúžka i levita, i cudzinec, sirota i vdova, ktorí budú v tvojom meste.
DEU.16.15	Sedem dní zasväť na počesť Hospodina, tvojho Boha, na mieste, ktoré si vyvolí Hospodin, lebo Hospodin, tvoj Boh, ťa požehná hojnou úrodou a úspechom vo všetkom, čo budeš podnikať. Preto sa raduj!
DEU.16.16	Trikrát v roku sa má každý muž objaviť pred Hospodinom, svojím Bohom, na mieste, ktoré si vyvolí: na slávnosť Nekvasených chlebov, na slávnosť Týždňov a na slávnosť Stánkov. Nech sa však nikto neukáže s prázdnou rukou.
DEU.16.17	Každý z vás nech daruje podľa svojich možností z požehnania, ktoré mu dá Hospodin, tvoj Boh.
DEU.16.18	Vo všetkých mestách, ktoré dá Hospodin, tvoj Boh, tvojim kmeňom, ustanov sudcov a správcov, ktorí budú súdiť ľud podľa spravodlivosti.
DEU.16.19	Neprekrúcaj právo, nehľaď na osobu, neprijímaj úplatok, lebo úplatok zaslepuje oči múdrych a prevracia reči spravodlivých.
DEU.16.20	O spravodlivosť a len o spravodlivosť sa budeš usilovať, aby si ostal nažive a obsadil krajinu, ktorú ti dáva Hospodin, tvoj Boh.
DEU.16.21	Keď postavíte oltár Hospodinovi, svojmu Bohu, nesmiete vedľa neho osadiť posvätný kôl z nijakého dreva.
DEU.16.22	Nepostav si nijaký kamenný posvätný stĺp, ktorý nenávidí Hospodin, tvoj Boh.
DEU.17.1	Neobetuj Hospodinovi, svojmu Bohu, býka či ovcu, ktoré by boli chybné alebo nejako znetvorené, lebo to je ohavnosť pred Hospodinom, tvojím Bohom.
DEU.17.2	Môže sa stať, že sa v niektorom z tvojich miest, ktoré ti dá Hospodin, tvoj Boh, nájde muž alebo žena, ktorí urobia niečo zlé pred Hospodinom, tvojím Bohom, a tým porušia jeho zmluvu,
DEU.17.3	odídu slúžiť a klaňať sa iným bohom: slnku, mesiacu alebo celému nebeskému zástupu, čo som neprikázal.
DEU.17.4	Keď ti to potom oznámia alebo sa o tom dozvieš, dôkladne to prešetri, a ak bude naozaj pravda, že sa taká ohavnosť v Izraeli stala,
DEU.17.5	muža alebo ženu, ktorí sa tohto zlého skutku dopustili, vyveď k svojim bránam a ukameňuj ich.
DEU.17.6	Nech sú usmrtení na základe svedectva dvoch alebo troch svedkov. Na základe svedectva len jedného svedka ich nesmieš usmrtiť.
DEU.17.7	Prvé kamene nech na nich dopadnú z ruky svedkov, aby ich usmrtili, a potom z rúk ostatného ľudu. Tým odstrániš zlo zo svojho stredu.
DEU.17.8	Ak sa medzi vami vyskytne závažný právny prípad, na ktorý nebudeš stačiť, ako je preliatie krvi, svár, ublíženie na tele alebo akýkoľvek spor v tvojom meste, odíď na miesto, ktoré si vyvolí Hospodin, tvoj Boh.
DEU.17.9	Vyhľadaj léviovských kňazov a miestneho sudcu. Spýtaj sa na ich mienku a oni ti oznámia právne riešenie.
DEU.17.10	Potom konaj podľa toho, čo ti povedia na mieste, ktoré si vyvolí Hospodin. Dôsledne postupuj podľa toho, ako ťa poučia. 
DEU.17.11	Konaj podľa poučenia, ktoré dostaneš, podľa rozhodnutia, ktoré ti oznámia. Neuchyľuj sa ani napravo, ani naľavo od výroku, ktorý povedia.
DEU.17.12	Kto by sa však vzoprel a neposlúchol kňaza, ktorý tam slúži Hospodinovi, tvojmu Bohu, alebo sudcu, taký človek nech zomrie. Tým odstrániš zlo z Izraela.
DEU.17.13	Nech to počuje všetok ľud, nech sa bojí a už sa neprotiví.
DEU.17.14	Keď vojdeš do krajiny, ktorú ti dáva Hospodin, tvoj Boh, obsadíš ju a budeš v nej bývať, povieš si: ‚Ustanovím si nad sebou kráľa ako všetky okolité národy.‘
DEU.17.15	Ustanov si teda nad sebou kráľa, ktorého si vyvolí Hospodin, tvoj Boh. Ustanov si nad sebou kráľa spomedzi svojich bratov. Nesmieš si ustanoviť nad sebou cudzinca, ktorý nie je tvojím bratom.
DEU.17.16	Nesmie mať mnoho koní. Nesmie vodiť ľud späť do Egypta, aby si obstaral viac koní, lebo Hospodin vám povedal: ‚Nikdy sa už nevracajte touto cestou!‘
DEU.17.17	Nesmie mať mnoho žien, aby sa neodvrátilo jeho srdce, a nesmie mať mnoho striebra a zlata.
DEU.17.18	Keď zasadne na kráľovský trón, nech si odpíše do knihy tento zákon, ktorý opatrujú léviovskí kňazi.
DEU.17.19	Nech je uňho a nech si ho číta po všetky dni života, aby sa naučil báť sa Hospodina, svojho Boha, a zachovávať všetky slová tohto zákona a tieto ustanovenia.
DEU.17.20	Nech sa jeho srdce nepovyšuje nad jeho bratov a nech neodbočí od príkazu ani napravo, ani naľavo, aby on i jeho synovia dlho vládli vo svojom kráľovstve uprostred Izraela.
DEU.18.1	Léviovskí kňazi, celý Léviho kmeň, nebudú mať podiel ani dedičné vlastníctvo s Izraelom. Ich dedičným vlastníctvom budú Hospodinove ohňové obety; z nich budú žiť.
DEU.18.2	Nebudú mať dedičné vlastníctvo medzi svojimi bratmi. Ich dedičstvom bude sám Hospodin, ako im to sľúbil.
DEU.18.3	Podľa práva majú kňazi od ľudu, od tých, čo prinášajú na obetu býka alebo ovcu, dostať toto: kňaz dostane prednú lopatku, čeľusť a žalúdok.
DEU.18.4	Daj mu prvotiny svojho obilia, muštu a oleja i prvotiny vlny nastrihanej zo svojich oviec.
DEU.18.5	Jeho si totiž vyvolil Hospodin, tvoj Boh, zo všetkých tvojich kmeňov, aby bol on i jeho synovia po všetky dni v službe v mene Hospodina.
DEU.18.6	Ak levita, ktorý býva v niektorom z tvojich miest kdekoľvek v Izraeli, príde s veľkou túžbou na miesto, ktoré si vyvolí Hospodin,
DEU.18.7	smie vykonávať službu v mene Hospodina, svojho Boha, ako ostatní jeho bratia leviti, ktorí tam slúžia Hospodinovi.
DEU.18.8	Bude požívať ten istý podiel bez ohľadu na to, čo môže každý získať z predaja otcovského majetku.
DEU.18.9	Keď prídeš do krajiny, ktorú ti dáva Hospodin, tvoj Boh, nenapodobňuj ohavnosti miestnych národov.
DEU.18.10	Nech nie je medzi vami nikto, kto by syna alebo dcéru previedol cez oheň
DEU.18.11	ani zaklínač, ani vyvolávač duchov, ani veštec, ani ten, čo by sa vypytoval duchov mŕtvych.
DEU.18.12	Každý totiž, kto koná tieto veci, je Hospodinovi ohavný. Hospodin, tvoj Boh, práve pre tieto ohavnosti tie národy vyháňa pred tebou.
DEU.18.13	Buď bezúhonný pred Hospodinom, svojím Bohom.
DEU.18.14	Národy, ktoré máš vyhnať, počúvajú vykladačov znamení a veštcov. Tebe to však Hospodin, tvoj Boh, nedovolil.
DEU.18.15	Spomedzi vás, z tvojich bratov, ti Hospodin, tvoj Boh, vzbudí proroka, ako som ja. Toho poslúchajte!
DEU.18.16	Bude to tak, ako si žiadal od Hospodina, svojho Boha, na Horebe v deň zhromaždenia, keď si vravel: ‚Kiež už nepočujem hlas Hospodina, svojho Boha, a nevidím už ten veľký oheň, aby som nezomrel.‘
DEU.18.17	Hospodin mi povedal: ‚Dobre to vraveli.
DEU.18.18	Vzbudím im proroka ako si ty spomedzi ich bratov. Do úst mu vložím svoje slová a on im povie všetko, čo mu prikážem.
DEU.18.19	Kto neposlúchne moje slová, ktoré bude hovoriť v mojom mene, toho vezmem na zodpovednosť.
DEU.18.20	No prorok, ktorý by sa v mojom mene opovážil hovoriť niečo, čo som neprikázal, alebo by hovoril v mene iných bohov, taký prorok nech zomrie.‘
DEU.18.21	Možno si pomyslíš: ‚Podľa čoho poznáme, ktoré slovo nepovedal Hospodin?‘ 
DEU.18.22	Slovo, ktoré vysloví prorok v mene Hospodina a ono sa neuskutoční ani nesplní, je slovo, ktoré nehovoril Hospodin. Prorok to povedal len svojvoľne, preto sa toho neboj! 
DEU.19.1	Keď Hospodin, tvoj Boh, vyhubí národy, ktorých krajinu ti dáva, a ty si ich podmaníš a budeš bývať v ich mestách a domoch,
DEU.19.2	oddeľ tri mestá uprostred krajiny, ktorú ti dáva Hospodin, tvoj Boh, aby si ju obsadil.
DEU.19.3	Uprav k nim cesty a na tri diely rozdeľ územie svojej krajiny, ktorú ti dáva Hospodin, tvoj Boh, do dedičného vlastníctva, aby ta mohol ujsť každý, kto niekoho zabije. 
DEU.19.4	Tak to bude s tým, kto niekoho zabije. Keď ta utečie, môže zostať nažive, ak svojho blížneho zabil neúmyselne a predtým ho nemal v nenávisti.
DEU.19.5	Keď niekto vyjde so svojím blížnym do lesa rúbať drevo a sekerou sa zaženie, aby zoťal strom, pričom mu z poriska odletí železo, ktoré priateľa zasiahne a smrteľne zraní, taký nech utečie do jedného z týchto miest a zostane nažive.
DEU.19.6	Vykonávateľ krvnej pomsty by v návale hnevu prenasledoval vraha a keby cesta bola veľmi dlhá, dostihol by ho a zabil. Vrah si však smrť nezaslúžil, lebo zabitého predtým nemal v nenávisti.
DEU.19.7	Preto ti prikazujem: Oddeľ tri mestá!
DEU.19.8	Keď Hospodin, tvoj Boh, rozšíri tvoje územie, ako pod prísahou sľúbil otcom, a dá ti celú krajinu, o ktorej povedal, že im ju dá, 
DEU.19.9	zachovaj každý príkaz, ktorý ti dnes dávam: aby si miloval Hospodina, svojho Boha, a chodil po jeho cestách po všetky dni. Pridaj teda k tým trom mestám ešte ďalšie tri.
DEU.19.10	V tvojej krajine, ktorú ti dáva Hospodin, tvoj Boh, do dedičného vlastníctva, nech sa neprelieva nevinná krv, aby si za ňu neniesol vinu.
DEU.19.11	Keby niekto nenávidel svojho blížneho, striehol naňho, napadol by ho a udrel tak, že blížny by zomrel, a jeho vrah by potom do niektorého z týchto miest ušiel,
DEU.19.12	nech pošlú po neho starší mesta, nech ho odtiaľ vezmú a vydajú do rúk vykonávateľa krvnej pomsty, aby zomrel.
DEU.19.13	Nech sa nad ním tvoje oko nezľutuje. Tým sa odstráni preliatie nevinnej krvi z Izraela a budeš sa mať dobre.
DEU.19.14	Neposuň medzu svojho blížneho, ktorou predkovia určili tvoje dedičné vlastníctvo, čo dostaneš v krajine, ktorú ti dáva Hospodin, tvoj Boh, aby si ju obsadil.
DEU.19.15	Jediný svedok nestačí usvedčiť niekoho z nejakej viny či nejakého hriechu, ktorého sa mohol dopustiť. Súdny výrok bude platný len na základe výpovedí dvoch alebo troch svedkov.
DEU.19.16	Ak proti niekomu povstane falošný svedok, aby ho obvinil z odpadlíctva,
DEU.19.17	nech sa sporné strany postavia pred Hospodina, pred kňazov a sudcov, ktorí vtedy budú v službe.
DEU.19.18	Potom sudcovia dôkladne preskúmajú prípad. Ak svedok falošne vypovedal proti svojmu bratovi,
DEU.19.19	urobte s ním to, čo hodlal urobiť on svojmu bratovi. Tým odstrániš zlo zo svojho stredu.
DEU.19.20	Ostatní sa to dopočujú, budú sa báť a už nedopustia, aby sa také zlo medzi vami opakovalo.
DEU.19.21	Tvoje oko nech sa nezľutuje. Život za život, oko za oko, zub za zub, ruka za ruku a noha za nohu.
DEU.20.1	Keď pôjdeš do boja proti svojim nepriateľom a uvidíš kone, vozy a ľud početnejší než si ty, neboj sa, pretože s tebou je Hospodin, tvoj Boh, ktorý ťa vyviedol z Egypta.
DEU.20.2	Krátko pred začiatkom boja predstúpi kňaz pred ľud a prehovorí.
DEU.20.3	Povie: ‚Počuj, Izrael! Dnes sa chystáte do boja proti svojim nepriateľom. Neklesajte na mysli! Nebojte sa, neľakajte sa a nemajte z nich strach!
DEU.20.4	Veď Hospodin, váš Boh, ide s vami, bude bojovať za vás proti vašim nepriateľom, aby vás zachránil.‘
DEU.20.5	Potom prehovoria k ľudu predstavení: ‚Je tu niekto, kto si postavil nový dom a ešte ho neposvätil? Nech odíde a vráti sa domov, aby nepadol vo vojne a niekto iný by dom posvätil.
DEU.20.6	Je tu niekto, kto vysadil vinicu a ešte nezobral prvú úrodu? Nech odíde a vráti sa domov, aby nepadol vo vojne a niekto iný by sa tešil z prvej úrody.
DEU.20.7	Je tu niekto, kto sa zasnúbil so ženou a ešte si ju nevzal? Nech odíde a vráti sa domov, aby nepadol vo vojne a niekto iný by si ženu vzal.‘
DEU.20.8	Predstavení nech ďalej ľudu povedia: ‚Je tu niekto, kto sa bojí a klesá na mysli? Nech odíde a vráti sa domov, aby nešíril strach medzi spolubojovníkmi.‘
DEU.20.9	Keď predstavení skončia príhovor, do čela ľudu sa postavia velitelia zástupov.
DEU.20.10	Keď sa priblížiš k niektorému mestu, aby si ho dobyl, ponúkni mu mier.
DEU.20.11	Ak s mierom súhlasí a otvorí ti brány, všetok ľud, ktorý je v ňom, bude konať nútené práce a slúžiť ti. 
DEU.20.12	Ak s tvojím mierovým návrhom nesúhlasí a pustí sa s tebou do boja, obľahni ho. 
DEU.20.13	Keď ti ho Hospodin, tvoj Boh, vydá do rúk, všetko mužské v ňom pozabíjaj mečom.
DEU.20.14	Iba ženy a deti, dobytok a všetko, čo bude v meste, všetku jeho korisť ulúp. Užívaj korisť po svojich nepriateľoch, ktorú ti dá Hospodin, tvoj Boh.
DEU.20.15	Podobne urob aj ostatným mestám, ktoré sú od teba veľmi vzdialené a nepatria k mestám miestnych národov. 
DEU.20.16	V mestách týchto národov, ktoré ti dáva Hospodin, tvoj Boh, do dedičného vlastníctva, nenecháš nažive nič, čo dýcha.
DEU.20.17	Chetitov, Amorejčanov, Kanaánčanov, Perizzejcov, Chivvijov a Jebúsejov znič ničiacou kliatbou, ako ti prikázal Hospodin, tvoj Boh,
DEU.20.18	aby vás nenaučili konať podľa všetkých svojich ohavností, ktoré robia pre svoje božstvá. Prehrešili by ste sa proti Hospodinovi, svojmu Bohu.
DEU.20.19	Ak budeš niektoré mesto obliehať dlhší čas a zmocníš sa ho, neznič jeho stromy a nevytínaj ich sekerou; veď z nich budeš jesť. Preto ich nevyrubuj! Je azda ovocný strom človekom, aby si ho obliehal? 
DEU.20.20	Len stromy, o ktorých vieš, že nie sú ovocné, môžeš ničiť a rúbať, aby si z nich postavil, čo potrebuješ na obliehanie, kým sa nezmocníš mesta, ktoré bojuje proti tebe.
DEU.21.1	Ak sa na území, ktoré ti dáva Hospodin, tvoj Boh, aby si ho obsadil, na poli nájde telo zavraždeného človeka, no nevie sa, kto ho zabil,
DEU.21.2	vyjdú tvoji starší i sudcovia a odmerajú vzdialenosť od okolitých miest k zavraždenému.
DEU.21.3	Keď sa zistí, ktoré mesto je k zavraždenému najbližšie, vezmú starší toho mesta jalovicu, ktorá ešte nepracovala a nebola zapriahnutá v jarme. 
DEU.21.4	Starší toho mesta privedú jalovicu k potoku so stále tečúcou vodou, na miesto, kde sa dosiaľ neoralo ani nesialo, a tam pri potoku zlomia jalovici šiju. 
DEU.21.5	Potom pristúpia kňazi Léviovci, pretože ich si Hospodin, tvoj Boh, vyvolil, aby mu slúžili, v mene Hospodina požehnávali a podľa ich výroku riešil sa každý spor i každé ublíženie na tele.
DEU.21.6	Všetci starší toho mesta, ktoré je najbližšie k zavraždenému, umyjú si ruky nad jalovicou, ktorej pri potoku zlomili šiju.
DEU.21.7	Potom vyhlásia: ‚Naše ruky nepreliali túto krv ani naše oči to nevideli.
DEU.21.8	Hospodin, odpusť svojmu izraelskému ľudu, ktorý si vykúpil. Nedovoľ preliať nevinnú krv uprostred svojho izraelského ľudu.‘ Tak budú zbavení viny za preliatie krvi.
DEU.21.9	Vinu za preliatie nevinnej krvi odstrániš zo svojho stredu, keď budeš konať, čo je správne pred Hospodinom.
DEU.21.10	Keď odídeš do boja proti svojim nepriateľom a Hospodin, tvoj Boh, ti ich vydá do rúk, odvedieš si z nich zajatcov. 
DEU.21.11	Keď uzrieš medzi zajatcami ženu krásnej postavy a obľúbiš si ju, môžeš si ju vziať za ženu.
DEU.21.12	Potom ju uvedieš do svojho domu. Ona si oholí hlavu a ostrihá si nechty, 
DEU.21.13	vyzlečie si šaty, v ktorých bola zajatá, a bude bývať v tvojom dome. Celý mesiac bude oplakávať svojho otca a svoju matku. Potom smieš k nej vojsť, staneš sa jej manželom a ona bude tvojou ženou.
DEU.21.14	Ak sa ti potom znepáči, prepustíš ju a bude voľná. Nesmieš ju predať za peniaze ani hrubo s ňou zaobchádzať, lebo si ju ponížil.
DEU.21.15	Ak niektorý muž má dve ženy, jednu miluje a druhú nie, a ak mu milovaná i nemilovaná porodia synov a prvorodený bude synom nemilovanej,
DEU.21.16	potom v deň, keď bude rozhodovať o dedičstve pre svojich synov, právo prvorodeného nesmie priznať synovi milovanej na úkor prvorodeného syna nemilovanej. 
DEU.21.17	Syna nemilovanej však uzná za prvorodeného a dá mu dvojnásobný podiel zo všetkého, čo má, lebo je prvotinou jeho sily. Jemu patrí právo prvorodenstva.
DEU.21.18	Ak má niekto vzdorovitého a zanovitého syna, ktorý neposlúcha svojho otca ani svoju matku a nedbá na ich napomínanie,
DEU.21.19	jeho otec a matka nech ho chytia, privedú k starším mesta k miestnej bráne 
DEU.21.20	a povedia im: ‚Tento náš syn je vzdorovitý a zanovitý, neposlúcha nás, je zhýralec a pijan.‘
DEU.21.21	Potom nech ho všetci muži mesta ukameňujú. Jeho smrťou odstrániš zlo zo svojho stredu. Nech to počuje celý Izrael a bojí sa.
DEU.21.22	Keby sa niekto dopustil takého hriechu, za ktorý sa vynáša rozsudok smrti, a bol by obesený na drevo,
DEU.21.23	nenecháš jeho mŕtvolu na dreve cez noc, ale musíš ho pochovať ešte v ten deň, lebo obesenec je Bohom prekliaty. Preto si nepoškvrň pôdu, ktorú ti dáva Hospodin, tvoj Boh, do dedičného vlastníctva.
DEU.22.1	Ak uvidíš blúdiace dobytča alebo ovcu svojho brata, neprejdi popri nich bez povšimnutia, ale určite ich priveď späť svojmu bratovi.
DEU.22.2	Keď však tvoj brat nie je nablízku a ty ho nepoznáš, priženieš ich do svojho domu a budú u teba, kým ich tvoj brat nebude hľadať. Potom mu ich vráť.
DEU.22.3	Rovnako urob aj s jeho oslom, odevom a s čímkoľvek, čo tvoj brat stratil a ty si to našiel. Neodopri mu pomoc.
DEU.22.4	Ak uvidíš, že na ceste padol osol alebo býk tvojho brata, neodopri mu pomoc. Pomôž mu ich zodvihnúť.
DEU.22.5	Nech žena nenosí mužské veci a muž nech si neoblieka ženské šaty, lebo pred Hospodinom, tvojím Bohom, je ohavný každý, kto tak robí.
DEU.22.6	Keby si cestou náhodne uvidel na strome alebo na zemi vtáčie hniezdo s mláďatami alebo vajíčkami a matka by sedela na mláďatách alebo na vajíčkach, nevezmeš matku s mláďatami. 
DEU.22.7	Matku musíš vypustiť a mláďatá si vezmi, aby sa ti dobre vodilo a aby si dlho žil.
DEU.22.8	Keď si postavíš nový dom, urob na streche ohradu, aby si vo svojom dome neuvalil na seba krvnú vinu, keby niekto z neho spadol.
DEU.22.9	Nesaď do svojej vinice iný druh rastliny, aby celá úroda neprepadla svätyni: vysiate semeno i úroda vinice.
DEU.22.10	Neor spoločným záprahom vola s oslom.
DEU.22.11	Neobliekaj sa do šiat utkaných spolu z vlny a ľanu.
DEU.22.12	Na štyroch rohoch svojho plášťa, ktorým sa odievaš, si urob strapce.
DEU.22.13	Ak si muž vezme ženu, vojde k nej, no potom ju znenávidí, 
DEU.22.14	obviní ju z nepočestnosti a rozširuje o nej zlý chýr tým, že vraví: ‚Keď som si ju vzal za ženu a priblížil som sa k nej, zistil som, že nie je panna,‘ 
DEU.22.15	otec i matka devy vezmú dôkaz dcérinho panenstva a prinesú ho starším mesta do brány. 
DEU.22.16	Otec devy povie starším: ‚Svoju dcéru som dal tomuto mužovi za ženu a on ju znenávidel. 
DEU.22.17	Obviňuje ju z nepočestnosti a hovorí: »Nenašiel som pri tvojej dcére znak panenstva.« Tu je dôkaz panenstva mojej dcéry.‘ Nato rozprestrú dcérine šaty
DEU.22.18	Starší mesta odvedú toho muža a potrestajú ho. 
DEU.22.19	Uložia mu pokutu sto strieborných za to, že izraelskú pannu uviedol do zlého svetla a peniaze dajú devinmu otcovi. Ona mu zostane ženou a nikdy ju nesmie prepustiť.
DEU.22.20	Keby však chýr o mladej žene bol pravdivý a nenašiel by sa dôkaz jej panenstva, 
DEU.22.21	vyvedú ju ku vchodu otcovho domu a muži mesta ju ukameňujú, lebo sa v Izraeli dopustila nehanebnosti tým, že v otcovskom dome smilnila. Tak odstrániš zlo spomedzi seba.
DEU.22.22	Keby pristihli muža pri súloži s vydatou ženou, nech zomrú obaja, muž, ktorý s ňou súložil, i žena. Tak odstrániš zlo z Izraela.
DEU.22.23	Keby bola deva, panna, zasnúbená s mužom a stretol by ju v meste iný muž a súložil by s ňou, 
DEU.22.24	obidvoch vyveďte k bráne mesta a ukameňujte; devu preto, že nevolala v meste o pomoc a muža preto, že zneuctil snúbenicu svojho blížneho. Tak odstrániš zlo spomedzi seba.
DEU.22.25	Keby stretol muž zasnúbenú devu na poli a násilne by sa jej zmocnil a súložil by s ňou, zomrie len muž, ktorý s ňou súložil. 
DEU.22.26	Deve neurob nič. Ona sa nedopustila hriechu, pre ktorý by mala byť potrestaná smrťou. V tomto prípade je to tak, ako keď niekto prepadne svojho blížneho a zavraždí ho. 
DEU.22.27	Stretol ju totiž na poli a zasnúbená deva aj kričala, ale nebolo nikoho, kto by jej pomohol.
DEU.22.28	Keby muž stretol devu, pannu, ktorá nebola zasnúbená, chytil by ju, súložil by s ňou a pristihli by ich,
DEU.22.29	muž, ktorý s ňou súložil, dá otcovi devy päťdesiat strieborných a bude mu ženou, lebo ju zneuctil. Nesmie ju nikdy prepustiť.
DEU.23.1	Nikto si nesmie vziať za manželku ženu svojho otca ani nenadvihne okraj otcovej prikrývky.
DEU.23.2	Na Hospodinovo zhromaždenie nevojde nik, kto má rozmliaždený semenník alebo odrezaný pohlavný úd.
DEU.23.3	Na Hospodinovo zhromaždenie nevojde miešanec a nevojde ta ani jeho desiate pokolenie.
DEU.23.4	Na Hospodinovo zhromaždenie nevojde Ammónčan či Moábčan a nikdy ta nesmie vstúpiť ani ich desiate pokolenie,
DEU.23.5	lebo vám nevyšli v ústrety s chlebom a vodou na ceste, keď ste vyšli z Egypta, ako aj preto, že v Aram-Naharajime
DEU.23.6	Lenže Hospodin, tvoj Boh, nechcel vypočuť Bileáma. Hospodin, tvoj Boh, zmenil totiž kliatbu na požehnanie, lebo Hospodin, tvoj Boh, ťa miloval.
DEU.23.7	Nikdy, kým budeš žiť, neusiluj sa o pokoj s nimi ani o ich blahobyt.
DEU.23.8	Necíť odpor k Edómčanovi, lebo je tvoj brat. Nemaj odpor k Egypťanovi, lebo si býval v jeho krajine ako cudzinec.
DEU.23.9	Deti z ich tretieho pokolenia smú vojsť na Hospodinovo zhromaždenie.
DEU.23.10	Keď pôjdeš s táborom do boja proti svojim nepriateľom, vyvaruj sa každého zla. 
DEU.23.11	Ak bude medzi vami muž znečistený nočným výtokom semena, musí vyjsť z tábora a nesmie doň vojsť.
DEU.23.12	Podvečer sa umyje a pri západe slnka sa smie vrátiť do tábora.
DEU.23.13	Za táborom budeš mať miesto, kde budeš vykonávať telesnú potrebu. 
DEU.23.14	Vo svojom náradí budeš mať lopatku a prv než si vonku kvokneš, vykopeš ňou jamku a výkal zahrabeš. 
DEU.23.15	Hospodin, tvoj Boh, chodí po tvojom tábore, aby ťa vyslobodil a vydal ti do rúk tvojich nepriateľov. Nech je tvoj tábor svätý, aby u teba nevidel nič neslušné a neodvrátil sa od teba.
DEU.23.16	Otroka, ktorý sa k tebe uchýli, nevydáš jeho pánovi.
DEU.23.17	Nech býva s tebou, uprostred teba na mieste, ktoré si zvolí, v niektorom z tvojich miest, kde mu bude dobre; neutláčaj ho!
DEU.23.18	Nech sa nijaká izraelská deva nestane zasvätenou smilnicou ani nijaký izraelský mládenec zasväteným smilníkom!
DEU.23.19	Neprinášaj mzdu neviestky ani zárobok smilníka do domu Hospodina, svojho Boha, ako sľúbený dar, lebo oboje je ohavnosť pred Hospodinom, tvojím Bohom.
DEU.23.20	Od svojho brata neber úrok z peňazí ani z potravy, ani z čohokoľvek, čo sa požičiava.
DEU.23.21	Cudzincovi smieš požičať na úrok, ale svojmu bratovi nesmieš požičať na úrok, aby ťa požehnával Hospodin, tvoj Boh, pri všetkom, na čo priložíš svoju ruku v krajine, ktorú máš obsadiť.
DEU.23.22	Ak dáš sľub Hospodinovi, svojmu Bohu, nemeškaj ho splniť, lebo Hospodin, tvoj Boh, to bude určite od teba žiadať, inak by si mal hriech.
DEU.23.23	Ak nebudeš sľubovať, nezhrešíš. 
DEU.23.24	Čo vyšlo z tvojich úst, dodrž a splň sľub, čo si dobrovoľne dal Hospodinovi, svojmu Bohu — sľub, ktorý si vyslovil svojimi ústami.
DEU.23.25	Keď vojdeš do vinice svojho blížneho, smieš sa najesť hrozna do sýtosti, koľko sa ti zachce, ale nesmieš nič vziať do nádoby. 
DEU.23.26	Keď pôjdeš obilným poľom svojho blížneho, smieš si rukou natrhať klasy, ale kosákom ich zožínať nesmieš.
DEU.24.1	Ak si muž vezme ženu za manželku a potom sa mu znepáči, lebo nájde na nej niečo odporné, napíše jej prepúšťací list, dá jej ho a pošle ju z domu preč.
DEU.24.2	Ona vyjde z jeho domu, odíde a vydá sa za iného muža.
DEU.24.3	Ak sa však znepáči aj druhému mužovi, napíše jej prepúšťací list, dá jej ho a pošle ju preč z domu. Ak jej druhý muž, ktorý si ju vzal za ženu, zomrie, 
DEU.24.4	potom si ju prvý muž, ktorý ju poslal preč, nesmie znova vziať za ženu, lebo je poškvrnená. To by bola ohavnosť pred Hospodinom. Neuvaľ hriech na krajinu, ktorú ti do dedičstva dáva Hospodin, tvoj Boh.
DEU.24.5	Muž ako novomanžel nemusí ísť na vojnu a bude oslobodený od akejkoľvek verejnej povinnosti. Jeden rok zostane doma, aby sa mohol tešiť so svojou ženou, ktorú si vzal.
DEU.24.6	Nikto nesmie vziať do zálohu ani spodný, ani vrchný kameň ručného mlyna, lebo tým by bral do zálohu sám život.
DEU.24.7	Ak sa zistí, že niekto uniesol niektorého zo svojich bratov Izraelitov, že s ním zaobchádzal ako s otrokom a predal ho, únosca nech zomrie. Tak odstrániš zlo spomedzi seba.
DEU.24.8	V prípade malomocenstva dbaj, aby si veľmi pozorne zachovával všetko, o čom vás poučia léviovskí kňazi. Starostlivo dodržiavajte všetko, čo som im prikázal.
DEU.24.9	Pamätaj, čo urobil Hospodin, tvoj Boh, Mirjam, keď ste vychádzali z Egypta.
DEU.24.10	Keď svojmu blížnemu niečo požičiaš, nechoď do jeho domu vymáhať záloh.
DEU.24.11	Zostaň vonku a muž, ktorému si niečo požičal, ti vynesie záloh von. 
DEU.24.12	Ak je ten muž chudobný, nenecháš si cez noc jeho záloh. 
DEU.24.13	Pri západe slnka mu jeho záloh vráť, aby si mohol ľahnúť vo svojom plášti a dobrorečil ti. To bude tvoja spravodlivosť pred Hospodinom, tvojím Bohom.
DEU.24.14	Neutláčaj chudobného a núdzneho, nádenníka, či je to brat alebo cudzinec, ktorý býva v tvojej krajine a podlieha súdu v tvojich bránach.
DEU.24.15	Mzdu mu vyplať ešte v ten deň pred západom slnka, lebo je núdzny a jeho život závisí od nej, aby nevolal proti tebe k Hospodinovi a tak neostal na tebe hriech.
DEU.24.16	Nech netrestajú otcov smrťou pre synov a ani synov nech netrestajú smrťou pre otcov. Nech je každý usmrtený za vlastný hriech!
DEU.24.17	Neprekrúcaj právo cudzinca ani siroty a od vdovy neber šaty do zálohu!
DEU.24.18	Pamätaj, že si bol otrokom v Egypte a že ťa odtiaľ vykúpil Hospodin, tvoj Boh. Preto ti prikazujem, aby si to dodržiaval.
DEU.24.19	Keď budeš žať obilie na svojom poli a zabudneš tam snop, nevracaj sa poň. Nech zostane cudzincovi, sirote alebo vdove, aby ťa požehnal Hospodin, tvoj Boh, pri každom diele tvojich rúk.
DEU.24.20	Pri zbere olív nestriasaj po sebe konáre, nech niečo zostane cudzincovi, sirote a vdove. 
DEU.24.21	Pri oberačke hrozna vo svojej vinici nepaberkuj za sebou, nech zostane niečo cudzincovi, sirote a vdove. 
DEU.24.22	Pamätaj, že si bol otrokom v Egypte. Preto ti prikazujem, aby si to dodržiaval.
DEU.25.1	Keď nastane spor medzi mužmi a prídu k súdu, aby ich rozsúdili, spravodlivého treba ospravedlniť a vinníka odsúdiť.
DEU.25.2	Ak si vinník zaslúži bičovanie, dá ho sudca položiť na zem a pred sebou zbičovať podľa toho, koľko úderov zasluhuje.
DEU.25.3	Môže ho odsúdiť na štyridsať úderov, no viac mu nesmie dať, lebo keby ich dostal viac, tvoj brat by bol potupený pred tebou.
DEU.25.4	Pri mlátení nedávaj volovi náhubok.
DEU.25.5	Keď budú bývať bratia spolu a jeden z nich zomrie a nezanechá syna, nech sa žena zomrelého nevydá za cudzieho muža, mimo rodiny. Vojde k nej jej švagor a vezme si ju za ženu podľa švagrovského práva.
DEU.25.6	Prvorodený, ktorého mu porodí, bude niesť meno jeho zomrelého brata, aby nebolo z Izraela vytreté jeho meno.
DEU.25.7	Ak si však tento muž nebude chcieť vziať svoju švagrinú, nech jeho švagriná príde do brány k starším a povie: ‚Môj švagor sa zdráha zachovať svojmu bratovi meno v Izraeli, nechce si ma vziať za ženu podľa švagrovského práva.‘ 
DEU.25.8	Vtedy ho starší mesta predvolajú a pohovoria si s ním. Keď vstane a vyhlási, že si ju nechce vziať,
DEU.25.9	pristúpi k nemu švagriná, pred očami starších mu z nohy vezme sandál, napľuje mu do tváre a povie: ‚Tak nech sa stane mužovi, ktorý sa nechce postarať svojmu bratovi o potomstvo!‘
DEU.25.10	V Izraeli sa bude volať: Dom vyzutého.
DEU.25.11	Ak sa medzi sebou pobijú dvaja muži, a ak žena jedného z nich chce vyslobodiť svojho muža z ruky toho, ktorý ho bije, vystrie ruku a chytí ho za prirodzenie, 
DEU.25.12	bez milosti jej odsekni ruku!
DEU.25.13	Nemaj vo svojom mešci dvojaké závažie, väčšie a menšie!
DEU.25.14	Nemaj vo svojom dome dvojakú efu, väčšiu a menšiu! 
DEU.25.15	Závažie maj presné a správne, aj efu maj presnú a správnu, aby si dlho žil v krajine, ktorú ti dáva Hospodin, tvoj Boh.
DEU.25.16	Pred Hospodinom, tvojím Bohom, je ohavný každý, kto to robí, každý, kto pácha takéto bezprávie.
DEU.25.17	Pamätaj, čo ti vykonal Amalék na ceste, keď ste vychádzali z Egypta,
DEU.25.18	ako ťa napadol, a kým si bol zoslabnutý a unavený, zničil všetkých, čo šli za tebou vyčerpaní, a nebál sa Boha. 
DEU.25.19	Keď ti Hospodin, tvoj Boh, dopraje odpočinok od všetkých tvojich okolitých nepriateľov v krajine, ktorú ti dáva do vlastníctva Hospodin, tvoj Boh, aby si ju zaujal, potom odstrániš spod neba pamiatku Amaléka. Nezabudni na to!
DEU.26.1	Keď prídeš do krajiny, ktorú ti dáva Hospodin, tvoj Boh, do vlastníctva, obsadíš ju a budeš v nej bývať,
DEU.26.2	vezmi prvotiny zo všetkých plodín, ktoré poznášaš zo zeme, ktorú ti dáva Hospodin, tvoj Boh, vlož ich do koša a choď na miesto, ktoré si vyvolí Hospodin, tvoj Boh, aby tam prebývalo jeho meno.
DEU.26.3	Choď ku kňazovi, ktorý tam práve bude, a povedz mu: ‚Dnes vyhlasujem pred Hospodinom, svojím Bohom, že som prišiel do krajiny, o ktorej Hospodin našim otcom pod prísahou sľúbil, že nám ju dá.‘
DEU.26.4	Potom kňaz vezme kôš z tvojej ruky a položí ho pred oltár Hospodina, tvojho Boha.
DEU.26.5	Ty však pred Hospodinom, svojím Bohom, povieš: ‚Môj otec bol blúdiaci Aramejčan. S malým počtom ľudí zostúpil do Egypta a tam žil ako cudzinec. Tam sa stal veľkým, mocným a početným národom.
DEU.26.6	Egypťania však s nami zle zaobchádzali, trýznili nás a kruto zotročovali.
DEU.26.7	Volali sme k Hospodinovi, Bohu našich otcov, Hospodin nás vypočul, pozrel na naše poníženie, námahu a útlak.
DEU.26.8	Hospodin nás vyviedol z Egypta mocnou rukou a vystretým ramenom, veľkou hrôzou, znameniami a zázrakmi.
DEU.26.9	Priviedol nás na toto miesto a dal nám túto krajinu, krajinu oplývajúcu mliekom a medom.
DEU.26.10	Teraz som teda priniesol prvotiny plodín zeme, ktorú si mi, Hospodin, dal!‘ Polož to pred Hospodina, svojho Boha, a pokloň sa pred Hospodinom, svojím Bohom.
DEU.26.11	Raduj sa zo všetkého dobrého, čo Hospodin, tvoj Boh, dal tebe a tvojmu domu. Raduj sa spolu s levitom a s cudzincom, ktorí bývajú v tvojom kraji.
DEU.26.12	Keď v treťom roku, v roku desiatkov, úplne odovzdáš všetky desiatky zo svojej úrody a dáš levitovi, cudzincovi, sirote a vdove, aby jedli v tvojich bránach a nasýtili sa,
DEU.26.13	povieš pred Hospodinom, svojím Bohom: ‚Vyniesol som z domu, čo bolo posvätné a dal som to levitovi, cudzincovi, sirote a vdove celkom tak, ako si mi prikázal. Neprestúpil som ani jedno z tvojich prikázaní, ani som naň nezabudol.
DEU.26.14	Počas smútku som z toho nejedol a ani počas svojej nečistoty som z toho neodložil, ani som z toho neobetoval mŕtvemu. Poslúchol som hlas Hospodina, svojho Boha, a urobil som všetko tak, ako si mi prikázal.
DEU.26.15	Zhliadni zo svojho svätého príbytku, z nebies, a požehnaj svoj ľud, Izrael, aj zem, krajinu oplývajúcu mliekom a medom, ktorú si nám dal, ako si prisahal našim otcom.‘
DEU.26.16	Dnes ti prikazuje Hospodin, tvoj Boh, aby si plnil tieto ustanovenia a právne predpisy. Zachovávaj ich a uskutočňuj celým srdcom a celou dušou.
DEU.26.17	Dnes si o Hospodinovi vyhlásil, že ti bude Bohom, že budeš chodiť po jeho cestách a zachovávať jeho ustanovenia, príkazy a právne predpisy, a že ho budeš poslúchať.
DEU.26.18	Aj Hospodin dnes vyhlásil, že budeš jeho ľudom, zvláštnym vlastníctvom, ako ti sľúbil, no musíš zachovávať všetky jeho prikázania.
DEU.26.19	On ťa vyvýši nad všetky národy, ktoré utvoril, aby si mu bol chválou, cťou a ozdobou, aby si bol svätým ľudom Hospodinovi, svojmu Bohu, ako povedal.“
DEU.27.1	Mojžiš so staršími izraelského ľudu prikázal: „Zachovávajte každý príkaz, ktorý vám dnes dávam.
DEU.27.2	V ten deň, keď prejdete cez Jordán do krajiny, ktorú ti dá Hospodin, tvoj Boh, postav si veľké kamene, natri ich vápnom a
DEU.27.3	napíš na ne všetky slová tohto zákona, keď sa prebrodíš a vojdeš do krajiny, ktorú ti dáva Hospodin, tvoj Boh, do krajiny oplývajúcej mliekom a medom, ako ti sľúbil Hospodin, Boh tvojich otcov.
DEU.27.4	Keď potom prejdete cez Jordán, postavte tie kamene na vrchu Ebál, ako vám dnes prikazujem, a natrite ich vápnom!
DEU.27.5	Tam postav oltár Hospodinovi, svojmu Bohu, oltár z kameňov neokresaných železom.
DEU.27.6	Z neopracovaných kameňov postav oltár Hospodinovi, svojmu Bohu, a obetuj na ňom spaľované obety Hospodinovi, svojmu Bohu. 
DEU.27.7	Obetuj obety spoločenstva, tam jedz a raduj sa pred Hospodinom, svojím Bohom.
DEU.27.8	Na kamene napíš zreteľne a jasne všetky slová tohto zákona.“
DEU.27.9	Potom Mojžiš a léviovskí kňazi povedali celému Izraelu: „Mlč a počúvaj, Izrael! Dnes si sa stal ľudom Hospodina, svojho Boha.
DEU.27.10	Preto poslúchaj hlas Hospodina, svojho Boha, a uskutočňuj jeho príkazy a ustanovenia, ktoré ti dnes dávam!“
DEU.27.11	V ten deň prikázal Mojžiš ľudu: 
DEU.27.12	„Keď prejdete cez Jordán, nech sa Šimeón, Lévi, Júda, Jissachár, Jozef a Benjamín postavia na vrchu Gerizím a nech žehnajú ľud.
DEU.27.13	Nech sa Rúben, Gád, Ašér, Zebulún, Dán a Naftali postavia na vrchu Ebál a nech preklínajú. 
DEU.27.14	Leviti nech zvýšeným hlasom oznámia všetkým izraelským mužom:
DEU.27.15	‚Prekliaty muž, ktorý si zhotoví vyrezávanú alebo liatu modlu, ohavnosť pred Hospodinom, dielo rúk remeselníka, a tajne si ju postaví!‘ Všetok ľud nech povie: ‚Amen!‘
DEU.27.16	‚Prekliaty, kto zneuctí svojho otca alebo svoju matku!‘ Všetok ľud nech povie: ‚Amen!‘
DEU.27.17	‚Prekliaty, kto posunie medzu svojho blížneho!‘ Všetok ľud nech povie: ‚Amen!‘
DEU.27.18	‚Prekliaty, kto pomýli slepého na ceste!‘ Všetok ľud nech povie: ‚Amen!‘
DEU.27.19	‚Prekliaty, kto prekrúti právo cudzinca, siroty a vdovy!‘ Všetok ľud nech povie: ‚Amen!‘
DEU.27.20	‚Prekliaty, kto bude obcovať so ženou svojho otca, pretože odkryje prikrývku svojho otca!‘ Všetok ľud nech povie: ‚Amen!‘
DEU.27.21	‚Prekliaty, kto bude obcovať s ktorýmkoľvek zvieraťom!‘ Všetok ľud nech povie: ‚Amen!‘
DEU.27.22	‚Prekliaty, kto bude obcovať so svojou sestrou, dcérou svojho otca alebo s dcérou svojej matky!‘ Všetok ľud nech povie: ‚Amen!‘
DEU.27.23	‚Prekliaty, kto bude obcovať so svojou svokrou!‘ Všetok ľud nech povie: ‚Amen!‘
DEU.27.24	‚Prekliaty, kto tajne zabije svojho blížneho!‘ Všetok ľud nech povie: ‚Amen!‘
DEU.27.25	‚Prekliaty, kto vezme úplatok za zabitie nevinnej osoby!‘ Všetok ľud nech povie: ‚Amen!‘
DEU.27.26	‚Prekliaty, kto nebude zachovávať slová tohto zákona a neuskutoční ich!‘ Všetok ľud nech povie: ‚Amen!‘
DEU.28.1	Ak budeš naozaj počúvať hlas Hospodina, svojho Boha, zachovávať a uskutočňovať všetky jeho príkazy, ktoré ti dnes dávam, Hospodin, tvoj Boh, ťa vyvýši nad všetky národy zeme.
DEU.28.2	Keď budeš poslúchať slovo Hospodina, svojho Boha, spočinú na tebe všetky tieto požehnania a budú ťa sprevádzať.
DEU.28.3	Požehnaný budeš v meste a požehnaný budeš na poli.
DEU.28.4	Požehnaný bude plod tvojho života, plodiny tvojej zeme, plod tvojho dobytka, mláďatá tvojich zvierat a prírastky tvojho stáda.
DEU.28.5	Požehnaný bude tvoj kôš i tvoje koryto.
DEU.28.6	Požehnaný budeš, keď budeš vchádzať a požehnaný budeš, keď budeš vychádzať.
DEU.28.7	Hospodin sa postará o porážku tvojich nepriateľov, ktorí povstanú proti tebe. Jednou cestou vyrazia proti tebe a siedmimi cestami budú pred tebou utekať.
DEU.28.8	Hospodin prikáže, aby bolo požehnanie v tvojich zásobárňach i vo všetkom, čoho sa chopí tvoja ruka. Požehná ťa v krajine, ktorú ti dáva Hospodin, tvoj Boh.
DEU.28.9	Ak budeš zachovávať príkazy Hospodina, svojho Boha, a kráčať po jeho cestách, Hospodin ťa povýši na svätý ľud, ako ti prisahal.
DEU.28.10	Potom všetky národy zeme uvidia, že nosíš Hospodinovo meno a budú sa ťa báť.
DEU.28.11	Hospodin ti dá hojnosť blaha, a to v plode tvojho života, v plode tvojho dobytka i v plodinách tvojej pôdy v krajine, o ktorej Hospodin pod prísahou sľúbil tvojim otcom, že ti ju dá.
DEU.28.12	Hospodin ti otvorí štedrú pokladnicu, nebesia, a v pravý čas pošle na tvoju krajinu dážď; bude požehnávať každé dielo tvojich rúk. Budeš požičiavať mnohým národom, ale ty si nebudeš požičiavať od nikoho.
DEU.28.13	Ak budeš poslúchať príkazy Hospodina, svojho Boha, ktoré ti dnes prikazujem zachovávať a uskutočňovať ich, Hospodin ťa ustanoví za hlavu, nie za chvost. Budeš vystupovať čoraz vyššie a nebudeš upadať.
DEU.28.14	Neodchyľuj sa ani napravo, ani naľavo, ani od jediného slova, ktoré vám dnes prikazujem, a nechoď za inými bohmi, aby si im slúžil.
DEU.28.15	Ak ale nebudeš poslúchať hlas Hospodina, svojho Boha, ani zachovávať a uskutočňovať všetky jeho príkazy a ustanovenia, ktoré ti dnes dávam, doľahnú na teba všetky tieto kliatby a budú ťa prenasledovať.
DEU.28.16	Prekliaty budeš v meste a prekliaty budeš na poli. 
DEU.28.17	Prekliaty bude tvoj kôš i tvoje koryto. 
DEU.28.18	Prekliaty bude plod tvojho života i plodiny tvojej pôdy, mláďatá tvojho dobytka i prírastky tvojho stáda. 
DEU.28.19	Prekliaty budeš, keď budeš vchádzať a prekliaty budeš, keď budeš vychádzať. 
DEU.28.20	Hospodin pošle na teba kliatbu, hrôzu a neúspech vo všetkom, na čo položíš ruku a čo budeš podnikať, kým ťa nevyhubí a nezničí pre tvoje zlé skutky, lebo si ma opustil.
DEU.28.21	Hospodin dopustí na teba mor, kým ťa celkom nezničí v krajine, ktorú ideš teraz obsadiť.
DEU.28.22	Hospodin ťa bude biť suchotinami, zimnicou, silnou horúčkou, páľavou, mečom, obilnou hrdzou a sneťou. Budú ťa trápiť, kým nezahynieš.
DEU.28.23	Nebesia budú nad tvojou hlavou ako meď a zem pod tebou bude ako železo.
DEU.28.24	Namiesto dažďa Hospodin dá tvojej krajine piesok a prach bude na teba padať z neba, kým ťa nezničí.
DEU.28.25	Hospodin dopustí, aby ťa tvoji nepriatelia porazili. Jednou cestou sa vydáš proti nim, siedmimi cestami budeš pred nimi utekať. Budeš odstrašujúcim príkladom pre všetky kráľovstvá zeme.
DEU.28.26	Tvoja mŕtvola bude pokrmom všetkému nebeskému vtáctvu i zemským zvieratám, nikto ich neodoženie.
DEU.28.27	Hospodin ťa bude trestať egyptskými vredmi, pľuzgiermi, svrabom a prašivosťou, nebudeš sa môcť z nich vyliečiť.
DEU.28.28	Hospodin ťa bude trestať šialenstvom, slepotou a pomätenosťou.
DEU.28.29	Na jasné poludnie budeš tápať ako slepý v tme. Na cestách sa ti nebude dariť. Budeš utláčaný a okrádaný po všetky dni a nikto ťa neochráni.
DEU.28.30	Zasnúbiš sa so ženou, ale iný muž ju poškvrní, postavíš si dom, no nebudeš v ňom bývať, vysadíš si vinicu, nebudeš ju však užívať.
DEU.28.31	Pred očami ti zabijú vola, no nebudeš z neho jesť. Pred očami ti ukradnú osla, ale nevrátia ho. Nepriatelia ti odcudzia stádo, nebude však nikto, kto by ti pomohol.
DEU.28.32	Tvojich synov a dcér sa zmocní cudzí národ, budeš musieť na to hľadieť a pre nich sa budeš umárať, ale tvoje ruky nič nezmôžu. 
DEU.28.33	Plodiny tvojej pôdy i všetku tvoju úrodu zje národ, ktorý si nepoznal, bude ťa neustále utláčať a týrať.
DEU.28.34	Zošalieš z toho, čo uvidia tvoje oči, na čo sa budeš musieť dívať. 
DEU.28.35	Hospodin ťa bude trestať zhubnými vredmi na kolenách a stehnách, od spodu nôh až po temeno hlavy, takže sa nebudeš môcť vyliečiť. 
DEU.28.36	Hospodin odvedie teba i tvojho kráľa, ktorého si ustanovíš nad sebou, k národu, ktorý si nepoznal ani ty, ani tvoji otcovia, a tam budeš slúžiť iným bohom, drevu a kameňu.
DEU.28.37	Budeš odstrašujúcim príkladom a terčom posmechu pre všetky národy, ku ktorým ťa Hospodin zavedie.
DEU.28.38	Mnoho osiva vyseješ na poli, ale málo zožneš, lebo ho obhryzú kobylky.
DEU.28.39	Vinice vysadíš a obrobíš, ale víno z nich nebudeš piť ani uskladňovať, lebo vinice obhryzú červy.
DEU.28.40	Olivy budeš mať na celom svojom území, ale olejom sa nebudeš natierať, lebo olivy ti opadajú.
DEU.28.41	Synov a dcéry splodíš, ale nebudú ti patriť, lebo pôjdu do zajatia.
DEU.28.42	Všetky tvoje stromy a plodiny napadne hmyz. 
DEU.28.43	Cudzinec, ktorý je uprostred teba, sa bude ustavične vzmáhať, ty však budeš stále upadať. 
DEU.28.44	On ti bude požičiavať, ty mu však požičiavať nebudeš. On bude hlavou a ty budeš chvostom.
DEU.28.45	Prídu na teba všetky tieto kliatby, budú ťa prenasledovať, zastihnú ťa a zničia, pretože si neposlúchol Hospodina, svojho Boha, a nezachovával si jeho príkazy a ustanovenia, ktoré ti dal.
DEU.28.46	Budú na tebe a na tvojom potomstve naveky znakom a výstražným znamením.
DEU.28.47	Pretože si neslúžil Hospodinovi, svojmu Bohu, radostne a s vďačným srdcom, keď si mal hojnosť všetkého,
DEU.28.48	budeš slúžiť svojmu nepriateľovi o hlade a smäde, v nahote a vo všetkom nedostatku, ktorý pošle na teba Hospodin. On ti bude klásť železné jarmo na šiju, kým ťa nezahubí.
DEU.28.49	Hospodin privedie na teba národ zďaleka, od končín zeme. Ako orol priletí národ, ktorého jazyku nebudeš rozumieť,
DEU.28.50	národ krutej tváre, ktorý nebude brať ohľad na starca a nezľutuje sa ani nad dieťaťom.
DEU.28.51	Bude požierať plod tvojho dobytka, plodiny tvojej pôdy, kým ťa nevyhubí. Nenechá ti obilie ani mušt, ani olej, ani mláďatá tvojho dobytka, ani prírastky tvojho stáda, kým ťa nezničí.
DEU.28.52	Bude ťa sužovať vo všetkých tvojich bránach, kým nepadnú tvoje vysoké a opevnené hradby, na ktoré sa budeš spoliehať v celej svojej krajine, bude ťa sužovať vo všetkých bránach v celej tvojej krajine, ktorú ti dá Hospodin, tvoj Boh.
DEU.28.53	Pri obliehaní a v úzkosti, ktorou ťa zovrie tvoj nepriateľ, budeš jesť plod svojho života, mäso svojich synov a dcér, ktoré ti dal Hospodin, tvoj Boh.
DEU.28.54	Aj jemný a citlivý muž medzi vami bude závistlivo hľadieť na svojho brata, na svoju ženu i na synov, ktorí mu ešte zostanú, 
DEU.28.55	aby niektorému z nich nemusel dať jesť z mäsa svojich detí, ktoré bude sám jesť, keďže mu nezostane nič v tiesni obliehania, ktorým ťa zovrie nepriateľ vo všetkých tvojich bránach.
DEU.28.56	Aj jemná a citlivá žena medzi vami, ktorá sa pre rozmaznanosť a precitlivenosť ani nepokúsila položiť nohu na zem, bude so závisťou pozerať na svojho muža, syna a dcéru,
DEU.28.57	na plodový koláč, ktorý pri pôrode vychádza z jej života, i na svoje deti, ktoré zrodila, lebo ich bude potajomky jesť pre nedostatok všetkého počas obliehania a tiesne, ktorými ťa zovrie nepriateľ v tvojich bránach.
DEU.28.58	Ak nebudeš zachovávať a uskutočňovať všetky slová tohto zákona napísané v tejto knihe, a nebudeš sa báť tohto slávneho a hrozného mena Hospodina, svojho Boha,
DEU.28.59	Hospodin dopustí na teba a na tvoje potomstvo strašné rany, veľké a trvalé pohromy, zhubné a nevyliečiteľné choroby.
DEU.28.60	Obráti na teba všetky choroby Egypta, ktorých sa bojíš, no predsa ich dostaneš.
DEU.28.61	Hospodin bude na teba posielať všelijaké choroby a pohromy, o ktorých sa ani nepíše v knihe tohto zákona, kým ťa nezničí. 
DEU.28.62	Zostane vás málo, hoci vás bolo toľko ako nebeských hviezd, pretože si neposlúchol Hospodina, svojho Boha.
DEU.28.63	Ako sa z vás tešil Hospodin, keď vám robil dobre a rozmnožoval vás, tak sa bude Hospodin radovať, že vás zničí a vyhubí. Budete vytrhnutí z krajiny, ktorú idete obsadiť.
DEU.28.64	Hospodin ťa rozptýli medzi všetky národy z jedného konca zeme až na druhý. Tam budeš slúžiť iným bohom, drevu a kameňu, ktorých si nepoznal ani ty, ani tvoji otcovia.
DEU.28.65	No ani medzi tými národmi nebudeš mať pokoj, ani tvoja noha si tam neodpočinie. Hospodin ti tam dá rozochvené srdce, smutné oči a ustrašenú dušu.
DEU.28.66	Tvoj život bude visieť na vlásku, v noci i vo dne budeš prežívať úzkosti a nebudeš si istý životom.
DEU.28.67	Pre úzkosť srdca, ktorá ťa bude ľakať, i pre to, čo uvidíš na vlastné oči, ráno povieš: ‚Kiežby bol už večer!‘ A večer povieš: ‚Kiežby už bolo ráno!‘
DEU.28.68	Na lodiach, cestou, o ktorej som povedal, že ju už neuvidíš, ťa Hospodin zavedie späť do Egypta. Tam sa sami budete predávať svojim nepriateľom za otrokov a otrokyne, no nikto vás nekúpi.“
DEU.28.69	Toto sú slová zmluvy, ktorú Hospodin v Moábsku prikázal Mojžišovi uzavrieť s Izraelitmi okrem zmluvy, ktorú s nimi uzavrel na Horebe.
DEU.29.1	Mojžiš zvolal celý Izrael a povedal: „Vy ste videli všetko, čo urobil Hospodin, váš Boh, pred vašimi očami v Egypte faraónovi, všetkým jeho služobníkom a celej jeho krajine.
DEU.29.2	Na vlastné oči ste videli ťažké skúšky, znamenia a veľké zázraky.
DEU.29.3	Hospodin vám však dodnes nedal srdce, aby chápalo, ani oči, aby videli, ani uši, aby počuli.
DEU.29.4	Keď som vás viedol štyridsať rokov po púšti, vaše rúcha sa nezodrali ani vaša obuv sa nezodrala na nohách.
DEU.29.5	Nejedli ste chlieb a nepili ste víno či iný opojný nápoj, aby ste poznali, že ja som Hospodin, váš Boh.
DEU.29.6	Keď ste prišli na toto miesto, vytiahol proti nám do boja chešbónsky kráľ Sichón a bojoval proti nám aj bášanský kráľ Óg, no my sme ich porazili.
DEU.29.7	Obsadili sme ich krajinu a dali sme ju do dedičného vlastníctva Rúbenovcom a Gádovcom i polovici kmeňa Menaššeovcov.
DEU.29.8	Preto zachovávajte slová tejto zmluvy a uskutočňujte ich, aby ste mali úspech vo všetkom, čo podniknete!
DEU.29.9	Vy všetci dnes stojíte pred Hospodinom, svojím Bohom: náčelníci vašich kmeňov, vaši starší, vaši hodnostári, všetci muži Izraela,
DEU.29.10	vaše deti, vaše ženy aj cudzinec, ktorý je v tvojom tábore, od drevorubača až po nosiča vody,
DEU.29.11	aby si pristúpil k zmluve s Hospodinom, svojím Bohom, ktorú dnes Hospodin, tvoj Boh, pod prísahou uzatvára s tebou, 
DEU.29.12	aby si ťa dnes ustanovil za ľud a bol ti Bohom, ako to sľúbil a prisahal tvojim otcom: Abrahámovi, Izákovi a Jákobovi.
DEU.29.13	Túto zmluvu však uzatváram pod hrozbou kliatby nielen s vami,
DEU.29.14	ale aj s tým, kto tu dnes stojí s nami pred Hospodinom, naším Bohom, ako aj s tým, kto tu dnes s nami nie je.
DEU.29.15	Vy viete, ako sme bývali v Egypte a ako sme prechádzali pomedzi národy; cez tie ste sami prešli.
DEU.29.16	Videli ste ich ohavnosti a ich modly, drevo a kameň, striebro a zlato, ktoré majú. 
DEU.29.17	Len aby medzi vami nebolo muža ani ženy, ani rodu, ani kmeňa, ktorého srdce by sa dnes odvrátilo od Hospodina, nášho Boha, aby šiel slúžiť bohom tých národov. Nech nie je medzi vami koreň, ktorý plodí jed a horkosť.
DEU.29.18	Mohlo by sa stať, že niekto síce počul slová tejto kliatby, no v srdci by sa utešoval: ‚Nič sa mi nestane, budem žiť zatvrdilo, veď rovnako dopadne rastlina svieža i uschnutá.‘
DEU.29.19	Takému nebude chcieť Hospodin odpustiť, lebo vtedy vzplanie jeho hnev a rozhorčenie proti takému mužovi a doľahne naňho všetka kliatba, ktorá je zaznamenaná v tejto knihe. Hospodin vymaže jeho meno spod nebies.
DEU.29.20	Hospodin ho oddelí od všetkých kmeňov Izraela na záhubu podľa všetkých kliatob zmluvy, napísaných v knihe tohto zákona.
DEU.29.21	Keď budúce pokolenie, vaši synovia, čo prídu po vás, i cudzinec, ktorý príde z ďalekej krajiny, uvidia rany a neduhy tejto krajiny, ktorými ťa navštívi Hospodin, povedia: 
DEU.29.22	‚Celá zem je síra, soľ a spálenisko, takže sa neseje, nič sa nerodí, nijaká bylina nerastie, je ako zrúcaniny Sodomy a Gomory, Admy a Cebojímu, ktoré vo svojom hneve a rozhorčení zničil Hospodin.‘
DEU.29.23	Všetky národy sa budú pýtať: ‚Prečo to Hospodin urobil tejto krajine? Prečo ten veľký rozhorčený hnev?‘
DEU.29.24	Povedia: ‚Preto, lebo opustili zmluvu Hospodina, Boha svojich otcov, ktorú s nimi uzavrel, keď ich vyviedol z Egypta, 
DEU.29.25	lebo šli slúžiť iným bohom a klaňali sa im; bohom, ktorých nepoznali a ktorých im nedal ako podiel. 
DEU.29.26	Vtedy vzplanul Hospodinov hnev proti tejto krajine, takže doľahla na ňu všetka kliatba napísaná v tejto knihe.
DEU.29.27	Hospodin ich v hneve a rozhorčení s veľkým odporom vytrhol z ich krajiny a vyhnal do inej krajiny, ako je to dodnes.‘
DEU.29.28	Skryté veci patria Hospodinovi, nášmu Bohu, ale veci zjavené naveky patria nám a našim synom, aby sme plnili všetky slová tohto zákona!
DEU.30.1	Keď sa na tebe splnia všetky tieto slová, požehnanie i kliatba, ktoré som ti predostrel, a ak si ich vezmeš k srdcu medzi všetkými národmi, medzi ktoré ťa zaženie Hospodin, tvoj Boh,
DEU.30.2	ak sa obrátiš k Hospodinovi, svojmu Bohu, a sám aj so svojimi synmi budeš celým srdcom a celou dušou poslúchať jeho hlas, ako ti to dnes prikazujem,
DEU.30.3	Hospodin, tvoj Boh, zmení tvoj údel, zmiluje sa nad tebou, zhromaždí ťa spomedzi všetkých národov, medzi ktoré ťa rozptýlil.
DEU.30.4	Keby si bol vypudený až na okraj neba, Hospodin, tvoj Boh, ťa odtiaľ zhromaždí a vyvedie ťa odtiaľ.
DEU.30.5	Hospodin, tvoj Boh, ťa privedie do krajiny, ktorú obsadili tvoji otcovia. Ty ju obsadíš a on ti preukáže dobrodenie; hojnejšie ťa rozmnoží než tvojich otcov. 
DEU.30.6	Hospodin, tvoj Boh, obreže tvoje srdce i srdce tvojho potomstva, aby si miloval Hospodina, svojho Boha, celým srdcom, celou dušou a tak žil.
DEU.30.7	Hospodin, tvoj Boh, dopustí všetky tieto kliatby na tvojich nepriateľov a protivníkov, ktorí ťa budú prenasledovať.
DEU.30.8	Ty sa vrátiš a budeš poslúchať Hospodina, svojho Boha, a zachovávať všetky jeho príkazy, ktoré ti dnes dávam.
DEU.30.9	Hospodin, tvoj Boh, hojne požehná každé dielo tvojich rúk, plod tvojho života, plod tvojho dobytka a plodiny tvojej pôdy pre tvoje blaho. Hospodin sa bude z teba znova radovať, ako sa radoval z tvojich otcov,
DEU.30.10	keď budeš poslúchať Hospodina, svojho Boha, zachovávať jeho príkazy a ustanovenia napísané v knihe tohto zákona, keď sa vrátiš k Hospodinovi, svojmu Bohu, celým srdcom a celou dušou.
DEU.30.11	Tento príkaz, ktorý ti dnes dávam, nie je pre teba nepochopiteľný ani veľmi vzdialený.
DEU.30.12	Nie je v nebi, aby si mohol povedať: ‚Kto vystúpi do neba, aby nám ho odtiaľ zniesol a dal ho počuť, aby sme ho mohli plniť?‘
DEU.30.13	Nie je ani za morom, aby si mohol povedať: ‚Kto zájde za more, aby nám ho priniesol a mohli sme ho počuť a plniť?‘ 
DEU.30.14	Veď to slovo je veľmi blízko, v tvojich ústach a v tvojom srdci, aby si ho mohol dodržiavať.
DEU.30.15	Pozri, dnes som ti predložil život a dobro, smrť a zlo.
DEU.30.16	Keď ti dnes prikazujem, aby si miloval Hospodina, svojho Boha, aby si chodil po jeho cestách a zachovával jeho príkazy, ustanovenia a právne predpisy, potom budeš žiť a rozmnožíš sa. Hospodin, tvoj Boh, ťa bude požehnávať v krajine, ktorú ideš obsadiť.
DEU.30.17	Ak sa ti však srdce odvráti a nebudeš poslúchať, ak sa dáš zviesť, ak sa budeš klaňať iným bohom a budeš im slúžiť,
DEU.30.18	dnes vám oznamujem, že určite zahyniete, nebudete dlho žiť v krajine, do ktorej sa uberáš a ktorú ideš po prechode cez Jordán obsadiť.
DEU.30.19	Dnes volám za svedkov proti vám nebesia i zem. Predložil som vám život i smrť, požehnanie i kliatbu. Vyvoľ si teda život, aby si zostal nažive aj so svojím potomstvom.
DEU.30.20	Miluj Hospodina, svojho Boha, poslúchaj jeho hlas a pridŕžaj sa ho, pretože od toho závisí tvoj život a dĺžka tvojich dní, aby si mohol bývať v krajine, ktorú Hospodin pod prísahou sľúbil dať tvojim otcom, Abrahámovi, Izákovi a Jákobovi.“
DEU.31.1	Potom odišiel Mojžiš oznámiť všetky tieto slová celému Izraelu. 
DEU.31.2	Povedal im: „Dnes mám stodvadsať rokov. Nebudem už môcť vychádzať ani vchádzať, a Hospodin mi povedal: ‚Neprejdeš cez Jordán!‘
DEU.31.3	Hospodin, tvoj Boh, pôjde pred tebou, vyhubí tieto národy a ty ich ovládneš. Jozua pôjde pred tebou na druhú stranu, ako povedal Hospodin.
DEU.31.4	Hospodin naloží s nimi tak, ako naložil s amorejským kráľom Sichónom a Ógom, ako aj s ich krajinami, ktoré zničil.
DEU.31.5	Hospodin vám ich vydá a naložíte s nimi podľa príkazu, ktorý som vám dal.
DEU.31.6	Buďte silní a udatní, nebojte sa a nemajte z nich strach, lebo sám Hospodin, tvoj Boh, ide s tebou; on ťa nenechá a neopustí.“
DEU.31.7	Mojžiš zavolal Jozuu a v prítomnosti celého Izraela mu povedal: „Buď silný a udatný, lebo ty uvedieš tento ľud do krajiny, ktorú Hospodin pod prísahou sľúbil dať jeho otcom a ty im ju odovzdáš do dedičného vlastníctva.
DEU.31.8	Sám Hospodin pôjde pred tebou, bude s tebou, nedá ti ochabnúť ani ťa neopustí. Neboj sa ani sa neľakaj!“
DEU.31.9	Mojžiš napísal tento zákon a odovzdal ho kňazom, Léviho synom, ktorí nosili archu Hospodinovej zmluvy, a všetkým starším Izraela.
DEU.31.10	Mojžiš im prikázal: „Na konci každého siedmeho roka na slávnosť Stánkov v roku určenom na odpustenie dlhov,
DEU.31.11	keď sa všetok Izrael príde ukázať pred Hospodina, svojho Boha, na mieste, ktoré si vyvolí, budeš predčítavať tento zákon, aby ho počul celý Izrael.
DEU.31.12	Zhromaždi ľud, mužov, ženy, deti a cudzincov, ktorí bývajú v tvojich bránach, aby počuli a učili sa báť Hospodina, vášho Boha, aby zachovávali a plnili všetky slová tohto zákona.
DEU.31.13	Aj ich synovia, ktorí ho ešte nepoznajú, nech ho počujú a učia sa báť Hospodina, vášho Boha, po všetky dni vášho života na zemi, ktorú máte po prechode Jordánu obsadiť.“
DEU.31.14	Hospodin povedal Mojžišovi: „Pozri, blížia sa dni tvojej smrti. Zavolaj Jozuu, postavte sa do stanu stretávania a ja mu dám príkaz.“ Šiel teda Mojžiš s Jozuom a postavili sa v stane stretávania.
DEU.31.15	Vtedy sa Hospodin zjavil v stane v oblačnom stĺpe. Oblačný stĺp stál nad vchodom do stanu.
DEU.31.16	Hospodin povedal Mojžišovi: „Ty si ľahneš k svojim predkom a tento ľud povstane a v krajine, do ktorej sa uberá, bude smilniť s cudzími bohmi. Tam ma opustí, poruší moju zmluvu, ktorú som s ním uzavrel.
DEU.31.17	V ten deň vzplanie môj hnev proti nemu, opustím ho a zakryjem si pred ním tvár. Zastihnú ho mnohé pohromy a súženia; tie ho pohltia. V ten deň si povie: ‚Nezastihli ma tieto pohromy preto, že v mojom strede nie je Boh?!‘
DEU.31.18	Ja si v ten deň skryjem tvár pre všetko to zlo, ktorého sa dopustil, keď sa obrátil k iným bohom.
DEU.31.19	Teraz si napíšte túto pieseň. Nauč ju Izraelitov a vlož im ju do úst, aby mi táto pieseň bola svedectvom proti Izraelitom.
DEU.31.20	Uvediem ich do krajiny, ktorá oplýva mliekom a medom a ktorú som pod prísahou sľúbil ich otcom. Keď však ľud bude jesť a keď sa nasýti a stučnie, potom sa obráti k iným bohom, bude im slúžiť, mňa zavrhne a poruší moju zmluvu.
DEU.31.21	Keď ho zastihnú mnohé pohromy a súženia, nech táto pieseň, ktorá nevymizne z úst jeho potomstva, hovorí proti nemu ako svedok. Poznám jeho zmýšľanie, čo hodlá urobiť dnes, skôr než ho uvediem do krajiny, ktorú som mu pod prísahou sľúbil.“
DEU.31.22	V ten istý deň napísal Mojžiš túto pieseň a naučil ju Izraelitov. 
DEU.31.23	Hospodin prikázal Jozuovi, Núnovmu synovi: „Buď silný a udatný, lebo privedieš Izraelitov do krajiny, ktorú som im pod prísahou sľúbil, a ja budem s tebou!“
DEU.31.24	Keď Mojžiš dopísal slová tohto zákona do knihy,
DEU.31.25	prikázal levitom, ktorí nosia archu Hospodinovej zmluvy: 
DEU.31.26	„Vezmite túto knihu zákona a uložte ju vedľa archy zmluvy Hospodina, svojho Boha, tam bude svedkom proti tebe!
DEU.31.27	Ja poznám tvoju vzdorovitosť a tvrdošijnosť. Keď sa už dnes priečite Hospodinovi, ešte za môjho života, keď som medzi vami, o čo viac to bude po mojej smrti!
DEU.31.28	Zhromaždite ku mne všetkých hodnostárov kmeňov a svojich správcov. Chcem pred nimi nahlas vyhlásiť tieto slová a vyzvať nebo i zem za svedkov proti nim.
DEU.31.29	Lebo viem, že po mojej smrti sa úplne skazíte a odbočíte z cesty, ktorou som vám prikázal ísť. A neskoršie vás zastihne pohroma, pretože budete robiť to, čo sa nepáči Hospodinovi, keď ho budete dráždiť dielom svojich rúk.“
DEU.31.30	Mojžiš zreteľne predniesol celému zhromaždeniu Izraela slová tejto piesne v plnom znení:
DEU.32.1	„Počúvajte, nebesia, budem rozprávať,
DEU.32.1	počúvaj, zem, reč mojich úst!
DEU.32.2	Nech moje poúčanie padá ako dážď,
DEU.32.2	nech moja reč kvapká ako rosa,
DEU.32.2	ako tichý dážď na mladú trávu,
DEU.32.2	ako kvapky na sviežu zeleň.
DEU.32.3	Ja hlásam meno Hospodina,
DEU.32.3	velebte nášho Boha!
DEU.32.4	On je Skala, jeho dielo je dokonalé,
DEU.32.4	všetky jeho cesty sú správne.
DEU.32.4	Boh je verný, bez neprávosti,
DEU.32.4	spravodlivý a priamy.
DEU.32.5	Odvrátili sa od neho synovia nezdarní,
DEU.32.5	pokolenie nestále a zvrátené.
DEU.32.6	Takto sa odplácate Hospodinovi,
DEU.32.6	ľud bláznivý a nemúdry?!
DEU.32.6	Nie je ti azda Otcom? Patríš mu.
DEU.32.6	On je tvoj Tvorca, on ťa udržuje.
DEU.32.7	Rozpomeň sa na dávne dni,
DEU.32.7	uvažuj o rokoch dávnych pokolení,
DEU.32.7	spýtaj sa svojho otca a oznámi ti,
DEU.32.7	svojich starcov a povedia ti,
DEU.32.8	kedy Najvyšší určoval národom dedičstvo,
DEU.32.8	kedy rozdeľoval ľudských synov,
DEU.32.8	vyznačoval hranice národom
DEU.32.8	a Izraelitom podľa ich počtu.
DEU.32.9	Podielom Hospodina je jeho ľud,
DEU.32.9	Jákob je jeho najdrahším dedičstvom.
DEU.32.10	Našiel ho v pustej krajine,
DEU.32.10	v púšti, kde pustota zavýja.
DEU.32.10	Úzkostlivo sa oňho staral,
DEU.32.10	chránil ho ako zrenicu oka.
DEU.32.11	Ako orol bdie nad svojím hniezdom
DEU.32.11	a nad mláďaťom sa vznáša,
DEU.32.11	rozprestrie krídla, zachytí ho
DEU.32.11	a nesie na perutiach,
DEU.32.12	tak aj Hospodin sám viedol svoj ľud,
DEU.32.12	nebol s ním nijaký cudzí boh.
DEU.32.13	Priviedol ho na výšiny zeme,
DEU.32.13	živil ho plodinami poľa,
DEU.32.13	dal mu jesť med zo skaly
DEU.32.13	a olej z kremenného brala,
DEU.32.14	kravské maslo, ovčie a kozie mlieko
DEU.32.14	spolu s tukom jahniat,
DEU.32.14	bášanských baranov a capov.
DEU.32.14	Sýtil ho najlepším pšeničným zrnom,
DEU.32.14	pil vzácne víno, šťavu hrozna.
DEU.32.15	Stučnel Ješurún a zbujnel,
DEU.32.15	vykŕmil si sa, stučnel si a zmohutnel.
DEU.32.15	Zavrhol Boha, ktorý ho utvoril,
DEU.32.15	potupil Skalu svojej spásy.
DEU.32.16	Cudzími bohmi ho podnecovali k žiarlivosti
DEU.32.16	a ohavnosťami ho dráždili.
DEU.32.17	Obetovali démonom, čo nie sú Boh,
DEU.32.17	bohom, ktorých nepoznali,
DEU.32.17	bohom, ktorí nedávno povstali,
DEU.32.17	ktorých sa vaši otcovia nebáli.
DEU.32.18	Zanedbával si Skalu, ktorá ťa splodila,
DEU.32.18	zabudol si na Boha, ktorý ťa zrodil.
DEU.32.19	Hospodin to videl a s hnevom pohrdol
DEU.32.19	svojimi synmi a dcérami.
DEU.32.20	Povedal: ‚Skryjem si tvár pred nimi;
DEU.32.20	uvidím, čo sa s nimi stane.
DEU.32.20	Je to zvrátené pokolenie,
DEU.32.20	synovia, v ktorých niet vernosti.
DEU.32.21	Falošným bohom ma podnecovali k žiarlivosti,
DEU.32.21	dráždili ma svojimi ničotnými modlami.
DEU.32.21	Ja ich falošným ľudom podnietim k žiarlivosti,
DEU.32.21	podráždim ich naničhodným národom.
DEU.32.22	Mojím hnevom vzplanul oheň
DEU.32.22	a šľahá až do hlbín podsvetia,
DEU.32.22	zožiera zem a jej plody,
DEU.32.22	spaľuje aj základy vrchov.
DEU.32.23	Nakopím na nich pohromy,
DEU.32.23	svoje šípy vystrieľam na nich,
DEU.32.24	budú umierať hladom, hynúť nákazou
DEU.32.24	a zhubnou horúčkou.
DEU.32.24	Pustím na nich dravú zver,
DEU.32.24	usmrtí ich hadí jed.
DEU.32.25	Vonku ich meč pripraví o deti,
DEU.32.25	hrôza ich zachváti v príbytkoch,
DEU.32.25	mládenca i pannu,
DEU.32.25	dojča i šedivého starca.‘
DEU.32.26	Povedal som: ‚Rozptýlil by som ich
DEU.32.26	a odstránil ich pamiatku z ľudstva,
DEU.32.27	keby som nemusel počítať s nadutosťou nepriateľa,
DEU.32.27	že si protivníci z nepochopenia povedia:
DEU.32.27	»Naša ruka zvíťazila,
DEU.32.27	neurobil to Hospodin!«‘
DEU.32.28	Je to národ bezradný,
DEU.32.28	chýba mu súdnosť.
DEU.32.29	Keby boli múdri, pochopili by to,
DEU.32.29	poznali by, ako sa to s nimi skončí.
DEU.32.30	Ako by mohol jeden prenasledovať tisíc
DEU.32.30	a dvaja zahnať na útek desaťtisíc?
DEU.32.30	Len ak by ich opustila ich Skala
DEU.32.30	a Hospodin by ich vydal napospas!
DEU.32.31	Lebo skala našich nepriateľov nie je ako naša Skala,
DEU.32.31	to dosvedčia aj naši nepriatelia.
DEU.32.32	Ich vinič pochádza z viniča Sodomy,
DEU.32.32	z gomorských viníc,
DEU.32.32	ich hrozno je plné jedu
DEU.32.32	a ich strapce trpké.
DEU.32.33	Ich víno je dračí jed,
DEU.32.33	prudký jed vretenice.
DEU.32.34	Nie je to azda u mňa skryté,
DEU.32.34	zapečatené v mojich pokladniciach?
DEU.32.35	Moja pomsta a odplata sa prejaví
DEU.32.35	vtedy, keď sa im podlomí noha.
DEU.32.35	Deň ich záhuby je blízko,
DEU.32.35	náhle prichádza, čo má na nich prísť.
DEU.32.36	Hospodin obháji svoj ľud,
DEU.32.36	nad svojimi služobníkmi sa zľutuje.
DEU.32.36	Keď uvidí, že ochabuje ruka
DEU.32.36	a že zajatí i slobodní sú v koncoch,
DEU.32.37	povie: ‚Kde sú ich bohovia,
DEU.32.37	skala, na ktorú sa spoliehali?
DEU.32.38	Kde tí, čo jedávali tuk z ich obiet
DEU.32.38	a z ich nápojových obiet pili víno?
DEU.32.38	Nech vstanú a pomôžu vám,
DEU.32.38	nech sú vašou záštitou!
DEU.32.39	Pozrite teraz, že ja, len ja som
DEU.32.39	a okrem mňa iného Boha niet.
DEU.32.39	Ja usmrcujem, ja oživujem,
DEU.32.39	raním i hojím.
DEU.32.39	Niet nikoho, kto by sa mohol z mojej ruky vytrhnúť!
DEU.32.40	Lebo k nebu dvíham ruku
DEU.32.40	a vravím: Ja žijem naveky!
DEU.32.41	Keď nabrúsim svoj blýskavý meč
DEU.32.41	a moja ruka sa chopí súdu,
DEU.32.41	pomstu obrátim na svojich protivníkov,
DEU.32.41	odplatím tým, čo ma nenávidia.
DEU.32.42	Svoje šípy opojím krvou,
DEU.32.42	krvou zabitých a zajatých;
DEU.32.42	môj meč sa naje mäsa
DEU.32.42	z hlavy nepriateľských vodcov.‘
DEU.32.43	Národy, plesajte nad jeho ľudom,
DEU.32.43	veď Hospodin pomstí krv svojich služobníkov,
DEU.32.43	pomstou odplatí protivníkom
DEU.32.43	a svoju zem i svoj ľud zbaví hriechu!“
DEU.32.44	Mojžiš prišiel spolu s Jozuom, Núnovým synom, a predniesol ľudu všetky slová tejto piesne.
DEU.32.45	Keď Mojžiš dohovoril všetky tieto slová celému Izraelu, 
DEU.32.46	povedal: „Vezmite si k srdcu všetky tieto slová, ktoré vám dnes dávam na svedectvo a prikazujte svojim synom, aby zachovávali a uskutočňovali všetky slová tohto zákona.
DEU.32.47	Pre vás to nie je prázdna reč, ale to je váš život a týmto slovom budete dlho žiť v krajine, do ktorej sa uberáte, aby ste ju zaujali, keď prejdete cez Jordán.“
DEU.32.48	V ten istý deň povedal Hospodin Mojžišovi: 
DEU.32.49	„Vystúp na vrch Nebó v pohorí Abarím v Moábsku naproti Jerichu a pozri na Kanaán, ktorý dávam Izraelitom do vlastníctva!
DEU.32.50	Na vrchu, na ktorý vystúpiš, zomrieš a budeš pripojený k svojmu ľudu, ako zomrel tvoj brat Áron na vrchu Hór a bol pripojený k svojmu ľudu,
DEU.32.51	lebo ste mi boli neverní medzi Izraelitmi pri vode Meriby pri Kadéši na púšti Cin, pretože ste ma neuctili ako Svätého medzi Izraelitmi.
DEU.32.52	Krajinu, ktorú máš pred sebou, síce uzrieš, ale do krajiny, ktorú dávam Izraelitom, nevojdeš.“
DEU.33.1	Toto je požehnanie, ktorým Boží muž Mojžiš požehnal Izraelitov pred svojou smrťou:
DEU.33.2	Povedal:
DEU.33.2	„Zo Sinaja prišiel Hospodin,
DEU.33.2	zažiaril im zo Seíru,
DEU.33.2	zaskvel sa z vrchu Parán
DEU.33.2	a prišiel do Meriby pri Kadéši,
DEU.33.2	po jeho pravici bol planúci oheň.
DEU.33.3	Ty, ktorý miluješ svoj ľud,
DEU.33.3	všetci jeho svätí sú v tvojej ruke,
DEU.33.3	privinuli sa k tvojim nohám,
DEU.33.3	budú sa učiť z tvojich slov.
DEU.33.4	Mojžiš nám dal zákon
DEU.33.4	ako vlastníctvo pre zhromaždenie Jákoba.
DEU.33.5	Keď sa zišli poprední ľudu,
DEU.33.5	zhromaždenie kmeňov Izraela,
DEU.33.5	v Ješurúne povstal kráľ.
DEU.33.6	Nech žije Rúben, nech nevymrie,
DEU.33.6	ale nech je počet jeho mužov malý!“
DEU.33.7	O Júdovi povedal toto:
DEU.33.7	„Hospodin, vypočuj Júdov hlas
DEU.33.7	a priveď ho k jeho ľudu,
DEU.33.7	aby svojimi rukami bojoval za seba,
DEU.33.7	a pomáhaj mu proti jeho odporcom.“
DEU.33.8	O Lévim povedal:
DEU.33.8	„Nech tvoje tummím a urím
DEU.33.8	patria tvojmu zbožnému mužovi,
DEU.33.8	ktorého si vyskúšal v Masse,
DEU.33.8	s ktorým si mal spor pri vodách Meriby,
DEU.33.9	ktorý povedal o svojom otcovi a svojej matke:
DEU.33.9	‚Neberiem ohľad na nich.‘
DEU.33.9	Svojich bratov nepoznal
DEU.33.9	a o svojich synoch nechcel vedieť,
DEU.33.9	lebo zachovával tvoju reč
DEU.33.9	a dodržiaval tvoju zmluvu.
DEU.33.10	Jákoba budú poúčať o tvojich právach
DEU.33.10	a Izraelitov o tvojom zákone.
DEU.33.10	Budú klásť pred teba kadidlo
DEU.33.10	a celostnú obetu na tvoj oltár.
DEU.33.11	Hospodin, požehnaj jeho silu!
DEU.33.11	Obľúb si dielo jeho rúk!
DEU.33.11	Polám bedrá tým, čo povstávajú proti nemu,
DEU.33.11	aby už nepovstali tí, čo ho nenávidia!“
DEU.33.12	O Benjamínovi povedal:
DEU.33.12	„To je miláčik Hospodina,
DEU.33.12	nech bezpečne býva pri ňom.
DEU.33.12	On ho bude chrániť po všetky dni.
DEU.33.12	Býva medzi jeho úbočiami.“
DEU.33.13	O Jozefovi povedal:
DEU.33.13	„Kiež Hospodin požehná jeho kraj
DEU.33.13	hojnou rosou z neba
DEU.33.13	i z priepastnej hlbiny, čo je dolu,
DEU.33.14	vzácnymi úrodami z darov slnka,
DEU.33.14	bohatými plodmi ročných období,
DEU.33.15	skvelými darmi pradávnych vrchov
DEU.33.15	a vzácnosťami odvekých pahorkov,
DEU.33.16	vzácnosťami krajiny a všetkým, čo je na nej,
DEU.33.16	aj priazňou toho, ktorý býva v kre.
DEU.33.16	To nech zostúpi na Jozefovu hlavu
DEU.33.16	a na temeno zasvätenca medzi bratmi!
DEU.33.17	Je nádherný ako prvorodený býk,
DEU.33.17	rohy má ako divý byvol,
DEU.33.17	ktorými kole všetky národy
DEU.33.17	až do končín zeme.
DEU.33.17	Také nech sú desaťtisíce Efrajima,
DEU.33.17	také nech sú tisíce Menaššeho!“
DEU.33.18	O Zebulúnovi povedal:
DEU.33.18	„Raduj sa, Zebulún, na svojej výprave,
DEU.33.18	raduj sa Jissachár, vo svojich stanoch!
DEU.33.19	Ľudí zvolajú na vrch,
DEU.33.19	kde budú správne prinášať obety.
DEU.33.19	Bohatstvo budú čerpať z mora
DEU.33.19	a poklady ukryté v piesku.“
DEU.33.20	O Gádovi povedal:
DEU.33.20	„Požehnaný, kto Gádovi rozširuje územie!
DEU.33.20	Gád odpočíva ako levica,
DEU.33.20	trhá rameno i temeno.
DEU.33.21	Ako prvý si vyhliadol územie tam,
DEU.33.21	kde bol podiel vodcu!
DEU.33.21	Prišiel s náčelníkmi ľudu
DEU.33.21	a vykonal pre Izrael,
DEU.33.21	čo je pred Hospodinom spravodlivé a správne.“
DEU.33.22	O Dánovi povedal:
DEU.33.22	„Dán je mladé levíča,
DEU.33.22	ktoré vyskočí z Bášanu.“
DEU.33.23	O Naftalim povedal:
DEU.33.23	„Naftali sa nasýti priazne,
DEU.33.23	je plný Hospodinovho požehnania.
DEU.33.23	Ovládne more i južný kraj.“
DEU.33.24	O Ašérovi povedal:
DEU.33.24	„Nad ostatných synov nech je požehnaný Ašér,
DEU.33.24	nech je najobľúbenejší medzi bratmi!
DEU.33.24	Nech si v oleji máča nohu.
DEU.33.25	Nech sú jeho závory zo železa a bronzu!
DEU.33.25	Nech tvoja sila trvá, kým žiješ!
DEU.33.26	Nieto takého, ako je Boh Ješurúnov,
DEU.33.26	po nebesiach sa náhli, aby ti pomohol,
DEU.33.26	na oblakoch sa nesie vo svojej velebe.
DEU.33.27	Útočiskom je Boh odveký,
DEU.33.27	svet je pod jeho ramenami.
DEU.33.27	On vyhnal pred tebou nepriateľa,
DEU.33.27	povedal: ‚Znič ho!‘
DEU.33.28	Izrael býva bezpečne,
DEU.33.28	Jákobov prameň je výnimočný
DEU.33.28	v krajine obilia a muštu.
DEU.33.28	Z jeho nebies padá rosa.
DEU.33.29	Blahoslavený si, Izrael,
DEU.33.29	kto sa ti vyrovná?!
DEU.33.29	Ľud, ktorý zachránil Hospodin;
DEU.33.29	on je tvoj ochranný štít,
DEU.33.29	tvoj slávny meč.
DEU.33.29	Tvoji nepriatelia sa ti budú koriť,
DEU.33.29	ty však pošliapeš ich šije.“
DEU.34.1	Z moábskych stepí vystúpil Mojžiš na vrch Nebó, vrchol Pisgy, naproti Jerichu, a Hospodin mu ukázal celú krajinu: Gileád až po Dán,
DEU.34.2	celý kraj Naftaliho i kraj Efrajima a Menaššeho i celý kraj Júdov až po Západné more,
DEU.34.3	Negev a oblasť údolia Jericha, mesta paliem, až po Coar.
DEU.34.4	Hospodin mu povedal: „Toto je krajina, ktorú som pod prísahou sľúbil Abrahámovi, Izákovi a Jákobovi, keď som povedal: ‚Dám ju tvojmu potomstvu!‘ Dovolil som ti ju uvidieť na vlastné oči, do nej však nevojdeš!“
DEU.34.5	Potom tam, v Moábsku, zomrel Hospodinov služobník Mojžiš, ako povedal Hospodin.
DEU.34.6	Pochoval ho v údolí naproti Bét-Peóru v Moábsku. Dodnes však nikto nevie o jeho hrobe.
DEU.34.7	Mojžiš mal stodvadsať rokov, keď zomrel. Zrak mu nezoslabol a jeho životná sila ho neopustila.
DEU.34.8	Izraeliti oplakávali Mojžiša na moábskych stepiach tridsať dní, kým sa neskončili dni plaču a smútku za ním.
DEU.34.9	Jozua, syn Núna, bol plný ducha múdrosti, lebo Mojžiš naňho položil ruky. Izraeliti ho poslúchali a konali tak, ako Hospodin prikázal Mojžišovi.
DEU.34.10	V Izraeli však už nepovstal prorok ako Mojžiš, ktorému by sa dal Hospodin poznať z tváre do tváre.
DEU.34.11	Nikto iný sa mu nevyrovnal konaním znamení a zázrakov, ktoré ho poslal Hospodin konať v Egypte pred faraónom a pred všetkými jeho služobníkmi a celou jeho krajinou.
DEU.34.12	Nikto iný neprejavil takú moc, aby urobil všetky tie veľké a hrozné skutky, ktoré Mojžiš vykonal pred očami celého Izraela.
JOS.1.1	Po smrti Hospodinovho služobníka Mojžiša oslovil Hospodin Mojžišovho pomocníka Jozuu, syna Núna:
JOS.1.2	„Môj služobník Mojžiš zomrel. Vstaň teda, prejdi cez Jordán, ty i všetok tento ľud, do krajiny, ktorú dávam Izraelitom. 
JOS.1.3	Dal som vám všetko, na čo stúpi vaša noha, ako som to povedal Mojžišovi.
JOS.1.4	Od púšte po Libanon a od Veľrieky, rieky Eufrat, celá krajina Chetitov až po Veľké more na západe slnka bude vaším územím. 
JOS.1.5	Nikto neobstojí pred tebou, kým budeš žiť. Budem s tebou, ako som bol s Mojžišom. Nenechám ťa ani ťa neopustím.
JOS.1.6	Buď silný a odvážny, lebo ty rozdelíš tomuto ľudu do vlastníctva krajinu, ktorú som prísažne sľúbil dať ich otcom.
JOS.1.7	Len buď silný a veľmi odvážny, aby si konal podľa zákona, ktorý ti prikázal môj služobník Mojžiš. Neodboč od neho ani napravo, ani naľavo, aby si si rozumne počínal vo všetkom, čo podnikneš.
JOS.1.8	Nech sa táto kniha zákona nevzdiali od tvojich úst. Rozjímaj však o nej vo dne i v noci, aby si zachovával všetko, čo je v nej napísané, lebo vtedy sa ti zdarí cesta a budeš si počínať rozumne.
JOS.1.9	Prikázal som ti predsa: Buď silný a odvážny, nestrachuj sa a nezúfaj! Veď Hospodin, tvoj Boh, bude s tebou, kamkoľvek pôjdeš.“
JOS.1.10	Jozua potom prikázal hodnostárom ľudu:
JOS.1.11	„Prejdite cez tábor a prikážte ľudu: Nachystajte si potraviny, lebo po troch dňoch prejdete cez Jordán, aby ste vošli do krajiny, ktorú vám teraz dáva do vlastníctva Hospodin, váš Boh, a obsadili ju.“
JOS.1.12	Rúbenovcom, Gádovcom a polovici Menaššeho kmeňa Jozua povedal: 
JOS.1.13	„Pamätajte na to, čo vám prikázal Hospodinov služobník Mojžiš, keď povedal: ‚Hospodin, váš Boh, vám pripraví odpočinok a dá vám túto krajinu.
JOS.1.14	Vaše ženy, deti a dobytok zostanú v krajine, ktorú vám dal Mojžiš za Jordánom, ale vy všetci bojaschopní muži prejdite ozbrojení pred vašimi bratmi a pomáhajte im,
JOS.1.15	kým Hospodin nepripraví odpočinok vašim bratom i vám, kým neobsadia krajinu, ktorú im dáva Hospodin, váš Boh. Potom sa môžete vrátiť do vlastnej krajiny, ktorú vám dal Hospodinov služobník Mojžiš na východe za Jordánom, a budete ju vlastniť.‘“
JOS.1.16	Oni odpovedali Jozuovi: „Urobíme všetko, čo si prikázal. Pôjdeme, kamkoľvek nás pošleš.
JOS.1.17	Ako sme poslúchali Mojžiša, budeme poslúchať aj teba, len nech je Hospodin, tvoj Boh, s tebou, ako bol s Mojžišom.
JOS.1.18	Ktokoľvek by sa sprotivil tvojmu rozkazu a neposlúchol by tvoje slová, nech by si mu rozkázal čokoľvek, nech zomrie. Len buď silný a odvážny!“
JOS.2.1	Jozua, syn Núna, poslal tajne zo Šittímu dvoch vyzvedačov s poverením: „Choďte a obzrite si krajinu i Jericho.“ Oni odišli, vošli do domu neviestky menom Ráchab a tam sa zložili.
JOS.2.2	Kráľovi Jericha oznámili: „Pozor, v noci sem prišli muži spomedzi Izraelitov na výzvedy o krajine!“ 
JOS.2.3	Vtedy kráľ Jericha odkázal Ráchab: „Vyveď mužov, ktorí prišli k tebe a vošli do tvojho domu, lebo prišli na výzvedy o celej krajine.“ 
JOS.2.4	Ona však tých dvoch mužov odviedla a skryla. Potom povedala: „Tí muži naozaj prišli ku mne, no nevedela som, odkiaľ sú.
JOS.2.5	Keď sa zotmelo a mestská brána sa zatvárala, odišli. Neviem, kam odišli. Ponáhľajte sa za nimi, ešte ich dohoníte.“
JOS.2.6	Ona ich však vyviedla na strechu a skryla ich pod ľan, ktorý tam bol rozložený. 
JOS.2.7	Jerišskí muži ich prenasledovali smerom k Jordánu až k brodom. Len čo prenasledovatelia vyšli, bránu za nimi zatvorili. 
JOS.2.8	Vyzvedači sa ešte ani neuložili na spánok, keď Ráchab vyšla k nim na strechu 
JOS.2.9	a povedala: „Viem, že Hospodin vám dal túto krajinu. Zachvátil nás strach pred vami a všetci obyvatelia krajiny stratili pred vami odvahu.
JOS.2.10	Počuli sme totiž, ako Hospodin pred vami vysušil vody Trstinového mora, keď ste vychádzali z Egypta. Počuli sme aj to, čo ste urobili dvom amorejským kráľom za Jordánom, Sichónovi a Ógovi, na ktorých ste vykonali kliatbu.
JOS.2.11	Keď sme to počuli, ochablo nám srdce a stratili sme odvahu pred vami, lebo Hospodin, váš Boh, je Bohom hore na nebesiach i dolu na zemi.
JOS.2.12	Teraz mi však prisahajte na Hospodina, že tak, ako som vám milosrdenstvo preukázala ja, tak aj vy preukážete milosrdenstvo domu môjho otca a dáte mi spoľahlivé znamenie,
JOS.2.13	že pri živote zachováte môjho otca, moju matku, mojich bratov aj moje sestry a všetko, čo im patrí, a zachránite nás pred smrťou.“
JOS.2.14	Muži jej potom povedali: „Vlastným životom ručíme za vás, ak nezradíte našu záležitosť. Keď nám Hospodin dá túto krajinu, preukážeme ti milosrdenstvo a vernosť.“ 
JOS.2.15	Potom ich spustila po povraze cez oblok, lebo dom mala na hradbách. Bývala totiž na hradbách.
JOS.2.16	Povedala im: „Choďte do hôr, aby vás prenasledovatelia nestretli, a skrývajte sa tam tri dni, kým sa oni nevrátia. Potom choďte svojou cestou.“
JOS.2.17	Muži jej povedali: „Budeme oslobodení od tejto prísahy, ktorou si nás zaviazala, 
JOS.2.18	ak pri našom vstupe do krajiny nepriviažeš tento motúz z červených nití na okno, cez ktoré si nás spustila, a nevezmeš k sebe svojho otca, matku, bratov a celú rodinu. 
JOS.2.19	Kto by potom vyšiel z dvier tvojho domu na ulicu, toho krv nech padne na jeho hlavu, my však budeme oslobodení od viny. Ak by však niekomu ublížili v dome, nech padne jeho krv na našu hlavu.
JOS.2.20	Keby si však našu vec zradila, sme oslobodení od prísahy, ktorou si nás zaviazala.“ 
JOS.2.21	Ona odpovedala: „Nech je tak, ako ste vraveli.“ Vtedy ich prepustila a oni odišli. Potom priviazala na okno červený motúz. 
JOS.2.22	Muži odišli, prišli do hôr a ostali tam tri dni, kým sa prenasledovatelia nevrátili. Prenasledovatelia ich hľadali na všetkých cestách, no nenašli ich. 
JOS.2.23	Potom obaja muži zišli z hôr, prišli k Jozuovi, synovi Núna, a vyrozprávali mu všetko, čo sa im prihodilo. 
JOS.2.24	Jozuovi povedali: „Hospodin nám dal celú krajinu do rúk a všetci jej obyvatelia stratili odvahu pred nami.“
JOS.3.1	Jozua vstal skoro ráno a s celým Izraelom sa pohol zo Šittímu. Prišli k Jordánu a prenocovali tam, prv než sa prebrodili.
JOS.3.2	Po troch dňoch prešli hodnostári cez tábor
JOS.3.3	a prikázali ľudu: „Len čo uvidíte archu zmluvy Hospodina, vášho Boha, i léviovských kňazov, ktorí ju ponesú, pohnite sa zo svojho miesta a nasledujte ju.
JOS.3.4	Nech je však medzi vami a ňou vzdialenosť asi dvetisíc lakťov. Nesmiete sa k nej priblížiť, aby ste vedeli, ktorou cestou máte ísť, lebo ešte nikdy predtým ste nešli tou cestou.“ 
JOS.3.5	Potom Jozua povedal ľudu: „Posväťte sa, lebo zajtra vykoná Hospodin medzi vami predivné skutky.“
JOS.3.6	Jozua povedal kňazom: „Zdvihnite archu zmluvy a prejdite popred ľud.“ Zodvihli teda archu zmluvy a kráčali pred ľudom.
JOS.3.7	Nato povedal Hospodin Jozuovi: „Dnes ťa začnem vyvyšovať pred celým Izraelom, aby poznal, že budem s tebou, ako som bol s Mojžišom.
JOS.3.8	Teraz prikáž kňazom, ktorí nesú archu zmluvy: ‚Keď prídete k brehu Jordánu, postavte sa do vody.‘“
JOS.3.9	Potom Jozua povedal Izraelitom: „Pristúpte a vypočujte slová Hospodina, vášho Boha.“ 
JOS.3.10	Jozua ďalej povedal: „Podľa toho poznáme, že je uprostred nás živý Boh a istotne vyženie pred vami Kanaánčanov, Chetitov, Chivvijov, Perizzejcov, Girgašejov, Amorejčanov aj Jebúsejov.
JOS.3.11	Pozrite, archa zmluvy Pána celej zeme prechádza pred vami cez Jordán. 
JOS.3.12	Teraz si vyberte dvanásť mužov z kmeňov Izraela, po jednom z každého kmeňa.
JOS.3.13	Keď sa v jordánskej vode zastavia kňazi, ktorí nesú archu Pána, Hospodina celej zeme, voda Jordánu sa rozdelí a voda tečúca zhora sa postaví ako hrádza.“
JOS.3.14	Keď sa ľud pohol zo svojich stanov, aby prešiel cez Jordán, kňazi niesli archu zmluvy pred ľudom. 
JOS.3.15	Keď tí, čo niesli archu, prišli k Jordánu a kňazi, ktorí niesli archu, vstúpili pri brehu do vody — Jordán totiž po celý čas žatvy preplňoval celé svoje riečisko —, 
JOS.3.16	zastavila sa voda tečúca zhora a postavila sa ako hrádza veľmi ďaleko pri meste Adam, ktoré je pri Caretáne. Voda, čo tiekla smerom k Moru Araba — k Soľnému moru — odtiekla a ľud prešiel riečiskom naproti Jerichu.
JOS.3.17	Vtedy sa kňazi, ktorí niesli archu Hospodinovej zmluvy, pevne postavili na súši uprostred Jordánu a celý Izrael prechádzal po súši, kým všetok ľud neprešiel cez Jordán.
JOS.4.1	Keď všetok ľud prešiel cez Jordán, Hospodin povedal Jozuovi: 
JOS.4.2	„Vyberte si z ľudu dvanásť mužov, z každého kmeňa po jednom,
JOS.4.3	a prikážte im: ‚Vezmite si dvanásť kameňov odtiaľto, zo stredu Jordánu, kde stáli nohy kňazov, preneste ich a zložte na miesto, kde budete tejto noci spať.‘“
JOS.4.4	Potom Jozua zavolal dvanásť mužov, ktorých určil spomedzi Izraelitov, z každého kmeňa po jednom, 
JOS.4.5	a povedal im: „Prejdite popred archu Hospodina, vášho Boha, doprostred Jordánu a nech každý vezme na plece jeden kameň podľa počtu izraelských kmeňov. 
JOS.4.6	Nech to bude znamením medzi vami. Keď sa vaši synovia v budúcnosti spýtajú: ‚Aký význam majú pre vás tieto kamene?‘,
JOS.4.7	odpovedzte im: ‚Keď archa Hospodinovej zmluvy prechádzala cez Jordán, rozdelila sa jeho voda. Tieto kamene budú Izraelitom večnou pamiatkou, že sa voda Jordánu rozdelila.‘“
JOS.4.8	Izraeliti urobili, ako im Jozua prikázal: zdvihli dvanásť kameňov sprostred Jordánu, ako Hospodin povedal Jozuovi, podľa počtu dvanástich izraelských kmeňov, priniesli ich na miesto, kde prenocovali, a tam ich uložili. 
JOS.4.9	Jozua dal postaviť dvanásť kameňov v Jordáne na mieste, kde stáli nohy kňazov, ktorí niesli archu zmluvy. Sú tam až dodnes. 
JOS.4.10	Kňazi, ktorí niesli archu, stáli v Jordáne, kým sa nevykonalo všetko, čo Hospodin prostredníctvom Jozuu prikázal ľudu. Takýto príkaz dal Jozuovi už Mojžiš. Ľud sa ponáhľal prejsť na druhú stranu.
JOS.4.11	Keď prešiel všetok ľud, prešla aj Hospodinova archa i kňazi, čo boli pred ľudom. 
JOS.4.12	Aj Rúbenovci, Gádovci a polovica Menaššeho kmeňa prešli ozbrojení pred Izraelom, ako im povedal Mojžiš.
JOS.4.13	Asi štyridsaťtisíc ozbrojencov tiahlo pred Hospodinom do boja na jerišské stepi. 
JOS.4.14	Toho dňa vyvýšil Hospodin Jozuu pred celým Izraelom. Ctili si ho, ako si ctili Mojžiša po celý jeho život.
JOS.4.15	Hospodin povedal Jozuovi: 
JOS.4.16	„Prikáž kňazom, ktorí nesú archu svedectva, aby vystúpili z Jordánu.“ 
JOS.4.17	Vtedy Jozua rozkázal kňazom: „Vystúpte z Jordánu!“ 
JOS.4.18	Keď kňazi, ktorí niesli archu Hospodinovej zmluvy, vyšli z Jordánu na súš, voda sa vrátila na svoje miesto. Tiekla ako predtým a všade vystúpila z koryta. 
JOS.4.19	V desiaty deň prvého mesiaca ľud vyšiel z Jordánu a utáboril sa v Gilgále na východných hraniciach Jericha.
JOS.4.20	Dvanásť kameňov, ktoré vzali z Jordánu, postavil Jozua v Gilgále. 
JOS.4.21	Povedal Izraelitom: „Keď sa v budúcnosti vaše deti opýtajú otcov: ‚Aký význam majú tieto kamene?‘,
JOS.4.22	povedzte svojim synom: ‚Tu prešiel Izrael po suchu cez Jordán. 
JOS.4.23	Hospodin, váš Boh, vysušil totiž vodu Jordánu pred vami, kým ste neprešli tak, ako Hospodin, váš Boh, urobil s Trstinovým morom, ktoré pred nami vysušil, kým sme neprešli,
JOS.4.24	aby všetky národy zeme poznali, že Hospodinova ruka je mocná, aby ste sa všetci vždy báli Hospodina, vášho Boha.‘“
JOS.5.1	Keď všetci amorejskí králi, ktorí bývali na západe za Jordánom, a všetci kanaánski králi pri mori počuli, ako Hospodin vysušil pred Izraelitmi vody Jordánu, až kým neprešli, zmalomyseľnelo im srdce a stratili pred nimi odvahu.
JOS.5.2	Vtedy povedal Hospodin Jozuovi: „Urob si kamenné nože a znova zaveď obriezku Izraelitov.“
JOS.5.3	Jozua si urobil kamenné nože a obrezal Izraelitov pri pahorku Aralót. 
JOS.5.4	Jozua ich obrezal z toho dôvodu, že všetok ľud, ktorý vyšiel z Egypta, všetci muži, bojovníci, pomreli cestou na púšti pri východe z Egypta. 
JOS.5.5	Všetok ľud, ktorý vyšiel, bol obrezaný, ale nik z ľudu, ktorý sa narodil cestou na púšti pri východe z Egypta, nebol obrezaný. 
JOS.5.6	Izraeliti totiž putovali púšťou štyridsať rokov, kým nevyhynul všetok ľud, bojovníci, ktorí vyšli z Egypta, lebo neposlúchali Hospodinov hlas. Hospodin im totiž prisahal, že neuvidia krajinu, ktorú Hospodin prísažne sľúbil ich otcom, že ju dá nám — krajinu oplývajúcu mliekom a medom.
JOS.5.7	Namiesto nich postavil ich synov a tých Jozua obrezal, lebo boli neobrezaní. Cestou ich totiž neobrezali. 
JOS.5.8	Keď už bol všetok ľud obrezaný, zostali v tábore, kým sa im rana nezahojila. 
JOS.5.9	Potom Hospodin Jozuovi povedal: „Dnes som od vás odvalil egyptskú potupu.“ Preto sa to miesto dodnes volá Gilgál
JOS.5.10	Keď Izraeliti táborili v Gilgále, svätili slávnosť Paschy večer v štrnásty deň toho mesiaca na jerišských stepiach.
JOS.5.11	Na druhý deň po Pasche jedli z úrody zeme: nekvasený chlieb a v ten istý deň aj pražené zrno. 
JOS.5.12	Na ďalší deň, keď jedli z plodov zeme, manna prestala. Keďže Izraeliti už mannu nemali, v tom roku jedli z úrody Kanaánu.
JOS.5.13	Keď bol Jozua pri Jerichu, podíval sa a videl, že oproti nemu stojí niekto s vytaseným mečom v ruke. Jozua podišiel k nemu a prihovoril sa mu: „Patríš k nám alebo k našim nepriateľom?“
JOS.5.14	On odpovedal: „Nie tak. Ja som vodcom Hospodinovho voja. Práve teraz som prišiel.“ Vtedy Jozua padol tvárou na zem, klaňal sa mu a spýtal sa: „Čo chce povedať môj pán svojmu služobníkovi?“
JOS.5.15	Vodca Hospodinovho voja povedal Jozuovi: „Vyzuj si sandále, lebo miesto, na ktorom stojíš, je sväté.“ Jozua tak urobil.
JOS.6.1	Jericho sa pred Izraelitmi dôkladne uzavrelo. Nikto nevychádzal ani nevchádzal. 
JOS.6.2	Vtedy Hospodin povedal Jozuovi: „Pozri, dávam ti do rúk Jericho s jeho kráľom i s udatnými bojovníkmi. 
JOS.6.3	Obkľúčte mesto a nech ho jedenkrát obídu všetci bojovníci. Toto rob šesť dní. 
JOS.6.4	Sedem kňazov nech nesie pred archou sedem trúb z baraních rohov. V siedmy deň obíďte mesto sedemkrát a kňazi nech trúbia. 
JOS.6.5	Keď budú na rohoch zdĺhavo trúbiť a vy budete počuť zvuk trúb, nech všetok ľud spustí mohutný bojový pokrik. Vtedy sa mestské hradby zrútia a ľud vystúpi do mesta, každý rovno vpred.“ 
JOS.6.6	Vtedy Jozua, syn Núna, zvolal kňazov a povedal im: „Zdvihnite archu zmluvy a sedem kňazov nech nesie sedem trúb z baraních rohov pred Hospodinovou archou.“
JOS.6.7	Ľudu povedal: „Choďte a obkľúčte mesto, ozbrojenci nech idú pred Hospodinovou archou.“ 
JOS.6.8	Stalo sa, ako Jozua rozkázal ľudu: sedem kňazov, ktorí niesli pred Hospodinom sedem trúb z baraních rohov, kráčalo a trúbilo, zatiaľ čo archa Hospodinovej zmluvy ich nasledovala. 
JOS.6.9	Ozbrojenci išli pred kňazmi, ktorí trúbili na trúbach, a zadný zástup za stáleho trúbenia kráčal za archou. 
JOS.6.10	Potom Jozua prikázal ľudu: „Nepokrikujte, nech nepočuť váš hlas, z vašich úst nech nevyjde ani slovo až do dňa, kým vám nepoviem: ‚Spustite bojový pokrik!‘ Potom kričte.“ 
JOS.6.11	Potom rozkázal, aby obišli s Hospodinovou archou mesto. Obišli ho jedenkrát, potom prišli do tábora a prenocovali v ňom.
JOS.6.12	Skoro ráno Jozua vstal a kňazi zdvihli Hospodinovu archu. 
JOS.6.13	Sedem kňazov nieslo sedem trúb z baraních rohov pred Hospodinovou archou a cestou neustále trúbilo. Ozbrojenci šli pred nimi a zadný zástup kráčal za stáleho trúbenia za Hospodinovou archou. 
JOS.6.14	Takto aj na druhý deň obišli raz mesto. Potom sa vrátili do tábora. Rovnako to robili šesť dní. 
JOS.6.15	Na siedmy deň včasráno pri východe zorničky vstali a takým istým spôsobom obišli mesto sedemkrát. Iba v tento deň obišli mesto sedemkrát. 
JOS.6.16	Keď ho obchádzali siedmy raz, kňazi zatrúbili a Jozua povedal ľudu: „Spustite bojový pokrik, lebo Hospodin vám vydal toto mesto! 
JOS.6.17	Mesto nech prepadne hubiacej kliatbe. Ono samo so všetkým, čo je v ňom, patrí Hospodinovi. Nažive má ostať len neviestka Ráchab a všetci, čo sú s ňou v dome, lebo ukryla poslov, ktorých sme vyslali.
JOS.6.18	Len sa chráňte toho, čo je pod hubiacou kliatbou, aby ste jej sami neprepadli, ak by ste vzali niečo z toho, čo je pod hubiacou kliatbou. Tým by ste uvalili hubiacu kliatbu na izraelský tábor a uvrhli by ste ho do nešťastia.
JOS.6.19	Všetko striebro, zlato, bronzové a železné predmety sú zasvätené Hospodinovi. Dáte to k Hospodinovmu pokladu.“
JOS.6.20	Ľud skríkol a vtedy zazneli aj trúby. Keď ľud počul zvuk trúb, spustil mohutný bojový pokrik a hradby sa zrútili. Ľud vstúpil do mesta, každý rovno vpred. Takto zaujali mesto.
JOS.6.21	Mečom vykonali hubiacu kliatbu na všetkom, čo bolo v meste, na mužoch i ženách, na mladých i starých, na dobytku, ovciach i osloch.
JOS.6.22	Dvom mužom však, ktorí vyzvedali v krajine, Jozua povedal: „Vojdite do domu neviestky a vyveďte ju odtiaľ so všetkým, čo má, ako ste jej prisahali.“
JOS.6.23	Vyzvedači teda vošli a vyviedli Ráchab, jej otca, matku, bratov a všetko, čo mala, i celú jej rodinu a ubytovali ich za izraelským táborom.
JOS.6.24	Mesto so všetkým, čo bolo v ňom, vypálili. Len striebro, zlato, bronzové a železné predmety vložili do pokladu v Hospodinovom dome. 
JOS.6.25	Jozua nechal žiť neviestku Ráchab, jej rodinu i všetko, čo mala. Tak zostala uprostred Izraelitov dodnes, lebo ukryla poslov, ktorých Jozua vyslal na výzvedy do Jericha.
JOS.6.26	Vtedy Jozua zaviazal ľud touto prísahou:
JOS.6.26	„Prekliaty pred Hospodinom,
JOS.6.26	kto by sa dal do stavby mesta Jericha!
JOS.6.26	Na svojom prvorodenom synovi
JOS.6.26	položí jeho základy,
JOS.6.26	na svojom najmladšom synovi
JOS.6.26	osadí jeho brány.“
JOS.6.27	Hospodin bol s Jozuom a povesť o ňom sa rozšírila po celej krajine.
JOS.7.1	Potom sa Izraeliti previnili porušením kliatby. Achán, syn Karmiho, syna Zabdiho, syna Zeracha z Júdovho kmeňa si totiž vzal niečo z vecí pod kliatbou, a preto vzplanul Hospodinov hnev proti Izraelitom.
JOS.7.2	Potom vyslal Jozua mužov z Jericha do Aja, ktorý leží pri Bét-Avene východne od Bételu, a povedal im: „Vyjdite a preskúmajte tú krajinu.“ Muži teda odišli a preskúmali Aj.
JOS.7.3	Keď sa vrátili k Jozuovi, povedali mu: „Všetok ľud ta nemusí vyjsť, stačí, keď vyjde dvetisíc alebo tritisíc mužov a dobyjú Aj. Neunúvajte všetok ľud; ich je totiž málo.“ 
JOS.7.4	Tak sa vybralo z ľudu asi tritisíc mužov, tí však ušli pred ajskými mužmi. 
JOS.7.5	Ajskí muži zabili z nich asi tridsaťšesť mužov. Prenasledovali ich od brány až po Šebarím
JOS.7.6	Jozua si však roztrhol rúcho a padol tvárou na zem pred Hospodinovou archou. Ležal až do večera spolu so staršími Izraela a sypali si prach na hlavu.
JOS.7.7	Jozua povedal: „Ach, Pane, Hospodin, prečo si previedol tento ľud cez Jordán? Či preto, aby si nás vydal do rúk Amorejčanom, aby nás vyhubili? Radšej sme mohli zostať za Jordánom!
JOS.7.8	Prosím ťa, Pane, čo mám na to povedať, že Izrael zutekal pred svojimi nepriateľmi? 
JOS.7.9	Keď sa to dopočujú Kanaánčania a ostatní obyvatelia krajiny, obkľúčia nás a vyhladia naše meno zo zeme. Čo urobíš pre svoje veľké meno?“
JOS.7.10	Hospodin povedal Jozuovi: „Vstaň! Prečo ležíš tvárou na zemi? 
JOS.7.11	Izrael sa prehrešil, prestúpil zmluvu, ktorú som mu dal ako príkaz. Vzali ešte aj z toho, čo je pod kliatbou. Kradli z toho, zatajili to a schovali medzi svoje veci. 
JOS.7.12	Izrael nemôže obstáť medzi nepriateľmi, musí zutekať pred nimi, lebo prepadol kliatbe. Nebudem už ďalej s vami, ak nevykynožíte spomedzi seba, čo je pod kliatbou.
JOS.7.13	Vstaň, posväť ľud a povedz: ‚Posväťte sa na zajtrajší deň, lebo takto hovorí Hospodin, Boh Izraela: »Izrael, máš u seba prekliaty predmet. Nemôžeš obstáť pred nepriateľmi, kým neodstránite spomedzi seba, čo je pod kliatbou.«
JOS.7.14	Preto zajtra ráno nastúpte podľa kmeňov. Kmeň, ktorý označí Hospodin lósom, nastúpi podľa rodov. Rod, ktorý označí Hospodin lósom, nastúpi podľa rodín a z rodiny, ktorú označí Hospodin lósom, nastúpi každý muž.
JOS.7.15	Kto bude označený, že má to, čo je pod kliatbou, nech je upálený so všetkým, čo má, lebo prestúpil Hospodinovu zmluvu a spáchal v Izraeli hanebný čin.‘“
JOS.7.16	Jozua vstal včasráno a kázal Izraelu nastúpiť podľa kmeňov a lósom bol označený Júdov kmeň.
JOS.7.17	Potom kázal nastúpiť rodom Júdu a lós označil rod Zeracha. Potom kázal nastúpiť mužom z rodu Zeracha a lós označil Zabdiho.
JOS.7.18	Kázal teda nastúpiť mužom z jeho rodiny a lós označil Achána, syna Karmiho, syna Zabdiho, syna Zeracha z Júdovho kmeňa. 
JOS.7.19	Jozua povedal Achánovi: „Syn môj, vzdaj česť Hospodinovi, Bohu Izraela. Vzdaj mu chválu a povedz mi, čo si urobil. Nič predo mnou nezatajuj!“
JOS.7.20	Achán odpovedal Jozuovi: „Naozaj. Ja som sa prehrešil proti Hospodinovi, Bohu Izraela. Toto som urobil:
JOS.7.21	Videl som medzi korisťou pekný šinársky plášť, dvesto šeklov striebra a jeden zlatý prút vážiaci päťdesiat šeklov. Zatúžil som po tom a vzal som si to. Je to skryté v zemi pod mojím stanom a striebro je naspodku.“ 
JOS.7.22	Jozua rozkázal poslom, aby sa ponáhľali do stanu. Naozaj to bolo skryté v jeho stane a striebro bolo naspodku. 
JOS.7.23	Vzali to teda zo stanu, doniesli Jozuovi a všetkým Izraelitom a vysypali to pred Hospodinom. 
JOS.7.24	Nato Jozua s celým Izraelom chytil Achána, syna Zeracha, i striebro, plášť a zlatý prút, ako aj jeho synov, dcéry, dobytok, osly a ovce, stan a všetko, čo mal, a vyviedli ich do údolia Achór.
JOS.7.25	Jozua povedal: „Prečo si nás uvrhol do nešťastia? Teba nech dnes uvrhne Hospodin do nešťastia!“ Potom ho celý Izrael ukameňoval — spálili ich ohňom a zahádzali ich kameňmi. —
JOS.7.26	Nakopili naňho veľkú hromadu kamenia, ktorá je tam dodnes. Potom Hospodin odvrátil páľavu svojho hnevu. Preto sa toto miesto dodnes volá Émek-Achór
JOS.8.1	Hospodin povedal Jozuovi: „Neboj sa, ani sa nestrachuj! Vezmi so sebou všetkých bojovníkov, vstaň a vystúp do Aja. Pozri, dávam ti do rúk ajského kráľa, jeho ľud, mesto i krajinu. 
JOS.8.2	Nalož s Ajom a s jeho kráľom, ako si naložil s Jerichom a s jeho kráľom, ale ich cenností a dobytka sa môžete zmocniť. Priprav za mestom zálohu proti nemu.“
JOS.8.3	Jozua vstal a šiel so všetkými bojovníkmi zaujať Aj. Jozua si vybral tridsaťtisíc udatných bojovníkov, v noci ich vyslal 
JOS.8.4	s príkazom: „Buďte v pohotovosti! Budete za mestom ako záloha proti nemu. Nebuďte však veľmi ďaleko od mesta. Všetci buďte pripravení! 
JOS.8.5	Ja sa však so všetkým ľudom, ktorý je so mnou, priblížim k mestu a keď vyjdú proti nám, utečieme pred nimi ako prvýkrát. 
JOS.8.6	Oni vyjdú za nami a my ich odlákame od mesta. Povedia si totiž: Utekajú pred nami ako prvýkrát. My budeme utekať pred nimi.
JOS.8.7	Vy vtedy vyrazte zo zálohy, obsaďte mesto a Hospodin, váš Boh, vám ho dá do rúk. 
JOS.8.8	Keď obsadíte mesto, podpáľte ho, konajte podľa Hospodinovho slova. Toto je môj rozkaz pre vás.“ 
JOS.8.9	Takto ich Jozua vyslal, oni vyšli ako záloha a zostali medzi Bételom a Ajom západne od Aja. V tú noc Jozua však prenocoval medzi ľudom.
JOS.8.10	Jozua vstal včasráno, vykonal prehliadku ľudu a tiahol na jeho čele so staršími Izraela do Aja.
JOS.8.11	Všetci bojovníci vystupovali s ním, blížili sa k mestu, až prišli k nemu. Utáborili sa severne od Aja, takže medzi nimi a Ajom bolo údolie. 
JOS.8.12	Potom vzal asi päťtisíc mužov a postavil ich do zálohy medzi Bételom a Ajom, na západ od mesta. 
JOS.8.13	Ľud rozostavili takto: celý tábor severne od mesta a zadný zástup na západ od mesta. V tú noc zišiel Jozua do údolia. 
JOS.8.14	Ajský kráľ to zbadal. Preto vyšiel včasráno s mužmi mesta a so všetkým svojím ľudom do boja proti Izraelu na určené miesto smerom k Arabe. Nevedel však, že proti nemu je pripravená záloha za mestom.
JOS.8.15	Jozua a celý Izrael predstierali pred nimi porážku a utekali smerom na púšť. 
JOS.8.16	Ajania vyzvali všetkých, ktorí zostali v meste, aby ich prenasledovali. Tak prenasledovali Jozuu a stratili spojenie s mestom. 
JOS.8.17	Ani v Aji, ani v Bételi nezostal nikto, kto by nešiel prenasledovať Izrael. Mesto nechali otvorené a prenasledovali Izrael.
JOS.8.18	Hospodin povedal Jozuovi: „Zdvihni kopiju, čo máš v ruke, proti mestu Aj, lebo ti ho vydám do rúk.“ Jozua zdvihol kopiju, ktorú mal v ruke, proti mestu.
JOS.8.19	Keď vystrel ruku, vyrazila záloha zo svojho miesta do útoku. Vnikli do mesta, obsadili ho a hneď ho podpálili. 
JOS.8.20	Keď sa ajskí muži obrátili, videli, ako dym z mesta stúpa k nebu. Nemali však možnosť utiecť ani sem, ani tam, lebo ľud, ktorý utekal na púšť, sa obrátil proti svojim prenasledovateľom.
JOS.8.21	Keď Jozua a celý Izrael videli, že záloha obsadila mesto a že z mesta stúpa dym, obrátili sa a začali biť mužov z mesta Aj. 
JOS.8.22	Tamtí z mesta im vyšli naproti, takže sa muži z Aja dostali medzi Izraelitov. Jedni ich bili z jednej a druhí z druhej strany, takže neostal z nich nikto, kto by bol utiekol a zachránil sa.
JOS.8.23	Ajského kráľa zajali živého a priviedli ho k Jozuovi.
JOS.8.24	Keď Izraeliti pobili všetkých obyvateľov Aja na poli a na púšti, kam ich prenasledovali, a keď všetci až do posledného muža padli mečom, vrátil sa celý Izrael do Aja a jeho obyvateľov pobil mečom. 
JOS.8.25	Tých, čo v ten deň padli — mužov i žien —, bolo spolu dvanásťtisíc; všetci boli z Aja. 
JOS.8.26	Jozua mal ruku vystretú s kopijou a nestiahol ju, kým na všetkých obyvateľoch Aja nevykonal kliatbu.
JOS.8.27	Izrael sa zmocnil len dobytka a koristi tohto mesta podľa Hospodinovho slova, ako rozkázal Jozuovi. 
JOS.8.28	Jozua vypálil Aj a urobil z neho večné zbúranisko — pustatinou je dodnes. 
JOS.8.29	Ajského kráľa dal obesiť a nechal ho tam na strome do večera. Po západe slnka rozkázal Jozua sňať jeho mŕtvolu zo stromu. Potom ju hodili k mestskej bráne a nakopili na ňu hromadu kamenia, ktorá je tam dodnes.
JOS.8.30	Vtedy postavil Jozua Hospodinovi, Bohu Izraela, oltár na vrchu Ebál.
JOS.8.31	Bol to oltár z neotesaných kameňov, ktorých sa nedotklo železo podľa príkazu Hospodinovho služobníka Mojžiša Izraelitom, ako je napísané v knihe Mojžišovho zákona. Obetovali na ňom Hospodinovi spaľované obety a obety spoločenstva.
JOS.8.32	Tam, v prítomnosti Izraelitov, odpísal na tie kamene zákon, ktorý zapísal Mojžiš.
JOS.8.33	Celý Izrael, jeho starší, správcovia a sudcovia stáli po oboch stranách archy oproti léviovským kňazom, ktorí niesli archu Hospodinovej zmluvy. Stáli tam cudzinci takisto ako aj domáci. Jedna polovica oproti vrchu Gerizím, druhá oproti vrchu Ebál, ako predtým rozkázal Hospodinov služobník Mojžiš požehnávať ľud Izraela.
JOS.8.34	Potom prečítal všetky slová zákona, požehnanie i kliatbu tak, ako sú napísané v knihe zákona.
JOS.8.35	Nebolo ani jediné slovo z toho všetkého, čo Mojžiš prikázal, čo by Jozua neprečítal pred celým zhromaždením Izraela, pred ženami, deťmi i pred cudzincami, ktorí šli s nimi.
JOS.9.1	Keď sa to dopočuli všetci králi, ktorí bývali za Jordánom, na pohorí aj na Nížine, na celom pobreží Veľkého mora smerom na Libanon: Chetiti, Amorejčania, Kanaánčania, Perizzejci, Chivviji a Jebúseji,
JOS.9.2	zhromaždili sa, aby spoločne bojovali proti Jozuovi a Izraelu.
JOS.9.3	Keď obyvatelia Gibeónu počuli, čo urobil Jozua s Jerichom a s Ajom,
JOS.9.4	použili úskok: opatrili sa stravou, na osly naložili staré vrecia a staré, otrhané a poplátané kožené mechy na víno, 
JOS.9.5	obuli si starú poplátanú obuv a obliekli si staré šaty. Všetok chlieb, ktorým sa zásobili, zoschol a rozmrvil sa. 
JOS.9.6	Takto išli k Jozuovi do tábora v Gilgále a povedali jemu aj Izraelitom: „Prišli sme z ďalekej krajiny, uzavrite s nami zmluvu.“ 
JOS.9.7	Izraeliti povedali Chivvijom: „Azda bývate medzi nami, ako môžeme s vami uzavrieť zmluvu?“
JOS.9.8	Títo však odpovedali Jozuovi: „Sme tvojimi služobníkmi.“ Jozua sa ich opýtal: „Kto ste a odkiaľ prichádzate?“ 
JOS.9.9	Odpovedali mu: „Z ďalekej krajiny prichádzajú tvoji služobníci pre meno Hospodina, tvojho Boha, lebo sme počuli správu o ňom, o všetkom, čo urobil v Egypte,
JOS.9.10	a o všetkom, čo urobil dvom amorejským kráľom za Jordánom: chešbónskemu kráľovi Sichónovi a bášanskému kráľovi Ógovi v Aštaróte.
JOS.9.11	Preto nám naši starší a všetci obyvatelia našej krajiny povedali: Naberte si potravy na cestu, choďte im naproti a povedzte im: My sme vaši služobníci, uzavrite teraz s nami zmluvu. 
JOS.9.12	Toto je náš chlieb. Z domu sme si ho vzali na cestu teplý, keď sme sa vybrali k vám, a teraz sa pozrite, zoschol a rozmrvil sa. 
JOS.9.13	Toto sú naše kožené mechy na víno. Keď sme si ich napĺňali, boli nové. Pozrite, sú potrhané. Naše šaty a obuv sú zodraté od príliš dlhej cesty.“ 
JOS.9.14	Izraelskí muži vzali z ich potravy, ale nepýtali sa na Hospodinov výrok.
JOS.9.15	Jozua sa s nimi pokojne dohodol a uzavrel s nimi zmluvu, že ich nechá žiť, a predstavení pospolitosti to prísažne potvrdili.
JOS.9.16	Po troch dňoch od uzavretia zmluvy sa však dopočuli, že títo ľudia sú zblízka a bývajú uprostred nich. 
JOS.9.17	Nato sa Izraeliti vydali na cestu a na tretí deň prišli k ich mestám. Ich mestá sú Gibeón, Kefira, Beerót a Kirjat-Jearím. 
JOS.9.18	Izraeliti ich však nepobili, lebo predstavení pospolitosti prisahali na Hospodina, Boha Izraela. Celá pospolitosť však reptala proti predstaveným. 
JOS.9.19	Všetci predstavení povedali celej pospolitosti: „Prisahali sme na Hospodina, Boha Izraela, preto sa ich teraz nesmieme dotknúť. 
JOS.9.20	Urobiť s nimi môžeme len to, že ich necháme žiť, aby nás nezastihol hnev pre prísahu, ktorú sme im dali.“ 
JOS.9.21	Potom im predstavení povedali: „Nech ostanú žiť!“ Stali sa potom drevorubačmi a nosičmi vody pre celú pospolitosť, ako povedali predstavení.
JOS.9.22	Jozua ich zvolal a prihovoril sa im: „Prečo ste nás oklamali, keď ste povedali, že ste zďaleka, hoci bývate medzi nami? 
JOS.9.23	Preto ste prekliati a zostanete otrokmi — drevorubačmi a nosičmi vody — pre dom môjho Boha.“ 
JOS.9.24	Oni odpovedali Jozuovi: „Tvojim služobníkom oznámili, že Hospodin, tvoj Boh, prikázal svojmu služobníkovi Mojžišovi odovzdať vám celú krajinu a vykynožiť všetkých obyvateľov krajiny pred vami. Preto sme sa pred vami báli o svoje životy a urobili sme to.
JOS.9.25	Teraz sme v tvojej moci. Urob s nami, čo uznáš za dobré a správne.“ 
JOS.9.26	On urobil to, že ich vytrhol z rúk Izraelitov a nepobil ich. 
JOS.9.27	Jozua ich v ten deň urobil drevorubačmi a nosičmi vody pre pospolitosť a pre Hospodinov oltár dodnes, a to na mieste, ktoré si vyberie Hospodin.
JOS.10.1	Keď sa dopočul jeruzalemský kráľ Adoní-Cedek, že Jozua obsadil Aj a vykonal na ňom kliatbu — čo urobil s Jerichom a s jeho kráľom, urobil aj s kráľom Aja — a že obyvatelia Gibeónu uzavreli mier s Izraelom a ostali medzi nimi,
JOS.10.2	veľmi sa zľakol. Gibeón bol totiž veľkým mestom, jedným z kráľovských miest. Bol ešte väčší než Aj a všetci jeho muži boli hrdinovia.
JOS.10.3	Preto jeruzalemský kráľ Adoní-Cedek poslal hebronskému kráľovi Hohámovi, jarmútskemu kráľovi Pireámovi, lachíšskemu kráľovi Jafiovi a eglónskemu kráľovi Debírovi toto posolstvo: 
JOS.10.4	„Príďte ku mne a pomôžte mi poraziť Gibeón, lebo uzavrel mier s Jozuom a s Izraelitmi.“ 
JOS.10.5	Nato sa zhromaždili piati amorejskí králi, kráľ jeruzalemský, hebronský, jarmútsky, lachíšsky a eglónsky, a pritiahli s celým vojskom. Utáborili sa oproti Gibeónu a bojovali proti nemu.
JOS.10.6	Gibeónčania však poslali Jozuovi do tábora v Gilgále odkaz: „Neodtiahni ruku od svojich služobníkov, rýchlo príď k nám, zachráň nás a pomôž nám, lebo sa proti nám zoskupili všetci amorejskí králi, ktorí bývajú na pohorí.“ 
JOS.10.7	Jozua vyšiel z Gilgálu a s ním všetok bojaschopný ľud i všetci udatní hrdinovia.
JOS.10.8	Hospodin povedal Jozuovi: „Neboj sa ich, lebo som ti ich vydal do rúk. Nikto z nich neobstojí pred tebou.“
JOS.10.9	Jozua ich nečakane prepadol, celú noc totiž pochodoval z Gilgálu. 
JOS.10.10	Hospodin ich uviedol do zmätku pred Izraelom. Pri Gibeóne im pripravil ťažkú porážku, prenasledoval ich cestou hore na Bét-Chorón a bil ich až po Azeku a Makkedu.
JOS.10.11	Keď sa na úteku pred Izraelom dostali v Bét-Choróne na svah, Hospodin vrhal na nich veľké kamene z neba až po Azeku, takže pomreli. Tých, čo pomreli od krupobitia kameňov, bolo viac než tých, ktorých Izraeliti pobili mečom.
JOS.10.12	Vtedy, v ten deň, keď Hospodin vydal Amorejčanov Izraelitom na ľubovôľu, povedal Jozua Hospodinovi a v prítomnosti Izraela zvolal:
JOS.10.12	„Slnko, zastav sa v Gibeóne
JOS.10.12	a mesiac v údolí Ajalón!“
JOS.10.13	Slnko sa zastavilo a aj mesiac zostal stáť, kým sa ľud nepomstil na svojich nepriateľoch. Či to nie je napísané v Knihe úprimného? Slnko sa zastavilo uprostred neba a celý deň sa neponáhľalo zapadnúť.
JOS.10.14	Taký deň nebol ani predtým, ani potom, aby Hospodin takto vypočul hlas človeka. Vtedy totiž Hospodin bojoval za Izrael.
JOS.10.15	Potom sa Jozua a celý Izrael s ním vrátili do tábora v Gilgále.
JOS.10.16	Tí piati králi však ušli a skryli sa v jaskyni Makkeda. 
JOS.10.17	Nato Jozua dostal správu: „Našlo sa päť kráľov; skrývajú sa v jaskyni pri Makkede.“ 
JOS.10.18	Jozua povedal: „Privaľte veľké kamene ku vchodu jaskyne a postavte k nej mužov, aby ich strážili. 
JOS.10.19	Vy sa však nezastavujte, prenasledujte svojich nepriateľov, zničte ich zadný zástup a nedovoľte, aby sa dostali do svojich miest, lebo Hospodin, váš Boh, vám ich vydal do rúk.“ 
JOS.10.20	Jozua a Izraeliti skončili boj úplnou porážkou a zničením nepriateľa. Tí však z nich, čo mohli ujsť, ušli a dostali sa do opevnených miest. 
JOS.10.21	Všetok ľud sa pokojne vrátil k Jozuovi do tábora pri Makkede. Nikto sa už neodvážil povedať niečo proti Izraelitom.
JOS.10.22	Vtedy Jozua rozkázal: „Otvorte vchod jaskyne a priveďte tých piatich kráľov ku mne.“ 
JOS.10.23	Urobili to a vyviedli k nemu z tej jaskyne kráľa jeruzalemského, kráľa hebronského, kráľa jarmútskeho, kráľa lachíšskeho a kráľa eglónskeho. 
JOS.10.24	Keď tých kráľov priviedli k nemu, Jozua zvolal všetkých Izraelitov a veliteľom bojovníkov, ktorí prišli s ním, povedal: „Pristúpte a šliapnite na šiju týchto kráľov!“ Oni pristúpili a šliapli im na šiju.
JOS.10.25	Potom im Jozua povedal: „Nebojte sa ani nestrachujte, buďte silní a odvážni, lebo toto urobí Hospodin so všetkými vašimi nepriateľmi, proti ktorým bojujete.“
JOS.10.26	Potom ich dal Jozua zabiť a obesiť na päť stromov. Obesenci viseli na stromoch do večera. 
JOS.10.27	Pri západe slnka ich na Jozuov rozkaz zo stromov zvesili a hodili do jaskyne, kde sa predtým skrývali. Potom nakládli ku vchodu jaskyne veľké kamene, ktoré sú tam dodnes.
JOS.10.28	Jozua ešte v ten deň obsadil Makkedu a jej obyvateľov pobil mečom. Vykonal na nich kliatbu a nijakému živému tvoru nedovolil ujsť. S kráľom Makkedy naložil tak, ako naložil s jerišským kráľom.
JOS.10.29	Potom Jozua prešiel spolu s celým Izraelom z Makkedy do Libny a bojoval proti nej. 
JOS.10.30	Aj tú s jej kráľom dal Hospodin Izraelitom do rúk. Bil ich mečom a usmrtil všetko živé v meste a žiadnemu tvoru nedovolil ujsť. S jej kráľom naložil tak ako s jerišským kráľom.
JOS.10.31	Potom prešiel Jozua a celý Izrael s ním z Libny do Lachíša, utáboril sa oproti nemu a bojoval proti nemu. 
JOS.10.32	Hospodin vydal Lachíš do rúk Izraela. Izrael ho na druhý deň obsadil a ostrím meča pobil všetky živé tvory, ako to urobil v Libne.
JOS.10.33	Vtedy prišiel gezerský kráľ Horám Lachíšu na pomoc, ale Jozua ho porazil i s jeho ľudom, takže nezostal nikto, kto by mohol ujsť.
JOS.10.34	Jozua prešiel aj s celým Izraelom z Lachíša do Eglóna, utáborili sa oproti nemu a bojovali proti nemu. 
JOS.10.35	V ten istý deň ho obsadili. Bili ich mečom a na všetkých živých vykonali kliatbu tak, ako to urobili s Lachíšom.
JOS.10.36	Potom Jozua a celý Izrael s ním odišli z Eglóna do Hebrona a bojovali proti nemu.
JOS.10.37	Obsadili ho a mečom pobili jeho kráľa, všetky k nemu patriace mestá i všetko živé v nich. Nenechali nikoho, kto by mohol ujsť, tak, ako to urobili s Eglónom. Vykonali kliatbu na ňom i všetkom živom v ňom.
JOS.10.38	Potom sa Jozua vrátil aj s celým Izraelom do Debíru a bojoval proti nemu.
JOS.10.39	Obsadil ho i s jeho kráľmi, so všetkými jeho mestami a pobil ich mečom. Vykonal v ňom kliatbu na všetkom živom a nedovolil nikomu uniknúť. Ako urobil s Hebronom, Libnou a s jej kráľom, tak urobil s Debírom a jeho kráľom. 
JOS.10.40	Takto porazil Jozua celú krajinu: pohorie aj Negev, Nížinu a svahy so všetkými kráľmi a nenechal nikoho ujsť. Na všetkom živom vykonali kliatbu, ako prikázal Hospodin, Boh Izraela.
JOS.10.41	Jozua ich pobil od Kadéš-Barnéy po Gazu, celú krajinu Gošen po Gibeón.
JOS.10.42	Všetkých kráľov aj s ich krajinami obsadil Jozua naraz, lebo Hospodin, Boh Izraela, bojoval za Izrael.
JOS.10.43	Potom sa Jozua vrátil s celým Izraelom do tábora v Gilgále.
JOS.11.1	Keď sa o tom dopočul chacórsky kráľ Jabín, poslal poslov k madónskemu kráľovi Jobábovi, k šimrónskemu kráľovi, k achšáfskemu kráľovi
JOS.11.2	a ku kráľom, ktorí bývali na severnom pohorí a v Arabe južne od Kinneretu, na Nížine, na Dórskej pahorkatine na západ,
JOS.11.3	ku Kanaánčanom na západe a na východe, k Amorejčanom, Chetitom, Perizzejcom, Jebúsejom na pohorí a k Chivvijom na úpätí Chermónu v krajine Micpa.
JOS.11.4	Tí vyšli s celými svojimi tábormi — toľko ľudí ako piesku na morskom brehu — s veľkým množstvom koní a vozov.
JOS.11.5	Všetci títo králi sa spojili, prišli a utáborili sa pri vodách Merómu, aby bojovali proti Izraelu.
JOS.11.6	Vtedy Hospodin povedal Jozuovi: „Neboj sa ich, lebo ja ich všetkých zajtra o tomto čase vydám pobitých Izraelu. Kone im ochrom a vozy spáľ.“
JOS.11.7	Jozua a všetok bojový ľud s ním náhle pritiahli k vodám Merómu a napadli ich. 
JOS.11.8	Hospodin ich dal do rúk Izraelitov, tí ich porazili a prenasledovali až po veľký Sidon, po Misrefót-Majim až po údolie Micpe na východe, pobili ich a nenechali nikoho, kto by im mohol ujsť.
JOS.11.9	Jozua im urobil tak, ako mu prikázal Hospodin, ochromil im kone a spálil vozy.
JOS.11.10	Vtedy sa Jozua vrátil, zaujal Chacór a jeho kráľa zabil mečom. Chacór bol totiž kedysi hlavným mestom všetkých týchto kráľovstiev. 
JOS.11.11	Všetko živé pobili v ňom mečom a vykonali na ňom kliatbu. Neostalo nič, čo dýcha. Potom Chacór vypálili.
JOS.11.12	Všetky mestá týchto kráľov Jozua obsadil, kráľov zajal, pobil mečom a vykonal na nich kliatbu, ako prikázal Hospodinov služobník Mojžiš.
JOS.11.13	Izrael nevypálil mestá, ktoré stáli na rumoviskách, okrem mesta Chacór — len ten Jozua vypálil. 
JOS.11.14	Izraeliti sa zmocnili všetkého, čo v týchto mestách našli, a ukoristili aj dobytok. Ľudí však zabíjali mečom, kým ich nevykynožili, a neponechali nič, čo dýchalo.
JOS.11.15	Ako Hospodin prikázal svojmu služobníkovi Mojžišovi, tak Mojžiš prikázal Jozuovi a Jozua to vykonal. V ničom sa neodklonil od toho, čo Hospodin prikázal Mojžišovi.
JOS.11.16	Takto Jozua obsadil celú túto krajinu: pohorie, celý Negev, celý kraj Gošen, Nížinu i Arabu, izraelské pohoria i s úpätiami
JOS.11.17	od vrchu Chalák, ktorý sa dvíha od Seíru až po Baal-Gád v údolí Libanonu pod vrchom Chermón. Všetkých ich kráľov zajal a dal usmrtiť.
JOS.11.18	Dlho viedol Jozua vojnu so všetkými týmito kráľmi.
JOS.11.19	Nebolo mesta, ktoré by sa s Izraelitmi mierovo dohodlo okrem Chivvijov, obyvateľov Gibeónu. Všetkého sa zmocnili bojom.
JOS.11.20	Hospodin im totiž naplnil srdcia vzdorom, aby bojovali proti Izraelu a padli pod kliatbu. Nezmiloval sa nad nimi, ale vyhubil ich, ako prikázal Hospodin Mojžišovi.
JOS.11.21	Vtedy prišiel Jozua a vykynožil Anákov z pohoria, z Hebronu, z Debíru, z Anábu a z celého judského a izraelského pohoria. Jozua vykonal kliatbu na nich, ako aj na ich mestách.
JOS.11.22	Z Anákov nezostal na izraelskom území nik. Zostali však v Gaze, v Gate a v Ašdóde.
JOS.11.23	Jozua teda obsadil celú krajinu tak, ako Hospodin povedal Mojžišovi. Jozua ju dal do dedičstva Izraelu, každému kmeňu jeho podiel. Krajina mala pokoj od vojny.
JOS.12.1	Toto sú králi krajiny, ktorých Izraeliti pobili a ich zajordánske územie obsadili smerom na východ od potoka Arnón až po vrch Chermón s celou východnou Arabou. 
JOS.12.2	Amorejský kráľ Sichón, ktorý býval v Chešbóne a vládol od Aroéru, čo leží na brehu potoka Arnón, teda od stredu tej doliny cez polovicu Gileádu až po potok Jabbók, ktorý tvorí hranicu s Ammónčanmi,
JOS.12.3	cez Arabu až po jazero Kinneret na východe, po More Araby — po Soľné more — na východe smerom do Bét-Ješimótu a na juhu od Temánu pod úbočie Pisgy.
JOS.12.4	Toto bolo územie bášanského kráľa Óga, ktorý ostal z Refajov a býval v Aštaróte a v Edrei:
JOS.12.5	ovládal pohorie Chermón, Salchu i celý Bášan až po územie Gešúrcov a Maacháťanov, nad polovicou Gileádu až po územie chešbónskeho kráľa Sichóna. 
JOS.12.6	Hospodinov služobník Mojžiš s Izraelitmi ich pobil. Mojžiš, Hospodinov služobník, dal krajinu do vlastníctva Rúbenovcom, Gádovcom a polovici Menaššeho kmeňa.
JOS.12.7	Toto sú králi krajiny, ktorých Jozua a Izraeliti porazili na druhej, západnej strane Jordánu od Baal-Gádu v údolí Libanonu až po vrch Chalák, ktorý sa dvíha smerom k Seíru, ktorú dal Jozua do vlastníctva izraelským kmeňom, každému jeho diel 
JOS.12.8	na pohorí, na Nížine, v Arabe, na úbočiach, v púšti a v Negeve v kraji Chetitov, Amorejčanov, Kanaánčanov, Perizzejcov, Chivvijov, Jebúsejov:
JOS.12.9	jeden kráľ Jericha, jeden kráľ Aja, ktorý leží pri Bételi,
JOS.12.10	jeden jeruzalemský kráľ, jeden hebronský kráľ,
JOS.12.11	jeden jarmútsky kráľ, jeden lachíšsky kráľ, 
JOS.12.12	jeden eglónsky kráľ, jeden gezerský kráľ,
JOS.12.13	jeden debírsky kráľ, jeden gederský kráľ,
JOS.12.14	jeden chormský kráľ, jeden arádsky kráľ,
JOS.12.15	jeden libniansky kráľ, jeden adullámsky kráľ,
JOS.12.16	jeden makkedský kráľ, jeden bételský kráľ,
JOS.12.17	jeden tappúašský kráľ, jeden cheferský kráľ,
JOS.12.18	jeden aféksky kráľ, jeden šarónsky kráľ,
JOS.12.19	jeden madónsky kráľ, jeden chacórsky kráľ,
JOS.12.20	jeden šimrón-merónsky kráľ, jeden achšáfsky kráľ,
JOS.12.21	jeden taanachský kráľ, jeden megiddský kráľ,
JOS.12.22	jeden kedešský kráľ, jeden kráľ Jokneámu na Karmeli,
JOS.12.23	jeden kráľ Dóru na Dórskej pahorkatine, jeden kráľ Gojímu v Galilei
JOS.12.24	a jeden tircanský kráľ; spolu tridsaťjeden kráľov.
JOS.13.1	Keď bol Jozua starý a pokročilý vekom, povedal mu Hospodin: „Ty si už starý a pokročilý vekom, no zostalo ešte mnoho územia, ktoré treba obsadiť. 
JOS.13.2	Toto je územie, ktoré ešte zostalo: všetky oblasti Filištíncov a všetkých Gešúrcov
JOS.13.3	počnúc od Šichóru, ktorý tečie na východ od Egypta až po severnú hranicu Ekrónu, ktorý sa počíta ku Kanaánu, a päť filištínskych kniežatstiev: gazanské, ašdódske, aškalónske, gatské a ekrónske; ďalej Avvania,
JOS.13.4	z juhu celé územie Kanaánčanov a Meára, ktorá patrí Sidončanom, až po Afék, po územie Amorejčanov; 
JOS.13.5	ďalej územie Gebalčanov a celý Libanon na východe od Baal-Gádu po úpätie vrchu Chermón, až ta, kde sa prichádza do Chamátu. 
JOS.13.6	Ja zaženiem všetkých, ktorí bývajú na pohorí od Libanonu až po Misrefót-Majim a všetkých Sidončanov spred Izraelitov, ty len lósom rozdeľ krajinu do dedičného vlastníctva Izraelu, ako som ti prikázal.
JOS.13.7	Teraz teda rozdeľ túto krajinu do vlastníctva deviatim kmeňom a polovici Menaššeho kmeňa.“ 
JOS.13.8	Rúbenovci a Gádovci zaujali s druhou polovicou Menaššeho kmeňa dedičný podiel, ktorý im dal Mojžiš za Jordánom na východe; ako im ho dal Mojžiš, Hospodinov služobník:
JOS.13.9	od Aroéru, ktorý leží na brehu potoka Arnón, a od mesta, ktoré je uprostred údolia, i celú rovinu Medeba až po Dibón,
JOS.13.10	všetky mestá amorejského kráľa Sichóna, ktorý vládol v Chešbóne, až po územie Ammónčanov,
JOS.13.11	Gileád i územie Gešúrcov a Maacháťanov, celé pohorie Chermónu a celý Bášan až po Salchu,
JOS.13.12	celé kráľovstvo bášanského Óga, ktorý panoval v Aštaróte a Edrei. Ten zostal ešte zo zvyšku Refajov, ktorých Mojžiš porazil a vyhnal.
JOS.13.13	Izraeliti však nevyhnali Gešúrcov a Maacháťanov, preto tí ostali bývať medzi Izraelitmi dodnes.
JOS.13.14	Len Léviho kmeňu nedal Mojžiš dedičný podiel. Ohňové obety Hospodina, Boha Izraela, sú ich dedičným podielom, ako im prisľúbil.
JOS.13.15	Mojžiš dal kmeňu Rúbenovcov dedičstvo podľa ich rodov:
JOS.13.16	Pripadlo im územie od Aroéru, ktoré leží na brehu potoka Arnón, spolu s mestom uprostred údolia, ďalej celá rovina po Medebu, 
JOS.13.17	Chešbón a všetky jeho mestá, ktoré ležia na rovine, Dibón, Bamót-Baal, Bét-Baal-Meón, 
JOS.13.18	Jahca, Kedemót, Mefaat, 
JOS.13.19	Kirjatajim, Sibma, Ceret-Šachar na kopci v údolí, 
JOS.13.20	Bét-Peór, úbočia Pisgy, Bét-Ješimót, 
JOS.13.21	všetky mestá na rovine a celé kráľovstvo amorejského kráľa Sichóna, ktorý vládol v Chešbóne. Mojžiš porazil jeho aj midjánske kniežatá Eviho, Rekema, Cúra, Chúra a Rebu, ako aj kniežatá Sichóna, ktoré bývali v krajine.
JOS.13.22	Izraeliti zabili mečom aj veštca Bileáma, Beórovho syna, spolu s ostatnými pobitými. 
JOS.13.23	Hranicou Rúbenovcov bol Jordán a jeho pobrežie. Toto je dedičné vlastníctvo Rúbenovcov podľa ich rodov. Toto sú ich mestá a dediny.
JOS.13.24	Mojžiš dal dedičstvo kmeňu Gádovcov podľa rodov.
JOS.13.25	Pripadlo im územie Jazér, všetky mestá v Gileáde a polovica krajiny Ammónčanov až po Aroér, ktorý leží na východ od Rabby,
JOS.13.26	od Chešbónu po Rámat-Micpe a Betoním, od Machanajimu až po územie Ló-Debáru. 
JOS.13.27	V údolí dostali Bét-Harám, Bét-Nimra, Sukkót, Cafón, zvyšok kráľovstva chešbónskeho kráľa Sichóna, Jordán a jeho pobrežie až po pobrežie jazera Kinneret na východnej strane Jordánu. 
JOS.13.28	To je dedičné vlastníctvo Gádovcov podľa ich rodov, ich mestá a dediny.
JOS.13.29	Mojžiš dal polovici kmeňa Menaššeovcov jeho dedičstvo. Polovici kmeňa Menaššeovcov podľa jeho rodov pripadlo toto: 
JOS.13.30	územie od Machanajimu, celý Bášan, kráľovstvo bášanského kráľa Óga, všetky Jaírove dediny
JOS.13.31	polovicu Gileádu, Aštarótu a Edrei, mestá Ógovho kráľovstva v Bášane. To pripadlo potomkom Machíra, syna Menaššeho, polovici Machírovcov podľa ich rodov.
JOS.13.32	Toto rozdelil Mojžiš na moábskych stepiach za Jordánom, východne od Jericha. 
JOS.13.33	Léviho kmeňu nedal Mojžiš dedičné vlastníctvo, lebo Hospodin, Boh Izraela, je podľa prísľubu jeho dedičným vlastníctvom.
JOS.14.1	Toto sú územia, ktoré Izraeliti dostali v Kanaáne, ako im ich dali do dedičstva kňaz Eleazár a Jozua, syn Núna, a rodoví predáci izraelských kmeňov.
JOS.14.2	Dedičné vlastníctvo dostali lósom, ako to prostredníctvom Mojžiša Hospodin prikázal dať deviatim kmeňom a pol kmeňu.
JOS.14.3	Len dvom kmeňom a pol kmeňu dal Mojžiš dedičné vlastníctvo za Jordánom, ale Léviovcom nedal dedičné vlastníctvo medzi nimi,
JOS.14.4	pretože potomkovia Jozefovi tvorili dva kmene: Menašše a Efrajim. Léviovcom však nedal dedičný podiel v krajine, iba mestá na bývanie a priľahlé pasienky pre dobytok a stáda.
JOS.14.5	Izraeliti urobili, ako Hospodin prikázal Mojžišovi a rozdelili krajinu.
JOS.14.6	Vtedy prišli Júdovci k Jozuovi v Gilgále a Kenizzejec Kaléb, Jefunneho syn, mu povedal: „Ty vieš, čo povedal Hospodin Božiemu mužovi Mojžišovi v Kadéš-Barnéi o mne a o tebe.
JOS.14.7	Mal som štyridsať rokov, keď ma služobník Hospodinov Mojžiš poslal z Kadéš-Barnéy preskúmať krajinu. Ja som mu podal správu podľa svojho svedomia.
JOS.14.8	Moji bratia, čo šli so mnou, prestrašili srdce ľudu. Ja som sa však pridŕžal Hospodina, svojho Boha. 
JOS.14.9	V ten deň Mojžiš prisahal: Zem, po ktorej kráčala tvoja noha, bude dedičným vlastníctvom tebe a tvojim synom naveky, lebo si sa vždy pridŕžal Hospodina, môjho Boha.
JOS.14.10	Hospodin ma doteraz zachoval nažive, ako sľúbil. Uplynulo už štyridsaťpäť rokov odvtedy, ako to Hospodin povedal Mojžišovi, keď Izrael chodil po púšti. Teraz mám osemdesiatpäť rokov.
JOS.14.11	Ešte aj dnes som taký silný, ako keď ma vyslal Mojžiš. Aj dnes mám takú silu ísť do boja, akú som mal vtedy.
JOS.14.12	Preto daj mi teraz toto pohorie, o ktorom hovoril Mojžiš v onen deň, lebo sám si vtedy počul, že tam sú Anákovia a veľké opevnené mestá. Azda bude Hospodin so mnou a vyženiem ich, ako povedal Hospodin.“
JOS.14.13	Jozua požehnal Kaléba, syna Jefunneho, a za dedičné vlastníctvo mu dal Hebron.
JOS.14.14	Takto sa stal Hebron dedičným vlastníctvom Kenizzejca Kaléba, syna Jefunneho, a je ním dodnes, pretože sa vždy pridŕžal Hospodina, Boha Izraela. 
JOS.14.15	Hebron sa predtým volal Kirjat-Arba. Arba bol totiž najväčším človekom medzi Anákmi. Krajina mala pokoj od vojny.
JOS.15.1	Podiel, ktorý lósom pripadol kmeňu Júdovcov podľa ich rodov, siaha na juh k hraniciam Edómu, k púšti Cin až celkom na juh.
JOS.15.2	Jeho južná hranica sa začína od pobrežia Soľného mora, od zálivu, ktorý je obrátený na juh. 
JOS.15.3	Tiahne sa na juh k výstupu Akrabím, prechádza do Cinu a stúpa od Negevu do Kadéš-Barnéy. Potom prechádza popri Checróne, stúpa k Addáru a obchádza Karku,
JOS.15.4	potom prechádza do Acmónu, siaha až k Egyptskému potoku a končí sa pri mori. To bude vaša južná hranica. 
JOS.15.5	Východnou hranicou bude Soľné more až po ústie Jordánu. Na severe sa hranica začína morským zálivom pri ústí Jordánu, 
JOS.15.6	stúpa k Bét-Chogle a prechádza severne od Bét-Araby, stúpa ku skale Rúbenovho syna Bohana.
JOS.15.7	Potom hranica stúpa z údolia Achór k Debíru a zahýna na sever ku Gilgálu, ktorý je oproti Adummímskemu svahu južne od potoka, prechádza k vodám Én-Šemešu a vybieha k Én-Rogelu.
JOS.15.8	Potom hranica stúpa údolím Ben-Hinnóm južne od hrebeňa Jebúsejov — to je Jeruzalem. Ďalej stúpa na vrchol kopca, ktorý je oproti údoliu Ben-Hinnóm smerom na západ, na severnom konci údolia Refajov.
JOS.15.9	Potom hranica zahýna od vrcholca kopca k prameňu vôd Neftóach, vybieha k mestám pohoria Efrón a zahýna k Baale, to je Kirjat-Jearím.
JOS.15.10	Od Baaly sa hranica otáča na západ k pohoriu Seír, prechádza hrebeňom pohoria Jearím od severu — to je Kesalón — klesá k Bét-Šemešu a tiahne sa k Timne.
JOS.15.11	Hranica potom vybieha k severnému hrebeňu Ekrónu, zabočuje k Šikrónu, tiahne sa k vrchu Baala, vybieha k Jabneelu a končí sa pri mori. 
JOS.15.12	Západnou hranicou je pobrežie Veľkého mora. Toto je hranica Júdovcov dookola podľa ich rodov. 
JOS.15.13	Kalébovi, synovi Jefunneho, dal Jozua podľa Hospodinovho príkazu podiel medzi Júdovcami: Kirjat-Arbu, mesto Anákovho otca Arbu — to je Hebron.
JOS.15.14	Kaléb vyhnal odtiaľ troch Anákových synov: Šešaja, Achimana a Talmaja. 
JOS.15.15	Odtiaľ tiahol nahor proti Debírčanom. Debír sa predtým volal Kirjat-Séfer. 
JOS.15.16	Vtedy Kaléb povedal: „Tomu, kto porazí Kirjat-Séfer a obsadí ho, dám svoju dcéru Achsu za ženu.“
JOS.15.17	Otníel, syn Kenaza, Kalébovho brata, ho obsadil, a tak dostal Achsu za ženu.
JOS.15.18	Keď sa zaňho vydala, Otníel ju naviedol, aby si od otca žiadala pole. Keď zosadla z osla, Kaléb sa jej spýtal: „Čo chceš?“ 
JOS.15.19	Ona odpovedala: „Daj mi dar. Keď si ma vydal do Negevu, daj mi aj pramene vôd.“ Kaléb jej dal Horné aj Dolné pramene.
JOS.15.20	Toto je dedičné vlastníctvo kmeňa Júdovcov podľa ich rodov. 
JOS.15.21	Mestá, ktoré patria kmeňu Júdovcov na juhu až po hranice Edóma, boli: Kabceel, Éder, Jagúr, 
JOS.15.22	Kina, Dimona, Adáda, 
JOS.15.23	Kedeš, Chacór, Jitnán, 
JOS.15.24	Zíf, Telem, Bealót, 
JOS.15.25	Chacór-Chadatta, Kerijót-Checrón — to je Chacór — 
JOS.15.26	Amám, Šema, Molada, 
JOS.15.27	Chacar-Gadda, Chešmón, Bét-Pelet, 
JOS.15.28	Chacar-Šuál, Beér-Šeba, Bizjotja, 
JOS.15.29	Baala, Ijím, Ecem, 
JOS.15.30	Eltolad, Kesíl, Chorma, 
JOS.15.31	Ciklag, Madmanna, Sansanna, 
JOS.15.32	Lebaót, Šilchím a Ajin-Rimmón; spolu dvadsaťdeväť miest aj s ich dedinami.
JOS.15.33	Na Nížine to boli mestá: Eštaól, Corea, Ašna,
JOS.15.34	Zanóach, Én-Ganním, Tappúach, Enám, 
JOS.15.35	Jarmút, Adullám, Socho, Azeka, 
JOS.15.36	Šaarajim, Aditajim, Gedera a Gederotajim; štrnásť miest aj s ich dedinami. 
JOS.15.37	Cenán, Chadaša, Migdal-Gád, 
JOS.15.38	Dilán, Micpe, Jokteel, 
JOS.15.39	Lachíš, Bockat, Eglón, 
JOS.15.40	Kabbón, Lachmás, Kitlíš, 
JOS.15.41	Gederót, Bét-Dagón, Naama a Makkeda; šestnásť miest aj s ich dedinami.
JOS.15.42	Libna, Eter, Ašán, 
JOS.15.43	Jiftách, Ašna, Necíb, 
JOS.15.44	Keila, Achzíb a Mareša; deväť miest aj s ich dedinami.
JOS.15.45	Ekrón s osadami a dedinami;
JOS.15.46	od Ekrónu po more všetko, čo leží pri Ašdóde a jeho dedinách. 
JOS.15.47	Ašdód s osadami a dedinami, Gaza s osadami a dedinami až po Egyptský potok, Veľké more s jeho pobrežím.
JOS.15.48	Na pohorí: Šamír, Jattír, Socho, 
JOS.15.49	Danna, Kirjat-Sanna, to je Debír, 
JOS.15.50	Anáb, Eštemo, Aním, 
JOS.15.51	Gošen, Cholón a Gilo; jedenásť miest aj s ich dedinami. 
JOS.15.52	Aráb, Duma, Ešán, 
JOS.15.53	Janúm, Bét-Tappúach, Afeka, 
JOS.15.54	Chumta, Kirjat-Arba — to je Hebron — a Ciór; deväť miest aj s ich dedinami.
JOS.15.55	Maón, Karmel, Zíf, Jutta, 
JOS.15.56	Jezreel, Jokdeám, Zanóach, 
JOS.15.57	Kajin, Gibea a Timna; desať miest aj s ich dedinami. 
JOS.15.58	Chalchúl, Bét-Cúr, Gedór, 
JOS.15.59	Maarát, Bét-Anót a Eltekón; šesť miest aj s ich dedinami. 
JOS.15.60	Kirjat-Baal — to je Kirjat-Jearím — a Rabba; dve mestá aj s ich dedinami.
JOS.15.61	Na púšti Bét-Araba, Middín, Sechacha, 
JOS.15.62	Nibšán, Soľné mesto a Én-Gedi; šesť miest aj s ich dedinami. 
JOS.15.63	Jebúsejov však, ktorí bývali v Jeruzaleme, nemohli Júdovci vyhnať, takže Jebúseji ostali bývať s Júdovcami dodnes.
JOS.16.1	Podiel, ktorý lósom pripadol Jozefovcom, siaha od Jordánu pri Jerichu na východ od jerišských vôd na púšť. Hranica vystupuje od Jericha na pohorie k Bételu.
JOS.16.2	Od Bételu ide hranica ďalej do Lúzu, prichádza do Atarótu k územiu Arkíjcov, 
JOS.16.3	postupuje na západ územia Jafléťanov až k územiu Dolného Bét-Chorónu po Gezer a končí sa pri mori. 
JOS.16.4	Takto dostali Jozefovi synovia, Menašše a Efrajim, dedičné vlastníctvo. 
JOS.16.5	Toto bolo územie Efrajimovcov podľa ich rodov: východnou hranicou ich dedičného vlastníctva je Atarót-Addár po Horný Bét-Chorón.
JOS.16.6	Potom ide hranica k moru; na severe od Michmetátu, neskôr zabočuje na východ do Taanat-Šila, východne popri ňom prechádza k Janóachu. 
JOS.16.7	Z Janóachu zostupuje do Atarótu a Naary, dotýka sa Jericha a končí sa pri Jordáne.
JOS.16.8	Od Tappúachu ide hranica na západ k potoku Kana a končí sa pri mori. To je dedičné vlastníctvo kmeňa Efrajimovcov podľa ich rodov. 
JOS.16.9	Aj mestá uprostred dedičného vlastníctva Menaššeovcov boli oddelené pre Efrajimovcov, všetky mestá aj s ich dedinami.
JOS.16.10	Nevyhnali však Kanaánčanov, ktorí bývali v Gezeri. Kanaánčania ostali medzi Efrajimovcami až dodnes, no boli nútení konať otrocké práce.
JOS.17.1	Aj kmeňu Mesaššeovcov lósom pripadol podiel, lebo on je Jozefov prvorodený. Machír, prvorodený syn Menaššeho, otec Gileáda, keďže bol bojovníkom, dostal Gileád a Bášan.
JOS.17.2	Aj ostatným Menaššeovcom pripadol podiel podľa ich rodov: Abíezerovým, Chelekovým, Asríelovým, Šechemovým, Cheferovým a Šemidovým synom. To boli mužskí potomkovia Menaššeho, Jozefovho syna, podľa ich rodov.
JOS.17.3	No Celofchád, syn Chefera, syna Gileáda, syna Machíra, syna Menaššeho, nemal synov, iba dcéry. Volali sa: Machla, Noa, Chogla, Milka a Tirca.
JOS.17.4	Predstúpili pred kňaza Eleazára, Jozuu, syna Núna, i kniežatá a povedali: „Hospodin prikázal Mojžišovi, aby aj nám dal dedičné vlastníctvo medzi našimi bratmi. Aj im dal dedičné vlastníctvo podľa Hospodinovho rozkazu medzi vlastníctvom bratov ich otca.“ 
JOS.17.5	Tak pripadlo Menaššemu desať dielov okrem krajiny Gileád a Bášan za Jordánom, 
JOS.17.6	lebo Menaššeho dcéry dostali dedičné vlastníctvo medzi jeho synmi. Krajina Gileád pripadla ostatným Menaššeovcom. 
JOS.17.7	Menaššeho územie siahalo od Ašéru k Michmetátu, čo leží východne od Síchemu. Potom sa hranica tiahne na juh k Én-Tappúachčanom. 
JOS.17.8	Okolie Tappúachu pripadlo Menaššemu, ale mesto Tappúach patrilo Efrajimovcom. 
JOS.17.9	Ďalej hranica zostupuje k potoku Kana. Mestá južne od potoka medzi mestami Menaššeho patria Efrajimu. Hranica Menaššeho sa však tiahne severne od potoka a končí sa pri mori.
JOS.17.10	Južná časť patrí Efrajimu a severná Menaššemu. Hranicou medzi nimi bolo more. Na severe sa jeho územie dotýka územia Ašéra a na východe Jissachára. 
JOS.17.11	Na území Jissachára a Ašéra patril Menaššemu: Bét-Šeán a priľahlé osady, Jibleám a priľahlé osady, obyvatelia Dóru a priľahlé osady, obyvatelia Én-Dóru a priľahlé osady, obyvatelia Taanachu a priľahlé osady, obyvatelia Megidda a priľahlé osady, tri horské pásma.
JOS.17.12	Menaššeovci však nemohli obsadiť tieto mestá, a tak sa Kanaánčanom darilo zostať bývať v tejto krajine. 
JOS.17.13	Keď Izraeliti zosilneli, prinútili Kanaánčanov k núteným prácam, no nedokázali ich vyhnať.
JOS.17.14	Jozefovi potomkovia povedali Jozuovi: „Prečo si nám dal do dedičného vlastníctva len jeden podiel a jednu čiastku? My sme predsa veľký národ, lebo nás Hospodin doteraz požehnával.“ 
JOS.17.15	Jozua im odvetil: „Ak ste veľký národ a pohorie Efrajim vám nestačí, choďte do lesa a klčujte zem v krajine Perizzejcov a Refajov.“ 
JOS.17.16	Jozefovi potomkovia povedali: „Pohorie nám nestačí a všetci Kanaánčania, ktorí bývajú v údolí, majú železné vozy. Majú ich aj tí, čo sú v Bét-Šeáne a priľahlých osadách, a aj tí, čo bývajú v údolí Jezreel.“
JOS.17.17	Jozua povedal Jozefovmu domu, Efrajimovcom a Menaššeovcom: „Si početný národ a máš veľkú silu, nebudeš mať len jeden podiel, 
JOS.17.18	ale aj pohorie bude tvoje. Ak je tam les, vyklčuj ho a bude tvoj až po jeho okraj, lebo vyženieš Kanaánčanov, hoci majú železné vozy a sú silní.“
JOS.18.1	Celá pospolitosť Izraelitov sa zhromaždila do Šila a postavila tam stan stretávania po tom, čo sa im krajina poddala.
JOS.18.2	Medzi Izraelitmi zostalo ešte sedem kmeňov, ktorým nepridelili dedičné vlastníctvo. 
JOS.18.3	Jozua povedal Izraelitom: „Dokedy budete váhať s obsadením krajiny, ktorú vám dal Hospodin, Boh vašich otcov? 
JOS.18.4	Vyberte si z každého kmeňa troch mužov. Ja ich pošlem, aby prešli krajinou a opísali ju podľa dedičných vlastníctiev a potom nech prídu ku mne. 
JOS.18.5	Nech si ju rozdelia na sedem dielov. Júda zostane na svojom území na juhu a Jozefov dom zostane na svojom území na severe. 
JOS.18.6	Urobte rozpis územia na sedem dielov a doneste mi ho. Ja vám hodím lós tu pred Hospodinom, naším Bohom.
JOS.18.7	Léviovci totiž nemajú podiel medzi vami, ale Hospodinovo kňazstvo je ich dedičným vlastníctvom. Gád, Rúben a polovica Menaššeho kmeňa dostali na východe za Jordánom dedičné vlastníctvo, ktoré im dal Mojžiš, Hospodinov služobník.“
JOS.18.8	Muži sa vybrali na cestu. Jozua im rozkázal opísať krajinu: „Choďte, prejdite krajinu a opíšte ju, potom sa vráťte ku mne a tu v Šile pred Hospodinom vám hodím lós.“
JOS.18.9	Muži odišli a prešli krajinou. Zaznamenali do knihy rozpis podľa miest na sedem častí a prišli k Jozuovi do tábora v Šile. 
JOS.18.10	Jozua im hodil lós pred Hospodinom v Šile a rozdelil tam krajinu Izraelitom podľa ich rodov.
JOS.18.11	Prvý lós padol na kmeň Benjamínovcov podľa ich rodov. Jeho vylosované územie je medzi územím Júdových a Jozefových potomkov. 
JOS.18.12	Na severnej strane sa hranica začína pri Jordáne, stúpa k horskému hrebeňu severne od Jericha, ďalej stúpa na západ na pohorie a končí sa v púšti pri Bét-Avene.
JOS.18.13	Odtiaľ sa hranica tiahne k Lúzu, južne od hrebeňa pri Lúze — teda pri Bételi — potom zostupuje do Atarót-Addáru na pohorie južne od Dolného Bét-Chorónu.
JOS.18.14	Tam hranica odbočuje a obracia sa na západnú stranu južne od vrchu, ktorý leží oproti Bét-Chorónu a končí sa pri Kirjat-Baale — teda pri Kirjat-Jearíme — meste Júdovcov. To je západná strana.
JOS.18.15	Južná strana sa začína pri Kirjat-Jearíme, potom vybieha smerom na západ až po vody Neftóachského prameňa. 
JOS.18.16	Hranica ďalej zostupuje k úpätiu vrchu, ktorý leží oproti údoliu Ben-Hinnóm na severnom konci údolia Refajov, zostupuje do hinnómskeho údolia južne od hrebeňa Jebúsejov a zostupuje k Én-Rogelu. 
JOS.18.17	Potom odbočuje na sever a pokračuje až po Én-Šemeš, potom vybieha ku Gelilótu oproti svahu Adummím a zostupuje ku skale Rúbenovho syna Bohana. 
JOS.18.18	Potom prechádza na sever naproti Arabe a zostupuje do Araby. 
JOS.18.19	Ďalej hranica prechádza na sever ku hrebeňu Bét-Chogly a končí sa pri severnom zálive Soľného mora, kde sa doň vlieva Jordán. To je južná hranica.
JOS.18.20	Na východnej strane bude hranicou Jordán. To je hranica okolo dedičného vlastníctva Benjamínovcov podľa ich rodov. 
JOS.18.21	Toto sú mestá Benjamínovho kmeňa podľa rodov: Jericho, Bét-Chogla, Émek-Kecíc, 
JOS.18.22	Bét-Araba, Cemarajim, Bétel, 
JOS.18.23	Avvania, Para, Ofra, 
JOS.18.24	Kefar-Ammóni, Ofni a Geba; dvanásť miest aj s ich dedinami. 
JOS.18.25	Gibeón, Ráma, Beerót, 
JOS.18.26	Micpe, Kefira, Moca, 
JOS.18.27	Rekem, Jirpeel, Tarala, 
JOS.18.28	Cela, Elef, Jebús — teda Jeruzalem —, Gibea a Kirjat-Jearím; štrnásť miest aj s ich dedinami. To je dedičné vlastníctvo Benjamínovcov podľa ich rodov.
JOS.19.1	Druhý lós pripadol Šimeónovi, kmeňu Šimeónovcov podľa ich rodov. Ich dedičné vlastníctvo bolo medzi dedičným vlastníctvom potomkov Júdovcov.
JOS.19.2	Za dedičné vlastníctvo dostali: Beér-Šebu, Šebu, Moladu,
JOS.19.3	Chacar-Šuál, Balu, Ecem, 
JOS.19.4	Eltolad, Betúl, Chormu, 
JOS.19.5	Ciklag, Bét-Markabót, Chacar-Susu, 
JOS.19.6	Bét-Lebaót a Šaruchen; trinásť miest aj s ich dedinami. 
JOS.19.7	Ajin, Rimmón, Eter a Ašán; štyri mestá aj s ich dedinami. 
JOS.19.8	Patria im aj všetky dediny, ktoré sú okolo týchto miest až po Baalat-Beér a Ráma-Negev. To je dedičné vlastníctvo kmeňa Šimeónovcov podľa ich rodov. 
JOS.19.9	Dedičný podiel Šimeónovcov bol v oblasti Júdovcov. Keďže podiel Júdovcov bol príliš veľký, dedičný podiel medzi nimi dostali aj Šimeónovci.
JOS.19.10	Tretí lós pripadol Zebulúnovcom podľa ich rodov. Územie ich dedičného vlastníctva siahalo po Saríd.
JOS.19.11	Ich hranica vystupuje na západ k Marale, dotýka sa Dabbešetu a potoka, ktorý je oproti Jokneámu. 
JOS.19.12	Od Sarídu sa stáča smerom k východu k hraniciam Kislót-Tabóru, pokračuje do Daberatu a ide k Jafii. 
JOS.19.13	Odtiaľ ide ďalej smerom na východ do Gat-Cheferu a Et-Kacínu, pokračuje do Rimmónu a stáča sa do Ney. 
JOS.19.14	Tam odbočuje na sever k Channatónu a končí sa v údolí Jiftach-El. 
JOS.19.15	Patrí im aj Kattát, Nahalál, Šimrón, Jidala a Betlehem; dvanásť miest aj s ich dedinami.
JOS.19.16	Tieto mestá s ich dedinami sú dedičným vlastníctvom Zebulúnovcov podľa ich rodov.
JOS.19.17	Štvrtý lós pripadol Jissachárovcom podľa ich rodov.
JOS.19.18	Ich územie zahŕňa: Jezreel, Kesulót, Šuném,
JOS.19.19	Chafarajim, Šion, Anacharat, 
JOS.19.20	Rabbít, Kišjón, Ebec, 
JOS.19.21	Remet, Én-Ganním, Én-Chadda a Bét-Paccéc. 
JOS.19.22	Hranica sa dotýka Tabóra, Šachacímy, Bét-Šemešu a končí sa pri Jordáne. Je to šestnásť miest aj s ich dedinami. 
JOS.19.23	Tieto mestá s ich dedinami sú dedičným vlastníctvom kmeňa Jissachárovcov podľa ich rodov.
JOS.19.24	Piaty lós pripadol kmeňu Ašérovcov.
JOS.19.25	Ich územie zahŕňa Chelkat, Chali, Beten, Achšáf, 
JOS.19.26	Allammelech, Ameád, Mišál, na západe sa dotýka Karmelu a Šichór-Libnátu. 
JOS.19.27	Hranica sa stáča k východu do Bét-Dagónu, dotýka sa územia Zebulúna a údolia Jiftach-El na severe, potom Bét-Emeku, Neíela a pokračuje doľava ku Kabúlu, 
JOS.19.28	Ebrónu, Rechóbu, Chammónu a ku Kane až po veľký Sidon. 
JOS.19.29	Hranica sa stáča k Ráme až po opevnené mesto Týrus; odtiaľ sa zatáča k Chose a končí sa pri mori. Patrí im ďalej Machalléb, Achzíb,
JOS.19.30	Umma, Afék a Rechób; dvadsaťdva miest aj s ich dedinami. 
JOS.19.31	Tieto mestá s ich dedinami sú dedičným vlastníctvom kmeňa Ašérovcov podľa ich rodov.
JOS.19.32	Šiesty lós pripadol Naftaliovcom podľa ich rodov.
JOS.19.33	Ich hranica vychádza od Chelefu, od duba pri Caanannime, cez Adamí-Nekeb a Jabneel až k Lakkúmu a končí sa pri Jordáne. 
JOS.19.34	Tam sa stáča od Aznót-Tabóra na západ, odtiaľ pokračuje do Chukóku a na juhu sa dotýka územia Zebulúna. Na západe sa dotýka Ašérovho územia a na východe pri Jordáne sa dotýka Júdovho územia. 
JOS.19.35	Opevnené mestá sú: Ciddím, Cér, Chammat, Rakkat, Kinneret, 
JOS.19.36	Adama, Ráma, Chacór, 
JOS.19.37	Kedeš, Edrei, Én-Chacór, 
JOS.19.38	Jirón, Migdal-El, Chorém, Bét-Anát a Bét-Šemeš; devätnásť miest aj s ich dedinami.
JOS.19.39	Tieto mestá s ich dedinami sú dedičným vlastníctvom kmeňa Naftaliovcov podľa ich rodov.
JOS.19.40	Siedmy lós pripadol kmeňu Dánovcov podľa ich rodov.
JOS.19.41	Toto je územie ich dedičného vlastníctva: Corea, Eštaól, Ír-Šemeš, 
JOS.19.42	Šaalabbín, Ajalón, Jitla, 
JOS.19.43	Elón, Timna
JOS.19.44	Elteke, Gibbetón, Baalat, 
JOS.19.45	Jehúd, Bené-Berak, Gat-Rimmón, 
JOS.19.46	Me-Jarkón, Rakkón s územím oproti Jafe.
JOS.19.47	Dánovcom však ich územie nestačilo, preto šli bojovať proti Lešemu, obsadili ho a usadili sa v ňom. Lešemu dali meno Dán podľa mena svojho otca Dána.
JOS.19.48	Tieto mestá s ich dedinami sú dedičným vlastníctvom kmeňa Dánovcov podľa ich rodov.
JOS.19.49	Keď Izraeliti skončili rozdeľovanie krajiny do dedičného vlastníctva podľa území, dali Jozuovi, synovi Núna, dedičný podiel medzi sebou. 
JOS.19.50	Na Hospodinov rozkaz mu dali mesto Timnat-Serach, ktoré si žiadal na Efrajimskom pohorí. Tam postavil mesto a usadil sa v ňom.
JOS.19.51	Toto sú dedičné vlastníctva, ktoré kňaz Eleazár a Jozua, syn Núna, s predstavenými rodov pridelili lósom izraelským kmeňom v Šile pred Hospodinom pri vchode do stanu stretávania. Takto dokončili rozdelenie krajiny.
JOS.20.1	Hospodin povedal Jozuovi: 
JOS.20.2	„Povedz Izraelitom: ‚Určite si útočiskové mestá, o ktorých som vám hovoril prostredníctvom Mojžiša,
JOS.20.3	aby sa ta uchýlil vrah, ktorý niekoho zabije omylom, neúmyselne. Nech vám slúžia ako útočiská pred krvným pomstiteľom.
JOS.20.4	Ak niekto utečie do jedného z týchto miest, nech sa postaví pri vchode do mestskej brány a verejne prednesie svoju záležitosť starším tohto mesta. Vtedy ho vezmú k sebe do mesta a dajú mu miesto, aby mohol u nich bývať. 
JOS.20.5	Ak by ho krvný pomstiteľ prenasledoval, nevydajú vraha do jeho moci, lebo svojho blížneho zabil neúmyselne, bez toho, že by ho predtým nenávidel. 
JOS.20.6	Nech ostane v tom meste, kým sa nepostaví pred pospolitosť k súdu, až do smrti veľkňaza, ktorý bude v tom čase v úrade. Až potom sa vrah môže vrátiť do svojho mesta, domov do mesta, z ktorého utiekol.‘“
JOS.20.7	Oddelili teda Kedeš v Galilei na pohorí Naftaliho, Síchem na Efrajimskom pohorí, Kirjat-Arbu — to je Hebron — na judskom pohorí.
JOS.20.8	Za Jordánom, východne od Jericha určili Becer na púšti, na rovine z kmeňa Rúbenovcov, Ramót v Gileáde z kmeňa Gádovcov a Golán v Bášane z kmeňa Menaššeovcov.
JOS.20.9	To boli mestá určené pre všetkých Izraelitov aj pre cudzincov, ktorí sa zdržiavali medzi nimi. Ta mal utiecť každý, kto by niekoho omylom zabil, aby nezomrel rukou krvného pomstiteľa, kým sa nepostaví pred pospolitosť.
JOS.21.1	Vtedy pristúpili predstavení rodov Léviovcov ku kňazovi Eleazárovi a k Jozuovi, synovi Núna, a k predstaveným izraelských kmeňov
JOS.21.2	a toto im povedali v Šile, v Kanaáne: „Hospodin prikázal prostredníctvom Mojžiša, aby nám dali mestá na bývanie a pasienky pre náš dobytok.“
JOS.21.3	Izraeliti dali Léviovcom zo svojho dedičného vlastníctva podľa Hospodinovho rozkazu tieto mestá aj s pasienkami: 
JOS.21.4	Lós padol na rody Kohátovcov a lósom pripadlo Léviovcom, potomkom kňaza Árona, trinásť miest z kmeňa Júda, Šimeón a Benjamín.
JOS.21.5	Ostatným Kohátovcom pripadlo lósom desať miest od rodov kmeňa Efrajim, Dán a od polovice kmeňa Menašše.
JOS.21.6	Geršónovcom pripadlo lósom trinásť miest od rodov kmeňa Jissachár, Ašér, Naftali a od polovice kmeňa Menašše v Bášane.
JOS.21.7	Merariovcom pripadlo podľa ich rodov dvanásť miest z kmeňa Rúben, Gád a Zebulún. 
JOS.21.8	Takto Izraeliti dali lósom Léviovcom tieto mestá aj s pasienkami, ako prikázal Hospodin prostredníctvom Mojžiša.
JOS.21.9	Z Júdovho a Šimeónovho kmeňa dali tieto mestá uvedené podľa mena. 
JOS.21.10	Keďže prvý lós padol spomedzi Léviovcov na Áronových potomkov z rodov Kohátovcov, 
JOS.21.11	dali im Kirjat-Arbu, mesto Anákovho otca Arbu — to je Hebron — na judskom pohorí a pasienky okolo neho.
JOS.21.12	No polia tohto mesta aj s jeho dedinami dali Kalébovi, synovi Jefunneho, do vlastníctva.
JOS.21.13	Potomstvu kňaza Árona dali ako útočiskové mesto pre vrahov: Hebron aj s jeho pasienkami, Libnu s jej pasienkami, 
JOS.21.14	Jattír s jeho pasienkami, Eštemou s jej pasienkami, 
JOS.21.15	Cholón s jeho pasienkami, Debír s jeho pasienkami, 
JOS.21.16	Ajin s jeho pasienkami, Juttu s jej pasienkami a Bét-Šemeš s jeho pasienkami — deväť miest od týchto dvoch kmeňov.
JOS.21.17	Z kmeňa Benjamín im dali Gibeón s jeho pasienkami, Gebu, s jej pasienkami, 
JOS.21.18	Anatót s jeho pasienkami, Almón s jeho pasienkami — štyri mestá.
JOS.21.19	Všetkých miest potomstva kňaza Árona bolo spolu trinásť aj s pasienkami.
JOS.21.20	Ostatní Kohátovci, ktorí patrili k léviovským kohátovským rodinám, dostali lósom mestá z kmeňa Efrajim. 
JOS.21.21	Dali im útočiskové mesto pre vrahov Síchem s pasienkami na Efrajimskom pohorí, Gezer s jeho pasienkami,
JOS.21.22	Kibcajim s jeho pasienkami, Bét-Chorón s jeho pasienkami — štyri mestá.
JOS.21.23	Z kmeňa Dán im dali Elteke s jeho pasienkami, Gibbetón s jeho pasienkami, 
JOS.21.24	Ajalón s jeho pasienkami, Gat-Rimmón s jeho pasienkami — štyri mestá.
JOS.21.25	Z územia polovice kmeňa Menašše im dali: Taanach s jeho pasienkami, Jibleám s jeho pasienkami — dve mestá. 
JOS.21.26	Všetkých miest pre rody ostatných Kohátovcov bolo desať aj s ich pasienkami.
JOS.21.27	Geršónovcom z rodov Léviovcov dali z polovice kmeňa Menašše ako útočiskové mesto pre vrahov: Golán v Bášane s jeho pasienkami a Beešteru s jej pasienkami — dve mestá.
JOS.21.28	Z kmeňa Jissachár im dali: Kišjón s jeho pasienkami, Daberat s jeho pasienkami, 
JOS.21.29	Jarmút s jeho pasienkami a Én-Ganním s jeho pasienkami — štyri mestá.
JOS.21.30	Z kmeňa Ašér im dali: Mišál s jeho pasienkami, Abdón s jeho pasienkami, 
JOS.21.31	Chelkat s jeho pasienkami a Rechób s jeho pasienkami — štyri mestá.
JOS.21.32	Z kmeňa Naftali im dali ako útočiskové mesto pre vrahov: Kedeš v Galilei a jeho pasienky, Chammót-Dór s jeho pasienkami a Kartán s pasienkami — tri mestá.
JOS.21.33	Všetkých miest Geršónovcov podľa ich rodov bolo trinásť aj s ich pasienkami.
JOS.21.34	Rodom ostatných léviovských Merariovcov dali z kmeňa Zebulún: Jokneám s jeho pasienkami, Kartu s jej pasienkami, 
JOS.21.35	Dimnu s jej pasienkami a Nahalál s jeho pasienkami — štyri mestá. 
JOS.21.36	Z kmeňa Rúben im dali: Becer s jeho pasienkami, Jahcu s jej pasienkami,
JOS.21.37	Kedemót s jeho pasienkami a Mefaat s jeho pasienkami — štyri mestá.
JOS.21.38	Z kmeňa Gád im dali: útočiskové mesto pre vrahov Ramót v Gileáde s jeho pasienkami, Machanajim s jeho pasienkami,
JOS.21.39	Chešbón s jeho pasienkami, Jazér s jeho pasienkami — spolu štyri mestá.
JOS.21.40	Všetkých miest Merariovcov podľa ich rodov, ktorí ešte ostali z rodov Léviovcov, bolo podľa lósu dvanásť. 
JOS.21.41	Medzi vlastníctvom Izraelitov bolo spolu štyridsaťosem léviovských miest s ich pasienkami. 
JOS.21.42	Každé takéto mesto pozostávalo z mesta a z pasienkov okolo neho. Tak to bolo pri všetkých týchto mestách.
JOS.21.43	Hospodin dal Izraelitom celú krajinu, ktorú prísažne sľúbil dať ich otcom. Zaujali ju a usadili sa v nej.
JOS.21.44	Hospodin im dal odpočinutie zo všetkých strán tak, ako prísažne sľúbil ich otcom, a nikto z ich nepriateľov neobstál pred nimi. Hospodin im vydal do rúk všetkých nepriateľov.
JOS.21.45	Ani slovo sa nestratilo z tých dobrých prísľubov, ktoré dal Hospodin domu Izraela. Všetko sa splnilo.
JOS.22.1	Vtedy si Jozua zavolal Rúbenovcov, Gádovcov a polovicu kmeňa Menašše. 
JOS.22.2	Povedal im: „Zachovali ste všetko, čo vám prikázal Hospodinov služobník Mojžiš a poslúchli ste ma vo všetkom, čo som vám prikázal.
JOS.22.3	Neopustili ste svojich bratov už dlhší čas, až do tohto dňa ste verne zachovávali prikázanie Hospodina, svojho Boha. 
JOS.22.4	Teraz však dal Hospodin, váš Boh, vašim bratom odpočinutie, ako im prisľúbil. Vráťte sa teda a choďte do svojich stanov, do krajiny svojho vlastníctva, ktorú vám dal Hospodinov sluha Mojžiš za Jordánom.
JOS.22.5	Usilovne však zachovávajte prikázanie a zákon, ktorý vám nariadil Hospodinov služobník Mojžiš, aby ste milovali Hospodina, svojho Boha, chodili po jeho cestách, zachovávali jeho prikázanie a slúžili mu celým srdcom a celou dušou.“
JOS.22.6	Jozua ich požehnal, prepustil a oni odišli do svojich stanov.
JOS.22.7	Jednej polovici kmeňa Menašše dal Mojžiš podiel v Bášane, druhej polovici dal Jozua podiel s ich bratmi na západ od Jordánu. Jozua požehnal aj ich, a keď ich prepúšťal do ich stanov, 
JOS.22.8	povedal im: „Vráťte sa do svojich stanov s veľkým bohatstvom, s veľkým množstvom dobytka, striebrom, zlatom, bronzom, železom a s množstvom šiat. Rozdeľte sa so svojimi bratmi o korisť po nepriateľoch.“
JOS.22.9	Rúbenovci, Gádovci a polovica kmeňa Menašše sa vrátili a odišli od Izraelitov zo Šila v Kanaáne, aby odišli do Gileádu, do krajiny svojho vlastníctva, kde sa usadili, ako prikázal Hospodin prostredníctvom Mojžiša. 
JOS.22.10	Keď prišli do Gelilótu pri Jordáne v Kanaáne, Rúbenovci, Gádovci a polovica kmeňa Menašše postavili pri Jordáne oltár veľkých rozmerov.
JOS.22.11	Izraeliti sa dopočuli, že Rúbenovci, Gádovci a polovica kmeňa Menašše postavili oltár na hranici Kanaánu pri Gelilóte, pri Jordáne, na izraelskej strane. 
JOS.22.12	Keď to Izraeliti počuli, zhromaždili celú izraelskú pospolitosť do Šila, aby šli proti nim do boja.
JOS.22.13	Izraeliti vyslali Pinchása, syna kňaza Eleazára k Rúbenovcom, Gádovcom a polovici kmeňa Menašše do Gileádu
JOS.22.14	a s ním desať predstavených, po jednom predstavenom z každej rodiny všetkých izraelských kmeňov. Každý bol predákom svojho rodu medzi tisícami Izraela. 
JOS.22.15	Keď tí prišli k Rúbenovcom, Gádovcom a polovici kmeňa Menašše do Gileádu, povedali im: 
JOS.22.16	„Takto hovorí celá pospolitosť Hospodinova: ‚Akej vierolomnosti ste sa dopustili voči Bohu Izraela, keď sa dnes odvraciate od Hospodina tým, že si staviate oltár, aby ste sa vzbúrili proti Hospodinovi?
JOS.22.17	Nemali sme dosť hriechu s Peórom, od ktorého sme sa dodnes neočistili a pre ktorý prišiel úder na Hospodinovu pospolitosť?
JOS.22.18	Vy sa dnes odvraciate od Hospodina? Ak sa dnes vzbúrite vy proti Hospodinovi, zajtra sa on bude hnevať na celú izraelskú pospolitosť. 
JOS.22.19	Ak je územie vášho dedičného vlastníctva nečisté, prejdite na územie dedičného vlastníctva od Hospodina, kde stojí príbytok Hospodina a usaďte sa medzi nami, len sa nebúrte proti Hospodinovi, nebúrte sa ani proti nám, keď si okrem oltára Hospodina, nášho Boha, staviate vlastný oltár. 
JOS.22.20	Či Hospodinov hnev neprišiel na celú izraelskú pospolitosť, keď sa Zerachov syn Achán dopustil vierolomnosti na veciach pod kliatbou, hoci šlo len o jedného človeka? Či nezomrel pre svoju vinu?‘“
JOS.22.21	Rúbenovci, Gádovci a polovica kmeňa Menašše odpovedali predákom tisícok Izraela:
JOS.22.22	„Boh silný, Boh Hospodin, Boh silný, Boh Hospodin to vie a nech to vie aj Izrael: Ak je to zo vzbury alebo vierolomnosti proti Hospodinovi, nech nás ani dnes neochraňuje.
JOS.22.23	Ak sme si postavili oltár, aby sme sa odvrátili od Hospodina a obetovali sme na ňom spaľovanú alebo pokrmovú obetu alebo obetu spoločenstva, nech nás Hospodin potresce. 
JOS.22.24	Postavili sme ho skôr z obavy, že v budúcnosti by mohli vaše deti povedať našim deťom: ‚Čo máte spoločné s Hospodinom, Bohom Izraela? 
JOS.22.25	Veď Hospodin určil Jordán za hranicu medzi vami a nami. Rúbenovci a Gádovci, nemáte podiel na Hospodinovi!‘ Tým by vaše deti zavinili, že naše deti by sa prestali báť Hospodina. 
JOS.22.26	Preto sme si povedali: Postavme si oltár nie na spaľovanú obetu ani nie na obety s hostinou, 
JOS.22.27	ale aby bol svedkom medzi vami a nami, ako aj medzi našimi potomkami, že chceme svojimi spaľovanými obetami, obetami s hostinou, ako aj obetami spoločenstva konať službu Hospodinovi pred jeho tvárou. Potom v budúcnosti nepovedia vaše deti našim deťom: ‚Vy nemáte podiel na Hospodinovi!‘
JOS.22.28	Povedali sme si teda: Ak by v budúcnosti takto hovorili, nám alebo našim potomkom, odpovieme im: ‚Pozrite na podobu Hospodinovho oltára, ktorý zhotovili naši otcovia, ale nie na spaľované obety ani na obety s hostinou, ani na obety spoločenstva, ale aby bol svedkom medzi nami a vami. 
JOS.22.29	Nech nám ani nenapadne, aby sme sa búrili proti Hospodinovi a odvrátili sa od neho, keď by sme si okrem oltára Hospodina, nášho Boha, ktorý stojí pred jeho príbytkom, stavali oltár na spaľované obety, pokrmové obety a obety s hostinou.‘“
JOS.22.30	Keď kňaz Pinchás a predstavení pospolitosti, predáci tisícok Izraela, počuli, čo povedali Rúbenovci, Gádovci a Menaššeovci, veľmi sa im to páčilo. 
JOS.22.31	Kňaz Pinchás, syn Eleazára, im povedal: „Dnes sme spoznali, že Hospodin je medzi nami, pretože ste sa nedopustili vierolomnosti proti Hospodinovi. Teraz ste zachránili Izraelitov z rúk Hospodina.“ 
JOS.22.32	Nato sa kňaz Pinchás, syn Eleazára, aj predstavení vrátili od Rúbenovcov a Gádovcov z Gileádu do Kanaánu k Izraelitom a vysvetlili im celú záležitosť. 
JOS.22.33	Izraelitom sa to páčilo, dobrorečili Bohu a nehovorili už o tom, že sa vypravia do boja proti nim, aby spustošili krajinu, v ktorej bývali Rúbenovci a Gádovci. 
JOS.22.34	Rúbenovci a Gádovci dali oltáru meno Éd, lebo bude svedkom medzi nami, že Hospodin je Boh.
JOS.23.1	Odvtedy, čo Hospodin dal Izraelitom, aby si odpočinuli od všetkých okolitých nepriateľov, uplynulo mnoho času. Jozua ako starec v pokročilom veku
JOS.23.2	zvolal celý Izrael, jeho starších a predákov, sudcov i správcov a povedal im: „Ja som už starec v pokročilom veku. 
JOS.23.3	Vy ste videli všetko, čo urobil Hospodin, váš Boh, všetkým týmto národom pred vami, lebo Hospodin, váš Boh, sám bojoval za vás.
JOS.23.4	Pozrite, vám i vašim kmeňom som losovaním pridelil za dedičné vlastníctvo územie národov, ktorých zvyšky tu zostali, ako aj územie všetkých národov, ktoré som vykynožil od Jordánu po Veľké more na západe. 
JOS.23.5	Hospodin, váš Boh, ich sám vypudí spred vás, zaženie ich a vy obsadíte ich krajinu, ako vám sľúbil Hospodin, váš Boh. 
JOS.23.6	Buďte zmužilí, verne zachovávajte a plňte všetko, čo je napísané v knihe Mojžišovho zákona; neodchyľujte sa od neho ani napravo, ani naľavo.
JOS.23.7	Nepomiešajte sa s národmi, ktoré ešte zostali medzi vami. Ani len nespomínajte mená ich bohov, neprisahajte na nich, neslúžte im ani sa im neklaňajte.
JOS.23.8	Pridržiavajte sa však Hospodina, svojho Boha, ako ste to robili až dodnes, 
JOS.23.9	lebo Hospodin vyhnal spred vás veľké a mocné národy a dosiaľ pred vami nikto neobstál.
JOS.23.10	Jediný z vás ich bude prenasledovať tisíc, lebo Hospodin, váš Boh, sám bojuje za vás, ako vám sľúbil. 
JOS.23.11	Dajte si veľký pozor na seba a milujte Hospodina, svojho Boha.
JOS.23.12	Ak sa však odvrátite a budete sa pridŕžať zvyšku národov, ktoré ešte zostali pri vás, ak sa spríbuzníte a zmiešate sa s nimi,
JOS.23.13	vedzte, že Hospodin, váš Boh, už tieto národy nevyženie spred vás, ale budú vám pascou, osídlom, bičom na vaše boky a tŕňom vo vašich očiach, kým nebudete vykynožení z tejto dobrej krajiny, ktorú vám dal Hospodin, váš Boh.
JOS.23.14	Ja dnes odchádzam cestou každého pozemšťana. Uvedomte si celým srdcom a celou dušou, že nezanikol ani jeden z dobrých sľubov, ktoré vám dal Hospodin, váš Boh. Všetky sa splnili. Nestratilo sa ani slovo.
JOS.23.15	Ako sa vám splnil každý dobrý prísľub, ktorý vám dal Hospodin, váš Boh, tak dopustí Hospodin na vás všetko zlé, kým vás nevykynoží z tejto dobrej krajiny, ktorú vám dal.
JOS.23.16	Ak prestúpite zmluvu, ktorú vám Hospodin, váš Boh, prikázal zachovávať, ak pôjdete slúžiť iným bohom a klaňať sa im, Hospodinov hnev vzbĺkne proti vám a čoskoro vyhyniete z tejto dobrej krajiny, ktorú vám dal.“
JOS.24.1	Jozua zhromaždil všetky kmene do Síchemu. Povolal starších a predákov, sudcov a správcov Izraela. Keď sa postavili pred Boha,
JOS.24.2	Jozua povedal všetkému ľudu: „Takto hovorí Hospodin, Boh Izraela: Vaši otcovia, Terach, otec Abraháma a Nachóra, kedysi bývali za Veľriekou a slúžili iným bohom.
JOS.24.3	Ja som však vyviedol vášho otca Abraháma spoza Veľrieky a previedol som ho celým Kanaánom, rozmnožil som jeho potomstvo a dal som mu syna Izáka.
JOS.24.4	Izákovi som dal Jákoba a Ezáva, Ezávovi som dal do vlastníctva pohorie Seír. Jákob a jeho synovia zišli do Egypta.
JOS.24.5	Potom som poslal Mojžiša a Árona a trestal som Egypt svojimi skutkami. Potom som vás vyviedol.
JOS.24.6	Keď som vašich otcov vyviedol z Egypta, prišli ste k moru. Egypťania prenasledovali vašich otcov s bojovými vozmi a jazdcami až k Trstinovému moru.
JOS.24.7	Keď volali k Hospodinovi, zoslal mrákavu medzi vás a Egypťanov. Na Egypťanov pustil more, ktoré ich zalialo. Sami ste videli, čo som urobil Egypťanom. Potom ste dlhý čas bývali na púšti.
JOS.24.8	Uviedol som vás do krajiny Amorejčanov za Jordánom. Keď bojovali proti vám, vydal som vám ich do rúk. Obsadili ste ich krajinu a ja som ich vyhubil pred vami.
JOS.24.9	Potom povstal moábsky kráľ Balák, syn Cippóra, a bojoval proti Izraelu. Dal zavolať Beórovho syna Bileáma, aby vás preklínal.
JOS.24.10	Ja som však nechcel počúvať Bileáma, ale znova a znova som vás žehnal a tak som vás vytrhol z jeho ruky. 
JOS.24.11	Keď ste prešli cez Jordán a prišli k Jerichu, bojovali proti vám Jerišania, Amorejčania, Perizzejci, Kanaánčania, Chetiti, Girgašeji, Chivviji a Jebúseji, no ja som ich vydal do vašich rúk.
JOS.24.12	Poslal som pred vami sršne, tie ich vyhnali spred vás a vypudili aj oboch amorejských kráľov. Nestalo sa to tvojím mečom ani tvojím lukom.
JOS.24.13	Dal som vám krajinu, ktorá vás nestála nijakú námahu, mestá, ktoré ste nestavali a usadili ste sa v nich. Jete z viníc a olív, ktoré ste nevysádzali.
JOS.24.14	Preto sa teraz bojte Hospodina, slúžte mu úprimne a verne, odstráňte bohov, ktorým slúžili vaši otcovia za Veľriekou a v Egypte. Slúžte Hospodinovi!
JOS.24.15	Ak sa vám nepáči slúžiť Hospodinovi, vyvoľte si dnes, komu chcete slúžiť: či bohom, ktorým slúžili vaši otcovia za Veľriekou, alebo bohom krajiny Amorejčanov, v ktorej bývate. Ja však i môj dom budeme slúžiť Hospodinovi.“
JOS.24.16	Ľud odpovedal: „Nech nám ani nenapadne opustiť Hospodina a slúžiť iným bohom! 
JOS.24.17	Hospodin je náš Boh. On vyviedol nás a našich otcov z Egypta, z domu otroctva. Pred našimi očami urobil veľké znamenia a chránil nás po celej ceste, ktorou sme šli, i medzi všetkými národmi, cez ktoré sme prechádzali. 
JOS.24.18	Hospodin vyhnal spred nás všetky národy i Amorejčanov, ktorí bývali v tejto krajine, pred nami. Aj my budeme slúžiť Hospodinovi, lebo on je náš Boh.“
JOS.24.19	Vtedy povedal Jozua ľudu: „Nemôžete slúžiť Hospodinovi, lebo on je svätý Boh, žiarlivý Boh, ktorý vám neodpustí priestupky a hriechy.
JOS.24.20	Ak opustíte Hospodina a budete slúžiť cudzím bohom, odvráti sa a bude s vami zle zaobchádzať, zničí vás, hoci predtým s vami zaobchádzal dobre.“
JOS.24.21	Ľud však odvetil Jozuovi: „Nie! My budeme slúžiť Hospodinovi!“ 
JOS.24.22	Jozua povedal ľudu: „Vzájomne ste si svedkami, že ste si vyvolili Hospodina, aby ste mu slúžili.“ Oni odpovedali: „Sme svedkami.“ 
JOS.24.23	„Teraz odstráňte cudzích bohov, ktorých máte medzi sebou, a nakloňte svoje srdce k Hospodinovi, Bohu Izraela.“
JOS.24.24	Nato ľud povedal Jozuovi: „Budeme slúžiť Hospodinovi, nášmu Bohu, a budeme poslúchať jeho hlas.“ 
JOS.24.25	V ten deň uzavrel Jozua s ľudom zmluvu, dal mu ustanovenia a právne predpisy v Sícheme.
JOS.24.26	Jozua napísal všetky tieto slová do knihy Božieho zákona. Potom vzal veľký kameň a postavil ho pod dub pri posvätnom mieste Hospodina.
JOS.24.27	Jozua povedal všetkému ľudu: „Hľa, tento kameň bude svedkom proti nám, lebo počul všetky reči, ktoré nám povedal Hospodin, a bude svedkom proti vám, aby ste nezapreli svojho Boha.“
JOS.24.28	Potom Jozua prepustil ľud do jeho dedičného vlastníctva.
JOS.24.29	Po týchto udalostiach zomrel Jozua, syn Núna, služobník Hospodina. Mal stodesať rokov.
JOS.24.30	Pochovali ho na území jeho dedičného vlastníctva v Timnat-Serachu na Efrajimskom pohorí severne od vrchu Gaaš.
JOS.24.31	Izrael slúžil Hospodinovi, kým žil Jozua a starší, ktorí prežili Jozuu a poznali všetky Hospodinove skutky, ktoré vykonal pre Izrael.
JOS.24.32	Jozefove kosti, ktoré Izraeliti priniesli z Egypta, pochovali v Sícheme na pozemku, ktorý kúpil Jákob od Šechemovho otca Chamóra za sto kesít. Pozemok zdedili Jozefovi synovia.
JOS.24.33	Keď zomrel Áronov syn Eleazár, pochovali ho v Gibei, meste jeho syna Pinchása, ktoré dostal na Efrajimskom pohorí.
JDG.1.1	Po Jozuovej smrti sa Izraeliti pýtali Hospodina: „Kto z nás má prvý vytiahnuť do boja proti Kanaánčanom?“
JDG.1.2	Hospodin odpovedal: „Nech vytiahne Júda, veď jemu som vydal krajinu do rúk.“
JDG.1.3	Nato požiadal Júda svojho brata Šimeóna: „Poď so mnou bojovať proti Kanaánčanom do môjho vylosovaného podielu. Potom pôjdem i ja s tebou do tvojho vylosovaného podielu.“ Šimeón šiel teda s ním.
JDG.1.4	Júdovci vytiahli a Hospodin im vydal do rúk Kanaánčanov i Perizzejcov a pobili v Bezeku desaťtisíc mužov.
JDG.1.5	V Bezeku našli Adoní-Bezeka, bojovali proti nemu a porazili Kanaánčanov i Perizzejcov. 
JDG.1.6	Keď sa Adoní-Bezek dal na útek, prenasledovali ho. Chytili ho a odťali mu palce na rukách i nohách. 
JDG.1.7	Vtedy Adoní-Bezek povedal: „Sedemdesiat kráľov s odťatými palcami na rukách i nohách zbieralo omrvinky pod mojím stolom. Ako som robieval ja, tak mi odplatil Boh.“ Odviedli ho do Jeruzalema a tam zomrel.
JDG.1.8	Júdovci sa dali do boja proti Jeruzalemu a obsadili ho; obyvateľov pobili mečom a mesto podpálili.
JDG.1.9	Potom Júdovci išli proti Kanaánčanom, ktorí bývali na pohorí, v Negeve a na Nížine.
JDG.1.10	Keď Júdovci vyšli proti Kanaánčanom, ktorí bývali v Hebrone — Hebron sa predtým volal Kirjat-Arba —, porazili Šešaja, Achimana a Talmaja.
JDG.1.11	Odtiaľ šli proti obyvateľom Debíru. Debír sa predtým volal Kirjat-Séfer.
JDG.1.12	Kaléb povedal: „Kto porazí Kirjat-Séfer, tomu dám svoju dcéru Achsu za ženu.“
JDG.1.13	Obsadil ho Otníel, syn Kenaza, mladší brat Kaléba, a dal mu svoju dcéru Achsu za ženu.
JDG.1.14	Keď prišla k nemu, naviedla ho, aby žiadal od jej otca pole. Zosadla z osla a Kaléb sa jej spýtal: „Čo si praješ?“ 
JDG.1.15	Ona odvetila: „Daj mi dar. Keďže si ma vydal do krajiny Negevu, daj mi aj vodné pramene.“ Kaléb jej dal Horné aj Dolné pramene.
JDG.1.16	Kéniti, potomkovia Mojžišovho tesťa, vyšli s Júdovcami z Mesta paliem do judskej púšte v Negeve pri Aráde, kde sa usadili medzi tamojším ľudom.
JDG.1.17	Júda však šiel so svojím bratom Šimeónom, pobili Kanaánčanov, ktorí bývali v Cefate a toto prekliate mesto úplne zničili. Preto sa toto mesto volá Chorma.
JDG.1.18	Júdovci obsadili Gazu i s okolím, Aškalón s okolím a Ekrón s okolím. 
JDG.1.19	Hospodin bol s Júdom. Ten obsadil pohorie, ale obyvateľov údolia nemohol vyhnať, lebo mali železné vozy. 
JDG.1.20	Kalébovi dali Hebron, ako prikázal Mojžiš. Ten vyhnal odtiaľ troch Anákových synov.
JDG.1.21	Jebúsejov, obyvateľov Jeruzalema, Benjamínovci však nevyhnali. Preto Jebúseji ostali bývať s Benjamínovcami v Jeruzaleme až podnes.
JDG.1.22	Aj Jozefovci tiahli nahor do Bételu a Hospodin bol s nimi.
JDG.1.23	Jozefovci preskúmali Bétel; mesto sa predtým volalo Lúz.
JDG.1.24	Keď stráže zbadali muža vychádzať z mesta, vyzvali ho: „Ukáž nám, kade možno vniknúť do mesta, a dáme ti milosť.“ 
JDG.1.25	Keď im ukázal miesto, kade možno vniknúť do mesta, a keď mečom dobili mesto, prepustili ho i s celou jeho rodinou.
JDG.1.26	Onen človek odišiel do krajiny Chetitov, postavil mesto a dal mu meno Lúz; tak sa menuje až dodnes.
JDG.1.27	Menašše si nepodmanil obyvateľov Bét-Šeánu ani priľahlé dediny, ani Taanach s priľahlými dedinami, ani obyvateľov Dóru s priľahlými dedinami, ani obyvateľov Jibleámu s priľahlými dedinami, ani obyvateľov Megidda s priľahlými dedinami; a to umožnilo Kanaánčanom zostať v tejto krajine.
JDG.1.28	Keď však Izrael zosilnel, donútil Kanaánčanov k núteným prácam, vyhnať ich však nevládal. 
JDG.1.29	Efrajim nevyhnal Kanaánčanov, ktorí bývali v Gezeri. Kanaánčania zostali bývať medzi nimi.
JDG.1.30	Zebulún nevyhnal obyvateľov Kitrónu ani obyvateľov Nahalálu, a tak Kanaánčania zostali bývať medzi nimi a museli vykonávať nútené práce.
JDG.1.31	Ašér nevyhnal obyvateľov Akka ani obyvateľov Sidonu, Achlábu, Achzíbu, Chelby, Afíku a Rechóbu.
JDG.1.32	Ašérovci zostali bývať medzi domorodými Kanaánčanmi, lebo ich nevládali vyhnať.
JDG.1.33	Naftali nevyhnal obyvateľov Bét-Šemešu ani obyvateľov Bét-Anátu. Tak býval medzi domorodými Kanaánčanmi, ale obyvatelia Bét-Šemešu a Bét-Anátu museli vykonávať nútené práce.
JDG.1.34	Amorejčania vytlačili Dánovcov do pohoria a nedovolili im zísť do údolia.
JDG.1.35	Amorejčania teda zostali bývať v Har-Cherese, Ajalóne a Šaalbíme; ale ruka Jozefovho domu ťažko doliehala na nich a museli vykonávať nútené práce.
JDG.1.36	Územie Amorejčanov siahalo od výstupu Akrabím, od Sely nahor.
JDG.2.1	Anjel Hospodina šiel z Gilgálu nahor do Bochímu a povedal: „Vyviedol som vás z Egypta a priviedol do krajiny, ktorú som prísažne sľúbil vašim otcom. Vyhlásil som: Svoju zmluvu s vami nikdy nezruším.
JDG.2.2	Vy však nesmiete uzavrieť zmluvu s obyvateľmi tejto krajiny. Ich oltáre zbúrajte. No vy ste môj rozkaz neposlúchli. Čo ste to urobili?
JDG.2.3	Preto ešte vyhlasujem: Nevyženiem ich spred vás. Stanú sa vám protivníkmi a ich bohovia sa vám stanú osídlom.“
JDG.2.4	Keď anjel Hospodina povedal tieto slová všetkým Izraelitom, ľud začal hlasito plakať. 
JDG.2.5	Preto nazvali to miesto Bochím a obetovali tam Hospodinovi.
JDG.2.6	Keď Jozua prepustil ľud, Izraeliti odišli, každý do svojho dedičného podielu, aby obsadili krajinu. 
JDG.2.7	Ľud slúžil Hospodinovi po celý čas, čo žil Jozua a starší, ktorí prežili Jozuu a videli všetky veľké Hospodinove skutky, ktoré vykonal pre Izrael.
JDG.2.8	Hospodinov služobník Jozua, syn Núna, zomrel vo veku stodesať rokov. 
JDG.2.9	Pochovali ho na území jeho dedičného podielu v Timnat-Cherese, na Efrajimskom pohorí, severne od vrchu Gaaš.
JDG.2.10	Keď celé toto pokolenie bolo pripojené k svojim predkom, prišlo po ňom ďalšie pokolenie, ktoré nič nevedelo o Hospodinovi ani o diele, ktoré vykonal pre Izrael. 
JDG.2.11	Izraeliti robili, čo sa nepáčilo Hospodinovi a slúžili baalom.
JDG.2.12	Opustili Hospodina, Boha svojich otcov, ktorý ich vyviedol z Egypta, a chodili za inými bohmi, za bohmi okolitých národov, klaňali sa im a tým urážali Hospodina. 
JDG.2.13	Opustili Hospodina a slúžili Baalovi a aštartám. 
JDG.2.14	Preto sa Hospodin rozhneval na Izrael a vydal ho napospas plieniteľom, ktorí ich plienili a ponechal ich okolitým nepriateľom, takže už nemohli pred nimi obstáť. 
JDG.2.15	Kedykoľvek šli do boja, Hospodinova ruka v zlom zasiahla proti nim, ako im pohrozil Hospodin a prísahou potvrdil; dostali sa do veľkej tiesne.
JDG.2.16	Potom im Hospodin vzbudil sudcov, ktorí ich zachraňovali z rúk plieniteľov.
JDG.2.17	Oni však svojich sudcov neposlúchali, lež smilnili s inými bohmi a klaňali sa im. Čoskoro odbočili z cesty, po ktorej chodievali ich otcovia, keď poslúchali Hospodinove prikázania. Nesprávali sa tak ako ich otcovia. 
JDG.2.18	Kedykoľvek im Hospodin ustanovil sudcu, Hospodin bol s ním, a kým sudca žil, vyslobodzoval ich z rúk nepriateľov. Hospodin sa totiž zľutovával nad nimi, keď vzdychali pod tými, čo ich utláčali a trápili. 
JDG.2.19	Len čo sudca zomrel, znova si počínali zle, ba horšie ako ich otcovia, chodili slúžiť a klaňať sa iným bohom. Nezriekli sa svojich skutkov ani zatvrdilého správania.
JDG.2.20	Preto sa Hospodin rozhneval na Izrael a oznámil: „Keďže tento národ porušil zmluvu, ktorú som ich otcom prikázal zachovávať a neposlúchali ma, 
JDG.2.21	ani ja nevyženiem spred neho ani jeden z tých národov, ktoré Jozua pred svojou smrťou ponechal, 
JDG.2.22	a to preto, aby som nimi vyskúšal Izraelitov, či sa budú pridŕžať Hospodinových ciest a chodiť po nich ako ich otcovia, alebo nie.“
JDG.2.23	Hospodin teda ponechal tieto národy v krajine, nevyhnal ich hneď a nevydal ich Jozuovi do rúk.
JDG.3.1	Toto sú národy, ktoré ponechal Hospodin v krajine, aby nimi skúšal všetkých Izraelitov, ktorí nepoznali nijaký boj o Kanaán —
JDG.3.2	chcel totiž, aby ho pokolenia Izraelitov poznali a naučili sa bojovať tí, čo bojovať nevedeli — 
JDG.3.3	päť filištínskych kniežat, všetci Kanaánčania, Sidončania a Chivviji, ktorí obývali Libanonské pohorie od vrchu Baal-Chermón až ta, kde sa ide do Chamátu.
JDG.3.4	Oni sa stali skúškou Izraelitov, aby sa ukázalo, či budú poslúchať príkazy, ktoré Hospodin dal ich otcom prostredníctvom Mojžiša. 
JDG.3.5	Izraeliti bývali medzi Kanaánčanmi, Chetitmi, Amorejčanmi, Perizzejcami, Chivvijmi a Jebúsejmi. 
JDG.3.6	Brali si ich dcéry za ženy, dávali svoje dcéry ich synom a slúžili ich bohom.
JDG.3.7	Izraeliti robili to, čo sa nepáčilo Hospodinovi, zabudli na Hospodina, svojho Boha, a slúžili baalom a ašerám.
JDG.3.8	Hospodin sa nahneval na Izraelitov a vydal ich napospas Kušan-Rišatajimovi, kráľovi Aram-Naharajimu. Izraeliti boli osem rokov poddaní Kušan-Rišatajima. 
JDG.3.9	Izraeliti volali k Hospodinovi o pomoc a Hospodin im poslal záchrancu, ktorý ich vyslobodil: Otníela, Kenazovho syna, Kalébovho mladšieho brata.
JDG.3.10	Hospodinov duch zostúpil naňho a on začal súdiť Izrael. Pustil sa do boja a Hospodin mu dal do moci aramejského kráľa Kušan-Rišatajima. Jeho ruka mocne doliehala na Kušan-Rišatajima.
JDG.3.11	Krajina mala potom štyridsať rokov pokoj, kým Kenazov syn Otníel nezomrel.
JDG.3.12	Keďže Izraeliti ďalej páchali, čo sa Hospodinovi nepáčilo, Hospodin umožnil moábskemu kráľovi Eglónovi ovládnuť Izraelitov, lebo robili, čo sa Hospodinovi nepáčilo.
JDG.3.13	Eglón sa spojil s Ammónčanmi a Amalékmi, zaútočil, porazil Izrael a obsadil Mesto paliem.
JDG.3.14	Izraeliti boli poddaní moábskemu kráľovi Eglónovi osemnásť rokov. 
JDG.3.15	Izraeliti úpenlivo prosili Hospodina o pomoc a Hospodin im poslal záchrancu Ehúda, syna Benjamínovca Geru, ktorý bol ľavák. Po ňom poslali Izraeliti Eglónovi, moábskemu kráľovi, povinný poplatok.
JDG.3.16	Ehúd si zhotovil na lakeť dlhý, obojstranne ostrý meč. Pripásal si ho pod šaty na pravý bok. 
JDG.3.17	Moábskemu kráľovi Eglónovi odovzdal povinný poplatok. Eglón bol veľmi tučný muž. 
JDG.3.18	Keď Ehúd odovzdal povinný poplatok, prepustil mužov, čo tento poplatok priniesli. 
JDG.3.19	On sám sa vrátil od modiel pri Gilgále a povedal: „Pre teba, kráľ, mám tajný oznam.“ Eglón povedal: „Ticho!“ Vtedy všetci, čo stáli okolo neho, vyšli von.
JDG.3.20	Keď Ehúd vošiel k Eglónovi, ten sedel vo svojej chladnej vrchnej sieni, ktorú mal iba pre seba. Ehúd povedal: „Mám pre teba Boží odkaz.“ Eglón vstal z kresla. 
JDG.3.21	Vtedy siahol Ehúd ľavou rukou po meči na pravom boku, vytasil ho a vrazil ho Eglónovi do brucha. 
JDG.3.22	Za čepeľou vnikla aj rukoväť a sadlo sa za ňou zavrelo, lebo meč mu z brucha nevytiahol, a zadným východom vyšiel von. 
JDG.3.23	Potom Ehúd prešiel stĺporadím, dvere vrchnej siene za sebou zavrel a zamkol. 
JDG.3.24	Len čo však vyšiel, prišli Eglónovi sluhovia a keď zistili, že dvere vrchnej siene sú zamknuté, povedali si: „Určite koná potrebu v chladnej izbe.“ 
JDG.3.25	Aj keď čakali príliš dlho, on dvere vrchnej izby neotvoril. Keď vzali kľúč a otvorili, videli, že ich pán leží na zemi mŕtvy. 
JDG.3.26	Kým váhali, Ehúd ušiel. Prešiel popri modlách a unikol do Seíry. 
JDG.3.27	Len čo ta dobehol, dal zatrúbiť na Efrajimskom pohorí, odkiaľ s ním Izraeliti zostúpili a on ich viedol.
JDG.3.28	Povedal im: „Poďte za mnou, lebo Hospodin vám vydal napospas vašich nepriateľov Moábčanov.“ Oni šli za ním, zobrali Moábčanom jordánske brody a nikomu nedovolili prejsť.
JDG.3.29	Vtedy pobili z Moábčanov asi desaťtisíc silných a udatných mužov. Nikto z nich im neunikol. 
JDG.3.30	V ten deň bol Moáb pred Izraelom pokorený. Krajina mala osemdesiat rokov pokoj.
JDG.3.31	Po Ehúdovi sa stal sudcom Anátov syn Šamgar, ktorý voliarskym bodlom pobil šesťsto Filištíncov a tiež vyslobodil Izrael.
JDG.4.1	Aj po Ehúdovej smrti Izraeliti páchali to, čo sa nepáčilo Hospodinovi, 
JDG.4.2	a preto ich Hospodin vydal napospas kanaánskemu kráľovi Jabínovi, ktorý panoval v Chacóre. Veliteľ jeho vojska bol Sisera, ktorý sídlil v Charošet-Gojíme.
JDG.4.3	Izraeliti úpenlivo žiadali od Hospodina pomoc, lebo Jabín mal deväťsto železných vozov a Izraelitov dvadsať rokov tvrdo utláčal.
JDG.4.4	V tom čase súdila v Izraeli prorokyňa Debora, Lappidótova žena. 
JDG.4.5	Sedávala pod Deborinou palmou na Efrajimskom pohorí medzi Rámou a Bételom a Izraeliti prichádzali k nej na súd.
JDG.4.6	Ona poslala po Baráka, Abinoamovho syna, a zavolala ho z Kedeš-Naftali. Oznámila mu: „Hospodin, Boh Izraela, ti prikazuje: ‚Ihneď tiahni na vrch Tabór a vezmi so sebou desaťtisíc mužov spomedzi Naftaliovcov a Zebulúnovcov.
JDG.4.7	Ja ti potom privediem k potoku Kišón Siseru, Jabínovho veliteľa, s jeho vozmi i vojskom a vydám ti ho do rúk.‘“
JDG.4.8	Barák jej odvetil: „Ak pôjdeš so mnou, pôjdem i ja, no ak so mnou nepôjdeš, nepôjdem ani ja.“ 
JDG.4.9	Nato mu povedala: „Pôjdem s tebou, ale v tomto boji sa nepresláviš, lebo Hospodin vydá Siseru do rúk ženy.“ Potom Debora vstala a šla s Barákom do Kedeša. 
JDG.4.10	Barák zvolal do Kedeša Zebulúnovcov a Naftaliovcov; šlo za ním desaťtisíc mužov a išla s ním aj Debora. — 
JDG.4.11	Kénita Cheber sa oddelil od ostatných Kénitov, synov Mojžišovho tesťa Chobába, a postavil si stan pri posvätnom dube v Caanannime pri Kedeši.
JDG.4.12	Keď Siserovi oznámili, že Abinoamov syn Barák vyšiel na vrch Tabór, 
JDG.4.13	Sisera sústredil všetkých deväťsto železných vozov a zvolal všetok ľud, ktorý bol s ním, z Charošet-Gojímu k potoku Kišón. 
JDG.4.14	Debora povedala Barákovi: „Vstaň, lebo práve dnes ti Hospodin vydal Siseru do rúk. Sám Hospodin totiž už vyšiel pred tebou.“ Barák zišiel z vrchu Tabór a za ním desaťtisíc mužov. 
JDG.4.15	Hospodin mečom zmiatol pred Barákom Siseru i všetky vozy, i celý jeho tábor. Sisera zoskočil z voza a pešo utiekol.
JDG.4.16	Barák prenasledoval vozy i tábor až po Charošet-Gojím. Celé Siserovo vojsko padlo mečom, neostal ani jediný muž.
JDG.4.17	Sisera utekal pešo k stanu Jael, ženy Kénitu Chebera, pretože medzi chacórskym kráľom Jabínom a domom Kénijca Chebera bol mier. 
JDG.4.18	Jael vyšla oproti Siserovi a pozvala ho: „Uchýľ sa, pane, uchýľ sa ku mne, neboj sa!“ Keď sa uchýlil k nej do stanu, zakryla ho prikrývkou. 
JDG.4.19	„Daj sa mi, prosím, napiť vody, lebo som smädný.“ I otvorila kožený mech s mliekom, dala sa mu napiť a prikryla ho. 
JDG.4.20	Ešte ju požiadal: „Postav sa ku vchodu stanu a keď niekto príde a spýta sa ťa: ‚Je tu niekto?‘, povedz, že nie.“ 
JDG.4.21	Vtedy Cheberova manželka Jael vzala stanový kolík a kladivo, ticho sa priblížila k nemu a kolíkom mu prerazila sluchy. Kolík vnikol až do zeme. Sisera totiž od únavy tvrdo zaspal. Tak zomrel. 
JDG.4.22	Keď Barák prenasledoval Siseru, Jael mu vyšla naproti a povedala mu: „Poď, ukážem ti muža, ktorého hľadáš!“ Vošiel k nej a hľa, ležal tam mŕtvy Sisera s kolíkom v sluchách. 
JDG.4.23	Boh v ten deň pokoril kanaánskeho kráľa Jabína pred Izraelitmi. 
JDG.4.24	Potom ruka Izraelitov stále tvrdšie doliehala na kanaánskeho kráľa Jabína, až kým ho nezničili.
JDG.5.1	Vtedy spievala Debora s Barákom, Abinoamovým synom, túto pieseň:
JDG.5.2	„Dobrorečte Hospodinovi
JDG.5.2	za to, že vodcovia sa chopili vedenia v Izraeli,
JDG.5.2	za to, že ľud dobrovoľne povstal.
JDG.5.3	Počúvajte, králi,
JDG.5.3	zbystrite sluch, kniežatá!
JDG.5.3	Zaspievam Hospodinovi,
JDG.5.3	zaspievam žalm Hospodinovi, Bohu Izraela.
JDG.5.4	Hospodin, keď si vyšiel zo Seíru,
JDG.5.4	keď si šiel z Edómskych strání,
JDG.5.4	zachvela sa zem,
JDG.5.4	z neba padali kropaje,
JDG.5.4	z oblakov sa liala voda.
JDG.5.5	Vrchy sa klátili pred Hospodinom, Bohom zo Sinaja,
JDG.5.5	pred Hospodinom, Bohom Izraela.
JDG.5.6	Za čias Anátovho syna Šamgara,
JDG.5.6	za dní Jael
JDG.5.6	boli opustené cesty,
JDG.5.6	ľudia chodievali bočnými cestami.
JDG.5.7	Vidiek zostal pustý,
JDG.5.7	dediny v Izraeli boli ako vymreté,
JDG.5.7	kým som nepovstala ja, Debora,
JDG.5.7	kým som nepovstala ja, matka v Izraeli.
JDG.5.8	Ľud si zvolil nových bohov,
JDG.5.8	v bránach mesta sa rozpútal boj;
JDG.5.8	no nebolo vidieť štít ani kopiju
JDG.5.8	pri štyridsaťtisícovom dave Izraela.
JDG.5.9	Moje srdce patrí vodcom Izraela,
JDG.5.9	dobrovoľníkom ľudu!
JDG.5.9	Velebte Hospodina,
JDG.5.10	vy, ktorí jazdíte na svetlohnedých osliciach,
JDG.5.10	sedávate na kobercoch,
JDG.5.10	aj vy, ktorí chodíte na cestách: Uvažujte!
JDG.5.11	Pripojte sa k jasotu pri napájadlách;
JDG.5.11	tam sa oslavuje spravodlivosť Hospodina,
JDG.5.11	jeho spravodlivé skutky
JDG.5.11	v prospech vidiečanov v Izraeli.
JDG.5.11	Vtedy Hospodinov ľud zišiel k bránam.
JDG.5.12	Prebuď sa, prebuď, Debora,
JDG.5.12	prebuď sa, prebuď a zaspievaj pieseň!
JDG.5.12	Vstaň, Barák, odveď ako svojich zajatcov
JDG.5.12	tých, čo zajímali teba, syn Abinoama!
JDG.5.13	K bránam vtedy zostúpil zvyšok
JDG.5.13	vznešeného ľudu,
JDG.5.13	Hospodinov ľud zostúpil so mnou
JDG.5.13	medzi hrdinov.
JDG.5.14	Efrajimovi potomkovia bojovali proti Amalékovi,
JDG.5.14	za tebou zostúpil Benjamín so svojimi oddielmi.
JDG.5.14	Z Machíra zostúpili vodcovia
JDG.5.14	a zo Zebulúna tí, čo nosia žezlo.
JDG.5.15	Jissachárove kniežatá s Deborou,
JDG.5.15	ako Jissachár, tak Barák,
JDG.5.15	sa vydali do údolia po jeho stopách.
JDG.5.15	V Rúbenových rodoch sa konali
JDG.5.15	dlhé porady.
JDG.5.16	Prečo si zostal sedieť v ohradách,
JDG.5.16	počúvať bľakot stád?
JDG.5.16	V Rúbenových rodoch
JDG.5.16	sa konali dlhé porady.
JDG.5.17	Gileád sa zdržiava za Jordánom
JDG.5.17	a prečo Dán zostal pri lodiach?
JDG.5.17	Ašér sa usadil na morskom pobreží
JDG.5.17	a pokojne býva v jeho zátokách.
JDG.5.18	Zebulún je ľud, čo opovrhol smrťou,
JDG.5.18	podobne aj Naftali na vysokých stráňach.
JDG.5.19	Prišli králi a bojovali,
JDG.5.19	vtedy bojovali kanaánski králi
JDG.5.19	v Taanachu pri vodách Megidda,
JDG.5.19	ale striebro si neukoristili.
JDG.5.20	Hviezdy z neba bojovali,
JDG.5.20	zo svojich dráh bojovali proti Siserovi.
JDG.5.21	Kišónsky potok ich odplavil,
JDG.5.21	ten odveký potok je Kišón.
JDG.5.21	Smelo vykroč, duša moja!
JDG.5.22	Vtedy dupotali konské kopytá,
JDG.5.22	vtedy cválali jeho silní.
JDG.5.23	Preklínajte Meróz, vraví Hospodinov anjel,
JDG.5.23	prekľajte, prekľajte jeho obyvateľov,
JDG.5.23	lebo neprišli na pomoc Hospodinovi,
JDG.5.23	na pomoc Hospodinovi medzi hrdinami!
JDG.5.24	Buď medzi ženami požehnaná Jael,
JDG.5.24	žena Kénitu Chebera,
JDG.5.24	nad ženy v stanoch buď požehnaná!
JDG.5.25	Vodu si žiadal, podala mu mlieko
JDG.5.25	a v čaši kniežacej doniesla smotanu.
JDG.5.26	Ruku vystrela, uchopila kolík,
JDG.5.26	pravicou svojou ťažké kladivo,
JDG.5.26	udrela Siseru, rozbila mu hlavu,
JDG.5.26	prerazila mu sluchy.
JDG.5.27	Padol jej k nohám,
JDG.5.27	zrútil sa, vystrel sa.
JDG.5.27	K jej nohám sa zvalil, padol.
JDG.5.27	Kde klesol, padol zabitý.
JDG.5.28	Cez okno hľadí a volá
JDG.5.28	spoza mreže Siserova matka:
JDG.5.28	Prečo tak otáľa návrat jeho voza,
JDG.5.28	prečo len mešká hrkot jeho záprahov?
JDG.5.29	Odpoveď prišla z úst jej najmúdrejších kňažien,
JDG.5.29	ich slová si pripomína sama:
JDG.5.30	Určite sa delia o získanú korisť:
JDG.5.30	jednu či dve zajatkyne pre muža,
JDG.5.30	korisť pestrých rúch pre Siseru,
JDG.5.30	korisť pestrých šiat,
JDG.5.30	jednu-dve pestro tkané šatky na môj krk.
JDG.5.31	Tak nech hynú
JDG.5.31	všetci tvoji nepriatelia, Hospodin!
JDG.5.31	Tí však, čo ho milujú,
JDG.5.31	budú ako slnko pri východe vo svojej sile.“
JDG.5.31	V krajine bol potom pokoj štyridsať rokov.
JDG.6.1	Izraeliti páchali, čo sa nepáčilo Hospodinovi, a preto ich vydal na sedem rokov do moci Midjánčanom.
JDG.6.2	Moc Midjánčanov deptala Izraelitov. Izraeliti si z obavy pred Midjánčanmi pripravili útočiská v horských roklinách, jaskyniach a v strmých skaliskách.
JDG.6.3	Len čo Izraeliti dokončili sejbu, prišli k nim Midjánčania, Amalékovia a východné kmene.
JDG.6.4	Utáborili sa oproti nim a pustošili úrodu krajiny až po oblasť, ktorou sa vchádza do Gazy. Neponechali v Izraeli ani potraviny, ani ovce, ani voly, ani osly. 
JDG.6.5	Prišli so stádami a stanmi, bolo ich ako kobyliek; nebolo ich možné spočítať a ich tiav bolo bez počtu. Vtrhli do krajiny, aby ju spustošili. 
JDG.6.6	Keďže Midjánčania Izrael úplne zbedačili, Izraeliti volali a žiadali Hospodina o pomoc.
JDG.6.7	Keď Izraeliti pre Midjánčanov volali a žiadali Hospodina o pomoc, 
JDG.6.8	Hospodin poslal Izraelitom proroka. Ten im povedal: „Takto hovorí Hospodin, Boh Izraela: Ja som vás vyviedol z Egypta a vyslobodil som vás z domu otrokov.
JDG.6.9	Vytrhol som vás z moci Egypta i z rúk všetkých vašich utláčateľov. Vyhnal som ich spred vás a ich krajinu som dal vám. 
JDG.6.10	Povedal som vám: Ja som Hospodin, váš Boh. Nebojte sa bohov Amorejčanov, v ktorých krajine bývate! No vy ste ma neposlúchli.“
JDG.6.11	Hospodinov anjel prišiel a v Ofre si sadol pod dub, ktorý patril Abíezerovcovi Joášovi. Jeho syn Gideón práve mlátil pšenicu v lisovni, aby ju zachránil pred Midjánčanmi.
JDG.6.12	Hospodinov anjel sa mu zjavil a oslovil ho: „Hospodin s tebou, odvážny hrdina!“ 
JDG.6.13	Gideón odpovedal: „Prosím, pán môj, ak je s nami Hospodin, prečo nás toto všetko postihlo? Kde sú všetky obdivuhodné skutky, o ktorých nám rozprávali naši otcovia? Vravievali: ‚Či nás Hospodin nevyviedol z Egypta?‘ Teraz nás však Hospodin zavrhol a vydal nás napospas Midjánčanom.“
JDG.6.14	Hospodinov anjel sa k nemu obrátil a povedal: „Použi svoju silu a vysloboď Izraelitov z moci Midjánčanov. Či som ťa neposlal?“
JDG.6.15	On však namietol: „Prosím, Pane, ako mám vyslobodiť Izraelitov? Veď môj rod je najchatrnejší z kmeňa Menašše a ja som v dome svojho otca celkom bezvýznamný.“ 
JDG.6.16	Hospodinov anjel ho však ubezpečil: „Keď budem s tebou, Midjánčanov porazíš ako jedného muža.“
JDG.6.17	On mu však povedal: „Ak som získal tvoju priazeň, daj mi znamenie, že sa so mnou zhováraš ty.
JDG.6.18	Len neodíď odtiaľto, kým neprídem k tebe. Chcel by som ti priniesť svoju pokrmovú obetu a predložiť ti ju.“ Odpoveď znela: „Zostanem, kým sa nevrátiš.“
JDG.6.19	Gideón odišiel a pripravil kozľa a z efy múky zarobil nekvasený chlieb. Mäso vložil do koša, polievku nalial do hrnca, vyniesol mu to pod dub a ponúkol ho.
JDG.6.20	Boží anjel mu povedal: „Vezmi mäso a nekvasený chlieb, polož ich na skalu; polievku vylej.“ On to urobil. 
JDG.6.21	Hospodinov anjel sa dotkol koncom palice, ktorú mal v ruke, mäsa i nekvasených chlebov. Zo skaly vyšľahol oheň a pohltil mäso i nekvasené chleby. Hospodinov anjel mu medzitým zmizol z očí.
JDG.6.22	Gideón spoznal, že to bol Hospodinov anjel. Preto zvolal: „Beda, Pane, Hospodin, veď som videl Hospodinovho anjela z tváre do tváre!“ 
JDG.6.23	Hospodin mu však povedal: „Upokoj sa! Neboj sa, nezomrieš“. 
JDG.6.24	Gideón tam postavil oltár na počesť Hospodinovi a nazval ho: „Hospodin je pokoj.“ V abíezerovskej Ofre je dodnes.
JDG.6.25	Ešte v tú noc mu Hospodin prikázal: „Vezmi býka z dobytka svojho otca a ešte jedného sedemročného býka. Zrúcaj Baalov oltár, ktorý patrí tvojmu otcovi, a rozsekaj posvätný stĺp, ktorý je pri ňom!
JDG.6.26	Potom podľa predpisu postav oltár na počesť Hospodinovi, svojmu Bohu, na temene tohto vrchu. Potom vezmi druhého býka a obetuj ho ako spaľovanú obetu na dreve z rozsekaného posvätného stĺpa.“ 
JDG.6.27	Gideón vzal desiatich mužov zo svojich sluhov a vykonal, čo mu nariadil Hospodin. Keďže sa obával domu svojho otca a mužov mesta, neurobil to vo dne, ale v noci. 
JDG.6.28	Keď muži mesta včasráno vstali, videli, že Baalov oltár je zrútený, posvätný stĺp na ňom rozsekaný a na postavenom oltári bol obetovaný druhý býk ako spaľovaná obeta. 
JDG.6.29	Navzájom sa pýtali: „Kto to vykonal?“ Pátrali a vyzvedali, kým nezistili, že to urobil Joášov syn Gideón. 
JDG.6.30	Muži mesta vyzvali Joáša: „Vyveď svojho syna. Musí zomrieť, lebo zrúcal oltár Baala a rozsekal posvätný stĺp, čo je pri ňom.“ 
JDG.6.31	Joáš povedal všetkým, ktorí stáli proti nemu: „Vy chcete obhajovať Baala? Nazdávate sa, že ho ochránite? Kto ho chce obhajovať, nech do rána zomrie! Ak je Baal naozaj Bohom, nech sa obhajuje sám, keď mu zrúcali oltár.“
JDG.6.32	Toho dňa dostal Gideón meno Jerubbaal, čo znamená: „Nech sa Baal obhajuje sám, veď mu Gideón zrúcal oltár.“
JDG.6.33	Všetci Midjánčania, Amalékovia a východné kmene sa spojili, prešli cez Jordán a utáborili sa v doline Jezreel. 
JDG.6.34	Hospodinov duch povzbudil Gideóna, ktorý zatrúbil a týmto spôsobom si privolal k sebe Abíezerovcov.
JDG.6.35	Potom rozoslal poslov po celom Menaššeho území, takže aj tento kmeň bol povolaný. Rozoslal poslov k Ašérovcom, Zebulúnovcom a Naftaliovcom, ktorí mu tiež vyšli v ústrety. 
JDG.6.36	Vtedy Gideón prosil Boha: „Ak chceš prostredníctvom mňa zachrániť Izrael, ako si oznámil, 
JDG.6.37	potom rozprestriem na humne vlnené rúno. Ak bude rosa na rúne a zem dookola bude suchá, poznám, že prostredníctvom mňa zachrániš Izrael, ako si povedal.“
JDG.6.38	Tak sa aj stalo. Keď na druhý deň včasráno vstal a vyžmýkal rúno, vytlačil z neho plnú čašu rosy. 
JDG.6.39	Gideón opäť prosil Boha: „Nech sa tvoj hnev nerozhorí proti mne, keď ešte raz prehovorím. Rád by som to s rúnom skúsil znova. Nech zostane rúno suché a všade okolo neho nech bude rosa.“
JDG.6.40	Boh to tak urobil aj v tú noc. Len rúno bolo suché, kým okolo neho bola celá zem zarosená.
JDG.7.1	Včasráno Jerubbaal, teda Gideón, i všetok ľud, čo bol s ním, vstal a utáboril sa pri prameni Charód. Tábor Midjánčanov bol severne od neho v doline za pahorkom More.
JDG.7.2	Hospodin povedal Gideónovi: „Máš pri sebe priveľa ľudu, než aby som mu vydal Midjánčanov. Izrael sa totiž mohol vystatovať a povedať: ‚Zachránil som sa vlastnou silou.‘
JDG.7.3	Oznám teda, aby ľud počul: ‚Kto sa bojí a chveje sa, môže sa vrátiť a z Gileádskeho pohoria odísť.‘“ Vtedy sa dvadsaťdvatisíc mužov vrátilo a desaťtisíc ich zostalo.
JDG.7.4	Hospodin však Gideónovi povedal: „Ešte stále je tých ľudí priveľa. Rozkáž im, aby zišli k vode, tam ti ich vytriedim. O kom ti poviem: ‚Tento nech ide s tebou,‘ ten nech s tebou ide. No o kom ti poviem: ‚Tento nech nejde s tebou,‘ ten nech s tebou nejde.“ 
JDG.7.5	Gideón teda zaviedol ľudí dolu k vode. Hospodin mu povedal: „Každého, kto bude chlípať vodu ako chlípe pes, postav na jednu stranu. Podobne každého, kto si kľakne na kolená a tak sa napije, postav na druhú stranu.“ 
JDG.7.6	Tých, čo chlípali vodu tak, že si ju dlaňou podávali do úst, bolo tristo mužov. Ostatní z ľudu si k vode kľakli a tak sa napili. 
JDG.7.7	Hospodin povedal Gideónovi: „S tristo mužmi, ktorí chlípali vodu, vás zachránim a vydám ti Midjánčanov do rúk. Ostatní nech odídu každý do svojho domova.“ 
JDG.7.8	Ľud si vzal potravu a svoje trúby. Gideón poslal všetkých Izraelitov domov. Pri sebe si ponechal len tých tristo mužov. Tábor Midjánčanov bol pod ním v údolí.
JDG.7.9	Onej noci mu Hospodin povedal: „Vstaň, zostúp do tábora nepriateľov, lebo som ti ich vydal do rúk. 
JDG.7.10	Ak sa bojíš zostúpiť sám, choď do tábora so svojím služobníkom Purom 
JDG.7.11	a vypočuj, čo budú hovoriť. Vtedy získaš odvahu zísť do tábora.“ Gideón zišiel so svojím služobníkom Purom až k predným strážam na okraji tábora. 
JDG.7.12	Midjánčania, Amalékovia a východné kmene sa utáborili v doline ako kobylky a ich ťavy sa nedali spočítať, bolo ich ako piesku na morskom pobreží.
JDG.7.13	Gideón prišiel práve vtedy, keď jeden muž rozprával druhému, čo sa mu snívalo. Rozprával: „Počuj, čo sa mi snívalo! Peceň jačmenného chleba sa kotúľal na tábor Midjánčanov, dokotúľal sa k stanu, narazil naň tak, že stan padol, prevrátil sa a zostal ležať.“ 
JDG.7.14	Jeho druh mu odvetil: „To neznamená nič iné ako meč Izraelitu Gideóna, Joášovho syna. Boh mu vydal napospas Midjánčanov s celým táborom.“ 
JDG.7.15	Keď Gideón vypočul rozhovor o sne i jeho výklad, poklonil sa, vrátil sa do izraelského tábora a zvolal: „Vstaňte! Hospodin vám vydal do rúk tábor Midjánčanov.“ 
JDG.7.16	Rozdelil tristo mužov na tri oddiely, všetkým dal do rúk trúby, prázdne krčahy a do krčahov fakle. 
JDG.7.17	Povedal im: „Dívajte sa na mňa a robte to, čo ja! Keď prídem na okraj tábora, aj vy urobte to isté, čo urobím ja. 
JDG.7.18	Len čo zatrúbim, zatrúbte aj vy, čo ste so mnou okolo tábora, a zvolajte: ‚Za Hospodina a za Gideóna!‘“
JDG.7.19	Gideón a sto mužov, čo boli s ním, prišli na okraj tábora na začiatku strednej nočnej stráže práve vtedy, keď sa vystriedali stráže. Zatrúbili a rozbili krčahy, ktoré mali v rukách. 
JDG.7.20	Všetky tri oddiely zatrúbili a rozbili krčahy. Do ľavej ruky vzali fakle a do pravej trúby. Trúbili a volali: „Meč za Hospodina a Gideóna!“ 
JDG.7.21	Pritom zostal každý na svojom mieste okolo tábora. V tábore všetci pobehovali, kričali a utekali. 
JDG.7.22	Kým tristo mužov trúbilo, Hospodin obrátil v tábore meč jedného proti druhému. Tábor utekal smerom k Bét-Šitte, k Cerede, k brehu Abél-Mecholy, k Tabbátu.
JDG.7.23	Vtedy boli privolaní muži Izraela z kmeňa Naftali, Ašér a z celého kmeňa Menašše, aby prenasledovali Midjánčanov.
JDG.7.24	Gideón rozoslal poslov po celom Efrajimskom pohorí s výzvou: „Zíďte dolu proti Midjánčanom a obsaďte im vody až po Bét-Baru na Jordáne.“ Všetci muži Efrajima boli povolaní a obsadili vody po Bét-Baru a Jordán. 
JDG.7.25	Zajali obe midjánske kniežatá Oréba a Zeéba
JDG.8.1	Efrajimskí muži vyčítali Gideónovi: „Čo si nám to vykonal, že si nás nezavolal, keď si šiel bojovať proti Midjánčanom?“ Ostro sa s ním pohádali.
JDG.8.2	On odvetil: „Urobil som azda niečo veľké v porovnaní s vami? Či paberky Efrajima nie sú lepšie ako oberačka Abíezera?
JDG.8.3	Do vašej moci vydal Boh midjánske kniežatá Oréba a Zeéba. Čo som mohol urobiť v porovnaní s vami?“ Keď im to takto vysvetlil, zmiernilo sa ich rozčúlenie.
JDG.8.4	Keď prišiel Gideón s tristo mužmi, ktorí boli s ním, k Jordánu, prebrodil ho. Keďže boli od prenasledovania Midjánčanov vyčerpaní a vyhladnutí, 
JDG.8.5	požiadal mužov zo Sukkótu: „Dajte, prosím, niekoľko bochníkov chleba ľuďom, ktorí idú za mnou, lebo sú vyčerpaní a ja prenasledujem midjánskych kráľov Zebacha a Calmunnu.“
JDG.8.6	Sukkótske kniežatá mu odpovedali: „Máš už azda Zebacha a Calmunnu vo svojej moci, aby sme tvojmu vojsku dali chlieb?“ 
JDG.8.7	Gideón im povedal: „Dobre, keď mi Hospodin vydá do rúk Zebacha a Calmunnu, zmlátim vaše telá tŕňmi z púšte a bodliakmi.“ 
JDG.8.8	Odtiaľ odišiel hore do Penuelu a s tamojšími ľuďmi sa podobne zhováral. Aj oni mu však odpovedali ako muži zo Sukkótu.
JDG.8.9	Mužom z Penuelu tiež pohrozil: „Keď sa víťazne vrátim, zrúcam túto baštu.“
JDG.8.10	Zebach a Calmunna boli so svojím táborom v Karkóre, v ktorom bolo asi pätnásťtisíc mužov, čo zostali z celého vojska východných kmeňov. Padlo stodvadsaťtisíc mečom vyzbrojených mužov. 
JDG.8.11	Gideón odišiel cestou kočovníkov východne od Nobachu a Jogbohy a prepadol tábor práve vtedy, keď sa tábor cítil v bezpečí. 
JDG.8.12	Zebach a Calmunna utiekli. On ich však prenasledoval, oboch midjánskych kráľov, Zebacha i Calmunnu, zajal a celý tábor rozohnal.
JDG.8.13	Po boji sa Joášov syn Gideón vracal späť cez priesmyk Cheres 
JDG.8.14	a cestou zadržal jedného mládenca zo sukkótskych mužov. Ten mu pri výsluchu napísal zoznam sedemdesiatich siedmich kniežat a starších zo Sukkótu. 
JDG.8.15	Keď potom Gideón prišiel k mužom zo Sukkótu, povedal: „Pozrite, tu je Zebach a Calmunna, pre ktorých ste ma vysmiali: ‚Máš už azda Zebacha a Calmunnu vo svojej moci, aby sme tvojmu vojsku dali chlieb?‘“ 
JDG.8.16	Pochytal starších mesta a tŕňmi z púšte a bodliakmi zmlátil mužov zo Sukkótu. 
JDG.8.17	Baštu v Penueli zrúcal a mužov mesta pobil.
JDG.8.18	Zebacha a Calmunnu sa spýtal: „Akých mužov ste pozabíjali na vrchu Tabór?“ Odpovedali: „Podobali sa ti, každý vyzeral ako syn kráľa.“ 
JDG.8.19	On povedal: „Boli to moji bratia, synovia mojej matky. Akože žije Hospodin, keby ste ich boli nechali nažive, nezabil by som vás.“
JDG.8.20	Potom vyzval svojho prvorodeného syna Jetera: „Vstaň a zabi ich!“ Chlapec však nevytasil meč, lebo sa bál; bol ešte mladý. 
JDG.8.21	Zebach a Calmunna povedali: „Vstaň a obor sa na nás, lebo aký je muž, taká je jeho sila.“ Vtedy Gideón vstal, zabil Zebacha a Calmunnu a vzal ozdobné mesiačiky z krku ich tiav.
JDG.8.22	Muži z Izraela navrhli Gideónovi: „Buď naším vládcom ty i tvoj syn a vnuk, lebo si nás zachránil z moci Midjánčanov.“
JDG.8.23	Gideón im však odvetil: „Nebudem panovať nad vami a nebude panovať nad vami ani môj syn. Hospodin bude vládnuť nad vami.“
JDG.8.24	Potom Gideón dodal: Mám žiadosť: „Nech mi každý z vás odovzdá jeden z ukoristených krúžkov.“ Nepriatelia nosili totiž zlaté náušnice, lebo boli Izmaeliti.
JDG.8.25	Izraeliti odpovedali: „Ochotne dáme.“ Rozprestreli plášť a každý mu naň hodil jednu ukoristenú náušnicu. 
JDG.8.26	Váha zlatých náušníc, ktoré si vyžiadal, bola tisícsedemsto šeklov zlata, okrem ozdobných mesiačikov, náušníc a purpurových rúch, ktoré nosievali midjánski králi, a okrem ozdobných retiazok z krku ich tiav. 
JDG.8.27	Gideón z toho urobil efód a uložil ho vo svojom meste Ofre. K nemu chodil modloslužobne smilniť celý Izrael. Stal sa osídlom pre Gideóna a jeho dom.
JDG.8.28	Midjánčania boli pred Izraelitmi pokorení a už nikdy nezodvihli hlavu. Za Gideóna žila krajina v mieri štyridsať rokov.
JDG.8.29	Joášov syn Jerubbaal teda odišiel a býval vo svojom dome. 
JDG.8.30	Gideón mal sedemdesiat synov, ktorí vyšli z jeho bedra, lebo mal veľa žien. 
JDG.8.31	Jeho vedľajšia žena, ktorá žila v Sícheme, mu porodila syna a tomu dal meno Abimelech.
JDG.8.32	Joášov syn Gideón zomrel v úctyhodnej starobe. Pochovali ho v hrobe jeho otca Joáša v abíezerovskej Ofre.
JDG.8.33	Len čo Gideón zomrel, Izraeliti začali modloslužobne smilniť s baalmi a Baal-Beríta vyhlásili za svojho boha.
JDG.8.34	Izraeliti si nepripomínali Hospodina, svojho Boha, ktorý ich vyslobodil z moci všetkých okolitých nepriateľov. 
JDG.8.35	Neboli vďační domu Jerubbaala — Gideóna za všetko dobro, ktoré pre Izraelitov vykonal.
JDG.9.1	Jerubbaalov syn Abimelech odišiel do Síchemu k bratom svojej matky a prihovoril sa im i celému rodu domu otca svojej matky:
JDG.9.2	„Dôrazne sa spýtajte všetkých občanov Síchemu: ‚Čo je pre vás lepšie? Či to, aby sedemdesiat mužov, všetci synovia Jerubbaala, panovalo nad vami, alebo aby nad vami vládol jeden muž? Pamätajte, že som z vašich kostí a z vášho tela!‘“ 
JDG.9.3	Toto všetko povedali o ňom bratia jeho matky všetkým občanom Síchemu, ktorých srdce sa priklonilo k Abimelechovi. Povedali si: „Je to náš brat.“ 
JDG.9.4	Odovzdali mu sedemdesiat šeklov striebra z chrámu Baal-Beríta. Abimelech si za ne najal naničhodných a bezohľadných mužov, čo sa k nemu pridali.
JDG.9.5	Vošiel do domu svojho otca v Ofre a na jednom kameni pozabíjal sedemdesiat mužov, všetko svojich bratov, synov Jerubbaala. Zostal len Jerubbaalov najmladší syn Jotám, lebo sa skryl. 
JDG.9.6	Potom sa zhromaždili všetci občania Síchemu a všetci z Bét-Milló, odišli a pri posvätnom dube s posvätným stĺpom v Sícheme vyhlásili Abimelecha za kráľa.
JDG.9.7	Keď to oznámili Jotámovi, odišiel, postavil sa na temeno vrchu Gerizím, hlasno zavolal a povedal im:
JDG.9.7	„Počúvajte ma občania Síchemu a vás vypočuje Boh!
JDG.9.8	Zišli sa spolu stromy,
JDG.9.8	aby si nad sebou pomazali kráľa.
JDG.9.8	Vyzvali olivu: Kraľuj nad nami!
JDG.9.9	Oliva im však odvetila:
JDG.9.9	Mám sa zrieknuť svojho oleja,
JDG.9.9	ktorým sa uctievajú bohovia i ľudia,
JDG.9.9	a vyvyšovať sa nad stromami?
JDG.9.10	Stromy potom vyzvali figovník:
JDG.9.10	Poď a kraľuj nám ty!
JDG.9.11	Figovník im však odpovedal:
JDG.9.11	Mám sa vzdať svojej sladkosti
JDG.9.11	a svojich skvelých plodov
JDG.9.11	a vyvyšovať sa nad stromami?
JDG.9.12	Stromy potom povedali viniču:
JDG.9.12	Poď a kraľuj nám ty!
JDG.9.13	Vinič im však povedal:
JDG.9.13	Mám sa vzdať svojho muštu,
JDG.9.13	ktorý obveseľuje bohov i ľudí,
JDG.9.13	a vyvyšovať sa nad stromami?
JDG.9.14	Potom všetky stromy oslovili bodliak:
JDG.9.14	Poď a kraľuj nám ty!
JDG.9.15	Bodliak povedal stromom:
JDG.9.15	Ak ma naozaj chcete pomazať
JDG.9.15	za kráľa nad sebou,
JDG.9.15	poďte sa skryť v mojej tôni.
JDG.9.15	No ak nie, nech z bodliaka vyšľahne oheň
JDG.9.15	a strávi libanonské cédre!
JDG.9.16	Konali ste teda verne a statočne, keď ste si za kráľa ustanovili Abimelecha? Správali ste sa dobre k Jerubbaalovi a jeho domu? Zaobchádzali ste s ním, ako si zaslúžil? 
JDG.9.17	Môj otec totiž bojoval za vás s nasadením vlastného života a zachránil vás z rúk Midjánčanov. 
JDG.9.18	Vy ste však dnes povstali proti domu môjho otca, povraždili ste jeho synov, sedemdesiat mužov na jednom kameni, a ustanovili ste Abimelecha, syna jeho slúžky, za kráľa nad občanmi Síchemu, lebo je vaším bratom. 
JDG.9.19	Ak ste dnes verne a statočne naložili s Jerubbaalom a jeho domom, radujte sa z Abimelecha a on nech sa raduje z vás. 
JDG.9.20	Ak nie, nech z Abimelecha vyšľahne oheň a strávi občanov Síchemu a Bét-Milló, nech z občanov Síchemu a Bét-Milló vyšľahne oheň a strávi Abimelecha!“
JDG.9.21	Potom Jotám ušiel, aby unikol svojmu bratovi Abimelechovi a usadil sa v Beére.
JDG.9.22	Abimelech panoval nad Izraelom tri roky. 
JDG.9.23	Potom Boh poslal zlého ducha medzi Abimelecha a občanov Síchemu. Občania Síchemu zradili Abimelecha.
JDG.9.24	Násilie na sedemdesiatich Jerubbaalových synoch a ich krv dopadli na Abimelecha, ich brata, ktorý ich povraždil, ako aj na občanov Síchemu, ktorí mu pomáhali pobiť svojich bratov.
JDG.9.25	Občania Síchemu postavili proti nemu na vrchoch zálohy ľudí, ktorí olupovali každého, kto prešiel po ceste popri nich, o čom sa Abimelech dozvedel.
JDG.9.26	Vtedy prišiel Gaal, syn Ebeda, so svojimi bratmi a usadil sa v Sícheme. Občania Síchemu mu prejavili dôveru. 
JDG.9.27	Raz vyšli na pole, vo viniciach oberali hrozno, lisovali ho, usporiadali slávnosť a vošli do chrámu svojho boha. Jedli, pili a preklínali Abimelecha. 
JDG.9.28	Ebedov syn Gaal sa pýtal: „Kto je Abimelech v porovnaní so Síchemom, aby sme slúžili Abimelechovi? Či nie je Jerubbaalovým synom a Zebul jeho správcom? Slúžte radšej mužom Šechemovho otca Chamóra. Prečo by sme mali slúžiť my?
JDG.9.29	Keby som mal tento ľud v moci, odstránil by som Abimelecha.“ Vyzval Abimelecha: „Rozmnož počet svojho vojska a bojuj!“ 
JDG.9.30	Keď veliteľ mesta Zebul počul slová Ebedovho syna Gaala, vzbĺkol jeho hnev. 
JDG.9.31	Tajne poslal poslov k Abimelechovi do Arumy s odkazom: „Pozri, Ebedov syn Gaal a jeho bratia prišli do Síchemu a búria mesto proti tebe. 
JDG.9.32	Teraz v noci vstaň i so svojimi ľuďmi a ukry sa na poli do zálohy! 
JDG.9.33	Ráno pri východe slnka napadni mesto! Keď potom Gaal vytiahne so svojimi ľuďmi proti tebe, nalož s ním podľa okolností, aké sa naskytnú.“
JDG.9.34	Abimelech vstal ešte v noci so všetkými, čo boli s ním, a postavil proti Síchemu zálohy v štyroch oddieloch. 
JDG.9.35	Keď Ebedov syn Gaal vyšiel a postavil sa ku vchodu mestskej brány, vystúpil Abimelech so svojimi mužmi zo zálohy. 
JDG.9.36	Keď Gaal videl ten ľud, povedal Zebulovi: „Pozri, nejaký ľud zostupuje z vrchov.“ Zebul mu odporoval: „Tôňa vrchov sa ti zdá, že sú to muži.“ 
JDG.9.37	Gaal však pokračoval v reči: „Pozri, nejakí muži schádzajú z vyvýšeného stredu zeme a jeden oddiel prichádza od Duba veštcov.“ 
JDG.9.38	Vtedy mu Zebul povedal: „Kde sú teraz tvoje reči? Veď si vravel: ‚Kto je Abimelech, aby sme mu slúžili.‘ Toto je ľud, ktorým si pohŕdal. Teraz vyjdi a bojuj proti nemu!“ 
JDG.9.39	Gaal teda vyrazil v čele síchemských obyvateľov, aby bojoval proti Abimelechovi. 
JDG.9.40	Abimelech ho však zahnal na útek. Popadalo mnoho prebodnutých až ku vchodu mestskej brány. 
JDG.9.41	Abimelech teda zostal v Arume. Zebul vyhnal Gaala i jeho bratov, takže už nesmeli bývať v Sícheme.
JDG.9.42	Na druhý deň ľud vyšiel do poľa. Oznámili to Abimelechovi. 
JDG.9.43	Ten vzal svojich ľudí, utvoril z nich tri oddiely a tie rozostavil do zálohy na poli. Keď videl, že ľudia vyšli z mesta, prepadol ich a pobil. 
JDG.9.44	Abimelech a oddiely, ktoré boli s ním, zaútočili a obsadili vchod do mestskej brány. Dva oddiely prepadli tých, čo boli na poli, a pobili ich. 
JDG.9.45	Potom Abimelech celý deň bojoval proti mestu a dobyl ho. Ľud v ňom povraždil, mesto zrúcal a posypal soľou.
JDG.9.46	Keď to obyvatelia síchemskej bašty počuli, vošli do chrámových úkrytov El-Beríta
JDG.9.47	Abimelechovi oznámili, že sa tam zhromaždili všetci obyvatelia síchemskej bašty. 
JDG.9.48	Abimelech so všetkým ľudom vystúpil na vrch Calmón. Vtom vzal sekeru, nasekal haluziny, zdvihol ju a naložil si ju na plece. Tým, čo boli s ním, povedal: „Čo ste videli, že som urobil, rýchlo urobte aj vy.“ 
JDG.9.49	Všetok jeho ľud nasekal haluziny a nasledoval Abimelecha. Haluzinu nakládli na úkryt a podpálili ju nad tými, čo boli v ňom. Zomreli všetci obyvatelia síchemskej bašty, asi tisíc mužov a žien.
JDG.9.50	Potom odišiel Abimelech k Tébecu, obľahol ho a dobyl. 
JDG.9.51	Uprostred mesta bola pevná bašta. Do nej utiekli všetci muži i ženy i všetci občania mesta, zamkli za sebou a vystúpili na strechu veže. 
JDG.9.52	Abimelech prišiel až k bašte a zaútočil na ňu. Priblížil sa ku vchodu bašty s úmyslom podpáliť ju. 
JDG.9.53	Akási žena zhodila mlynský kameň na hlavu Abimelecha a prerazila mu lebku.
JDG.9.54	Rýchlo zavolal svojho zbrojnoša a rozkázal mu: „Vytas svoj meč, aby nepovedali o mne: ‚Zabila ho žena.‘“ Zbrojnoš ho teda prebodol a on zomrel.
JDG.9.55	Keď Izraeliti videli, že Abimelech zomrel, všetci sa vrátili domov. 
JDG.9.56	Tak odplatil Boh Abimelechovi za zločin, ktorého sa dopustil voči otcovi, keď pobil svojich sedemdesiat bratov.
JDG.9.57	Aj síchemským mužom odplatil Boh za ich zločiny. Takto sa splnila kliatba Jerubbaalovho syna Jotáma.
JDG.10.1	Na záchranu Izraela po Abimelechovi povstal Jissachárovec Tola, syn Puvvu, syna Doda. Sídlil v Šamíre na Efrajimskom pohorí.
JDG.10.2	Súdil Izrael dvadsaťtri rokov. Keď zomrel, pochovali ho v Šamíre.
JDG.10.3	Po ňom povstal Gileádovec Jaír a súdil Izrael dvadsaťdva rokov.
JDG.10.4	Mal tridsať synov, ktorí jazdili na tridsiatich osloch. Mali tridsať miest. Tie sa dodnes volajú Chavvót-Jaír a ležia v kraji Gileád.
JDG.10.5	Keď Jaír zomrel, pochovali ho v Kamóne.
JDG.10.6	Izraeliti znova páchali to, čo sa nepáčilo Hospodinovi. Slúžili baalom a aštartám, bohom Aramejčanov, bohom Ammónčanov, bohom Sidončanov, bohom Moábčanov a bohom Filištíncov. Hospodina opustili a neslúžili mu.
JDG.10.7	Vtedy vzbĺkol Hospodinov hnev proti Izraelitom a vydal ich napospas Filištíncom a Ammónčanom. 
JDG.10.8	Tí v tom čase znepokojovali a utláčali Izraelitov.
JDG.10.8	Osemnásť rokov sužovali všetkých Izraelitov za Jordánom, v krajine Amorejčanov v Gileáde.
JDG.10.9	Ammónčania dokonca prešli cez Jordán bojovať proti Júdovcom, Benjamínovcom i proti Efrajimovcom. Na Izraelitov doľahla veľká tieseň.
JDG.10.10	Izraeliti znova volali k Hospodinovi: „Zhrešili sme proti tebe, lebo sme opustili svojho Boha a slúžili sme baalom.“
JDG.10.11	Hospodin však Izraelitom odpovedal: „Či som vás nevyslobodil z moci Egypťanov, Amorejčanov, Ammónčanov, Filištíncov, 
JDG.10.12	Sidončanov, Amalékov a Midjánčanov, ktorí vás utláčali? Volávali ste ku mne a ja som vás vyslobodzoval z ich moci. 
JDG.10.13	Vy ste ma však znova opustili a slúžili ste iným bohom. Preto vás už nebudem vyslobodzovať. 
JDG.10.14	Choďte a volajte k bohom, ktorých ste si vyvolili! Nech vás vyslobodia v čase vášho súženia!“
JDG.10.15	Izraeliti odpovedali Hospodinovi: „Zhrešili sme, nalož s nami ako uznáš za vhodné, len dnes nás zachráň.“ 
JDG.10.16	Odstránili spomedzi seba cudzích bohov a slúžili Hospodinovi a ten už nevládal hľadieť na utrpenie Izraela.
JDG.10.17	Keď sa Ammónčania pozvolávali a utáborili v Gileáde, Izraeliti sa zhromaždili a utáborili v Micpe.
JDG.10.18	Ľud i kniežatá Gileádu sa navzájom dohodli: „Kto začne bojovať proti Ammónčanom, bude vodcom všetkých obyvateľov Gileádu.“
JDG.11.1	Gileádovec Jefte bol udatný hrdina. Bol synom neviestky. Jeho otcom bol Gileád.
JDG.11.2	Aj vlastná žena porodila synov Gileádovi. Keď však synovia vlastnej ženy dospeli, vyhnali Jefteho. Povedali mu: „Ty nemôžeš dediť v dome nášho otca, lebo si synom inej ženy.“
JDG.11.3	Jefte musel utiecť pred svojimi bratmi a býval v kraji Tób. Tam sa k nemu pridali ničomníci a robievali s ním prepady.
JDG.11.4	Po nejakom čase Ammónčania začali viesť vojnu proti Izraelitom. 
JDG.11.5	Keď sa teda Ammónčania pustili do boja proti Izraelitom, vybrali sa starší Gileádu za Jeftem z kraja Tób. 
JDG.11.6	Navrhli Jeftemu: „Poď, buď naším vodcom, aby sme mohli bojovať proti Ammónčanom.“ 
JDG.11.7	Jefte vyčítal starším Gileádu: „Vy ste ma nenávideli a vyhnali z domu môjho otca. Prečo teraz v tiesni prichádzate ku mne?“ 
JDG.11.8	Starší Gileádu Jeftemu odpovedali: „Práve preto sme sa vrátili k tebe. Keď pôjdeš s nami a budeš bojovať proti Ammónčanom, budeš veliteľom všetkých obyvateľov Gileádu.“
JDG.11.9	Jefte starším Gileádu povedal: „Keď ma privediete naspäť, aby som bojoval s Ammónčanmi, a keď mi ich Hospodin vydá, budem vaším vodcom?“ 
JDG.11.10	Starší Gileádu Jeftemu sľúbili: „Nech Hospodin, ktorý to počúva, bude svedkom medzi nami, ak nebudeme konať podľa tvojho slova.“ 
JDG.11.11	Jefte šiel so staršími Gileádu a ľud ho ustanovil za vodcu a veliteľa. Jefte predniesol v Micpe celú svoju záležitosť pred Hospodinom.
JDG.11.12	Potom Jefte vyslal poslov ku kráľovi Ammónčanov s odkazom: „Čo máš proti mne, že si prišiel vojensky napadnúť moju krajinu?“ 
JDG.11.13	Jefteho poslom kráľ Ammónčanov odpovedal: „Keď Izrael vychádzal z Egypta, obsadil moje územie od Arnónu až po Jabbók a po Jordán. Teraz mi ho dobrovoľne vráť!“ 
JDG.11.14	Jefte znova vyslal poslov k ammónskemu kráľovi 
JDG.11.15	a odkázal mu: „Takto hovorí Jefte: Izrael nevzal Ammónčanom a Moábčanom ich územie.
JDG.11.16	Keď tiahol Izrael z Egypta a šiel púšťou k Trstinovému moru a prišiel do Kadéša, 
JDG.11.17	vtedy Izrael vyslal poslov k edómskemu kráľovi s odkazom: ‚Chcel by som prejsť cez tvoju krajinu.‘ Edómsky kráľ však o tom nechcel ani počuť. Aj k moábskemu kráľovi vyslali poslov, no ani on im to nepovolil. Preto Izrael zostal v Kadéši.
JDG.11.18	Potom šiel púšťou a obišiel územie Edómčanov i Moábčanov. Tak prišli do kraja východne od územia Moábčanov a utáborili sa za Arnónom, no nevstúpili na moábske územie, lebo Arnón je hranicou Moábska.
JDG.11.19	Potom Izrael poslal poslov k amorejskému kráľovi Sichónovi, kráľovi Chešbónu, a požiadal ho: ‚Chcel by som prejsť tvojou krajinou do našej!‘
JDG.11.20	Sichón však nedôveroval tomu, že Izrael cez jeho územie len prejde. Zhromaždil všetok svoj ľud, utáboril sa v Jahci a začal bojovať proti Izraelu. 
JDG.11.21	Hospodin, Boh Izraela, však vydal Sichóna a všetok jeho ľud do rúk Izraela. Izrael ho porazil a obsadil celú krajinu Amorejčanov, ktorí tam bývali. 
JDG.11.22	Obsadili celé územie Amorejčanov od Arnónu až po Jabbók, od púšte až po Jordán. 
JDG.11.23	Hospodin, Boh Izraela, vyhnal Amorejčanov spred izraelského ľudu a ty chceš to územie obsadiť? 
JDG.11.24	Čo ti dovolí obsadiť tvoj boh Kemóš, to obsadíš. Čokoľvek nám dovolí obsadiť Hospodin, náš Boh, to obsadíme.
JDG.11.25	Si ty azda lepší než moábsky kráľ Balák, syn Cippóra? Viedol azda spor s Izraelom alebo sa s ním pustil do boja?
JDG.11.26	Izrael býva v Chešbóne a jeho osadách, v Aroéri a jeho osadách a vo všetkých mestách po oboch brehoch Arnónu už tristo rokov. Prečo ste im tie mestá vtedy neodňali? 
JDG.11.27	Ja som sa neprevinil proti tebe, ty sa však dopúšťaš neprávosti voči mne, keď sa chystáš do boja proti mne. Nech Hospodin, sudca, rozhodne dnes medzi Izraelitmi a Ammónčanmi.“ 
JDG.11.28	Kráľ Ammónčanov však nechcel ani vypočuť odkaz, ktorý mu Jefte poslal.
JDG.11.29	Hospodinov duch zostúpil na Jefteho a on prešiel cez Gileád a Menašše do gileádskej Micpy. Z gileádskej Micpy šiel bojovať proti Ammónčanom.
JDG.11.30	Jefte zložil pred Hospodinom tento sľub: „Ak mi naozaj vydáš Ammónčanov do rúk
JDG.11.31	a ja sa od nich bez ujmy vrátim, potom ktokoľvek mi z dvier môjho domu vyjde v ústrety, bude patriť Hospodinovi ako spaľovaná obeta.“
JDG.11.32	Jefte sa potom pustil do boja proti Ammónčanom a Hospodin mu ich vydal do rúk. 
JDG.11.33	Spôsobil veľkú porážku dvadsiatim mestám od Aroéru po cestu, ktorou sa vchádza do Minnítu, až po Abél-Keramím. Tak boli Ammónčania pokorení pred Izraelitmi.
JDG.11.34	Keď prichádzal Jefte do Micpy k svojmu domu, vyšla mu v ústrety jeho dcéra a tancovala za zvuku tamburíny. Bolo to jeho jediné dieťa; okrem nej nemal ani syna, ani dcéru.
JDG.11.35	Len čo ju uvidel, roztrhol si rúcho a zvolal: „Ach, dcéra moja, hlboko si ma zarmútila. Uvrhla si ma do nešťastia. Dal som sľub Hospodinovi a nemôžem ho zrušiť.“
JDG.11.36	Ona mu odvetila: „Otče môj, keď si dal Hospodinovi sľub, splň ho, veď Hospodin ti umožnil vypomstiť sa tvojim nepriateľom Ammónčanom.“ 
JDG.11.37	Potom otcovi povedala: „Ušetri ma, dopraj mi ešte dva mesiace. Odídem do hôr s priateľkami oplakávať svoje panenstvo.“ 
JDG.11.38	On jej povedal: „Choď.“ Prepustil ju na dva mesiace. Odišla teda so svojimi priateľkami a v horách oplakávala svoje panenstvo. 
JDG.11.39	Po dvoch mesiacoch sa vrátila k otcovi a on svoj sľub splnil. Ona muža nepoznala. Odvtedy je v Izraeli zvykom, že 
JDG.11.40	izraelské dcéry každoročne vychádzajú a štyri dni v roku oplakávajú dcéru Gileádovca Jefteho.
JDG.12.1	Efrajimskí muži boli pozvolávaní, prešli do Cafónu a povedali Jeftemu: „Prečo si vytiahol do boja proti Ammónčanom a nás si nepovolal, aby sme šli s tebou? Podpálime ti dom nad hlavou.“ 
JDG.12.2	Jefte im povedal: „Ja a môj ľud sme mali veľký spor s Ammónčanmi. Keď som vás však požiadal o pomoc, nevyslobodili ste ma z ich rúk. 
JDG.12.3	Keď som teda zistil, že mi pomôcť nechcete, vystavil som nebezpečenstvu vlastný život, začal som bojovať proti Ammónčanom a Hospodin mi ich vydal do rúk. Prečo ste sa teda rozhodli dnes bojovať proti mne?“
JDG.12.4	Jefte zhromaždil všetkých gileádskych mužov a pustil sa do boja proti Efrajimu. Gileádski muži porazili Efrajimovcov, ktorí ich podnecovali: „Ste utečenci z Efrajimu.“ Gileád totiž leží medzi Efrajimom a Menaššem. 
JDG.12.5	Gileádovci obsadili Efrajimovcom jordánske brody. Keď nejaký utečenec z Efrajimu povedal: „Chcem sa prebrodiť na druhú stranu!“, gileádski muži sa ho spýtali: „Si Efrajimovec?“ Keď povedal: „Nie som!“,
JDG.12.6	rozkázali mu: „Vyslov slovo šibbólet!“ On povedal „sibbólet“, lebo to slovo nevedel správne vysloviť, vtedy ho chytili a zabili pri jordánskom brode. Pri tejto príležitosti padlo štyridsaťdvatisíc Efrajimovcov.
JDG.12.7	Jefte bol sudcom v Izraeli šesť rokov. Keď zomrel Gileádovec Jefte, pochovali ho v ktoromsi gileádskom meste.
JDG.12.8	Po ňom bol sudcom v Izraeli Ibcán z Betlehema. 
JDG.12.9	Mal tridsať synov a tridsať dcér, ktoré povydával z domu, a tridsať dcér priviedol svojim synom z iného miesta. Ibcán bol sudcom v Izraeli sedem rokov.
JDG.12.10	Keď Ibcán zomrel, pochovali ho v Betleheme.
JDG.12.11	Po ňom sa sudcom v Izraeli stal Zebulúnovec Elón. On súdil Izrael desať rokov.
JDG.12.12	Keď Zebulúnovec Elón zomrel, pochovali ho v zebulúnskom kraji v Ajalóne.
JDG.12.13	Po ňom za sudcu v Izraeli nastúpil Piratónčan Abdón, Hillélov syn. 
JDG.12.14	Mal štyridsať synov a tridsať vnukov, ktorí jazdievali na sedemdesiatich mladých osloch. On súdil Izrael osem rokov.
JDG.12.15	Keď zomrel Piratónčan Abdón, syn Hilléla, pochovali ho v Piratóne v Efrajimskej krajine na pohorí Amalékov.
JDG.13.1	Izraeliti potom znova páchali, čo sa nepáčilo Hospodinovi, takže Hospodin ich vydal do rúk Filištíncov na štyridsať rokov.
JDG.13.2	Bol istý muž z Corey, z rodu Dánovcov, menom Manóach. Jeho žena bola neplodná a nerodila.
JDG.13.3	Hospodinov anjel sa zjavil žene a povedal: „Pozri, si neplodná, nerodila si; no predsa počneš a porodíš syna. 
JDG.13.4	Preto dávaj pozor, nepi víno ani nijaký opojný nápoj a nejedz nič nečisté. 
JDG.13.5	Veď počneš a porodíš syna. Jeho hlavy sa britva nesmie dotknúť. Chlapec bude Božím zasvätencom
JDG.13.6	Žena to šla oznámiť svojmu mužovi. Povedala: „Prišiel ku mne Boží muž. Vyzeral ako Boží anjel a vzbudzoval bázeň. Neopýtala som sa ho, odkiaľ je a on mi nepovedal svoje meno. 
JDG.13.7	Povedal mi však: ‚Počneš a porodíš syna. Preto nepi víno ani iný opojný nápoj a nejedz nič nečisté. Chlapec bude Božím zasvätencom od svojho narodenia až do smrti.‘“
JDG.13.8	Manóach sa modlil k Hospodinovi: „Pane, prosím, nech ten Boží muž, ktorého si poslal, príde ešte raz k nám! Nech nás poučí, ako máme zaobchádzať s chlapcom, ktorý sa má narodiť“. 
JDG.13.9	Boh splnil Manóachovu prosbu. Boží anjel prišiel ešte raz k žene, keď sedela na poli a jej muž Manóach nebol s ňou. 
JDG.13.10	Žena bežala oznámiť to svojmu mužovi. Povedala mu: „Zjavil sa mi ten muž, čo onoho dňa prišiel ku mne.“ 
JDG.13.11	Manóach vstal, šiel za svojou ženou, prišiel k tomu mužovi a opýtal sa ho: „Ty si ten muž, ktorý oslovil túto ženu?“ Ten mu odvetil: „Som.“ 
JDG.13.12	Manóach sa opýtal: „Keď sa splní tvoje slovo, ako má byť chlapec vychovávaný a čo má robiť?“ 
JDG.13.13	Anjel Hospodina odpovedal Manóachovi: „Nech sa žena chráni všetkého, na čo som ju upomínal: 
JDG.13.14	Nech nepije nič, čo pochádza z viničného kmeňa, nech nepije víno ani opojný nápoj, nech neje nič nečisté, nech dodržiava všetko, čo som jej prikázal.“
JDG.13.15	Manóach povedal Hospodinovmu anjelovi: „Chceli by sme ťa zdržať a pripraviť ti kozľa.“
JDG.13.16	Hospodinov anjel však Manóachovi odpovedal: „Keby si ma aj zdržal, nejedol by som z tvojho jedla. No ak pripravíš spaľovanú obetu Hospodinovi, prines ju.“ Manóach totiž nevedel, že je to Hospodinov anjel, 
JDG.13.17	preto sa spýtal Hospodinovho anjela: „Ako sa voláš? Keď sa tvoje slová splnia, chceli by sme ti prejaviť poctu.“
JDG.13.18	Hospodinov anjel mu odpovedal: „Prečo sa pýtaš na moje meno? Je tajomné.“
JDG.13.19	Manóach vzal kozľa i pokrmovú obetu a obetoval to na skale Hospodinovi, ktorý pred Manóachom a jeho ženou urobil predivnú vec: 
JDG.13.20	Keď plameň z oltára vystupoval k nebu, vzniesol sa Hospodinov anjel v plameni oltára hore. Pri pohľade na to Manóach a jeho žena padli tvárou na zem.
JDG.13.21	Hospodinov anjel sa Manóachovi ani jeho žene už nikdy nezjavil. Vtedy si Manóach uvedomil, že to bol Hospodinov anjel. 
JDG.13.22	Manóach povedal svojej žene: „Určite zomrieme, lebo sme videli Boha.“
JDG.13.23	Jeho žena mu však povedala: „Keby nás Hospodin hodlal zabiť, nebol by prijal od nás ani spaľovanú, ani pokrmovú obetu. Nebol by nám to všetko ukázal ani by nám teraz nebol niečo také oznámil.“ 
JDG.13.24	Žena porodila syna a dala mu meno Samson. Chlapec rástol a Hospodin ho požehnával.
JDG.13.25	Hospodinov duch začal v ňom pôsobiť v Machane-Dáne medzi Coreou a Eštaólom.
JDG.14.1	Samson zišiel do Timny a tam sa zahľadel do jednej z filištínskych dcér.
JDG.14.2	Keď sa vrátil domov, oznámil svojmu otcovi a matke: „V Timne som videl jednu z filištínskych dcér. Tú mi teda vezmite za ženu.“
JDG.14.3	Otec a matka ho prehovárali: „Nie je azda medzi dcérami tvojich bratov a v celom tvojom ľude žena, že si chceš vziať ženu spomedzi neobrezaných Filištíncov?“ Samson však otcovi odvetil: „Túto mi vezmi, lebo ona sa mi páči!“
JDG.14.4	Jeho otec a matka nevedeli, že to pochádza od Hospodina, ktorý hľadá zámienku proti Filištíncom. V tom čase totiž Filištínci vládli nad Izraelom. 
JDG.14.5	Samson zišiel s otcom i matkou do Timny. Keď prichádzali k viniciam Timny, náhle proti nim vyskočil mladý revúci lev. 
JDG.14.6	Hospodinov duch ovládol Samsona a on holými rukami roztrhol leva ako kozľa. Otcovi ani matke nepovedal, čo vykonal.
JDG.14.7	Potom zišiel dolu, pozhováral sa s tou ženou, čo sa mu páčila. 
JDG.14.8	Keď si ju po nejakom čase šiel vziať za ženu, odbočil z cesty, aby sa podíval na mŕtveho leva. V tele leva bol roj včiel a med. 
JDG.14.9	Vzal do ruky plást medu a cestou z neho jedol. Prišiel k otcovi i matke a dal jesť aj im. Nepovedal im však, že plást medu vybral z mŕtveho leva. 
JDG.14.10	Jeho otec potom zišiel k tej žene a Samson tam usporiadal hostinu, ako robievali mládenci. 
JDG.14.11	Keď ho uvideli, vybrali mu tridsať družbov, aby boli s ním. 
JDG.14.12	Samson im povedal: „Dám vám hádanku. Ak mi ju naozaj rozlúštite za sedem dní trvania hostiny, dám vám tridsať košieľ a tridsať sviatočných šiat.
JDG.14.13	Ak mi ju však nedokážete rozlúštiť, tých tridsať košieľ a tridsať sviatočných šiat mi dáte vy.“ Povedali mu: „Povedz nám tú hádanku, chceme ju počuť.“ 
JDG.14.14	On im povedal: „Z pažravca vyšiel pokrm a zo siláka vyšla sladkosť.“ Hádanku nevedeli rozlúštiť ani za tri dni. 
JDG.14.15	Na štvrtý deň naliehali na Samsonovu ženu: „Prehovor svojho muža, aby nám prezradil hádanku. Ak nie, spálime ťa aj s domom tvojho otca.“
JDG.14.16	Potom Samsonova žena s plačom pred ním vravela: „Ty ma len nenávidíš a nemiluješ ma. Mojim súkmeňovcom si dal hádanku a mne si ju neprezradil.“ Samson jej povedal: „Veru, to som neprezradil ani otcovi, ani matke a tebe by som to mal prezradiť?“ 
JDG.14.17	S plačom na neho naliehala až do siedmeho dňa hostiny. Po toľkom naliehaní jej to na siedmy deň prezradil. Ona potom hádanku prezradila svojim súkmeňovcom.
JDG.14.18	Na siedmy deň pred západom slnka sa ho spýtali muži mesta: „Čo je sladšie ako med? Čo je mocnejšie ako lev?“ On im odpovedal: „Keby ste neboli orali na mojej jalovičke, neboli by ste rozlúštili moju hádanku.“ 
JDG.14.19	Samsona ovládol Hospodinov duch, zostúpil do Aškalónu a zabil tam tridsať mužov. Pobral im, čo mali, a sviatočné šaty dal tým, čo rozlúštili hádanku. Rozpálený hnevom odišiel hore do otcovského domu. 
JDG.14.20	Samsonovu ženu dali potom jednému z jeho družbov, ktorý bol Samsonovým priateľom.
JDG.15.1	Neskôr počas žatvy pšenice Samson navštívil svoju ženu, priniesol kozľa a povedal: „Chcem vojsť do izby k svojej žene.“ Jej otec mu však nedovolil vojsť. 
JDG.15.2	Povedal: „Myslel som si, že si ju znenávidel, a preto som ju dal tvojmu družbovi. Jej mladšia sestra je krajšia ako ona, nech je tvoja namiesto nej!“
JDG.15.3	Samson im však odpovedal: „V tomto prípade sa voči Filištíncom nepreviním, ak im vykonám niečo zlé.“
JDG.15.4	Samson odišiel a pochytal tristo líšok. Potom vzal fakle a líšky pospájal chvostami do dvojíc tak, že medzi chvosty každej dvojice pripevnil fakľu.
JDG.15.5	Pozapaľoval fakle a líšky pustil Filištíncom do obilia. Takto zapálil nielen snopy v krížoch a obilie na koreni, ale aj vinice a olivové sady. 
JDG.15.6	Filištínci sa vypytovali: „Kto to urobil?“ Dostali odpoveď: „Timňanov zať Samson, lebo mu vzal ženu a dal ju jeho družbovi.“ Filištínci vyšli a upálili ju i s otcom.
JDG.15.7	Samson im povedal: „Za toto, čo ste vykonali, neprestanem, kým sa vám nevypomstím.“ 
JDG.15.8	Mlátil ich teda sprava i zľava, utrpeli ťažkú porážku. Potom zišiel a býval v skalnej rokline Etám.
JDG.15.9	Filištínci vyšli hore, utáborili sa v Judsku a pripravili sa zaútočiť na Lechi. 
JDG.15.10	Muži z Judska sa spýtali: „Prečo ste prišli bojovať proti nám?“ Odpovedali: „Vyšli sme spútať Samsona a odplatiť mu to, čo on urobil nám.“ 
JDG.15.11	Tritisíc mužov z Judska zostúpilo ku skalnej rokline Etám a vyčítalo Samsonovi: „Nevieš, že nad nami vládnu Filištínci? Čo si nám to vykonal?“ Odpovedal im: „Ako oni urobili mne, tak som ja urobil im.“ 
JDG.15.12	„Prišli sme ťa spútať a vydať ťa do rúk Filištíncov.“ Samson im povedal: „Prisahajte mi, že vy sami ma nenapadnete!“ 
JDG.15.13	Odpovedali mu: „Nenapadneme ťa, len ťa spútame a vydáme ťa do ich rúk, ale určite ťa nechceme usmrtiť.“ Nato ho spútali dvoma novými povrazmi a vytiahli z rokliny. 
JDG.15.14	Keď prišiel do Lechi a Filištínci mu vyšli v ústrety s bojovým pokrikom, zrazu ho prenikol Hospodinov duch a povrazy na jeho ramenách boli ako ohňom opálené ľanové vlákna a putá na jeho rukách povolili.
JDG.15.15	Našiel čerstvú osliu čeľusť, vystrel ruku, uchopil čeľusť a pobil ňou tisíc mužov. 
JDG.15.16	Potom Samson povedal:
JDG.15.16	„Čeľusťou z osla som z nich urobil veľkú hromadu,
JDG.15.16	čeľusťou z osla som pobil tisíc mužov.“
JDG.15.17	Keď dohovoril, čeľusť z ruky ďaleko odhodil. Preto nazvali to miesto Rámat-Lechi
JDG.15.18	Veľmi vysmädnutý volal k Hospodinovi: „Ty si viedol svojho služobníka k tomuto veľkému vyslobodeniu a teraz musím zomrieť smädom a padnúť do rúk neobrezancov?“
JDG.15.19	Vtedy Boh roztvoril priehlbeň v Lechi, z ktorej vystrekla voda. Keď sa z nej napil, pookrial a ožil. Preto prameňu, ktorý je v Lechi dodnes, dal meno Én-Kore
JDG.15.20	Samson súdil Izrael za čias Filištíncov dvadsať rokov.
JDG.16.1	Keď raz prišiel Samson do Gazy a uvidel tam neviestku, vošiel k nej.
JDG.16.2	Len čo obyvatelia Gazy počuli: „Samson prišiel sem,“ zbehli sa a pri mestskej bráne celú noc na neho striehli a až do svitania ticho vyčkávali. Povedali: „Na úsvite ho zabijeme.“ 
JDG.16.3	Samson ležal do polnoci. O polnoci vstal, chytil vráta mestskej brány s verajami a závorou, vzal to na plecia a vyniesol na temeno vrchu smerom k Hebronu.
JDG.16.4	Potom sa v údolí Sorék zaľúbil do ženy menom Delila. 
JDG.16.5	Nato prišli k nej filištínske kniežatá a povedali jej: „Snaž sa ho zvábiť a vyzvedieť, odkiaľ má svoju veľkú silu a ako by sme ho mohli premôcť, spútať a ovládnuť. Potom ti každý z nás dá tisícsto šeklov striebra.“
JDG.16.6	Delila naliehala na Samsona: „Povedz mi, v čom je tvoja veľká sila a čím ťa treba zviazať, aby ťa ovládli.“ 
JDG.16.7	Samson jej povedal: „Ak ma poviažu siedmimi čerstvými, ešte nevyschnutými lukovými tetivami, zoslabnem a budem ako ktokoľvek iný.“ 
JDG.16.8	Filištínske kniežatá jej doniesli sedem čerstvých, ešte nevyschnutých lukových tetív a ona ho nimi poviazala. 
JDG.16.9	Niekoľkí muži striehli v jej komore. Vtedy skríkla: „Samson, Filištínci idú na teba!“ On však roztrhol tetivy, ako sa trhá niť z kúdele, keď sa jej dotkne plameň, a tajomstvo jeho sily zostalo neodhalené.
JDG.16.10	Vtedy Delila povedala Samsonovi: „Luhal si mi a oklamal si ma. Teraz mi prezraď, čím ťa možno spútať.“ 
JDG.16.11	On jej odvetil: „Ak ma poviažu novými povrazmi, ktoré neboli dosiaľ použité pri práci, zoslabnem a budem ako ktokoľvek iný.“ 
JDG.16.12	Nato Delila vzala nové povrazy, spútala ho nimi a zvolala: „Samson, Filištínci idú na teba!“ Zatiaľ v komore na neho striehli. On však postrhával povrazy z ramien ako nite. 
JDG.16.13	Delila vyčítala Samsonovi: „Až dosiaľ si ma podvádzal a luhal si mi. Prezraď mi, čím ťa možno spútať.“ Odpovedal jej: „Ak spletieš sedem vrkočov z mojej hlavy s osnovou a upevníš ich kolíkom, oslabnem a budem ako ktokoľvek iný.“ 
JDG.16.14	Vtedy ho uspala, splietla sedem vrkočov z jeho vlasov s osnovou a upevnila kolíkom. Potom zvolala naňho: „Samson, Filištínci idú na teba!“ On sa prebudil zo spánku a vytrhol kolík s tkáčskym člnkom i s osnovou. 
JDG.16.15	Delila mu dohovárala: „Ako môžeš povedať: ‚Milujem ťa,‘ keď tvoje srdce nie je pri mne? Už trikrát si ma podviedol a neprezradil si mi, v čom je tvoja veľká sila.“ 
JDG.16.16	Keď ho celé dni trápila svojimi rečami a naliehala naňho, že bol na smrť unavený,
JDG.16.17	otvoril jej svoje srdce a povedal jej: „Mojej hlavy sa dosiaľ britva nedotkla, lebo od života matky som Božím zasvätencom. Keby ma ostrihali, sila by ma opustila a bol by som slabý ako ktokoľvek iný.“
JDG.16.18	Delila videla, že jej úplne otvoril srdce. Filištínskym kniežatám odkázala: „Teraz už poďte, lebo mi úplne otvoril srdce.“ Filištínske kniežatá prišli a priniesli aj striebro. 
JDG.16.19	Ona ho uspala na svojich kolenách a zavolala jedného muža, ktorý mu ostrihal sedem vrkočov na hlave. Samson začal slabnúť a sila ho opustila. 
JDG.16.20	Vtedy zvolala: „Samson, Filištínci idú na teba!“ Keď sa prebudil zo spánku, pomyslel si: „Ako vždy dosiaľ, aj teraz zhodím ich putá.“ Nevedel však, že Hospodin odstúpil od neho. 
JDG.16.21	Filištínci ho chytili, vypichli mu oči a odviedli ho do Gazy. Tam ho spútali bronzovými okovami. Vo väzení musel mlieť.
JDG.16.22	Vlasy na hlave mu však po ostrihaní začali znova rásť.
JDG.16.23	Filištínske kniežatá sa zhromaždili, aby priniesli veľkú obetu na počesť svojho boha Dagóna a oddali sa zábave. Vraveli:
JDG.16.23	„Náš boh nám vydal do rúk
JDG.16.23	nášho nepriateľa Samsona.“
JDG.16.24	Keď ľud uvidel Samsona, oslavoval svojho boha a volal:
JDG.16.24	„Náš boh nám vydal do rúk
JDG.16.24	nášho nepriateľa,
JDG.16.24	ktorý pustošil našu krajinu
JDG.16.24	a pobil mnoho našich ľudí.“
JDG.16.25	Keď sa rozveselili, zvolali: „Doveďte Samsona, aby nás pozabával.“ Priviedli teda Samsona z väzenia a on ich musel zabávať. Keď ho potom postavili medzi stĺpy, 
JDG.16.26	Samson povedal mládencovi, ktorý ho viedol za ruku: „Veď ma, aby som sa dotkol stĺpov, na ktorých spočíva dom, a mohol sa o ne oprieť.“ 
JDG.16.27	Dom bol plný mužov i žien a boli tam všetky filištínske kniežatá. Na streche bolo okolo tritisíc mužov a žien, čo hľadeli na zábavu so Samsonom. 
JDG.16.28	Vtedy Samson vzýval Hospodina a prosil: „Pane, Hospodin! Spomeň si na mňa a ešte raz mi daj predošlú silu, Bože, nech sa vypomstím Filištíncom aspoň za jedno z mojich očí.“ 
JDG.16.29	Nato Samson pevne objal oba prostredné stĺpy, na ktorých spočívala stavba, jeden pravou a druhý ľavou rukou a oprel sa o ne. 
JDG.16.30	Povedal: „Nech zomriem spolu s Filištíncami.“ Celou silou sa oprel a dom spadol na kniežatá i na všetok ľud, čo bol v ňom. Mŕtvych, ktorých usmrtil, keď zomrel, bolo viac ako tých, čo usmrtil zaživa. 
JDG.16.31	Jeho bratia so všetkými príbuznými zostúpili, odniesli ho, vrátili sa a pochovali ho medzi Coreou a Eštaólom v hrobe jeho otca Manóacha. Samson súdil Izrael dvadsať rokov.
JDG.17.1	Na Efrajimskom pohorí bol muž, ktorý sa volal Micha. 
JDG.17.2	Ten sa priznal svojej matke: „Tisícsto šeklov striebra, ktoré ti vzali a pre ktoré si vyslovila kliatbu, a to aj predo mnou, je u mňa, ja som ho vzal.“ Matka mu odpovedala: „Syn môj, nech ťa Hospodin požehná!“
JDG.17.3	On potom vrátil matke tisícsto šeklov striebra. Matka na to povedala: „Toto striebro som vlastnou rukou zasvätila Hospodinovi, aby sa z neho urobil môjmu synovi rytý a liaty obraz. Dávam ti ho teraz späť.“
JDG.17.4	On však vrátil striebro matke. Nato matka vzala dvesto šeklov striebra a dala ich zlatníkovi. Ten z neho urobil tesanú a liatu modlu, ktorá bola potom v Michovom dome.
JDG.17.5	Tento muž Micha mal totiž domácu svätyňu, zhotovil efód i domácich bohov a jedného zo svojich synov ustanovil za kňaza.
JDG.17.6	V tom čase v Izraeli nebolo kráľa a každý robil, čo uznal za správne.
JDG.17.7	Bol istý mládenec z judského Betlehema, z Júdovho rodu; bol to Léviovec, ktorý sa tam zdržiaval ako cudzinec.
JDG.17.8	Ten muž odišiel z mesta, z judského Betlehema, aby sa ako cudzinec prechodne usadil na vhodnom mieste. Cestou prišiel na Efrajimské pohorie k Michovmu domu.
JDG.17.9	Keď sa ho Micha opýtal: „Odkiaľ prichádzaš,“ odpovedal: „Som Léviovec z judského Betlehema a chcem prechodne bývať ako cudzinec, kde sa mi naskytne.“ 
JDG.17.10	Micha mu povedal: „Zostaň u mňa a buď mi otcom a kňazom. Ročne ti dám desať šeklov striebra ako aj ošatenie a stravu.“ Léviovec ponuku prijal.
JDG.17.11	Rozhodol sa zostať u toho muža. Mládenec sa mu stal akoby synom. 
JDG.17.12	Micha ustanovil mladého Léviovca za kňaza a ten zostal v jeho dome ako kňaz.
JDG.17.13	Micha si pomyslel: „Teraz som presvedčený, že Hospodin bude so mnou dobre zaobchádzať, lebo kňazom sa mi stal Léviovec.“
JDG.18.1	V tom čase Izrael nemal ešte kráľa.
JDG.18.1	Vtedy si kmeň Dánovcov hľadal dedičné vlastníctvo, aby sa usadil. Až dovtedy totiž nedostal medzi izraelskými kmeňmi dedičné vlastníctvo.
JDG.18.2	Dánovci vyslali zo svojich rodov päť mužov, udatných bojovníkov zo svojich končín, z Corey a Eštaólu, aby ako vyzvedači preskúmali krajinu. Povedali im: „Choďte preskúmať tú krajinu.“ Tí prišli na Efrajimské pohorie až k Michovmu domu, kde prenocovali.
JDG.18.3	Keď boli pri Michovom dome, po reči poznali mladého Léviovca, zabočili ta a spýtali sa ho: „Kto ťa sem doviedol? Čo tu robíš? Čo tu hľadáš?“
JDG.18.4	On odpovedal: „Tak a tak sa so mnou dohodol Micha; najal si ma a slúžim mu ako kňaz.“ 
JDG.18.5	Požiadali ho: „Spýtaj sa teda Boha, aby sme sa dozvedeli, či cesta, ktorou chceme ísť, bude úspešná.“
JDG.18.6	Kňaz im povedal: „Choďte v pokoji! Cesta, ktorou idete, je pod Hospodinovým dohľadom.“
JDG.18.7	Tých päť mužov teda šlo ďalej a prišli do Lajiša. Videli, že obyvatelia v ňom žijú pokojne na sidonský spôsob, nerušení a bezpeční. Nikoho v krajine nesužuje nedostatok ani poroba. Sú ďaleko od Sidončanov a s nikým nič nemajú. 
JDG.18.8	Keď sa vrátili k svojim bratom do Corey a Eštaólu, tí sa ich pýtali: „Čo nám prinášate?“ 
JDG.18.9	Odpovedali: „Vstaňte, zaútočme na nich! Videli sme tú krajinu, ktorá je naozaj znamenitá. Vy otáľate? Neváhajte odísť a obsadiť tú krajinu. 
JDG.18.10	Keď ta prídete, nájdete dôverčivý ľud. Krajina je rozsiahla. Boh vám ju vydá do rúk. Je to miesto, kde nechýba nič z toho, čo človek môže na zemi mať.“
JDG.18.11	Nato sa z rodu Dánovcov z Corey a Eštaólu vydalo do boja šesťsto ozbrojených mužov. 
JDG.18.12	Vystúpili hore a utáborili sa v Kirjat-Jearíme v Judsku. Preto sa to miesto dodnes volá Machane-Dán; leží za Kirjat-Jearímom.
JDG.18.13	Odtiaľ tiahli cez Efrajimské pohorie a prišli k Michovmu domu. 
JDG.18.14	Vtedy prehovorilo tých päť mužov, čo šli do lajišského kraja na výzvedy. Povedali svojim bratom: „Či viete, že v týchto domoch je efód a domáci bohovia, tesaná a uliata modla? Teraz uvážte, čo urobíte.“ 
JDG.18.15	Odbočili ta, prišli k domu mladého Léviovca, k Michovmu domu a pozdravili ho. 
JDG.18.16	Šesťsto ozbrojených Dánovcov zostalo stáť pred bránou. 
JDG.18.17	Tí piati muži, čo prišli do kraja ako vyzvedači, vošli dnu, vzali tesanú sochu, efód, domácich bohov i liatu modlu. Kňaz stál pred bránou a oproti nemu šesťsto ozbrojených mužov.
JDG.18.18	Keď tamtí vnikli do Michovho domu a brali tesanú sochu, efód, domácich bohov a liatu modlu, kňaz sa ich spýtal: „Čo to robíte?“ 
JDG.18.19	Odpovedali mu: „Mlč! Buď ticho a poď s nami; buď nám otcom a kňazom. Je pre teba lepšie byť kňazom v dome jediného muža, než byť kňazom kmeňa a rodu v Izraeli?“ 
JDG.18.20	Kňazovi sa to zapáčilo. Vzal efód, domácich bohov, tesanú sochu a pripojil sa k ľudu.
JDG.18.21	Obrátili sa a odišli. Ženy, deti, stáda a vzácne veci dali dopredu. 
JDG.18.22	Boli už ďaleko od Michovho domu, keď boli pozvolávaní muži z domov susediacich s Michovým domom a dohonili Dánovcov. 
JDG.18.23	Keď na nich volali, Dánovci sa obrátili a pýtali sa Michu: „Čo sa ti stalo, že si pozvolával svojich ľudí?“ 
JDG.18.24	„Vzali ste mojich bohov, ktorých som si zhotovil, ako aj kňaza. Vy odchádzate a čo zostáva mne? A pritom sa ešte spytujete: ‚Čo sa ti stalo?‘“ 
JDG.18.25	Dánovci mu povedali: „Nech ťa už nepočujeme, inak by vás rozhnevaní ľudia mohli napadnúť a prišiel by si o život ty sám i tvoji domáci.“ 
JDG.18.26	Dánovci odišli svojou cestou. Keď Micha videl, že sú silnejší než on, obrátil sa a šiel domov.
JDG.18.27	Oni však vzali so sebou to, čo si Micha zhotovil, ako aj jeho kňaza a šli proti Lajišu, proti pokojnému a dôverčivému ľudu. Pobili ho mečom a mesto podpálili. 
JDG.18.28	Nebolo nikoho, kto by ich bol zachránil, lebo mesto bolo ďaleko od Sidonu a nemalo s nikým zmluvu o pomoci. Ležalo totiž v údolí Bét-Rechób. Dánovci znova vybudovali mesto a osídlili ho. 
JDG.18.29	Mestu dali meno Dán podľa mena svojho praotca Dána, ktorý sa narodil Izraelovi. Pôvodne sa však volalo Lajiš.
JDG.18.30	Dánovci si postavili tesanú modlu. Jonatán, syn Mojžišovho syna Geršóma, a jeho potomkovia boli kňazmi v kmeni Dánovcov až dovtedy, keď obyvatelia krajiny museli odísť do zajatia.
JDG.18.31	Umiestnili tam tesanú modlu, ktorú zhotovil Micha, a zostala tam, kým stál Boží dom v Šile.
JDG.19.1	V tom čase, keď v Izraeli nebolo kráľa, istý Léviovec býval ako cudzinec na odľahlom svahu Efrajimského pohoria. Za svoju vedľajšiu ženu si vzal istú dievku z judského Betlehema.
JDG.19.2	Táto vedľajšia žena ho raz v hneve opustila a odišla do otcovského domu v judskom Betleheme. Zdržala sa tam asi štyri mesiace. 
JDG.19.3	Jej muž šiel za ňou, aby jej prehovoril do svedomia a priviedol ju späť. So sebou mal sluhu a dva osly. Keď ho uviedla do domu svojho otca a jej otec ho zbadal, s radosťou mu šiel oproti. 
JDG.19.4	Jeho tesť, dievkin otec, ho zdržiaval; preto zostal uňho tri dni. Tam jedli, pili aj nocovali. 
JDG.19.5	Na štvrtý deň včasráno sa chystal odcestovať, no otec dievky prehováral svojho zaťa: „Posilnite sa kúskom chleba a potom pôjdete.“ 
JDG.19.6	Zostali teda a obaja spolu jedli a pili. Dievkin otec potom navrhol mužovi: „Zabav sa, zostaň cez noc a dobre sa cíť!“ 
JDG.19.7	Keď sa muž predsa chystal odísť, tesť naňho naliehal a on tam prenocoval. 
JDG.19.8	Piateho dňa zavčasu ráno sa chystal na cestu. No dievkin otec naliehal: „Najprv sa, prosím, posilni!“ Zdržali sa, kým sa deň nenachýlil a obaja spolu jedli. 
JDG.19.9	Muž potom vstal, aby sa vydal na cestu so svojou vedľajšou ženou. No jeho tesť, dievkin otec, ho opäť prehováral: „Pozri, deň sa už nachýlil; prenocuj tu a urob si pohodlie! Zajtra zavčasu vstanete a vydáš sa na cestu do svojho stanu.“
JDG.19.10	Muž však už nechcel prenocovať, ale s dvoma osedlanými oslami, svojou vedľajšou ženou a so sluhom sa vydal na cestu a prišiel pred Jebús, teda pred Jeruzalem.
JDG.19.11	Keď boli pri Jebúse a deň už veľmi pokročil, sluha povedal svojmu pánovi: „Poď, prosím, vojdime do tohto jebúsejského mesta a prenocujme v ňom.“ 
JDG.19.12	Pán mu však odvetil: „Nevojdeme do mesta cudzincov, ktorí nepatria k synom Izraela, ale pôjdeme až do Gibey.“
JDG.19.13	Svojmu sluhovi povedal: „Poď, snažme sa priblížiť ku Gibei alebo Ráme a prenocujme v jednom z týchto miest.“ 
JDG.19.14	Šli teda ďalej a keď sa priblížili ku Gibei Benjamínovcov, slnko im zapadlo. 
JDG.19.15	Odbočili, aby prenocovali v Gibei. Keď ta Léviovec prišiel, zostal na námestí, lebo nebolo nikoho, kto by ich prijal na nocľah.
JDG.19.16	V ten podvečer sa po práci vracal z poľa istý starec. Pochádzal z Efrajimského pohoria a býval v Gibei ako cudzinec; obyvatelia toho miesta boli Benjamínovci. 
JDG.19.17	Keď sa starec rozhliadol, všimol si pútnika na námestí. Starec sa opýtal: „Kam hodláš ísť a odkiaľ prichádzaš?“ 
JDG.19.18	Muž odpovedal: „Ideme z judského Betlehema na odľahlý svah Efrajimského pohoria, odtiaľ totiž pochádzam. Cestoval som do judského Betlehema a teraz idem domov, ale nikto ma neprijal do svojho domu. 
JDG.19.19	Mám slamu i obrok pre naše osly, mám aj chlieb a víno pre seba i pre tvoju slúžku a pre mládenca, ktorý sprevádza tvojho služobníka. Nič mi nechýba.“ 
JDG.19.20	Starec povedal: „Pokoj ti. Dovoľ mi, aby som sa postaral o všetko, čo ti chýba. Len nezostaň cez noc na námestí.“
JDG.19.21	Doviedol ho do svojho domu a pre osly nachystal krmivo. Potom si umyli nohy, jedli a pili.
JDG.19.22	Keď sa občerstvili, nejakí ničomníci z toho mesta obkľúčili ten dom, zabúchali na dvere a vyzvali toho starca, majiteľa domu: „Vyveď muža, ktorý vošiel do tvojho domu, nech ho spoznáme!“
JDG.19.23	Nato vyšiel majiteľ domu a dohováral im: „Nie, moji bratia, nedopustite sa ničoho zlého. Keď tento muž prišiel do môjho domu, nesmiete spáchať taký hanebný skutok. 
JDG.19.24	Pozrite, tu je moja dcéra, panna, a jeho vedľajšia žena, dovediem vám ich. Môžete ich zneužiť a urobiť s nimi, čo sa vám zapáči. Na tomto mužovi sa však nesmiete dopustiť takej hanebnosti.“ 
JDG.19.25	Tí muži ho však nechceli ani počuť. Vtedy uchopil ten muž svoju vedľajšiu ženu a vyviedol ju k nim von. Oni s ňou obcovali celú noc a zneužívali ju až do rána. Prepustili ju, až keď vyšla zornička.
JDG.19.26	Tá žena sa vrátila na úsvite a zrútila sa pri vchode do domu muža, v ktorom bol jej pán až do úplného rozvidnenia. 
JDG.19.27	Keď jej pán ráno vstal, otvoril dvere domu a chcel sa vydať na cestu, pri vchode do domu uvidel ležať svoju vedľajšiu ženu s rukami na prahu. 
JDG.19.28	Oslovil ju: „Vstaň, ideme!“ Odpoveď nedostal. Naložil ju teda na osla a vydal sa na cestu domov.
JDG.19.29	Keď prišiel domov, vzal nôž, chytil svoju vedľajšiu ženu, rozsekal ju aj s kosťami na dvanásť kusov a rozposlal ich po celom území Izraela.
JDG.19.30	Každý, kto to videl, povedal: „Nič také sa nestalo ani nebolo vidieť odvtedy, čo Izraeliti vyšli z Egypta, až do dnešného dňa. Uvažujte o tom, poraďte sa a rozhodnite!“
JDG.20.1	Potom vyšli všetci Izraeliti a celá pospolitosť od Dánu po Beér-Šebu ako aj obyvatelia Gileádu a ako jeden muž sa zhromaždili pred Hospodina do Micpy.
JDG.20.2	Náčelníci všetkého ľudu, všetky kmene Izraela sa dostavili do zhromaždenia Božieho ľudu. Bolo to štyristotisíc pešiakov, ozbrojených mečom.
JDG.20.3	Benjamínovci sa dopočuli, že Izraeliti vyšli hore do Micpy. Izraeliti sa pýtali: „Povedzte, ako sa mohol stať tento zločin?!“ 
JDG.20.4	Nato Léviovec, muž zavraždenej ženy, odpovedal: „So svojou vedľajšou ženou som prišiel prenocovať do benjamínskej Gibey.
JDG.20.5	Gibejčania však povstali proti mne a v noci ma v tom dome obkľúčili s úmyslom zabiť ma. Moju vedľajšiu ženu natoľko zneužili, že zomrela. 
JDG.20.6	Nato som mŕtvolu svojej vedľajšej ženy vzal a rozsekal som ju na kusy, ktoré som rozoslal do všetkých krajov dedičného vlastníctva Izraela, pretože spáchali podlú hanebnosť v Izraeli.
JDG.20.7	Keďže ste všetci Izraeliti, chopte sa veci a tu rozhodnite!“ 
JDG.20.8	Všetok ľud povstal ako jeden muž a rozhodol: „Nikto z nás nepôjde do svojho stanu, nikto sa nevráti domov. 
JDG.20.9	S Gibeou teraz naložíme takto: Lósom sa určí, ako pôjdeme proti nej. 
JDG.20.10	Z každého izraelského kmeňa vyberieme desať mužov zo sta, sto z tisíca a tisíc z desiatich tisícov, aby sa starali o potravu pre ľud, ktorý prišiel benjamínskej Gebe odplatiť všetku ohavnosť, ktorú spáchala v Izraeli.“ 
JDG.20.11	Potom sa pri meste zhromaždili všetci Izraeliti ako jeden muž.
JDG.20.12	Izraelské kmene rozoslali mužov do celého benjamínskeho kmeňa s odkazom: „Aký to zločin sa spáchal u vás?! 
JDG.20.13	Teraz vydajte tých ničomníkov z Gibey. Ich smrťou odstránime zlo z Izraela.“ Benjamínovci však nechceli poslúchnuť výzvu svojich izraelských bratov 
JDG.20.14	a zhromaždili sa zo svojich miest do Gibey na boj proti Izraelitom. 
JDG.20.15	Benjamínovcov sa z miest v ten deň napočítalo dvadsaťšesťtisíc mečom ozbrojených mužov okrem sedemsto vybraných mužov, obyvateľov Gibey. 
JDG.20.16	Medzi tými všetkými bolo sedemsto vybraných mužov ľavákov a všetci vedeli z praku presne vrhať kamene bez toho, aby pochybili.
JDG.20.17	Z Izraela bez Benjamína napočítali štyristotisíc mečom ozbrojených bojaschopných mužov. 
JDG.20.18	Izraeliti šli do Bételu, aby sa spýtali Boha. Izraeliti sa pýtali: „Kto z nás má ísť prvý do boja proti Benjamínovcom?“ Hospodin odpovedal: „Ako prvý vytiahne Júda.“
JDG.20.19	Izraeliti ráno vstali a rozložili tábor oproti Gibei.
JDG.20.20	Muži z Izraela nastúpili do boja proti Benjamínovcom a zoradili sa proti nim do boja oproti Gibei. 
JDG.20.21	Benjamínovci vyrazili z Gibey a pobili toho dňa dvadsaťdvatisíc Izraelitov. 
JDG.20.22	No ľud, izraelskí muži, sa vzchopil a znova sa zoradil do boja na tom istom mieste, kde sa zoradil v prvý deň. 
JDG.20.23	Izraeliti vyšli do Bételu a do večera plakali pred Hospodinom. Potom sa spýtali Hospodina: „Máme znova ísť do boja proti našim bratom Benjamínovcom?“ Hospodin odpovedal: „Bojujte proti nim!“
JDG.20.24	Na druhý deň sa teda Izraeliti priblížili k Benjamínovcom. 
JDG.20.25	No aj na druhý deň Benjamínovci zaútočili proti nim z Gibey a z Izraelitov pobili ešte osemnásťtisíc mužov, hoci všetci vedeli zaobchádzať s mečom.
JDG.20.26	Potom Izraeliti, všetok ľud, vystúpili hore do Bételu. Tam nariekali a sedeli pred Hospodinom celý deň až do večera, postili sa a priniesli Hospodinovi spaľované obety i obety spoločenstva.
JDG.20.27	Potom sa Izraeliti spýtali Hospodina. V tom čase tam bola totiž archa Božej zmluvy
JDG.20.28	a v tom čase vykonával pri nej kňazskú službu Pinchás, syn Eleazára, Áronovho syna. Izraeliti sa pýtali: „Máme ďalej bojovať proti synom nášho brata Benjamína alebo máme prestať?“ Hospodin odpovedal: „Bojujte, lebo zajtra vám ich vydám do rúk.“
JDG.20.29	Izrael prichystal proti Gibei zálohy zo všetkých strán.
JDG.20.30	Na tretí deň Izraeliti vyšli do boja proti Benjamínovcom a ako vždy zoradili sa do boja proti Gibei. 
JDG.20.31	Benjamínovci zaútočili proti ľudu a dali sa vylákať ďaleko od mesta. Ako predtým, začali aj teraz zabíjať mužov z ľudu. Na cestách, z ktorých jedna vystupuje do Bételu a druhá do Gibey, padlo na poli asi tridsať Izraelitov.
JDG.20.32	Benjamínovci si hovorili: „Porazíme ich ako predtým.“ No Izraeliti sa dohovorili: „Dajme sa na útek a tak ich vylákajme na cesty ďaleko od mesta!“ 
JDG.20.33	Nato všetci izraelskí muži opustili svoje miesta a zoradili sa pri Baal-Tamáre. Izraelská záloha však zatiaľ vyrazila zo svojho postavenia západne od Geby. 
JDG.20.34	Proti Gibei nastúpilo desaťtisíc vybraných mužov z celého Izraela a strhol sa taký tuhý boj, že Benjamínovci nezbadali, ako blízko je ich záhuba.
JDG.20.35	Vtedy Hospodin porazil Benjamína pred Izraelom. Izraeliti toho dňa pobili dvadsaťpäťtisícsto mužov; všetci vedeli bojovať s mečom. 
JDG.20.36	Benjamínovci videli, že sú porazení. Izraelskí muži ustupovali pred Benjamínovcami, lebo sa spoliehali na zálohu, ktorú prichystali proti Gibei. 
JDG.20.37	Záloha vyrazila, vtrhla do Gibey a mečom pobila všetkých, čo boli v meste. 
JDG.20.38	Izraelskí muži sa dohodli s mužmi zo zálohy, že im dajú dymom z mesta znamenie. 
JDG.20.39	Preto sa izraelskí muži v boji obrátili a ustupovali. Benjamínovci začali zabíjať niekoľkých Izraelitov — zabili asi tridsať mužov — a hovorili si: „Porážame ich ako predtým.“ 
JDG.20.40	Vtedy začal stúpať z mesta stĺp dymu ako znamenie. Keď sa Benjamínovci ohliadli späť, videli, že z celého mesta vystupuje do neba dym ako pri celostnej obete.
JDG.20.41	Potom sa izraelskí muži obrátili. Benjamínovci sa vyľakali, lebo videli, že im hrozí záhuba. 
JDG.20.42	Obrátili sa a utekali pred Izraelitmi smerom na púšť, ale neunikli boju, a tí, čo vychádzali z mesta, spôsobili medzi nimi pohromu. 
JDG.20.43	Obkľúčili Benjamína, ustavične ho prenasledovali a deptali ho od Nóchy na východ až po Gibeu. 
JDG.20.44	Tak padlo z Benjamína osemnásťtisíc mužov, samých udatných bojovníkov.
JDG.20.45	Keď sa Benjamínovci obrátili a utekali na púšť po skalu Rimmón, Izraeliti pozabíjali zvyšky z nich v počte päťtisíc mužov. Prenasledovali ich až po Gidóm a zabili z nich ešte dvetisíc mužov. 
JDG.20.46	Všetkých padlých Benjamínovcov toho dňa bolo dvadsaťpäťtisíc mužov schopných bojovať mečom, samých udatných bojovníkov. 
JDG.20.47	Šesťsto mužov sa obrátilo a zutekalo na púšť na skalu Rimmón; na skale Rimmón zostali štyri mesiace.
JDG.20.48	Izraelskí muži sa vrátili k Benjamínovcom a pozabíjali ich mečom, pobili všetko, čo v meste zostalo nažive, teda aj dobytok a vôbec všetko, čo sa tam nachádzalo. Všetky mestá, ktoré našli, podpálili.
JDG.21.1	Izraelskí muži sa zaprisahali v Micpe: „Nikto z nás nedá dcéru Benjamínovcovi za ženu.“
JDG.21.2	Ľud prišiel do Bételu. Sedeli tam pred Bohom do večera a hlasno, usedavo nariekali.
JDG.21.3	Vzdychali: „Prečo, Hospodin, Bože Izraela, sa v Izraeli stalo, že dnes jeden z jeho kmeňov chýba?“ 
JDG.21.4	Na druhý deň zavčasu ráno tam ľud postavil oltár a priniesol spaľované obety i obety spoločenstva.
JDG.21.5	Izraeliti sa pýtali: „Kto sa zo všetkých izraelských kmeňov nedostavil do zhromaždenia pred Hospodina?“ Odznela totiž vážna prísaha proti každému, kto nepríde k Hospodinovi do Micpy, určite zomrie.
JDG.21.6	Izraeliti ľutovali svojho brata Benjamína a vraveli: „Dnes bol vyťatý jeden kmeň z Izraela. 
JDG.21.7	Ako to urobíme, aby pozostalí Benjamínovci nezostali bez žien, keďže sme sa zaprisahali na Hospodina, že im nedáme svoje dcéry za ženy?“
JDG.21.8	Spytovali sa: „Je nejaký izraelský kmeň, ktorý sa nedostavil k Hospodinovi do Micpy?“ A predsa, z Jabéš-Gileádu nik neprišiel do tábora do zhromaždenia.
JDG.21.9	Pri počítaní ľudu sa zistilo, že z obyvateľov Jabéš-Gileádu ta neprišiel vtedy nikto. 
JDG.21.10	Pospolitosť vyslala dvanásťtisíc udatných bojovníkov. Vydala im rozkaz: „Choďte pobiť mečom obyvateľov Jabéš-Gileádu aj so ženami a deťmi!
JDG.21.11	Toto je vaše poslanie: Vykonajte hubiacu kliatbu na každom príslušníkovi mužského pohlavia i na každej osobe ženského pohlavia, ktorá poznala muža na lôžku.“
JDG.21.12	Medzi obyvateľmi Jabéš-Gileádu našli štyristo panenských dievčat, ktoré nepoznali muža na lôžku. Tie priviedli do tábora v Šile v Kanaáne.
JDG.21.13	Celá pospolitosť poverila poslov, aby sa porozprávali s Benjamínovcami, ktorí boli na skale Rimmón a navrhli im mier.
JDG.21.14	Benjamínovci sa vrátili; pospolitosť im dala ženy, ktoré ostali nažive spomedzi žien Jabéš-Gileádu; lenže neušli sa všetkým. 
JDG.21.15	Ľud ľutoval Benjamínovcov, lebo Hospodin spôsobil trhlinu medzi kmeňmi Izraela.
JDG.21.16	Starší v pospolitosti sa spytovali: „Čo máme robiť so zvyšujúcimi, aby sa im ušli ženy, keď benjamínske ženy boli vyhubené?“ 
JDG.21.17	Povedali: „Dedičné vlastníctvo tých, čo unikli, bude patriť Benjamínovi, aby nebol vykynožený jeden kmeň z Izraela. 
JDG.21.18	My im však nemôžeme dobrovoľne dať svoje dcéry za ženy.“ Izraeliti sa totiž zaprisahali: „Nech je prekliaty, kto dobrovoľne dá ženu Benjamínovcovi!“
JDG.21.19	Povedali: „Každoročne býva slávnosť na počesť Hospodina v Šile, ktoré je severne od Bételu a východne od cesty, ktorá vystupuje z Bételu do Síchemu a južne od Lebony.“
JDG.21.20	Benjamínovcom prikázali: „Choďte a striehnite vo viniciach. 
JDG.21.21	Keď uvidíte, že šilské dievčatá vychádzajú tancovať, vyjdite z viníc a uchváťte si každý ženu zo šilských dcér a choďte do benjamínskej krajiny.
JDG.21.22	Keď prídu ich otcovia alebo bratia vadiť sa s vami, odpoviete im: ‚Dožičte nám ich, lebo každý z nás nezískal ženu vo vojne. Vy ste nám ich nedali dobrovoľne, lebo by ste sa boli prehrešili.‘“
JDG.21.23	Benjamínovci tak aj urobili: Vzali si ženy podľa svojho počtu z tancujúcich, ktoré uchvátili, odišli a vrátili sa do svojho dedičstva; vystavali mestá a bývali v nich. 
JDG.21.24	Potom sa Izraeliti odtiaľ rozišli, každý k svojmu kmeňu a k svojmu rodu, teda každý odišiel do svojho dedičného vlastníctva. 
JDG.21.25	V tom čase v Izraeli nebolo kráľa. Každý robil, čo pokladal za správne.
RUT.1.1	Za vlády sudcov sa stalo, že v krajine nastal hlad. Vtedy istý muž z judského Betlehema spolu so svojou ženou a oboma synmi odišiel bývať ako cudzinec na moábske polia.
RUT.1.2	Muž sa volal Elimelech, jeho žena sa menovala Noémi a jeho dvaja synovia Machlón a Kiljón; boli to Efraťania z judského Betlehema. Prišli na moábske polia a tam sa usadili.
RUT.1.3	Noémin muž Elimelech však zomrel a ona zostala s dvoma synmi, 
RUT.1.4	ktorí sa oženili s Moábčankami. Jedna sa volala Orpa a druhá Rút. Bývali tam asi desať rokov.
RUT.1.5	Potom obaja, Machlón i Kiljón, zomreli a ona zostala sama bez detí a bez muža.
RUT.1.6	Vtedy sa so svojimi nevestami rozhodla odísť z moábskych polí, lebo tam sa dopočula, že Hospodin navštívil svoj ľud a dal mu chlieb.
RUT.1.7	Spolu s nevestami teda odišla z miesta, kde dosiaľ bývali, a vracali sa cestou do Judska. 
RUT.1.8	Noémi vtedy obidvom svojim nevestám povedala: „Choďte, vráťte sa každá do domu svojej matky. Nech je k vám Hospodin taký láskavý, ako ste vy boli k zosnulým i ku mne! 
RUT.1.9	Nech každej z vás dopraje Hospodin nájsť si muža a spokojný život v jeho dome.“ Potom ich pobozkala. Ony sa hlasito rozplakali.
RUT.1.10	Povedali jej: „My sa vrátime s tebou k tvojmu ľudu.“ 
RUT.1.11	Noémi však odvetila: „Moje dcéry, vráťte sa! Prečo by ste šli so mnou? Či ešte môžem porodiť synov, čo by vám mohli byť mužmi?
RUT.1.12	Vráťte sa, dcéry moje, choďte, ja som už príliš stará na vydaj. Ak by som aj pripustila: Mám ešte nádej — a tejto noci by som sa vydala a porodila synov, 
RUT.1.13	čakali by ste azda, kým dorastú? Mali by ste sa preto zdržiavať a nevydať sa? To nie, dcéry moje! Veď moja trpkosť je väčšia ako vaša, lebo Hospodinova ruka doľahla na mňa.“
RUT.1.14	Potom sa znova hlasito rozplakali. Orpa pobozkala svokru a vrátila sa, ale Rút zostala s ňou.
RUT.1.15	Vtedy Noémi povedala: „Pozri, tvoja švagriná sa vracia k svojmu ľudu a k svojim bohom. Vráť sa a choď za ňou!“ 
RUT.1.16	Rút však povedala: „Nenúť ma, aby som ťa opustila a odvrátila sa od teba. Kamkoľvek pôjdeš ty, ta pôjdem i ja, a kde budeš bývať ty, budem bývať i ja. Tvoj ľud bude mojím ľudom a tvoj Boh bude mojím Bohom.
RUT.1.17	Kde zomrieš ty, tam zomriem i ja a tam budem pochovaná! Nech ma Hospodin prísne potresce, ako chce, ak by ma od teba odlúčilo niečo iné než smrť.“
RUT.1.18	Keď Noémi videla, že Rút je pevne rozhodnutá ísť s ňou, prestala na ňu naliehať.
RUT.1.19	Šli teda spolu, až prišli do Betlehema. Po príchode do Betlehema sa k nim zhŕklo celé mesto. Ženy sa spytovali: „Je to Noémi?“ 
RUT.1.20	Ona im odpovedala: „Už ma nevolajte Noémi, volajte ma Mara
RUT.1.21	Odišla som plná, ale Hospodin ma privádza späť prázdnu. Prečo by ste ma mali volať Noémi, keď sa Hospodin obrátil proti mne a Všemohúci dopustil na mňa nešťastie?“
RUT.1.22	Tak sa Noémi vrátila z moábskych polí so svojou nevestou, Moábčankou Rút. Do Betlehema prišli vtedy, keď sa začínala žatva jačmeňa.
RUT.2.1	Noémi mala z mužovej strany príbuzného, majetného muža z Elimelechovho rodu; volal sa Boaz. 
RUT.2.2	Moábčanka Rút povedala Noémi: „Chcela by som ísť na pole zbierať klasy za niekým, kto mi to dovolí.“ Noémi jej odpovedala: „Choď, dcéra moja!“
RUT.2.3	Rút teda šla na pole a za žencami zbierala klasy. Stalo sa, že zbierala práve na tej časti poľa, čo patrila Boazovi z Elimelechovho rodu. 
RUT.2.4	Vtedy prišiel z Betlehema Boaz a povedal žencom: „Hospodin s vami!“ Oni odvetili: „Nech ťa Hospodin požehná!“
RUT.2.5	Boaz sa potom spýtal sluhu, čo dohliadal na žencov: „Čia je tá mladá žena?“ 
RUT.2.6	Sluha, ktorý dohliadal na žencov, povedal: „Táto mladá žena je Moábčanka, čo sa vrátila s Noémi z moábskych polí. 
RUT.2.7	Povedala mi: Chcela by som zbierať a paberkovať, čo zo snopov zostane po žencoch. Prišla a od rána je tu až dosiaľ. Len chvíľu si oddýchla.“
RUT.2.8	Vtedy Boaz oslovil Rút: „Počuj, dcéra moja! Nechoď paberkovať na iné pole ani neodchádzaj odtiaľto, ale drž sa len mojich služobníc! 
RUT.2.9	Pozoruj, ktorú časť poľa zožínajú, a choď za nimi. Prikázal som sluhom, aby sa ťa nedotkli! Keď budeš smädná, choď k nádobám a napi sa vody, čo načerpali sluhovia.“ 
RUT.2.10	Vtedy Rút padla tvárou na zem, poklonila sa a povedala: „Čím som si získala tvoju priazeň, že sa ma ujímaš, hoci som cudzinka?“
RUT.2.11	Boaz jej odvetil: „Oznámili mi všetko, čo si po smrti svojho muža urobila pre svoju svokru, ako si opustila otca, matku i rodnú krajinu a šla si medzi ľud, ktorý si predtým nepoznala.
RUT.2.12	Nech ti Hospodin odplatí tvoj skutok a nech ťa hojne odmení Hospodin, Boh Izraela, ku ktorému si prišla, aby si uňho našla útočisko.“
RUT.2.13	Ona odpovedala: „Môj pane, kiežby som aj ďalej nachádzala u teba priazeň! Potešil si ma a prívetivo si sa zhováral so svojou služobnicou, hoci sa zatiaľ nemôžem rovnať ani jednej z nich.“
RUT.2.14	Keď bol čas jedla, Boaz jej povedal: „Poď sem a jedz, vezmi si chlieb a po kúskoch si ho namáčaj vo vínnom octe.“ Keď si prisadla k žencom, ponúkol jej pražené zrno. Ona sa najedla dosýta a ešte jej aj zvýšilo.
RUT.2.15	Potom vstala a šla zbierať klasy. Boaz dal sluhom príkaz: „Nechajte ju paberkovať a dovoľte jej zbierať aj medzi snopmi. 
RUT.2.16	Schválne jej navyťahujte klasy aj zo snopov a nechajte tak. Nech ich zbiera, neokrikujte ju!“
RUT.2.17	Rút teda paberkovala na poli až do večera a keď nazbierané klasy vymlátila, bola to asi efa jačmeňa. 
RUT.2.18	Vzala to, odniesla do mesta a ukázala svokre, čo nazbierala. Potom jej dala aj zvyšok svojho jedla, z ktorého sa sama nasýtila. 
RUT.2.19	Vtedy sa svokra spýtala: „Kde si dnes paberkovala a pracovala? Nech je požehnaný, kto sa ťa ujal!“ Rút povedala svokre, u koho pracovala a dodala: „Muž, u ktorého som dnes pracovala, sa volá Boaz.“
RUT.2.20	Vtedy Noémi povedala svojej neveste: „Nech ho požehná Hospodin, ktorý neprestal prejavovať svoju priazeň ani živým, ani mŕtvym!“ Noémi potom dodala: „Ten muž je náš blízky príbuzný a patrí k tým, čo sú povinní vykúpiť náš majetok.“
RUT.2.21	Moábčanka Rút pokračovala: „On mi ešte poradil: Drž sa mojich sluhov, kým nezožnú všetko, čo je moje.“ 
RUT.2.22	Noémi povedala svojej neveste Rút: „Dobre je, dcéra moja, že budeš chodiť s jeho služobnicami, aspoň ti na inom poli nebudú ubližovať.“ 
RUT.2.23	Rút sa teda pri zbieraní klasov pridŕžala Boazových služobníc až do skončenia žatvy jačmeňa i žatvy pšenice a bývala u svojej svokry.
RUT.3.1	Svokra Noémi jej potom povedala: „Dcéra moja, nemala by som ti pohľadať nejaký príbytok, aby ti bolo dobre?
RUT.3.2	Pozri, Boaz, s ktorého dievkami si bola, je náš príbuzný. Dnes v noci bude na humne previevať jačmeň.
RUT.3.3	Umy sa, navoňaj sa, obleč si rúcho a zíď na humno! Tomu mužovi sa však nedaj poznať, kým neprestane jesť a piť. 
RUT.3.4	Keď si ľahne a zistíš, kde leží, prídeš, odhrnieš mu z nôh prikrývku a ľahneš si. On ti potom povie, čo máš urobiť.“ 
RUT.3.5	Rút jej odpovedala: „Urobím všetko, čo vravíš.“ 
RUT.3.6	Potom zišla na humno a vykonala všetko, čo jej kázala svokra. 
RUT.3.7	Keď sa Boaz najedol a napil, šiel si v dobrej nálade ľahnúť na okraj hŕby obilia, Rút sa nebadane priblížila, odhrnula rúcho z jeho nôh a ľahla si.
RUT.3.8	Okolo polnoci sa muž prebudil a keď sa rozhliadol, videl, že mu pri nohách leží žena. 
RUT.3.9	Spýtal sa: „Kto si?“ Ona odpovedala: „Som Rút, tvoja služobnica. Rozprestri na svoju služobnicu okraj svojho plášťa; ako príbuzný máš predsa výkupné právo.“
RUT.3.10	On jej povedal: „Dcéra moja, nech ťa požehná Hospodin! Touto vernosťou si prevýšila svoju počiatočnú vernosť, lebo si nechodila ani za chudobnými, ani za bohatými mládencami.
RUT.3.11	Teraz sa už neboj, dcéra moja! Urobím pre teba všetko, čo si budeš priať. Veď všetok môj ľud v bráne mesta vie, že si statočná žena. 
RUT.3.12	Je pravda, že ako príbuzný mám výkupné právo, ale je ešte bližší príbuzný, než som ja. 
RUT.3.13	Teraz prenocuj tu a ak ráno bude chcieť on uplatniť svoje príbuzenské právo, nech ho uplatní. Ak ho však nebude chcieť uplatniť, potom ho uplatním ja, akože žije Hospodin! Lež tu do rána.“
RUT.3.14	Rút mu teda ležala pri nohách až do rána. Vstala však skôr, než môže človek rozoznať človeka, Boaz totiž povedal: „Nech sa nikto nedozvie, že do humna prišla žena.“ 
RUT.3.15	Ešte dodal: „Podaj plášť, čo máš na sebe, a podrž ho.“ Ona mu ho podržala, Boaz jej nameral šesť mier jačmeňa a naložil jej to. Potom odišiel do mesta.
RUT.3.16	Keď Rút prišla k svokre, tá sa jej spýtala: „Ako sa ti vodilo, dcéra moja?“ Ona jej povedala všetko, čo pre ňu ten muž urobil, 
RUT.3.17	a dodala: „Týchto šesť mier jačmeňa mi dal a povedal: K svojej svokre sa nemôžeš vrátiť naprázdno!“ 
RUT.3.18	Noémi jej povedala: „Čakaj, dcéra moja, kým sa nedozvieš, ako sa to skončí. Ten muž nebude mať pokoj, kým to ešte dnes nedokončí.“
RUT.4.1	Boaz vošiel do mestskej brány a tam si sadol. Práve vtedy šiel tadiaľ príbuzný, o ktorom sa Boaz zmienil. Boaz mu povedal: „Poď sem a posaď sa!“ Príbuzný prišiel a sadol si. 
RUT.4.2	Boaz si vybral desať mužov spomedzi starších mesta a povedal: „Posaďte sa sem!“ Oni si sadli. 
RUT.4.3	Potom Boaz povedal príbuznému: „Noémi, ktorá sa vrátila z moábskych polí, chce predať diel poľa, ktorý patril nášmu bratovi Elimelechovi. 
RUT.4.4	Rozhodol som sa, že ti poviem, aby si to pole kúpil pred prísediacimi staršími môjho ľudu. Ak ho chceš kúpiť, kúp ho, no ak nie, oznám mi to. Viem totiž, že okrem teba niet nikoho, kto by mal právo kúpiť ho. Ja nasledujem po tebe.“ Príbuzný povedal: „Ja ho kúpim.“
RUT.4.5	Boaz však pokračoval: „V ten deň, keď od Noémi kúpiš pole, dostaneš aj Moábčanku Rút, ženu po zosnulom, a máš povinnosť zachovať meno zosnulého s jeho dedičstvom.“
RUT.4.6	Príbuzný nato povedal: „Nemôžem ho kúpiť pre seba, aby som nepoškodil vlastné dedičstvo. Právom príbuzenstva kúp ty, čo som mal kúpiť ja, lebo ja to nemôžem kúpiť.“ 
RUT.4.7	Kedysi bývalo zvykom v Izraeli, že pri kúpe alebo výmennom obchode si na potvrdenie dohody jeden muž vyzul sandál a podal ho druhému. V Izraeli to býval spôsob potvrdenia.
RUT.4.8	Keď príbuzný povedal Boazovi: „Kúp si,“ vyzul si sandál. 
RUT.4.9	Vtedy povedal Boaz starším i všetkému ľudu: „Dnes ste svedkami, že som z Noéminej ruky kúpil všetko, čo bolo Elimelechovo, i všetko, čo patrilo Kiljónovi a Machlónovi. 
RUT.4.10	Tým som dostal aj Moábčanku Rút, Machlónovu ženu, za svoju manželku, aby som oživil meno zosnulého v jeho dedičstve a nevyhynulo jeho meno spomedzi bratov a z brány jeho rodiska. Dnes ste toho svedkami.“
RUT.4.11	Nato povedal všetok ľud, ktorý bol v bráne mesta, ako aj starší: „Sme svedkami. Nech Hospodin dá, aby žena, čo vchádza do tvojho domu, bola ako Ráchel a Lea, ktoré spolu vybudovali dom Izraela. Získaj si moc v Efrate a urob si meno v Betleheme.
RUT.4.12	Nech tvoj dom z potomstva, ktoré ti dá Hospodin z tejto mladej ženy, bude ako dom Pereca, ktorého Júdovi porodila Tamar.“
RUT.4.13	Boaz si teda vzal Rút a stala sa mu ženou. Keď vošiel k nej, Hospodin jej dal počať a ona porodila syna. 
RUT.4.14	Vtedy ženy povedali Noémi: „Nech je zvelebený Hospodin, ktorý ti dnes neodoprel ochrancu, ktorého meno sa bude spomínať v Izraeli. 
RUT.4.15	On ti bude občerstvovať dušu a zaopatrí ťa v starobe. Porodila ho tvoja nevesta, ktorá ťa miluje. Ona ti je vzácnejšia než sedem synov.“ 
RUT.4.16	Noémi vzala dieťa, položila si ho do lona a bola mu pestúnkou. 
RUT.4.17	Susedky mu dali meno a povedali: „Noémi sa narodil syn.“ Dali mu meno Obéd. On je otec Dávidovho otca Izaja.
RUT.4.18	Toto je Perecov rodokmeň: Perec splodil Checróna.
RUT.4.19	Checrón splodil Ráma. Rám splodil Amminadába. 
RUT.4.20	Amminadáb splodil Nachšóna, Nachšón splodil Salmóna. 
RUT.4.21	Salmón splodil Boaza a Boaz splodil Obéda. 
RUT.4.22	Obéd splodil Izaja a Izaj splodil Dávida.
1SA.1.1	Bol akýsi muž z Ramatajim-Cofímu, z Efrajimského pohoria, menom Elkana. Bol synom Jerocháma, syna Elihua, syna Tochua, syna Efraťana Cúfa.
1SA.1.2	Elkana mal dve ženy. Jedna sa volala Anna, druhá Peninna. Peninna mala deti, Anna však bola bezdetná.
1SA.1.3	Elkana chodieval každoročne zo svojho mesta do Šila klaňať sa a obetovať Hospodinovi zástupov. Tam boli Hospodinovými kňazmi Eliho synovia Chofni a Pinchás.
1SA.1.4	Keď raz Elkana prinášal obetný dar, dal z neho po kuse svojej žene Peninne i všetkým jej synom a dcéram.
1SA.1.5	Anne však dal mimoriadny diel, lebo ju miloval, hoci jej Hospodin uzavrel lono. 
1SA.1.6	Jej sokyňa ju ustavične urážala a trápila, lebo Hospodin jej uzavrel lono. 
1SA.1.7	Tak to bývalo rok čo rok, kedykoľvek Anna putovala do Hospodinovho domu. Peninna ju doháňala až k slzám, takže ani nejedávala. 
1SA.1.8	Jej muž Elkana sa spýtal: „Anna, prečo plačeš a neješ? Prečo sa tak trápiš? Nie som ti vzácnejší než desať synov?“
1SA.1.9	Keď sa raz v Šile najedli a napili, Anna vstala. Kým kňaz Eli sedel na stolci pri verajach Hospodinovho chrámu, 
1SA.1.10	ona sa v žalostnom plači modlila k Hospodinovi. 
1SA.1.11	Pritom zložila tento sľub: „Hospodin zástupov, ak milostivo pozrieš na trápenie svojej služobnice a rozpomenieš sa na ňu, ak na ňu nezabudneš, ale jej dáš mužského potomka, darujem ho Hospodinovi na celý život a britva sa jeho hlavy nedotkne.“
1SA.1.12	Keď sa už dlho modlila pred Hospodinom, Eli pozoroval jej ústa. 
1SA.1.13	Anna si však hovorila iba v srdci. Keďže sa jej pohybovali len pery a hlas nebolo počuť, Eli ju pokladal za opitú.
1SA.1.14	Eli sa jej spýtal: „Dokedy budeš opitá? Vytriezvi!“ 
1SA.1.15	Anna odpovedala: „Nie je to tak, môj pane, som žena, ktorá má dušu plnú bôľu. Nepila som víno ani iný opojný nápoj, iba dušu som si vylievala pred Hospodinom.
1SA.1.16	Nepokladaj svoju služobnicu za ničomnú ženu, lebo čo som doteraz hovorila, pochádzalo z veľkého žiaľu a trápenia.“ 
1SA.1.17	Eli na to povedal: „Choď v pokoji. Boh Izraela nech splní tvoju prosbu, s ktorou si sa naňho obrátila.“ 
1SA.1.18	Odpovedala: „Kiež tvoja služobnica nájde u teba priazeň.“ Žena potom odišla svojou cestou, zajedla si a tvár už nemala smutnú.
1SA.1.19	Včasráno vstali, vzdali Hospodinovi poctu a vrátili sa domov do Rámy. Potom Elkana poznal svoju ženu Annu a Hospodin sa na ňu rozpomenul.
1SA.1.20	Po nejakom čase Anna počala a porodila syna. Dala mu meno Samuel. Povedala totiž: „Vyprosila som si ho od Hospodina.“
1SA.1.21	Keď Elkana odišiel s celou rodinou, aby Hospodinovi priniesol výročnú obetu a splnil svoj sľub, 
1SA.1.22	Anna však nešla s ním. Svojmu mužovi povedala: „Až chlapca odstavím, potom ho privediem a predstavím Hospodinovi, aby tam zostal natrvalo.“ 
1SA.1.23	Jej muž Elkana povedal: „Urob, ako uznáš za správne. Zostaň doma, kým dieťa neodstavíš. Kiež Hospodin splní svoje slovo!“ Žena teda zostala doma a pridájala syna, kým ho neodstavila.
1SA.1.24	Keď ho odstavila, vzala ho so sebou a priviedla celkom mladého do Hospodinovho domu v Šile. Vzala i trojročného býčka, efu múky a mech vína.
1SA.1.25	Keď potom býčka zarezali a chlapca priviedli k Elimu, 
1SA.1.26	žena povedala: „Prosím, pane môj, akože žiješ, pane môj, ja som tá žena, čo tu kedysi stála pri tebe a modlila sa k Hospodinovi. 
1SA.1.27	Za tohto chlapca som prosila a Hospodin splnil moju prosbu, ktorú som mu predložila. 
1SA.1.28	Vyprosila som si ho od Hospodina, aby mu patril po celý život. Bol vyprosený pre Hospodina.“ Potom tam vzdali poctu Hospodinovi.
1SA.2.1	Anna sa takto modlila:
1SA.2.1	„Srdce mi plesá v Hospodinovi,
1SA.2.1	v Hospodinovi sa zdvihol môj roh
1SA.2.1	Roztvorili sa mi ústa proti mojim nepriateľom,
1SA.2.1	radujem sa z tvojej pomoci.
1SA.2.2	Nikto nie je taký svätý ako Hospodin,
1SA.2.2	niet nikoho okrem teba,
1SA.2.2	nikto nie je skalou ako náš Boh.
1SA.2.3	Nevystatujte sa toľko rečami,
1SA.2.3	nech vám drzé slovo nevychádza z úst.
1SA.2.3	Hospodin je Boh, ktorý vie všetko,
1SA.2.3	jeho skutky sú nevyspytateľné:
1SA.2.4	luk hrdinov sa láme,
1SA.2.4	zamdlení sa opasujú silou,
1SA.2.5	sýti si musia zarábať na chlieb,
1SA.2.5	lační už nehladujú,
1SA.2.5	neplodná rodí siedmy raz
1SA.2.5	a mnohodetná vädne.
1SA.2.6	Hospodin usmrcuje i oživuje,
1SA.2.6	vrhá do podsvetia i vyvádza odtiaľ.
1SA.2.7	Hospodin ochudobňuje i obohacuje,
1SA.2.7	ponižuje i povyšuje,
1SA.2.8	bedára dvíha z prachu,
1SA.2.8	chudobného vyťahuje zo smetiska,
1SA.2.8	aby ich posadil s kniežatami
1SA.2.8	a dedične im udelil čestné miesto.
1SA.2.8	Hospodinove sú totiž základy zeme,
1SA.2.8	na ne položil svet.
1SA.2.9	On chráni nohy svojich zbožných,
1SA.2.9	no bezbožníci zahynú v tme,
1SA.2.9	lebo nikto nezvíťazí vlastnou silou.
1SA.2.10	Protivníci Hospodina sa dolámu,
1SA.2.10	zahrmí na nich z neba.
1SA.2.10	Hospodin bude súdiť končiny zeme.
1SA.2.10	Svojho kráľa obdarí silou,
1SA.2.10	vyvýši roh svojho pomazaného.“
1SA.2.11	Elkana odišiel domov do Rámy, chlapec však posluhoval Hospodinovi pod dozorom kňaza Eliho.
1SA.2.12	Eliho synovia boli ničomníci. Nedbali na Hospodina 
1SA.2.13	a k ľudu sa nesprávali podľa kňazského poriadku. Keď niekto prinášal obetu, prišiel kňazov pomocník s trojzubou vidlicou práve vtedy, keď sa varilo mäso.
1SA.2.14	Strčil ju do kotla alebo hrnca, do panvice alebo misy a vzal si všetko, čo sa na vidlicu napichlo. Takto robievali všetkým Izraelitom, ktorí prichádzali do Šila. 
1SA.2.15	Ba ešte pred spaľovaním tuku prichádzal kňazov pomocník a povedal obetujúcemu: „Daj kňazovi mäso na pečenie. Neprijme od teba mäso varené, ale len surové.“ 
1SA.2.16	Ak niekto namietal: „Najprv treba spáliť tuk, potom si vezmi, čo len chceš,“ dostal odpoveď: „To nie! Daj hneď, inak si vezmem nasilu.“ 
1SA.2.17	Hriech tých mládencov bol veľmi veľký pred Hospodinom, lebo tí muži znevažovali Hospodinove obetné dary.
1SA.2.18	Samuel konal službu pred Hospodinom. Chlapec bol opásaný ľanovým efódom.
1SA.2.19	Jeho matka mu každoročne ušila krátky plášť a nosila mu ho, keď so svojím mužom prinášala výročnú obetu. 
1SA.2.20	Eli požehnal Elkanu i jeho ženu. Povedal: „Nech ti dá Hospodin s touto ženou ďalšie potomstvo namiesto toho, ktorý bol vyprosený pre Hospodina.“ Potom odišli domov.
1SA.2.21	Hospodin milostivo navštevoval Annu; počala a porodila ešte troch synov a dve dcéry. Mladý Samuel však vyrastal pri Hospodinovi.
1SA.2.22	Hoci bol Eli už veľmi starý, musel počúvať o všetkom, čo robili jeho synovia celému Izraelu, i o tom, ako spávali so ženami, ktoré slúžili pri vchode do stanu stretávania.
1SA.2.23	Dohováral im: „Čo to vyčíňate? Od všetkého ľudu počúvam o vás samé zlé veci. 
1SA.2.24	Prestaňte s tým, synovia moji! Nie je to dobrá správa, čo sa, ako počúvam, šíri o vás medzi Hospodinovým ľudom. 
1SA.2.25	Keď sa niekto prehreší proti človeku, súdiť ho bude Boh, ale ak niekto zhreší proti Hospodinovi, kto sa ho zastane?“ Oni však neposlúchali svojho otca, preto sa Hospodin rozhodol, že ich usmrtí.
1SA.2.26	Mladý Samuel však rástol a bol obľúbený u Hospodina aj u ľudí.
1SA.2.27	Raz prišiel k Elimu Boží muž a povedal mu: „Takto vraví Hospodin: ‚Domu tvojho otca som sa zjavil, keď bol ešte v Egypte poddaným v dome faraóna.
1SA.2.28	Vyvolil som si ho za kňaza spomedzi všetkých kmeňov Izraela, aby na mojom oltári prinášal spaľované obety, pálil kadidlo a nosil predo mnou efód. Tvojej rodine som prenechal všetky ohňové obety Izraelitov.
1SA.2.29	Prečo znevažujete moje obety s hostinou a pokrmové obety, ktoré som prikázal pre tento príbytok? Prečo si svojich synov vážiš viac než mňa a kŕmiš ich tým najlepším z každej obety môjho izraelského ľudu?‘
1SA.2.30	Preto takto znie výrok Hospodina, Boha Izraela: ‚Povedal som síce, že tvoj dom a dom tvojho otca budú trvalo predo mnou konať službu, no teraz znie výrok Hospodina: Uctím si len tých, čo si uctia mňa. Tých, čo si nevážia mňa, nebudem si vážiť ani ja.
1SA.2.31	Blíži sa čas, keď odseknem rameno tebe i tvojmu rodu, takže v tvojom rode nebude starca. 
1SA.2.32	Uvidíš trápenie, ktoré postihne príbytok pri všetkom dobrom, čo Boh urobí Izraelu. No v tvojom dome už starca nebude. 
1SA.2.33	Jedného ti však nevyhubím spred svojho oltára. Pripravím ťa o zrak a utrápim ti dušu. Všetci potomkovia tvojho rodu však zomrú v mužnom veku.
1SA.2.34	Znamením ti bude to, čo postihne oboch tvojich synov, Chofniho a Pinchása: obaja zomrú v jeden deň.
1SA.2.35	Ustanovím si verného kňaza, ktorý bude konať podľa môjho srdca a zmýšľania. Dám mu trvalý dom; ustavične bude konať službu pred mojím pomazaným kráľom.
1SA.2.36	Kto zostane z tvojho domu, príde sa mu pokloniť, aby dostal strieborniak alebo peceň chleba. Ponúkne sa: Zaraď ma, prosím, do niektorej kňazskej triedy, aby som mal čo dať do úst.‘“
1SA.3.1	Mladý Samuel slúžil Hospodinovi pod dozorom Eliho. Slovo Hospodina bolo v tých časoch vzácne a prorocké videnie zriedkavé.
1SA.3.2	Jedného dňa ležal Eli na svojom mieste. Zrak ho opúšťal, takže už dobre nevidel.
1SA.3.3	Božia lampa ešte svietila a Samuel ležal v Hospodinovom chráme, kde bola Božia archa.
1SA.3.4	Tu Hospodin zavolal na Samuela. Ten povedal: „Tu som.“ 
1SA.3.5	Zabehol k Elimu a povedal: „Tu som. Volal si ma.“ On však odpovedal: „Nevolal som ťa. Choď si ľahnúť.“ Šiel si teda ľahnúť. 
1SA.3.6	Hospodin znova zavolal na Samuela. Ten vstal, zašiel k Elimu a povedal: „Tu som, lebo si ma volal.“ Odvetil: „Nevolal som ťa, syn môj. Choď si len ľahnúť.“ 
1SA.3.7	Samuel ešte Hospodina nepoznal, Hospodinovo slovo mu ešte nebolo zjavené. 
1SA.3.8	Hospodin znova, po tretí raz, zavolal na Samuela. Ten vstal, šiel k Elimu a povedal mu: „Tu som, veď si ma volal.“ Vtedy Eli pochopil, že chlapca volal Hospodin. 
1SA.3.9	Eli povedal Samuelovi: „Choď si ľahnúť, no ak by ťa zase volal, povedz: ‚Hovor, Hospodin, tvoj služobník počúva.‘“ Samuel nato odišiel a ľahol si na svoje miesto. 
1SA.3.10	Hospodin prišiel, zastal si a zvolal ako predtým: „Samuel, Samuel.“ Ten odpovedal: „Hovor, tvoj služobník počúva.“ 
1SA.3.11	Hospodin povedal Samuelovi: „V Izraeli urobím také niečo, že kto o tom počuje, bude mu zunieť v oboch ušiach.
1SA.3.12	V ten deň dopustím na Eliho všetko, čím som kedy hrozil jeho domu.
1SA.3.13	Chcem mu oznámiť, že som pre jeho vinu vyriekol nad jeho domom neodvolateľný rozsudok. Vedel totiž, že jeho synovia si zasluhujú odsúdenie, no on ich nekarhal.
1SA.3.14	Preto som prisahal Eliho domu, že jeho vinu nebude možné nikdy odstrániť ani obetami, ani darmi.“
1SA.3.15	Samuel zostal ležať až do rána. Potom otvoril dvere Hospodinovho domu. Bál sa však to videnie oznámiť Elimu. 
1SA.3.16	Eli zavolal na Samuela: „Samuel, syn môj!“ Ten odvetil: „Tu som.“ 
1SA.3.17	Eli sa spýtal: „Čo ti povedal? Nič mi, prosím, nezatajuj. Nech ťa Boh prísne potresce, ak by si mi zatajil niečo z toho, čo ti hovoril.“
1SA.3.18	Samuel mu teda vyrozprával všetko, nič mu nezatajil. Eli povedal: „On je Hospodin. Nech urobí, čo uzná za dobré.“
1SA.3.19	Samuel dorastal, Hospodin bol s ním a žiadne z jeho slov nezostalo bez úžitku.
1SA.3.20	Celý Izrael od Dánu až po Beér-Šebu si uvedomil, že Samuel bol ustanovený za Hospodinovho proroka.
1SA.3.21	Hospodin sa ďalej zjavoval v Šile. Tam sa zjavoval Samuelovi vo svojom slove.
1SA.4.1	Samuelovo slovo sa týkalo celého Izraela.
1SA.4.1	Izrael šiel do boja proti Filištíncom. Utáboril sa pri Eben-Ezeri, kým Filištínci táborili v Aféku.
1SA.4.2	Filištínci sa zoradili do šíkov proti Izraelu a po tvrdom boji im Izrael podľahol. Na bojisku pobili okolo štyritisíc mužov. 
1SA.4.3	Po návrate ľudu do tábora sa starší Izraela pýtali: „Prečo nás dnes Hospodin pred Filištíncami porazil? Vezmime si zo Šila archu Hospodinovej zmluvy. Nech príde medzi nás a vyslobodí nás z moci našich nepriateľov.“
1SA.4.4	Ľud vyslal do Šila mužov, ktorí odtiaľ priniesli archu zmluvy Hospodina zástupov, tróniaceho nad cherubmi. Archu Božej zmluvy sprevádzali dvaja Eliho synovia, Chofni a Pinchás.
1SA.4.5	Keď archa Hospodinovej zmluvy vchádzala do tábora, prepukol celý Izrael do takého búrlivého kriku, až sa triasla zem.
1SA.4.6	Keď to Filištínci počuli, pýtali sa: „Čo je to za búrlivý krik v tábore Hebrejov?“ Dozvedeli sa, že do tábora prišla Hospodinova archa. 
1SA.4.7	Filištínci sa preľakli, lebo sa povrávalo: „Božstvo prišlo do ich tábora.“ Volali: „Beda nám! To sa predtým ešte nestalo. 
1SA.4.8	Beda nám! Kto nás vyslobodí z rúk tohto mocného božstva? Veď je to božstvo, ktoré na púšti trestalo Egypt rôznymi ranami.
1SA.4.9	Vzchopte sa, vzmužte sa, Filištínci, aby ste nemuseli otročiť Hebrejom, ako oni otročia vám. Odvážne bojujte!“
1SA.4.10	Filištínci sa pustili do boja, Izrael utrpel porážku a každý utekal do svojho stanu. Bola to zdrvujúca porážka, v ktorej z Izraela padlo tridsaťtisíc pešiakov.
1SA.4.11	Korisťou sa stala aj Božia archa a v boji zahynuli aj obaja Eliho synovia, Chofni a Pinchás.
1SA.4.12	Akýsi Benjamínovec zbehol z bojiska a ešte v ten deň dorazil do Šila. Mal roztrhnuté šaty a hlavu posypanú prachom.
1SA.4.13	Keď ten muž prišiel, Eli práve sedel na stolci a sledoval cestu, lebo sa znepokojoval pre Božiu archu. Keď ten muž prišiel do mesta a oznámil, čo sa stalo, celé mesto zakvílilo.
1SA.4.14	Keď Eli počul kvílenie, spýtal sa: „Čo je to za hluk?“ Muž pribehol a podal Elimu správu. 
1SA.4.15	Eli mal už deväťdesiatosem rokov. Oči mal zakalené a nevidel.
1SA.4.16	Muž povedal Elimu: „Prichádzam priamo z bojiska, dnes som z neho ušiel.“ Eli sa ho spýtal: „Čo sa stalo, syn môj?“ 
1SA.4.17	Posol odvetil: „Izrael sa dal pred Filištíncami na útek a ľud utrpel ťažkú porážku. Obaja tvoji synovia, Chofni a Pinchás zahynuli a Božia archa padla za korisť.“ 
1SA.4.18	Len čo spomenul Božiu archu, Eli sa zvalil zo stolca chrbtom do brány, zlomil si väzy a skonal, lebo to bol starý a ťažký muž. Súdil Izrael štyridsať rokov.
1SA.4.19	Jeho nevesta, Pinchásova žena, bola tehotná a blízko pôrodu. Keď počula správu o ukoristení Božej archy a o smrti svojho svokra i muža, zohla sa a porodila, lebo ju zastihli kŕče. 
1SA.4.20	Keď už zomierala, utešovali ju ženy, čo stáli nad ňou: „Neboj sa, veď si porodila syna.“ Ona však neodpovedala, ani si to nevšímala.
1SA.4.21	Chlapcovi dala meno Ikabód
1SA.4.22	Povedala: „Sláva odišla z Izraela, lebo ukoristili Božiu archu.“
1SA.5.1	Filištínci vzali Božiu archu a preniesli ju z Eben-Ezeru do Ašdódu.
1SA.5.2	Potom Filištínci vzali Božiu archu, zaniesli ju do chrámu Dagóna a postavili ju k nemu.
1SA.5.3	Keď na druhý deň Ašdóďania včasráno vstali, Dagón ležal pred Hospodinovou archou zvalený tvárou na zem. Dagóna vzali a postavili ho na pôvodné miesto. 
1SA.5.4	Keď nasledujúceho dňa včasráno vstali, Dagón znova ležal zvalený tvárou na zem pred Hospodinovou archou. Jeho hlava i obe odlomené ruky ležali na prahu a zostal z neho iba trup. 
1SA.5.5	Preto až dodnes Dagónovi kňazi a všetci návštevníci jeho chrámu v Ašdóde nestúpajú na Dagónov prah.
1SA.5.6	Hospodinova ruka ťažko doliehala na Ašdóďanov. Pustošil ich a Ašdód aj s okolím ranil vredmi.
1SA.5.7	Keď muži Ašdódu videli, čo sa deje, povedali: „Archa izraelského Boha nesmie zostať u nás, lebo jeho ruka tvrdo postihla nás i nášho boha Dagóna.“ 
1SA.5.8	Zvolali a zhromaždili k sebe všetky filištínske kniežatá a spýtali sa ich: „Čo urobíme s archou izraelského Boha?“ Odpovedali: „Treba ju dopraviť do Gatu.“ Tak ju preniesli.
1SA.5.9	Len čo ju dopravili, dal Hospodin pocítiť mestu svoju moc. Vyvolal úžasný zmätok a bez výnimky potrestal vredmi všetkých mužov mesta. 
1SA.5.10	Nato poslali Božiu archu do Ekrónu. Keď ta prišla, Ekrónčania skríkli: „Priniesli k nám archu izraelského Boha, aby usmrtili nás i náš ľud.“
1SA.5.11	Zvolali na stretnutie všetky filištínske kniežatá a povedali: „Odošlite archu izraelského Boha na jej miesto, aby neusmrtila nás ani náš ľud.“ Smrteľná úzkosť totiž zachvátila celé mesto, kde dal Boh dôrazne pocítiť svoju moc. 
1SA.5.12	Mužov, ktorí nepomreli, postihli vredy. Volanie mesta o pomoc vystupovalo k nebesiam.
1SA.6.1	Hospodinova archa zostala na území Filištíncov sedem mesiacov. 
1SA.6.2	Filištínci zvolali kňazov i veštcov a pýtali sa: „Čo máme robiť s Hospodinovou archou? Poraďte nám, ako ju poslať na jej miesto.“
1SA.6.3	Tí odpovedali: „Keď pošlete archu izraelského Boha späť, neposielajte len samotnú archu, ale musíte ju poslať aj s obetným darom za vinu. Potom sa uzdravíte a pochopíte, prečo sa jeho trestajúca ruka od vás neodvrátila.“
1SA.6.4	Spýtali sa: „Aký obetný dar za vinu máme poslať?“ Odpovedali: „Päť zlatých vredov a päť zlatých myší, pre každé filištínske knieža po jednom, lebo rovnaká pohroma postihla vás všetkých i vaše kniežatá.
1SA.6.5	Zhotovte napodobeniny svojich vredov a napodobeniny svojich myší, ktoré nivočia krajinu, a vzdajte česť Bohu Izraela. Možno uvoľní tlak svojej ruky na vás, na vašich bohov a na vašu krajinu.
1SA.6.6	Prečo chcete vzdorovať, ako to robili Egypťania a faraón? Hoci s nimi nakladal tvrdo, musel ich prepustiť a nechať odísť.
1SA.6.7	Zhotovte teraz nový voz a vezmite dve otelené kravy, ktoré ešte nemali na sebe jarmo. Zapriahnite ich do voza a teľce zažeňte do stajne.
1SA.6.8	Potom vezmite Hospodinovu archu a naložte ju na voz. Zlaté predmety, ktoré prinesiete ako obetný dar za vinu, položíte do skrinky vedľa archy a necháte ju odísť. 
1SA.6.9	Ak uvidíte, že zamierila k svojmu územiu na Bét-Šemeš, bol to on, kto spôsobil túto našu veľkú pohromu. No ak nie, spoznáme, že nás nezasiahla jeho ruka, ale bola to len náhoda.“
1SA.6.10	Tí muži urobili tak: vzali dve otelené kravy, zapriahli ich do voza a ich teľce zavreli do stajne. 
1SA.6.11	Na voz položili Hospodinovu archu i skrinku so zlatými myšami a napodobeninami svojich vyrážok. 
1SA.6.12	Kravy zamierili priamo k Bét-Šemešu, šli rovno, neustále ručali, neodchýlili sa napravo ani naľavo. Filištínske kniežatá šli za nimi až po chotár Bét-Šemešu. 
1SA.6.13	Bét-Šemešania práve žali v údolí pšenicu. Keď sa pozreli a zahliadli archu, potešili sa, že ju vidia. 
1SA.6.14	Voz prišiel až na pole bét-šemešského Jošuu, pri ktorom sa zastavil. Bol tam veľký kameň. Nuž porúbali voz na palivo a kravy obetovali Hospodinovi ako spaľovanú obetu. 
1SA.6.15	Leviti zložili Hospodinovu archu i skrinku so zlatými predmetmi na ten veľký kameň. V ten deň muži z Bét-Šemešu priniesli Hospodinovi spaľované obety a pripravili obetu s hostinou.
1SA.6.16	Päť filištínskych kniežat sa prizeralo a ešte v ten deň sa vrátilo do Ekrónu.
1SA.6.17	Toto sú zlaté vyrážky, ktoré priniesli Filištínci Hospodinovi ako obetný dar za vinu: jedna za Ašdód, jedna za Gazu, jedna za Aškalón, jedna za Gat, jedna za Ekrón.
1SA.6.18	Počet zlatých myší zodpovedal celkovému počtu filištínskych miest, ktoré patrili piatim kniežatám bez ohľadu, či ide o opevnené mesto alebo nechránenú dedinu. Veľký kameň, na ktorý položili Hospodinovu archu, leží dodnes na poli bét-šemešského Jošuu.
1SA.6.19	Hospodin potrestal mužov Bét-Šemešu za to, že nazerali do Hospodinovej archy. Z päťdesiattisícového zástupu ich bolo sedemdesiat. Ľud smútil, že mu Hospodin zasadil taký úder.
1SA.6.20	Muži Bét-Šemešu sa pýtali: „Kto môže obstáť pred Hospodinom, týmto svätým Bohom? Ku komu od nás odíde?“
1SA.6.21	A tak po posloch odkázali obyvateľom Kirjat-Jearímu: „Filištínci vrátili Hospodinovu archu. Príďte si po ňu.“
1SA.7.1	Muži Kirjat-Jearímu prišli a Hospodinovu archu si odniesli. Doviezli ju na vŕšok do domu Abinadába a jeho syna Eleazára posvätili, aby ju strážil.
1SA.7.2	Odvtedy, čo zostala archa v Kirjat-Jearíme, uplynul dlhý čas, dvadsať rokov. Celému domu Izraela sa cnelo po Hospodinovi.
1SA.7.3	Vtedy vyzval Samuel celý dom Izraela: „Ak sa celým srdcom obrátite k Hospodinovi, ak odstránite spomedzi seba cudzie božstvá a aštarty, ak sa úprimne odovzdáte Hospodinovi a budete slúžiť výlučne jemu, vyslobodí vás z moci Filištíncov.“
1SA.7.4	Nato Izraeliti odstránili baalov i aštarty a slúžili len Hospodinovi.
1SA.7.5	Samuel prikázal: „Zhromaždite celý Izrael do Micpy a ja sa budem za vás modliť k Hospodinovi.“
1SA.7.6	Keď sa zhromaždili do Micpy, čerpali vodu, vylievali ju pred Hospodinom, v ten deň sa tam postili a vyznávali: „Zhrešili sme proti Hospodinovi.“ Samuel v Micpe súdil Izraelitov.
1SA.7.7	Keď sa Filištínci dozvedeli, že sa Izraeliti zhromaždili do Micpy, ich kniežatá napadli Izrael. Keď to Izraeliti počuli, dostali z nich strach. 
1SA.7.8	Prosili Samuela: „Neprestaň za nás volať o pomoc k Hospodinovi, nášmu Bohu, aby nás vyslobodil z moci Filištíncov.“
1SA.7.9	Samuel vzal mladé jahňa a obetoval ho ako spaľovanú celostnú obetu Hospodinovi. Volal o pomoc pre Izrael a Hospodin mu dal odpoveď.
1SA.7.10	Keď Samuel prinášal Hospodinovi spaľovanú obetu, Filištínci napadli Izrael. V ten deň Hospodin spustil na Filištíncov veľké hromobitie a tak ich zmiatol, že Izraelu podľahli. 
1SA.7.11	Nato Izraeliti vyrazili z Micpy, prenasledovali Filištíncov a porážali ich až po miesto poniže Bét-Káru. 
1SA.7.12	Vtedy vzal Samuel kameň, postavil ho medzi Micpu a Šén, nazval ho Eben-Ezer
1SA.7.13	Filištínci boli takí pokorení, že sa už neodvážili vtrhnúť na územie Izraela. Kým Samuel žil, doliehala na Filištíncov Hospodinova ruka. 
1SA.7.14	Mestá, ktoré Filištínci zabrali Izraelu od Ekrónu po Gat, sa vrátili späť. Túto oblasť vyslobodil Izrael z područia Filištíncov. Medzi Izraelom a Amorejčanmi vládol pokoj.
1SA.7.15	Samuel súdil Izrael po celý svoj život.
1SA.7.16	Každoročne sa vydával na okružnú cestu do Bételu, Gilgálu a Micpy a na všetkých týchto miestach súdil Izrael.
1SA.7.17	Potom sa vracal späť do Rámy, kde mal svoj dom, kde tiež súdil Izrael. Aj tam postavil oltár Hospodinovi.
1SA.8.1	Keď Samuel zostarol, ustanovil svojich synov za sudcov Izraela.
1SA.8.2	Jeho prvorodený syn sa volal Joel, druhý sa volal Abija. Boli sudcami v Beér-Šebe.
1SA.8.3	Synovia však nenasledovali jeho príklad, boli chamtiví, brali úplatky a prekrúcali právo.
1SA.8.4	Vtedy sa zhromaždili všetci starší Izraela, prišli k Samuelovi do Rámy
1SA.8.5	a povedali mu: „Už si starý a tvoji synovia nechodia po tvojich cestách. Ustanov nám teda kráľa, ktorý by nás spravoval, ako to majú všetky národy.“
1SA.8.6	Samuelovi sa však nepáčilo, keď hovorili: „Daj nám kráľa, ktorý by nás spravoval.“ Samuel sa modlil k Hospodinovi. 
1SA.8.7	Hospodin povedal Samuelovi: „Poslúchni ľud vo všetkom, čo si žiada. Keď ma nechcú za kráľa, nepohrdli tebou, ale mnou.
1SA.8.8	Svedčia o tom všetky ich skutky, ktoré konali odvtedy, čo som ich vyviedol z Egypta, až dodnes, keď ma opustili a slúžili iným bohom. Podobne sa správajú aj voči tebe. 
1SA.8.9	Poslúchni ich teda, no najprv ich upozorni a oznám im, aké bude mať ich budúci kráľ práva.“ 
1SA.8.10	Samuel oznámil všetky Hospodinove slová ľudu, ktorý od neho žiadal kráľa. 
1SA.8.11	Povedal: „Kráľ, ktorý vám bude vládnuť, dostane právo pobrať vám synov a postaviť ich k svojim vozom a medzi jazdcov, aby bežali pred jeho vozom.
1SA.8.12	Dosadí ich za veliteľov tisícčlenných alebo päťdesiatčlenných útvarov, iní mu budú orať pôdu, konať žatevné práce, vyrábať zbrane a výstroj pre jeho vozy. 
1SA.8.13	Vezme vaše dcéry za mastičkárky, kuchárky a pekárky. 
1SA.8.14	Zaberie vám najlepšie polia, vinice i olivové sady a dá ich svojim služobníkom.
1SA.8.15	Z obilia a viníc bude vymáhať desiatky a použije ich pre svojich dvoranov a sluhov. 
1SA.8.16	Vezme vám sluhov a slúžky, najlepší dobytok, ako aj osly, a zaradí ich do svojich služieb. 
1SA.8.17	Desiatky bude brať aj z vašich stád, aj vy sami mu budete slúžiť. 
1SA.8.18	Keď budete raz kvôli svojmu kráľovi, ktorého si zvolíte, volať o pomoc, Hospodin sa vám vtedy neozve.“
1SA.8.19	Ľud však nechcel poslúchnuť Samuela, lež vravel: „Nie, nech nám vládne kráľ! 
1SA.8.20	Chceme byť ako ostatné národy. Nech nás spravuje kráľ. Pôjde pred nami a povedie nás do boja.“
1SA.8.21	Samuel si vypočul všetky slová ľudu a predniesol ich Hospodinovi. 
1SA.8.22	Hospodin povedal Samuelovi: „Poslúchni ich a ustanov im kráľa.“ Nato povedal Samuel mužom Izraela: „Choďte každý do svojho mesta!“
1SA.9.1	Z Benjamínovho kmeňa pochádzal istý muž menom Kíš. Bol synom Abíela, syna Ceróra, syna Bechorata, syna Afíacha. Tento zámožný Benjamínovec
1SA.9.2	mal krásneho a statného syna Šaula. Nikto z Izraelitov sa mu v kráse nevyrovnal, každého totiž prevyšoval o hlavu.
1SA.9.3	Šaulovmu otcovi Kíšovi sa raz stratili oslice. Kíš povedal synovi Šaulovi: „Vezmi so sebou niektorého z mládencov a choď tie oslice pohľadať.“ 
1SA.9.4	Tí pochodili Efrajimské pohorie i kraj Šališa, no nenašli ich. Prešli kraj Šaalím, ale bezvýsledne. Potom prešli územím Benjamína, ale márne.
1SA.9.5	Keď sa dostali na územie Cúf, Šaul povedal svojmu mladému sluhovi, ktorý ho sprevádzal: „Mali by sme sa vrátiť, aby sa môj otec nestrachoval o nás viac ako o tie oslice.“
1SA.9.6	Ten mu však odvetil: „V tomto meste sa práve zdržiava Boží muž. Je to muž vážený a všetko, čo predpovie, sa určite splní. Zájdime ta, možno nás usmerní, kam máme ísť.“
1SA.9.7	Šaul povedal mládencovi: „Poďme teda! Čo prinesieme tomu mužovi? Chlieb z kapsy sa nám minul a Božiemu mužovi nemáme čo ponúknuť. Máme niečo pri sebe?“
1SA.9.8	Mládenec odpovedal Šaulovi: „Mám pri sebe štvrtinu strieborného šekla. Keď ju dám Božiemu mužovi, usmerní nás, kam máme ísť.“
1SA.9.9	Keď kedysi šiel niekto z Izraela hľadať Božie rozhodnutie, používal výraz: „Poďme k vidcovi!“ Dnešného proroka volali predtým videc.
1SA.9.10	Šaul povedal svojmu mládencovi: „Dobre hovoríš, poďme k nemu.“ Tak prišli do mesta, kde býval Boží muž. 
1SA.9.11	Keď vystupovali po svahu do mesta, stretli dievčatá, ktoré šli po vodu. Spýtali sa ich: „Je tu videc?“ 
1SA.9.12	Odpovedali im: „Áno, je pred tebou. Len sa poponáhľaj, lebo práve dnes prišiel do mesta. Dnes má totiž ľud na výšine obetu s hostinou.
1SA.9.13	Keď vojdete do mesta, musíte ho zastihnúť prv, než sa odoberie na výšinu k jedlu. Ľud totiž nebude jesť, kým on nepríde. Pozvaní budú jesť až potom, keď on požehná obetu. Len choďte, práve ho zastihnete.“ 
1SA.9.14	Tak vystúpili do mesta. Keď vchádzali do jeho stredu, šiel proti nim Samuel, ktorý sa poberal na výšinu.
1SA.9.15	Deň pred príchodom Šaula zjavil Hospodin Samuelovi:
1SA.9.16	„Zajtra o tomto čase pošlem k tebe muža z Benjamínovho územia. Toho pomažeš za vojvodcu nad mojím izraelským ľudom. On ho vyslobodí z moci Filištíncov, lebo som zhliadol na svoj ľud a jeho volanie o pomoc preniklo až ku mne.“
1SA.9.17	Keď Samuel uvidel Šaula, naznačil mu Hospodin: „To je ten muž, o ktorom som sa zmienil, že bude vládnuť môjmu ľudu.“
1SA.9.18	Šaul pristúpil uprostred brány k Samuelovi a spýtal sa: „Povedz mi, prosím, kde tu býva videc?“ 
1SA.9.19	Samuel odpovedal Šaulovi: „Ja som videc. Vystúp predo mnou na výšinu. Dnes budete so mnou jesť, ráno ťa prepustím a oznámim ti všetko, čo máš na srdci. 
1SA.9.20	O oslice, čo sa ti pred tromi dňami stratili, sa už nestrachuj, lebo sa našli. Na koho však upiera Izrael všetky svoje túžby? Či nie na teba a na celý dom tvojho otca?“ 
1SA.9.21	Šaul však odvetil: „Som len Benjamínovec. Pochádzam z najmenšieho izraelského kmeňa a môj rod je najchatrnejší zo všetkých rodov Benjamínovho kmeňa. Ako len môžeš niečo také povedať?“
1SA.9.22	Potom Samuel priviedol Šaula i jeho sluhu, zaviedol ich do siene a usadil na čelné miesto. Pozvaných bolo okolo tridsať mužov. 
1SA.9.23	Samuel povedal kuchárovi: „Daj mi ten kus, čo som ti včera kázal odložiť u seba.“ 
1SA.9.24	Kuchár vytiahol stehno i s chvostom a predložil to Šaulovi. Samuel povedal: „Poslúž si tým, čo zostalo a jedz. To bolo schované pre teba na túto príležitosť odvtedy, ako som povedal: ‚Pozval som ľudí.‘“ V ten deň jedol Šaul so Samuelom.
1SA.9.25	Keď zostúpili z výšiny do mesta, zhováral sa Samuel so Šaulom na streche.
1SA.9.26	Včasráno za brieždenia zavolal Samuel Šaulovi na strechu: „Vstaň, vyprevadím ťa. Nato Šaul vstal a obaja, on i Samuel, vyšli von. 
1SA.9.27	Keď došli na koniec mesta, povedal Samuel Šaulovi: Pošli svojho sluhu pred nami. Ty však postoj na chvíľu, mám ti oznámiť Božie slovo.“
1SA.10.1	Samuel vzal nádobku s olejom, vylial mu ho na hlavu, pobozkal ho a vyhlásil: „Týmto ťa sám Hospodin pomazal za vojvodcu nad svojím dedičstvom.
1SA.10.2	Keď teraz odídeš odo mňa, stretneš pri Ráchelinom hrobe v Celcachu na Benjamínovom území dvoch mužov, ktorí ti povedia, že hľadané oslice sa už našli. Tvoj otec sa už nestará o ne, ale strachuje sa o vás. Kladie si otázku: ‚Čo môžem urobiť pre svojho syna?‘
1SA.10.3	Keď odtiaľ pôjdeš ďalej, dostaneš sa k dubu Tabór. Tam ťa stretnú traja muži putujúci k Bohu do Bételu. Jeden ponesie tri kozľatá, druhý tri pecne chleba a tretí mech vína. 
1SA.10.4	Pozdravia ťa a dajú ti dva chleby. Tie od nich prijmeš. 
1SA.10.5	Potom prídeš na Boží pahorok, kde majú Filištínci strážne stanovište. Keď vojdeš do mesta, narazíš na zástup prorokov, ktorí budú schádzať z výšiny — pred nimi harfa, bubon, flauta a citara — a budú v prorockom vytržení.
1SA.10.6	Vtedy ťa nadchne Hospodinov duch, dostaneš sa s nimi do prorockého vytrženia a premeníš sa na iného muža.
1SA.10.7	Keď sa u teba dostavia tieto znamenia, zachovaj sa podľa okolností, lebo Boh bude s tebou.
1SA.10.8	Zostúpiš predo mnou do Gilgálu, zídem ta aj ja, aby som priniesol spaľované obety a obety spoločenstva. Vyčkáš sedem dní, kým prídem k tebe. Potom ti poviem, čo máš robiť.“
1SA.10.9	Len čo sa Šaul obrátil a odchádzal od Samuela, Boh mu premenil srdce na iné. V ten deň sa dostavili všetky tie znamenia. 
1SA.10.10	Keď prišli odtiaľ do Gibey, šla mu v ústrety skupina prorokov. Vtedy sa ho zmocnil Boží Duch a on tiež vystupoval medzi nimi v prorockom vytržení.
1SA.10.11	Všetci, ktorí ho predtým poznali a uvideli ho v prorockom vytržení, si vzájomne kládli otázku: „Čo sa stalo Kíšovmu synovi? Či je aj Šaul medzi prorokmi?“ 
1SA.10.12	Niekto z tamojších ľudí sa spýtal: „Kto je ich otec?“ Tak vzniklo úslovie: „Či je aj Šaul medzi prorokmi?“ 
1SA.10.13	Keď doznelo prorocké vytrženie, odišiel na výšinu. 
1SA.10.14	Vtedy sa Šaulov strýko spýtal Šaula i mládenca: „Kadiaľ ste chodili?“ Dostal odpoveď: „Hľadali sme oslice. Keď sme zistili, že ich niet, zašli sme k Samuelovi.“ 
1SA.10.15	Strýko povedal Šaulovi: „Vyrozprávaj mi, prosím, čo vám hovoril Samuel.“ 
1SA.10.16	Šaul odpovedal svojmu strýkovi: „Uistil nás o tom, že oslice sa našli.“ Strýkovi však neoznámil, čo mu Samuel vravel o kráľovstve.
1SA.10.17	Samuel zvolal k Hospodinovi do Micpy ľud
1SA.10.18	a Izraelitom povedal: „Toto hovorí Hospodin, Boh Izraela: ‚Ja som vyviedol Izrael z Egypta a vyslobodil vás z područia Egypťanov a všetkých kráľovstiev, čo vás utláčali. 
1SA.10.19	Vy ste však zavrhli svojho Boha, ktorý vás vyslobodzoval z každej pohromy a tiesne, a povedali ste: Ustanov nad nami kráľa. Postavte sa teraz pred Hospodina podľa kmeňov a oddielov.‘“
1SA.10.20	Samuel predvolal všetky kmene Izraela. Lós padol na Benjamínov kmeň.
1SA.10.21	Potom predvolal Benjamínov kmeň po rodinách. Lós padol na rodinu Matriho. Nakoniec bol vylosovaný Kíšov syn Šaul. Keď ho však hľadali, nemohli ho nájsť. 
1SA.10.22	Pýtali sa teda Hospodina, či ten muž ešte príde. Hospodin odpovedal: „Tu sa skrýva medzi výzbrojou.“
1SA.10.23	Bežali teda a priviedli ho. Keď sa postavil medzi ľud, každého prevyšoval o hlavu.
1SA.10.24	Samuel povedal všetkému ľudu: „Vidíte, koho si vyvolil Hospodin? Spomedzi ľudu sa mu nikto nevyrovná.“ Všetok ľud jasal a volal: „Nech žije kráľ!“
1SA.10.25	Samuel potom oznámil ľudu práva kráľa, zapísal to do knihy a uložil pred Hospodinom. Nato prepustil všetok ľud, každého do svojho domu.
1SA.10.26	Aj Šaul odišiel domov do Gibey. Sprevádzala ho družina bojovníkov, ktorých srdca sa dotkol Boh.
1SA.10.27	Niektorí ničomníci však vraveli: „Ako nás môže on zachrániť?“ Pohrdli ním a nepriniesli mu dar. Šaul sa tváril, že to nepočuje.
1SA.11.1	Ammónčan Nacháš pritiahol a utáboril sa oproti Jabéš-Gileádu. Všetci muži z Jabéša navrhli Nachášovi: „Uzavri s nami zmluvu a budeme ti slúžiť.“
1SA.11.2	Ammónčan Nacháš však odpovedal: „Uzavriem s vami zmluvu pod podmienkou, že každému z vás vylúpim pravé oko. Tým potupím celý Izrael.“
1SA.11.3	Starší Jabéša mu povedali: „Pozhovej nám sedem dní, aby sme rozoslali poslov po celom území Izraela, a ak sa nenájde nikto, čo by nám pomohol, vzdáme sa.“ 
1SA.11.4	Keď prišli poslovia do Šaulovej Gibey, vyrozprávali ľudu, čo sa stalo. Ľud sa pustil do žalostného náreku.
1SA.11.5	Vtom práve prichádzal z poľa Šaul so svojimi volmi. Spýtal sa: „Čo sa stalo ľudu? Prečo narieka?“ Vyrozprávali mu o položení mužov Jabéša. 
1SA.11.6	Keď o tom Šaul počul, prenikol ho Boží duch a veľmi sa rozčúlil.
1SA.11.7	Vzal pár volov, rozsekal ich na kusy a po posloch rozoslal po celom území Izraela s výstrahou: „Takto sa stane s dobytkom toho, kto nevytiahne do boja za Šaulom a Samuelom.“ Vtedy padol na ľud strach pred Hospodinom a vytiahol do boja ako jeden muž.
1SA.11.8	Keď vykonal v Bezeku prehliadku, bolo tam tristotisíc Izraelitov a tridsaťtisíc Júdovcov.
1SA.11.9	Poslovia, ktorí prišli, dostali správu: „Odkážte mužom z Jabéš-Gileádu, že zajtra za slnečnej páľavy príde záchrana.“ Poslovia to šli oznámiť mužom z Jabéša a tí sa zaradovali. 
1SA.11.10	Muži z Jabéša mu odkázali: „Zajtra sa vám vzdáme. Potom môžete s nami urobiť, čo len chcete.“
1SA.11.11	Šaul na druhý deň rozdelil ľud do troch skupín, ktoré v čase rannej stráže vtrhli doprostred tábora a bili Ammónčanov až do poludňajšej páľavy. Zvyšok vojska sa rozpŕchol, takže ani dvaja nezostali pospolu.
1SA.11.12	Vtedy povedal ľud Samuelovi: „Kto sa to spýtal, či nám kráľom má byť Šaul? Vydajte tých mužov, nech ich zabijeme.“
1SA.11.13	Šaul však odvetil: „V takýto deň neslobodno nikoho zabiť, lebo dnes Hospodin zachránil Izrael.“
1SA.11.14	Nato Samuel vyzval ľud: „Vyberme sa do Gilgálu a obnovme tam kráľovstvo.“
1SA.11.15	Všetok ľud odišiel do Gilgálu a Šaula tam vyhlásili za kráľa. V Gilgále priniesli pred Hospodina obety spoločenstva. Šaul a všetci muži Izraela sa tam veľmi radovali.
1SA.12.1	Samuel povedal celému Izraelu: „Vyhovel som vám vo všetkom, o čo ste ma žiadali, a ustanovil som nad vami kráľa.
1SA.12.2	Odteraz vás povedie kráľ. Ja som zostarel a ošedivel. Moji synovia však, ako vidno, sú medzi vami. Viedol som vás od svojej mladosti až dodnes.
1SA.12.3	Som tu. Odpovedzte mi pred Hospodinom a jeho pomazaným: Vzal som niekomu vola alebo osla? Utláčal som niekoho alebo som mu ukrivdil? Vzal som od niekoho úplatok, aby som prižmúril oči? Ak áno, nahradím vám to!“
1SA.12.4	Odpovedali mu: „Neutláčal si nás, nekrivdil si nám ani si od nikoho nič nevzal.“ 
1SA.12.5	Povedal im: „Hospodin je svedkom proti vám a dnes je svedkom aj jeho pomazaný, že ste pri mne nič také nenašli.“ Odpovedali: „Je svedkom.“
1SA.12.6	Samuel povedal ľudu: „Svedkom je Hospodin, ktorý ustanovil Mojžiša s Áronom a vyviedol vašich otcov z Egypta. 
1SA.12.7	Teraz sa postavte, aby som vás súdil pred Hospodinom podľa všetkých jeho spravodlivých skutkov, ktoré preukázal vám i vašim otcom.
1SA.12.8	Keď Jákob prišiel do Egypta a vaši otcovia volali k Hospodinovi o pomoc, poslal Mojžiša a Árona. Tí vyviedli odtiaľ vašich otcov a usadili ich na tomto mieste.
1SA.12.9	Oni však zabudli na Hospodina, svojho Boha, preto ich vydal do moci Siseru, veliteľa chacórskeho vojska, do moci Filištíncov a moábskeho kráľa, ktorí proti nim bojovali.
1SA.12.10	Vtedy sa dovolávali pomoci u Hospodina: ‚Zhrešili sme, lebo sme opustili Hospodina a slúžili sme baalom a aštartám. Teraz nás vysloboď z područia našich nepriateľov a budeme ti slúžiť.‘
1SA.12.11	Hospodin poslal Jerubbaala, Bedána, Jefteho a Samuela, vyslobodzoval vás z moci okolitých nepriateľov, takže ste mohli bývať v bezpečí.
1SA.12.12	Keď ste videli, že vás ohrozuje ammónsky kráľ Nacháš, povedali ste mi: ‚Nie! Nech nám vládne kráľ!‘ Vaším kráľom je predsa Hospodin, váš Boh.
1SA.12.13	Teraz tu máte kráľa, ktorého ste si zvolili a žiadali. Hospodin vám teda ustanovil kráľa.
1SA.12.14	Ak sa budete báť Hospodina, ak mu budete slúžiť a poslúchať ho, ak nebudete odporovať jeho príkazom, stanete sa nasledovníkmi Hospodina, vášho Boha, vy aj s kráľom, ktorý vám bude vládnuť.
1SA.12.15	Ak ho však nebudete poslúchať, ak budete odporovať jeho príkazom, Hospodinova ruka zasiahne proti vám i vašim otcom.
1SA.12.16	Ešte raz sa postavte a sledujte veľký div, ktorý vykoná Hospodin pred vami. 
1SA.12.17	Práve prebieha žatva pšenice. Budem vzývať Hospodina, aby zoslal hromobitie a dážď. Sami sa presvedčíte, že žiadať si kráľa je Hospodinovi obzvlášť protivné.“
1SA.12.18	Samuel vzýval Hospodina a on v ten deň zoslal hromobitie a dážď. Všetok ľud sa veľmi bál Hospodina a Samuela.
1SA.12.19	Všetci naliehali na Samuela: „Pros Hospodina, svojho Boha, za svojich služobníkov, aby sme nepomreli. Ku všetkým svojim hriechom sme totiž pridali ďalšie zlo: Žiadali sme si kráľa.“
1SA.12.20	Samuel odpovedal ľudu: „Nebojte sa! Spáchali ste síce všetko to zlo, len sa neodvracajte od Hospodina, ale slúžte mu celým srdcom. 
1SA.12.21	Neobracajte sa k ničotám, ktoré neosožia, ani nezachraňujú; sú to len ničoty.
1SA.12.22	Hospodin nezavrhne svoj ľud pre svoje veľké meno, lebo z vás chce mať svoj ľud.
1SA.12.23	Nech sa to nestane, aby som zhrešil proti Hospodinovi a prestal sa za vás modliť. Chcem vás i ďalej učiť dobrej a pravej ceste.
1SA.12.24	Len sa bojte Hospodina a celým srdcom mu verne slúžte. Uvážte, čo všetko pre vás urobil!
1SA.12.25	No ak by ste páchali zlo, zahyniete aj so svojím kráľom.“
1SA.13.1	Šaul bol už rok kráľom. V druhom roku vlády nad Izraelom 
1SA.13.2	si zvolil spomedzi Izraela tritisíc mužov: dvetisíc ich bolo so Šaulom v Michmáse a v Bételskom pohorí, tisíc s Jonatánom v Benjamínovej Gibei. Zvyšok ľudu poslal domov.
1SA.13.3	Jonatán pobil filištínsku hliadku v Gebe a Filištínci sa to dozvedeli. Šaul dal trúbiť na roh po celej krajine a povedal: „Nech počujú Hebreji!“
1SA.13.4	Celý Izrael sa dopočul správu, že Šaul pobil filištínsku hliadku. Tým sa Izrael sprotivil Filištíncom. Ľud dostal výzvu ísť za Šaulom do Gilgálu. 
1SA.13.5	Filištínci sa zhromaždili do boja proti Izraelu. Mali tridsaťtisíc vozov, šesťtisíc jazdcov a ľudu toľko ako piesku na morskom pobreží. Tí pritiahli a utáborili sa v Michmáse, východne od Bét-Avenu.
1SA.13.6	Keď izraelskí muži videli, že sú v tiesni a že sa k nim blíži nepriateľ, poukrývali sa do jaskýň, do skalných trhlín, do dutín a jám.
1SA.13.7	Hebreji prešli cez Jordán do krajiny Gádu a Gileádu. Šaul zostával v Gilgále a ľud, čo prišiel za ním, sa chvel strachom. 
1SA.13.8	Vyčkával ešte sedem dní do času, ktorý určil Samuel. Samuel však do Gilgálu neprichádzal a ľud sa začal rozchádzať.
1SA.13.9	Šaul prikázal: „Prineste mi spaľovanú obetu a obetu spoločenstva.“ Tak obetoval spaľovanú obetu. 
1SA.13.10	Po jej skončení prišiel Samuel. Šaul mu vyšiel v ústrety, aby ho pozdravil. 
1SA.13.11	Samuel sa spýtal: „Čo si to urobil?“ Šaul odvetil: „Videl som, že ľud odo mňa odchádza, ty si na stanovený čas neprišiel a Filištínci sa zhromaždili v Michmáse. 
1SA.13.12	Pomyslel som si: ‚Filištínci zídu teraz ku mne do Gilgálu a dosiaľ som si nenaklonil Hospodinovu tvár.‘ Tak som sa odhodlal priniesť spaľovanú obetu sám.“ 
1SA.13.13	Samuel povedal Šaulovi: „To bolo od teba nerozvážne. Nezachoval si príkaz, čo ti dal Hospodin, tvoj Boh. Hospodin by bol teraz natrvalo upevnil tvoju kráľovskú moc nad Izraelom.
1SA.13.14	Takto tvoje kráľovstvo neobstojí. Hospodin si už našiel muža podľa svojho srdca a ustanovil ho za vojvodcu svojho ľudu, pretože si nesplnil jeho príkaz.“
1SA.13.15	Nato Samuel vstal a odišiel z Gilgálu do Benjamínovej Gibey. Šaul spočítal tých, čo zostali pri ňom; bolo ich asi šesťsto mužov.
1SA.13.16	Šaul, jeho syn Jonatán a ľud, čo zostal s nimi, sa usadil v Benjamínovej Gebe, kým Filištínci táborili v Michmáse. 
1SA.13.17	Z tábora Filištíncov vyrazila skupina záškodníkov v troch oddieloch. Jeden oddiel zamieril k Ofre a do kraja Šual,
1SA.13.18	druhý sa vydal smerom k Bét-Chorónu a tretí k územiu s výhľadom na Ceboímske údolie, obrátené k púšti.
1SA.13.19	V celej izraelskej krajine sa nenašiel nijaký kováč. Filištínci si totiž povedali: „Hebreji si nesmú zhotovovať meče ani kopije.“
1SA.13.20	Preto všetci Izraeliti chodili k Filištíncom naostriť si pluh, motyku, sekeru alebo kosák. 
1SA.13.21	Naostrenie pluhu a motyky stálo jeden pím, naostrenie sekery a hrotu tretinu šekla. 
1SA.13.22	Keď došlo k boju, nikto z ľudu, čo bol so Šaulom a Jonatánom, nemal pri sebe meč alebo kopiju. Mal ich len Šaul a jeho syn Jonatán. 
1SA.13.23	Hliadka Filištíncov vyšla k michmáskemu priesmyku.
1SA.14.1	Raz povedal Šaulov syn Jonatán svojmu zbrojnošovi: „Poď, prenikneme k hliadke Filištíncov, ktorá je na druhej strane.“ Svojmu otcovi to však neoznámil. 
1SA.14.2	Šaul sa zdržoval na kraji Gibey pod granátovníkom v Migróne. Pri sebe mal okolo šesťsto mužov.
1SA.14.3	Efód vtedy nosil Achija, syn Achitúba, brata Ikabóda, syna Pinchása, syna Eliho, Hospodinovho kňaza v Šile. Ľud však nevedel, že Jonatán odišiel.
1SA.14.4	V priesmyku, ktorým sa Jonatán pokúšal preniknúť k hliadke Filištíncov, vyčnieval z jednej i z druhej strany skalný útes. Jeden sa volal Bocéc, druhý Senne.
1SA.14.5	Jeden útes trčal strmo na sever oproti Michmásu, druhý od juhu oproti Gebe.
1SA.14.6	Jonatán povedal svojmu zbrojnošovi: „Poď, prenikneme k hliadke tých neobrezancov. Možno pre nás Hospodin niečo urobí. On predsa dokáže zvíťaziť pomocou mnohých i málopočetných.“
1SA.14.7	Zbrojnoš mu odvetil: „Urob všetko, čo máš na mysli. Len choď, budem s tebou, nech akokoľvek rozhodneš.“
1SA.14.8	Jonatán navrhol: „Mali by sme sa dostať k tým mužom a ukázať sa im. 
1SA.14.9	Ak nás vyzvú: ‚Stojte, kým prídeme k vám,‘ zostaneme na svojom mieste a nevystúpime. 
1SA.14.10	No ak povedia: ‚Vystúpte k nám hore,‘ tak vystúpime, lebo nám ich Hospodin vydal do rúk. To nám bude znamením.“
1SA.14.11	Obaja sa teda ukázali filištínskej hliadke. Tí si povedali: „Pozrite, Hebreji vyliezajú z dier, kam sa poskrývali.“ 
1SA.14.12	Muži z hliadky volali na Jonatána a jeho zbrojnoša: „Poďte k nám hore, niečo vám povieme.“ Jonatán povedal svojmu zbrojnošovi: „Poď za mnou hore, lebo ich Hospodin vydal do rúk Izraela.“ 
1SA.14.13	Jonatán šiel štvornožky hore a jeho zbrojnoš za ním. Filištínci padali pred Jonatánom a jeho zbrojnoš, čo šiel za ním, ich pozabíjal.
1SA.14.14	To bol prvý útok Jonatána a jeho zbrojnoša; padlo tam asi dvadsať mužov na ploche pol jutra poľa.
1SA.14.15	V tábore, na poli i všade medzi ľudom zavládol strach. Zľakla sa hliadka i záškodnícka skupina a zachvela sa aj zem. Toto všetko spôsobil Boh.
1SA.14.16	Šaulove hliadky v benjamínskej Gibei spozorovali, že sa dav motá sem a tam. 
1SA.14.17	Šaul povedal tým, čo boli s ním: „Dajte nastúpiť a zistite, kto z našich odišiel.“ Po nástupe sa zistilo, že chýba Jonatán i jeho zbrojnoš. 
1SA.14.18	Tu prikázal Šaul Achijovi: „Prines Božiu archu.“ Toho času bola totiž s Izraelitmi.
1SA.14.19	Kým sa Šaul zhováral s kňazom, hluk v tábore Filištíncov stále mohutnel. Preto povedal Šaul kňazovi: „Nechaj to tak!“ 
1SA.14.20	Šaul i všetok ľud, čo bol s ním, sa zoskupili a prišli na bojisko. Zbadali však, že sa Filištínci vo veľkom zmätku vzájomne zabíjajú.
1SA.14.21	Hebreji, ktorí predtým stáli na strane Filištíncov a pritiahli s nimi do tábora, prebehli k tým Izraelitom, čo boli so Šaulom a Jonatánom. 
1SA.14.22	Keď sa všetci izraelskí muži, ktorí sa skrývali v Efrajimskom pohorí, dozvedeli, že sa Filištínci dali na útek, pridali sa potom aj oni do boja.
1SA.14.23	Hospodin v ten deň vyslobodil Izrael a boj sa presunul až k Bét-Avenu.
1SA.14.24	Hoci izraelskí muži boli v ten deň unavení, Šaul ich zaprisahal týmito slovami: „Zlorečený bude ten, kto by do večera niečo zjedol prv, než sa pomstím svojim nepriateľom.“ Nikto z ľudu jedlo neokúsil.
1SA.14.25	Všetok ľud vošiel do lesa, kde na zemi boli plásty medu. 
1SA.14.26	Keď ta ľud vošiel, zbadal, ako z nich tečie med, no nik z neho neochutnal. Ľud sa totiž bál porušiť prísahu. 
1SA.14.27	Jonatán nepočul, že jeho otec zaviazal ľud prísahou. Vzal palicu, čo mal v ruke, jej koniec strčil do plástu medu a ochutnal ho. Hneď sa mu rozjasnili oči. 
1SA.14.28	Ktosi z ľudu sa ozval: „Tvoj otec zaviazal ľud touto prísahou: ‚Zlorečený bude ten, kto by dnes niečo zjedol, aj keď ľud bol unavený.‘“ 
1SA.14.29	Jonatán povedal: „Môj otec vrhá krajinu do nešťastia. Len sa pozrite, ako sa mi rozjasnili oči, keď som ochutnal trochu toho medu. 
1SA.14.30	Keby sa len ľud mohol dnes poriadne najesť z koristi, čo našiel u nepriateľov! Takto porážka Filištíncov nebude veľká.“ 
1SA.14.31	V ten deň porážali Filištíncov od Michmásu po Ajalón, takže ľud bol krajne vyčerpaný. 
1SA.14.32	Vrhol sa na korisť a odnášal si ovce, dobytok a teľce, zarezával ich na zemi a jedol mäso aj s krvou.
1SA.14.33	Šaulovi oznámili: „Pozri, ľudia hrešia proti Hospodinovi, keď jedia mäso aj s krvou.“ On povedal: „Porušili ste vernosť. Ihneď privaľte ku mne veľký kameň.“ 
1SA.14.34	Šaul pokračoval: „Rozíďte sa medzi ľudí a povedzte im: ‚Nech každý privedie ku mne svojho vola alebo svoju ovcu. Tu ich budete zabíjať a jesť, aby ste nehrešili proti Hospodinovi tým, že by ste jedli mäso s krvou.‘“ V tú noc každý z ľudu priviedol svojho vola a tam ho zabil. 
1SA.14.35	Šaul postavil Hospodinovi oltár. Bol to prvý oltár, čo mu postavil.
1SA.14.36	Šaul povedal: „Vyrazme v noci za Filištíncami a plieňme medzi nimi až do svitania. Neušetrime z nich nikoho.“ Odpovedali: „Urob, čo uznáš za vhodné.“ Kňaz však navrhol: „Pristúpme sem, k Bohu.“
1SA.14.37	Šaul si pýtal radu od Boha: „Mám prenasledovať Filištíncov? Vydáš ich do rúk Izraela?“ Boh mu však v ten deň nedal odpoveď. 
1SA.14.38	Vtedy Šaul prikázal: „Predstúpte sem všetci náčelníci ľudu a zistite, v čom spočíva náš dnešný hriech.
1SA.14.39	Akože žije Hospodin, záchranca Izraela, aj keby šlo o môjho syna Jonatána, musel by zomrieť.“ Nikto z ľudu sa však neozval. 
1SA.14.40	Šaul celému Izraelu prikázal: „Postavte sa na jednu stranu, kým ja a môj syn Jonatán budeme na strane druhej.“ Ľud odpovedal Šaulovi: „Urob, čo uznáš za dobré.“ 
1SA.14.41	Šaul volal k Hospodinovi: „Bože Izraela, daj mi jasnú odpoveď.“ Lós padol na Jonatána a Šaula a ľud sa z toho dostal.
1SA.14.42	Šaul prikázal: „Losujte medzi mnou a mojím synom Jonatánom.“ Lós padol na Jonatána. 
1SA.14.43	Tu vyzval Šaul Jonatána: „Priznaj sa, čo si urobil!“ Jonatán sa priznal. Povedal: „Koncom palice, čo som držal, som ochutnal trochu medu. Som pripravený zomrieť.“
1SA.14.44	Šaul vyhlásil: „Nech ma Boh prísne potresce, ak by si preto, Jonatán, nezomrel.“
1SA.14.45	Ľud sa spýtal Šaula: „Vari by mal zomrieť Jonatán, ktorý dosiahol toto skvelé víťazstvo v Izraeli? To teda nie! Akože žije Hospodin, nesmie sa mu skriviť ani vlas na hlave. Veď to, čo dnes vykonal, dosiahol s Božou pomocou.“ Ľud teda zachránil Jonatána, že nemusel zomrieť.
1SA.14.46	Šaul prestal prenasledovať Filištíncov a tí odišli domov.
1SA.14.47	Keď sa Šaul ujal kráľovskej moci nad Izraelom, bojoval proti všetkým okolitým nepriateľom: proti Moábčanom, proti Ammónčanom, proti Edómčanom, proti kráľom Coby a proti Filištíncom. Kam sa len obrátil, víťazil
1SA.14.48	Vytvoril vojenskú moc, porazil Amaléka a vyslobodil Izrael z područia tých, čo ho pustošili.
1SA.14.49	Šaulovi synovia boli: Jonatán, Jišvi a Malki-Šua. Staršia z jeho dvoch dcér sa volala Merab a mladšia Michal.
1SA.14.50	Šaulova žena sa volala Achinoam, Achimaacova dcéra. Veliteľ vojska sa volal Abnér, syn Šaulovho strýka Néra.
1SA.14.51	Šaulov otec Kíš a Abnérov otec Nér boli synmi Abíela.
1SA.14.52	Kým žil Šaul, prebiehal krutý boj proti Filištíncom. Keď Šaul uvidel nejakého zdatného a bojaschopného muža, zaradil ho do svojho vojska.
1SA.15.1	Samuel povedal Šaulovi: „Hospodin ma poslal, aby som ťa pomazal za kráľa nad jeho ľudom, nad Izraelom. Vypočuj si slová Hospodina.
1SA.15.2	Takto vraví Hospodin zástupov: ‚Beriem na zodpovednosť Amalékov za to, čo vykonali Izraelitom, keď sa im pri východe z Egypta postavili do cesty.
1SA.15.3	Choď teda, napadni Amalékov a vykonaj na nich i na všetkom, čo majú, hubiacu kliatbu. Bez milosti pobi mužov i ženy, deti i dojčatá, dobytok i ovce, ťavy i osly!‘“
1SA.15.4	Šaul zvolal ľud a v Telaíme vykonal jeho prehliadku. Bolo tam dvestotisíc pešiakov a desaťtisíc mužov z Judska.
1SA.15.5	Šaul prenikol k hlavnému mestu Amalékov a v údolí umiestnil zálohu. 
1SA.15.6	Kénitom povedal: „Odíďte spomedzi Amalékov a vzdiaľte sa, aby som vás spolu s nimi nezničil. Vy ste sa správali ohľaduplne ku všetkým Izraelitom pri ich východe z Egypta.“ Nato sa Kéniti odpútali od Amalékov.
1SA.15.7	Šaul zaútočil na Amaléka v úseku od Chavily po Šúr, ktorý je východne od Egypta.
1SA.15.8	Agaga, kráľa Amalékov, zajal živého a na všetok ľud zeme uvalil hubiacu kliatbu mečom. 
1SA.15.9	Šaul a ľud ušetrili Agaga i najlepšie kusy stáda, dobytka, tučného statku a baranov. Čo malo nejakú cenu, ušetrili od kliatby. Nechceli to zničiť. Kliatbu vykonali len na tom, čo bolo bezcenné a bezvýznamné.
1SA.15.10	Hospodin oslovil Samuela: 
1SA.15.11	„Ľutujem, že som Šaula ustanovil za kráľa, lebo sa odo mňa odvrátil a moje príkazy nesplnil.“ Samuela to trápilo a celú noc volal k Hospodinovi.
1SA.15.12	Včasráno sa vybral Samuel na stretnutie so Šaulom. Samuel dostal správu: „Šaul odišiel na Karmel, aby si tam postavil pamätník a potom sa obrátil a zišiel do Gilgálu.“
1SA.15.13	Keď Samuel prišiel, Šaul ho pozdravil: „Nech ťa požehná Hospodin! Jeho príkaz som splnil.“
1SA.15.14	Samuel však namietol: „A čo to bľačanie oviec, ktoré ku mne dolieha? A čo to bučanie dobytka, ktoré počujem?“ 
1SA.15.15	Šaul odpovedal: „Priviedli ich od Amalékov. Ľud totiž ušetril najlepšie kusy oviec a dobytka, aby to obetoval Hospodinovi, tvojmu Bohu. Na ostatnom sme však vykonali hubiacu kliatbu.“
1SA.15.16	Samuel prerušil Šaula: „Prestaň! Chcem ti oznámiť, čo mi dnes v noci oznámil Hospodin.“ On na to: „Hovor.“ 
1SA.15.17	Samuel pokračoval: „Hoci si o sebe zmýšľal skromne, stal si sa hlavou izraelských kmeňov a Hospodin ťa pomazal za kráľa nad Izraelom.
1SA.15.18	Hospodin ťa vyslal na cestu, aby si na hriešnych Amalékoch vykonal hubiacu kliatbu a bojoval proti nim, kým ich celkom nevyhubíš. 
1SA.15.19	Prečo si neposlúchol Hospodina, ale si sa vrhol na korisť a urobil si, čo sa prieči Hospodinovi?“ 
1SA.15.20	Šaul odpovedal Samuelovi: „Hospodina som predsa poslúchol. Dal som sa na výpravu, ktorou ma poveril, priviedol som kráľa Amalékov Agaga a na Amalékovi som vykonal hubiacu kliatbu. 
1SA.15.21	No ľud si ponechal z koristi najlepšie kusy z oviec a dobytka podliehajúceho kliatbe, aby to v Gilgále obetoval Hospodinovi, tvojmu Bohu.“ 
1SA.15.22	Samuel však povedal:
1SA.15.22	„Vari si Hospodin obľúbil viac spaľované obety a obety s hostinou
1SA.15.22	ako poslušnosť vlastnému slovu?
1SA.15.22	Poslušnosť je lepšia než obeta,
1SA.15.22	poddajnosť lepšia než tuk baranov.
1SA.15.23	Vzdorovitosť je ako hriech veštenia
1SA.15.23	a vzbura ako kúzlo a úcta k terafím
1SA.15.23	Pretože si zavrhol slovo Hospodina,
1SA.15.23	i on ťa zavrhol, aby si už nebol kráľom.“
1SA.15.24	Nato Šaul povedal Samuelovi: „Zhrešil som, lebo som prestúpil príkaz Hospodina i tvoje slová. Bál som sa ľudu, a preto som ho poslúchol.
1SA.15.25	Odpusť mi teda môj hriech a vráť sa so mnou, chcem sa klaňať Hospodinovi.“ 
1SA.15.26	Samuel však odvetil Šaulovi: „Nevrátim sa s tebou. Zavrhol si Hospodinovo slovo a Hospodin zavrhol teba, aby si nebol kráľom nad Izraelom.“
1SA.15.27	Keď sa Samuel chystal odísť, Šaul ho chytil za okraj plášťa a ten sa odtrhol.
1SA.15.28	Samuel mu povedal: „Takto dnes Hospodin odtrhol Izraelské kráľovstvo od teba a dáva ho tvojmu blížnemu, lepšiemu než si ty.
1SA.15.29	On, Sláva Izraela, predsa neklame a neľutuje. On nie je človek, aby ľutoval.“
1SA.15.30	Šaul povedal: „Zhrešil som. Teraz mi však preukáž úctu pred staršími môjho ľudu a pred Izraelom. Vráť sa so mnou, aby som sa šiel klaňať Hospodinovi, tvojmu Bohu.“ 
1SA.15.31	Samuel sa vrátil, sprevádzal Šaula a ten sa klaňal Hospodinovi.
1SA.15.32	Samuel prikázal: „Priveďte mi kráľa Amalékov Agaga.“ Ten prišiel pokojne, pomyslel si totiž: „Určite mi nehrozí nebezpečenstvo trpkej smrti.“ 
1SA.15.33	Samuel však povedal: „Ako tvoj meč pripravoval ženy o ich deti, tak sa medzi ženami aj tvoja matka stane bezdetnou.“ Nato Samuel rozsekal Agaga pred Hospodinom v Gilgále.
1SA.15.34	Potom Samuel odišiel do Rámy a Šaul sa odobral domov do Gibey. 
1SA.15.35	Samuel až do dňa svojej smrti Šaula už neuvidel, no žialil za ním. Hospodin ľutoval, že ho urobil kráľom nad Izraelom.
1SA.16.1	Hospodin povedal Samuelovi: „Dokedy budeš smútiť za Šaulom? Ja som ho zbavil vlády nad Izraelom. Naplň si roh olejom a choď. Posielam ťa k Izajovi z Betlehema, lebo medzi jeho synmi som si vyhliadol kráľa.“
1SA.16.2	Samuel sa však vyhováral: „Ako by som ta mohol ísť? Dozvie sa to Šaul a zabije ma.“ Hospodin povedal: „Vezmi si so sebou jalovicu a vyhovoríš sa: ‚Prišiel som obetovať Hospodinovi.‘ 
1SA.16.3	K obete prizveš aj Izaja. Dám ti vedieť, čo máš robiť. Za kráľa pomažeš toho, o ktorom ti poviem.“ 
1SA.16.4	Samuel urobil, ako mu prikázal Hospodin. Keď prišiel do Betlehema, starší mesta mu vyľakaní vyšli v ústrety s otázkou: „Znamená tvoj príchod niečo dobré?“
1SA.16.5	Odvetil: „Všetko je v poriadku. Prinášam obetu Hospodinovi. Posväťte sa a poďte so mnou k obete s hostinou.“ Potom posvätil Izaja i jeho synov a pozval ich k obete s hostinou.
1SA.16.6	Keď ta prišli a Samuel uzrel Eliába, pomyslel si: „Pred Hospodinom stojí iste jeho pomazaný.“
1SA.16.7	Hospodin však povedal Samuelovi: „Nehľaď na jeho zovňajšok a vysokú postavu. To nie je ten pravý. Ja neposudzujem tak ako človek. Ten si všíma zovňajšok, Hospodin si však všíma srdce.“
1SA.16.8	Potom zavolal Izaj Abinadába a predstavil ho Samuelovi. Ten však povedal: „Ani toho si Hospodin nezvolil.“
1SA.16.9	Ďalej predstavil Izaj Šammu. Dostal odpoveď: „Ani toho si Hospodin nezvolil.“ 
1SA.16.10	Tak predstavil Izaj Samuelovi sedem svojich synov. Samuel však povedal Izajovi: „Z nich si Hospodin nevyvolil ani jedného.“ 
1SA.16.11	Samuel sa spýtal Izaja: „Sú to už všetci tvoji chlapci?“ Odpovedal: „Chýba ešte najmladší, ale ten pasie ovce.“ Samuel nato povedal Izajovi: „Pošli poňho a priveď ho, lebo skôr si nesadneme, kým sem nepríde.“
1SA.16.12	Poslal teda poňho. Bol ryšavý, mal bystré oči a pekný vzhľad. Hospodin povedal: „To je on, môžeš ho pomazať za kráľa.“
1SA.16.13	Samuel vzal roh s olejom a pomazal ho v prítomnosti jeho bratov. Počnúc týmto dňom spočíval na Dávidovi Hospodinov duch. Samuel potom vstal a odišiel do Rámy.
1SA.16.14	Hospodinov duch sa odvrátil od Šaula a začal ho desiť zlý duch, ktorého poslal Hospodin.
1SA.16.15	Vtedy mu vraveli jeho služobníci: „Vidno, že ťa trápi zlý duch od Boha. 
1SA.16.16	Nech náš pán dá príkaz svojim služobníkom, čo ťa obsluhujú, aby vyhľadali niekoho, čo ovláda hru na citare. Ak by ťa niekedy prepadol zlý duch od Boha, zahrá ti na nej a uľaví sa ti.“
1SA.16.17	Šaul povedal svojim služobníkom: „Obzrite sa mi po nejakom dobrom hudobníkovi a priveďte mi ho!“ 
1SA.16.18	Jeden z mládencov odpovedal: „Videl som ktoréhosi syna Betlehemčana Izaja; ten vie hrať. Je to udatný bojovník, rozvážny v reči, urastený a Hospodin je s ním.“
1SA.16.19	Šaul odkázal po posloch Izajovi: „Pošli mi svojho syna Dávida, ktorý je pri ovciach.“ 
1SA.16.20	Izaj vzal osla, naložil naňho chlieb, mech vína, jedno kozliatko a poslal to Šaulovi po svojom synovi Dávidovi.
1SA.16.21	Dávid prišiel k Šaulovi a vstúpil do jeho služieb. Šaul si ho veľmi obľúbil a tak sa stal jeho zbrojnošom.
1SA.16.22	Potom odkázal Šaul Izajovi: „Nech Dávid zostane u mňa, lebo si získal moju priazeň.“ 
1SA.16.23	Vždy, keď Šaula prepadol zlý duch od Boha, vzal si Dávid citaru a hral na nej. Šaulovi sa uľavilo, cítil sa lepšie a zlý duch ho opustil.
1SA.17.1	Filištínci si zhromaždili vojská do boja a sústredili ich v judskom Sochu. Utáborili sa v Efes-Dammíme, medzi Sochom a Azekou.
1SA.17.2	Šaul a izraelskí muži sa zhromaždili, utáborili sa v údolí Ela a zoradili sa do boja proti Filištíncom. 
1SA.17.3	Filištínci zaujali postavenie na svahu jedného vrchu, Izraeliti na protiľahlom svahu druhého vrchu; medzi nimi bolo údolie. 
1SA.17.4	Z filištínskych radov vystupoval popredný bojovník z Gatu menom Goliáš, vysoký šesť lakťov a jednu piaď.
1SA.17.5	Na hlave mal bronzovú prilbu a oblečený bol do šupinatého panciera z bronzu, ktorý vážil päťtisíc šeklov. 
1SA.17.6	Na nohách mal bronzové holene a na pleciach bronzový oštep. 
1SA.17.7	Násada jeho kopije bola hrubá ako tkáčsky návoj a čepeľ jeho železnej kopije vážil šesťsto šeklov. Pred ním kráčal nosič jeho štítu.
1SA.17.8	Goliáš vystúpil a pokrikoval na izraelské bojové útvary: „Načo ste vyšli a zoradili sa do boja? Som predsa Filištínec a vy len Šaulovi sluhovia. Vyberte si niekoho, čo by zišiel ku mne. 
1SA.17.9	Ak v boji zvíťazí a zabije ma, budeme vašimi sluhami. No ak zvíťazím ja a zabijem ho, vy sa stanete našimi poddanými a budete nám slúžiť.“ 
1SA.17.10	Filištínec pokračoval: „Dnes som potupil bojové rady Izraela. Pošlite mi niekoho na súboj.“
1SA.17.11	Keď Šaul a celý Izrael tieto slová Filištínca počúvali, zdesili sa a veľmi sa báli.
1SA.17.12	Dávid bol synom toho Efraťana z judského Betlehema, ktorý sa volal Izaj a mal osem synov. Za čias Šaula bol už starý na to, aby šiel s mužmi do boja.
1SA.17.13	Traja najstarší Izajovi synovia odišli so Šaulom do vojny. Prvorodený sa volal Eliáb, druhý Abinadáb a tretí Šamma.
1SA.17.14	Dávid bol najmladší. Traja najstarší odišli teda so Šaulom. 
1SA.17.15	Dávid chodil k Šaulovi a zase sa vracal pásť otcovo stádo v Betleheme.
1SA.17.16	Štyridsať dní včasráno i večer predstupoval ten Filištínec a vystatoval sa.
1SA.17.17	Raz povedal Izaj svojmu synovi Dávidovi: „Vezmi svojim bratom efu praženého zrna a týchto desať chlebov a bež s tým k bratom do tábora. 
1SA.17.18	Týchto desať hrudiek syra zanes veliteľovi tisíciny. Navštív svojich bratov a vyrovnaj ich záloh.
1SA.17.19	Šli so Šaulom a všetkými izraelskými mužmi bojovať v údolí Ela proti Filištíncom.“ 
1SA.17.20	Dávid včasráno vstal, ovce zveril strážcovi, prichystal sa a odišiel, ako mu prikázal Izaj. Do táboriska prišiel práve vtedy, keď sa vojsko zoraďovalo do boja a vydávalo vojnový pokrik. 
1SA.17.21	Izrael i Filištínci sa rozostavili do boja proti sebe. 
1SA.17.22	Dávid dal svoj výstroj do opatery strážcovi a rýchlo sa zaradil. Keď ta prišiel, pýtal sa bratov, ako sa majú. 
1SA.17.23	Kým sa s nimi zhováral, predstúpil z radu Filištíncov ich popredný bojovník Goliáš z Gatu a opakoval tie isté slová. Dávid to počul.
1SA.17.24	Keď všetci izraelskí muži uvideli toho muža, dali sa pred ním na útek a veľmi sa báli. 
1SA.17.25	Nejaký Izraelita povedal: „Videli ste toho muža, čo vystupuje hore? Robí to preto, aby hanobil Izrael. Kráľ bohato odmení toho, kto ho zabije, dá mu svoju dcéru a jeho rodinu v Izraeli oslobodí od daní.“
1SA.17.26	Dávid sa spýtal mužov, ktorí pri ňom stáli: „Čo dostane ten, čo zabije toho Filištínca a sníme potupu z Izraela? Veď kto je tento filištínsky neobrezanec, aby hanobil bojové šíky živého Boha?“ 
1SA.17.27	Ľud mu podobne odpovedal: „To a to dostane muž, ktorý ho zabije.“ 
1SA.17.28	Keď jeho najstarší brat Eliáb počul, ako sa zhovára s tými mužmi, rozhneval sa na Dávida a povedal: „Načo si sem prišiel? Komu si zveril tých zopár oviec na púšti? Poznám tvoju namyslenosť a zlobu srdca. Prišiel si, aby si mohol sledovať boj.“
1SA.17.29	Dávid odvetil: „Čo som vlastne urobil? Veď som sa len pýtal.“ 
1SA.17.30	Nato sa od neho odvrátil a rovnako sa spýtal iného. Ľud mu odpovedal takisto ako prvý raz. 
1SA.17.31	Dávidove slová vzbudili pozornosť; zopakovali ich pred Šaulom a ten si ho dal predviesť.
1SA.17.32	Dávid povedal Šaulovi: „Pre neho nech nikto nestráca odvahu. Tvoj služobník pôjde bojovať proti tomu Filištíncovi.“
1SA.17.33	Šaul odrádzal Dávida: „Nemôžeš ísť k tomu Filištíncovi a bojovať proti nemu. Si ešte len chlapec a on vojenčí od mladi.“
1SA.17.34	Dávid povedal Šaulovi: „Tvoj služobník pásaval otcovi stádo. Niekedy prišiel lev či medveď a odvliekol zo stáda ovcu;
1SA.17.35	prenasledoval som ho, bil som ho a vytrhol som mu ju z tlamy. Keď sa mi postavil na odpor, chopil som ho za čeľusť a bil som ho, kým som ho nezabil. 
1SA.17.36	Tvoj služobník zabil už leva i medveďa. Tento filištínsky neobrezanec dopadne podobne, lebo hanobil bojové šíky živého Boha.“ 
1SA.17.37	Dávid pokračoval: „Hospodin, ktorý ma vytrhol z pazúrov leva a medveďa, vytrhne ma aj z ruky tohto Filištínca.“ Nato Šaul povedal Dávidovi: „Choď a Hospodin nech je s tebou!“ 
1SA.17.38	Šaul obliekol Dávida do svojho bojového odevu. Na hlavu mu nasadil bronzovú prilbu a navliekol mu pancier. 
1SA.17.39	Dávid si prepásal odev jeho mečom a skúšal v tom chodiť, no nešlo mu to. Preto povedal Šaulovi: „Neviem sa v tom pohybovať, nie som na to zvyknutý;“ a zložil to zo seba. 
1SA.17.40	Vzal si palicu, vybral si päť hladkých kamienkov z potoka a vložil ich do svojej pastierskej torby, ktorá mu slúžila na úschovu praku. S prakom v ruke postupoval k Filištíncovi.
1SA.17.41	Filištínec sa pomaly približoval k Dávidovi a pred ním šiel nosič jeho štítu. 
1SA.17.42	Keď sa Filištínec lepšie pozrel a uvidel Dávida, pohrdol ním, lebo bol ešte mladý, ryšavý a pekného vzhľadu.
1SA.17.43	Filištínec povedal Dávidovi: „Vari som pes, že ideš proti mne s palicami?“ Nato preklínal Dávida v mene svojich bohov.
1SA.17.44	Filištínec sa Dávidovi vyhrážal: „Poď ku mne, nech tvojím telom nakŕmim nebeské vtáctvo a poľnú zver.“
1SA.17.45	Dávid odvetil Filištíncovi: „Ideš proti mne s mečom, kopijou a oštepom, ja však idem proti tebe v mene Hospodina zástupov, Boha bojových šíkov Izraela, ktorého si hanobil.
1SA.17.46	Dnes ťa vydá Hospodin do mojej moci, zabijem ťa a zotnem ti hlavu. Dnes nakŕmim mŕtvolami filištínskeho vojska nebeské vtáctvo a divú zver. Tak celá zem spozná, že Izrael má Boha.
1SA.17.47	Celé toto zhromaždenie spozná, že Hospodin nepotrebuje k víťazstvu meč ani kopiju, lebo toto je boj Hospodina, ktorý vás vydá nám do rúk.“
1SA.17.48	Len čo sa Filištínec dostal celkom blízko Dávida, ten nemeškal, ale vybehol z bojového radu proti Filištíncovi. 
1SA.17.49	Dávid siahol do torby, vyňal z nej jeden kameň a prakom zasiahol Filištínca do čela. Kameň mu prerazil čelo a on padol tvárou na zem.
1SA.17.50	Tak Dávid pomocou praku a kameňa, bez použitia meča porazil a zabil toho Filištínca.
1SA.17.51	Potom Dávid pribehol, postavil sa nad Filištínca, chytil jeho meč, vytiahol mu ho z pošvy, zabil ho a odťal mu hlavu. Keď Filištínci videli, že ich hrdina padol, zutekali.
1SA.17.52	Muži Izraela a Júdu sa vzchopili a s bojovým krikom prenasledovali Filištíncov až po Gat a po brány Ekrónu. Pobití Filištínci ležali na ceste do Šaarajimu až po Gat a až po Ekrón.
1SA.17.53	Keď Izraeliti prestali prenasledovať Filištíncov, vyplienili im tábor. 
1SA.17.54	Dávid vzal hlavu Filištínca, doniesol ju do Jeruzalema a jeho výzbroj si uložil do stanu.
1SA.17.55	Keď Šaul videl Dávida vychádzať proti tomu Filištíncovi, spýtal sa veliteľa vojska Abnéra: „Abnér, kto je otcom tohto mládenca?“ Abnér odpovedal: „Kráľ môj, naozaj neviem.“ 
1SA.17.56	Kráľ povedal: „Zisti, kto je jeho otec.“ 
1SA.17.57	Keď sa Dávid vracal po víťazstve nad Filištíncom, Abnér sa ho ujal a priviedol pred Šaula. Hlavu Filištínca mal v ruke.
1SA.17.58	Šaul sa ho spýtal: „Mladý muž, kto je tvoj otec?“ Dávid odpovedal: „Som syn tvojho služobníka Izaja z Betlehema.“
1SA.18.1	Keď Dávid skončil rozhovor so Šaulom, Jonatán prilipol celou dušou k Dávidovi. Jonatán ho miloval ako samého seba.
1SA.18.2	V ten deň si ho vzal Šaul k sebe a znemožnil mu návrat k rodine.
1SA.18.3	Jonatán uzavrel s Dávidom zmluvu, pretože ho miloval ako samého seba.
1SA.18.4	Jonatán vyzliekol zo seba plášť a dal ho Dávidovi, podobne i svoj výstroj: meč, luk a opasok. 
1SA.18.5	Všade na svojich výpravách, kam ho vysielal Šaul, mal Dávid úspech. Preto ho Šaul postavil na čelo svojich bojovníkov. To sa páčilo všetkému ľudu i Šaulovým služobníkom.
1SA.18.6	Pri ich návrate, keď sa po víťazstve nad Filištíncom Dávid vracal, vyšli ženy zo všetkých izraelských miest za spevu a tancov oproti kráľovi Šaulovi s bubnami, s radostným spevom a hrou na hudobných nástrojoch.
1SA.18.7	Ženy pri tanci spievali:
1SA.18.7	„Šaul porazil svoje tisíce,
1SA.18.7	Dávid však svoje desaťtisíce!“
1SA.18.8	Šaul sa preto veľmi rozhneval. Tento popevok sa mu vôbec nepáčil. Povedal si: „Dávidovi prisúdili desaťtisíce a mne len tisíce. Už mu len kráľovstvo chýba!“ 
1SA.18.9	Od tohto dňa Šaul stále zazeral na Dávida.
1SA.18.10	Na druhý deň prepadol Šaula zlý duch od Boha, takže vystrájal vo svojom dome. Dávid ako obvykle hral na citare a Šaul držal kopiju.
1SA.18.11	Šaul si povedal: „Pribodnem Dávida k stene;“ a hodil kopiju. Dávid sa však dva razy uhol.
1SA.18.12	Šaul dostal z Dávida strach. S Dávidom bol totiž Hospodin, zatiaľ čo od Šaula sa odvrátil. 
1SA.18.13	Preto ho Šaul odstránil zo svojho kruhu a ustanovil ho za tisícnika. Vychádzal teda a vracal sa na čele ľudu.
1SA.18.14	Na všetkých výpravách sa Dávidovi darilo a Hospodin bol s ním.
1SA.18.15	Keď Šaul videl, že Dávid dosiahol veľký úspech, bál sa ho. 
1SA.18.16	Všetci Izraeliti a Júdovci mali Dávida radi, lebo im bol vodcom pri výpravách a návratoch.
1SA.18.17	Šaul povedal Dávidovi: „Tu je moja najstaršia dcéra Merab. Dám ti ju za ženu, len mi statočne slúž a veď Hospodinove boje.“ Pritom si však myslel: „Nech nepadne mojou rukou, ale rukou Filištíncov.“ 
1SA.18.18	Dávid odpovedal Šaulovi: „Kto som ja a čo je môj rod, rodina môjho otca v Izraeli, aby som sa mohol stať kráľovým zaťom?“
1SA.18.19	No keď už mali vydať Šaulovu dcéru Merab za Dávida, dali ju za ženu Adrielovi z Mecholy.
1SA.18.20	Do Dávida sa zamilovala Šaulova dcéra Michal. Keď to oznámili Šaulovi, súhlasil s tým. 
1SA.18.21	Povedal si totiž: „Vydám ju zaňho, aspoň mu bude osídlom a zasiahne ho ruka Filištíncov.“ Šaul zopakoval Dávidovi ponuku: „Dnes máš možnosť stať sa mojím zaťom.“ 
1SA.18.22	Šaul prikázal svojim služobníkom: „Prehovorte nenápadne Dávida: ‚Kráľ si ťa iste obľúbil a všetci jeho služobníci ťa majú radi. Mal by si sa stať kráľovým zaťom.‘“
1SA.18.23	Keď to Šaulovi služobníci predniesli Dávidovi, ten namietal: „Myslíte si, že sa len tak možno stať kráľovým zaťom? Veď som len chudobný a bezvýznamný človek.“ 
1SA.18.24	Služobníci oznámili Šaulovi všetko, čo povedal Dávid. 
1SA.18.25	Šaul poznamenal: „Odkážte Dávidovi, že kráľ od neho nežiada veno, ale sto predkožiek Filištíncov, aby sa tak pomstil na svojich nepriateľoch.“ Šaul sa nazdával, že prostredníctvom Filištíncov zasiahne Dávida.
1SA.18.26	Jeho služobníci podali o tom Dávidovi správu. Dávid uvítal návrh, ako sa stať kráľovým zaťom. Ešte pred uplynutím stanoveného času 
1SA.18.27	sa Dávid so svojím mužstvom vydal na cestu. Medzi Filištíncami pobil dvesto mužov a ich predkožky v požadovanom počte predložil kráľovi, aby sa tak mohol stať jeho zaťom. Šaul mu dal svoju dcéru Michal za ženu.
1SA.18.28	Šaul sa presvedčil, že Hospodin je s Dávidom a že jeho dcéra Michal Dávida miluje. 
1SA.18.29	Šaul sa preto ešte viac bál Dávida a stal sa mu natrvalo nepriateľom.
1SA.18.30	Filištínski velitelia naďalej podnikali bojové výpravy. Keď však vyrazili, Dávid bol úspešnejší než ostatní Šaulovi služobníci. Tým sa Dávidovo meno veľmi preslávilo.
1SA.19.1	Šaul oznámil synovi Jonatánovi a všetkým svojim služobníkom, že hodlá zabiť Dávida. Šaulov syn Jonatán si však Dávida veľmi obľúbil,
1SA.19.2	preto ho varoval: „Môj otec Šaul ťa chce zabiť. Maj sa teda ráno na pozore. Zostaň v úkryte. 
1SA.19.3	Ja vyjdem na pole, kde budeš skrytý a postavím sa vedľa môjho otca. Budem sa s ním zhovárať o tebe. Ak niečo zistím, dám ti to vedieť.“
1SA.19.4	Jonatán sa pred svojím otcom Šaulom zastával Dávida a hovoril: „Nech sa kráľ nedopustí hriechu na svojom služobníkovi Dávidovi, veď ani on sa proti tebe neprehrešil, naopak, urobil ti veľmi užitočnú službu.
1SA.19.5	S nasadením vlastného života zabil Filištínca a tak dopomohol Hospodin celému Izraelu k veľkému víťazstvu. Sám si to videl a radoval si sa. Prečo by si sa mal prehrešiť vraždou nevinného a bezdôvodne zabiť Dávida?“
1SA.19.6	Šaul sa podvolil Jonatánovi a prisahal: „Akože žije Hospodin, Dávida neslobodno zabiť.“
1SA.19.7	Jonatán si zavolal Dávida a oboznámil ho s celým rozhovorom. Potom ho priviedol k Šaulovi a Dávid mu slúžil ako predtým.
1SA.19.8	Keď znovu vypukla vojna, Dávid nastúpil do boja proti Filištíncom a pripravil im ťažkú porážku, takže sa pred ním dali na útek. 
1SA.19.9	Šaula však znova prepadol zlý duch od Hospodina. Ako tak sedel vo svojom dome s kopijou v ruke, Dávid hral na citare.
1SA.19.10	Šaul sa pokúsil pribodnúť Dávida o stenu. Ten sa mu však uhol a Šaul zasiahol kopijou stenu. Dávid sa v tú noc zachránil útekom.
1SA.19.11	Šaul poslal mužov do domu Dávida, aby ho strážili a ráno zabili. Michal, žena Dávida, ho varovala: „Ak ešte tejto noci neujdeš do bezpečia, zajtra bude po tebe.“
1SA.19.12	Michal spustila Dávida oknom von a ten sa útekom zachránil.
1SA.19.13	Michal vzala domáceho bôžika, uložila ho do postele, na hlavu mu dala pletenec z kozej srsti a dala na to prikrývku.
1SA.19.14	Keď Šaul poslal poslov, ktorí mali zatknúť Dávida, povedala: „Je chorý.“ 
1SA.19.15	Šaul však znova poslal poslov, aby sa šli podívať na Dávida. Dostali príkaz: „Prineste mi ho na posteli, aby som ho zabil.“ 
1SA.19.16	Keď poslovia prišli, na posteli našli len domáceho bôžika. Vôkol hlavy mal pletenec z kozej srsti. 
1SA.19.17	Šaul dohováral Michal: „Prečo si ma oklamala a môjho nepriateľa nechala ujsť?“ Michal odvetila Šaulovi: „Vyhrážal sa mi smrťou, ak ho nepustím.“
1SA.19.18	Dávid sa zachránil útekom. Prišiel k Samuelovi do Rámy a rozprával o všetkom, čo mu urobil Šaul. On a Samuel odišli a bývali v Najóte. 
1SA.19.19	Šaul dostal správu: „Dávid je v Najóte v Ráme.“ 
1SA.19.20	Šaul nato vyslal poslov, aby Dávida chytili. Keď uvideli skupinu prorokov vo vytržení v popredí so Samuelom, Šaulových poslov prenikol Boží duch a oni sa tiež dostali do vytrženia.
1SA.19.21	Hlásili to Šaulovi a on poslal iných poslov. No aj tí sa dostali do vytrženia. Ešte tretí raz poslal poslov, ale aj oni prišli do vytrženia. 
1SA.19.22	Napokon sa do Rámy vybral sám. Keď prišiel k vodnej nádrži, ktorá je v Sechu, vyzvedal sa, kde je Samuel a Dávid. Dostal odpoveď: „Sú v Najóte v Ráme.“ 
1SA.19.23	Šiel teda do Najótu v Ráme. No aj jeho prenikol Boží duch, takže šiel v prorockom vytržení ďalej, kým neprišiel do Najótu v Ráme. 
1SA.19.24	Aj on sa povyzliekal a bol v prorockom vytržení pred Samuelom. Celý deň a celú noc ležal nahý. Preto sa hovorí: „Je aj Šaul medzi prorokmi?“
1SA.20.1	Dávid ušiel z Najótu v Ráme, prišiel k Jonatánovi a sťažoval sa: „Čo som vykonal, čím som sa previnil a čím prehrešil, že ma tvoj otec chce pripraviť o život?“ 
1SA.20.2	Povedal mu: „To iste nie! Nezomrieš. Môj otec dosiaľ nepodnikol nič dôležité ani bezvýznamné, aby sa mi s tým nezveril. Prečo by mi mal práve toto zatajiť? To je vylúčené!“ 
1SA.20.3	Dávid ešte prísažne vyhlásil: „Tvoj otec dobre vie, že som si získal tvoju náklonnosť. Preto si myslí, že o tom Jonatán nemusí vedieť, aby sa netrápil. No akože žije Hospodin a akože žiješ ty, od smrti ma delí iba krôčik.“
1SA.20.4	Jonatán sa spýtal Dávida: „Čo mám pre teba urobiť?“ 
1SA.20.5	Dávid navrhol Jonatánovi: „Zajtra bude nov mesiaca a ja mám ako obvykle sedieť s kráľom pri stole. Dovoľ mi odísť a skrývať sa v poli až do pozajtrajšieho večera.
1SA.20.6	Ak by som tvojmu otcovi veľmi chýbal, povieš mu, že ťa Dávid naliehavo požiadal, aby smel hneď odísť do svojho mesta Betlehema, kde sa poriada výročná obeta s hostinou za celú rodinu. 
1SA.20.7	Ak povie: ‚Dobre!‘, tvojmu služobníkovi nič nehrozí. Ak ho však ovládne hnev, potom vedz, že sa odhodlal na to najhoršie. 
1SA.20.8	Urob svojmu služobníkovi láskavosť — uzavrel si predsa so svojím služobníkom zmluvu pred Hospodinom — ak som sa nejako previnil, zabi ma sám. Prečo by si ma mal vydať svojmu otcovi?“
1SA.20.9	Jonatán odvetil: „To je vylúčené! Ak sa s istotou dozviem, že sa môj otec odhodlal na to najhoršie, či by som ťa nevaroval?“ 
1SA.20.10	Dávid sa spýtal Jonatána: „Kto mi však oznámi, ak ti otec odpovie tvrdo?“ 
1SA.20.11	Jonatán vyzval Dávida: „Poď, vyjdeme do poľa.“ Odišli teda obaja.
1SA.20.12	Jonatán uisťoval Dávida: „Pred Hospodinom, Bohom Izraela, prisahám: Ak zistím u svojho otca, že v najbližšie dni o tomto čase sa Dávidova záležitosť priaznivo vyvíja, nebudem ti nič hlásiť. 
1SA.20.13	No ak nie, nech Hospodin prísne potresce Jonatána. Keby sa môj otec rozhodol naložiť s tebou čo najhoršie, prezradím ti to a pokojne ťa nechám odísť. Nech je Hospodin s tebou, ako bol s mojím otcom.
1SA.20.14	Zatiaľ, kým žijem, preukazuj mi priazeň Hospodinovu, aby som nezomrel. 
1SA.20.15	Neodním svoju priazeň od môjho domu nikdy, ani vtedy, keď Hospodin do jedného vyplieni Dávidových nepriateľov z povrchu zeme.“
1SA.20.16	Vtedy uzavrel Jonatán s Dávidovým domom zmluvu: „Hospodin nech volá na zodpovednosť Dávidových nepriateľov.“
1SA.20.17	Jonatán prísahou opätovne uistil Dávida o svojej láske. Miloval ho totiž ako samého seba.
1SA.20.18	Jonatán mu povedal: „Zajtra je nov mesiaca a tvoju neúčasť si všimnú, lebo tvoje miesto bude prázdne. 
1SA.20.19	Na tretí deň zájdi ďalej, príď na to miesto, kde si sa už raz skrýval, a zostaň tam pri kameni Ezel.
1SA.20.20	Vystrelím popri ňom tri šípy, akoby som chcel zasiahnuť nejaký cieľ. 
1SA.20.21	Potom pošlem mládenca s príkazom: ‚Choď pohľadať tie šípy.‘ Ak mu výslovne poviem: ‚Šípy sú tu pri tebe, prines mi ich,‘ vtedy môžeš prísť, nič ti nehrozí, akože žije Hospodin.
1SA.20.22	No ak mládencovi poviem: ‚Šípy sú ďalej od teba,‘ vtedy odíď, lebo ťa posiela sám Hospodin.
1SA.20.23	Pokiaľ ide o slovo, ktoré sme si ja a ty dali, vedz, že platí. Hospodin je natrvalo svedkom medzi mnou a tebou.“
1SA.20.24	Dávid sa teda skryl na poli. Keď nastal nov mesiaca, kráľ zasadol k hostine. 
1SA.20.25	Sedával vždy na obvyklom mieste pri stene. Jonatán vstal a Abnér si sadol vedľa Šaula. Dávidovo miesto však zostalo prázdne. 
1SA.20.26	V ten deň Šaul nič nepovedal. Pomyslel si totiž: „Mohol sa nejako znečistiť; nie je čistý.“
1SA.20.27	Keď i na druhý deň po nove mesiaca ostávalo Dávidovo miesto prázdne, spýtal sa Šaul syna Jonatána: „Prečo neprišiel Izajov syn ani včera, ani dnes k stolu?“ 
1SA.20.28	Jonatán odpovedal Šaulovi: „Dávid sa súrne vypýtal do Betlehema. 
1SA.20.29	Povedal: ‚Daj mi voľno, lebo naša rodina má v meste obetu s hostinou. Pozval ma brat. S tvojím súhlasom chcem odísť a navštíviť svojich bratov.‘ Preto sa nedostavil ku kráľovmu stolu.“ 
1SA.20.30	Vtedy sa Šaul rozhneval na Jonatána a povedal mu: „Ty syn odbojnej pobehlice! Dobre viem, že si sa spriahol s Izajovým synom na hanbu sebe a svojej matke. 
1SA.20.31	Kým bude Izajov syn žiť na zemi, neobstojíš ty ani tvoje kráľovstvo. Teraz pošli poňho, daj ho priviesť ku mne, lebo je synom smrti.“
1SA.20.32	Jonatán sa spýtal svojho otca Šaula: „Prečo má zomrieť? Čo spáchal?“ 
1SA.20.33	Šaul hodil po ňom kopiju, aby ho prebodol. Vtedy Jonatán pochopil, že jeho otec sa rozhodol Dávida zabiť.
1SA.20.34	Preto roztrpčene vstal, odišiel od stola a na druhý deň mesiaca nič nejedol. Ľutoval totiž Dávida, že jeho otec ho tak potupil. 
1SA.20.35	Ráno vyšiel Jonatán do poľa na stretnutie s Dávidom a šiel s ním malý chlapec. 
1SA.20.36	Prikázal mu: „Bež pohľadať šípy, ktoré vystrelím.“ Kým chlapec bežal, vystrelil ponad neho šíp. 
1SA.20.37	Keď prišiel chlapec na miesto, kam Jonatán vystrelil šíp, zavolal na chlapca: „Šíp by mal byť ďalej od teba.“ 
1SA.20.38	Jonatán znova zavolal na chlapca: „Nestoj, poponáhľaj sa.“ Chlapec pozbieral šípy a prišiel k svojmu pánovi. 
1SA.20.39	Nevedel však, o čo ide; vedeli to iba Jonatán a Dávid. 
1SA.20.40	Jonatán dal svoju výzbroj chlapcovi, čo ho sprevádzal, a povedal mu: „Choď, zanes to do mesta. 
1SA.20.41	Keď chlapec odišiel, Dávid vstal od južnej strany úkrytu, padol tvárou na zem a trikrát sa poklonil. Potom sa obaja pobozkali a spoločne plakali, najmä Dávid. 
1SA.20.42	Jonatán povedal Dávidovi: Choď v pokoji a pamätaj, čo sme si obaja prisahali v Hospodinovom mene. Nech je Hospodin natrvalo svedkom medzi mnou a tebou, medzi mojím a tvojím potomstvom.“
1SA.21.1	Nato sa Dávid pobral preč a Jonatán sa vrátil do mesta.
1SA.21.2	Dávid prišiel do Nóbu ku kňazovi Achimelechovi. Achimelech vyšiel ustráchaný v ústrety Dávidovi a spýtal sa ho: „Prečo si sám a nikto nie je s tebou?“
1SA.21.3	Dávid odvetil kňazovi Achimelechovi: „Kráľ ma niečím poveril. Povedal mi: ‚Nikto sa nesmie dozvedieť o tvojom poslaní, ktorým som ťa poveril.‘ Mládencov som oboznámil s miestom, kde sa so mnou stretnú. 
1SA.21.4	Máš teda dačo poruke? Daj mi päť chlebov alebo čo nájdeš.“ 
1SA.21.5	Kňaz odvetil Dávidovi: „Obyčajný chlieb nemám poruke, mám iba posvätný chlieb. Vyvarovali sa však mládenci aspoň styku so ženou?“
1SA.21.6	Dávid odpovedal kňazovi: „Už dávnejšie nemáme možnosť stýkať sa so ženou. Keď sme odchádzali na výpravu, telá mládencov boli sväté. Toto je síce iba bežná výprava, ale v tomto ohľade sú i dnes čistí.“ 
1SA.21.7	Nato mu kňaz dal predkladaný chlieb. Iného chleba tam totiž nebolo, okrem chlebov predkladaných pred Hospodina, ktoré sa v deň výmeny nahrádzali čerstvými.
1SA.21.8	V ten deň tam bol v istej veci pred Hospodinom jeden zo Šaulových služobníkov, Edómčan Doég, vedúci spomedzi Šaulových pastierov.
1SA.21.9	Dávid sa ešte spýtal Achimelecha: „Nemáš poruke nejakú kopiju alebo meč? Nevzal som si ani meč, ani nijakú zbraň, lebo kráľova záležitosť bola súrna.“ 
1SA.21.10	Kňaz povedal: „Je tu meč Filištínca Goliáša, ktorého si zabil v údolí Ela. Je zavinutý do plášťa za efódom. Ak chceš, vezmi si ho, lebo iného okrem neho tu niet.“ Dávid povedal: „Tomu sa nič nevyrovná. Daj mi ho!“
1SA.21.11	Dávid sa v ten deň dal pred Šaulom na útek a prišiel ku gatskému kráľovi Achíšovi.
1SA.21.12	Achíšovi služobníci však povedali: „Je to predsa Dávid, kráľ krajiny. To jemu spievali pri tanci:
1SA.21.12	‚Šaul porazil svoje tisíce,
1SA.21.12	ale Dávid svoje desaťtisíce.‘“
1SA.21.13	Dávid si vzal tie slová k srdcu a dostal strach z gatského kráľa Achíša. 
1SA.21.14	Zmenil pred nimi svoje správanie, a keď ho chceli chytiť, v ich rukách predstieral pomätenosť, čmáral na krídla brány a púšťal po brade sliny.
1SA.21.15	Achíš povedal svojim služobníkom: „Vidíte predsa, že je pomätený. Prečo ste mi ho priviedli? 
1SA.21.16	Nemám azda dosť pomätencov, že mi privádzate tohto, aby tu vystrájal? Ten má vojsť do môjho domu?“
1SA.22.1	Dávid odtiaľ ušiel a uchýlil sa do jaskyne v Adulláme. Keď sa o tom dozvedeli jeho bratia a celá rodina, zašli za ním.
1SA.22.2	Pripojili sa k nemu všetci prenasledovaní, všetci zadlžení a všetci nespokojní ľudia. Spolu ich bolo asi štyristo a on sa stal ich vodcom.
1SA.22.3	Odtiaľ odišiel Dávid do moábskej Micpy a moábskeho kráľa požiadal: „Dovoľ, aby môj otec a moja matka zostali u vás, kým nezistím, ako so mnou naloží Boh.“
1SA.22.4	Dávid ich priviedol k moábskemu kráľovi a bývali s ním, kým sa on zdržiaval v pevnosti.
1SA.22.5	Prorok Gád povedal Dávidovi: „Nezdržiavaj sa v pevnosti, ale choď do Judska.“ Dávid šiel a prišiel do lesa Cheret.
1SA.22.6	Šaul sa dopočul, že Dávida videli aj s mužmi, čo boli s ním. Šaul vtedy sedel pod tamariškou na výšine v Gibei. V ruke mal kopiju a všetci jeho služobníci stáli okolo neho. 
1SA.22.7	Šaul povedal služobníkom, čo boli okolo neho: „Dobre počúvajte, Benjamínovci. Neponúkal aj vám všetkým Izajov syn polia a vinice? Neustanovil aj vás všetkých za tisícnikov a stotníkov? 
1SA.22.8	Všetci ste sa sprisahali proti mne. Nebolo nikoho, kto by ma upozornil, že môj syn uzavrel zmluvu s Izajovým synom. Nikto z vás nemal so mnou súcit a neprezradil, že môj syn podnietil môjho služobníka k vzbure, aby sliedil za mnou, ako je to dodnes.“
1SA.22.9	Vtom sa ozval Edómčan Doég, ktorý stál medzi Šaulovými služobníkmi: „Videl som Izajovho syna, keď prišiel do Nóbu k Achitúbovmu synovi Achimelechovi.
1SA.22.10	Pre neho žiadal radu od Hospodina a Dávidovi dal aj potraviny i meč Filištínca Goliáša.“
1SA.22.11	Nato si dal kráľ predvolať Achitúbovho syna, kňaza Achimelecha, i celú jeho rodinu, kňazov z Nóbu a tí všetci prišli ku kráľovi.
1SA.22.12	Šaul povedal: „Syn Achitúba, dobre počúvaj.“ Ten odvetil: „Tu som, pane.“ 
1SA.22.13	Šaul mu povedal: „Prečo ste sa sprisahali proti mne, ty aj Izajov syn tým, že ste dali Dávidovi chlieb i meč a pre neho ste žiadali radu od Boha, aby povstal proti mne a chystal mi úklady, ako je to dnes?“ 
1SA.22.14	Achimelech odvetil kráľovi: „Máš medzi služobníkmi spoľahlivejšieho než je Dávid, kráľov zať a veliteľ tvojej telesnej stráže, ktorý požíva úctu v celom tvojom dome?
1SA.22.15	Či som sa iba dnes prvýkrát pre neho utiekal k Bohu o radu? Veru nie! Nech neupodozrieva kráľ svojho služobníka a celú moju rodinu. Veď tvoj služobník nemal o tom všetkom ani potuchy.“ 
1SA.22.16	Kráľ mu však povedal: „Achimelech, ty i celá tvoja rodina musíte zomrieť.“ 
1SA.22.17	Kráľ prikázal bežcom, ktorí ho obklopovali: „Obkľúčte a pobite Hospodinových kňazov, lebo držia s Dávidom. Hoci vedeli, že je na úteku, neoznámili mi to.“ No služobníci kráľovi nechceli vystrieť ruku proti Hospodinovým kňazom a pozabíjať ich.
1SA.22.18	Kráľ povedal Doégovi: „Pristúp teda sám a pobi kňazov!“ Edómčan Doég pristúpil a sám ich pobil. V ten deň usmrtil osemdesiatpäť mužov, čo nosili ľanový efód.
1SA.22.19	Mečom vyhubil i kňazské mesto Nób, mužov i ženy, deti i dojčatá, voly, osly i ovce.
1SA.22.20	Zachránil sa iba jeden syn Achimelecha, Achitúbovho syna, menom Ebjatár, ktorý ušiel k Dávidovi.
1SA.22.21	Ebjatár priniesol Dávidovi správu o tom, že Šaul povraždil Hospodinových kňazov. 
1SA.22.22	Dávid povedal Ebjatárovi: „Už vtedy, keď tam bol Edómčan Doég, som vedel, že to určite udá Šaulovi. Nesiem zodpovednosť za všetkých členov tvojej rodiny.
1SA.22.23	Zostaň pri mne a neboj sa! Každý, kto ohrozuje môj život, ohrozuje aj tvoj život. Pri mne budeš v bezpečí.“
1SA.23.1	Dávidovi priniesli správu: „Filištínci bojujú proti Keile a plienia humná.“
1SA.23.2	Dávid si žiadal radu od Hospodina: „Mám ísť a pobiť týchto Filištíncov?“ Hospodin Dávidovi odpovedal: „Choď, pobiješ Filištíncov a zachrániš Keilu.“
1SA.23.3	Dávidovi muži však namietali: „Už tu v Judsku tŕpneme strachom, a čo v Keile, keď nastúpime proti bojovým útvarom Filištíncov?“ 
1SA.23.4	Dávid sa znovu utiekal o radu u Hospodina. Hospodin mu odpovedal: „Vstaň, zostúp do Keily, lebo ti Filištíncov vydám do rúk.“ 
1SA.23.5	Dávid odišiel s mužmi do Keily, zaútočil na Filištíncov, odohnal im dobytok a pripravil im zdrvujúcu porážku. Tak Dávid oslobodil obyvateľov Keily.
1SA.23.6	Keď Achimelechov syn Ebjatár utekal k Dávidovi do Keily, niesol so sebou aj efód.
1SA.23.7	Šaulovi hlásili, že Dávid vstúpil do Keily. Šaul povedal: „Boh mi ho vydal do moci. Tým, že vošiel do mesta, ktoré má bránu a závory, sám sa zatvoril.“ 
1SA.23.8	Šaul vyzval všetok ľud na bojovú výpravu proti Keile, aby Dávida i jeho družinu obľahli. 
1SA.23.9	Keď sa Dávid dozvedel, že Šaul mu chystá zákerný úder, prikázal kňazovi Ebjatárovi: „Prines efód.“
1SA.23.10	Dávid povedal: „Hospodin, Bože Izraela! Tvoj služobník počul, že Šaul hodlá vstúpiť do Keily a pre neho chce zničiť mesto.
1SA.23.11	Vydajú ma Keilčania do jeho rúk? Príde sem Šaul, ako to počul tvoj služobník? Hospodin, Bože Izraela, oznám to svojmu služobníkovi.“ Hospodin odpovedal: „On príde.“ 
1SA.23.12	Dávid sa spytoval: „Vydali by Keilčania mňa i moju družinu Šaulovi do rúk?“ Hospodin odpovedal: „Vydali.“ 
1SA.23.13	Potom Dávid a jeho šesťsto mužov odišli z Keily a potulovali sa z miesta na miesto. Keď Šaul dostal správu, že sa Dávid stiahol z Keily, výpravu zrušil.
1SA.23.14	Dávid sa spočiatku zdržiaval na ťažko prístupných miestach na púšti; potom aj v pohorí na púšti Zíf. Hoci Šaul po celý ten čas sliedil za ním, Boh mu ho nevydal do rúk.
1SA.23.15	Dávid si uvedomil, že cieľom Šaulovej výpravy bolo pripraviť ho o život, a preto bol v Chorši na púšti Zíf.
1SA.23.16	Vtedy sa Šaulov syn Jonatán vybral za Dávidom do Chorše, aby ho v Božom mene povzbudil. 
1SA.23.17	Povedal mu: „Neboj sa, lebo ruka môjho otca Šaula ťa nedostihne. Staneš sa kráľom nad Izraelom a ja budem tvojím zástupcom. Vie to i môj otec Šaul.“
1SA.23.18	Obaja uzavreli zmluvu pred Hospodinom. Dávid zostal v Chorši a Jonatán odišiel domov.
1SA.23.19	Zífania prišli k Šaulovi do Gibey so správou: „Dávid sa skrýva u nás v Chorši v ťažko prístupných pevnostiach, a to na kopci Chachila, južne od Ješimóna.
1SA.23.20	Ak teda, kráľ, sa ti tak veľmi žiada ta ísť, choď. My sa už postaráme, aby sa dostal do rúk kráľa.“ 
1SA.23.21	Šaul povedal: „Ste požehnaní od Hospodina, lebo ste mali so mnou súcit. 
1SA.23.22	Len choďte a vytrvalo pokračujte ďalej. Zistite presné miesto, kde sa zdržiava a osobu, ktorá ho tam videla. Počul som, že je veľmi ľstivý. 
1SA.23.23	Pozorne prehľadajte všetky skrýše, kde by sa mohol skryť, a vráťte sa ku mne so spoľahlivými údajmi. Potom pôjdem s vami, a ak bude v krajine, budem po ňom pátrať medzi všetkými judskými rodinami.“ 
1SA.23.24	Zífania odišli od Šaula domov. Dávid sa vtedy so svojimi mužmi nachádzal na púšti Maón v Arabe, južne od Ješimóna.
1SA.23.25	Šaul so svojimi mužmi odišiel na prieskum. Keď to hlásili Dávidovi, zišiel nižšie ku skale a zdržiaval sa na púšti Maón. Dopočul sa o tom Šaul a tam prenasledoval Dávida. 
1SA.23.26	Pritom Šaul postupoval po jednom úbočí vrchu, Dávid a jeho muži po druhom. Dávid musel urýchlene ujsť Šaulovi. Šaul a jeho muži obkľučovali Dávida a jeho mužov a chceli ich zajať.
1SA.23.27	Vtom prišiel k Šaulovi posol s odkazom: „Ponáhľaj sa, lebo do krajiny vtrhli Filištínci.“ 
1SA.23.28	Šaul prestal prenasledovať Dávida a šiel proti Filištíncom. Preto nazvali to miesto: „Skala rozdelenia.“
1SA.24.1	Dávid odtiaľ odišiel a zdržiaval sa na ťažko prístupných miestach pri Én-Gedi.
1SA.24.2	Keď sa Šaul vrátil z prenasledovania Filištíncov, oznámili mu: „Dávid je na púšti Én-Gedi.“ 
1SA.24.3	Šaul si vybral tritisíc mužov z celého Izraela a šiel pátrať po Dávidovi a jeho družine východne od Skál kozorožcov. 
1SA.24.4	Tak prišiel ku košiarom oviec pri ceste, kde bola jaskyňa. Šaul ta vošiel na potrebu. Dávid a jeho družina sedeli v úzadí jaskyne.
1SA.24.5	Muži hovorili Dávidovi: „Toto je deň, o ktorom ti vravel Hospodin: ‚Vydám ti do moci nepriateľa.‘ Nalož s ním, ako sa ti páči!“ Dávid vstal a nebadane odrezal cíp Šaulovho plášťa.
1SA.24.6	Mal však výčitky svedomia, že odrezal cíp Šaulovho plášťa.
1SA.24.7	Svojej družine povedal: „Nech ma Hospodin chráni, aby som svojmu pánovi, Hospodinovmu pomazanému, niečo také vykonal a napadol ho. Je predsa Hospodinov pomazaný.“
1SA.24.8	Týmito slovami zahriakol Dávid svoju družinu a nedovolil im postaviť sa proti Šaulovi. Nato Šaul opustil jaskyňu a odišiel svojou cestou.
1SA.24.9	Neskôr opustil jaskyňu i Dávid a zavolal za Šaulom: „Môj pán a kráľ!“ Šaul sa obzrel a Dávid padol tvárou po zem a poklonil sa. 
1SA.24.10	Dávid vyčítal Šaulovi: „Prečo dbáš na reči ľudí, ktorí tvrdia, že Dávid ťa chce zabiť. 
1SA.24.11	Práve v tento deň si sa presvedčil na vlastné oči, že ťa dnes v jaskyni vydal Hospodin do mojej moci. Muži naliehali, aby som ťa zabil, no ja som ťa ušetril. Povedal som si: ‚Nepovstanem proti svojmu pánovi, lebo je to Hospodinov pomazaný.‘ 
1SA.24.12	Otče môj, len sa dobre pozri na cíp svojho plášťa, čo mám v ruke. Z toho, že som ho odrezal a teba nezabil, sa môžeš presvedčiť, že ti nechcem škodiť ani ublížiť. Neprehrešil som sa proti tebe, ty však sliediš po mne, aby si ma pripravil o život. 
1SA.24.13	Nech medzi mnou a tebou rozhodne Hospodin a nech nad tebou vykoná pomstu za mňa. Moja ruka sa ťa však nedotkne.
1SA.24.14	Ako hovorí staré príslovie: Zločinu sa dopúšťajú zločinci. No moja ruka sa ťa nedotkne. 
1SA.24.15	Za kým sa to vypravil kráľ Izraela? Koho prenasleduješ? Zdochnutého psa, jednu blchu!
1SA.24.16	Nech teda rozhodne Hospodin a nech rozsúdi medzi mnou a tebou, nech preskúma a vedie môj spor, nech ma vyslobodí z tvojej moci.“
1SA.24.17	Keď Dávid prestal dohovárať Šaulovi, ten sa spýtal: „Je to tvoj hlas, syn môj, Dávid?“ Šaul sa pustil do hlasného náreku. 
1SA.24.18	Dávidovi povedal: „Ty si spravodlivejší než ja, lebo ty si mi preukázal dobro, ale ja som sa ti odplácal zlom. 
1SA.24.19	Dnes si dokázal svoju dobrotu. Hospodin ma vydal do tvojej moci, ale ty si ma nezabil. 
1SA.24.20	Keď niekto stretne svojho nepriateľa, nechá ho len tak odísť? Nech ti Hospodin odplatí dobro, ktoré si mi dnes preukázal. 
1SA.24.21	Teraz už viem naisto, že sa staneš kráľom a pod tvojím vedením bude kráľovská moc Izraela pevná.
1SA.24.22	Preto mi teraz odprisahaj pred Hospodinom, že nevyhubíš moje potomstvo a nevyhladíš moje meno z môjho rodu.“
1SA.24.23	Dávid to Šaulovi odprisahal. Nato odišiel Šaul domov a Dávid so svojimi mužmi vystúpili do skalného úkrytu.
1SA.25.1	Keď Samuel zomrel, zhromaždil sa celý Izrael a oplakával ho. Pochovali ho v jeho dome v Ráme. Dávid potom vstal a odišiel na púšť Parán.
1SA.25.2	Tam v Maóne bol veľmi bohatý muž, ktorý mal hospodárstvo v Karmeli. Mal tritisíc oviec a tisíc kôz a vtedy bol práve v Karmeli pri strihaní svojich oviec.
1SA.25.3	Ten muž sa volal Nabál a jeho žena Abigajil. Kým žena bola veľmi rozumná a pekná, muž bol surovec hrubého správania; bol to Kalébovec. 
1SA.25.4	Keď sa Dávid na púšti dozvedel, že Nabál strihá svoje ovce,
1SA.25.5	dal desiatim mládencom príkaz: „Vyjdite do Karmelu a pozdravte odo mňa Nabála. 
1SA.25.6	Môjmu bratovi zaželajte: ‚Maj sa dobre, i tvoj dom, i všetko, čo je tvoje!
1SA.25.7	Počúvam, že máš práve strihačov. Tvoji pastieri sa donedávna zdržovali pri nás. Nikdy sme im neublížili a nič sa im nestratilo po celý čas ich pobytu v Karmeli. 
1SA.25.8	Spýtaj sa svojich pastierov a povedia ti! Nech si títo mládenci získajú tvoju priazeň. Prichádzame vo vhodnom čase. Obdaruj, prosím, svojich služobníkov a svojho syna Dávida niečím, čo máš poruke.‘“
1SA.25.9	Dávidovi mládenci prišli, predniesli všetky tie slová Nabálovi a čakali. 
1SA.25.10	Nabál sa však na Dávidových služobníkov osopil: „Kto je Dávid a kto Izajov syn? Dnes je mnoho sluhov, čo ušli od svojich pánov.
1SA.25.11	Mám azda vziať svoj chlieb, vodu a mäso zo zabitého stáda, čo je pripravené pre strihačov, a dať mužom, o ktorých ani neviem, odkiaľ sú?“
1SA.25.12	Dávidovi mládenci sa vydali na spiatočnú cestu. Pri svojom návrate mu vyrozprávali všetko, čo sa stalo. 
1SA.25.13	Dávid prikázal družine: „Nech si každý pripáše meč.“ Všetci vrátane Dávida si teda pripásali meč. Za Dávidom kráčalo okolo štyristo mužov a dvesto ich zostalo pri výstroji.
1SA.25.14	Ktosi z mládencov však Nabálovu ženu Abigajil upozornil: „Len si pováž! Dávid nechal po posloch pozdraviť nášho pána z púšte, ale ten ich odbil. 
1SA.25.15	Tí muži sa k nám správali veľmi slušne. Neobťažovali nás a po celý čas, čo sme popri nich na poli chodievali, nič sa nám nestratilo. 
1SA.25.16	Po celý čas, čo sme pri nich pásli ovce, nám boli vo dne i v noci hradbou. 
1SA.25.17	Dôkladne teda pouvažuj, čo urobíš, lebo o záhube nášho pána a celej jeho rodiny sa už rozhodlo. On je však taký zloduch, že sa s ním nedá rozprávať“. 
1SA.25.18	Abigajil vzala rýchlo dvesto chlebov, dva mechy vína, päť pripravených oviec, päť seí praženého zrna, sto priehrští sušených hrozienok i dvesto priehrští lisovaných fíg. Naložila to na osly.
1SA.25.19	Sluhom prikázala: „Choďte vopred, ja pôjdem za vami.“ Svojmu mužovi Nabálovi to však neoznámila.
1SA.25.20	Keď išla na oslovi a schádzala krytá vrchom, oproti nej práve zostupoval Dávid a jeho muži, takže sa s nimi stretla. 
1SA.25.21	Dávid práve hovoril: „Veru som nadarmo strážil všetko, čo má Nabál na púšti. Zo všetkého, čo má, sa mu nič nestratilo. Odplatil sa mi zlým za dobré. 
1SA.25.22	Nech Boh prísne potresce nepriateľov Dávida, ak zo všetkých Nabálových osôb mužského rodu niekoho ponechám do rána.“
1SA.25.23	Keď Abigajil zbadala Dávida, rýchlo zosadla z osla, padla pred ním na tvár a poklonila sa po zem.
1SA.25.24	Hodila sa mu k nohám a vravela: „Môj pane, ja sama som na vine. Dovoľ prehovoriť tvojej služobnici, vypočuj jej slová. 
1SA.25.25	Nech si, prosím, môj pán nič nerobí z toho naničhodníka. Je taký, ako naznačuje jeho meno. Volá sa Nabál
1SA.25.26	Teraz však, môj pane, skutočnosť je taká, že ti Hospodin prekazil spáchať vraždu, aby si si sám vybavoval veci. Nech sú teda ako Nabál tvoji nepriatelia aj tí, čo sa snažia zahubiť môjho pána.
1SA.25.27	Prijmi teraz tento dar, ktorý tvoja služobnica prináša svojmu pánovi. Nech slúži na úžitok mládencom, ktorí kráčajú v šľapajach môjho pána!
1SA.25.28	Odpusť trúfalosť svojej služobnice! Hospodin určite postaví trvalý dom môjmu pánovi, lebo vedie Hospodinove boje a za celý čas tvojho účinkovania sa nenašlo na tebe nič zlého.
1SA.25.29	Keby sa ťa niekto odvážil prenasledovať alebo ti siahať na život, tvoj život bude pojatý do zväzku živých u Hospodina, tvojho Boha. Život tvojich nepriateľov bude odmrštený ako z praku.
1SA.25.30	Keď potom splní Hospodin môjmu pánovi všetko to dobré, čo o tebe povedal, ustanoví ťa za vojvodcu nad Izraelom.
1SA.25.31	Nemusíš sa znepokojovať ani si vyčítať, že si prelial krv, aby si tak môj pán pomohol. Keď Hospodin preukáže môjmu pánovi dobro, spomeň si na svoju služobnicu.“ 
1SA.25.32	Dávid odpovedal Abigajil: „Nech je zvelebený Hospodin, Boh Izraela, ktorý mi ťa dnes poslal oproti,
1SA.25.33	nech je požehnaná tvoja rozvážnosť, požehnaná buď aj ty sama, že si ma dnes odradila od úmyslu preliať krv a tak si pomôcť. 
1SA.25.34	Hospodin, Boh Izraela, mi prekazil zámer ublížiť ti. Keby si nebola hneď prišla a nevyšla mi oproti, celkom iste by Nabálovi nezostal do ranného svitu nikto z mužského rodu.“ 
1SA.25.35	Dávid od nej prijal prinesený dar a povedal jej: „Choď pokojne domov. Vypočul som ťa a beriem na teba ohľad.“
1SA.25.36	Keď prišla Abigajil k Nabálovi, práve poriadal vo svojom dome hostinu, podobnú kráľovskej. Mal dobrú náladu a veľmi sa opil. Preto mu až do ranného svitu nič nepovedala. 
1SA.25.37	Ráno, keď Nabál vytriezvel, jeho žena mu vyrozprávala, čo sa stalo. Zrazu mu v hrudi zlyhalo srdce a stuhlo na kameň. 
1SA.25.38	Asi o desať dní Hospodin zasiahol Nabála, takže zomrel. 
1SA.25.39	Keď sa Dávid dopočul o Nabálovej smrti, zvolal: „Nech je zvelebený Hospodin, ktorý rozriešil spor pre urážku, ktorú vyslovil Nabál, a že svojmu služobníkovi zabránil spáchať zločin. Tým vrátil Hospodin Nabálovu zlobu na jeho vlastnú hlavu.“ Dávid vyslovil Abigajil svoje prianie vziať si ju za ženu.
1SA.25.40	Dávidovi služobníci prišli k Abigajil do Karmelu a povedali jej: „Posiela nás k tebe Dávid, chce si ťa vziať za ženu.“ 
1SA.25.41	Ona vstala, poklonila sa tvárou po zem a povedala: „Tvoja služobnica je tu ako slúžka, pripravená umývať nohy služobníkom svojho pána.“
1SA.25.42	Abigajil rýchlo vstala, vysadla na osla, v sprievode svojich piatich slúžok nasledovala poslov Dávida a stala sa jeho ženou.
1SA.25.43	Dávid sa oženil aj s Achinoam z Jezreelu a obe sa stali jeho ženami.
1SA.25.44	Šaul dal svoju dcéru Michal, Dávidovu ženu, Paltimu, Lajišovmu synovi, ktorý bol z Gallímu.
1SA.26.1	Zífania prišli k Šaulovi do Gibey so správou: „Dávid sa skrýva na kopci Chachila oproti Ješimónu.“
1SA.26.2	Šaul sa vybral na púšť Zíf. Sprevádzalo ho tritisíc vybraných izraelských mužov, ktorí tam mali vyhľadať Dávida. 
1SA.26.3	Šaul sa utáboril na kopci Chachila pri ceste oproti Ješimónu. Dávid sa zdržiaval na púšti, keď zbadal, že Šaul prišiel za ním na púšť. 
1SA.26.4	Dávid vyslal mužov na výzvedy a presvedčil sa, že Šaul je naozaj tam. 
1SA.26.5	Nato sa Dávid odobral na miesto, kde táboril Šaul. Uvidel miesto, kde sa uložil Šaul a veliteľ jeho vojska Abnér, syn Néra. Šaul ležal uprostred tábora a ľud táboril vôkol neho.
1SA.26.6	Dávid oslovil Chetitu Achimelecha a Cerujinho syna a Joábovho brata Abišaja: „Kto zíde so mnou k Šaulovi do tábora?“ Abišaj odpovedal: „Ja pôjdem s tebou.“
1SA.26.7	Keď Dávid s Abišajom vnikli v noci k ľudu, Šaul ležal a spal uprostred tábora, kopiju mal zabodnutú do zeme blízko hlavy. Abnér a ľud ležali vôkol neho.
1SA.26.8	Abišaj povedal Dávidovi: „Boh ti dnes vydal do moci tvojho nepriateľa. Dovoľ teda, aby som ho jednou ranou pribodol kopijou na zem, druhý úder nemusím dať.“ 
1SA.26.9	Dávid však odvetil Abišajovi: „Neubližuj mu! Kto smie beztrestne napadnúť Hospodinovho pomazaného?“
1SA.26.10	Dávid dodal: „Akože žije Hospodin, len Hospodin ho môže zasiahnuť, a to tak, že zomrie prirodzenou smrťou alebo vytiahne do boja a v ňom zahynie.
1SA.26.11	Nech ma chráni Hospodin, aby som napadol jeho pomazaného. Vezmi mu teraz kopiju, čo má pri hlave, i poľnú fľašu a odíďme!“ 
1SA.26.12	Dávid vzal kopiju a poľnú fľašu, čo mal Šaul pri hlave, a odišli. Nikto nič nevidel, nikto o tom nevedel a nikto sa nezobudil. Všetci spali, lebo Hospodin zoslal na nich tvrdý spánok.
1SA.26.13	Potom prešiel Dávid na druhú stranu, zastal si na končiari vrchu v dostatočnej vzdialenosti od nich 
1SA.26.14	a zavolal na ľud a na Abnéra, Nérovho syna: „Abnér, odpovieš mi?“ Abnér odvetil: „Kto si, že voláš na kráľa?“ 
1SA.26.15	Dávid povedal Abnérovi: „Si predsa muž, ktorému sa v Izraeli nikto nevyrovná! Prečo si nebdel nad svojím pánom, kráľom, keď ho ktosi z ľudu prišiel zabiť? 
1SA.26.16	Čo si urobil, to nie je dobré. Akože žije Hospodin, zaslúžite si smrť, lebo ste nebdeli nad svojím pánom, Hospodinovým pomazaným. Len sa pozri, kde je kráľova kopija a poľná fľaša, čo mal pri hlave!“ 
1SA.26.17	Šaul spoznal Dávida po hlase a spýtal sa: „Je to tvoj hlas, syn môj Dávid?“ Odpovedal: „Áno, môj hlas, môj pán a kráľ!“ 
1SA.26.18	Pokračoval: „Prečo môj pán prenasleduje svojho služobníka? Čoho som sa dopustil a čo zlé som spáchal?
1SA.26.19	Nech si teraz môj pán a kráľ vypočuje slová svojho služobníka. Ak ťa proti mne popudil Hospodin, nech prijme láskavo vôňu obety. Ak to však boli ľudia, nech sú prekliati pred Hospodinom, lebo ma dnes vylúčili z účasti na Hospodinovom dedičstve, čím naznačili: ‚Choď si slúžiť iným bohom!‘
1SA.26.20	Nech moja krv teda neskropí zem ďaleko od Hospodina. Kráľ Izraela sa vybral hľadať jednu blchu tak, ako sa poľuje v horách na jarabicu.“
1SA.26.21	Šaul povedal: „Zhrešil som. Vráť sa, syn môj Dávid! Už ti neublížim, lebo si si dnes vážil môj život. Veru nerozvážne som konal a veľmi som sa mýlil.“
1SA.26.22	Dávid povedal: „Tu je kráľova kopija! Nech si niekto z mládencov príde po ňu. 
1SA.26.23	Hospodin odplatí každému za jeho spravodlivosť a vernosť. On ťa dnes vydal do mojej moci, no nechcel som napadnúť Hospodinovho pomazaného.
1SA.26.24	Vedz, že ako som si dnes vážil tvoj život, tak si aj môj život váži Hospodin, ktorý ma vyslobodí z každej tiesne.“ 
1SA.26.25	Šaul povedal Dávidovi: „Buď požehnaný, syn môj Dávid! Svoj cieľ istotne dosiahneš.“ Dávid šiel potom svojou cestou a Šaul sa vrátil domov.
1SA.27.1	Dávid uvažoval: „Možno ma Šaul predsa len raz zabije. Najlepšie teda bude, keď sa hneď uchýlim do krajiny Filištíncov. Potom bude Šaul márne po mne pátrať po celom území Izraela, a tak uniknem jeho ruke.“
1SA.27.2	Dávid sa vydal na cestu a prešiel so šesťsto mužmi, ktorí boli s ním, ku gatskému kráľovi Achíšovi, synovi Maócha.
1SA.27.3	V Gate pri Achíšovi sa usadil Dávid i jeho muži, každý so svojou rodinou, Dávid so svojimi dvoma ženami, s Achinoam z Jezreelu a s Abigajil z Karmelu, ženou po Nabálovi.
1SA.27.4	Keď Šaulovi oznámili, že Dávid utiekol do Gatu, prestal po ňom pátrať. 
1SA.27.5	Dávid povedal Achíšovi: „Ak som si získal tvoju priazeň, nech ma umiestnia niekde na vidieku, kde by som sa usadil. Tvoj služobník nemusí bývať pri tebe v kráľovskom meste.“ 
1SA.27.6	V ten deň mu dal Achíš Ciklag. Preto Ciklag dodnes patrí judským kráľom.
1SA.27.7	Dávidov pobyt na území Filištíncov trval vcelku rok a štyri mesiace.
1SA.27.8	Dávid so svojou družinou prepadával Gešúrcov, Girzejov a Amalékov, ktorí odpradávna obývali územie, cez ktoré sa ide do Šúru a Egypta.
1SA.27.9	Dávid tú krajinu pustošil, neponechával nažive muža ani ženu, brával ovce i dobytok, osly, ťavy i šatstvo a potom sa vracal k Achíšovi. 
1SA.27.10	Na Achíšovu otázku: „Koho ste dnes prepadli?“ Dávid odpovedal: „Južnú časť Judska, južnú časť Jerachmeela a južnú časť Kénitov.“
1SA.27.11	Dávid nenechal nažive muža ani ženu. Nevodieval ich do Gatu, lebo si povedal: „Mohli by o nás podať správu o tom, čo povystrájal a ako sa správal Dávid po celý čas svojho pobytu na území Filištíncov.“ 
1SA.27.12	Achíš však dôveroval Dávidovi, lebo si myslel: „Dávid si získal takú zlú povesť u svojho izraelského ľudu, že navždy zostane mojím služobníkom.“
1SA.28.1	V tom čase zhromaždili Filištínci svoje vojská do boja proti Izraelu. Achíš povedal Dávidovi: „Iste vieš, že sa musíš so mnou i so svojimi mužmi zúčastniť na vojenskej výprave.“
1SA.28.2	Dávid odpovedal Achíšovi: „Určite sám spoznáš, čo dokáže tvoj služobník!“ Achíš povedal Dávidovi: „Doživotne ťa ustanovujem za svojho telesného strážcu.“
1SA.28.3	Samuel zomrel a celý Izrael ho oplakával. Pochovali ho v jeho meste, v Ráme. Šaul odstránil z krajiny vyvolávačov duchov zomrelých a veštcov.
1SA.28.4	Keď sa Filištínci zhromaždili, utáborili sa v Šunéme. Šaul zhromaždil celý Izrael a s ním sa utáboril v Gilbóe.
1SA.28.5	Keď Šaul uvidel tábor Filištíncov, zľakol sa a srdce sa mu veľmi rozbúšilo.
1SA.28.6	Šaul hľadal radu u Hospodina, ale ten mu neodpovedal ani v snoch, ani prostredníctvom urímu
1SA.28.7	Svojim služobníkom povedal: „Vyhľadajte mi nejakú vyvolávačku duchov, zájdem k nej a jej sa spýtam.“ Služobníci mu povedali: „Jedna z tých, čo vyvolávajú duchov, je v Én-Dóre.“ 
1SA.28.8	Šaul sa prestrojil, obliekol si iné šaty, odišiel spolu s dvoma mužmi a v noci prišli k tej žene. Povedal jej: „Vešti mi pomocou ducha mŕtveho. Vyvolaj mi sem toho, koho ti označím.“
1SA.28.9	Žena mu však odpovedala: „Iste vieš, čo urobil Šaul a ako vyplienil z krajiny vyvolávačov duchov a veštcov. Prečo ma chceš pripraviť o život? Chceš ma zabiť?“ 
1SA.28.10	Šaul jej musel prisahať na Hospodina: „Akože žije Hospodin, za toto sa ti nič zlé nestane.“ 
1SA.28.11	Žena sa spýtala: „Koho ti mám vyvolať?“ Odpovedal: „Vyvolaj mi Samuela.“
1SA.28.12	Keď žena uzrela Samuela, prenikavo vykríkla a povedala Šaulovi: „Prečo si ma oklamal? Veď ty si Šaul!“ 
1SA.28.13	Kráľ jej povedal: „Neboj sa! Čo vidíš?“ Žena odpovedala Šaulovi: „Akési božstvo vidím vystupovať zo zeme.“ 
1SA.28.14	Ďalej sa jej spýtal: „Ako vyzerá?“ Odpovedala: „Vystupuje akýsi starec zahalený do plášťa.“ Šaul si uvedomil, že je to Samuel. Poklonil sa tvárou po zem a vzdal mu poctu.
1SA.28.15	Samuel povedal Šaulovi: „Prečo ma znepokojuješ a vyvolávaš?“ Šaul odpovedal: „Som vo veľkej tiesni. Filištínci útočia proti mne, Boh sa odo mňa odvrátil a neodpovedá mi už ani prostredníctvom prorokov a snov. Zavolal som ťa, aby si mi povedal, čo mám robiť.“
1SA.28.16	Samuel nato odvetil: „Prečo sa pýtaš mňa, keď sám Hospodin od teba odstúpil a stal sa tvojím nepriateľom? 
1SA.28.17	Hospodin iba koná, čo prostredníctvom mňa predpovedal. Vytrhol ti z ruky kráľovstvo a dal ho tvojmu blížnemu, Dávidovi.
1SA.28.18	Keďže si neposlúchol Hospodina a neupokojil si jeho pálčivý hnev proti Amalékom, preto s tebou Hospodin naloží dnes takto:
1SA.28.19	Spolu s tebou vydá Hospodin do rúk Filištíncov aj Izrael. Zajtra budeš i so svojimi synmi u mňa. Hospodin vydá Filištíncom do rúk aj izraelské vojsko.“
1SA.28.20	Tu sa odrazu Šaul, ako bol dlhý, zvalil na zem. Samuelove slová ho vydesili. Okrem toho bol zoslabnutý, lebo celý deň a celú noc nič nejedol. 
1SA.28.21	Vtedy pristúpila k Šaulovi žena a keď videla, že je veľmi zdesený, povedala: „Pozri, tvoja služobnica ťa poslúchla a svoj život vystavila nebezpečenstvu, lebo som poslúchla slová, ktoré si mi povedal. 
1SA.28.22	Teraz poslúchni, prosím, aj ty svoju služobnicu. Prinesiem ti kúsok chleba, zajedz si, aby si sa posilnil a mohol sa vydať na cestu.“ 
1SA.28.23	On sa však zdráhal a povedal: „Nebudem jesť.“ Jeho služobníci i tá žena ho však vytrvalo ponúkali, kým ich neposlúchol. Potom vstal zo zeme a sadol si na posteľ. 
1SA.28.24	Žena mala doma vykŕmené teľa. Hneď ho zabila, vzala aj múku, zamiesila ju a napiekla z nej nekvasené chleby. 
1SA.28.25	Predložila to Šaulovi a jeho služobníkom. Tí sa najedli, vstali a ešte v tú noc odišli.
1SA.29.1	Filištínci zhromaždili všetky svoje vojská do Aféku, kým Izraeliti táborili pri prameni v Jezreeli.
1SA.29.2	Filištínske kniežatá postupovali na čele stočlenných a tisícčlenných jednotiek, ale Dávid a jeho družina spolu s Achíšom šli poslední.
1SA.29.3	Filištínski velitelia sa pýtali: „Čo sú to za Hebreji?“ Achíš im odpovedal: „Je to predsa Dávid, služobník izraelského kráľa Šaula, ktorý je už dlhší čas, ba roky mojím stúpencom. Odkedy prebehol ku mne, až dodnes mu nemôžem nič vyčítať.“
1SA.29.4	Velitelia Filištíncov sa na neho rozhnevali a rozkázali mu: „Pošli toho muža preč, nech sa vráti na miesto, ktoré si mu určil. Nech nejde s nami do boja, mohol by sa v boji obrátiť proti nám. Veď čím by si získal priazeň svojho pána, ak nie hlavami našich mužov?
1SA.29.5	Je to ten istý Dávid, ktorého ospevovali pri tanci:
1SA.29.5	‚Šaul pobil svoje tisíce,
1SA.29.5	Dávid však svoje desaťtisíce.‘“
1SA.29.6	Achíš si zavolal Dávida a povedal mu: „Akože žije Hospodin, si statočný a bol by som rád, keby si sa so mnou zúčastňoval na vojenských výpravách. Odvtedy, ako si prišiel ku mne, až dodnes som totiž nenašiel na tebe nič zlé. Lenže kniežatám sa nepozdávaš. 
1SA.29.7	Vráť sa teda a choď v pokoji. Nerob nič proti filištínskym kniežatám.“ 
1SA.29.8	Dávid povedal Achíšovi: „Čo som urobil a čo môžeš vyčítať svojmu služobníkovi od nástupu do tvojich služieb dodnes, že nesmiem ísť do boja proti nepriateľom svojho pána, kráľa?“ 
1SA.29.9	Achíš Dávidovi odvetil: „Viem to. Páčiš sa mi, si ako Boží anjel. No filištínski velitelia trvali na tom, že nesmieš ísť s nami do boja.
1SA.29.10	Vstaň teda zavčasu ráno, ty i služobníci tvojho pána, čo prišli s tebou, a za brieždenia odíďte.“ 
1SA.29.11	Dávid so svojimi mužmi zavčasu ráno vstal a vydal sa na spiatočnú cestu do krajiny Filištíncov. Filištínci však vystupovali do Jezreelu.
1SA.30.1	Na tretí deň došiel Dávid so svojimi mužmi do Ciklagu. Amalékovia predtým vtrhli do Negevu a Ciklagu; Ciklag dobyli a vypálili.
1SA.30.2	Ženy, čo tam boli, i všetkých bez výnimky odvliekli do zajatia a pokračovali v ceste. Nikoho však nezabili, len ich hnali. 
1SA.30.3	Keď prišiel Dávid so svojimi mužmi k mestu, zistil, že je vypálené a že ich ženy, synovia a dcéry boli odvlečení. 
1SA.30.4	Dávid a ľud, čo ho sprevádzal, sa pustili do prenikavého náreku; plakali až do úplného vyčerpania. 
1SA.30.5	Aj obe Dávidove ženy, Achinoam z Jezreelu a ženu po Nabálovi Abigajil z Karmelu, odvliekli do zajatia.
1SA.30.6	Dávid sa tým dostal do tiesnivého položenia, lebo sa mu ľud vyhrážal ukameňovaním. Všetci boli totiž roztrpčení, každý pre svojho syna a dcéru. Dávid však našiel odvahu v Hospodinovi, svojom Bohu.
1SA.30.7	Dávid povedal kňazovi Ebjatárovi, Achimelechovmu synovi: „Prines mi efód!“ Ebjatár mu ho teda priniesol.
1SA.30.8	Dávid si pýtal odpoveď od Hospodina na otázku: „Ak budem prenasledovať tú hordu, dohoním ju?“ Odpoveď znela: „Prenasleduj ich, iste ich dohoníš a svojich vyslobodíš.“
1SA.30.9	Dávid nato odišiel a s ním aj šesťsto mužov, ktorí ho sprevádzali; prišli k potoku Besór, kde sa niektorí zastavili. 
1SA.30.10	Dávid pokračoval v prenasledovaní Amalékov so štyristo mužmi; dvesto príliš unavených mužov tam však zostalo. Tí sa nevládali prebrodiť cez potok Besór. 
1SA.30.11	V poli našli nejakého Egypťana a priviedli ho k Dávidovi. Dali sa mu najesť chleba a napiť vody. 
1SA.30.12	Dali mu aj trochu lisovaných fíg a dve priehrštia sušených hrozienok. Keď si zajedol, pookrial, lebo už tri dni a tri noci neokúsil ani chlieb, ani vodu.
1SA.30.13	Dávid sa ho spýtal: „Komu patríš a odkiaľ si?“ Odpovedal mu: „Som mladý Egypťan, sluha istého Amaléka. Keď som pred tromi dňami ochorel, môj pán ma prepustil. 
1SA.30.14	Robili sme vpády do južnej oblasti Kereťanov, do južnej oblasti Judska i do južnej oblasti Kalébovcov a vypálili sme Ciklag.“
1SA.30.15	Dávid sa spýtal: „Mohol by si ma k tej horde zaviesť?“ On odvetil: „Prisahaj mi na Boha, že ma nezabiješ a nevydáš môjmu pánovi, potom ťa k tej zberbe privediem.“ 
1SA.30.16	Keď ho ta priviedol, Amalékovia boli roztrúsení po celom kraji. Jedli, pili a hodovali z celej tej veľkej koristi, ktorú pobrali z krajiny Filištíncov a z Judska.
1SA.30.17	Dávid ich zabíjal od rána do večera nasledujúceho dňa. Nikto z nich neušiel okrem štyristo mládencov, ktorí nasadli na ťavy a ušli. 
1SA.30.18	Dávid zachránil všetko, čo Amalékovia pobrali, a vyslobodil i svoje dve ženy. 
1SA.30.19	Nikto z nich nechýbal, ani deti, ani dospelí, ani synovia, ani dcéry. Korisť a všetko, čo im pobrali, priviedol Dávid späť. 
1SA.30.20	Dávid pobral všetky ovce a dobytok. Tí, čo ich hnali, a boli pred stádom, volali: „To je Dávidova korisť!“ 
1SA.30.21	Potom prišiel Dávid k tým dvesto mužom, ktorí pre vyčerpanosť nešli za ním a ktorých zanechal pri potoku Besór. Tí vyšli oproti Dávidovi a jeho mužom. Keď sa Dávid priblížil k ľuďom, spýtal sa, ako sa majú. 
1SA.30.22	No všetci zlí a naničhodní ľudia spomedzi tých, čo sprevádzali Dávida, sa ozvali: „Tí, čo nešli s nami, nedostanú z koristi, ktorú sme získali. Každý dostane svoju ženu a svojho syna. Nech si ich odvedú a odídu.“ 
1SA.30.23	Dávid však povedal: „Bratia moji, nerobte tak s tým, čo nám dal Hospodin. On nás zachránil a hordu, čo sa na nás vyrútila, nám vydal do rúk. 
1SA.30.24	S tým nemožno súhlasiť. Rovnaký podiel patrí bojovníkovi ako strážcovi výstroja. Spoločne sa podelia.“
1SA.30.25	To platilo odvtedy i ďalej a ustanovil to za právoplatný poriadok, platný v Izraeli dodnes. 
1SA.30.26	Keď prišiel Dávid do Ciklagu, poslal z tej koristi starším Judska, svojim priateľom a odkázal: „Tu máte podiel z koristi od Hospodinových nepriateľov.
1SA.30.27	Určený je pre tých, čo bývajú v Bételi, v Ramót-Negeve, v Jattíre,
1SA.30.28	v Aroéri, v Sifmóte, v Eštemoe,
1SA.30.29	v Rachále, v mestách Jerachmeelovcov, v mestách Kénitov,
1SA.30.30	v Chorme, v Bór-Ašáne, v Atáchu,
1SA.30.31	v Hebrone a na všetkých miestach, ktoré Dávid navštevoval so svojimi mužmi.“
1SA.31.1	Filištínci bojovali proti Izraelu. Izraelskí muži zutekali pred nimi a pobití padali na pohorí Gilbóa.
1SA.31.2	Filištínci prenasledovali Šaula a jeho synov. Filištínci zabili Šaulových synov Jonatána, Abinadába a Malki-Šuu.
1SA.31.3	Boj proti Šaulovi sa zosilnil. Dostihli ho lukostrelci a ťažko ho zranili.
1SA.31.4	Šaul prikázal svojmu zbrojnošovi: „Vytas meč a prebodni ma, aby neprišli tí neobrezanci, neprebodli ma a nezneuctili.“ Zbrojnoš však nechcel, lebo sa veľmi bál. Šaul teda vzal svoj meč a hodil sa naň.
1SA.31.5	Keď zbrojnoš videl, že je Šaul mŕtvy, aj on sa vrhol na svoj meč a zahynul s ním. 
1SA.31.6	V ten deň spolu so Šaulom zahynuli jeho traja synovia, jeho zbrojnoš a všetci jeho muži. 
1SA.31.7	Keď izraelskí muži, ktorí boli na druhej strane údolia a za Jordánom, videli, že sa izraelskí muži dali na útek a že Šaul i jeho synovia zahynuli, opustili mestá a utiekli. Prišli Filištínci a usadili sa v nich. 
1SA.31.8	Na druhý deň prišli Filištínci olúpiť pobitých, našli Šaula a jeho troch synov na pohorí Gilbóa. 
1SA.31.9	Šaulovi odťali hlavu a vzali jeho výzbroj. Oboje dali nosiť po krajine Filištíncov. Túto dobrú správu dali oznamovať v ich modlárskom chráme a medzi ľudom.
1SA.31.10	Jeho výzbroj uložili v Aštartinom chráme a jeho mŕtve telo zavesili na hradby Bét-Šanu.
1SA.31.11	Keď sa obyvatelia Jabéš-Gileádu dozvedeli, čo urobili Filištínci Šaulovi,
1SA.31.12	vybrali sa všetci bojovníci a po celonočnom pochode sňali mŕtve telo Šaula a jeho synov z hradieb Bét-Šanu. Keď prišli do Jabéša, tam ich spálili.
1SA.31.13	Potom vzali ich kosti, pochovali ich v Jabéši pod tamariškou a sedem dní sa postili.
2SA.1.1	Po Šaulovej smrti sa Dávid vrátil ako víťaz nad Amalékmi a pobudol dva dni v Ciklagu.
2SA.1.2	Na tretí deň prišiel nejaký muž zo Šaulovho tábora. Mal roztrhnuté šaty a hlavu posypanú prachom. Prišiel k Dávidovi, vrhol sa na zem a poklonil sa mu. 
2SA.1.3	Dávid sa ho spýtal: „Odkiaľ prichádzaš?“ Odpovedal mu: „Utiekol som z izraelského tábora.“ 
2SA.1.4	Dávid mu povedal: „Vyrozprávaj mi, čo sa stalo.“ On odpovedal: „Ľud ušiel z boja, mnohí padli a zahynuli. Padol aj Šaul i jeho syn Jonatán.“ 
2SA.1.5	Dávid sa spýtal mladého posla, ktorý mu to oznámil: „Ako vieš, že Šaul i jeho syn Jonatán zahynuli?“ 
2SA.1.6	Mladý posol odpovedal: „Náhodou som sa ocitol v pohorí Gilbóa a videl som, ako sa Šaul opiera o svoju kopiju a vozy s jazdcami ho doháňajú.
2SA.1.7	Keď sa obzrel, uvidel ma a zavolal ma. Ozval som sa: ‚Tu som.‘ 
2SA.1.8	Spýtal sa ma: ‚Kto si?‘ Odvetil som: ‚Som Amalék.‘ 
2SA.1.9	Prikázal mi: ‚Poď ku mne a doraz ma; zvíjam sa v kŕčoch, no ešte žijem.‘ 
2SA.1.10	Pristúpil som k nemu a zabil som ho. Vedel som totiž, že svoj pád neprežije. Potom som mu sňal z hlavy korunu a z ramena náramok; priniesol som to sem k svojmu pánovi.“
2SA.1.11	Dávid si nato roztrhol šaty. Podobne urobili aj všetci muži, čo boli s ním.
2SA.1.12	Smútili, plakali a postili sa až do večera pre Šaula a jeho syna Jonatána, pre Hospodinov ľud a dom Izraela, pretože padli mečom.
2SA.1.13	Nato sa spýtal Dávid mladého posla, ktorý mu priniesol správu: „Odkiaľ si?“ On odpovedal: „Som syn istého Amaléka, prisťahovalca.“ 
2SA.1.14	Dávid mu povedal: „Ako si sa opovážil dotknúť a zabiť Hospodinovho pomazaného?“
2SA.1.15	Dávid zavolal jedného z mládencov a rozkázal: „Poď sem a zabi ho.“ On sa oboril naňho a ten zomrel.
2SA.1.16	Dávid povedal: „Nech vina za preliatu krv padne na tvoju hlavu, vlastné ústa ťa usvedčili, keď si povedal: ‚Ja som zabil Hospodinovho pomazaného.‘“
2SA.1.17	Dávid zaspieval nad Šaulom a Jonatánom žalospev.
2SA.1.18	Júdovcom prikázal, aby sa ho naučili ako Pieseň o luku. Je napísaný v Knihe úprimného:
2SA.1.19	„Tvoj výkvet, Izrael,
2SA.1.19	pobitý leží na tvojich výšinách!
2SA.1.19	Ako len popadali hrdinovia!
2SA.1.20	Nehovorte o tom v Gate,
2SA.1.20	nehlásajte to v uliciach Aškalónu,
2SA.1.20	nech sa netešia dcéry Filištíncov,
2SA.1.20	nech nejasajú dcéry neobrezancov.
2SA.1.21	Vrchy Gilbóy,
2SA.1.21	nech vás nezvlaží rosa ani dážď,
2SA.1.21	polia nech nevydávajú obetné dary,
2SA.1.21	lebo tam sa skropil štít hrdinov,
2SA.1.21	Šaulov štít, pomazaný nie olejom,
2SA.1.22	lež krvou pobitých, tukom hrdinov.
2SA.1.22	Jonatánov luk nikdy neminul cieľ,
2SA.1.22	Šaul svoj meč nikdy netasil naprázdno.
2SA.1.23	Šaul a Jonatán, vzácni a drahí v živote,
2SA.1.23	ani smrť ich nemohla rozdeliť.
2SA.1.23	Rýchlejší boli než orly,
2SA.1.23	udatnejší ako levy.
2SA.1.24	Dcéry Izraela, oplakávajte Šaula!
2SA.1.24	On vás odieval do purpuru a skvostu,
2SA.1.24	zlatými šperkami šaty vám zdobieval.
2SA.1.25	Ako popadali hrdinovia v boji!
2SA.1.25	Na tvojich výšinách bol Jonatán zabitý!
2SA.1.26	Žiaľ ma tiesni za tebou, brat môj Jonatán!
2SA.1.26	Bol si mi nadovšetko milý,
2SA.1.26	jedinečná bola tvoja láska,
2SA.1.26	väčšia ako láska žien.
2SA.1.27	Ako len popadali hrdinovia!
2SA.1.27	Zbrane vyšli nazmar!“
2SA.2.1	Potom sa Dávid spýtal Hospodina: „Mám ísť do niektorého judského mesta?“ Hospodin mu odpovedal: „Choď!“ Dávid sa opäť spýtal: „Kam mám ísť?“ Odpoveď znela: „Do Hebronu.“
2SA.2.2	Dávid ta šiel aj s obidvoma svojimi ženami, s jezreelskou Achinoam a Abigajil, ženou po Nabálovi Karmelskom.
2SA.2.3	Dávid si priviedol i svoju družinu, každého s rodinou. Usadili sa v hebronských mestách. 
2SA.2.4	Nato prišli muži z Judska a pomazali tam Dávida za kráľa nad domom Júdu.
2SA.2.4	Dávidovi oznámili, že muži z Jabéš-Gileádu pochovali Šaula.
2SA.2.5	Dávid poslal poslov k mužom z Jabéš-Gileádu s odkazom: „Ste požehnaní od Hospodina, že ste Šaulovi, svojmu pánovi, preukázali láskavosť a pochovali ste ho. 
2SA.2.6	Nech vám teraz Hospodin preukáže láskavosť a vernosť. Ja sa vám chcem odvďačiť za to, že ste to urobili.
2SA.2.7	Vzchopte sa teda a buďte silní! Šaul, váš pán, zomrel. Dom Júdu ma však pomazal za svojho kráľa.“
2SA.2.8	Abnér, syn Néra, vodca Šaulovho vojska, vzal Šaulovho syna Išbóšeta a odviedol ho do Machanajimu.
2SA.2.9	Ustanovil ho za kráľa nad Gileádom, nad Aššúrcami, nad Jezreelom, nad Efrajimom, nad Benjamínom a nad celým Izraelom. 
2SA.2.10	Šaulov syn Išbóšet mal štyridsať rokov, keď sa stal kráľom nad Izraelom a vládol dva roky. Dávida sa pridŕžal iba dom Júdu. 
2SA.2.11	Dávid bol kráľom v Hebrone nad domom Júdu spolu sedem rokov a šesť mesiacov.
2SA.2.12	Abnér, syn Néra, sa vypravil so služobníkmi Šaulovho syna Išbóšeta z Machanajimu do Gibeónu.
2SA.2.13	Zároveň odišiel na výpravu i Joáb, syn Ceruje, s Dávidovými služobníkmi a stretli sa pri Gibeónskom rybníku. Jedni sa rozložili na jednej strane rybníka, druhí na opačnej.
2SA.2.14	Abnér navrhol Joábovi: „Nech vstanú mládenci a predvedú nám bojové hry!“ Joáb súhlasil. 
2SA.2.15	Tak proti sebe nastúpili v rovnakom počte dvanásti za Benjamína, za Išbóšeta, Šaulovho syna, a dvanásti za Dávidových služobníkov. 
2SA.2.16	Každý uchopil svojho protivníka za hlavu a vrazil mu do boka meč. Padli spoločne. To miesto v Gibeóne nazvali Chelkat-Haccurím.
2SA.2.17	V ten deň sa strhol krutý boj, v ktorom Abnér s izraelskými mužmi utrpeli porážku od Dávidových služobníkov. 
2SA.2.18	Boli tam traja Cerujini synovia: Joáb, Abišaj a Asael. Asael bol rýchlonohý ako divá gazela.
2SA.2.19	Asael prenasledoval Abnéra a neodbočil pritom ani napravo, ani naľavo. 
2SA.2.20	Abnér sa obzrel a spýtal sa: „Si to ty, Asael?“ Ten odvetil: „Veru som.“ 
2SA.2.21	Abnér mu povedal: „Uhni napravo alebo naľavo, chyť niektorého mládenca a vezmi mu zbraň!“ Asael sa však prenasledovania nechcel vzdať. 
2SA.2.22	Abnér znova varoval Asaela: „Prestaň ma prenasledovať! Mám ťa zraziť na zem? Ako by som sa potom mohol pozrieť do očí tvojho brata Joába?“ 
2SA.2.23	Keď sa nedal odradiť, Abnér mu vrazil opačný koniec kopije do brucha, takže mu kopija vyšla chrbtom von. Asael padol a na mieste skonal. Tam, kde Asael padol a skonal, sa zastavil každý, kto tadiaľ šiel.
2SA.2.24	Joáb a Abišaj prenasledovali Abnéra ďalej. Pri západe slnka prišli na kopec Amma, ktorý je naproti Gíachu smerom ku Gibeónskej púšti. 
2SA.2.25	Benjamínovci sa zoskupili za Abnérom a rozostavili sa na vrchu jedného z pahorkov. 
2SA.2.26	Abnér zavolal na Joába: „Musí stále pustošiť meč? Nechápeš, že koniec bude trpký? Kedy konečne rozkážeš ľudu, aby sa vrátil a neprenasledoval svojich bratov?“ 
2SA.2.27	Joáb odpovedal: „Akože žije Boh, ak by si sa neozval, môj ľud by bol prenasledoval svojich bratov až do rána.“ 
2SA.2.28	Joáb zatrúbil na roh, všetok ľud sa zastavil a prestal prenasledovať Izrael. Ďalej sa nebojovalo. 
2SA.2.29	Abnér so svojou družinou pochodoval celú noc cez Arabu, prebrodil sa cez Jordán, prešiel celým Bitrónom a dorazil do Machanajimu. 
2SA.2.30	Keď Joáb prestal prenasledovať Abnéra, zhromaždil všetok ľud a zistil, že z Dávidových služobníkov chýba devätnásť mužov a Asael. 
2SA.2.31	Dávidovi služobníci však pobili z Benjamínovcov a z Abnérovej skupiny tristošesťdesiat mužov. 
2SA.2.32	Asaela previezli do Betlehema a pochovali ho v otcovom hrobe. Joáb so svojimi mužmi pochodoval celú noc a na úsvite bol v Hebrone.
2SA.3.1	Vojna medzi domom Šaula a domom Dávida sa predlžovala. Dávid sa ustavične vzmáhal, kým dom Šaula stále upadal. 
2SA.3.2	Dávidovi sa v Hebrone narodili títo synovia: prvorodený bol Amnón, syn jezreelskej Achinoam,
2SA.3.3	druhý bol Kileáb, syn Abigajil, ženy po Nabálovi Karmelskom, tretí bol Absolón, syn Maachy, dcéry gešúrskeho kráľa Talmaja,
2SA.3.4	štvrtý bol Adonija, syn Chaggít, piaty Šefatja, syn Abitál,
2SA.3.5	šiesty Jitreám, syn Dávidovej ženy Egly. Títo sa Dávidovi narodili v Hebrone.
2SA.3.6	Počas vojny medzi domom Šaula a domom Dávida nadobudol vedúce postavenie v Šaulovom dome Abnér. 
2SA.3.7	Šaul mal vedľajšiu ženu, Ajovu dcéru Ricpu. Išbóšet vyčítal Abnérovi: „Prečo si vošiel k vedľajšej žene môjho otca?“
2SA.3.8	Abnér sa veľmi rozhneval na Išbóšetovu poznámku a spýtal sa: „Som azda nejaká judská psia hlava? Dodnes preukazujem priazeň domu tvojho otca Šaula, jeho bratom a priateľom. Do Dávidovej ruky som ťa nevydal a ty mi dnes vyčítaš môj hriešny pomer s tou ženou? 
2SA.3.9	Nech mňa, Abnéra, Boh prísne potresce, ak by som nesplnil to, čím sa Hospodin prísažne zaviazal Dávidovi,
2SA.3.10	že Šaulovmu domu odníme kráľovskú moc a Dávidov trón nad Izraelom a Júdom upevní od Dánu po Beér-Šebu.“
2SA.3.11	Išbóšet sa však zo strachu nezmohol ani na odpoveď Abnérovi.
2SA.3.12	Potom Abnér poslal svojich zástupcov k Dávidovi s odkazom: „Komu patrí krajina?“ Navrhol mu: „Uzavri so mnou zmluvu a ja ti pomôžem nakloniť ti celý Izrael.“ 
2SA.3.13	Dávid odpovedal: „Dobre, uzavriem s tebou zmluvu. Mám však jednu podmienku: Neukazuj sa mi na oči, ak mi ešte predtým neprivedieš Šaulovu dcéru Michal.“
2SA.3.14	Dávid vyslal k Šaulovmu synovi Išbóšetovi poslov s odkazom: „Vráť mi moju ženu Michal, ktorú som získal za sto predkožiek Filištíncov.“
2SA.3.15	Išbóšet dal pokyn, aby ju vzali jej mužovi Paltíelovi, Lajišovmu synovi.
2SA.3.16	Jej muž ju sprevádzal. Šiel za ňou s plačom až po Bachurím. Abnér mu povedal: „Vráť sa!“ A on sa vrátil.
2SA.3.17	Abnér pri rokovaní so staršími Izraela vyhlásil: „Už dávnejšie ste chceli mať Dávida za kráľa. 
2SA.3.18	Teraz to teda urobte, lebo Hospodin o Dávidovi predpovedal: ‚Prostredníctvom svojho služobníka Dávida vyslobodím svoj izraelský ľud z moci Filištíncov a z moci všetkých jeho nepriateľov.‘“ 
2SA.3.19	Abnér sa podobne vyjadril aj pred Benjamínovcami. Potom odišiel za Dávidom do Hebronu, aby mu oznámil všetko, na čom sa dohodol Izrael a celý dom Benjamína.
2SA.3.20	Keď prišiel Abnér spolu s dvadsiatimi mužmi k Dávidovi do Hebronu, Dávid usporiadal hostinu preňho a pre jeho družinu. 
2SA.3.21	Abnér Dávidovi navrhol: „Podujmem sa na úlohu zhromaždiť ku kráľovi, môjmu pánovi, celý Izrael. Uzavrú s tebou zmluvu, aby si mohol nad všetkými vládnuť podľa želania.“ 
2SA.3.22	Nato Dávid prepustil Abnéra a ten v pokoji odišiel.
2SA.3.22	Práve vtedy sa vracali Dávidovi služobníci s Joábom z vojnovej výpravy a priniesli so sebou veľkú korisť. Abnér však už nebol u Dávida v Hebrone, lebo ho prepustil a on odišiel v pokoji. 
2SA.3.23	Keď prišiel Joáb s celým vojskom, čo bolo s ním, upozornili ho, že Nérov syn Abnér prišiel ku kráľovi a ten ho nechal pokojne odísť. 
2SA.3.24	Joáb zašiel za kráľom a spýtal sa: „Čo si to urobil? Prišiel k tebe Abnér, prečo si ho nechal len tak odísť? 
2SA.3.25	Poznáš Nérovho syna Abnéra. Prišiel, aby ťa oklamal, overil si miesta, kam chodievaš i odkiaľ sa vraciaš a vedel o všetkom, čo robíš.“
2SA.3.26	Keď Joáb odišiel od Dávida, vypravil za Abnérom poslov. Tí ho priviedli späť od studne Sira. Dávid však o tom nevedel. 
2SA.3.27	Keď sa Abnér vrátil do Hebronu, Joáb ho pod zámienkou rokovania zaviedol ďalej do brány a tam mu zasadil smrteľnú ranu do brucha ako odvetu za krv jeho brata Asaela.
2SA.3.28	Keď sa o tom neskôr Dávid dozvedel, vyhlásil: „Ja a moje kráľovstvo sme pred Hospodinom naveky bez viny za preliatu krv Nérovho syna Abnéra. 
2SA.3.29	Tá nech padne na hlavu Joába a celej jeho rodiny: Nech mu v dome nikdy nechýba osoba postihnutá výtokom, malomocenstvom, chodiaca o barlách, padlá v boji alebo trpiaca hladom!“
2SA.3.30	Joáb a jeho brat Abišaj zabili Abnéra, pretože počas boja v Gibeóne usmrtil ich brata Asaela.
2SA.3.31	Dávid prikázal Joábovi a všetkému ľudu, ktorý bol s ním: „Roztrhnite si šaty, opášte sa vrecovinou a oplakávajte Abnéra.“ Kráľ Dávid šiel za márami.
2SA.3.32	Abnéra pochovali v Hebrone. Kráľ hlasno plakal nad Abnérovým hrobom; plakal aj všetok ľud. 
2SA.3.33	Kráľ na počesť Abnéra predniesol žalospev:
2SA.3.33	„Musel Abnér zomrieť
2SA.3.33	ako nejaký šialenec?
2SA.3.34	Ruky si nemal sputnané,
2SA.3.34	tvoje nohy neboli v okovách.
2SA.3.34	Padol si ako zločincami zrazený.“
2SA.3.34	Nato sa všetok ľud nad ním znovu rozplakal. 
2SA.3.35	Potom prišli všetci k Dávidovi, aby mu ponúkli jedlo, kým bol ešte deň. Dávid sa však zaprisahal: „Nech ma Boh prísne potresce, ak by som pred západom slnka okúsil chlieb alebo nejaké jedlo.“
2SA.3.36	Keď sa to všetok ľud dozvedel, páčilo sa mu to, ako sa mu páčilo všetko, čo urobil kráľ. 
2SA.3.37	V ten deň sa všetok ľud a celý Izrael presvedčili, že podnet na usmrtenie Abnéra, Nérovho syna, nevyšiel od kráľa. 
2SA.3.38	Kráľ povedal svojim služobníkom: „Či neviete, že dnes padlo v Izraeli knieža, veľký muž?
2SA.3.39	Hoci som pomazaný kráľ, dnes sa cítim zoslabnutý. Títo muži, Cerujini synovia, sú tvrdší než ja. Nech Hospodin odplatí zločincovi podľa jeho zloby.“
2SA.4.1	Keď sa Šaulov syn dozvedel, že Abnér v Hebrone zomrel, zronilo ho to a vydesilo celý Izrael.
2SA.4.2	Šaulov syn mal dvoch mužov, veliteľov útočných oddielov. Jeden sa volal Baana, druhý Recháb. Boli synmi Benjamínovca Rimmóna z Beerótu, lebo aj Beerót sa počíta k Benjamínovi.
2SA.4.3	Beerótčania ušli do Gittajimu a dodnes tam bývajú ako cudzinci.
2SA.4.4	Šaulov syn Jonatán mal syna chromého na obe nohy. Mal päť rokov, keď prišla z Jezreelu správa o Šaulovi a Jonatánovi. Jeho pestúnka ho vzala a dala sa na útek. Pri úteku sa tak ponáhľala, že jej spadol a ochrnul. Volal sa Mefibóšet.
2SA.4.5	Synovia Beerótčana Rimmóna, Recháb a Baana, sa vydali na cestu a za páľavy dňa vnikli do domu Išbóšeta, keď cez poludnie spal na lôžku.
2SA.4.6	Vošli dnu do domu ako nosiči pšenice.
2SA.4.7	Keď totiž vošli do domu, práve ležal na svojom lôžku v spálni. Prepadli ho, zabili a odrezali mu hlavu; potom ju vzali a celú noc šli smerom k Arabe. 
2SA.4.8	Išbóšetovu hlavu priniesli Dávidovi do Hebronu a kráľovi povedali: „Tu je hlava Išbóšeta, syna Šaula, tvojho nepriateľa, ktorý ťa chcel zabiť. Dnes sa Hospodin vypomstil za môjho pána a kráľa nad Šaulom a jeho potomstvom.“
2SA.4.9	Dávid odpovedal Rechábovi a jeho bratovi Baanovi, synom Rimmóna z Beerótu, takto: „Akože žije Hospodin, ktorý ma vyslobodil z každej tiesne,
2SA.4.10	raz mi už jeden oznámil Šaulovu smrť v domnienke, že prináša dobrú správu. Toho som dal v Ciklagu chytiť a popraviť, tak som odmenil jeho hlásenie.
2SA.4.11	Čo vtedy, keď podliaci zavraždia nevinného muža v jeho vlastnom dome na lôžku? Nemal by som vari teraz vymáhať od vás jeho krv a zahubiť vás?“
2SA.4.12	Dávid dal svojim mládencom príkaz, aby ich zabili. Tí im odsekli ruky i nohy a obesili ich pri rybníku v Hebrone. Išbóšetovu hlavu vzali a v Hebrone pochovali do Abnérovho hrobu.
2SA.5.1	Všetky izraelské kmene prišli k Dávidovi do Hebronu a vyhlásili: „Pozri, sme tvoja kosť a tvoje telo.
2SA.5.2	Už vtedy, keď bol kráľom nad nami Šaul, ty si vodieval vojská Izraela a vracal sa s nimi. Tebe povedal Hospodin: ‚Ty budeš pásť môj izraelský ľud a staneš sa jeho vládcom.‘“
2SA.5.3	Všetci starší Izraela prišli ku kráľovi do Hebronu a kráľ Dávid tam s nimi uzavrel zmluvu pred Hospodinom. Nato pomazali Dávida za kráľa nad Izraelom.
2SA.5.4	Dávid mal tridsať rokov, keď sa stal kráľom, a vládol štyridsať rokov.
2SA.5.5	Sedem rokov a šesť mesiacov vládol nad Júdom v Hebrone, tridsaťtri rokov vládol nad celým Izraelom a Júdom v Jeruzaleme.
2SA.5.6	Kráľ tiahol so svojimi mužmi na Jeruzalem proti Jebúsejom, obyvateľom toho kraja. Oni však odkázali Dávidovi: „Sem sa nedostaneš, zaženú ťa slepí a chromí.“ Tým chceli naznačiť: „Dávid sa sem nedostane.“
2SA.5.7	Dávid však dobyl pevnosť Sion, to je Dávidovo mesto. 
2SA.5.8	V ten deň Dávid povedal: „Kto chce biť Jebúsejov, nech napadne ich zdroj vody.“ Chromých a slepých Dávid z duše nenávidel. Preto sa hovorí: „Slepý a chromý nevstúpi do chrámu.“
2SA.5.9	Dávid sa usadil v pevnosti a nazval ju Dávidovo mesto. Obstavil ju od Milla smerom do vnútra.
2SA.5.10	Dávid sa ustavične vzmáhal a Hospodin, Boh zástupov, bol s ním.
2SA.5.11	Týrsky kráľ Chirám vypravil k Dávidovi poslov. Spolu s nimi aj cédrové drevo, tesárov a murárov, aby Dávidovi postavili palác.
2SA.5.12	Dávid si uvedomil, že Hospodin ho ustanovil za kráľa nad Izraelom a jeho kráľovskú moc povzniesol pre svoj izraelský ľud.
2SA.5.13	Keď sa Dávid presťahoval z Hebronu, vzal si z Jeruzalema ďalšie vedľajšie ženy i manželky a narodili sa mu synovia a dcéry.
2SA.5.14	Toto sú mená detí, ktoré sa narodili v Jeruzaleme: Šammúa, Šobáb, Nátan a Šalamún,
2SA.5.15	Jibchár, Elišua, Nefeg a Jafia, 
2SA.5.16	Elišama, Eljada a Elifelet.
2SA.5.17	Keď sa Filištínci dozvedeli, že Dávida pomazali za kráľa nad Izraelom, vybrali sa všetci, aby sa ho zmocnili. Dávid sa to dopočul a utiahol sa do pevnosti.
2SA.5.18	Nato prišli Filištínci a rozložili sa v údolí Refajov.
2SA.5.19	Dávid sa pýtal Hospodina: „Mám napadnúť Filištíncov? Vydáš mi ich do moci?“ Hospodin odpovedal Dávidovi: „Napadni ich, lebo celkom iste ti ich vydám do moci.“
2SA.5.20	Dávid prišiel do Baal-Peracímu a tam ich porazil. Povedal: „Hospodin roztrhol predo mnou mojich nepriateľov, ako keď voda trhá hrádze.“ Preto nazvali to miesto Baal-Peracím
2SA.5.21	Filištínci tam zanechali svoje modly, ktoré Dávid a jeho muži odniesli.
2SA.5.22	Filištínci znova zaútočili a rozložili sa v údolí Refajov. 
2SA.5.23	Dávid sa obrátil na Hospodina a ten odpovedal: „Neútoč proti nim spredu, ale obíď ich zozadu a napadni ich od balzamovníkov. 
2SA.5.24	Keď na vrcholcoch balzamovníkov začuješ šuchot krokov, hneď zasiahni, lebo vtedy Hospodin vyjde pred tebou poraziť filištínske vojsko.“
2SA.5.25	Dávid urobil, ako mu prikázal Hospodin a porážal Filištíncov od Geby až po chotár Gezeru.
2SA.6.1	Dávid znova zhromaždil všetkých vybraných mužov Izraela v počte tridsaťtisíc.
2SA.6.2	Vybral sa so všetkým ľudom, ktorý bol s ním, do Baaly v Judsku, aby odtiaľ odniesol Božiu archu pomenovanú menom Hospodina zástupov, ktorý tróni nad cherubmi.
2SA.6.3	Božiu archu naložili na nový voz a vyniesli ju z Abinadábovho domu, ktorý bol na vŕšku. Abinadábovi synovia Uzza a Achjo riadili nový voz.
2SA.6.4	Pri prevoze Božej archy z Abinadábovho domu na vŕšku Achjo kráčal pred archou. 
2SA.6.5	Dávid a celý dom Izraela tancovali pred Hospodinom za sprievodu rôznych nástrojov z cyprusového dreva, citár, hárf, bubienkov, hrkálok a cimbalov.
2SA.6.6	Keď prišli k Nachónovmu humnu, Uzza vystrel ruku k Božej arche, aby ju zadržal, lebo dobytok by ju bol prevrhol. 
2SA.6.7	Hospodin sa rozhneval na Uzzu; pre jeho trúfalosť ho Boh tam usmrtil. Zomrel pri Božej arche.
2SA.6.8	Dávida hnevalo, že Hospodin pripravil Uzzu o život. Preto nazval to miesto Perec-Uzza
2SA.6.9	V ten deň dostal Dávid strach z Hospodina a povedal: „Ako by Hospodinova archa mohla prísť ku mne!?“ 
2SA.6.10	Preto Dávid nechcel priviezť Hospodinovu archu k sebe do Dávidovho mesta, ale ju dal dopraviť do domu Gatčana Obéd-Edóma. 
2SA.6.11	Tak zostala Hospodinova archa v dome Gatčana Obéd-Edóma tri mesiace. Hospodin požehnával Obéd-Edóma i celý jeho dom.
2SA.6.12	Kráľovi Dávidovi oznámili, že Hospodin pre Božiu archu požehnáva dom Obéd-Edóma i všetko, čo má. Dávid šiel s radosťou odniesť Božiu archu z domu Obéd-Edóma do Dávidovho mesta. 
2SA.6.13	Keď nosiči Hospodinovej archy urobili šesť krokov, obetoval býka a vykŕmené teľa.
2SA.6.14	Dávid, opásaný ľanovým efódom, tancoval z celej sily pred Hospodinom.
2SA.6.15	Dávid a celý dom Izraela vynášali Hospodinovu archu s radostným pokrikom a za zvuku rohu.
2SA.6.16	Keď Hospodinova archa vstupovala do Dávidovho mesta, Šaulova dcéra Michal sa pozerala z okna. Keď videla kráľa Dávida poskakovať a tancovať pred Hospodinom, opovrhla ním v srdci. 
2SA.6.17	Hospodinovu archu priniesli a položili na pripravené miesto uprostred stanu, ktorý pre ňu Dávid postavil. Dávid priniesol pred Hospodinom spaľované obety i obety spoločenstva.
2SA.6.18	Keď dokončil prinášanie týchto obiet, požehnal ľud v mene Hospodina zástupov.
2SA.6.19	Potom všetkému ľudu, zhromaždeným Izraelitom, mužom i ženám, každému dal bochník chleba, datľový a hrozienkový koláč. Všetok ľud sa potom rozišiel domov.
2SA.6.20	Keď sa Dávid vracal domov požehnať svoju rodinu, Šaulova dcéra Michal mu vyšla oproti. Povedala: „Kráľ Izraela sa dnes naozaj vyznamenal, keď sa ako nejaký nehanebník obnažoval pred očami slúžok svojich služobníkov.“ 
2SA.6.21	Dávid jej odvetil: „Bolo to na počesť Hospodina, ktorý dal prednosť mne pred tvojím otcom a celým jeho domom, keď ma ustanovil za vojvodcu Izraela, Hospodinovho ľudu.
2SA.6.22	Chcem sa ešte hlbšie pokoriť než doteraz a ponižovať sa sám pred sebou. U slúžok však, o ktorých si hovorila, zostanem v úcte.“
2SA.6.23	Šaulova dcéra Michal bola bezdetná až do svojej smrti.
2SA.7.1	Keď sa kráľ usadil vo svojom dome a keď mu Hospodin zabezpečil pokoj od všetkých okolitých nepriateľov,
2SA.7.2	povedal prorokovi Nátanovi: „Len sa pozri! Ja bývam v cédrovom dome, zatiaľ čo Božia archa medzi stanovými plachtami.“
2SA.7.3	Nátan odpovedal kráľovi: „Choď a urob všetko, čo máš na mysli, lebo Hospodin je s tebou.“ 
2SA.7.4	Tej istej noci oslovil Hospodin Nátana: 
2SA.7.5	„Choď povedať môjmu služobníkovi Dávidovi: ‚Takto vraví Hospodin: Ty mi chceš postaviť dom na bývanie?
2SA.7.6	Veď v dome som nebýval odvtedy, ako som vyviedol Izraelitov z Egypta až dodnes, ale putoval som iba v stanovom príbytku.
2SA.7.7	Zmienil som sa čo i len slovom, kadiaľ som prechádzal so všetkými Izraelitmi, niektorému z izraelských kmeňov, ktorému som prikázal viesť môj izraelský ľud: »Prečo ste mi nepostavili cédrový dom?«‘
2SA.7.8	Teraz povieš môjmu služobníkovi Dávidovi: ‚Takto vraví Hospodin zástupov: Vzal som ťa z pastvy od oviec, aby si sa stal vojvodcom môjho izraelského ľudu.
2SA.7.9	Sprevádzal som ťa všade, kam si šiel a vyhubil som všetkých tvojich nepriateľov. Preslávim tvoje meno ako meno pozemských velikánov.
2SA.7.10	Svojmu izraelskému ľudu určím miesto a usadím ho. Bude bývať na svojom mieste, nebude sa už chvieť, zlosynovia ho už nebudú utláčať, ako robievali predtým;
2SA.7.11	odvtedy, ako som ustanovil sudcov nad svojím izraelským ľudom, budeš nažívať v pokoji so všetkými nepriateľmi. Hospodin ti oznamuje, že tebe on postaví dom.
2SA.7.12	Keď nadíde tvoj čas a ty sa pripojíš k tvojim predkom, vzbudím ti potomka, čo vzíde z teba, a upevním jeho kráľovskú moc.
2SA.7.13	On postaví dom na počesť môjho mena a ja natrvalo upevním jeho kráľovský trón.
2SA.7.14	Budem mu otcom a on mi bude synom. Keď sa previní, potrescem ho palicou a údermi ako kohokoľvek z ľudí.
2SA.7.15	Svoju milosť mu však neodopriem, ako som ju odoprel Šaulovi, ktorého som spred teba odstránil. 
2SA.7.16	Tvoj rod bude pevný a tvoje kráľovstvo trvalé predo mnou, tvoj trón bude navždy pevný.‘“
2SA.7.17	Nátan hovoril Dávidovi presne podľa týchto slov a podľa celého tohto videnia.
2SA.7.18	Vtedy kráľ Dávid vstúpil, posadil sa pred Hospodinom a hovoril: „Kto som ja, Pán, Hospodin, a čo je môj dom, že si ma doviedol až sem?
2SA.7.19	I to sa ti videlo primálo, Pán, Hospodin, hovoril si aj o ďalekej budúcnosti domu svojho služobníka. Takto ty obvykle zaobchádzaš s človekom, Pán, Hospodin? 
2SA.7.20	Čo k tomu má ešte Dávid dodať? Poznáš predsa svojho služobníka, Pán, Hospodin.
2SA.7.21	Pre svoje slovo a z vlastnej vôle si zariadil všetky tieto významné veci a oznámil si ich svojmu služobníkovi. 
2SA.7.22	Preto si veľký, Pán, Hospodin. Nikto sa ti nevyrovná a nieto Boha okrem teba podľa všetkého toho, čo sme na vlastné uši počuli.
2SA.7.23	Kto sa vyrovná tvojmu izraelskému ľudu, jedinému národu na svete, ktorý si Boh prišiel vykúpiť, aby bol jeho ľudom? Preslávil si ho, vykonal si preň veľké a úžasné veci, keď si ho vykúpil z Egypta a vyhnal si spred svojho ľudu národy a ich bohov.
2SA.7.24	Izraelský ľud si natrvalo určil za svoj a ty, Hospodin, si sa stal jeho Bohom.
2SA.7.25	Teraz však, Hospodin, Bože, splň vždy slovo, ktoré si povedal o svojom služobníkovi a jeho dome. Urob, ako si sľúbil. 
2SA.7.26	Tak sa navždy preslávi tvoje meno a bude sa hovoriť: ‚Hospodin zástupov je Bohom Izraela.‘ Dom tvojho služobníka Dávida bude pevný pred tebou.
2SA.7.27	Sám si predsa, Hospodin zástupov, Boh Izraela, zjavil svojmu služobníkovi: Postavím ti dom. Preto sa tvoj služobník odhodlal predniesť ti túto modlitbu.
2SA.7.28	Nuž teda, Pán, Hospodin, ty si Boh a tvoje slová sú pravdivé. Svojmu služobníkovi si prisľúbil také dobrodenie.
2SA.7.29	Ráč preto požehnať dom svojho služobníka, aby navždy trval pred tebou, lebo ty, Pán, Hospodin, si prehovoril. Nech tvoje požehnanie navždy sprevádza dom tvojho služobníka.“
2SA.8.1	Potom Dávid porazil Filištíncov, pokoril ich a odobral im Meteg-Ammu.
2SA.8.2	Porazil aj Moábčanov a premeral ich šnúrou; museli si ľahnúť na zem a on ich premeral šnúrou. Dve dĺžky šnúry z nich určil na smrť a jednou dĺžkou šnúry odmeral tých, čo mali zostať nažive. Moábčania sa stali poddanými Dávida a odvádzali mu poplatok.
2SA.8.3	Dávid porazil i Hadad-Ezera, syna Rechóba, kráľa Coby, keď šiel ovládnuť Eufrat.
2SA.8.4	Dávid mu zajal tisícsedemsto jazdcov a dvadsaťtisíc pešiakov. Ponechal si z toho sto konských záprahov, ostatné kone dal ochromiť.
2SA.8.5	Keď Aramejčania z Damasku prišli na pomoc Hadad-Ezerovi, kráľovi Coby, Dávid z nich pobil dvadsaťdvatisíc mužov. 
2SA.8.6	Potom Dávid zriadil v damaskom Arame posádky. Tak sa stali Aramejčania poddanými Dávida, ktorí odvádzali poplatok. Hospodin pomáhal Dávidovi všade, kam šiel. 
2SA.8.7	Dávid pobral zlaté štíty, čo mali služobníci Hadad-Ezerovi, a priniesol ich do Jeruzalema. 
2SA.8.8	Z Hadad-Ezerových miest Betach a Berotaj pobral kráľ Dávid veľké množstvo bronzu.
2SA.8.9	Keď sa Tói, kráľ Chamátu, dozvedel, že Dávid porazil celé vojsko Hadad-Ezera, 
2SA.8.10	vyslal svojho syna Joráma ku kráľovi Dávidovi, aby ho pozdravil a blahoželal mu k víťazstvu nad Hadad-Ezerom. Priniesol so sebou strieborné, zlaté a bronzové predmety. 
2SA.8.11	I tie zasvätil kráľ Dávid Hospodinovi spolu so striebrom a zlatom od rôznych podmanených národov:
2SA.8.12	od Aramejčanov, Moábčanov, od Ammónčanov, Filištíncov, od Amalékov a z koristi Rechóbovho syna Hadad-Ezera, kráľa Coby. 
2SA.8.13	Dávid sa preslávil aj tým, že pri svojom návrate pobil v Soľnom údolí osemnásťtisíc Aramejčanov.
2SA.8.14	V Edómsku rozmiestnil posádky, a to všade. Takto sa všetci Edómčania stali Dávidovými poddanými. Hospodin pomáhal Dávidovi všade, kam sa len pohol.
2SA.8.15	Dávid vládol nad celým Izraelom a všetkému svojmu ľudu vysluhoval právo a spravodlivosť.
2SA.8.16	Cerujin syn Joáb velil vojsku, Achilúdov syn Jošafát bol kancelárom,
2SA.8.17	Achitúbov syn Cadók i Ebjatárov syn Achimelech boli kňazmi a Seraja bol pisárom.
2SA.8.18	Jojadov syn Benaja velil Kereťanom a Peleťanom; i Dávidovi synovia boli kňazmi.
2SA.9.1	Dávid sa spýtal: „Zostal ešte niekto zo Šaulovho domu? Chcel by som mu pre Jonatána preukázať láskavosť.“
2SA.9.2	K Šaulovmu domu patril sluha menom Ciba. Toho predvolali k Dávidovi a kráľ sa ho spýtal: „Ty si Ciba?“ On odvetil: „Som tvoj služobník.“
2SA.9.3	Kráľ povedal: „Nezostal už zo Šaulovho domu nikto, komu by som mohol preukázať Božiu láskavosť?“ Ciba povedal kráľovi: „Je tu ešte Jonatánov syn, chromý na obe nohy.“
2SA.9.4	„Kde je?“ spýtal sa kráľ. Ciba mu odvetil: „Je v Ló-Debáre v dome Machíra, Ammíelovho syna.“
2SA.9.5	Kráľ Dávid ho dal previezť z Ló-Debáru, z domu Ammíelovho syna Machíra. 
2SA.9.6	Keď sa Mefibóšet, Jonatánov syn a Šaulov vnuk, dostavil k Dávidovi, padol na tvár a poklonil sa. Dávid zvolal: „Mefibóšet!“ Ten odpovedal: „Tu je tvoj služobník.“ 
2SA.9.7	Dávid mu povedal: „Neboj sa! Pre tvojho otca Jonatána ti chcem preukázať láskavosť. Vrátim ti všetky pozemky po tvojom starom otcovi Šaulovi a budeš sa trvalo stravovať pri mojom stole.“
2SA.9.8	On sa poklonil a povedal: „Čo je tvoj služobník, že sa obraciaš k takému zdochnutému psovi, ako som ja?“ 
2SA.9.9	Kráľ zavolal Šaulovho sluhu Cibu a povedal mu: „Všetko, čo patrilo Šaulovi a celému jeho domu, dávam vnukovi tvojho pána. 
2SA.9.10	Ty, tvoji synovia a tvoji sluhovia mu budete obrábať pôdu a zberať úrodu, aby mal vnuk tvojho pána čo jesť. Mefibóšet, vnuk tvojho pána, sa bude trvalo stravovať pri mojom stole.“ Ciba mal pätnásť synov a dvadsať sluhov. 
2SA.9.11	Ciba povedal kráľovi: „Tvoj služobník urobí presne tak, ako mu prikázal môj pán a kráľ.“ Mefibóšet teda jedával pri Dávidovom stole ako jeden z kráľových synov. 
2SA.9.12	Mefibóšet mal synčeka Michu. Všetci, čo bývali v Cibovom dome, boli Mefibóšetovi služobníci.
2SA.9.13	Mefibóšet býval v Jeruzaleme, lebo sa trvalo stravoval pri kráľovom stole. Kríval na obe nohy.
2SA.10.1	Potom zomrel kráľ Ammónčanov a po ňom sa ujal vlády jeho syn Chanún.
2SA.10.2	Dávid si povedal: „Prejavím Nachášovmu synovi Chanúnovi láskavosť, ako to urobil jeho otec mne.“ Prostredníctvom svojich služobníkov mu prejavil sústrasť nad jeho otcom. Keď prišli Dávidovi služobníci do krajiny Ammónčanov,
2SA.10.3	ammónski hodnostári svojmu pánovi Chanúnovi povedali: „Nazdávaš sa, že si chce Dávid uctiť tvojho otca, keď ti posiela tešiteľov? Neposiela azda Dávid k tebe svojich služobníkov skôr preto, aby preskúmal mesto, presliedil ho a zničil?“
2SA.10.4	Nato Chanún chytil Dávidových služobníkov, oholil im polovicu brady, odrezal im polovicu šiat až po zadok a tak ich prepustil.
2SA.10.5	Keď to oznámili Dávidovi, poslal im naproti ľudí, lebo tí muži boli veľmi zhanobení. Kráľ odkázal: „Zostaňte v Jerichu, kým vám nenarastú brady, potom sa vrátite.“
2SA.10.6	Ammónčania si uvedomili, že si Dávida rozhnevali. Najali si Aramejčanov z Bét-Rechóbu, Aramejčanov z Coby, dvadsaťtisíc pešiakov, kráľa Maachy s tisíc mužmi a dvanásťtisíc mužov z Tóbu. 
2SA.10.7	Keď sa to Dávid dozvedel, vypravil Joába s celým vojskom hrdinov.
2SA.10.8	Ammónčania zaujali bojové postavenie pri vchode do brány. Aramejčania z Coby, z Rechóbu, muži z Tóbu a Maachy stáli v poli samostatne. 
2SA.10.9	Keď Joáb zbadal, že mu hrozí boj spredu i zozadu, vybral si z celého Izraela tých najlepších a postavil sa proti Aramejčanom. 
2SA.10.10	Zvyšok ľudu zveril veleniu svojho brata Abišaja a nasmeroval ho proti Ammónčanom. 
2SA.10.11	Povedal mu: „Ak budú mať Aramejčania nado mnou prevahu, prídeš mi na pomoc. Ak budú mať prevahu nad tebou Ammónčania, prídem ti pomôcť ja. 
2SA.10.12	Buď silný, vzchopme sa za náš ľud a za mestá nášho Boha! Hospodin nech urobí, čo uzná za dobré.“ 
2SA.10.13	Joáb so svojím ľudom postupoval v boji proti Aramejčanom; tí však pred ním zutekali.
2SA.10.14	Keď Ammónčania videli, že sa Aramejčania dali na útek, zutekali pred Abišajom aj oni a stiahli sa do mesta. Joáb sa vrátil z boja proti Ammónčanom a prišiel do Jeruzalema.
2SA.10.15	Keď Aramejčania videli, že ich Izraeliti porazili, zhromaždili sa. 
2SA.10.16	Hadad-Ezer vyslal poslov, aby získal Aramejčanov spoza Eufratu. Tí prišli do Chelámu na čele so Šobachom, veliteľom Hadad-Ezerovho vojska. 
2SA.10.17	Keď to ohlásili Dávidovi, zhromaždil celý Izrael, prekročil Jordán a dorazil do Chelámu. Aramejčania sa zoradili do útoku a bojovali proti Dávidovi. 
2SA.10.18	Aramejčania však utiekli pred Izraelitmi. Dávid zničil Aramejčanom sedemsto bojových vozov a pobil štyridsaťtisíc jazdcov. Veliteľa vojska Šobacha zranil tak, že tam zomrel. 
2SA.10.19	Keď všetci králi, podriadení Hadad-Ezerovi videli, že ich Izrael porazil, uzavreli s ním mier a slúžili mu. Aramejčania sa už báli ďalej pomáhať Ammónčanom.
2SA.11.1	Na prelome roka, v čase kráľovských výprav, vyslal Dávid Joába a s ním svojich služobníkov i celý Izrael. Tí pobili Ammónčanov a obľahli Rabbu, zatiaľ čo Dávid zostal v Jeruzaleme.
2SA.11.2	Keď večer vstal Dávid zo svojho lôžka a prechádzal sa po streche kráľovského paláca, uzrel ženu, ktorá sa kúpala. Bola to žena veľmi pekná.
2SA.11.3	Keď sa Dávid o ňu zaujímal, povedali mu: „To je predsa Eliámova dcéra Batšeba, žena Chetitu Uriáša.“
2SA.11.4	Dávid poslal poslov, aby ju priviedli. Keď k nemu prišla, on s ňou spal; práve predtým sa očistila od svojej mesačnej nečistoty. Potom sa vrátila domov.
2SA.11.5	Žena počala a odkázala Dávidovi: „Som tehotná.“ 
2SA.11.6	Dávid oznámil Joábovi: „Pošli mi Chetitu Uriáša.“ Joáb ho poslal k Dávidovi. 
2SA.11.7	Keď k nemu Uriáš prišiel, Dávid sa ho pýtal, ako sa má Joáb, ako sa má ľud a ako prebieha boj. 
2SA.11.8	Dávid povedal Uriášovi: „Choď domov a umy si nohy!“ Uriáš vyšiel z kráľovského paláca a za ním niesli kráľov dar. 
2SA.11.9	Uriáš však nešiel domov, ale si ľahol ku vchodu do kráľovského paláca spolu s ostatnými služobníkmi svojho pána.
2SA.11.10	Dávidovi oznámili, že Uriáš neodišiel domov. Dávid sa ho spýtal: „Prišiel si predsa z cesty. Prečo nejdeš domov?“ 
2SA.11.11	Uriáš odpovedal Dávidovi: „Archa, Izrael i Júda bývajú v stanoch, môj pán Joáb a jeho služobníci táboria v poli, a ja by som mal ísť domov, aby som jedol, pil a spal so svojou ženou? Akože žiješ ty a tvoja duša, niečo také neurobím.“ 
2SA.11.12	Vtedy Dávid povedal Uriášovi: „Zostaň tu ešte dnes, zajtra ťa prepustím.“ Uriáš teda zostal v Jeruzaleme v ten deň i v nasledujúci deň. 
2SA.11.13	Dávid si ho pozval, aby s ním jedol a pil, a opil ho. Večer si šiel Uriáš ľahnúť na svoje lôžko spolu so sluhami svojho pána, domov však nešiel.
2SA.11.14	Ráno napísal Dávid Joábovi list a poslal ho po Uriášovi.
2SA.11.15	V liste písal: „Zaraďte Uriáša do prednej línie, do najtuhšieho boja. Vy potom ustúpte, nech ho zasiahnu a zahynie.“ 
2SA.11.16	Joáb pri obliehaní mesta zaradil Uriáša na miesto, o ktorom vedel, že ho bránia udatní protivníci. 
2SA.11.17	Muži mesta vyrazili a zaútočili na Joába. Spomedzi ľudu padlo niekoľko Dávidových mužov a zahynul aj Chetita Uriáš. 
2SA.11.18	Joáb poslal Dávidovi hlásenie o celkovom priebehu boja. 
2SA.11.19	Posla však poučil: „Keď podáš kráľovi správu o celkovom priebehu boja, 
2SA.11.20	kráľ sa môže nahnevať a spýtať sa ťa: ‚Prečo ste sa až natoľko priblížili k mestu? Nevedeli ste, že sa z hradieb strieľa? 
2SA.11.21	Kto zabil Jerubbešetovho syna Abimelecha? Nebola to žena, čo na neho zhodila z hradieb mlynský kameň, takže zahynul v Tébeci? Prečo ste sa teda priblížili k hradbám?‘ Vtedy povieš: ‚Tvoj služobník Chetita Uriáš zahynul.‘“
2SA.11.22	Posol odišiel a pri svojom príchode oznámil Dávidovi všetko, čo po ňom Joáb odkázal. 
2SA.11.23	Posol hlásil Dávidovi: „Tí muži mali nad nami prevahu a vyrazili proti nám do boja, no my sme ich zatlačili ku vchodu do brány. 
2SA.11.24	Lukostrelci strieľali z hradieb na tvojich služobníkov a niektorí z kráľových služobníkov zahynuli. Zahynul i tvoj služobník Chetita Uriáš.“ 
2SA.11.25	Dávid povedal poslovi: „Joábovi oznám: Netráp sa tým, lebo meč zasiahne toho či onoho. Zosilni svoj nápor na mesto a znič ho. Tak ho posmeľuj!“
2SA.11.26	Keď sa Uriášova žena dozvedela, že jej muž Uriáš zahynul, oplakávala ho. 
2SA.11.27	Keď uplynul čas smútku, dal ju Dávid doviesť do svojho paláca a stala sa jeho ženou. Potom mu porodila syna. Hospodinovi sa však Dávidov skutok nepáčil.
2SA.12.1	Hospodin poslal k Dávidovi Nátana. Ten prišiel k nemu a povedal: „V jednom meste boli dvaja muži. Jeden bol bohatý a druhý chudobný.
2SA.12.2	Boháč mal veľké množstvo oviec a dobytka. 
2SA.12.3	Chudobný mal iba ovečku, ktorú si kúpil. Choval ju a ona rástla spolu s ním a s jeho synmi. Jedávala z jeho skyvy, pila z jeho pohára a spávala mu v lone. Bola mu ako dcéra. 
2SA.12.4	Raz dostal boháč návštevu. Ľúto mu bolo vziať svoju ovcu alebo svoje dobytča a pripraviť to pocestnému, ktorý ho navštívil. Vzal teda ovcu chudobnému a pripravil ju hosťovi.“ 
2SA.12.5	Dávid sa veľmi nahneval na toho muža a povedal Nátanovi: „Akože žije Hospodin, ten muž, čo to urobil, zasluhuje smrť. 
2SA.12.6	Ovcu nahradí štvornásobne za to, že spáchal taký skutok a nemal zľutovanie.“
2SA.12.7	Vtedy povedal Nátan Dávidovi: „Ty si ten muž! Takto vraví Hospodin, Boh Izraela: ‚Ja som ťa pomazal za kráľa nad Izraelom a vyslobodil ťa z moci Šaula.
2SA.12.8	Dal som dom tvojho pána i jeho ženy do tvojho náručia. Dal som ti dom Izraela a dom Júdu. Keby to nestačilo, ešte k tomu pridám. 
2SA.12.9	Prečo si znevážil Hospodinovo slovo a dopustil sa toho, čo sa mu nepáči? Chetitu Uriáša si dal odstrániť mečom a privlastnil si si jeho ženu. Jeho samého si dal zabiť mečom Ammónčanov.
2SA.12.10	Odteraz už meč nikdy neobíde tvoj dom, lebo si ma znevážil a privlastnil si si ženu Chetitu Uriáša.‘
2SA.12.11	Takto vraví Hospodin: ‚Dopustím na teba pohromu, čo bude z tvojho vlastného domu. Pred očami ti odnímem tvoje ženy a dám ich tvojmu blízkemu. Ten bude s nimi ležať za bieleho dňa.
2SA.12.12	Ty si konal tajne, ja to však urobím pred celým Izraelom a cez deň.‘“
2SA.12.13	Vtedy povedal Dávid Nátanovi: „Zhrešil som proti Hospodinovi.“ Nátan odpovedal Dávidovi: „Hospodin ti odpustil tvoj hriech, nezomrieš.
2SA.12.14	Pretože si tým popudil Hospodinových nepriateľov k rúhaniu, zomrie syn, ktorý sa ti narodí.“
2SA.12.15	Keď Nátan odišiel domov, Hospodin dopustil chorobu na dieťa, ktoré Dávidovi porodila Uriášova žena. 
2SA.12.16	Dávid prosil Boha za chlapca a prísne sa postil. Vrátil sa domov a celú noc ležal na zemi.
2SA.12.17	Starší jeho domu zastali nad ním a chceli ho zdvihnúť zo zeme, ale on odmietol a nechcel s nimi ani jesť. 
2SA.12.18	Na siedmy deň dieťa zomrelo. Dávidovi služobníci sa mu báli oznámiť, že dieťa zomrelo. Hovorili si totiž: „Kým dieťa ešte žilo, prihovárali sme sa mu, ale nás neposlúchol. Ako mu môžeme povedať, že dieťa zomrelo? Mohol by vykonať niečo zlé.“ 
2SA.12.19	Dávid si všimol, že jeho služobníci si niečo šepkajú. Pochopil, že dieťa zomrelo. Spýtal sa ich: „Zomrelo dieťa?“ Odpovedali: „Zomrelo.“ 
2SA.12.20	Dávid vstal zo zeme, umyl sa, natrel sa masťou a preobliekol sa. Potom vošiel do Hospodinovho domu a klaňal sa. Nato odišiel domov a pýtal si jesť. Predložili mu pokrm a on jedol. 
2SA.12.21	Služobníci sa ho spýtali: „Čo to robíš? Kým dieťa žilo, postil si sa a plakal si. Keď však dieťa zomrelo, vstávaš a ideš jesť.“ 
2SA.12.22	Odpovedal: „Kým dieťa ešte žilo, postil som sa a plakal som, lebo som si myslel: ‚Možno sa Hospodin nado mnou zmiluje a dieťa bude žiť.‘ 
2SA.12.23	Teraz však, keď zomrelo, prečo by som sa mal postiť? Môžem ho azda oživiť? Ja pôjdem za ním, ale ono sa ku mne nevráti.“ 
2SA.12.24	Potom Dávid potešoval svoju ženu Batšebu, vošiel k nej a spal s ňou. Keď porodila syna, dostal meno Šalamún. Hospodin ho miloval.
2SA.12.25	Po prorokovi Nátanovi odkázal, že pre Hospodina mu majú dať meno Jedidjah
2SA.12.26	Joáb bojoval proti Rabbe Ammónčanov a dobyl kráľovské mesto.
2SA.12.27	Joáb odkázal po posloch Dávidovi: „Bojoval som proti Rabbe a dobyl som jej Vodné mesto. 
2SA.12.28	Teraz zhromaždi ostatok ľudu, obľahni mesto a obsaď ho, aby som ho sám neobsadil a nepomenoval svojím menom.“ 
2SA.12.29	Nato Dávid zhromaždil všetok ľud, odišiel k Rabbe, bojoval proti nej a dobyl ju. 
2SA.12.30	Z hlavy ich kráľa sňal korunu, ktorej zlato vážilo talent a mala drahokam. Prešla na hlavu Dávida, ktorý z mesta vyviezol veľmi bohatú korisť. 
2SA.12.31	Ľud, čo bol v ňom, odviedol, zaradil k pílam, k železným čakanom, železným sekerám a zamestnal ich v tehelni. Podobne naložil so všetkými mestami Ammónčanov. Potom sa Dávid i všetok ľud vrátili do Jeruzalema.
2SA.13.1	Neskôr sa stalo toto: Dávidov syn Absolón mal krásnu sestru menom Tamar, do ktorej sa zamiloval Dávidov syn Amnón.
2SA.13.2	Amnón sa chorobne trápil pre svoju sestru Tamar. Bola totiž pannou a Amnónovi sa zdalo nemožné jej niečo urobiť. 
2SA.13.3	Mal však priateľa Jonadába, syna Dávidovho brata Šimeu; bol to veľmi chytrý muž.
2SA.13.4	Spýtal sa Amnóna: „Čím je to, kráľovský syn, že si každé ráno taký utrápený? Nepovieš mi to?“ Amnón mu povedal: „Milujem Tamar, sestru môjho brata Absolóna.“ 
2SA.13.5	Jonadáb mu poradil: „Ľahni si na lôžko a predstieraj chorobu. Keď ťa príde tvoj otec navštíviť, povedz mu: ‚Dovoľ mojej sestre Tamar, aby mi dala jesť, pripravila predo mnou jedlo, aby som to videl a jedol z jej ruky.‘“ 
2SA.13.6	Amnón si ľahol a predstieral chorobu. Keď ho prišiel kráľ navštíviť, povedal mu: „Dovoľ mojej sestre Tamar, aby prišla a upiekla predo mnou dva koláče. Chcel by som jesť z jej ruky.“ 
2SA.13.7	Dávid odkázal Tamar domov: „Choď do domu svojho brata Amnóna a priprav mu jedlo.“ 
2SA.13.8	Keď Tamar prišla do domu svojho brata Amnóna, on ležal. Vzala cesto, vymiesila ho, urobila pred ním koláče a upiekla ich. 
2SA.13.9	Potom vzala panvicu a predložila mu ich, ale on nechcel jesť. Amnón prikázal: „Pošlite všetkých mužov preč odtiaľto.“ Všetci od neho odišli.
2SA.13.10	Tu Amnón povedal Tamar: „Prines to jedlo do spálne. Budem jesť z tvojej ruky.“ Tamar vzala koláče, ktoré upiekla, a zaniesla ich bratovi Amnónovi do spálne. 
2SA.13.11	Keď mu však predkladala jedlo, strhol ju a povedal jej: „Poď si ku mne ľahnúť, sestra moja!“
2SA.13.12	Odpovedala mu: „Nie, brat môj, nedopúšťaj sa na mne násilia. To sa predsa v Izraeli nerobí. Nedopúšťaj sa hanebnosti!
2SA.13.13	Kam sa podejem so svojou hanbou a teba budú mať v Izraeli za nemravníka. Porozprávaj sa však s kráľom, iste ti ma neodoprie.“ 
2SA.13.14	On však nedbal a keďže bol mocnejší než ona, znásilnil ju. 
2SA.13.15	Potom k nej Amnón začal cítiť nesmiernu nenávisť. Väčšia bola nenávisť, čo k nej cítil, než láska, ktorú k nej prechovával. Amnón jej povedal: „Zober sa a choď!“ 
2SA.13.16	Povedala mu: „To, že ma vyháňaš, je ešte horšie než to, čo si na mne spáchal.“ On ju však nechcel počúvať. 
2SA.13.17	Zavolal si mládenca, ktorý ho obsluhoval, a prikázal mu: „Vyžeň tú ženskú von a zamkni za ňou dvere!“ 
2SA.13.18	Ona mala na sebe pestré vrchné rúcho, aké nosievali kráľovské dcéry za slobodna. Jeho sluha ju vyhnal von a zamkol za ňou dvere.
2SA.13.19	Tamar si posypala hlavu prachom, roztrhla si pestré vrchné rúcho, čo mala na sebe, položila si ruku na hlavu a kade šla, nariekala. 
2SA.13.20	Jej brat Absolón sa jej spýtal: „Nebol s tebou tvoj brat Amnón? Teraz už sestra moja o tom nehovor. Je to tvoj brat, neber tú vec tak vážne.“ Tamar zostala opustená v dome svojho brata Absolóna. 
2SA.13.21	Keď sa o tom všetkom dozvedel kráľ Dávid, veľmi sa nahneval. 
2SA.13.22	Absolón sa už potom vôbec nezhováral s Amnónom. Nenávidel ho, pretože mu znásilnil sestru Tamar.
2SA.13.23	O dva roky sa u Absolóna strihali ovce v Baal-Chacóre pri Efrajime a pozval všetkých kráľových synov.
2SA.13.24	Absolón šiel za kráľom a povedal: „U tvojho služobníka je práve strihačka oviec. Nech príde, prosím, kráľ so svojimi služobníkmi k tvojmu služobníkovi.“ 
2SA.13.25	Kráľ však Absolónovi odvetil: „Nie, syn môj. Nemusíme ísť všetci, aby sme ti neboli na ťarchu.“ Hoci Absolón naliehal, nechcel ísť, ale požehnal ho. 
2SA.13.26	Absolón nato povedal: „Keď nie, nech ide s nami môj brat Amnón.“ Kráľ sa spýtal: „Prečo by mal ísť s tebou?“ 
2SA.13.27	Absolón však natoľko naliehal, že s ním pustil Amnóna i všetkých kráľových synov.
2SA.13.28	Absolón prikázal svojim sluhom: „Dávajte pozor! Keď bude mať Amnón dobrú náladu od vína, vtedy ho na môj povel napadnite a zabite. Nebojte sa! Príkaz máte odo mňa. Buďte smelí a udatní!“
2SA.13.29	Absolónovi sluhovia urobili s Amnónom, ako im prikázal. Vtedy všetci kráľovi synovia vstali, vysadli na svoje mulice a utiekli. 
2SA.13.30	Ešte boli na ceste, keď Dávid dostal správu: „Absolón pobil všetkých kráľovských synov, nikto z nich neostal.“ 
2SA.13.31	Nato kráľ vstal, roztrhol si šaty a ľahol si na zem. Všetci jeho služobníci stáli okolo neho s roztrhnutými šatmi.
2SA.13.32	Tu sa ozval Jonadáb, syn Dávidovho brata Šimeu: „Nech si môj pán nemyslí, že zabili všetkých mladých kráľovských synov. Zomrel iba Amnón. Absolón sa na to chystal odvtedy, ako mu Amnón zneuctil sestru Tamar. 
2SA.13.33	Nech sa teda kráľ, môj pán, netrápi predstavou, že zomreli všetci kráľovskí synovia. Zomrel iba Amnón.“
2SA.13.34	Absolón ušiel. Mládenec, ktorý mal stráž, sa zahľadel a zrazu uvidel početnú skupinu schádzať po úbočí. 
2SA.13.35	Jonadáb povedal kráľovi: „To prichádzajú kráľovskí synovia. Stalo sa tak, ako povedal tvoj služobník.“ 
2SA.13.36	Len čo dohovoril, prišli kráľovskí synovia a pustili sa do prenikavého náreku. I kráľ a všetci jeho služobníci sa dali do strhujúceho plaču. 
2SA.13.37	Absolón ušiel a pobral sa k Ammichúrovmu synovi Talmajovi, kráľovi Gešúru. Dávid smútil celý ten čas za svojím synom Amnónom.
2SA.13.38	Absolón sa útekom dostal do Gešúru, kde pobudol tri roky. 
2SA.13.39	Kráľ Dávid zatúžil ísť k Absolónovi, lebo sa zmieril so smrťou Amnóna.
2SA.14.1	Keď Cerujin syn Joáb vytušil, že sa kráľovi po Absolónovi cnie,
2SA.14.2	dal si z Tekóy priviesť chytrú ženu a povedal jej: „Predstieraj, že máš smútok, obleč si smútočné šaty, nenatieraj sa olejom a správaj sa ako žena, ktorá dlhý čas smúti za mŕtvym.
2SA.14.3	Potom pôjdeš ku kráľovi na rozhovor.“ Joáb ju poučil, čo má hovoriť.
2SA.14.4	Žena z Tekóy prišla ku kráľovi, padla tvárou na zem, poklonila sa a povedala: „Kráľu, pomôž mi!“ 
2SA.14.5	Kráľ sa jej spýtal: „Čo ti je?“ Odvetila: „Ach, som vdova, muž mi zomrel. 
2SA.14.6	Tvoja služobnica mala dvoch synov. Tí sa medzi sebou v poli pohádali a keďže nebolo nikoho, čo by ich od seba bol odtrhol, jeden z nich udrel toho druhého a zabil ho. 
2SA.14.7	Tu vystúpila celá rodina proti tvojej služobnici s vyhrážkou: ‚Vydaj bratovraha, nech ho zabijeme za život zavraždeného brata a zničíme i jeho dediča.‘ Chcú uhasiť iskru, ktorá mi zostala, aby po mojom mužovi nezostalo na zemi meno ani potomstvo.“ 
2SA.14.8	Kráľ tej žene povedal: „Choď domov, ja tú vec vybavím.“ 
2SA.14.9	Žena z Tekóy však odvetila kráľovi: „Pán môj a kráľ môj! Nech tá vina padne na mňa a na moju rodinu. Nech však kráľ a jeho trón zostanú bez viny.“ 
2SA.14.10	Kráľ vyhlásil: „Ak by ti niekto niečo vyčítal, priveď ho ku mne a nebude ťa už obťažovať.“ 
2SA.14.11	Ona dodala: „Kráľ nech si, prosím, spomenie na Hospodina, svojho Boha, aby krvný pomstiteľ nepokračoval v skaze a nezničil môjho syna.“ Kráľ odpovedal: „Akože žije Hospodin, tvojmu synovi sa neskriví ani vlások na hlave.“ 
2SA.14.12	Žena pokračovala: „Dovoľ svojej služobnici, aby smela niečo povedať svojmu pánovi, kráľovi.“ Ten povedal: „Hovor!“ 
2SA.14.13	Žena sa spýtala: „Prečo zamýšľaš podobne proti Božiemu ľudu? Keď sa kráľ takto vyjadril, sám si priznáva vinu, že neumožnil návrat zapudeného.
2SA.14.14	Sme smrteľní. Sme ako voda vyliata na zem, ktorú nemožno zachytiť. Boh nechce život odňať, ale dôkladne zvažuje, či má vyhnanca zapudiť.
2SA.14.15	Prišla som teda, aby som to môjmu kráľovi a pánovi povedala, lebo ma ľud vyľakal. Tvoja služobnica si povedala: ‚Poviem to kráľovi. Možno splní žiadosť svojej služobnice. 
2SA.14.16	Veď kráľ ma iste vypočuje a vyslobodí svoju služobnicu z moci muža, ktorý chce mňa i môjho syna vylúčiť z Božieho dedičstva.‘ 
2SA.14.17	Tvoja služobnica si povedala: ‚Nech slovo môjho pána a kráľa prinesie uspokojenie. Veď môj pán a kráľ je ako Boží anjel: rozlišuje dobré od zlého. Hospodin, tvoj Boh, nech je s tebou.‘“
2SA.14.18	Kráľ odvetil žene: „Niečo sa ťa spýtam. Odpovedz pravdivo!“ Žena povedala: „Nech len hovorí môj pán a kráľ.“ 
2SA.14.19	Kráľ sa spýtal: „Nie je v pozadí toho všetkého Joáb?“ Žena odpovedala: „Ako ty žiješ, môj pán a kráľ, nemožno odbočiť od toho všetkého, čo si hovoril, napravo ani naľavo. Nuž, bol to tvoj služobník Joáb, ktorý mi dal príkaz a poučil tvoju služobnicu o všetkom, čo má hovoriť. 
2SA.14.20	Tvoj služobník Joáb to urobil preto, aby zmenil terajší stav. Môj pán je múdry ako Boží anjel; vie o všetkom, čo sa deje na zemi.“
2SA.14.21	Kráľ povedal Joábovi: „Dobre, vybavím túto vec. Choď a priveď späť mladého Absolóna.“ 
2SA.14.22	Joáb padol tvárou na zem, klaňal sa a ďakoval kráľovi. Povedal: „Dnes spoznáva tvoj služobník, že našiel u teba, môj pán a kráľ, priazeň, lebo kráľ vyhovel prosbe svojho služobníka.“ 
2SA.14.23	Nato Joáb prišiel do Gešúru a priviedol Absolóna do Jeruzalema.
2SA.14.24	Kráľ však povedal: „Nech odíde do svojho domu, no nesmie sa mi ukázať na oči.“ Absolón sa uchýlil do svojho domu, ale kráľa neuvidel.
2SA.14.25	V celom Izraeli nebol nikto taký krásny a obdivovaný ako Absolón. Od hlavy po päty nemal chybu. 
2SA.14.26	Vždy koncom roka si dával ostrihať hlavu. Dával sa strihať, lebo ho vlasy obťažovali. Ostrihané vlasy z jeho hlavy vážili totiž dvesto šeklov kráľovskej váhy. 
2SA.14.27	Absolónovi sa narodili traja synovia a jedna dcéra menom Tamar. Bola to krásna žena.
2SA.14.28	Dva roky býval Absolón v Jeruzaleme bez toho, aby kráľa uvidel. 
2SA.14.29	Absolón vyzýval Joába, aby šiel s posolstvom ku kráľovi, ale ten nechcel k nemu ísť. Odkázal aj po druhý raz, no ani tak nechcel ísť. 
2SA.14.30	Potom povedal svojim sluhom: „Pozrite sa, Joábovo pole susedí s mojím a je tam jačmeň. Choďte ho podpáliť!“ Absolónovi sluhovia to pole podpálili. 
2SA.14.31	Nato Joáb zašiel do Absolónovho domu a spýtal sa ho: „Prečo mi tvoji sluhovia podpálili pole?“ 
2SA.14.32	Absolón odvetil Joábovi: „Odkázal som ti predsa, aby si prišiel sem. Chcel som ťa poslať ku kráľovi so žiadosťou: ‚Prečo som vlastne prišiel z Gešúru? Lepšie by mi bolo, keby som tam bol ešte zostal.‘ Teraz však chcem vidieť kráľovu tvár. Ak som vinný, nech ma dá zabiť.“ 
2SA.14.33	Joáb predstúpil pred kráľa a oznámil mu to. Kráľ si predvolal Absolóna. Ten prišiel ku kráľovi, poklonil sa mu tvárou po zem a kráľ Absolóna pobozkal.
2SA.15.1	Neskôr si Absolón zaobstaral voz, kone a päťdesiat mužov, ktorí mali bežať pred ním.
2SA.15.2	Od skorého rána postával pri ceste, čo vedie k bráne. Každého, kto prišiel v nejakej veci ku kráľovi na súd, si Absolón zavolal a spýtal sa ho: „Z ktorého si mesta?“ Keď mu povedal: „Tvoj služobník pochádza z jedného z izraelských kmeňov,“ 
2SA.15.3	Absolón mu odvetil: „Pozri sa, hovoríš dobre a správne, no zo strany kráľa ťa nemá kto vypočuť.“ 
2SA.15.4	Absolón dodal: „Mňa by mali ustanoviť za sudcu v krajine! Spravodlivo by som rozhodol v každom spornom či súdnom prípade.“
2SA.15.5	Keď sa niekto priblížil, aby sa mu poklonil, vystrel ruku, objal ho a pobozkal. 
2SA.15.6	Tak sa správal Absolón ku všetkým Izraelitom, čo prichádzali ku kráľovi na súd. Takto ľstivo získaval srdce Izraelitov.
2SA.15.7	Po štyridsiatich rokoch
2SA.15.8	Tvoj služobník totiž za svojho pobytu v aramejskom Gešúre urobil tento sľub: ‚Ak ma Hospodin privedie späť do Jeruzalema, budem mu slúžiť.‘“ 
2SA.15.9	Kráľ mu povedal: „Pokojne si choď!“ On sa vychystal a odišiel do Hebronu.
2SA.15.10	Absolón rozoslal do všetkých kmeňov Izraela poslov s príkazom: „Keď začujete zvuk rohu, zvolajte: ‚Absolón sa stal kráľom v Hebrone!‘“ 
2SA.15.11	S Absolónom odišlo z Jeruzalema dvesto mužov. Boli pozvaní, nemali nijaké postranné úmysly a nič netušili.
2SA.15.12	Keď mal prinášať obety, prizval si Absolón i Dávidovho poradcu Gilonca Achitofela z mesta Gilo. Sprisahanie mohutnelo a stále viac ľudí sa pridávalo k Absolónovi.
2SA.15.13	K Dávidovi prišiel posol a hlásil: „Srdce izraelských mužov sa priklonilo k Absolónovi.“
2SA.15.14	Dávid povedal všetkým svojim služobníkom, ktorí boli s ním v Jeruzaleme: „Ihneď utečme, lebo inak sa pred Absolónom nezachránime. Rýchlo odíďme, aby nás neprekvapil, nepriniesol nám nešťastie a mesto nepobil mečom.“ 
2SA.15.15	Služobníci povedali kráľovi: „Nech sa náš pán a kráľ akokoľvek rozhodne, stojíme ti k službám.“ 
2SA.15.16	Kráľ vyšiel pešo s celou svojou rodinou. Zanechal iba desať vedľajších žien, aby strážili palác.
2SA.15.17	Kráľ i všetok ľud odišli pešo. Pri poslednom dome zastali. 
2SA.15.18	Všetci služobníci kráčali vedľa kráľa. Všetci Kereťania, všetci Peleťania a Gatčania v počte šesťsto mužov, ktorí prišli k nemu z Gatu, pochodovali pred kráľom.
2SA.15.19	Kráľ povedal Ittajovi z Gatu: „Prečo ideš s nami aj ty? Vráť sa a zostaň pri kráľovi. Veď si cudzinec, vyhnaný zo svojho domova.
2SA.15.20	Včera si prišiel a dnes ti mám dovoliť ísť s nami, keď ani sám neviem, kam mám ísť? Vráť sa a vezmi so sebou i svojich bratov. Nech ťa sprevádza milosť a vernosť!“ 
2SA.15.21	Ittaj odvetil kráľovi: „Akože žije Hospodin a akože žiješ ty, môj pán a kráľ, všade tam, kde bude môj pán a kráľ, tam bude i tvoj služobník, či mŕtvy, alebo živý.“
2SA.15.22	Dávid povedal Ittajovi: „Choď a prejdi!“ Ittaj z Gatu prešiel so všetkými svojimi mužmi a s celou svojou rodinou. 
2SA.15.23	Celou krajinou sa ozýval veľký nárek, keď všetok ľud tade prechádzal. Kráľ prešiel cez Kidrónske údolie a všetok ľud sa pohol smerom na púšť.
2SA.15.24	Bol tam i Cadók a s ním všetci leviti, ktorí niesli archu Božej zmluvy. Keď ju zložili, Ebjatár prinášal obety, kým ľud celkom neodišiel z mesta.
2SA.15.25	Potom kráľ povedal Cadókovi: „Odnes Božiu archu späť do mesta. Ak nájdem u Hospodina milosť a privedie ma späť, ukáže mi ju i svoj príbytok.
2SA.15.26	Ak povie: Nie som s tebou spokojný, nech naloží so mnou, ako uzná za dobré.“ 
2SA.15.27	Kráľ povedal kňazovi Cadókovi: „Pozri, vráť sa pokojne do mesta i so svojím synom Achimaacom a s Jonatánom, synom Ebjatára. Obaja vaši synovia nech sú s vami.
2SA.15.28	Pozrite, ja budem vyčkávať pri brodoch na púšti, kým od vás nepríde nejaká správa.“
2SA.15.29	Cadók a Ebjatár odniesli Božiu archu späť do Jeruzalema a zostali tam. 
2SA.15.30	Dávid vystupoval hore Olivovým vrchom a cestou plakal, hlavu mal zahalenú a šiel bosý. I všetok ľud, ktorý bol s ním, si zahalil hlavu a pri výstupe plakal. 
2SA.15.31	Dávidovi hlásili: „Spolu s Absolónom je medzi sprisahancami aj Achitofel.“ Dávid povedal: „Hospodin nech zmarí Achitofelovu radu.“
2SA.15.32	Keď Dávid došiel na samý vrchol, kde uctievali Boha, šiel oproti nemu Arkíjec Chušaj s roztrhnutým rúchom a s prachom na hlave.
2SA.15.33	Dávid povedal: „Ak pôjdeš so mnou, budeš mi len na ťarchu. 
2SA.15.34	Ak sa však vrátiš do mesta a povieš Absolónovi: ‚Kráľ, som tvoj služobník, predtým som slúžil tvojmu otcovi, teraz budem slúžiť tebe,‘ tak môžeš zmariť Achitofelovu radu.
2SA.15.35	Budú tam s tebou kňazi Cadók a Ebjatár. Všetko, čo sa dozvieš v kráľovskom paláci, oznámiš kňazom Cadókovi a Ebjatárovi.
2SA.15.36	Tí tam majú pri sebe dvoch synov, Cadók Achimaaca a Ebjatár Jonatána. Po nich mi odkazujte všetko, čo sa dozviete.“ 
2SA.15.37	Dávidov priateľ Chušaj sa vrátil do mesta práve vtedy, keď do Jeruzalema prichádzal Absolón.
2SA.16.1	Keď zašiel Dávid ďalej za vrchol, šiel mu oproti Mefibóšetov sluha Ciba s párom osedlaných oslov. Viezol na nich dvesto chlebov, sto priehrští sušených hrozienok, sto kusov čerstvého ovocia a mech vína.
2SA.16.2	Kráľ sa spýtal Cibu: „Načo ti je to?“ Ciba odpovedal: „Na osloch sa povezie kráľovská rodina; chlieb a čerstvé ovocie bude na poživeň mladým služobníkom a víno bude nápojom pre unavených na púšti.“
2SA.16.3	Kráľ sa spýtal: „Kde je vnuk tvojho pána?“ Ciba kráľovi odvetil: „Ten zostal v Jeruzaleme, lebo si povedal: ‚Dnes mi dom Izraelov vráti otcovo kráľovstvo.‘“
2SA.16.4	Kráľ povedal Cibovi: „Všetko, čo vlastní Mefibóšet, pripadne tebe.“ Ciba povedal: „Klaniam sa ti! Nech len nájdem u teba, môjho pána a kráľa, priazeň.“
2SA.16.5	Keď sa kráľ Dávid blížil k Bachurímu, práve odtiaľ vychádzal muž zo Šaulovho domu menom Šimei, syn Geru. Cestou stále zlorečil.
2SA.16.6	Hádzal kamene do Dávida a do všetkých jeho služobníkov, hoci kráľa Dávida sprava i zľava obklopoval všetok ľud i všetci hrdinovia. 
2SA.16.7	Šimei ho takto preklínal: „Strať sa, strať sa, vrah a lotor akýsi! 
2SA.16.8	Hospodin ti odpláca za všetku krv, ktorú si prelial v dome Šaula, namiesto ktorého si vládol. Hospodin odovzdáva kráľovstvo tvojmu synovi Absolónovi. Stíha ťa nešťastie, lebo si vrah.“ 
2SA.16.9	Cerujin syn Abišaj povedal kráľovi: „Smie tento zdochnutý pes preklínať môjho pána a kráľa? Dovoľ, aby som zakročil a odťal mu hlavu.“ 
2SA.16.10	Kráľ mu však povedal: „Čo ma po vás Cerujini synovia? On preklína, lebo Hospodin mu povedal: ‚Preklínaj Dávida!‘ Kto mu smie povedať: ‚Prečo to robíš?‘“
2SA.16.11	Dávid povedal Abišajovi a všetkým svojim služobníkom: „Môj syn, ktorý je z môjho tela, mi ohrozuje život, tým skôr teda tento Benjamínovec. Nechajte ho, nech len zlorečí, lebo mu to prikázal Hospodin. 
2SA.16.12	Možno, že Hospodin si všimne moju biedu a odplatí sa mi dobrom za jeho dnešné preklínanie.“
2SA.16.13	Dávid so svojimi mužmi pokračoval v ceste. Šimei šiel tesne popri ňom po svahu vrchu, cestou zlorečil, hádzal doňho kamene a trúsil prach. 
2SA.16.14	Kráľ a všetci ľudia, čo ho sprevádzali, prišli unavení na miesto, kde si odpočinuli.
2SA.16.15	Absolón s celým izraelským mužstvom dorazil do Jeruzalema a Achitofel s ním.
2SA.16.16	Keď prišiel Dávidov priateľ Arkíjec Chušaj k Absolónovi, povedal mu: „Nech žije kráľ! Nech žije kráľ!“ 
2SA.16.17	Absolón sa spýtal Chušaja: „To má byť tá priateľská láska? Prečo si nešiel s ním?“ 
2SA.16.18	Chušaj odpovedal Absolónovi: „Nechcem. Budem a zostanem s tým, koho si zvolil Hospodin, tento ľud a všetci Izraeliti! 
2SA.16.19	Napokon, komuže slúžim? Predsa jeho synovi! Ako som slúžil tvojmu otcovi, tak budem slúžiť i tebe.“
2SA.16.20	Nato povedal Absolón Achitofelovi: „Poraďte sa, čo máme robiť!“ 
2SA.16.21	Achitofel navrhol Absolónovi: „Vojdi k vedľajším ženám svojho otca, ktoré zanechal, aby dozerali na palác. Celý Izrael sa dozvie, že si upadol do nemilosti svojho otca a upevní sa moc všetkých tvojich stúpencov.“
2SA.16.22	Absolónovi postavili na streche stan a on verejne pred celým Izraelom súložil s vedľajšími ženami svojho otca.
2SA.16.23	Rada, ktorú v ten čas poskytoval Achitofel, sa hodnotila ako Božie slovo. Za takú sa pokladala každá Achitofelova rada, ktorú dal Dávidovi či Absolónovi.
2SA.17.1	Achitofel povedal Absolónovi: „Dovoľ mi, aby som si vybral dvanásťtisíc mužov a dnes v noci začal prenasledovať Dávida. 
2SA.17.2	Prepadnem ho, kým je unavený a zamdlený. Predesím ho a všetok ľud, ktorý je s ním, sa rozpŕchne; osamelého kráľa potom zabijem
2SA.17.3	a všetok ľud privediem späť k tebe. Okrem muža, ktorého hľadáš, sa vrátia všetci a všetok ľud bude mať pokoj.“ 
2SA.17.4	Absolón i všetci starší Izraela s týmto návrhom súhlasili.
2SA.17.5	Absolón však povedal: „Zavolaj ešte Arkíjca Chušaja a vypočujeme si aj jeho mienku.“
2SA.17.6	Keď prišiel Chušaj k Absolónovi, ten mu povedal: „Achitofelovu mienku poznáme. Máme sa riadiť jeho návrhom? Ak nie, vyjadri sa ty!“ 
2SA.17.7	Chušaj povedal Absolónovi: „V tomto prípade Achitofelova rada nie je dobrá.“ 
2SA.17.8	Chušaj pokračoval: „Poznáš predsa svojho otca a jeho mužov. Sú to hrdinovia, roztrpčení ako medvedica v poli, ktorej vzali mláďatá. Tvoj otec je bojovník, ktorý nebude nocovať s ľudom.
2SA.17.9	Iste sa teraz skrýva v nejakej rokline alebo inde. Keby hneď na začiatku niekto z tvojich mužov padol, roznesie sa chýr, že ľud, ktorý ide za Absolónom, utrpel porážku. 
2SA.17.10	Vtedy aj udatný bojovník so srdcom ako lev stratí odvahu, lebo celý Izrael vie, že tvoj otec je hrdina a jeho stúpenci sú smelí ľudia.
2SA.17.11	Radím: Nech sa k tebe zhromaždí celý Izrael od Dánu po Beér-Šebu. Bude ich toľko ako piesku na morskom brehu a ty sám ich povedieš do boja.
2SA.17.12	Napadneme ho, nech sa zdržuje kdekoľvek. Padneme naňho ako rosa na zem a neostane ani on, ani nikto z celej jeho družiny. 
2SA.17.13	Keby sa uchýlil do mesta, celý Izrael prinesie k tomu mestu laná, strhneme ho do potoka a nenájde sa z neho ani kamienok.“ 
2SA.17.14	Absolón a všetci muži Izraela vyhlásili: „Lepšia je rada Arkíjca Chušaja než rada Achitofela.“ Hospodin sa rozhodol zmariť chytrácku radu Achitofela, aby tým Absolóna stihla pohroma.
2SA.17.15	Chušaj oznámil kňazom Cadókovi a Ebjatárovi: „Achitofel dal Absolónovi a starším Izraela takúto radu, ale ja som radil iné.
2SA.17.16	Teraz rýchlo pošlite Dávidovi správu a varujte ho: ‚Dnes v noci sa nezdržuj na púšti pri brodoch, ale choď ďalej, aby sa kráľ a všetok ľud s ním vyhli pohrome.‘“
2SA.17.17	Jonatán a Achimaac vyčkávali pri Én-Rogeli. Nejaká slúžka im mala podať správu a oni ju mali oznámiť kráľovi Dávidovi. Nechceli sa totiž vstupom do mesta prezradiť.
2SA.17.18	Akýsi chlapec ich však zbadal a udal Absolónovi. Tí dvaja rýchlo odišli a v Bachuríme vošli do domu nejakého muža. Ten mal vo dvore cisternu, do ktorej sa spustili.
2SA.17.19	Žena vzala plachtu, rozostrela ju ponad cisternu a nasypala na ňu zrno, takže nič nebolo podozrivé.
2SA.17.20	Keď prišli Absolónovi služobníci k žene do domu, spýtali sa: „Kde sú Achimaac a Jonatán?“ Žena im odpovedala: „Odišli odtiaľto k vode.“ Keď ich hľadali a nenašli, vrátili sa do Jeruzalema.
2SA.17.21	Achimaac a Jonatán vyšli po ich odchode z cisterny a podali kráľovi Dávidovi správu s výstrahou: „Vstaňte a rýchlo prejdite cez vodu, lebo proti vám tak radil Achitofel.“ 
2SA.17.22	Dávid a všetci, čo boli s ním, vstali a prešli cez Jordán. Do úsvitu prešli cez Jordán všetci do jedného. 
2SA.17.23	Keď Achitofel videl, že sa nestalo podľa jeho rady, osedlal si osla a odišiel domov do svojho mesta. Dal si do poriadku domácnosť a obesil sa. Po smrti ho pochovali v hrobe jeho otca.
2SA.17.24	Dávid prišiel do Machanajimu, kým Absolón so všetkými mužmi Izraela prechádzal cez Jordán.
2SA.17.25	Miesto Joába ustanovil Absolón za veliteľa vojska Amasu. Amasa bol synom muža, ktorý sa volal izraelský Jitra. Mal pomer s Abigajil, dcérou Nacháša, sestrou Joábovej matky Ceruje.
2SA.17.26	Izrael a Absolón sa utáborili v kraji Gileád. 
2SA.17.27	Keď prišiel Dávid do Machanajimu, Nachášov syn Šobi z Rabby Ammónčanov, Ammíelov syn Machír z Ló-Debáru a Gileádčan Barzillaj z Rogelimu
2SA.17.28	priniesli Dávidovi a ľudu, čo bol s ním, lôžka, misy, hlinený riad, pšenicu, jačmeň, múku, pražené zrno, fazuľu, šošovicu, 
2SA.17.29	med, maslo, ovčí a kravský syr na poživeň. Povedali si: „Ľud je na púšti hladný, unavený a smädný.“
2SA.18.1	Dávid vykonal prehliadku ľudu, ktorý bol s ním, a ustanovil nad ním veliteľov — tisícnikov a stotníkov. 
2SA.18.2	Tretinu ľudu zveril veleniu Joába, tretinu veleniu Abišaja, syna Ceruje a brata Joába, a tretinu veleniu Gatčana Ittaja. Potom povedal kráľ ľudu: „Rád by som šiel s vami i ja.“
2SA.18.3	Ľud však povedal: „Nemôžeš ísť. V prípade ústupu si nás nebudú všímať, ani keby z nás polovica zahynula. Ty si však za desaťtisíc našich! Lepšie by bolo, keby si nám pomáhal z mesta.“
2SA.18.4	Kráľ odpovedal: „Urobím, ako uznáte za dobré.“ Potom sa postavil k bráne a všetok ľud odchádzal po stovkách a tisícoch. 
2SA.18.5	Kráľ prikázal Joábovi, Abišajovi a Ittajovi: „Pre mňa buďte ohľaduplní voči mladému Absolónovi.“ Všetci počuli, čo prikázal kráľ všetkým veliteľom o Absolónovi.
2SA.18.6	Tak vyrazil ľud do poľa proti Izraelu a boj sa začal v Efrajimskom lese.
2SA.18.7	Dávidovi služobníci tam porazili izraelský ľud. V ten deň tam utrpeli ťažkú porážku so stratou dvadsaťtisíc mužov. 
2SA.18.8	Boj sa rozšíril na celý tamojší kraj. V ten deň pohltil les viac ľudí než meč.
2SA.18.9	Absolón pri jazde na mulici sa náhle ocitol pred Dávidovými služobníkmi. Keď sa mulica predierala pod konármi mohutného duba, Absolón sa zachytil hlavou na dube a zostal visieť vo vzduchu
2SA.18.10	Ktosi to videl a hlásil Joábovi: „Videl som Absolóna visieť na dube.“ 
2SA.18.11	Joáb povedal mužovi, čo mu priniesol tú správu: „Keď si ho videl, prečo si ho hneď tam nezrazil na zem? Bol by som ti dal desať šeklov striebra a jeden opasok.“ 
2SA.18.12	Muž odvetil Joábovi: „Na kráľovho syna by som ruku nepoložil, ani keby mi na ruku odvážili tisíc šeklov striebra. Kráľ predsa dôrazne prízvukoval tebe, Abišajovi a Ittajovi: ‚Opatrne zaobchádzajte s mladým Absolónom.‘
2SA.18.13	Keby som mu bol niečo zlé aj urobil, čo sa pred kráľom utajiť nedá, ty by si zostal stranou.“
2SA.18.14	Joáb povedal: „Nebudem tu s tebou strácať čas.“ Vzal si tri kopije a vrazil ich do srdca Absolóna, ktorý na dube ešte žil. 
2SA.18.15	Potom obklopili Absolóna desiati mládenci, Joábovi zbrojnoši, a dorazili ho. 
2SA.18.16	Nato Joáb zatrúbil na roh a ľud prestal prenasledovať Izrael, lebo Joáb ľud zadržal. 
2SA.18.17	Potom vzali Absolóna, hodili ho v lese do hlbokej jamy a zasypali ho hŕbou skál. Všetci Izraeliti sa rozutekali, každý do svojho stanu.
2SA.18.18	Ešte kým Absolón žil, dal si v Kráľovskom údolí postaviť pamätník. Povedal si: „Nemám syna, ktorý by pripomínal moje meno.“ Preto pomenoval ten pamätník po sebe. Dodnes sa volá Absolónov pamätník.
2SA.18.19	Cadókov syn Achimaac povedal: „Mal by som odísť ku kráľovi a oznámiť mu radostnú správu, že ho Hospodin právom vyslobodil z moci jeho nepriateľov.“
2SA.18.20	Joáb mu odvetil: „Dnes by si nebol vítaným zvestovateľom, urobíš to inokedy. Dnes nehlás nič, lebo zomrel kráľov syn.“
2SA.18.21	Joáb prikázal jednému Kúšijcovi: „Choď oznámiť kráľovi, čo si videl.“ Kúšijec sa Joábovi poklonil a odbehol.
2SA.18.22	Cadókov syn Achimaac opätovne naliehal na Joába: „Nech to akokoľvek dopadne, pobežím i ja za Kúšijcom.“ Joáb mu povedal: „Syn môj, načo by si mal ísť, i tak nedostaneš za to odmenu.“ 
2SA.18.23	„Nech sa stane, čo chce, pôjdem!“ Povedal mu: „Tak choď!“ Achimaac bežal cestou po rovine a Kúšijca predbehol.
2SA.18.24	Dávid sedel medzi dvoma bránami; strážca však vyšiel na strechu brány na múr. Keď sa rozhliadol, zbadal osamelého bežca.
2SA.18.25	Strážca zavolal a oznámil to kráľovi. Ten povedal: „Keď je sám, prináša dobrú správu.“ Ako sa ten muž približoval, 
2SA.18.26	spozoroval strážca ďalšieho bežca a zavolal na vrátnika: „Je tam ďalší osamelý bežec!“ Kráľ odvetil: „Aj ten nesie dobrú správu!“ 
2SA.18.27	Strážca pokračoval: „Zdá sa mi, že ten prvý bežec sa ponáša behom na Cadókovho syna Achimaaca.“ Kráľ povedal: „To je statočný muž, prichádza s dobrou správou.“ 
2SA.18.28	Achimaac zvolal na kráľa: „Všetko je v poriadku!“ Nato sa poklonil tvárou po zem a povedal: „Nech je zvelebený Hospodin, tvoj Boh, ktorý vydal mužov, čo sa vzbúrili proti kráľovi, môjmu pánovi!“ 
2SA.18.29	Kráľ sa spýtal: „Ako sa má mladý Absolón?“ Achimaac odvetil: „Videl som veľký zmätok vo chvíli, keď Joáb vysielal kráľovho služobníka a tvojho sluhu, no neviem, čo to bolo.“ 
2SA.18.30	Kráľ povedal: „Odstúp a staň si sem!“ Ten odstúpil a zostal stáť. 
2SA.18.31	Zrazu prišiel Kúšijec a povedal: „Nech si môj pán a kráľ vypočuje dobrú správu: Hospodin ťa dnes právom vyslobodil z moci všetkých vzbúrencov.“ 
2SA.18.32	Kráľ sa spýtal Kúšijca: „Ako sa má mladý Absolón?“ Kúšijec odpovedal: „Nech údel tohto mladého muža stihne nepriateľov môjho pána a kráľa, ako i všetkých, čo zlomyseľne povstali proti tebe.“
2SA.19.1	Kráľ s rozochvením vystúpil do hornej miestnosti nad bránou a plakal. Cestou vzlykal: „Syn môj Absolón! Syn môj! Syn môj Absolón! Radšej som mal ja zomrieť namiesto teba. Absolón, syn môj, syn môj!“ 
2SA.19.2	Joábovi oznámili, že kráľ plače a žiali za Absolónom. 
2SA.19.3	V ten deň sa pocit víťazstva zmenil celému vojsku na smútok. Toho dňa sa vojsko dozvedelo, že kráľ žiali za svojím synom. 
2SA.19.4	Vtedy sa vojsko kradmo vracalo do mesta, ako to robia bojovníci, ktorí sa hanbia za svoj útek z boja. 
2SA.19.5	Kráľ si zahalil tvár a prenikavo vzlykal: „Syn môj Absolón! Absolón, syn môj, syn môj!“
2SA.19.6	Vtedy vošiel dnu ku kráľovi Joáb a povedal: „Dnes si potupil všetkých svojich služobníkov, ktorí dnešného dňa zachránili život tebe, tvojim synom i dcéram, tvojim ženám i vedľajším ženám. 
2SA.19.7	Veď miluješ tých, čo ťa nenávidia a nenávidíš tých, čo ťa milujú. Dnes si dal totiž najavo, že ti nezáleží na hodnostároch a služobníkoch. Viem, že by si bol rád, keby Absolón bol zostal nažive a my všetci by sme dnes boli mŕtvi. 
2SA.19.8	Vstaň teda, vyjdi von a povzbuď svojich služobníkov. Lebo prisahám na Hospodina, že ak nevyjdeš, nikto u teba tejto noci nezostane. To bude pre teba horšie než všetko, čo ťa od mladosti doteraz postretlo.“ 
2SA.19.9	Kráľ vstal a posadil sa k bráne. Keď oznámili celému vojsku, že kráľ sedí v bráne, predstúpilo pred neho celé vojsko. Izrael sa však rozutekal, každý do svojho stanu.
2SA.19.10	Všade po izraelských kmeňoch sa všetci povadili. Hovorili: „Kráľ nás vyslobodil z moci našich nepriateľov, vytrhol z moci Filištíncov a teraz musel ujsť z krajiny pred Absolónom. 
2SA.19.11	Absolón však, ktorého sme pomazali za svojho vládcu, zahynul v boji. Prečo teda váhate urobiť niečo pre návrat kráľa?“
2SA.19.12	Kráľ Dávid odkázal kňazom Cadókovi a Ebjatárovi: „Povedzte starším Judska: ‚Prečo by ste mali byť poslední pri návrate kráľa domov? — Veď kráľ sa dozvedel, čo hovoril celý Izrael. — 
2SA.19.13	Vy ste moji bratia, moja kosť a moje telo. To chcete byť poslední pri návrate kráľa?‘“
2SA.19.14	Amasovi poviete: „Si moja kosť a moje telo. Nech ma Boh prísne potresce, ak sa namiesto Joába nestaneš navždy veliteľom môjho vojska.“
2SA.19.15	Tým si jednoznačne získal srdce všetkých Júdovcov. Tí odkázali kráľovi: „Vráť sa späť i so všetkými svojimi služobníkmi.“ 
2SA.19.16	Keď sa kráľ vracal, prišiel k Jordánu. Júda prišiel do Gilgálu, aby šiel kráľovi oproti a previedol ho cez Jordán.
2SA.19.17	Nečakane prišiel i Benjamínovec Šimei, Gerov syn z Bachurímu, a šiel s judskými mužmi uvítať kráľa Dávida.
2SA.19.18	S ním bolo tisíc mužov z Benjamína, ďalej Ciba, služobník Šaulovho domu, s ním pätnásť jeho synov a dvadsať jeho sluhov. Prišli k Jordánu prv než kráľ,
2SA.19.19	prešli cez brod, aby previedli rodinu kráľa a tak sa mu zapáčili. Keď sa kráľ chystal prejsť cez Jordán, padol pred ním Gerov syn Šimei
2SA.19.20	a povedal mu: „Nech mi to môj pán nepočíta za vinu a nepripomína si, ako sa zachoval tvoj služobník v deň, keď môj pán a kráľ vyšiel z Jeruzalema. Nech to kráľ neberie tak vážne. 
2SA.19.21	Veď ja, tvoj služobník, viem, že som sa prehrešil. Dnes však prichádzam prvý z celého domu Jozefovho, aby som ťa, svojho pána a kráľa, uvítal.“ 
2SA.19.22	Vtom sa ozval Cerujin syn Abišaj: „Nezaslúži si Šimei smrť za to, že preklínal Hospodinovho pomazaného?“
2SA.19.23	Dávid však povedal: „Čo mám s vami robiť, synovia Ceruje, že sa mi dnes staviate na odpor? Dnes by mal byť niekto v Izraeli vydaný na smrť? Neviem azda, že som dnes kráľom nad Izraelom?“
2SA.19.24	Potom povedal Šimeimu: „Nezomrieš!“ Kráľ mu to potvrdil prísahou.
2SA.19.25	Aj Šaulov syn Mefibóšet prišiel uvítať kráľa. Od kráľovho odchodu až po jeho šťastný návrat si neumýval nohy, neupravoval si bradu a nepral si šaty.
2SA.19.26	Keď prišiel z Jeruzalema uvítať kráľa, ten mu povedal: „Mefibóšet, prečo si nešiel so mnou?“ 
2SA.19.27	On odpovedal: „Môj pán a kráľ, sluha ma oklamal. Tvoj služobník povedal: ‚Osedlaj mi osla, poveziem sa na ňom a odídem s kráľom, lebo tvoj služobník je chromý.‘ 
2SA.19.28	On ohováral tvojho služobníka u môjho pána a kráľa. Môj pán a kráľ je ako Boží anjel. Urob, ako sa ti páči.
2SA.19.29	Veď celá otcova rodina si od môjho pána a kráľa nezaslúži iné než smrť. Ty si však zaradil svojho služobníka medzi svojich spolustolovníkov. Akého práva by som sa mal u kráľa ešte dožadovať?“
2SA.19.30	Kráľ mu povedal: „Načo toľké reči? Rozhodol som: Ty a Ciba si podelíte pozemky.“
2SA.19.31	Mefibóšet odpovedal kráľovi: „Nech si vezme hoci aj všetko, len keď sa môj pán a kráľ v pokoji vrátil domov.“
2SA.19.32	Gileádčan Barzillaj zišiel z Rogelimu, prišiel s kráľom až k Jordánu a pri Jordáne sa s ním rozlúčil.
2SA.19.33	Barzillaj bol veľmi starý, mal osemdesiat rokov. Zaopatroval kráľa za jeho pobytu v Machanajime; bol to totiž veľmi zámožný muž. 
2SA.19.34	Kráľ navrhol Barzillajovi: „Pokračuj so mnou v ceste a ja sa doma v Jeruzaleme o teba postarám.“ 
2SA.19.35	Barzillaj odpovedal kráľovi: „Koľko rokov života mi zostáva, aby som šiel s kráľom do Jeruzalema? 
2SA.19.36	Dnes mám osemdesiat rokov. Viem ešte rozlíšiť medzi dobrým a zlým? Má tvoj služobník ešte chuť do jedenia a pitia? Môže ešte počúvať hlas spevákov a speváčok? Prečo by mal byť tvoj služobník na ťarchu svojmu pánovi a kráľovi?
2SA.19.37	Tvoj služobník prejde s kráľom ešte kúsok cesty za Jordán, ale prečo by ma kráľ mal poctiť toľkou odmenou? 
2SA.19.38	Dovoľ, aby sa tvoj služobník vrátil a zomrel vo svojom meste pri hrobe svojho otca a svojej matky. Je tu však tvoj služobník Kimhám. On pôjde ďalej s mojím pánom a kráľom. Nalož s ním, ako sa ti páči.“
2SA.19.39	Kráľ povedal: „Nech teda ide so mnou Kimhám a ja s ním naložím, ako budeš chcieť. Splním ti všetko, o čo ma požiadaš.“ 
2SA.19.40	Cez Jordán prešiel všetok ľud i kráľ. Potom kráľ pobozkal Barzillaja, požehnal ho a on sa vrátil domov.
2SA.19.41	Kráľ šiel ďalej do Gilgálu a Kimhám s ním. Kráľa sprevádzal všetok ľud z Judska a polovica ľudu z Izraela. 
2SA.19.42	Tu prišli ku kráľovi všetci muži z Izraela a pýtali sa ho: „Prečo si ťa naši bratia, muži z Judska, privlastnili a cez Jordán previedli kráľa, jeho rodinu a s ním všetkých Dávidových mužov?“ 
2SA.19.43	Všetci muži z Judska nato odpovedali mužom z Izraela: „To preto, že je nám príbuzný. Prečo sa pre to hneváte? Odhryzli sme čosi z kráľa alebo sme ho uniesli?“
2SA.19.44	Izraeliti odpovedali Júdovcom: „Máme desaťkrát väčší nárok na kráľa, teda aj na Dávida, než vy. Prečo ste nás znevážili? Naším prvoradým záujmom bolo priviesť späť nášho kráľa.“ Ale reč mužov z Judska bola presvedčivejšia než reč mužov z Izraela.
2SA.20.1	Bol tam vtedy aj naničhodník menom Šeba, syn Bichriho, Benjamínovec. Zatrúbil na roh a zvolal:
2SA.20.1	„Nemáme podiel na Dávidovi,
2SA.20.1	nemáme dedičstvo s Izajovým synom.
2SA.20.1	Každý do svojho stanu, Izrael!“
2SA.20.2	Všetci izraelskí muži prešli teda od Dávida k Šebovi, synovi Bichriho, ale judskí muži od Jordánu po Jeruzalem stáli za svojím kráľom. 
2SA.20.3	Keď sa kráľ Dávid vrátil do svojho domu v Jeruzaleme, vzal tých desať vedľajších žien, ktoré tam ponechal, aby dohliadali na dom, a dal ich do stráženého domu. Zaopatroval ich, ale nestýkal sa s nimi. Do smrti boli zatvorené a žili ako vdovy.
2SA.20.4	Kráľ povedal Amasovi: „Zvolaj mi do troch dní judských mužov a buď tu aj ty!“
2SA.20.5	Amasa šiel zvolať Júdovcov, ale nedodržal Dávidom stanovenú lehotu. 
2SA.20.6	Vtedy povedal Dávid Abišajovi: „Teraz nám bude Bichriho syn Šeba nebezpečnejší než Absolón. Vezmi si služobníkov svojho pána a prenasleduj ho, aby si nenašiel opevnené mestá a neunikol nám.“ 
2SA.20.7	Joábovi muži, Kereťania, Peleťania a všetci hrdinovia vyrazili za ním. Vyšli z Jeruzalema prenasledovať Bichriho syna Šebu.
2SA.20.8	Boli pri veľkej skale, ktorá je pri Gibeóne, keď k nim prichádzal Amasa. Joáb mal na sebe vojenský odev s opaskom, na ktorom bol meč v pošve, pripnutý na bedrách. Meč mu pri chôdzi vypadol. 
2SA.20.9	Joáb sa Amasu opýtal: „Ako sa máš, brat môj?“ Joáb pritom pravou rukou chytil Amasu za bradu, akoby ho chcel pobozkať.
2SA.20.10	Amasa si nevšimol meč v Joábovej ruke. Joáb mu ho vrazil do brucha a vnútornosti vypadli z neho na zem. Amasa skonal bez ďalšej rany. Joáb však s bratom Abišajom prenasledovali Bichriho syna Šebu.
2SA.20.11	Ktorýsi z Joábových mládencov zastal nad Amasom a zvolal: „Kto je prívržencom Joába a hlási sa k Dávidovi, za Joábom!“ 
2SA.20.12	Amasa sa váľal v krvi uprostred cesty. Keď ten muž videl, že sa všetok ľud zastavuje, odtiahol Amasu z cesty na pole a hodil naňho rúcho. Videl totiž, že sa pri ňom zastavuje každý chodec. 
2SA.20.13	Len čo ho odpratali z cesty, ďalej všetci muži šli za Joábom prenasledovať Bichriho syna Šebu. 
2SA.20.14	Ten prešiel všetkými izraelskými kmeňmi až po Abél-Bét-Maachu. Všetci Bichriovci sa zhromaždili a šli tiež za ním.
2SA.20.15	Keď prišli Joábovi ľudia, obkľúčili ho v Abél-Bét-Maache a oproti mestu navŕšili násyp, ktorý siahal až po vonkajší múr. Všetok ľud, čo bol s Joábom, sa pokúšal hradby podkopať a tak ich zvaliť.
2SA.20.16	Vtom istá múdra žena z mesta zvolala: „Dobre počúvajte! Povedzte Joábovi: ‚Pristúp bližšie, chcela by som s tebou hovoriť.‘“ 
2SA.20.17	Keď sa k nej priblížil, spýtala sa žena: „Ty si Joáb?“ On odvetil: „Som.“ Povedala mu: „Vypočuj si slová svojej služobnice.“ On na to: „Počúvam.“ 
2SA.20.18	Pokračovala: „Kedysi sa hovorilo: ‚O radu sa treba pýtať v Abéle a podľa nej sa riadiť.‘ 
2SA.20.19	Patrím k mierumilovným a verným Izraelitom. Ty však chceš zničiť mesto, matku miest v Izraeli. Prečo chceš pohltiť Hospodinovo dedičstvo?“
2SA.20.20	Joáb odpovedal: „Vôbec nie! Nechcem ničiť ani kaziť. 
2SA.20.21	Všetko je inak. Muž z Efrajimského pohoria menom Šeba, syn Bichriho, sa vzbúril proti kráľovi Dávidovi. Vydajte mi ho samého a ja odtiahnem od mesta.“ Žena povedala Joábovi: „Dobre, jeho hlavu ti prehodíme cez hradby.“ 
2SA.20.22	Žena sa múdro spojila so všetkým ľudom. Tí Šebovi, Bichriho synovi, zoťali hlavu a hodili ju Joábovi. On zatrúbil na roh a odišli od mesta, každý do svojho stanu. Potom sa Joáb vrátil ku kráľovi do Jeruzalema.
2SA.20.23	Joáb velil celému vojsku Izraela a Jojadov syn Benaja velil Kereťanom a Peleťanom.
2SA.20.24	Adorám viedol nútené práce, Achilúdov syn Jošafát bol kancelárom.
2SA.20.25	Šeja bol pisárom, Cadók a Ebjatár boli kňazmi.
2SA.20.26	Jaírovec Ira bol Dávidovým kňazom.
2SA.21.1	Za Dávidových čias trval tri roky za sebou hlad. Keď Dávid skúmal u Hospodina príčinu toho, dostal od neho odpoveď: „Na Šaulovi a jeho dome lipne krv, pretože pobili Gibeónčanov.“ 
2SA.21.2	Kráľ si predvolal Gibeónčanov a rokoval s nimi. Gibeónčania nepatrili k Izraelitom, ale boli zvyškom Amorejčanov. Izraelitov k nim viazala prísaha, ale Šaul sa ich vo svojej horlivosti za Izraelitov a Júdovcov pokúšal vyhubiť.
2SA.21.3	Dávid sa spýtal Gibeónčanov: „Čo mám pre vás urobiť a čím vás uzmieriť, aby ste žehnali Hospodinovmu dedičstvu?“
2SA.21.4	Gibeónčania povedali: „V prípade Šaula a jeho domu nám nejde o striebro či zlato, ani o to, aby sme niekoho v Izraeli zabíjali.“ Nato im povedal: „Čo navrhnete, to vám splním.“ 
2SA.21.5	Povedali teda kráľovi: „Nech nám za muža, ktorý nás chcel zničiť a vyhubiť, aby z nás na území Izraela nikto nezostal, 
2SA.21.6	vydajú spomedzi jeho synov sedem mužov. My ich popravíme pred Hospodinom v Gibei, kde vládol Šaul, Hospodinov vyvolenec.“ Kráľ povedal: „Vydám ich.“
2SA.21.7	Kráľ však ušetril Mefibóšeta, Jonatánovho syna, Šaulovho vnuka, pre prísahu pred Hospodinom, ktorá zaväzovala Dávida i Šaulovho syna Jonatána.
2SA.21.8	Kráľ vzal dvoch synov Ajovej dcéry Ricpy, ktorých porodila Šaulovi — Armoniho a Mefibóšeta — a piatich synov Šaulovej dcéry Merab, ktorých porodila Adrielovi, synovi Barzillaja z Mecholy.
2SA.21.9	Vydal ich do moci Gibeónčanov, ktorí ich popravili na vrchu pred Hospodinom. Všetci siedmi padli naraz. Zahynuli v prvých dňoch žatvy, keď sa začal kosiť jačmeň. 
2SA.21.10	Ajova dcéra Ricpa vzala vrecovinu a mala ju rozostretú na skale od začiatku žatvy, až kým na nich nepadol dážď z neba. Nepripustila, aby sa na nich usadili vo dne nebeské vtáky a v noci divá zver. 
2SA.21.11	Keď Dávidovi oznámili, čo urobila Ajova dcéra Ricpa, vedľajšia žena Šaula, 
2SA.21.12	šiel Dávid prevziať kosti Šaulove a kosti jeho syna Jonatána od obyvateľov Jabéš-Gileádu, ktorí ich uniesli z námestia v Bét-Šane, kde ich predtým Filištínci povesili, keď v Gilbóe porazili Šaula.
2SA.21.13	Odniesol odtiaľ kosti Šaulove i kosti jeho syna Jonatána a pozbierali i kosti iných popravených. 
2SA.21.14	Kosti Šaula a jeho syna Jonatána pochovali v Cele, v kraji Benjamína, do hrobu Šaulovho otca Kíša. Vykonali tak všetko, čo prikázal kráľ. Až potom prejavil Boh krajine svoju priazeň.
2SA.21.15	Znovu došlo k vojne Filištíncov proti Izraelitom. Dávid sa pustil so svojimi služobníkmi do boja proti Filištíncom; ale Dávid bol unavený.
2SA.21.16	Jišbi z Nóbu, ktorý pochádzal z rodu obrov a ktorého bronzová kopija vážila tristo šeklov, mal opásaný nový meč a chcel zabiť Dávida. 
2SA.21.17	Prišiel mu však na pomoc Cerujin syn Abišaj, ktorý Filištínca ovalil a zabil. Vtedy zaprisahali muži Dávida: „Nemôžeš sa s nami púšťať do boja, aby si nevyhasil sviecu Izraela.“
2SA.21.18	Neskôr došlo znovu k boju proti Filištíncom v Góbe. Vtedy Sibbechaj z Chuše zabil Safa, ktorý bol z rodu obrov.
2SA.21.19	V ďalšom boji proti Filištíncom v Góbe zabil Elchanán, syn Jaré-Oregíma z Betlehema, Goliáša z Gatu, ktorý mal násadu na kopiju hrubú ako tkáčsky návoj.
2SA.21.20	Pri opätovnom boji v Gate vystupoval obrovský muž, ktorý mal na rukách i nohách po šesť prstov, spolu dvadsaťštyri prstov. I ten pochádzal z rodu obrov. 
2SA.21.21	Keď však hanobil Izrael, zabil ho Jonatán, syn Dávidovho brata Šimeu.
2SA.21.22	Títo štyria pochádzali z rodu obrov v Gate. Padli rukou Dávida a rukou jeho služobníkov.
2SA.22.1	Slová tejto piesne prednášal Dávid na počesť Hospodina v deň, keď ho vyslobodil z moci všetkých jeho nepriateľov a z moci Šaula.
2SA.22.2	Hovoril:
2SA.22.2	„Hospodin je moja skala,
2SA.22.2	moja pevnosť, môj vysloboditeľ.
2SA.22.3	Môj Boh je moja skala,
2SA.22.3	k nemu sa utiekam,
2SA.22.3	môj štít, roh mojej spásy,
2SA.22.3	moja pevnosť, moje útočisko:
2SA.22.3	môj záchranca, zachránil si ma
2SA.22.3	pred násilím.
2SA.22.4	Volám na Hospodina,
2SA.22.4	ktorý je hoden chvály,
2SA.22.4	som zachránený
2SA.22.4	pred svojimi nepriateľmi.
2SA.22.5	Oblievali ma vlny smrti,
2SA.22.5	prívaly záhuby ma vydesili.
2SA.22.6	Stiesnili ma putá podsvetia,
2SA.22.6	nástrahy smrti šli mi v ústrety.
2SA.22.7	V úzkosti som volal k Hospodinovi,
2SA.22.7	kričal som o pomoc k svojmu Bohu.
2SA.22.7	Vo svojom chráme vypočul môj hlas,
2SA.22.7	moje výkriky prenikli k jeho sluchu.
2SA.22.8	Zem sa pohla a zatriasla,
2SA.22.8	zachveli sa základy nebies,
2SA.22.8	pohli sa, lebo vzplanul hnevom.
2SA.22.9	Dym sa mu valil z nozdier,
2SA.22.9	oheň z jeho úst pohlcoval,
2SA.22.9	žeravé uhlíky blčali z neho.
2SA.22.10	Naklonil nebesia a zostúpil,
2SA.22.10	pod nohami mal mrákavu.
2SA.22.11	Niesol sa na cherubovi a letel,
2SA.22.11	vznášal sa na krídlach vetra.
2SA.22.12	Obklopil sa temnotou,
2SA.22.12	z temných vôd a hustých oblakov
2SA.22.12	si spravil stany.
2SA.22.13	Jeho jasom sa uhlíky
2SA.22.13	vznietili do žerava.
2SA.22.14	Hospodin zahrmel z neba,
2SA.22.14	Najvyšší sa ozval.
2SA.22.15	Vystrelil šípy a rozohnal ich,
2SA.22.15	zmiatol ich bleskom.
2SA.22.16	Objavili sa morské dná,
2SA.22.16	obnažili sa základy sveta,
2SA.22.16	lebo si pohrozil, Hospodin,
2SA.22.16	a zadul svojím rozhnevaným dychom.
2SA.22.17	Z výsosti vystrel ruku,
2SA.22.17	uchopil ma
2SA.22.17	a vytiahol z veľkej vody.
2SA.22.18	Zachránil ma pred mocným nepriateľom,
2SA.22.18	pred tými, čo ma nenávidia,
2SA.22.18	hoci boli silnejší než ja.
2SA.22.19	Vystúpil proti mne v deň môjho nešťastia,
2SA.22.19	no Hospodin mi bol oporou.
2SA.22.20	Poskytol mi priestor,
2SA.22.20	vytiahol ma, lebo si ma obľúbil.
2SA.22.21	Hospodin ma odmenil podľa mojej spravodlivosti,
2SA.22.21	odplatil mi podľa čistoty mojich rúk,
2SA.22.22	lebo som sa pridŕžal Hospodinových ciest,
2SA.22.22	svojvoľne som sa neodvracal od svojho Boha.
2SA.22.23	Veď všetky jeho právne predpisy mal som na zreteli,
2SA.22.23	od jeho ustanovení som sa neodvrátil.
2SA.22.24	Bezúhonne som sa ho pridŕžal
2SA.22.24	a chránil sa previnenia.
2SA.22.25	Hospodin mi odplatil podľa mojej spravodlivosti,
2SA.22.25	podľa mojej čistoty, ktorú videl.
2SA.22.26	Voči vernému si verný,
2SA.22.26	voči šľachetnému šľachetný,
2SA.22.27	voči úprimnému úprimný,
2SA.22.27	ale zvráteného necháš v jeho zvrátenosti.
2SA.22.28	Utláčaný ľud zachraňuješ,
2SA.22.28	no svojím pohľadom pokoruješ povýšencov.
2SA.22.29	Ty, Hospodin, si mojou sviecou,
2SA.22.29	Hospodin mi osvecuje temnotu.
2SA.22.30	S tebou prerazím nepriateľské šíky,
2SA.22.30	so svojím Bohom preskočím i múr.
2SA.22.31	Božia cesta je dokonalá,
2SA.22.31	Hospodinova reč je osvedčená.
2SA.22.31	On je štítom každému,
2SA.22.31	kto sa k nemu utieka.
2SA.22.32	Veď kto je Boh okrem Hospodina?
2SA.22.32	Kto je skala, ak nie náš Boh?
2SA.22.33	Boh mi je pevné útočisko,
2SA.22.33	vedie ma cestou dokonalosti.
2SA.22.34	Dal mi nohy, ako majú lane,
2SA.22.34	a postavil ma na výšiny.
2SA.22.35	Moje ruky vycvičil na boj
2SA.22.35	a ramená naučil napínať bronzový luk.
2SA.22.36	Dal si mi štít svojej spásy
2SA.22.36	a tvoja láskavosť ma povzniesla.
2SA.22.37	Mojim krokom si cestu uvoľnil,
2SA.22.37	nevytkli sa mi členky.
2SA.22.38	Budem prenasledovať svojich nepriateľov
2SA.22.38	a nevrátim sa, kým ich nezničím.
2SA.22.39	Celkom ich rozdrvím,
2SA.22.39	už nevstanú,
2SA.22.39	padnú mi pod nohy.
2SA.22.40	Opásal si ma silou k boju,
2SA.22.40	mojich odporcov si zohol podo mňa.
2SA.22.41	Rozohnal si mojich nepriateľov,
2SA.22.41	umlčím tých, čo ma nenávidia.
2SA.22.42	Budú kričať o pomoc,
2SA.22.42	no nik ich nezachráni,
2SA.22.42	budú volať na Hospodina,
2SA.22.42	ale neodpovie.
2SA.22.43	Rozdrvím ich,
2SA.22.43	budú ako zemský prach,
2SA.22.43	pošliapem a udupem ich
2SA.22.43	ako blato na ulici.
2SA.22.44	Vyslobodíš ma od vzbúrencov,
2SA.22.44	ustanovíš ma za hlavu národov.
2SA.22.44	Slúžiť mi bude ľud,
2SA.22.44	ktorý som ani nepoznal.
2SA.22.45	Cudzinci sa mi budú zaliečať,
2SA.22.45	poslúchnu ma na slovo.
2SA.22.46	Cudzinci ochabnú,
2SA.22.46	vytratia sa zo svojich bášt.
2SA.22.47	Nech žije Hospodin!
2SA.22.47	Kiež je velebená moja skala!
2SA.22.47	Nech je vyvýšený Boh,
2SA.22.47	skala mojej spásy!
2SA.22.48	Bože, dožičil si mi pomstu,
2SA.22.48	podmanil si mi národy.
2SA.22.49	Môj vysloboditeľ od nepriateľov,
2SA.22.49	dvíhaš ma nad mojich odporcov,
2SA.22.49	vytrhávaš ma z moci násilníka.
2SA.22.50	Hospodin, preto ťa budem chváliť medzi národmi
2SA.22.50	a ospevovať tvoje meno žalmami.
2SA.22.51	Svojho kráľa veľkolepo zachraňuješ,
2SA.22.51	prejavuješ priazeň svojmu pomazanému Dávidovi
2SA.22.51	a jeho potomstvu naveky.“
2SA.23.1	Toto sú posledné Dávidove slová:
2SA.23.1	„Výrok Izajovho syna Dávida,
2SA.23.1	výrok vysoko postaveného muža,
2SA.23.1	pomazaného Bohom Jákoba,
2SA.23.1	obľúbeného pevca Izraela.
2SA.23.2	Duch Hospodina hovorí vo mne
2SA.23.2	a jeho reč mám na jazyku.
2SA.23.3	Boh Izraela hovorí,
2SA.23.3	prihovára sa mi skala Izraela:
2SA.23.3	‚Kto spravodlivo panuje nad ľuďmi
2SA.23.3	a kto vládne v bázni pred Bohom,
2SA.23.4	je ako úsvit vychádzajúceho slnka,
2SA.23.4	ako bezoblačné ráno,
2SA.23.4	ako jasno po daždi,
2SA.23.4	keď mládza raší zo zeme.‘
2SA.23.5	Či môj dom pred Bohom taký nie je?
2SA.23.5	Uzavrel so mnou večnú zmluvu,
2SA.23.5	vo všetkom upravenú a bezpečnú.
2SA.23.5	Je úplnou mojou spásou.
2SA.23.5	Prečo by nesplnil i každú túžbu?
2SA.23.6	Všetci naničhodníci sú ako zaviate tŕnie,
2SA.23.6	ktoré nikto neberie do ruky.
2SA.23.7	Kto sa ho chce dotknúť,
2SA.23.7	použije železo či násadu kopije
2SA.23.7	a na mieste ho spáli.“
2SA.23.8	Toto sú mená Dávidových hrdinov: Tachkemončan Jošéb-Baššebet, vodca trojky, ktorý zamával kopijou proti osemsto mužom a jedným šmahom ich zrazil.
2SA.23.9	Ďalší bol Eleazár, Achóachovec, syn Doda. Patril k trojici hrdinov. Bol s Dávidom, keď vyzývali Filištíncov, ktorí sa tam zišli do boja. Keď Izraeliti ustupovali, 
2SA.23.10	on sa postavil na odpor a bil Filištíncov, dokiaľ vládal, kým mu od meča nezmeravela ruka. V ten deň pripravil Hospodin veľké víťazstvo. Ľud sa potom k nemu vrátil, ale už len olúpiť pobitých.
2SA.23.11	Nasleduje Ageho syn Harárčan Šamma. Raz sa Filištínci zhromaždili pri Lechi, kde bola časť poľa plná šošovice. Keď ľud utekal pred Filištíncami, 
2SA.23.12	on sa postavil doprostred poľa, obránil ho a Filištíncov porazil. Tak pripravil Hospodin veľké víťazstvo.
2SA.23.13	Raz tí traja z tridsiatich náčelníkov zostúpili počas žatvy k Dávidovi do jaskyne Adullám. Medzitým oddiel Filištíncov táboril v údolí Refajov.
2SA.23.14	Dávid bol vtedy v pevnosti a posádka Filištíncov v Betleheme. 
2SA.23.15	Vtedy Dávid vyslovil želanie: „Kto sa mi dá napiť vody zo studne, ktorá je pri Betlehemskej bráne?“ 
2SA.23.16	Tí traja hrdinovia sa prebili cez tábor Filištíncov, načerpali vodu zo studne pri Betlehemskej bráne a priniesli ju Dávidovi. On sa však z nej nechcel napiť, ale vylial ju na počesť Hospodina.
2SA.23.17	Povedal: „Chráň ma Hospodin niečo také urobiť! Veď je to krv mužov, ktorí šli s nasadením vlastného života.“ Nechcel ju piť. To dokázali tí traja hrdinovia.
2SA.23.18	Abišaj, brat Joába, syna Ceruje, bol náčelníkom tridsiatich. Zamával kopijou proti tristo mužom a pobil ich, čím sa preslávil medzi tridsiatimi.
2SA.23.19	U tridsiatich požíval síce úctu a stal sa ich náčelníkom, ale tým trom sa nevyrovnal.
2SA.23.20	Jojadov syn Benaja z Kabceelu bol udatným mužom, bohatým na skutky. On zabil dvoch moábskych hrdinov. Jedného dňa, keď snežilo, zišiel do jamy a zabil leva.
2SA.23.21	Zabil aj zdatného Egypťana. Ten mal síce v ruke kopiju, kým Benaja šiel k nemu s palicou. Egypťanovi vytrhol kopiju z ruky a tou ho zabil. 
2SA.23.22	To vykonal Jojadov syn Benaja, čím sa preslávil medzi tridsiatimi hrdinami. 
2SA.23.23	Bol slávnejší než tí tridsiati, no tamtým trom sa nevyrovnal. Dávid ho zaradil do svojej telesnej stráže.
2SA.23.24	K tridsiatim patril Joábov brat Asael, Dodov syn Elchanán z Betlehema,
2SA.23.25	Šamma z Charódu, Elika z Charódu, 
2SA.23.26	Chelec z Peletu, Ikkéšov syn Ira z Tekóy,
2SA.23.27	Abíezer z Anatótu, Mebunnaj z Chuše, 
2SA.23.28	Achóachovec Calmón, Mahraj z Netofy, 
2SA.23.29	Baanov syn Cheleb z Netofy, Ribajov syn Ittaj z Gibey Benjamínovcov, 
2SA.23.30	Benaja z Piratónu, Hiddaj z Nachale-Gaašu, 
2SA.23.31	Abí-Albón z Araby, Azmávet z Bachurímu, 
2SA.23.32	Eljachba zo Šaalbónu, z Jašénových synov Jonatán, 
2SA.23.33	Šamma z Haráru, Šarárov syn Achiám z Haráru, 
2SA.23.34	Achasbajov syn Elifelet z Maachy, syn Gilonca Achitofela Eliám,
2SA.23.35	Checraj z Karmelu, Paaraj z Arbu, 
2SA.23.36	Nátanov syn Jigál z Coby, Bani z Gádu, 
2SA.23.37	Ammónčan Celek, Nachraj z Beerótu, zbrojnoš Cerujinho syna Joába, 
2SA.23.38	jitrijský Ira, jitrijský Garéb, 
2SA.23.39	Chetita Uriáš. Spolu tridsaťsedem.
2SA.24.1	Hospodin sa znova rozhneval na Izrael. Naviedol proti nemu Dávida s výzvou: „Choď sčítať Izrael a Júdu.“
2SA.24.2	Kráľ prikázal Joábovi, veliteľovi vojska, ktoré bolo s ním: „Prejdi po všetkých kmeňoch Izraela od Dánu po Beér-Šebu, vykonajte sčítanie ľudu, aby som vedel, koľko ho je.“
2SA.24.3	Joáb však odvetil kráľovi: „Nech Hospodin, tvoj Boh, rozmnoží ľud stonásobne, ako ho je, a môj pán a kráľ ho na vlastné oči uvidí. Ale prečo môj pán a kráľ tak nástojí na tom?“ 
2SA.24.4	Kráľ však trval na svojom príkaze, ktorý dal Joábovi a veliteľom vojska, a tak Joáb a velitelia vojska odišli od kráľa vykonať súpis izraelského ľudu. 
2SA.24.5	Prešli cez Jordán a utáborili sa v Aroéri, ktorý leží uprostred Gádskeho údolia smerom k Jazéru, južne od mesta.
2SA.24.6	Potom prišli do Gileádu, do krajiny Chetitov, do Kadéša, ďalej do Dán-Jaanu a do okolia Sidonu.
2SA.24.7	Dostali sa k pevnosti Týru a k všetkým chivvijským a kanaánskym mestám. Napokon sa odobrali do judského Negevu, do Beér-Šeby. 
2SA.24.8	Tak pochodili celú krajinu a po deviatich mesiacoch a dvadsiatich dňoch sa vrátili do Jeruzalema. 
2SA.24.9	Joáb odovzdal kráľovi súpis sčítaného ľudu. Izrael mal osemstotisíc bojovníkov, schopných narábať mečom a Júda mal päťstotisíc mužov.
2SA.24.10	Po sčítaní ľudu mal však Dávid výčitky svedomia. Dávid povedal Hospodinovi: „Svojím konaním som sa dopustil ťažkého hriechu. Teraz však prosím, Hospodin: Odpusť svojmu služobníkovi jeho vinu, lebo som konal veľmi nerozvážne.“
2SA.24.11	Keď Dávid ráno vstal, oslovil Hospodin proroka Gáda, Dávidovho vidca:
2SA.24.12	„Odkáž Dávidovi: Takto vraví Hospodin: ‚Ja ti dávam tri možnosti, jednu z nich si vyber a tú ti splním.‘“ 
2SA.24.13	Gád prišiel k Dávidovi a oznámil mu: „Má nastať v tvojej krajine sedem rokov hladu? Alebo chceš tri mesiace utekať pred svojimi nepriateľmi, ktorí ťa budú prenasledovať? Alebo má byť v tvojej krajine tri dni mor? Dobre si teda rozváž, akú odpoveď mám dať tomu, ktorý ma poslal.“
2SA.24.14	Dávid povedal Gádovi: „Som vo veľkých rozpakoch. Nech však radšej upadneme do Hospodinovej ruky, lebo jeho milosrdenstvo je veľké, len nech neupadnem do ruky človeka.“
2SA.24.15	Tak dopustil Hospodin na Izrael mor od toho rána po stanovený čas, takže z ľudu od Dánu po Beér-Šebu zahynulo sedemdesiattisíc mužov. 
2SA.24.16	Keď anjel vystrel ruku na Jeruzalem, aby ho nivočil, uľútilo sa Hospodinovi tej skazy a anjelovi, ktorý pustošil ľud, prikázal: „Prestaň! Odtiahni ruku!“ Hospodinov anjel bol práve pri humne Jebúseja Aravnu.
2SA.24.17	Keď Dávid videl anjela, ako bije ľud, povedal Hospodinovi: „Ja som zhrešil a sám som sa previnil. Čo však vykonalo toto stádo? Prosím, nech tvoja ruka zasiahne mňa a moju rodinu.“
2SA.24.18	V ten deň prišiel Gád k Dávidovi a povedal mu: „Vystúp hore a postav na humne Jebúseja Aravnu oltár Hospodinovi.“ 
2SA.24.19	Dávid teda šiel podľa slova Gádovho, ako prikázal Hospodin. 
2SA.24.20	Aravna sa zahľadel a uvidel, že k nemu prichádza kráľ so svojimi služobníkmi. Aravna vyšiel a kráľovi sa poklonil tvárou po zem. 
2SA.24.21	Spýtal sa: „Prečo prichádza kráľ, môj pán, k svojmu služobníkovi?“ Dávid odvetil: „Chcem kúpiť od teba humno a postaviť Hospodinovi oltár, aby sa od ľudu odvrátila pohroma.“
2SA.24.22	Aravna povedal Dávidovi: „Nech si ho môj pán a kráľ vezme a obetuje, ako sa mu páči. Pozri sa, je tu dobytok na spaľovanú obetu, mlátiace smyky a dobytčie jarmá na palivo.
2SA.24.23	Ó, kráľ! Toto všetko ti ponúka Aravna.“ Kráľovi ešte povedal: „Nech má v tebe Hospodin, tvoj Boh, zaľúbenie.“ 
2SA.24.24	Kráľ však Aravnovi povedal: „To nie! Chcem ho od teba kúpiť a riadne zaplatiť. Nemôžem prinášať Hospodinovi, svojmu Bohu, spaľované obety, ktoré ma nič nestáli.“ Dávid kúpil to humno i ten dobytok za päťdesiat šeklov striebra. 
2SA.24.25	Dávid tam postavil oltár Hospodinovi a priniesol mu spaľované obety i obety spoločenstva. Potom sa Hospodin zmiloval nad krajinou a pohroma sa od Izraelitov odvrátila.
1KI.1.1	Keď bol kráľ Dávid starý, v pokročilom veku, dávali na neho prikrývky, ale nezahrial sa. 
1KI.1.2	Služobníci mu odporúčali: „Treba pohľadať pre kráľa, nášho pána, panenské dievča, ktoré by ho obsluhovalo a opatrovalo. Líhalo by pri ňom a tak by sa môj pán a kráľ zahrial.“ 
1KI.1.3	Hľadali teda pekné dievča po celom území Izraela, až našli Šunémčanku Abišag a priviedli ju ku kráľovi. 
1KI.1.4	To dievča bolo neobyčajne krásne. Opatrovalo a obsluhovalo kráľa, ale kráľ s ňou neobcoval.
1KI.1.5	Chaggítin syn Adonija sa vystatoval: „Vládnuť budem ja!“ Zaobstaral si bojové vozy, jazdcov a päťdesiat mužov, ktorí behali pred ním.
1KI.1.6	Otec mu nikdy nevyčítal: „Prečo to robíš?“ Bol peknej postavy a narodil sa po Absolónovi. 
1KI.1.7	Mal dohodu s Cerujiným synom Joábom a s kňazom Ebjatárom. Tí podporovali Adoniju.
1KI.1.8	No ani kňaz Cadók, ani Jojadov syn Benaja, ani prorok Nátan, ani Šimei, ani Rei, ani Dávidovi hrdinovia neboli s Adonijom.
1KI.1.9	Adonija raz obetoval ovce, dobytok a vykŕmené teľce pri Eben-Zochelete, ktorý je pri Én-Rogeli. Pozval všetkých svojich bratov, kráľových synov i všetkých Júdovcov v službe kráľa.
1KI.1.10	Proroka Nátana, Benaju, hrdinov a svojho brata Šalamúna však nepozval.
1KI.1.11	Nátan povedal Šalamúnovej matke Batšebe: „Nepočula si, že Chaggítin syn Adonija sa bez vedomia nášho pána, Dávida, stal kráľom?
1KI.1.12	Poď teda, poradím ti, ako zachrániš seba i svojho syna Šalamúna. 
1KI.1.13	Choď, zájdi ku kráľovi Dávidovi a spýtaj sa ho: ‚Či kráľ, môj pán, neprisahal svojej služobnici: »Tvoj syn Šalamún bude po mne kráľom a on zasadne na môj trón?« Prečo sa stal teda kráľom Adonija?‘
1KI.1.14	Kým sa tam budeš zhovárať s kráľom, prídem za tebou a potvrdím tvoje slová.“ 
1KI.1.15	Nato sa Batšeba odobrala do izby ku kráľovi. Kráľ bol už veľmi starý a Šunémčanka Abišag ho opatrovala. 
1KI.1.16	Batšeba úklonom pozdravila kráľa. Kráľ sa spýtal: „Čo si želáš?“ 
1KI.1.17	Odpovedala mu: „Pán môj, prisahal si predsa svojej služobnici na svojho Boha Hospodina: ‚Tvoj syn Šalamún sa stane po mne kráľom, on zasadne na môj trón.‘ 
1KI.1.18	Teraz sa však stal kráľom Adonija a ty, môj pán a kráľ, o tom ani nevieš. 
1KI.1.19	Obetoval množstvo dobytka, vykŕmených teliec a oviec. Pozval všetkých kráľovských synov, kňaza Ebjatára, veliteľa vojska Joába, no tvojho služobníka Šalamúna nepozval. 
1KI.1.20	K tebe sa upínajú oči celého Izraela, môj pán a kráľ, aby si im oznámil, kto zasadne ako nástupca na trón môjho pána a kráľa. 
1KI.1.21	V prípade, že by sa môj pán a kráľ odobral k svojim predkom, mňa a môjho syna Šalamúna budú pokladať za hriešnikov.“
1KI.1.22	Kým sa ešte zhovárala s kráľom, vstúpil prorok Nátan. 
1KI.1.23	Kráľovi oznámili: „Je tu prorok Nátan.“ Keď predstúpil pred kráľa, poklonil sa mu tvárou po zem. 
1KI.1.24	Nátan sa potom spýtal: „Môj pán a kráľ, ty si to povedal: ‚Adonija sa stane mojím nástupcom a zasadne na môj trón?‘ 
1KI.1.25	Dnes totiž odišiel dolu a obetoval množstvo dobytka, vykŕmených teliec a oviec. Pozval si všetkých kráľovských synov, veliteľov vojska i kňaza Ebjatára; tí tam v jeho prítomnosti jedia, pijú a volajú: ‚Nech žije kráľ Adonija!‘ 
1KI.1.26	Mňa však, tvojho služobníka, ani kňaza Cadóka, ani Jojadovho syna Benaju, ani tvojho služobníka Šalamúna nepozval. 
1KI.1.27	Stalo sa tak azda z rozhodnutia môjho pána a kráľa? Svojich služobníkov si neupovedomil o tom, kto má ako nástupca môjho pána a kráľa zasadnúť na trón.“
1KI.1.28	Vtedy sa kráľ Dávid ujal slova a povedal: „Zavolajte mi Batšebu!“ Keď prišla pred kráľa, zastala pred ním. 
1KI.1.29	Kráľ prísažne vyhlásil: „Akože žije Hospodin, ktorý ma vykúpil zo všetkých mojich útrap, 
1KI.1.30	ešte dnes presadím to, k čomu som sa ti zaviazal prísahou na Hospodina, Boha Izraela, že mojím nástupcom, ktorý po mne zasadne na môj trón, bude tvoj syn Šalamún.“ 
1KI.1.31	Vtedy sa Batšeba poklonila tvárou po zem, vzdala kráľovi poctu a zvolala: „Nech žije môj pán, kráľ Dávid, naveky!“
1KI.1.32	Potom kráľ Dávid prikázal: „Zavolajte mi kňaza Cadóka, proroka Nátana a Jojadovho syna Benaju!“ Keď pred neho predstúpili, 
1KI.1.33	kráľ im povedal: „Vezmite so sebou služobníkov svojho pána, vysaďte môjho syna Šalamúna na mulicu a odveďte ho dolu ku Gichónu. 
1KI.1.34	Tam ho kňaz Cadók a prorok Nátan pomažú za kráľa nad Izraelom. Nato zatrúbte na roh a zvolajte: ‚Nech žije kráľ Šalamún!‘
1KI.1.35	Vy pôjdete za ním. On príde a zasadne na môj trón namiesto mňa. Jeho som ustanovil za vojvodcu nad Izraelom a Júdom.“ 
1KI.1.36	Jojadov syn Benaja odpovedal kráľovi: „Amen! Tak rozhodol Hospodin, Boh môjho pána a kráľa. 
1KI.1.37	Ako bol Hospodin s mojím pánom a kráľom, nech je i so Šalamúnom a jeho trón nech vyvýši nad trón kráľa Dávida, môjho pána.“ 
1KI.1.38	Kňaz Cadók, prorok Nátan, Jojadov syn Benaja, Kereťania a Peleťania zišli dolu, vysadili Šalamúna na mulicu kráľa Dávida a odviedli ho ku Gichónu.
1KI.1.39	Kňaz Cadók vzal z posvätného stanu roh s olejom a Šalamúna pomazal. Potom zatrúbili a všetok ľud volal: „Nech žije kráľ Šalamún!“
1KI.1.40	Všetok ľud ho nasledoval, hral na píšťaly a radoval sa tak hlučne, že sa zem div nerozpukla.
1KI.1.41	Počul to Adonija a všetci pozvaní, čo boli s ním, práve vtedy, keď skončili hostinu. Keď Joáb počul zvuk trúby, spýtal sa: „Prečo je toľko hluku v meste?“ 
1KI.1.42	Ešte hovoril, keď zrazu prišiel Jonatán, syn kňaza Ebjatára. Adonija mu povedal: „Len poď, si predsa udatný muž a nesieš dobrú správu.“ 
1KI.1.43	Jonatán mu však odvetil: „Naopak! Náš pán, kráľ Dávid, ustanovil za kráľa Šalamúna. 
1KI.1.44	Kráľ s ním poslal kňaza Cadóka, proroka Nátana, Jojadovho syna Benaju, Kereťanov a Peleťanov. Tí ho vysadili na kráľovu mulicu. 
1KI.1.45	Kňaz Cadók s prorokom Nátanom ho pri Gichóne pomazali za kráľa. Odtiaľ sa naradostení pobrali hore, takže sa celé mesto vzrušilo. To bol ten hluk, čo ste počuli. 
1KI.1.46	Šalamún už sedí na kráľovskom tróne. 
1KI.1.47	Ešte aj kráľovi služobníci prišli blahoželať nášmu pánovi, kráľovi Dávidovi: ‚Nech tvoj Boh ešte viac preslávi meno Šalamúna než je tvoje a nech jeho trón vyvýši ešte viac ako tvoj!‘ Kráľ sa na lôžku uklonil 
1KI.1.48	a dodal: ‚Nech je zvelebený Hospodin, Boh Izraela, že mi dnes dal vidieť nástupcu na mojom tróne!‘“
1KI.1.49	Tu sa všetci Adonijovi hostia predesili, vstali a každý šiel svojou cestou. 
1KI.1.50	Adonija mal zo Šalamúna strach. Vstal, odišiel a chytil sa rohov oltára. 
1KI.1.51	Šalamúnovi oznámili: „Adonija má zrejme strach z kráľa Šalamúna, keď sa drží rohov oltára a žiada: ‚Nech mi hneď teraz kráľ Šalamún odprisahá, že nedá sťať mečom svojho služobníka.‘“
1KI.1.52	Šalamún odpovedal: „Ak sa zachová čestne, ani vlas mu z hlavy nespadne. No ak sa zistí, že sa previnil, zomrie.“ 
1KI.1.53	Potom ho dal kráľ Šalamún odviesť preč od oltára. Keď sa potom prišiel pokloniť kráľovi Šalamúnovi, Šalamún mu povedal: „Choď domov!“
1KI.2.1	Keď sa blížil čas Dávidovej smrti, prikázal svojmu synovi Šalamúnovi: 
1KI.2.2	„Odchádzam ako každý pozemšťan. Ty však buď silný a zmužilý!
1KI.2.3	Zachovávaj povinnosti voči svojmu Bohu, Hospodinovi. Kráčaj po jeho cestách a dodržiavaj jeho ustanovenia, prikázania, právne predpisy a napomenutia tak, ako sú napísané v Mojžišovom zákone, potom budeš mať úspech v každom diele a všade, kam sa pohneš.
1KI.2.4	Tak splní Hospodin svoj sľub, ktorý mi dal: ‚Ak budú tvoji synovia dbať na spôsob svojho života a budú verne chodiť predo mnou celým srdcom a celou dušou, budeš mať vždy niekoho na tróne Izraela.‘
1KI.2.5	Sám vieš, čo mi vyviedol Cerujin syn Joáb, ako sa zachoval k dvom veliteľom izraelských vojsk: k Nérovmu synovi Abnérovi a k Jeterovmu synovi Amasovi. Zavraždil ich a v mieri sa dopustil vojnového krviprelievania, čím si poškvrnil bedrový opasok i obuv na nohách.
1KI.2.6	Riaď sa vlastnou múdrosťou, no nedovoľ mu v pokojnej starobe zostúpiť do podsvetia
1KI.2.7	K synom Gileádčana Barzillaja sa správaj láskavo. Nech sú tvojimi spolustolovníkmi, lebo oni sa zachovali podobne voči mne, keď som bol na úteku pred tvojím bratom Absolónom.
1KI.2.8	Je tu s tebou i Šimei, syn Benjamínovca Geru z Bachurímu. Ten ma zahrnul strašnými kliatbami vtedy, keď som sa uberal do Machanajimu. Potom ma prišiel vítať k Jordánu. Musel som mu prisahať na Hospodina: ‚Nedám ťa sťať mečom.‘
1KI.2.9	Teraz ho však nenechaj bez trestu. Pretože si múdry muž, nájdeš spôsob, ako ho odpratať s krvavými šedinami do podsvetia.“ 
1KI.2.10	Potom sa Dávid uložil k svojim predkom a pochovali ho v Dávidovom meste.
1KI.2.11	Dávid vládol nad Izraelom štyridsať rokov, a to v Hebrone sedem rokov a v Jeruzaleme tridsaťtri rokov.
1KI.2.12	Šalamún zasadol na trón svojho otca Dávida a jeho kráľovstvo sa veľmi upevnilo.
1KI.2.13	Raz navštívil Chaggítin syn Adonija Šalamúnovu matku Batšebu. Tá sa ho spýtala: „Prichádzaš v pokoji?“ On odvetil: „V pokoji.“ 
1KI.2.14	Pokračoval: „Mám k tebe prosbu.“ Ona povedala: „Hovor!“ 
1KI.2.15	On na to: „Vieš to i sama, že kráľovstvo malo patriť mne a že mňa uznával celý Izrael za kráľa. Kráľovstvo sa však odvrátilo odo mňa a pripadlo môjmu bratovi, lebo ho dostal od Hospodina.
1KI.2.16	Mám teda k tebe jedinú prosbu, neodmietni ma!“ Ona povedala: „Hovor!“ 
1KI.2.17	On na to: „Prihovor sa u kráľa Šalamúna, iste ťa neodmietne, aby mi dal Šunémčanku Abišag za ženu.“
1KI.2.18	Batšeba mu odvetila: „Dobre, prihovorím sa za teba u kráľa.“ 
1KI.2.19	Keď prišla Batšeba ku kráľovi Šalamúnovi prihovoriť sa za Adoniju, kráľ ju uvítal a poklonil sa jej. Potom sa posadil na trón a ponúkol kreslo kráľovskej matke, takže mu sedela po pravici. 
1KI.2.20	„Mám k tebe jedinú skromnú prosbu, neodmietni ma!“ Kráľ jej povedal: „Len ju vyslov, matka moja, neodmietnem ťa.“ 
1KI.2.21	Povedala: „Nech dajú Šunémčanku Abišag za ženu tvojmu bratovi Adonijovi.“ 
1KI.2.22	Kráľ Šalamún svojej matke odpovedal: „Prečo žiadaš pre Adoniju len Šunémčanku Abišag? Žiadaj preňho i kráľovstvo, veď je mojím starším bratom a s ním je kňaz Ebjatár a Cerujin syn Joáb.“
1KI.2.23	Kráľ Šalamún prisahal na Hospodina: „Nech ma Boh prísne potresce, ak Adonija za túto žiadosť nezaplatí svojím životom. 
1KI.2.24	Akože žije Hospodin, ktorý ma pevne dosadil na trón môjho otca Dávida a ktorý mi podľa svojho prísľubu vybudoval dom, Adonija musí ešte dnes zomrieť.“ 
1KI.2.25	Kráľ Šalamún tým poveril Jojadovho syna Benaju, ktorý Adoniju zabil.
1KI.2.26	Kňazovi Ebjatárovi kráľ povedal: „Odíď na svoje polia do Anatótu, lebo ti hrozí smrť. Dnes ťa však nedám sťať, lebo si nosil archu Pána, Hospodina, pred mojím otcom Dávidom a znášal si všetko, čo on.“
1KI.2.27	Tak znemožnil Šalamún Ebjatárovi byť kňazom Hospodina. Splnilo sa slovo Hospodina, ktoré vyriekol proti Eliho domu v Šile.
1KI.2.28	Správa o tom sa dostala k Joábovi. Joáb sa totiž stal stúpencom Adoniju, aj keď Absolónovým stúpencom nebol. Utiekol k Hospodinovmu stanu a chytil sa rohov oltára.
1KI.2.29	Kráľovi Šalamúnovi oznámili, že Joáb utiekol k Hospodinovmu stanu a že je práve pri oltári. Šalamún dal Jojadovmu synovi Benajovi príkaz: „Choď, zabi ho!“
1KI.2.30	Nato Benaja odišiel k Hospodinovmu stanu a povedal Joábovi: „Na kráľov rozkaz vyjdi von!“ On však odvetil: „Nie, tu chcem umrieť.“ Benaja oznámil kráľovi, čo povedal Joáb. 
1KI.2.31	Kráľ mu povedal: „Urob mu podľa jeho želania, zabi ho tam a pochovaj ho! Tak snímeš zo mňa a z mojej rodiny nevinnú krv, ktorú prelial Joáb.
1KI.2.32	Ním preliatu krv nech Hospodin uvalí na jeho hlavu, pretože zabil dvoch spravodlivejších a lepších mužov, než bol on. Bez vedomia môjho otca Dávida zavraždil mečom Nérovho syna Abnéra, veliteľa izraelského vojska, a Jeterovho syna Amasu, veliteľa judského vojska. 
1KI.2.33	Ich krv nech trvalo padne na hlavu Joába a na hlavu jeho potomstva. Avšak Dávid, jeho potomstvo, jeho dom a jeho trón nech dostanú stály pokoj od Hospodina.“ 
1KI.2.34	Nato odišiel Jojadov syn Benaja, udrel ho a usmrtil. Potom ho pochovali v jeho dome na púšti. 
1KI.2.35	Miesto neho ustanovil kráľ nad vojskom Jojadovho syna Benaju a kňaza Cadóka kráľ ustanovil na miesto Ebjatára.
1KI.2.36	Potom si dal kráľ predvolať Šimeiho. Povedal mu: „Postav si v Jeruzaleme dom, tam bývaj a nikam sa odtiaľ nehni!
1KI.2.37	Pamätaj, ak by si sa niekedy vzdialil a prekročil potok Kidrón, určite zomrieš! Sám si budeš na vine.“ 
1KI.2.38	Šimei odpovedal kráľovi: „Slovo, ktoré si vyriekol, môj pán a kráľ, je dobré. Tvoj služobník sa ním bude riadiť.“ Tak sa Šimei zdržiaval dlhší čas v Jeruzaleme. 
1KI.2.39	Po troch rokoch ušli Šimeimu dvaja sluhovia ku gatskému kráľovi Achíšovi, Maachovmu synovi. Šimeimu oznámili: „Tvoji sluhovia sú v Gate.“ 
1KI.2.40	Šimei vstal, osedlal si osla a odišiel do Gatu k Achíšovi hľadať svojich sluhov. Šimei odišiel a priviedol si z Gatu sluhov.
1KI.2.41	Šalamúnovi oznámili, že Šimei odišiel z Jeruzalema do Gatu a vrátil sa. 
1KI.2.42	Kráľ si dal predvolať Šimeiho a povedal mu: „Neprisahal som na Hospodina a nedal som ti výstrahu: ‚Ak by si sa niekedy vzdialil, niekam odišiel, pamätaj si, že ťa určite stihne smrť?!‘ Ty si na to odpovedal: ‚Slovo, ktoré som počul, je dobré.‘ 
1KI.2.43	Prečo si teda nedodržal prísahu na Hospodina a príkaz, ktorý som ti dal?“ 
1KI.2.44	Kráľ Šimeimu ešte vyčítal: „Uvedomuješ si všetko to zlo, ktoré si vedome napáchal na mojom otcovi Dávidovi? Hospodin obrátil všetko to zlo na tvoju hlavu.
1KI.2.45	Kráľ Šalamún však bude požehnaný a Dávidov trón zostane pred Hospodinom trvalo pevný.“ 
1KI.2.46	Kráľ potom prikázal Jojadovmu synovi Benajovi, ten šiel, udrel ho, takže zomrel. Tak sa kráľovstvo pod vládou Šalamúna upevnilo.
1KI.3.1	Šalamún vstúpil do príbuzenstva s faraónom, egyptským kráľom. Vzal si za ženu faraónovu dcéru a priviedol ju do Dávidovho mesta, kým nedokončil výstavbu svojho paláca, Hospodinovho chrámu a hradieb okolo Jeruzalema.
1KI.3.2	Ľud však prinášal obety na výšinách, lebo dovtedy nebol ešte vybudovaný dom Hospodinovmu menu. 
1KI.3.3	Šalamún miloval Hospodina. Riadil sa ustanoveniami svojho otca Dávida, ale prinášal a pálil kadidlo na výšinách.
1KI.3.4	Raz prišiel kráľ obetovať do Gibeónu, lebo to bola najvýznamnejšia výšina. Na tamojšom oltári obetoval Šalamún tisíc spaľovaných obiet.
1KI.3.5	V Gibeóne sa mu v noci vo sne zjavil Hospodin. Boh mu povedal: „Žiadaj si, čo ti mám dať!“
1KI.3.6	Šalamún odpovedal: „Ty si preukázal veľkú priazeň svojmu služobníkovi Dávidovi, môjmu otcovi, lebo chodil pred tebou verne, správal sa k tebe spravodlivo a čestne. Zachoval si mu túto veľkú priazeň, keď si mu dal syna, ktorý dnes sedí na jeho tróne.
1KI.3.7	Nuž teda, Hospodin, môj Bože, ty si ustanovil svojho služobníka za kráľa po mojom otcovi Dávidovi. Ja som však mladý muž a neviem vládnuť. 
1KI.3.8	Tvoj služobník žije medzi tvojím ľudom, ktorý si si vyvolil, ľudom takým početným, že ho nemožno pre množstvo spočítať ani zrátať.
1KI.3.9	Obdaruj svojho služobníka schopnosťou spravovať tvoj ľud a rozlišovať medzi dobrým a zlým. Kto by inak mohol spravovať tento taký mohutný ľud?!“ 
1KI.3.10	Pánovi sa páčilo, že si Šalamún práve toto žiadal. 
1KI.3.11	Boh mu povedal: „Pretože si žiadal toto, a nie dlhý vek, ani bohatstvo, ani život svojich nepriateľov, ale si si žiadal rozvahu pri spravovaní, 
1KI.3.12	urobím teda podľa tvojich slov. Dávam ti múdre a rozvážne srdce, takže tebe podobnému nebolo pred tebou a nebude ani po tebe.
1KI.3.13	Dám ti aj to, o čo si nežiadal: bohatstvo a slávu, aby sa ti po celý život nikto spomedzi kráľov nevyrovnal.
1KI.3.14	Ak budeš chodiť po mojich cestách, zachovávať moje ustanovenia a moje príkazy, ako to robil tvoj otec Dávid, predĺžim ti aj vek.“ 
1KI.3.15	Nato sa Šalamún prebudil. Bol to iba sen. Potom odišiel do Jeruzalema, zastal pred archou Pánovej zmluvy, priniesol spaľované obety i obety spoločenstva a pre všetkých svojich služobníkov pripravil hostinu.
1KI.3.16	Raz prišli ku kráľovi dve neviestky a posadili sa pred neho. 
1KI.3.17	Jedna povedala: „Ó, pane môj, ja a táto žena bývame v jednom dome. Ja som pri nej v dome porodila. 
1KI.3.18	Na tretí deň po mne porodila aj táto žena. Boli sme samy. Okrem nás dvoch nebol s nami v dome nikto iný. 
1KI.3.19	Syn tejto ženy však v noci zomrel, lebo ho priľahla. 
1KI.3.20	O polnoci, kým tvoja služobnica spala, ona vstala, odtiahla mi od boku syna a uložila si ho do lona. Svojho mŕtveho syna však vložila mne do lona. 
1KI.3.21	Keď som ráno vstala nadojčiť si syna, bol už mŕtvy. Ráno som si ho lepšie prezrela a zistila som, že to nie je môj syn, ktorého som porodila.“ 
1KI.3.22	Druhá žena však tvrdila: „To nie! Môj syn je ten živý a tvoj syn ten mŕtvy.“ Táto zase vravela: „Čoby! Tvoj syn je ten mŕtvy a môj syn ten živý.“ Tak sa hádali pred kráľom. 
1KI.3.23	Kráľ uvažoval: „Táto tvrdí: ‚Tento živý je môj syn a ten mŕtvy tvoj.‘ Tamtá zase hovorí: ‚To nie! Tento mŕtvy je tvoj a ten živý môj.‘“ 
1KI.3.24	Kráľ prikázal: „Doneste mi meč!“ Priniesli meč pred kráľa. 
1KI.3.25	Nato povedal kráľ: „Rozotnite to živé dieťa na dvoje a dajte polovicu jednej i druhej!“ 
1KI.3.26	Tu zvolala žena, ktorej ten živý syn patril. Kráľovi povedala, pretože sa v nej ozval materinský súcit k vlastnému synovi: „Pane môj, dajte jej to živé dieťa a nezabíjajte ho!“ Tá druhá však povedala: „Rozotnite ho, nech nebude ani moje, ani tvoje!“
1KI.3.27	Kráľ rozhodol: „Živé dieťa dajte tejto a nezabíjajte ho! Ona je jeho matka.“ 
1KI.3.28	Keď sa celý Izrael dozvedel o rozsudku, ktorý vyniesol kráľ, vážili si kráľa, lebo videli, že pri výkone práva je v ňom Božia múdrosť.
1KI.4.1	Šalamún sa stal kráľom nad celým Izraelom. 
1KI.4.2	Toto boli jeho hodnostári: Cadókov syn Azarja bol kňazom,
1KI.4.3	Šišovi synovia Elichoref a Achija boli pisári, Achilúdov syn Jošafát bol kancelárom, 
1KI.4.4	Jojadov syn Benaja bol veliteľom vojska, Cadók a Ebjatár boli kňazmi, 
1KI.4.5	Nátanov syn Azarja bol nad dozorcami, Nátanov syn Zabúd bol kňazom a kráľovým dôverníkom. 
1KI.4.6	Achišár bol správcom paláca a Abdov syn Adonirám viedol nútené práce.
1KI.4.7	Šalamún mal nad celým Izraelom dvanásť dozorcov, ktorí zásobovali kráľa a jeho dvor. Každému pripadla raz v roku povinnosť postarať sa na mesiac o zásoby.
1KI.4.8	Toto sú ich mená: Chúrov syn v Efrajimskom pohorí, 
1KI.4.9	Dekerov syn v Makaci, v Šaalbíme, v Bét-Šemeši, v Elóne a v Bét-Chanáne, 
1KI.4.10	Chesedov syn v Arubbóte. Jemu patrilo Socho a celý cheferský kraj. 
1KI.4.11	Abinadábov syn spravoval celú Dórsku pahorkatinu. Za ženu mal Šalamúnovu dcéru Tafat.
1KI.4.12	Achilúdov syn Baana mal Taanach, Megiddo, celý Bét-Šeán, ktorý je vedľa Caretánu poniže Jezreelu, od Bét-Šeánu po Abél-Mecholu, až za Jokmeám. 
1KI.4.13	Geberov syn bol v Ramót-Gileáde. Patrili mu stanové dediny Menaššeho syna Jaíra v Gileáde, ďalej územie Argóbu, ktorý je v Bášane, šesťdesiat väčších miest s hradbami a bronzovými závorami.
1KI.4.14	Iddov syn Achinadáb bol v Machanajime, 
1KI.4.15	Achimaac v Naftali. I on si vzal za ženu Šalamúnovu dcéru Basemat. 
1KI.4.16	Chušajov syn Baana bol v Ašéri a v Alóte, 
1KI.4.17	Parúachov syn Jošafát v Jissacháre, 
1KI.4.18	Šimei, Elov syn v Benjamíne, 
1KI.4.19	Uriho syn Geber v krajine Gileád, v krajine amorejského kráľa Sichóna a bášanského kráľa Óga. V krajine bol i jeden dozorca. 
1KI.4.20	Júdovcov a Izraelitov bolo toľko ako piesku pri mori. Mali čo jesť a piť a bolo im dobre.
1KI.5.1	Šalamún vládol nad všetkými kráľovstvami od Eufratu po krajinu Filištíncov, ba až po hranice Egypta. Kým žil, boli mu poplatné a poddané.
1KI.5.2	Šalamún spotreboval denne na stravu tridsať kórov jemnej a šesťdesiat kórov hrubej múky, 
1KI.5.3	desať kusov vykŕmeného dobytka, dvadsať dobytčiat z pastvy, sto kusov oviec, okrem jeleňov, gaziel, antilop a vykŕmenej hydiny. 
1KI.5.4	Pretože vládol nad územím po Eufrat, od Tifsachu po Gazu, nad všetkými kráľmi územia pred Eufratom, mal pokoj od všetkých susedov. 
1KI.5.5	Počas celej vlády Šalamúna býval Júda a Izrael od Dánu až po Beér-Šebu bezpečne, každý pod svojím viničom a pod svojím figovníkom.
1KI.5.6	Šalamún mal stajne pre štyridsaťtisíc koní do svojich vozov a dvanásťtisíc jazdcov.
1KI.5.7	Dozorcovia zásobovali kráľa Šalamúna a všetkých účastníkov kráľovho stola, a to každý v určený mesiac. Nesmeli nič zanedbať. 
1KI.5.8	Aj jačmeň a slamu pre kone a ťažné záprahy dopravovali ta, kde bolo treba, každý podľa svojho poriadku.
1KI.5.9	Boh obdaril Šalamúna múdrosťou, veľkou rozvahou a takým množstvom nápadov, ako je piesku na morskom pobreží.
1KI.5.10	Šalamúnova múdrosť prevýšila múdrosť celého Východu i všetku múdrosť Egypta. 
1KI.5.11	Bol múdrejší než ostatní ľudia, než Ezrachovec Etán alebo Hemán, Kalkól a Darda, synovia Machóla, takže povesť o ňom prenikla ku všetkým okolitým národom.
1KI.5.12	Zložil tritisíc prísloví a jeho piesní bolo tisícpäť.
1KI.5.13	Hovoril o stromoch, a to od libanonského cédra až po yzop, čo rastie na múre. Ďalej hovoril o zvieratách, o vtákoch, o plazoch a rybách. 
1KI.5.14	Šalamúnovu múdrosť prichádzali počúvať ľudia zo všetkých národov a všetci pozemskí králi, ktorí sa dozvedeli o jeho múdrosti.
1KI.5.15	Týrsky kráľ Chirám vyslal svojich služobníkov k Šalamúnovi s posolstvom, lebo sa dozvedel, že ho po jeho otcovi pomazali za kráľa. Chirám bol vždy Dávidovým priateľom.
1KI.5.16	Šalamún poslal Chirámovi odkaz: 
1KI.5.17	„Vieš, že môj otec Dávid nemohol postaviť dom na počesť Hospodina, svojho Boha, pre vojny s okolitými susedmi, kým mu ich Hospodin nepoložil pod nohy. 
1KI.5.18	Teraz mi môj Boh, Hospodin, dožičil od okolia pokoj, takže mi nehrozí protivník ani žiadne nebezpečenstvo. 
1KI.5.19	Preto hodlám postaviť dom na počesť Hospodina, svojho Boha, ako to naznačil Hospodin môjmu otcovi Dávidovi: ‚Tvoj syn, ktorého po tebe dosadím na tvoj trón, ten postaví dom na počesť môjho mena.‘
1KI.5.20	Prikáž teda, aby mi nastínali na Libanone cédre. Moji služobníci budú s tvojimi. Mzdu pre tvojich služobníkov odvediem podľa tvojej požiadavky. Iste vieš, že medzi nami niet takých odborníkov v ťažbe dreva, ako sú Sidončania.“
1KI.5.21	Keď Chirám počul Šalamúnove slová, nadšene zvolal: „Nech je dnes zvelebený Hospodin, že dal Dávidovi múdreho syna nad týmto takým početným ľudom.“
1KI.5.22	Chirám poslal Šalamúnovi odpoveď: „Vypočul som si tvoje posolstvo, ktorým sa obraciaš na mňa. Pokiaľ ide o cédrové a cyprusové drevo, môžem splniť všetky tvoje požiadavky. 
1KI.5.23	Moji služobníci ho stiahnu z Libanonu až k moru, ja z neho dám urobiť plte a po mori ho dopravím na určené miesto. Tam ho dám rozrezať a sám si ho odtiaľ odvezieš. Ty zase splníš moju požiadavku: Budeš zásobovať môj dvor potravinami.“ 
1KI.5.24	Tak sa stal Chirám Šalamúnovým dodávateľom potrebného množstva cédrového a cyprusového dreva. 
1KI.5.25	Šalamún zas dodával na vydržiavanie Chirámovho dvora dvadsaťtisíc kórov pšenice a dvadsať kórov vylisovaného oleja. To dodával Šalamún každoročne Chirámovi.
1KI.5.26	Hospodin obdaril Šalamúna múdrosťou, ako mu prisľúbil. Medzi Chirámom a Šalamúnom vládol pokoj. Uzavreli vzájomnú zmluvu.
1KI.5.27	Kráľ Šalamún povolal na nútené práce ľudí z celého Izraela. Bolo ich tridsaťtisíc. 
1KI.5.28	Vysielali ich do Libanonu na mesačné zmeny po desaťtisíc mužov. Mesiac pobudli v Libanone a dva mesiace doma. Nútené práce viedol Adonirám.
1KI.5.29	Šalamún mal sedemdesiattisíc nosičov nákladov a v pohorí osemdesiattisíc kamenárov. 
1KI.5.30	Okrem vedúcich úradníkov, ktorí dielo riadili, mal Šalamún tritisíctristo mužov, ktorí dávali robotníkom príkazy. 
1KI.5.31	Na kráľov príkaz nalámali balvany vybraného kameňa, aby mohli kvádrami vyložiť základy chrámu. 
1KI.5.32	Tie opracovali Šalamúnovi majstri, Chirámovi majstri a Gebalčania. Pripravovali drevo a kamene na stavbu chrámu.
1KI.6.1	V štyristoosemdesiatom roku po odchode Izraelitov z Egypta, v štvrtom roku Šalamúnovej vlády nad Izraelom, v mesiaci zív, čo je druhý mesiac, začal Šalamún stavať Hospodinov dom.
1KI.6.2	Dom, ktorý kráľ Šalamún staval Hospodinovi, bol šesťdesiat lakťov dlhý, dvadsať široký a tridsať lakťov vysoký. 
1KI.6.3	Predsieň pred chrámovou budovou bola dlhá dvadsať lakťov, rovnala sa šírke budovy, a pred chrámom bola široká desať lakťov.
1KI.6.4	Do chrámu osadil orámované a zamrežované okná. 
1KI.6.5	K bočným stenám chrámu, ako aj k zadnej stene, urobil poschodovú prístavbu; v celej prístavbe narobil komôrky. 
1KI.6.6	Spodná časť prístavby bola široká päť lakťov, prostredná časť šesť lakťov a tretia časť bola široká sedem lakťov. Zvonku po obvode chrámu dal postaviť oporné múry, aby sa chrámové steny nemuseli oslabiť. 
1KI.6.7	Pri stavbe chrámu sa používali kamene opracované v lome, takže pri samotnej stavbe nebolo počuť ťažké kladivá ani dláta, nijaké železné nástroje. 
1KI.6.8	Vchod do spodného podlažia bol z pravej strany budovy. Točitými schodmi sa vystupovalo do prostredného a z prostredného do tretieho podlažia. 
1KI.6.9	Keď dobudoval chrám, pokryl ho cédrovými hradami a doskami. 
1KI.6.10	Popri celej budove postavil prístavbu na každom poschodí päť lakťov vysokú a cédrovými hradami ju spojil s chrámom.
1KI.6.11	Vtedy Hospodin oslovil Šalamúna: 
1KI.6.12	„Staviaš tento chrám. Ak sa budeš riadiť mojimi ustanoveniami, plniť moje právne predpisy, dodržiavať všetky moje prikázania a podľa nich sa správať, splním ti svoj sľub, čo som dal tvojmu otcovi Dávidovi.
1KI.6.13	Budem bývať uprostred Izraelitov a svoj izraelský ľud neopustím.“
1KI.6.14	Tak dokončil Šalamún stavbu chrámu.
1KI.6.15	Jeho vnútorné steny obložil cédrovými doskami od podlahy po stropové trámy, teda vnútri chrámu dal od podlahy po stropové trámy drevené obloženie; podlahu domu pokryl cyprusovými doskami. 
1KI.6.16	Dvadsať lakťov od zadnej steny domu vybudoval priečku z cédrových dosák od podlahy po strop a vnútri postavil zadnú sieň, čiže veľsvätyňu. 
1KI.6.17	Od bočnej strany meral chrám štyridsať lakťov. 
1KI.6.18	Vnútri domu prevládal céder, rezby popínavých rastlín a kvetinové vence. Všade bolo cédrové drevo, takže murivo nebolo vidieť. 
1KI.6.19	Vnútri domu zriadil zadnú sieň, aby ta uložil archu Hospodinovej zmluvy.
1KI.6.20	Pred zadnou sieňou dlhou dvadsať lakťov, širokou dvadsať lakťov a vysokou dvadsať lakťov, ktorú obložil tepaným zlatom, urobil oltár z cédrového dreva.
1KI.6.21	Vnútro domu obložil Šalamún tepaným zlatom. Pred zadnú sieň, ktorú pozlátil, dal záves zo zlatých reťazí. 
1KI.6.22	Celý dom obložil zlatom — úplne celý dom; aj celý oltár pri zadnej sieni obložil zlatom. 
1KI.6.23	Pred zadnú sieň zhotovil z olivového dreva dvoch cherubov desať lakťov vysokých.
1KI.6.24	Päť lakťov malo jedno krídlo cheruba a päť lakťov druhé krídlo cheruba. Rozpätie ich krídel bolo desať lakťov. 
1KI.6.25	Desať lakťov mal aj druhý cherub. Obaja cherubi mali tie isté rozmery a ten istý tvar. 
1KI.6.26	Jeden i druhý cherub bol desať lakťov vysoký. 
1KI.6.27	Cherubov umiestnil uprostred vnútornej časti domu. Cherubi mali roztiahnuté krídla, takže sa krídlo jedného dotýkalo steny a krídlo druhého cheruba sa tiež dotýkalo steny. Uprostred domu sa ich krídla vzájomne dotýkali. 
1KI.6.28	Cherubov pozlátil. 
1KI.6.29	Všetky steny po obvode domu zvnútra i zvonku vyzdobil rezbami cherubov, paliem, kvetinových vencov. 
1KI.6.30	I podlahu domu vnútri i vonku pozlátil. 
1KI.6.31	Vchod do zadnej siene osadil dverami z olivového dreva. Prah a zárubňa tvorili päťuholník. 
1KI.6.32	Obe krídla dvier boli z olivového dreva. Vyzdobil ich rezbami cherubov, paliem, kvetinových vencov a pozlátil ich. Cherubov a palmy obtiahol zlatom. 
1KI.6.33	I pre chrámový vchod použil zárubne z olivového dreva, ale štvorhranné 
1KI.6.34	a dvojité dvere z cyprusového dreva. Jedno krídlo bolo dvojdielne a otáčalo sa. 
1KI.6.35	Povyrezával na to cherubov, palmy a kvetinové vence. Rezby obložil tepaným zlatom. 
1KI.6.36	Ďalej vybudoval stenu vnútorného nádvoria z troch vrstiev kvádrov a z vrstvy otesaných cédrov.
1KI.6.37	Základy Hospodinovho domu boli položené v štvrtom roku v mesiaci zív.
1KI.6.38	V jedenástom roku v mesiaci búl, teda v ôsmom mesiaci, bol chrám s celým príslušenstvom a zariadením dokončený. Šalamún ho staval sedem rokov.
1KI.7.1	Svoj vlastný palác až do jeho úplného dokončenia staval Šalamún trinásť rokov.
1KI.7.2	Postavil Dom libanonského lesa, sto lakťov dlhý, päťdesiat lakťov široký a tridsať lakťov vysoký na štyroch radoch cédrových stĺpov. Na stĺpoch spočívali cédrové hrady.
1KI.7.3	Pokrytý bol cédrovým drevom nad trámami, ktoré spočívali na štyridsiatich piatich stĺpoch. Jeden rad ich mal pätnásť. 
1KI.7.4	Orámované okná boli zoradené do troch radov, takže trikrát boli proti sebe, proti inému radu okien. 
1KI.7.5	Všetky otvory a zárubne mali štvoruhlasté rámy, svetlík stál trikrát proti svetlíku. 
1KI.7.6	Zhotovil aj stĺpovú sieň, päťdesiat lakťov dlhú a tridsať lakťov širokú. Pred ňou bola predsieň so stĺpmi a schodiskom. 
1KI.7.7	Urobil aj trónnu sieň, kde súdil, teda súdnu sieň. Od podlahy po strop bola pokrytá cédrovým drevom. 
1KI.7.8	Budova, v ktorej býval, sa nachádzala na inom nádvorí, ďalej od siene, a bola vyhotovená v podobnom slohu. Podľa vzoru tejto siene Šalamún urobil aj dom pre faraónovu dcéru, ktorú si vzal za ženu.
1KI.7.9	Všetko bolo z ušľachtilých kameňov, z kvádrov, opracovaných na mieru pílou na líci i na rube, od základu až po rímsu a vonku až po veľké nádvorie. 
1KI.7.10	Na základy slúžili ušľachtilé kamene, balvany, kamene desaťlakťové a osemlakťové. 
1KI.7.11	Nad tým spočívali tvarované ušľachtilé kamene a cédrové drevo. 
1KI.7.12	Veľké nádvorie malo po obvode tri vrstvy kamenných kvádrov a vrstvu otesaných cédrov, podobne ako vnútorné nádvorie Hospodinovho domu a jeho predsieň.
1KI.7.13	Kráľ Šalamún si najal Týrčana Churáma
1KI.7.14	Bol synom istej vdovy z kmeňa Naftali, jeho otec bol Týrčan, obrábal bronz. Vynikal múdrosťou, bol vynachádzavý odborník pri zhotovovaní rôznych bronzových výrobkov. Prišiel za kráľom Šalamúnom a vykonal všetky požadované práce.
1KI.7.15	Zhotovil dva bronzové stĺpy. Jeden stĺp bol osemnásť lakťov vysoký a obvod mal dvanásť lakťov, takisto i druhý stĺp.
1KI.7.16	Zhotovil i dve hlavice, uliate z bronzu, a nasadil ich na vrch stĺpov. Jedna i druhá hlavica bola vysoká päť lakťov. 
1KI.7.17	Na hlavice na vrchu stĺpov vyhotovil pletenec v tvare mriežok, točených povrázkov a retiazok, a to po siedmich na jednu i druhú hlavicu. 
1KI.7.18	Ďalej zhotovil granátové jablká, a to dva rady vôkol každého pletenca, ktoré mali zakrývať hlavice na vrchole stĺpov. To isté urobil aj na druhej hlavici. 
1KI.7.19	Hlavice na vrchu stĺpov pred predsieňou mali tvar ľalie a veľkosť štyri lakte. 
1KI.7.20	Na oboch hlaviciach stĺpov zhora pozdĺž vydutiny, ktorá vyčnievala po pletenec, bolo dvesto granátových jabĺk zoradených do kruhu. To platí aj pre druhú hlavicu. 
1KI.7.21	Stĺpy postavil ku chrámovej predsieni. Postavil stĺp na južnú stranu a dal mu meno Jachín. Potom postavil stĺp na severnú stranu a nazval ho Boaz. 
1KI.7.22	Stĺpy mali na vrchole tvar ľalie. Tým bola dokončená práca na stĺpoch.
1KI.7.23	Zhotovil aj liate more, ktoré malo priemer desať lakťov, bolo okrúhle a hlboké päť lakťov. Obvod meral tridsať lakťov.
1KI.7.24	Poniže jeho lemu sa po celom obvode vinuli ozdoby popínavých rastlín, desať na lakeť. Dva rady popínavých rastlín obopínali dookola more a boli odliate spolu s ním. 
1KI.7.25	Stálo na dvanástich býkoch. Tri boli obrátené na sever, tri na západ, tri na juh a tri na východ. Na nich spočívalo more a všetky mali zadné časti obrátené do stredu. 
1KI.7.26	Bolo na dlaň hrubé a jeho okraj mal tvar kalichovej časti ľaliového kvetu. Malo objem dvetisíc batov.
1KI.7.27	Ďalej zhotovil desať bronzových podvozkov. Jednotlivé podvozky boli štyri lakte dlhé, štyri lakte široké a tri lakte vysoké. 
1KI.7.28	Podvozky sa skladali z rámu a z rámových priečok. 
1KI.7.29	Na priečkach medzi rámami boli zobrazené levy, býky a cherubi a na rámoch zhora i zdola levy, býky a visiace vence. 
1KI.7.30	Každý podvozok mal štyri bronzové kolesá a bronzové osi. Na štyroch rohoch mali pod nádržou rameno. Ramená boli uliate z druhej strany s vencami. 
1KI.7.31	Jeho otvor zvnútra prečnieval obrubu o lakeť. Bol okrúhly, pevne vypracovaný s priemerom jeden a pol lakťa. Aj na otvore boli vyrezávané ozdoby. Jeho priečne lišty tvorili štvoruholníky, nie kruhy. 
1KI.7.32	Pod lištami boli štyri kolesá a ich osi boli na vozíku. Jednotlivé kolesá boli jeden a pol lakťa vysoké. 
1KI.7.33	Mali podobné zloženie ako pri bojovom voze: osi, bahry, špice a hlavy. Všetko bolo uliate. 
1KI.7.34	Na štyroch rohoch každého podvozka boli štyri ramená, ktoré z podvozka vyčnievali. 
1KI.7.35	Na vrchu podvozka bola vôkol obruba pol lakťa vysoká a dolu na podvozku boli držadlá spojené priečkami. 
1KI.7.36	Na povrchu držadiel a priečok vyryl podoby cherubov, levov a palmy na každé voľné miesto a dookola vence. 
1KI.7.37	Takto zhotovil desať podvozkov. Všetky boli rovnako uliate, mali rovnakú veľkosť a tvar.
1KI.7.38	Zhotovil aj desať bronzových nádrží. Do každej sa zmestilo štyridsať batov a mala priemer štyri lakte. Každá nádrž bola na podvozku. Podvozkov bolo desať.
1KI.7.39	Päť z nich umiestnil na južnú stranu chrámu a päť na jeho severnú stranu. More umiestnil na východ od chrámu.
1KI.7.40	Churám potom zhotovil kotlíky, lopaty a krhličky. Tak dokončil Churám všetky práce, ktoré konal pre kráľa Šalamúna na Hospodinovom dome:
1KI.7.41	dva stĺpy, guľovité hlavice na vrchole dvoch stĺpov, dva pletence na zakrytie dvoch guľovitých hlavíc na vrchole stĺpov, 
1KI.7.42	štyristo granátových jabĺk na oba pletence: dva rady granátových na každý pletenec na zakrytie dvoch guľovitých hlavíc na oboch stĺpoch, 
1KI.7.43	desať podvozkov a desať nádrží na podvozkoch, 
1KI.7.44	jedno more a pod ním dvanásť býkov, 
1KI.7.45	hrnce, lopaty, krhličky a všetko náčinie, ktoré zhotovil Churám kráľovi Šalamúnovi pre Hospodinov dom. To všetko bolo z lesklého bronzu. 
1KI.7.46	Kráľ to dal odliať v jordánskom okolí v hlinisku medzi Sukkótom a Caretánom. 
1KI.7.47	Pretože všetkých predmetov bolo ohromné množstvo, Šalamún netrval na ich vážení. Váha bronzu sa neskúmala. 
1KI.7.48	Šalamún dal zhotoviť pre Hospodinov dom rôzne predmety: zlatý oltár, zlatý stôl, na ktorom sa predkladal chlieb,
1KI.7.49	päť svietnikov z rýdzeho zlata po južnej strane a päť svietnikov po severnej strane pred zadnou sieňou, zlaté kvety, lampy a kliešte, 
1KI.7.50	misy, nože, krhličky, čaše a panvice z rýdzeho zlata. Zlaté bolo aj kovanie dvier vnútornej časti a dvere do chrámu. 
1KI.7.51	Tak sa skončili všetky práce, ktoré konal kráľ Šalamún na Hospodinovom dome. Šalamún dal potom preniesť všetky zasvätené dary svojho otca Dávida: striebro, zlato, ako aj iné predmety, a uložil ich medzi poklady Hospodinovho domu.
1KI.8.1	Vtedy zvolal Šalamún k sebe do Jeruzalema starších Izraela, všetkých kmeňových náčelníkov, predstaviteľov izraelských rodov, aby vyniesli z Dávidovho mesta, zo Siona, archu Hospodinovej zmluvy.
1KI.8.2	Ku kráľovi Šalamúnovi sa zhromaždili všetci muži Izraela počas slávnosti, čo býva v mesiaci etaním, teda v siedmom mesiaci. 
1KI.8.3	Keď sa zišli všetci starší Izraela, kňazi zdvihli archu 
1KI.8.4	a vyniesli Hospodinovu archu i stan stretávania a všetky posvätné predmety, ktoré boli v stane. Niesli to kňazi a leviti. 
1KI.8.5	Kráľ Šalamún a celá pospolitosť Izraela, čo sa k nemu zhromaždila, obetovali pred archou toľko oviec a dobytka, že sa to pre množstvo nedalo spočítať ani odhadnúť. 
1KI.8.6	Kňazi vniesli archu Hospodinovej zmluvy na jej miesto do zadnej siene chrámu, do veľsvätyne pod krídla cherubov.
1KI.8.7	Cherubi mali krídla rozpäté ponad miesto vyhradené arche, takže zhora zastierali archu a jej žrde. 
1KI.8.8	Žrde boli také dlhé, že ich konce bolo vidieť zo svätyne pred zadnou sieňou chrámu, no nie zvonku. Zostali tam až dodnes.
1KI.8.9	V arche boli iba dve kamenné tabule, ktoré ta vložil Mojžiš na Horebe, kde Hospodin uzavrel zmluvu s Izraelitmi po ich odchode z Egypta.
1KI.8.10	Keď kňazi vychádzali zo svätyne, oblak naplnil Hospodinov dom, 
1KI.8.11	takže kňazi nemohli konať službu pre oblak. To Hospodinova sláva naplnila jeho dom.
1KI.8.12	Vtedy povedal Šalamún:
1KI.8.12	„Hospodin sa rozhodol bývať v mrákave.
1KI.8.13	Tak som ti postavil dom za obydlie,
1KI.8.13	miesto na trvalé bývanie.“
1KI.8.14	Potom sa kráľ obrátil a pozdravil celé zhromaždenie Izraela. Celé zhromaždenie Izraela pritom stálo. 
1KI.8.15	Povedal: „Nech je zvelebený Hospodin, Boh Izraela, ktorý vlastnou rukou splnil to, čo svojimi ústami sľúbil môjmu otcovi Dávidovi: 
1KI.8.16	‚Odo dňa, keď som vyviedol svoj izraelský ľud z Egypta, nezvolil som si v žiadnom izraelskom kmeni mesto na stavbu domu, v ktorom by prebývalo moje meno, ale vyvolil som si Dávida, aby bol nad Izraelom, mojím ľudom.‘ 
1KI.8.17	Už môj otec Dávid zamýšľal postaviť dom na počesť mena Hospodina, Boha Izraela. 
1KI.8.18	Hospodin však môjmu otcovi Dávidovi povedal: ‚Správne si postupoval, keď si mal na mysli stavbu domu na počesť môjho mena. 
1KI.8.19	Ten dom však nepostavíš ty, ale tvoj syn, ktorého splodíš. On postaví dom na počesť môjho mena.‘
1KI.8.20	Hospodin svoj daný sľub splnil. Nastúpil som po svojom otcovi Dávidovi, zasadol som na trón Izraela, ako to sľúbil Hospodin, a postavil som dom na počesť mena Hospodina, Boha Izraela. 
1KI.8.21	Pripravil som tam miesto pre archu, v ktorej je Hospodinova zmluva, ktorú uzavrel s našimi otcami, keď ich vyviedol z Egypta.“
1KI.8.22	Potom sa postavil Šalamún pred Hospodinov oltár v prítomnosti celého zhromaždenia Izraela, vystrel dlane k nebu
1KI.8.23	a hovoril: „Hospodin, Bože Izraela, niet tebe podobného Boha ani hore na nebi, ani dole na zemi. Ty zachovávaš zmluvu a priazeň svojim služobníkom, ktorí sú ti celým srdcom oddaní.
1KI.8.24	Ty si splnil svojmu služobníkovi Dávidovi, môjmu otcovi, čo si mu sľúbil. Sám si mu sľúbil a sám i splnil, ako to dnes vidno. 
1KI.8.25	Teraz však Hospodin, Bože Izraela, splň svojmu služobníkovi a môjmu otcovi Dávidovi aj prísľub, keď si povedal: ‚Neostaneš bez nástupcu, ktorý by predo mnou sedel na izraelskom tróne, pokiaľ tvoji synovia budú dbať na svoju cestu, aby sa správali tak ako ty.‘
1KI.8.26	Teraz teda, Bože Izraela, nech sa teda dosvedčí pravdivosť tvojich slov, ktoré si dal svojmu služobníkovi a môjmu otcovi Dávidovi.
1KI.8.27	Môže vôbec Boh prebývať na zemi? Veď samotné nebesia, ba ani najvyššie nebo ťa nemôžu obsiahnuť! Tým menej tento dom, ktorý som postavil.
1KI.8.28	Skloň sa k modlitbe svojho služobníka a k jeho úpeniu, ó, Hospodin, Bože môj, aby si vypočul jeho úpenlivú modlitbu, ktorú ti tvoj služobník dnes predkladá.
1KI.8.29	Nechže sú tvoje oči nocou-dňom upreté na tento dom, na miesto, o ktorom si sa vyslovil, že tam bude tvoje meno. Vypočuj modlitbu, ktorú ti tvoj služobník predkladá na tomto mieste.
1KI.8.30	Počuj úpenlivé volanie svojho služobníka a svojho izraelského ľudu, keď sa budú modliť smerom k tomuto miestu. Vypočuj zo svojho nebeského sídla, a keď vypočuješ, odpusť!
1KI.8.31	Ak by sa niekto prehrešil voči svojmu blížnemu a ten ho bude žiadať, aby sa zaprisahal kliatbou, a ten príde zložiť prísahu pred tvoj oltár v tomto dome, 
1KI.8.32	ty vypočuj v nebi, zakroč a rozsúď svojich služobníkov. Vinníka uznaj vinným a jeho vlastné počínanie uvaľ na neho. Spravodlivého sa zastaň a odmeň ho, ako si zaslúži.
1KI.8.33	Ak tvoj izraelský ľud utrpí od nepriateľov porážku, pretože zhrešil proti tebe, no potom by sa k tebe obrátil, vzýval tvoje meno, modlil sa a doprosoval sa ťa v tomto dome,
1KI.8.34	ty v nebi ho vypočuj. Odpusť hriech svojho izraelského ľudu a priveď ho späť do jeho vlasti.
1KI.8.35	Ak by sa zavrelo nebo a nebolo by dažďa, pretože zhrešili proti tebe, no potom by sa modlili smerom k tomuto miestu, vzývali by tvoje meno a odvrátili by sa od svojich hriechov, lebo si ich pokoril,
1KI.8.36	ty v nebi, vypočuj ich. Odpusť hriech svojich služobníkov a svojho izraelského ľudu. Vyuč ich správnej ceste, po ktorej majú kráčať a zošli dážď svojej krajine, ktorú si dal svojmu ľudu za dedičstvo.
1KI.8.37	Ak by zavládol v krajine hlad, mor, obilná hrdza, sneť, ak by sa vyskytli kobylky či chrobač, ak by nepriateľ ohrozoval ľud vo vlastných bránach, za každej pohromy a v každej chorobe,
1KI.8.38	každú modlitbu a úpenlivé volanie kohokoľvek zo všetkého tvojho izraelského ľudu, ak by pocítili výčitky svedomia a vystreli ruky k tomuto miestu, 
1KI.8.39	ty vo svojom nebeskom sídle vypočuj a odpusť! Zakroč a odplať každému podľa jeho celkového správania, podľa ktorého spoznáš jeho srdce. Veď jedine ty poznáš srdce všetkých ľudských synov,
1KI.8.40	aby si ťa ctili, kým len budú žiť v krajine, ktorú si dal našim otcom.
1KI.8.41	Keby aj cudzinec, ktorý nepatrí k tvojmu izraelskému ľudu, prišiel z ďalekej krajiny pre tvoje meno,
1KI.8.42	pretože cudzinci sa dozvedia o tvojom veľkom mene, o tvojej mocnej ruke a tvojom vystretom ramene, keby teda niekto z nich prišiel a modlil by sa smerom k tomuto domu, 
1KI.8.43	ty vo svojom nebeskom sídle vypočuj všetko, o čo bude k tebe cudzinec volať. Nech poznajú všetky národy zeme tvoje meno, uctia si ťa tak ako tvoj ľud Izrael a uvedomia si, že tento dom, ktorý som postavil, nesie tvoje meno.
1KI.8.44	Ak by sa tvoj ľud vypravil do vojny proti svojmu nepriateľovi cestou, ktorou ho vyšleš, a modlil by sa k Hospodinovi smerom k mestu, ktoré si si vyvolil, a k domu, ktorý som postavil na počesť tvojho mena, 
1KI.8.45	vypočuj v nebi jeho modlitbu a úpenlivé volanie a urob nápravu.
1KI.8.46	Ak by proti tebe zhrešili — lebo nieto človeka, ktorý by nezhrešil — a ty sa na nich nahneváš a vydáš ich nepriateľovi, takže ich nepriatelia odvlečú ako zajatcov do ďalekej či blízkej nepriateľskej krajiny,
1KI.8.47	no v krajine, kam boli odvlečení, vstúpia do seba, obrátia sa a budú ťa v krajine svojich väzniteľov prosiť o zmilovanie: ‚Zhrešili sme, previnili sme sa, konali sme svojvoľne;‘
1KI.8.48	ak by sa obrátili k tebe celým srdcom a celou dušou v krajine svojich nepriateľov, ktorí ich ta odvliekli a modlili by sa k tebe, smerom k svojej vlasti, ktorú si dal ich otcom, k mestu, ktoré si si zvolil, a k domu, ktorý som postavil na počesť tvojho mena,
1KI.8.49	ty vo svojom nebeskom sídle vypočuj ich modlitbu i úpenlivé volanie a urob nápravu. 
1KI.8.50	Odpusť svojmu ľudu, ktorý proti tebe zhrešil, a vzbuď u ich väzniteľov súcit, aby sa nad nimi zľutovali. 
1KI.8.51	Veď sú tvojím ľudom a tvojím dedičstvom, ktoré si vyviedol z Egypta, z tej železnej pece.
1KI.8.52	Všimni si úpenlivé volanie svojho služobníka a vzdychy svojho izraelského ľudu, aby si počul všetko, o čo budú k tebe volať. 
1KI.8.53	Veď si ho oddelil za dedičstvo spomedzi všetkých národov zeme, ako si to prisľúbil prostredníctvom svojho služobníka Mojžiša, keď si vyviedol našich predkov z Egypta, ó, Pane, Hospodin!“
1KI.8.54	Keď Šalamún dokončil celú túto modlitbu k Hospodinovi, celú túto úpenlivú prosbu, vstal spred Hospodinovho oltára, kde kľačal na kolenách s dlaňami vystretými k nebu. 
1KI.8.55	Postavil sa a požehnal mohutným hlasom celé zhromaždenie Izraela: 
1KI.8.56	„Nech je zvelebený Hospodin, ktorý dal odpočinok svojmu izraelskému ľudu celkom tak, ako sľúbil. Nevypadlo jediné slovo zo všetkých vzácnych sľubov, ktoré sprostredkoval jeho služobník Mojžiš.
1KI.8.57	Nech zostáva Hospodin, náš Boh s nami, ako býval s našimi otcami. Nech nás neopustí a nezavrhne,
1KI.8.58	ale nakloní si naše srdcia k sebe, aby sme kráčali po všetkých jeho cestách a dodržiavali všetky jeho prikázania, jeho ustanovenia a jeho právne predpisy, ktoré nariadil našim otcom. 
1KI.8.59	Tieto moje slová, ktorými som prosil Hospodina, nech sú Hospodinovi, nášmu Bohu blízke vo dne i v noci, aby vydobyl právo svojmu služobníkovi i svojmu izraelskému ľudu, kedykoľvek to potrebuje, 
1KI.8.60	aby tak všetky národy zeme poznali, že len Hospodin je Boh a nikto iný.
1KI.8.61	Oddajte sa srdcom úplne Hospodinovi, nášmu Bohu, aby ste chodili podľa jeho ustanovení a dodržiavali jeho prikázania ako dnes.“
1KI.8.62	Potom kráľ a s ním celý Izrael priniesli obety Hospodinovi. 
1KI.8.63	Šalamún priniesol Hospodinovi ako obetu spoločenstva dvadsaťdvatisíc kusov dobytka a stodvadsaťtisíc oviec. Tak posvätil kráľ a všetci Izraeliti Hospodinov dom.
1KI.8.64	V ten deň posvätil kráľ stred nádvoria, ktoré je pred Hospodinovým domom, lebo tam pripravil spaľovanú obetu, pokrmovú obetu a tučné kusy obiet spoločenstva. Bronzový oltár, ktorý bol pred Hospodinom, nestačil zvládnuť spaľované obety, pokrmové obety i tučné kusy obiet spoločenstva.
1KI.8.65	V tom čase usporiadal Šalamún a s ním celý Izrael pred Hospodinom, naším Bohom, slávnosť. Zišlo sa mohutné zhromaždenie od cesty do Chamátu až po Egyptský potok. Slávilo sa dva razy po sedem dní, spolu štrnásť dní. 
1KI.8.66	Na ôsmy deň ľudí prepustili. Tí dobrorečili kráľovi a odišli domov natešení s dobrou mysľou za všetko dobrodenie, ktoré preukázal Hospodin svojmu služobníkovi Dávidovi a svojmu izraelskému ľudu.
1KI.9.1	Keď Šalamún dokončil stavbu Hospodinovho domu, kráľovského paláca a všetkého, čo mienil vykonať,
1KI.9.2	zjavil sa mu Hospodin druhý raz odvtedy, ako sa mu predtým zjavil v Gibeóne.
1KI.9.3	Hospodin mu povedal: „Vypočul som tvoju modlitbu a tvoju úpenlivú prosbu, ktorými si sa ku mne utiekal. Posvätil som tento dom, ktorý si postavil, aby tam trvalo prebývalo moje meno. Moje oči a moje srdce tam budú ustavične.
1KI.9.4	Ak budeš chodievať predo mnou tak, ako chodieval tvoj otec Dávid, bezúhonne a úprimne, konať tak, ako som ti prikázal, zachovávať moje ustanovenia a právne predpisy, 
1KI.9.5	trvale upevním tvoj kráľovský trón nad Izraelom, ako som sľúbil tvojmu otcovi Dávidovi. Neostaneš na izraelskom tróne bez nástupcu.
1KI.9.6	Ak sa však vy i vaši synovia odvrátite odo mňa a nebudete dodržiavať moje prikázania a moje ustanovenia, ktoré som vám uložil, ale pôjdete slúžiť iným bohom a budete ich uctievať,
1KI.9.7	vyhubím Izrael z povrchu krajiny, ktorú som dal im, a dom, ktorý som zasvätil svojmu menu, zavrhnem od seba. Izrael sa stane odstrašujúcim príkladom a terčom posmechu pre všetky národy.
1KI.9.8	Pokiaľ ide o tento nádherný dom, zarazí sa a zhíkne každý, kto prejde popri ňom. Na otázku: ‚Prečo sa Hospodin takto zachoval k tejto krajine a k tomuto domu?‘,
1KI.9.9	dostanú odpoveď: ‚Preto, že opustili svojho Boha, Hospodina, ktorý vyviedol ich otcov z Egypta, a pridŕžali sa iných bohov, uctievali ich a slúžili im. Preto Hospodin, ich Boh, dopustil na nich všetku túto pohromu.‘“
1KI.9.10	Po dvadsiatich rokoch, počas ktorých staval Šalamún obe budovy, Hospodinov dom a kráľovský palác,
1KI.9.11	a počas ktorých dodával týrsky kráľ Chirám Šalamúnovi cédrové a cyprusové drevo i zlato, podľa všetkých jeho prianí, dal kráľ Šalamún Chirámovi dvadsať miest v Galilei. 
1KI.9.12	Chirám sa vybral z Týru prezrieť si tie mestá, ktoré mu dal Šalamún, no nepáčili sa mu. 
1KI.9.13	Povedal: „Brat môj, čo si mi to dal za mestá?“ Nazval ich menom Kabúl
1KI.9.14	Chirám totiž poslal kráľovi stodvadsať talentov zlata.
1KI.9.15	Cieľom nútených prác, ktoré zaviedol kráľ Šalamún, bolo postaviť Hospodinov dom, vlastný palác, Millo, jeruzalemské múry, Chacór, Megiddo a Gezer.
1KI.9.16	Faraón, egyptský kráľ, sa vypravil, dobyl Gezer a vypálil ho. Kanaánčanov, obyvateľov mesta, pobil a dal ho do vena svojej dcére, Šalamúnovej žene.
1KI.9.17	Potom Šalamún znovu vybudoval Gezer, Dolný Bét-Chorón,
1KI.9.18	Baalat, Tamár na púšti, 
1KI.9.19	všetky zásobovacie mestá, čo mal, ďalej mestá pre vojnové vozy a jazdu i čo hodlal Šalamún postaviť v Jeruzaleme, na Libanone a na celom území, kde vládol.
1KI.9.20	Všetok ľud, čo zostal z Amorejčanov, Chetitov, Perizzejcov, Chivvijov a Jebúsejov, ktorí nemali izraelský pôvod,
1KI.9.21	ich potomkov, ktorí po nich zostali v krajine a ktorých Izraeliti nestihli vyhubiť kliatbou, podrobil Šalamún až dodnes núteným prácam.
1KI.9.22	Z Izraelitov však Šalamún nikoho nezotročil, lebo tí mu slúžili ako vojaci, úradníci, hodnostári, dôstojníci, velitelia vojnových vozov a jazdectva. 
1KI.9.23	Hlavných dozorcov nad Šalamúnovým dielom bolo päťstopäťdesiat. Tí viedli ľud, čo vykonával práce. 
1KI.9.24	Keď sa faraónova dcéra presťahovala z Dávidovho mesta do svojho domu, ktorý pre ňu postavil, dal sa budovať Millo.
1KI.9.25	Šalamún prinášal trikrát do roka spaľované obety a obety spoločenstva na oltári, ktorý postavil Hospodinovi a pálil tymian pred ním. Tak dokončil chrám.
1KI.9.26	Kráľ Šalamún vybudoval loďstvo v Ecjón-Geberi, ktorý je pri Elóte na pobreží Trstinového mora v Edómsku.
1KI.9.27	Chirám vyslal na lode svojich služobníkov, skúsených námorníkov, k služobníkom Šalamúnovým.
1KI.9.28	Plavili sa do Ofíru, odkiaľ priviezli štyristodvadsať talentov zlata a odovzdali to kráľovi Šalamúnovi.
1KI.10.1	Keď sa kráľovná zo Šeby dopočula, čo Šalamún urobil pre meno Hospodina, prišla ho vyskúšať hlavolamami.
1KI.10.2	Do Jeruzalema pricestovala s veľmi početným sprievodom, s ťavami, ktoré niesli voňavky i veľké množstvo zlata a drahokamy. Keď prišla k Šalamúnovi, rokovala s ním o všetkom, čo si zaumienila. 
1KI.10.3	Šalamún jej však dal odpoveď na všetky otázky. Pre kráľa nebolo nič neriešiteľné, aby jej nevedel odpovedať. 
1KI.10.4	Keď kráľovná zo Šeby uzrela všetku Šalamúnovu múdrosť, dom, ktorý postavil, 
1KI.10.5	jedlá na jeho stole, miesta jeho hodnostárov, zdvorilosť jeho sluhov a ich odev, jeho čašníkov, spaľovanú obetu, ktorú prinášal v Hospodinovom dome, ostala celkom bez seba. 
1KI.10.6	Povedala kráľovi: „Pravdou je, čo som počula doma o tvojich slovách a o tvojej múdrosti. 
1KI.10.7	Neverila som však správam, kým som neprišla a nepresvedčila sa. Ako vidno, neoznámili mi toho ani polovicu. Múdrosťou a blahobytom si predstihol povesť, ktorú som počula. 
1KI.10.8	Môžu si blahoželať tvoji muži, títo tvoji služobníci, že ti ustavične slúžia a počúvajú tvoju múdrosť. 
1KI.10.9	Nech je zvelebený Hospodin, tvoj Boh, ktorý si ťa obľúbil a dosadil na trón Izraela. Pretože Hospodin neskonalo miluje Izrael, ustanovil ťa za kráľa, aby si presadzoval právo a spravodlivosť.“
1KI.10.10	Potom darovala kráľovi stodvadsať talentov zlata, veľké množstvo voňaviek a drahokamov. Nikdy sa už nedoviezlo toľko voňaviek, ako darovala kráľovná zo Šeby kráľovi Šalamúnovi. 
1KI.10.11	Aj Chirámove lode, ktoré privážali z Ofíru zlato, dovážali odtiaľ veľké množstvo algumového dreva a drahokamy.
1KI.10.12	Algumové drevo použil kráľ na zábradlie pre Hospodinov dom a kráľovský palác, i na citary a harfy pre spevákov. Toľko algumového dreva sa už nikdy nedoviezlo, ba dnes ho už ani nevidieť. 
1KI.10.13	Kráľ Šalamún splnil kráľovnej zo Šeby všetko, čo si len zažiadala. Okrem toho ju Šalamún aj kráľovsky obdaroval. Nato sa i so svojím služobníctvom odobrala do svojej vlasti.
1KI.10.14	Zlato, ktoré sa dostávalo Šalamúnovi za jeden rok, vážilo šesťstošesťdesiatšesť talentov,
1KI.10.15	okrem príjmov od kupcov a zisku z karaván, od všetkých kráľov Arábie a od správcov krajiny. 
1KI.10.16	Kráľ Šalamún zhotovil dvesto štítov z tepaného zlata. Na jeden štít spotreboval šesťsto šeklov zlata.
1KI.10.17	Ďalej zhotovil tristo menších štítov z tepaného zlata. Na jeden štít spotreboval tri miny zlata. Kráľ ich uložil v Dome libanonského lesa.
1KI.10.18	Ďalej kráľ zhotovil veľký trón zo slonoviny a obložil ho rýdzim zlatom. 
1KI.10.19	Trón mal šesť stupňov. Vzadu mal zaoblené záhlavie, po oboch stranách kresla mal operadlá a vedľa nich stála dvojica levov. 
1KI.10.20	Na šiestich stupňoch tam stálo z oboch strán dvanásť levov. Také niečo sa nezhotovilo pre žiadne kráľovstvo. 
1KI.10.21	Všetky nádoby na pitie kráľa Šalamúna boli zlaté a všetky predmety Domu libanonského lesa boli z rýdzeho zlata. Striebro sa nepoužívalo. To za čias Šalamúna nemalo nijakú cenu. 
1KI.10.22	Kráľ mal na mori spolu s Chirámovým loďstvom i zámorské lode. Tie priplávali raz za tri roky a dovážali zlato, striebro, slonovinu, opice a pávy.
1KI.10.23	Kráľ Šalamún prevyšoval bohatstvom a múdrosťou všetkých kráľov zeme. 
1KI.10.24	Celý svet navštevoval Šalamúna, aby počul jeho múdrosť, ktorú mu Boh vložil do srdca.
1KI.10.25	Pritom každý priniesol aj nejaký dar: strieborné alebo zlaté nádoby, šatstvo, zbrane, voňavky, kone a mulice, a to rok čo rok.
1KI.10.26	Kráľ Šalamún si zadovážil vozy a jazdcov, takže mal tisícštyristo vozov a dvanásťtisíc jazdcov. Rozmiestnil ich v mestách pre vojnové vozy a pri sebe v Jeruzaleme.
1KI.10.27	Kráľ zadovážil v Jeruzaleme toľko striebra ako kamenia a cédrového dreva ako divých figovníkov, ktorých je na Nížine hojnosť.
1KI.10.28	Kone sa pre Šalamúna dovážali z Egypta a z Kúy. Kráľovskí nakupovači ich dostávali z Kúy za bežnú cenu. 
1KI.10.29	Z Egypta sa bojový voz vyvážal za šesťsto šeklov striebra, kôň za stopäťdesiat. Tak sa ich prostredníctvom vyvážalo pre všetkých kráľov chetitských a sýrskych.
1KI.11.1	Kráľ Šalamún miloval mnohé cudzinky: faraónovu dcéru, Moábčanky, Ammónčanky, Edómčanky, Sidončanky, Chetitky.
1KI.11.2	Pochádzali z národov, o ktorých vydal Hospodin Izraelitom zákaz: „Nestýkajte sa s nimi a ony nech sa nestýkajú s vami. Mohli by nakloniť vaše srdce k svojim bohom.“ Šalamún k nim prilipol láskou.
1KI.11.3	Mal sedemsto urodzených žien a tristo vedľajších žien. Jeho ženy mu odvrátili srdce. 
1KI.11.4	Keď Šalamún zostarel, ženy v ňom vzbudili taký záujem o iné božstvá, že prestal byť plne oddaný svojmu Bohu Hospodinovi, ako bol jeho otec Dávid. 
1KI.11.5	Šalamún chodil za Aštartou, bohyňou Sidončanov, za Milkómom, ohavou Ammónčanov. 
1KI.11.6	Robil to, čo sa priečilo Hospodinovi, a nenasledoval naplno Hospodina ako jeho otec Dávid. 
1KI.11.7	Vtedy postavil Šalamún na vrchu oproti Jeruzalemu výšinu Kemóšovi, ohave Moábčanov a Molochovi, ohave Ammónčanov.
1KI.11.8	To isté urobil pre všetky svoje ženy cudzinky, ktoré prinášali svojim božstvám kadidlové a iné obety. 
1KI.11.9	Hospodin sa rozhneval na Šalamúna, pretože sa srdcom odklonil od neho, Boha Izraela, ktorý sa mu dvakrát zjavil,
1KI.11.10	a zakázal mu chodiť za inými bohmi. Ale on nezachoval, čo Hospodin prikázal.
1KI.11.11	Hospodin povedal Šalamúnovi: „Pretože sa ti stalo, že nezachovávaš moju zmluvu a moje ustanovenia, ktoré som ti prikázal, musím ti odňať kráľovstvo a dať ho tvojmu služobníkovi.
1KI.11.12	Pre tvojho otca Dávida to síce neurobím, kým žiješ, ale odnímem z neho za vlády tvojho syna.
1KI.11.13	Ani jemu však nevezmem celé kráľovstvo. Jeden kmeň ponechám tvojmu synovi pre môjho služobníka Dávida a Jeruzalem, ktorý som si vyvolil.“
1KI.11.14	Hospodin vzbudil Šalamúnovi protivníka v Edómčanovi Hadadovi, ktorý pochádzal z edómskeho kráľovského rodu. 
1KI.11.15	Za Dávidovho pobytu v Edóme sa vybral veliteľ vojska Joáb pochovať padlých, pričom pobil všetkých mužov v Edómsku.
1KI.11.16	Joáb tam totiž s celým Izraelom pobudol šesť mesiacov, kým nevyhubil všetkých mužov v Edómsku. 
1KI.11.17	Hadad však ušiel s niektorými Edómčanmi zo služobníkov svojho otca a odišiel do Egypta. Hadad bol vtedy len chlapček. 
1KI.11.18	Keď sa pohli z Midjánu, prišli do Paránu a pribrali si tamojších mužov. Potom prišli do Egypta k egyptskému kráľovi, faraónovi. Ten mu poskytol prístrešie, zabezpečil stravu a pridelil mu pôdu. 
1KI.11.19	Hadad si získal značnú priazeň u faraóna, takže mu dal za ženu manželkinu sestru, sestru vznešenej pani Tachpenes. 
1KI.11.20	Tachpenesina sestra mu porodila syna Genubata. Tak sa dostal Genubat do faraónovho domu medzi faraónových synov.
1KI.11.21	Hadad sa v Egypte dopočul, že sa Dávid uložil k svojim predkom a že zomrel i veliteľ vojska Joáb. Hadad požiadal faraóna: „Dovoľ mi odísť do svojej krajiny.“ 
1KI.11.22	Faraón sa spýtal: „Čo ti u mňa chýba, že zrazu chceš odísť do svojej krajiny?“ Odpovedal: „Nič. No aj tak ma prepusť.“
1KI.11.23	Boh vzbudil Šalamúnovi ďalšieho protivníka v Eljadovom synovi Rezónovi, ktorý ušiel od svojho pána Hadad-Ezera, kráľa Coby.
1KI.11.24	Obklopil sa mužstvom a stal sa veliteľom záškodníkov. Keď ich Dávid nivočil, odišli do Damasku, kde sa usadili a tam i vládli.
1KI.11.25	Spolu s hrozbou, ktorú predstavoval Hadad, sa stal po celú Šalamúnovu vládu protivníkom Izraela. Staval sa voči Izraelu nepriateľsky a vládol nad Sýriou.
1KI.11.26	Aj Jarobeám, Nebátov syn, Efraťan z Ceredy, ktorého ovdovená matka sa volala Cerua, Šalamúnov služobník, sa vzbúril proti kráľovi. 
1KI.11.27	Vzburu proti kráľovi podnietila táto okolnosť: Šalamún budoval Millo a zahŕňal priehlbeň v meste svojho otca Dávida.
1KI.11.28	Jarobeám bol veľmi schopný muž. Keď Šalamún videl, aký je ten mladík pracovitý, ustanovil ho za správcu nad všetkou nútenou prácou Jozefovho domu. 
1KI.11.29	Keď raz vyšiel Jarobeám z Jeruzalema, stretol ho na ceste prorok, Šilčan Achija. Mal na sebe nový plášť. Na poli boli len oni dvaja.
1KI.11.30	Tu uchopil Achija nový plášť, čo mal na sebe, a roztrhal ho na dvanásť kusov. 
1KI.11.31	Jarobeámovi povedal: „Vezmi si desať kusov, lebo takto vraví Hospodin, Boh Izraela: ‚Odtrhnem kráľovstvo od Šalamúna a tebe dám z neho desať kmeňov.
1KI.11.32	Zo všetkých izraelských kmeňov mu zostane len jeden. To pre môjho služobníka Dávida a Jeruzalem, mesto, ktoré som si vyvolil, zo všetkých izraelských kmeňov.
1KI.11.33	Pretože ma opustili a uctievali sidonskú bohyňu Aštartu, moábskeho boha Kemóša a ammónskeho boha Milkóma. Nechodili po mojich cestách a zanedbávali to, čo uznávam za správne, totiž moje ustanovenia a právne predpisy; Šalamún konal ináč ako jeho otec Dávid.
1KI.11.34	Kráľovstvo mu však z rúk nevytrhnem, ale ho ponechám doživotne kniežaťom, pre môjho služobníka Dávida, ktorého som si vyvolil a ktorý zachovával moje prikázania a ustanovenia.
1KI.11.35	Z rúk jeho syna však odnímem kráľovstvo s desiatimi kmeňmi a dám ho tebe.
1KI.11.36	Jeho synovi ponechám jeden kmeň, aby sa tak navždy uchovala svieca môjmu služobníkovi Dávidovi predo mnou v Jeruzaleme, v meste, ktoré som si vyvolil, aby tam zostávalo moje meno.
1KI.11.37	Teba si však vezmem, aby si vládol nad všetkým, čo len chceš. Staneš sa kráľom nad Izraelom. 
1KI.11.38	Ak poslúchneš všetko, čo ti prikážem, ak budeš chodiť po mojich cestách, konať to, čo uznávam za správne, zachovávať moje ustanovenia a moje príkazy, ako to robil môj služobník Dávid, zostanem s tebou a postavím ti trvalý dom, ako som postavil Dávidovi, a dám ti Izrael.
1KI.11.39	Pokorím tak síce Dávidovo potomstvo, no nie navždy.‘“
1KI.11.40	Šalamún sa pokúšal Jarobeáma usmrtiť. Ten sa však vzchopil a ušiel do Egypta k egyptskému kráľovi Šišakovi. V Egypte zostal až do Šalamúnovej smrti.
1KI.11.41	Ostatné Šalamúnove príbehy, všetko, čo vykonal, i jeho múdrosť, sú zapísané v Knihe Šalamúnových kroník.
1KI.11.42	Šalamún vládol v Jeruzaleme nad celým Izraelom štyridsať rokov. 
1KI.11.43	Keď sa Šalamún uložil k svojim predkom, pochovali ho v meste jeho otca Dávida. Po ňom sa stal kráľom jeho syn Rechabeám.
1KI.12.1	Rechabeám sa odobral do Síchemu, lebo ta prišiel celý Izrael, aby ho ustanovil za kráľa.
1KI.12.2	Keď sa o tom dozvedel Nebátov syn Jarobeám za svojho pobytu v Egypte, kam ušiel pred kráľom Šalamúnom, vyčkával v Egypte.
1KI.12.3	Poslali poňho a pozvali ho naspäť. Jarobeám prišiel s celým zhromaždením Izraela a predostrel Rechabeámovi žiadosť: 
1KI.12.4	„Tvoj otec položil na nás ťažké jarmo. Ty nám teraz zmierni tvrdú službu svojho otca a ťažké jarmo, ktoré na nás uvalil, a my ti budeme slúžiť.“
1KI.12.5	Odpovedal im: „Odíďte a vráťte sa ku mne o tri dni.“ Ľud odišiel. 
1KI.12.6	Kráľ Rechabeám sa radil so staršími, ktorí slúžili ešte jeho nebohému otcovi Šalamúnovi. Spýtal sa: „Akú mám dať podľa vás odpoveď tomuto ľudu?“ 
1KI.12.7	Povedali mu: „Ak sa dnes podvolíš tomuto ľudu, keď im poslúžiš, vyhovieš im a sľúbiš im nápravu, budú ti stále slúžiť.“
1KI.12.8	Nedbal však na radu, ktorú mu dávali starší, ale sa radil so svojimi rovesníkmi, ktorí mu slúžili. 
1KI.12.9	Spýtal sa ich: „Akú mám dať podľa vás odpoveď tomuto ľudu, ktorý mi predostrel žiadosť: ‚Zmierni jarmo, ktoré na nás uvalil tvoj otec‘?“ 
1KI.12.10	Jeho rovesníci mu navrhli: „Takto povedz tomuto ľudu, ktorý sa k tebe obrátil so žiadosťou: ‚Tvoj otec nám priťažil jarmo, ty nám ho však zmierni.‘ Povedz im: ‚Mám hrubší malíček, než mal môj otec bedrá. 
1KI.12.11	Môj otec vám teda uložil ťažké jarmo? Ja vám ho ešte priťažím! Môj otec vás švihal bičmi? Ja vás budem mlátiť korbáčmi!‘“
1KI.12.12	Keď sa na tretí deň dostavil Jarobeám a všetok ľud k Rechabeámovi, ako to prikázal kráľ, keď povedal: „Vráťte sa ku mne na tretí deň,“ 
1KI.12.13	kráľ dal ľudu tvrdú odpoveď. Nedbal na radu, ktorú mu dávali starší,
1KI.12.14	ale hovoril s nimi podľa rady mládencov: „Môj otec vám uložil ťažké jarmo? Ja vám ho ešte priťažím! Môj otec vás švihal bičmi? Ja vás budem mlátiť korbáčmi!“ 
1KI.12.15	Kráľ ľudu nevyhovel. Tak to zariadil Hospodin, že sa splnilo jeho slovo, ktoré po Šilčanovi Achijovi odkázal Nebátovmu synovi Jarobeámovi.
1KI.12.16	Keď celý Izrael videl, že ho kráľ nevypočul, dal mu ľud túto odpoveď:
1KI.12.16	„Aký podiel máme v Dávidovi?
1KI.12.16	Nemáme dedičstvo v Izajovom synovi!
1KI.12.16	Do svojich stanov, Izrael!
1KI.12.16	Teraz sa, Dávid, staraj o svoj dom!“
1KI.12.16	Nato Izrael odišiel do svojich stanov.
1KI.12.17	Rechabeám kraľoval iba nad Izraelitmi usadenými v judských mestách.
1KI.12.18	Keď kráľ Rechabeám vyslal ta Adoráma, správcu nútených prác, celý Izrael ho kameňoval, kým neskonal. Samotný kráľ Rechabeám horko-ťažko nasadol na voz a ušiel do Jeruzalema. 
1KI.12.19	Tak sa vzbúril Izrael proti Dávidovmu domu a to trvá dodnes.
1KI.12.20	Keď sa všetok Izrael dozvedel, že sa Jarobeám vrátil, poslali poňho do zhromaždenia a ustanovili ho za kráľa nad celým Izraelom. Dávidovho domu sa okrem Júdovho kmeňa nezastal nikto. 
1KI.12.21	Keď prišiel Rechabeám do Jeruzalema, zhromaždil do boja proti domu Izraela celý Júdov dom a Benjamínov kmeň, spolu stoosemdesiattisíc vybraných vojakov, aby vrátili kráľovstvo Šalamúnovmu synovi Rechabeámovi.
1KI.12.22	Boh vtedy oslovil Šemaju, Božieho muža: 
1KI.12.23	„Povedz Šalamúnovmu synovi Rechabeámovi, judskému kráľovi, celému Júdovmu domu, Benjamínovi a ostatnému ľudu: 
1KI.12.24	‚Takto vraví Hospodin: Netiahnite do boja proti svojim bratom Izraelitom. Nech sa každý vráti domov, lebo ja som pôvodcom tohto rozdelenia. Tí poslúchli Hospodina a podľa jeho slova upustili od výpravy.‘“
1KI.12.25	Jarobeám prebudoval Síchem v Efrajimskom pohorí a usadil sa v ňom. Odtiaľ potom odišiel a opevnil Penuel. 
1KI.12.26	Jarobeám uvažoval: „Za terajšieho stavu by mohlo kráľovstvo opäť pripadnúť Dávidovmu domu. 
1KI.12.27	Ak by tento ľud chodil obetovať do Hospodinovho domu v Jeruzaleme, priklonilo by sa srdce tohto ľudu k ich pánovi, judskému kráľovi Rechabeámovi. Mňa by zabili a vrátili by sa k nemu.“ 
1KI.12.28	Kráľ sa preto rozhodol zhotoviť dve zlaté teľatá a ľudu povedal: „Dosť ste sa už nachodili do Jeruzalema. Tu máš, Izrael, svojich bohov, ktorí ťa vyviedli z Egypta.“
1KI.12.29	Jedno umiestnil v Bételi a druhé dal do Dánu.
1KI.12.30	Toto opatrenie zvádzalo na hriech. Za jedným teľaťom musel ľud putovať až do Dánu.
1KI.12.31	Zriadil i svätyne na výšinách a spomedzi obyčajného ľudu ustanovil kňazov, ktorí nepochádzali z Léviho rodu.
1KI.12.32	V ôsmom mesiaci, pätnásteho dňa toho istého mesiaca, Jarobeám zaviedol sviatok podobný tomu, aký býval v Judsku, a na oltári obetoval spaľované obety. Takto urobil v Bételi, aby mohol obetovať teľatám, ktoré zhotovil. V Bételi ustanovil kňazov pre výšiny, ktoré zriadil. 
1KI.12.33	Vystúpil k oltáru, ktorý tam zriadil. Bolo to pätnásteho dňa ôsmeho mesiaca, v mesiaci podľa vlastného nápadu. Tak zaviedol pre Izraelitov sviatok a vystúpil k oltáru, aby vykonal kadidlovú obetu.
1KI.13.1	Práve vtedy, keď Jarobeám stál pri oltári, aby vykonal kadidlovú obetu, prišiel z Judska do Bételu Boží muž s odkazom od Hospodina. 
1KI.13.2	Na Hospodinov pokyn zvolal proti oltáru: „Oltár, oltár! Takto vraví Hospodin: ‚Dávidovmu domu sa narodí syn menom Joziáš. Ten bude na tebe obetovať kňazov z výšin, ktorí budú na tebe konať kadidlové obety. Ba aj ľudské kosti budú na tebe páliť.‘“
1KI.13.3	Zároveň dal aj znamenie. „Toto bude znamením, že hovoril Hospodin: Oltár sa roztrhne a popol z neho sa vysype.“ 
1KI.13.4	Keď kráľ Jarobeám počul hrozbu Božieho muža, ktorú vyslovil proti bételskému oltáru, pohrozil mu od oltára a prikázal: „Chyťte ho!“ No ruka, ktorou sa vyhrážal, mu stuhla, takže ju nemohol pripažiť.
1KI.13.5	Vtom sa roztrhol oltár a popol z neho sa vysypal podľa znamenia, ktoré na Hospodinov pokyn dal Boží muž. 
1KI.13.6	Tu sa ozval kráľ a Božiemu mužovi povedal: „Pros svojho Boha, Hospodina, o zhovievavosť a pomodli sa za mňa, aby som ruku mohol pripažiť.“ Boží muž prosil Hospodina o zhovievavosť. Kráľ mohol potom ruku pripažiť a mal ju ako predtým.
1KI.13.7	Nato povedal kráľ Božiemu mužovi: „Vojdi so mnou do domu, občerstvíš sa a ja sa ti odmením.“ 
1KI.13.8	Boží muž však povedal kráľovi: „Nepôjdem s tebou ani za polovicu tvojho domu. Na tomto mieste nesmiem jesť chlieb ani piť vodu. 
1KI.13.9	V Hospodinovom slove som dostal príkaz: ‚Nesmieš jesť chlieb ani piť vodu, ani sa vrátiť predošlou cestou.‘“ 
1KI.13.10	Odišiel teda inou cestou, a nie tou, ktorou prišiel do Bételu.
1KI.13.11	V Bételi býval istý starý prorok. Jeho synovia prišli a vyrozprávali mu všetko, čo v ten deň vykonal v Bételi Boží muž, aj slová, ktoré povedal kráľovi. Keď to vyrozprávali svojmu otcovi, 
1KI.13.12	ten sa ich spýtal: „Ktorou cestou odišiel?“ Synovia mu ukázali cestu, ktorou odišiel Boží muž, čo prišiel z Judska. 
1KI.13.13	Nato povedal svojim synom: „Osedlajte mi osla!“ Keď mu ho osedlali, vysadol naň 
1KI.13.14	a odišiel za Božím mužom. Našiel ho sedieť pod dubom a spýtal sa ho: „Ty si ten Boží muž, čo prišiel z Judska?“ Odpovedal: „Áno!“ 
1KI.13.15	Vyzval ho: „Poď so mnou domov niečo si zajesť.“ 
1KI.13.16	On nato: „Nesmiem sa s tebou vrátiť ani s tebou ísť. Na tomto mieste nesmiem s tebou jesť chlieb ani piť vodu, 
1KI.13.17	lebo som od Hospodina dostal príkaz: ‚Nebudeš tam jesť chlieb ani piť vodu, ani sa nevrátiš cestou, ktorou si prišiel.‘“ 
1KI.13.18	On mu však povedal: „Ja som tiež prorok ako ty a anjel ma na pokyn Hospodina oslovil: ‚Priveď ho späť do svojho domu, nech si zaje chleba a napije sa vody.‘“ Luhal mu. 
1KI.13.19	Vrátil sa teda s ním, jedol v jeho dome chlieb a napil sa vody.
1KI.13.20	Ako tak sedeli za stolom, Hospodin oslovil proroka, ktorý ho priviedol späť. 
1KI.13.21	Ten zvolal na Božieho muža, ktorý prišiel z Judska: „Takto vraví Hospodin: ‚Pretože si sa vzoprel Hospodinovmu rozkazu a nedodržal si zákaz, ktorý ti dal Hospodin, tvoj Boh, 
1KI.13.22	ale si sa vrátil, jedol si chlieb a pil vodu na mieste, o ktorom som ti hovoril, že tam nesmieš jesť chlieb a piť vodu, nedostane sa tvoje mŕtve telo do hrobu tvojich predkov.‘“ 
1KI.13.23	Keď sa najedol a napil, osedlal osla prorokovi, ktorého vrátil z cesty. 
1KI.13.24	Keď odišiel, stretol ho na ceste lev a usmrtil ho. Jeho mŕtvola ležala na ceste a osol i lev stáli vedľa nej.
1KI.13.25	Práve šli okolo nejakí muži a uzreli mŕtvolu na ceste a vedľa nej stáť leva. Šli a vyrozprávali to v meste, kde býval starý prorok.
1KI.13.26	Keď sa to dopočul prorok, ktorý ho vrátil z cesty, povedal: „Je to Boží muž, ktorý sa vzoprel Hospodinovmu rozkazu. Hospodin ho preto vydal napospas levovi. Ten ho roztrhal a usmrtil podľa slova, ktoré mu dal Hospodin.“ 
1KI.13.27	Potom prikázal svojim synom: „Osedlajte mi osla!“ Keď mu ho osedlali, 
1KI.13.28	odišiel a našiel mŕtvolu ležať na ceste. Osol i lev stáli vedľa mŕtvoly. Lev nezožral mŕtvolu ani neroztrhal osla. 
1KI.13.29	Prorok zdvihol mŕtvolu Božieho muža, naložil ju na osla a odviezol späť. Tak prišiel starý prorok do mesta, aby ho oplakal a pochoval. 
1KI.13.30	Jeho mŕtve telo uložil do svojho vlastného hrobu a žialil nad ním: „Ach, brat môj!“ 
1KI.13.31	Po pohrebe povedal svojim synom: „Keď zomriem, pochovajte ma do hrobu, v ktorom je pochovaný Boží muž. Moje kosti uložte vedľa jeho kostí. 
1KI.13.32	Určite sa splní hrozba, ktorú privolal na príkaz Hospodina proti bételskému oltáru a proti všetkým svätyniam na výšinách, čo sú v mestách Samárie.“
1KI.13.33	Ani po tejto udalosti sa Jarobeám neodvrátil od svojej zlej cesty, ale znovu dosadzoval spomedzi ľudu kňazov pre výšiny. Kto mal záujem, tomu zveril úrad kňaza na výšinách.
1KI.13.34	Týmto sa prehrešil dom Jarobeámov a musel byť zničený a vyhladený z povrchu zeme.
1KI.14.1	V tom čase ochorel Jarobeámov syn Abija. 
1KI.14.2	Jarobeám povedal svojej žene: „Vstaň a prestroj sa, aby sa nepoznalo, že si Jarobeámova žena. Choď do Šila, kde je prorok Achija, ktorý mi predpovedal, že sa stanem kráľom nad týmto ľudom.
1KI.14.3	Vezmi so sebou desať chlebov, koláče, krčah medu a choď k nemu. On ti oznámi, čo bude s chlapcom.“ 
1KI.14.4	Jarobeámova žena tak aj urobila. Vybrala sa, odišla do Šila a vošla do Achijovho domu. Achija už dobre nevidel, lebo mu starobou ochabol zrak.
1KI.14.5	Vtedy povedal Hospodin Achijovi: „Práve prichádza Jarobeámova žena, aby sa u teba dopytovala na svojho chorého syna. Toto a toto jej povedz. Keď príde, bude vystupovať ako iná osoba.“ 
1KI.14.6	Keď Achija počul jej kroky, ako vchádzala do dverí, povedal: „Vstúp, Jarobeámova žena! Prečo sa pretvaruješ? Poslaný som k tebe s nepríjemnou správou. 
1KI.14.7	Povedz Jarobeámovi: ‚Takto vraví Hospodin, Boh Izraela: Pretože som ťa povýšil spomedzi ľudu a ustanovil som ťa za vojvodcu nad mojím izraelským ľudom,
1KI.14.8	odtrhol som kráľovstvo od domu Dávidovho a dal som ho tebe. Ty si sa však nezachoval ako môj služobník Dávid, ktorý dodržiaval moje príkazy, ktorý ma nasledoval celým srdcom a konal len to, čo uznávam za správne. 
1KI.14.9	Správal si sa horšie než všetci, ktorí boli pred tebou. Odišiel si a narobil si si iných bohov, liate modly, aby si ma nimi dráždil, na mňa si však zanevrel. 
1KI.14.10	Preto zosielam na dom Jarobeáma pohromu a vyhladím Jarobeámovi všetko, čo je mužského rodu a v Izraeli všetkých otrokov a slobodných. Dôkladne vymetiem Jarobeámov dom, tak ako sa vymetá špina.
1KI.14.11	Ak niekto z Jarobeámovho domu zomrie v meste, zožerú ho psy, ak zomrie na poli, pozobú ho nebeské vtáky, lebo prehovoril Hospodin.‘
1KI.14.12	Ty sa však pober a choď domov! Keď vstúpiš do mesta, dieťa zomrie. 
1KI.14.13	Celý Izrael ho bude oplakávať a pochovajú ho. Iba tento Jarobeámovec sa totiž dostane do hrobu, pretože iba na ňom z domu Jarobeáma našiel Hospodin, Boh Izraela, niečo dobré. 
1KI.14.14	Hospodin si vzbudí nad Izraelom kráľa, ktorý vyhubí dom Jarobeáma, čo sa dnes alebo onedlho stane.
1KI.14.15	Hospodin zalomcuje s Izraelom, ako keď sa ohýba trstina vo vode. Vytrhne Izrael z tejto úrodnej pôdy, ktorú dal ich otcom a rozptýli ich za Eufrat, pretože si zhotovili ašery a tým dráždili Hospodina.
1KI.14.16	Vzdá sa Izraela pre hriechy Jarobeáma, ktoré spáchal a ktorými zviedol na hriech aj Izrael.“
1KI.14.17	Nato sa Jarobeámova žena vydala na cestu a prišla do Tirce. Len čo prekročila prah domu, chlapec zomrel. 
1KI.14.18	Pochovali ho a všetok Izrael ho oplakával podľa Hospodinovho slova, ktoré sprostredkoval jeho služobník prorok Achija.
1KI.14.19	Ostatné Jarobeámove skutky, ako bojoval a vládol, sú zapísané v Kronike izraelských kráľov. 
1KI.14.20	Jarobeám vládol dvadsaťdva rokov. Keď sa uložil k svojim predkom, stal sa po ňom kráľom jeho syn Nadáb.
1KI.14.21	Šalamúnov syn Rechabeám vládol v Judsku. Keď sa stal kráľom, mal štyridsaťjeden rokov. Sedemnásť rokov vládol v Jeruzaleme, v meste, ktoré si vybral Hospodin spomedzi všetkých kmeňov Izraela, aby tam položil svoje meno. Jeho matka, Ammónčanka, sa volala Naama.
1KI.14.22	Júda robil to, čo sa protivilo Hospodinovi a popudzoval ho viac než všetci jeho predkovia svojimi napáchanými hriechmi.
1KI.14.23	Aj oni si zriaďovali výšiny, posvätné stĺpy a ašery na každom vyššom kopci a pod každým zeleným stromom.
1KI.14.24	Aj zasvätení smilníci boli v krajine. Napodobňovali všetky ohavnosti národov, ktoré Hospodin vyhnal spred Izraela.
1KI.14.25	V piatom roku Rechabeámovej vlády vytiahol egyptský kráľ Šišak proti Jeruzalemu.
1KI.14.26	Pobral poklady Hospodinovho domu, poklady kráľovského paláca a vôbec všetko. Vzal i všetky zlaté štíty, ktoré zhotovil Šalamún.
1KI.14.27	Kráľ Rechabeám ich nahradil bronzovými a zveril ich veliteľom telesnej stráže, ktorí strážili vchod do kráľovského paláca. 
1KI.14.28	Kedykoľvek kráľ vstupoval do Hospodinovho domu, telesní strážcovia ich nosili a zase ich odkladali na strážnicu.
1KI.14.29	Ostatné Rechabeámove skutky a všetko, čo konal, je verne zapísané v Kronike judských kráľov. 
1KI.14.30	Po celý ten čas bola medzi Rechabeámom a Jarobeámom vojna. 
1KI.14.31	Rechabeám sa uložil k svojim predkom a pochovali ho v Dávidovom meste. Jeho matka, Ammónčanka, sa volala Naama. Po ňom sa stal kráľom Abijám.
1KI.15.1	V osemnástom roku vlády kráľa Jarobeáma, Nebátovho syna, sa stal kráľom nad Judskom Abijám.
1KI.15.2	Vládol tri roky v Jeruzaleme. Jeho matka, Abišalómova dcéra, sa volala Maacha. 
1KI.15.3	Pokračoval vo všetkých hriechoch, ktorých sa pred ním dopúšťal jeho otec. Jeho srdce nebolo úplne oddané Hospodinovi, jeho Bohu, ako srdce otca Dávida. 
1KI.15.4	Iba pre Dávida mu dal Hospodin, jeho Boh, v Jeruzaleme sviecu, vzbudil mu totiž po ňom syna, a Jeruzalem nechal stáť,
1KI.15.5	pretože Dávid robil to, čo Hospodin uznáva za správne. Kým žil, neodchýlil sa od ničoho, čo mu prikázal, okrem prípadu Chetitu Uriáša.
1KI.15.6	Po celý jeho život bola vojna medzi ním a Jarobeámom. 
1KI.15.7	Ostatné Abijámove skutky i všetko, čo vykonal, je zapísané v Kronike judských kráľov. Vojna medzi Abijámom a Jarobeámom pokračovala. 
1KI.15.8	Keď sa Abijám uložil k predkom, pochovali ho v Dávidovom meste. Po ňom sa stal kráľom jeho syn Asa.
1KI.15.9	V dvadsiatom roku izraelského kráľa Jarobeáma sa v Judsku ujal vlády kráľ Asa. 
1KI.15.10	Štyridsaťjeden rokov kraľoval v Jeruzaleme. Jeho matka, Abišalómova dcéra, sa volala Maacha. 
1KI.15.11	Asa robil to, čo Hospodin uznáva za správne, ako jeho praotec Dávid.
1KI.15.12	Z krajiny vyhostil zasvätených smilníkov a odstránil všetky modly, ktoré zhotovili jeho otcovia.
1KI.15.13	Ba aj vlastnú matku Maachu zbavil kráľovskej hodnosti, pretože zhotovila Ašere ohavnú modlu. Asa jej ohavnú modlu zoťal a spálil v Kidrónskom údolí.
1KI.15.14	Výšiny síce nezmizli, no kým žil, bolo Asovo srdce úplne oddané Hospodinovi.
1KI.15.15	Do Hospodinovho domu vniesol posvätné dary svojho otca i svoje vlastné, a to striebro, zlato a náradie.
1KI.15.16	Medzi Asom a izraelským kráľom Bašom bola vojna počas ich života.
1KI.15.17	Izraelský kráľ Baša vytiahol proti Judsku a vybudoval Rámu, aby znemožnil judskému kráľovi Asovi každý vojenský pohyb. 
1KI.15.18	Asa vzal všetko striebro a zlato, čo zostalo v pokladniciach Hospodinovho domu a kráľovského paláca, a odovzdal to svojim služobníkom. Nato ich kráľ Asa vyslal k sýrskemu kráľovi Ben-Hadadovi, synovi Tabrimmóna, syna Chezjóna, sídliacemu v Damasku, s odkazom:
1KI.15.19	„Viaže nás vzájomná zmluva, ako bola medzi mojím a tvojím otcom! Tu ti posielam dar, striebro a zlato. Choď a zruš svoju zmluvu s izraelským kráľom Bašom, aby odtiahol odo mňa.“ 
1KI.15.20	Ben-Hadad poslúchol kráľa Asu a vyslal svojich veliteľov proti izraelským mestám. Dobyl Ijón, Dán, Abél-Bét-Maachu, celý Kinneret a celú krajinu Naftali.
1KI.15.21	Keď sa to dopočul Baša, prestal opevňovať Rámu a zostal v Tirci. 
1KI.15.22	Kráľ Asa vyzval všetkých Júdovcov, aby všetci bez výnimky poodnášali z Rámy kamene a drevo, ktoré používal Baša pri výstavbe. Kráľ Asa z nich vybudoval benjamínsku Gebu a Micpu.
1KI.15.23	Všetky ostatné Asove skutky, všetko jeho hrdinstvo, všetko, čo vykonal, i mestá, ktoré vybudoval, je zapísané v Kronike judských kráľov. Treba dodať, že vo svojej starobe ochorel na nohy.
1KI.15.24	Asa sa uložil k svojim predkom a bol k nim pochovaný v meste jeho otca Dávida. Po ňom sa stal kráľom jeho syn Jošafát.
1KI.15.25	V druhom roku vlády judského kráľa Asu sa stal Nadáb, Jarobeámov syn, kráľom nad Izraelom a vládol nad ním dva roky.
1KI.15.26	Robil to, čo je zlé pred Hospodinom. Chodil po ceste svojho otca a v jeho hriechu, na ktorý zvádzal Izrael.
1KI.15.27	Proti nemu sa vzbúril Baša, Achijov syn, z Jissachárovho domu. V Gibbetóne, ktorý patril Filištíncom, ho Baša zabil, keď Nadáb a celý Izrael obliehali mesto.
1KI.15.28	Baša ho usmrtil v treťom roku vlády judského kráľa Asu a stal sa po ňom kráľom. 
1KI.15.29	Keď sa stal kráľom, vyvraždil celý Jarobeámov dom. Jarobeámovi neponechal nikoho, až ich úplne vykynožil podľa Hospodinovho slova, ktoré ohlásil prostredníctvom svojho služobníka, Šilčana Achiju.
1KI.15.30	To pre Jarobeámove hriechy, ktoré spáchal a ktorými zvádzal Izrael na hriech pre vlastnú vzdorovitosť, ktorou dráždil Hospodina, Boha Izraela.
1KI.15.31	Ostatné Nadábove skutky a všetko, čo konal, je zapísané v Kronike izraelských kráľov. 
1KI.15.32	Medzi Asom a izraelským kráľom Bašom bola vojna počas celého ich života.
1KI.15.33	V treťom roku vlády judského kráľa Asu sa stal kráľom nad celým Izraelom v Tirci na dvadsaťštyri rokov Achijov syn Baša. 
1KI.15.34	Robil to, čo bolo zlé pred Hospodinom, nasledoval Jarobeáma a jeho hriech, na ktorý zvádzal Izrael.
1KI.16.1	Vtedy povedal Hospodin Jehuovi, synovi Chananiho, proti Bašovi toto: 
1KI.16.2	„Hoci som ťa pozdvihol z prachu a dosadil som ťa za knieža nad Izraelom, mojím ľudom, správal si sa ako Jarobeám a zviedol si môj izraelský ľud na hriech, aby ma svojimi hriechmi dráždil.
1KI.16.3	Preto ja teraz zmetiem Bašu i jeho dom a s jeho domom naložím ako s domom Nebátovho syna Jarobeáma.
1KI.16.4	Keď niekto z Bašovho príbuzenstva zomrie v meste, zožerú ho psy. Keď mu niekto zomrie na poli, pozobe ho nebeské vtáctvo.“
1KI.16.5	Ostatné Bašove skutky, čo urobil, jeho hrdinstvo, sú zapísané v Kronike izraelských kráľov. 
1KI.16.6	Baša sa uložil k svojim predkom a pochovali ho v Tirci. Po ňom sa stal kráľom jeho syn Ela. 
1KI.16.7	Aj prostredníctvom proroka Jehua, syna Chananiho, oslovil Hospodin Bašu a jeho dom. Konal totiž to, čo bolo zlé pred Hospodinom, svojimi skutkami ho urážal, čím sa pripodobnil Jarobeámovmu domu, a preto ho určil na záhubu.
1KI.16.8	V dvadsiatom šiestom roku vlády judského kráľa Asu sa stal v Tirci kráľom nad Izraelom Bašov syn Ela, a to na dva roky. 
1KI.16.9	Proti nemu však povstal jeho služobník Zimri, veliteľ nad polovicou bojových vozov. Keď sa Ela v Tirci pri hodovaní opil v dome Arcu, správcu paláca v Tirci, 
1KI.16.10	prišiel Zimri a zasadil mu smrteľný úder. Bolo to v dvadsiatom siedmom roku vlády judského kráľa Asu. Po ňom sa stal kráľom.
1KI.16.11	Keď si ako kráľ zasadol na jeho trón, vyhubil celý Bašov dom a nenechal nikoho z mužského rodu, ani príbuzných, ani priateľov. 
1KI.16.12	Tak vyhubil Zimri celý Bašov dom podľa Hospodinovho slova, ktoré ohlásil Bašovi prostredníctvom proroka Jehua, 
1KI.16.13	za všetky Bašove hriechy a za hriechy jeho syna Elu, ktoré napáchali a ktorými zvádzali na hriech Izrael, aby tak svojimi ničotnými modlami urážali Hospodina, Boha Izraela.
1KI.16.14	Ostatné Elove skutky a všetko, čo vykonal, je zapísané v Kronike izraelských kráľov.
1KI.16.15	V dvadsiatom siedmom roku vlády judského kráľa Asu stal sa v Tirci na sedem dní kráľom Zimri. Ľud sa vtedy rozložil táborom proti Gibbetónu, ktorý patril Filištíncom.
1KI.16.16	Keď sa ľud v tábore dozvedel, že sa Zimri vzbúril a zabil aj kráľa, v ten deň ustanovil v tábore celý Izrael za kráľa nad sebou Omriho, veliteľa vojska. 
1KI.16.17	Nato sa Omri a s ním celý Izrael stiahol z Gibbetónu a obľahli Tircu. 
1KI.16.18	Keď Zimri zbadal, že mesto padlo, utiahol sa do pevnosti kráľovského paláca. Zapálil ju nad sebou a tak zahynul
1KI.16.19	za svoje hriechy, ktorých sa dopustil, keď konal to, čo bolo zlé pred Hospodinom, a keď chodil po ceste Jarobeáma a v jeho hriechu, ktorý sám páchal a zvádzal naň Izrael.
1KI.16.20	Ostatné Zimriho skutky, vzbura, ktorú viedol, sú zapísané v Kronike izraelských kráľov.
1KI.16.21	Vtedy sa izraelský ľud rozdelil na dvoje: polovica ľudu chcela za kráľa dosadiť Ginatovho syna Tibniho, polovica však Omriho. 
1KI.16.22	Stúpenci Omriho získali prevahu nad stúpencami Ginatovho syna Tibniho. Tibni zomrel a kráľom sa stal Omri.
1KI.16.23	V tridsiatom prvom roku vlády judského kráľa Asu sa stal Omri na dvanásť rokov kráľom nad Izraelom. V Tirci vládol šesť rokov. 
1KI.16.24	Potom odkúpil od Šemera za dva talenty striebra vrch Šomerón. Na vrchu staval a postavené mesto pomenoval podľa majiteľa toho vrchu Šemera Samáriou
1KI.16.25	Omri konal to, čo bolo zlé pred Hospodinom, ba bol horší než všetci jeho predchodcovia.
1KI.16.26	Nasledoval Nebátovho syna Jarobeáma a jeho hriech, ktorým zviedol aj Izrael, aby tak svojimi ničotnými modlami urážali Hospodina, Boha Izraela.
1KI.16.27	Ostatné Omriho skutky, čo vykonal, ako i hrdinstvo, ktoré dokázal, sú zapísané v Kronike izraelských kráľov. 
1KI.16.28	Keď sa Omri uložil k svojim predkom, pochovali ho v Samárii. Po ňom sa stal kráľom jeho syn Acháb.
1KI.16.29	Omriho syn Acháb sa stal v tridsiatom ôsmom roku vlády judského kráľa Asu kráľom nad Izraelom. Omriho syn Acháb panoval v Samárii nad Izraelom dvadsaťdva rokov. 
1KI.16.30	Omriho syn Acháb konal to, čo bolo zlé pred Hospodinom, a to viac než všetci jeho predchodcovia. 
1KI.16.31	Nestačilo mu, že chodil v hriechoch Nebátovho syna Jarobeáma, ale si vzal za ženu Izebel, dcéru Etbaala, kráľa Sidončanov, a chodieval slúžiť Baalovi a uctieval ho. 
1KI.16.32	Pre Baala zriadil oltár v Baalovom dome, ktorý postavil v Samárii.
1KI.16.33	Acháb zhotovil aj ašeru, ba v snahe urážať Hospodina, Boha Izraela, predstihol všetkých predošlých izraelských kráľov.
1KI.16.34	Za jeho čias Chíel z Bételu vystaval Jericho. Za cenu svojho prvorodeného syna Abiráma položil jeho základy a za cenu Segúba, svojho najmladšieho syna, osadili jeho brány, a to podľa Hospodinovho slova, ktoré vyslovil Jozua, syn Núna.
1KI.17.1	Vtedy povedal tišbejský Eliáš z Gileádu Achábovi: „Akože žije Hospodin, Boh Izraela, ktorému slúžim, nebude po tieto roky ani rosy, ani dažďa, iba ak na moje slovo.“ 
1KI.17.2	Hospodin ho nato oslovil: 
1KI.17.3	„Odíď odtiaľto, obráť sa na východ a ukry sa pri potoku Kerít, ktorý je východne od Jordánu. 
1KI.17.4	Z potoka budeš piť a krkavcom som prikázal, aby ťa tam živili.“ 
1KI.17.5	Odišiel teda a urobil, ako prikázal Hospodin. Odišiel a usadil sa pri potoku Kerít, východne od Jordánu. 
1KI.17.6	Krkavce mu prinášali ráno i večer chlieb a mäso a z potoka pil.
1KI.17.7	Onedlho však potok vyschol, lebo v krajine nebolo dažďa.
1KI.17.8	Hospodin oslovil Eliáša: 
1KI.17.9	„Zober sa a odíď do Sarepty, ktorá patrí Sidonu, a usaď sa tam. Prikázal som tam totiž jednej vdove, aby sa o teba starala.“
1KI.17.10	Tak sa vybral do Sarepty. Keď prišiel k mestskej bráne, práve tam akási vdova zbierala drevo. Zavolal na ňu: „Prines mi, prosím, trochu vody v nádobe, nech sa napijem.“ 
1KI.17.11	Keď ju šla nabrať, zavolal na ňu: „Prines mi so sebou aj kúsok chleba.“ 
1KI.17.12	Povedala: „Akože žije Hospodin, tvoj Boh, nemám nič upečené. Mám iba za hrsť múky v hrnci a trochu oleja v nádobe. Práve zbieram pár kúskov dreva a potom pôjdem niečo pripraviť sebe a svojmu synovi. Keď to zjeme, čaká nás smrť.“ 
1KI.17.13	Eliáš jej však povedal: „Neboj sa, choď a urob, čo si povedala. No urob z toho najprv malý posúch pre mňa a prines mi ho. Sebe a svojmu synovi ho pripravíš potom. 
1KI.17.14	Lebo takto vraví Hospodin, Boh Izraela: ‚Múky v hrnci neubudne ani nádoba s olejom sa nevyprázdni, kým Hospodin nezošle na zem dážď.‘“
1KI.17.15	Odišla i urobila, ako prikázal Eliáš. Dlhší čas mala čo jesť ona, on i jej domácnosť. 
1KI.17.16	Múky v hrnci neubúdalo ani nádoba s olejom sa nevyprázdňovala podľa Hospodinovho slova, ktoré vyslovil Eliáš.
1KI.17.17	Potom ochorel syn domácej panej. Jeho choroba bola natoľko vážna, že sa uňho nejavili známky života.
1KI.17.18	Eliášovi vyčítala: „Čo si sa zastarel do mňa, Boží muž? Prišiel si mi pripomenúť vinu a usmrtiť mi syna?“ 
1KI.17.19	Eliáš jej povedal: „Daj mi svojho syna!“ Potom jej ho vzal z lona a vyniesol ho do hornej miestnosti, kde býval. Uložil ho na svoje lôžko 
1KI.17.20	a volal k Hospodinovi: „Hospodin, Bože môj, chceš azda i na vdovu, u ktorej som hosťom, uvaliť nešťastie, keď jej usmrcuješ syna?“ 
1KI.17.21	Potom sa tri razy sklonil nad dieťaťom a volal k Hospodinovi: „Hospodin, Bože môj, oživ, prosím, toto dieťa.“
1KI.17.22	Hospodin vypočul Eliáša, život sa vrátil do dieťaťa a ožilo. 
1KI.17.23	Nato vzal Eliáš to dieťa, preniesol ho z hornej miestnosti dnu a odovzdal ho jeho matke. Povedal: „Pozri, tvoj syn žije!“
1KI.17.24	Žena odvetila Eliášovi: „Teraz som spoznala, že si Boží muž a že slovo Hospodina, ktoré zvestuješ, je pravdivé.“
1KI.18.1	Po dlhšom čase, v treťom roku oslovil Hospodin Eliáša: „Choď sa ukázať Achábovi, lebo chcem zoslať na zem dážď.“ 
1KI.18.2	Eliáš sa mu šiel ukázať. V Samárii sa však rozmohol hlad. 
1KI.18.3	Acháb si zavolal Obadju, správcu paláca, ktorý bol horlivým ctiteľom Hospodina. 
1KI.18.4	Keď Izebel hubila Hospodinových prorokov, Obadja sa ujal sto prorokov, ukryl ich po päťdesiatich mužoch v jaskyni a zaopatril ich chlebom a vodou. 
1KI.18.5	Acháb prikázal Obadjovi: „Zájdi ku všetkým vodným prameňom a ku všetkým potokom v krajine. Možno sa nájde tráva, aby sme uživili kone i mulice a nemuseli zabíjať dobytok.“ 
1KI.18.6	Nato si rozdelili územie, ktorým mali prejsť. Acháb sa pobral sám jednou cestou, Obadja sám druhou.
1KI.18.7	Obadja bol práve na ceste, keď zrazu stretol Eliáša. Keď ho spoznal, padol na tvár a spýtal sa: „Si to ty, Eliáš, môj pane?“ 
1KI.18.8	Odpovedal: „Áno, som. Choď povedať svojmu pánovi, že je tu Eliáš.“ 
1KI.18.9	On na to: „Čím som sa prehrešil, že vydávaš svojho služobníka na istú smrť Achábovi do rúk? 
1KI.18.10	Akože žije Hospodin, tvoj Boh, niet národa ani kráľovstva, kam by ťa môj pán nebol poslal hľadať. Keď tvrdili, že ťa niet, muselo kráľovstvo alebo národ odprisahať, že ťa nenašli. 
1KI.18.11	A ty teraz hovoríš: ‚Odkáž svojmu pánovi, že je tu Eliáš.‘ 
1KI.18.12	Možno ťa po mojom odchode duch Hospodina odnesie neviem kam, ja však musím podať Achábovi hlásenie a ak ťa nenájde, zabije ma. Tvoj služobník je predsa od svojej mladosti ctiteľom Hospodina.
1KI.18.13	Azda oznámili môjmu pánovi, čo som vykonal, keď Izebel vraždila Hospodinových prorokov, ako som ukryl z nich sto mužov, po päťdesiatich v jaskyni a zaopatroval ich chlebom a vodou. 
1KI.18.14	Ty však teraz vravíš: ‚Odkáž svojmu pánovi, že je tu Eliáš.‘ Veď ten ma zabije.“ 
1KI.18.15	Eliáš povedal: „Akože žije Hospodin zástupov, v službe ktorého stojím, dnes sa mu ukážem.“
1KI.18.16	Obadja šiel v ústrety Achábovi a podal mu hlásenie. Nato vyšiel Acháb v ústrety Eliášovi. 
1KI.18.17	Keď Acháb uzrel Eliáša, povedal mu: „Ty si ten, čo vedie do nešťastia Izrael?“
1KI.18.18	Odvetil: „Nie ja, ale ty a tvoja rodina prinášate Izraelu nešťastie, lebo ste opustili príkazy Hospodina a pridržiavate sa baalov.
1KI.18.19	Teraz však zvolaj ku mne na vrch Karmel všetok Izrael a štyristopäťdesiat prorokov Baala a štyristo prorokov Ašery, ktorí jedávajú zo stola Izebel.“
1KI.18.20	Acháb rozoslal pozvanie všetkým Izraelitom a zvolal prorokov na vrch Karmel. 
1KI.18.21	Tu pristúpil Eliáš ku všetkému ľudu a povedal: „Dokedy budete preskakovať na obe strany? Ak je Bohom Hospodin, nasledujte ho, ak je ním Baal, choďte za ním!“ Ľud mu nič neodpovedal.
1KI.18.22	Eliáš pokračoval v reči k ľudu: „Zostal som už len sám ako prorok Hospodina, kým Baalových prorokov je štyristopäťdesiat. 
1KI.18.23	Nech nám dajú dvoch býčkov. Jedného z nich nech si vyberú, rozsekajú na kusy a položia na drevo, oheň však nech nezakladajú. Ja potom pripravím druhého býčka, položím ho na drevo a oheň nezaložím. 
1KI.18.24	Potom budete vzývať svojho boha a ja Hospodina. Boh, ktorý odpovie ohňom, je pravý.“ Nato všetok ľud odpovedal: „To je dobrý návrh!“
1KI.18.25	Eliáš vyzval Baalových prorokov: „Vyberte si jedného býčka a keďže vás je väčšina, začnite prví. Potom vzývajte svojho boha, no oheň nezakladajte.“ 
1KI.18.26	Vzali teda býčka, ktorého im dal, pripravili ho a od rána až do poludnia vzývali Baala a volali: „Baal, ozvi sa nám!“ Nikde však o ňom ani chýru, ani slychu, i keď poskakovali vôkol zhotoveného oltára. 
1KI.18.27	Na poludnie Eliáš posmešne poznamenal: „Kričte hlasnejšie, je to predsa boh. Možno rozjíma alebo si musel odskočiť, alebo odcestoval. Azda drieme a treba ho zobudiť.“ 
1KI.18.28	Tak sa pustili do náramného kriku a podľa svojho zvyku bodali sa mečmi a oštepmi, až ich krv zalievala. 
1KI.18.29	I neskôr popoludní zostali vo vytržení až do hodiny pokrmovej obety. O Baalovi však nikde ani chýru, ani slychu, ani náznaku.
1KI.18.30	Vtedy povedal Eliáš všetkému ľudu: „Pristúpte ku mne!“ Všetok ľud k nemu pristúpil a on opravil zrúcaný Hospodinov oltár. 
1KI.18.31	Eliáš vzal dvanásť kameňov podľa počtu kmeňov synov Jákoba, ktorému Hospodin povedal: „Tvoje meno bude Izrael.“
1KI.18.32	Z kameňov zbudoval oltár v Hospodinovom mene a vôkol neho vyhĺbil priekopu s výsevnou plochou dvoch seí. 
1KI.18.33	Potom upravil drevo, rozsekal býčka a položil ho na drevo. 
1KI.18.34	Prikázal: „Naplňte štyri krčahy vodou a vylejte na spaľovanú obetu a na drevo!“ Potom povedal: „Zopakujte to!“ A oni to zopakovali. Znovu povedal: „Urobte to i tretí raz!“ Urobili to i tretí raz. 
1KI.18.35	Voda sa roztiekla vôkol oltára a naplnila priekopu. 
1KI.18.36	V čase pokrmovej obety pristúpil prorok Eliáš a povedal: „Hospodin, Bože Abrahámov, Izákov a Izraelov, nech sa dnes spozná, že ty si Bohom v Izraeli a ja tvojím služobníkom, a že všetky tieto veci konám na tvoj pokyn.
1KI.18.37	Odpovedz mi, Hospodin, odpovedz, aby tento ľud spoznal, že ty, Hospodin, si Boh a znovu si získavaš ich srdce.“ 
1KI.18.38	Vtom spadol Hospodinov oheň, strávil spaľovanú obetu, drevo, kamene i prach a vodu v priekope vysušil.
1KI.18.39	Keď to všetok ľud uzrel, padol na tvár a vyznával: „Hospodin je Boh, Hospodin je Boh.“ 
1KI.18.40	Eliáš im prikázal: „Pochytajte Baalových prorokov! Nech nikto z nich neunikne.“ Keď ich pochytali, odviedol ich Eliáš dolu k potoku Kišón a tam ich pozabíjal.
1KI.18.41	Potom povedal Eliáš Achábovi: „Vystúp hore, jedz a pi, lebo čujem hukot dažďa.“ 
1KI.18.42	Acháb vystúpil hore, aby jedol a pil. Medzitým vyšiel Eliáš na vrchol Karmelu, sklonil sa po zem, vsunul si tvár medzi kolená
1KI.18.43	a povedal svojmu sluhovi: „Vyjdi hore a podívaj sa na more.“ Keď vyšiel a poobzeral sa, hlásil: „Nič tam nie je!“ Kázal mu to sedemkrát zopakovať. 
1KI.18.44	Keď to bolo po siedme, hlásil: „Z mora vystupuje obláčik ako ľudská dlaň.“ On na to: „Odkáž Achábovi: ‚Priahaj a zbehni dolu, aby ťa nezastihol dážď.‘“ 
1KI.18.45	Nebo sa postupne zatiahlo mrakmi, zadul vietor a spustil sa mohutný lejak. Acháb nasadol do voza a odišiel do Jezreelu. 
1KI.18.46	Hospodinova ruka bola s Eliášom. Podpásal si bedrá a uháňal pred Achábom až po jezreelské rázcestie.
1KI.19.1	Acháb oznámil Izebel všetko, čo vykonal Eliáš, aj to, ako pozabíjal mečom všetkých prorokov.
1KI.19.2	Izebel poslala Eliášovi odkaz: „Nech ma bohovia čo najprísnejšie potrescú, ak zajtra o tomto čase nenaložím s tvojím životom, ako si ty naložil s hociktorým z nich.“ 
1KI.19.3	Keďže šlo Eliášovi o život, zo strachu vstal a odišiel do judskej Beér-Šeby, kde zanechal svojho sluhu. 
1KI.19.4	Sám sa vydal na jednodňovú cestu púšťou. Keď prišiel, sadol si pod kručinu a žiadal si smrť. Povedal: „Dosť už, Hospodin; vezmi si môj život, lebo nie som lepší než moji otcovia.“
1KI.19.5	Potom si ľahol a zaspal pod kručinou. Zrazu sa ho dotkol anjel a povedal mu: „Vstaň a jedz!“ 
1KI.19.6	Poobzeral sa a tu pri hlave mal posúch, upečený na žeravých uhlíkoch, a krčah vody. Zajedol si, napil sa a zase si ľahol. 
1KI.19.7	Nato sa ho anjel Hospodina druhý raz dotkol a povedal: „Vstaň a jedz, čaká ťa dlhá cesta.“ 
1KI.19.8	Vstal teda a najedol sa i napil a posilnený tým pokrmom putoval štyridsať dní a štyridsať nocí až na Boží vrch Horeb.
1KI.19.9	Tam vošiel do jaskyne, kde prenocoval. Tu ho oslovil Hospodin: „Čo tu robíš, Eliáš?“ 
1KI.19.10	Odvetil: „Príliš som horlil za Hospodina, Boha zástupov, lebo Izraeliti opustili tvoju zmluvu, zrúcali tvoje oltáre a tvojich prorokov pozabíjali mečom, takže som zostal iba sám. Snažia sa však i mňa pripraviť o život.“
1KI.19.11	Dostal odpoveď: „Vyjdi a postav sa na vrchu pred Hospodinom!“ Práve tade prechádzal Hospodin. Strhol sa mohutný a prudký víchor, ktorý vyvracal vrchy a drvil pred ním bralá. Hospodin však nebol vo víchre. Po ňom nastalo zemetrasenie, ale ani v ňom nebol Hospodin.
1KI.19.12	Po zemetrasení prišiel oheň, ale Hospodin nebol v ohni. Po ohni sa ozval tichý a príjemný šelest. 
1KI.19.13	Len čo ho Eliáš počul, zahalil si tvár plášťom, vyšiel a postavil sa pred vchod do jaskyne. Vtom ho niekto oslovil: „Čo tu robíš, Eliáš?“
1KI.19.14	Odvetil: „Príliš som horlil za Hospodina, Boha zástupov, lebo Izraeliti opustili tvoju zmluvu, zrúcali tvoje oltáre a tvojich prorokov pozabíjali mečom, takže som zostal iba sám. Snažia sa však i mňa pripraviť o život.“
1KI.19.15	Hospodin mu povedal: „Vydaj sa na spiatočnú cestu smerom k Damaskej púšti. Keď ta prídeš, pomažeš Chazaela za sýrskeho kráľa,
1KI.19.16	Nimšiho syna Jehua pomažeš za kráľa nad Izraelom a Šafátovho syna Elizea z Abél-Mecholy pomažeš za proroka ako svojho nástupcu.
1KI.19.17	Kto by unikol meču Chazaelovmu, toho usmrtí Jehu, a kto by unikol meču Jehuovmu, toho usmrtí Elizeus. 
1KI.19.18	V Izraeli si ponechám sedemtisíc mužov, všetko takých, ktorých kolená sa neskláňali pred Baalom a ktorých ústa ho nebozkávali.“
1KI.19.19	Keď odtiaľ odišiel, stretol Šafátovho syna Elizea. Práve oral. Pred sebou mal dvanásť záprahov a sám bol za dvanástym. Eliáš prechádzal popri ňom a hodil naňho svoj plášť. 
1KI.19.20	Elizeus zanechal dobytok, rozbehol sa za Eliášom a povedal: „Dovoľ mi, prosím, pobozkať otca i matku. Potom prídem za tebou.“ Odvetil mu: „Choď, ale sa vráť! Veď čo mám s tebou robiť?“
1KI.19.21	Nato sa vzdialil, vzal pár volov a obetoval ich. Na riade, ktorý ostal, uvaril mäso, rozdal ľudu a tí jedli. Potom vstal, nasledoval Eliáša a posluhoval mu.
1KI.20.1	Sýrsky kráľ Ben-Hadad zhromaždil celé svoje vojsko. Bolo s ním tridsaťdva kráľov, kone a bojové vozy. Dal sa na pochod, obľahol Samáriu a dobýjal ju.
1KI.20.2	K izraelskému kráľovi Achábovi vystrojil poslov do mesta s odkazom: 
1KI.20.3	„Takto vraví Ben-Hadad: ‚Tvoje striebro a tvoje zlato sú moje. Mne patria i tvoje ženy a obľúbení synovia.‘“ 
1KI.20.4	Izraelský kráľ odpovedal: „Súhlasím s tebou, pane môj, kráľu! Patrím ti so všetkým, čo mám.“ 
1KI.20.5	Poslovia prišli znovu s požiadavkou: „Toto si žiada Ben-Hadad: ‚Doručil som ti odkaz, aby si mi vydal svoje striebro, svoje zlato, svoje ženy a svojich synov. 
1KI.20.6	Zajtra teda o tomto čase pošlem k tebe svojich služobníkov, ktorí vykonajú prehliadku tvojho domu i domov tvojich služobníkov. Všetko, čo sa im zapáči, zhabú a vezmú.‘“
1KI.20.7	Izraelský kráľ zvolal všetkých starších krajiny a povedal: „Posúďte sami a uznáte, že chystá čosi nekalé. Veď posiela ku mne po moje ženy, mojich synov, po moje striebro i zlato, a ja som mu to neodoprel.“ 
1KI.20.8	Všetci starší a všetok ľud mu odporúčali: „Neposlúchni a nedovoľ!“ 
1KI.20.9	Nato povedal Ben-Hadadovým poslom: „Odkážte môjmu pánovi, kráľovi: ‚Na všetko, čo si pôvodne od svojho služobníka žiadal, pristávam. No túto požiadavku splniť nemôžem.‘“ Poslovia šli zaniesť odpoveď. 
1KI.20.10	Ben-Hadad mu odkázal: „Nech ma bohovia potrestajú, ako chcú, ak zo Samárie zostane aspoň toľko prachu, aby sa ušlo za hrsť každému z ľudu, čo ma nasleduje.“ 
1KI.20.11	Izraelský kráľ odvetil: „Nepatrí sa predčasne sa chváliť víťazstvom.“
1KI.20.12	Keď to kráľ pri popíjaní s kráľmi v stanoch počul, dal svojim služobníkom povel k nástupu. Tak nastúpili proti mestu.
1KI.20.13	Zrazu pristúpil k izraelskému kráľovi Achábovi akýsi prorok a povedal: „Takto vraví Hospodin: ‚Vidíš celý ten mohutný dav? Ešte dnes ti ho vydám do rúk, aby si vedel, že ja som Hospodin.‘“ 
1KI.20.14	Acháb sa ho spýtal: „Kto sa toho ujme?“ Odpovedal: „Takto vraví Hospodin: ‚Mladé mužstvo krajových hodnostárov!‘“ Ďalej sa spýtal: „Kto má zaútočiť?“ Povedal: „Ty!“ 
1KI.20.15	Nato vykonal prehliadku mladého mužstva krajových hodnostárov. Bolo ich dvestotridsaťdva. Po nich vykonal prehliadku všetkého ľudu. Všetkých Izraelitov bolo sedemtisíc. 
1KI.20.16	Vyrazili na poludnie. Ben-Hadad sa už opíjal v stanoch s tridsiatimi dvoma kráľmi, ktorí mu prišli na pomoc. 
1KI.20.17	Najprv vyrazilo mladé mužstvo krajových hodnostárov. Keď vyslal Ben-Hadad hliadku, tá mu hlásila, že akísi muži vyšli zo Samárie. 
1KI.20.18	Povedal: „Zajmite ich živých, či vyšli rokovať o mieri, alebo vytiahli do boja.“ 
1KI.20.19	Z mesta vytiahli títo: mladé mužstvo krajových hodnostárov a za nimi vojsko. 
1KI.20.20	Každý zrazil svojho protivníka, na čo sa Sýrčania dali na útek. Izraeliti ich prenasledovali. Sýrsky kráľ Ben-Hadad sa zachránil na koni i s jazdcami. 
1KI.20.21	Vtedy vyrazil izraelský kráľ, vyradil mu kone i vozy a spôsobil Sýrčanom ťažkú porážku.
1KI.20.22	Ten prorok pristúpil k izraelskému kráľovi a povedal mu: „Choď, vyzbroj sa a pouvažuj, čo by si mal robiť, keď takto o rok vytiahne proti tebe sýrsky kráľ.“ 
1KI.20.23	Sýrskeho kráľa presviedčali jeho služobníci: „Porazili nás, lebo majú boha vrchov. Ak budeme proti nim bojovať na rovine, zvíťazíme my! 
1KI.20.24	Urob toto opatrenie: Pozbav každého z tých kráľov velenia a na ich miesto dosaď ich zástupcov. 
1KI.20.25	Doplň si vojsko o počet padlých, podobne doplň i kone a vozy. Potom budeme proti nim bojovať na rovine. Iste zvíťazíme.“ Poslúchol ich a tak aj urobil.
1KI.20.26	Na prelome roka zverboval Ben-Hadad Sýrčanov a vypravil sa do Aféku bojovať proti Izraelu. 
1KI.20.27	Izraeliti sa zoradili, zásobili sa potravou a pripravili sa na protiútok. Izraeliti sa utáborili proti nim ako dve malé stáda kôz, kým Sýrčania zaplavili zem. 
1KI.20.28	Tu pristúpil Boží muž a povedal izraelskému kráľovi: „Takto vraví Hospodin: ‚Pretože sú Sýrčania presvedčení, že Hospodin je bohom vrchov, a nie i bohom dolín, vydám ti tento mohutný dav do moci a spoznáte, že ja som Hospodin.‘“
1KI.20.29	Tak táborili oproti sebe sedem dní. Na siedmy deň sa však rozpútal boj a Izraeliti za jediný deň pobili stotisíc sýrskych pešiakov. 
1KI.20.30	Tí, čo zostali, utekali do mesta Afék, ale na dvadsaťsedemtisíc z nich sa zrútili hradby. Ben-Hadad utiekol, dostal sa do mesta, do tajného úkrytu.
1KI.20.31	Jeho služobníci mu hovorili: „Počuli sme, že králi izraelského domu sú milosrdní. Nasaďme si na bedrá vrecovinu a na hlavy povrázky a vyjdime k izraelskému kráľovi. Možno ti daruje život.“ 
1KI.20.32	Nasadili si teda na bedrá vrecovinu a na hlavy povrázky, prišli k izraelskému kráľovi a povedali: „Tvoj služobník Ben-Hadad ti odkazuje: ‚Daruj mi, prosím, život.‘“ A on odvetil: „Či ešte žije? Je mojím bratom!“ 
1KI.20.33	Tí muži to pokladali za dobré znamenie od neho, ihneď to využili a povedali: „Ben-Hadad je tvojím bratom!“ Prikázal: „Choďte a priveďte ho!“ Ben-Hadad k nemu prišiel a on ho vysadil na voz. 
1KI.20.34	Povedal mu: „Mestá, ktoré môj otec vzal tvojmu otcovi, ti vrátim. Môžeš si v Damasku zriadiť trhové ulice, tak ako kedysi môj otec v Samárii.“ Acháb odvetil: „Na základe zmluvy ťa prepustím.“ Uzavrel s ním teda zmluvu a prepustil ho.
1KI.20.35	Ktosi z prorockej družiny požiadal na popud Hospodina svojho priateľa: „Dokalič ma!“ Ten muž ho však odmietol dokaličiť. 
1KI.20.36	Povedal mu: „Pretože si neposlúchol Hospodinov hlas, len čo odo mňa odídeš, zadlávi ťa lev.“ Keď od neho odišiel, naďabil naň lev a zabil ho.
1KI.20.37	Potom vyhľadal iného muža a povedal mu: „Dokalič ma!“ Ten muž ho poriadne dokaličil a doráňal. 
1KI.20.38	Prorok šiel a postavil sa kráľovi do cesty. Aby ho nepoznali, zakryl si páskou oči. 
1KI.20.39	Keď tade prechádzal kráľ, skríkol na neho: „Tvoj služobník šiel do boja. Tu ktosi vybočil, priviedol ku mne akéhosi muža a prikázal: ‚Tohto muža stráž! Ručíš mi za neho vlastným životom alebo mi zaplatíš talent striebra.‘
1KI.20.40	Hoci sa mu tvoj služobník všemožne venoval, zrazu ho nebolo.“ Izraelský kráľ mu povedal: „Vyniesol si tým sám nad sebou rozsudok.“ 
1KI.20.41	Ten si však rýchlo strhol pásku z očí a izraelský kráľ spoznal, že patrí k prorokom. 
1KI.20.42	Povedal mu: „Takto vraví Hospodin: ‚Pretože si prepustil muža, ktorého som určil na hubiacu kliatbu, odpykáš si to za neho a tvoj ľud za jeho ľud.‘“ 
1KI.20.43	Nato odišiel izraelský kráľ mrzutý a podráždený. Tak prišiel do Samárie.
1KI.21.1	Po týchto udalostiach sa stalo toto: Jezreelský Nabót mal vinicu v Jezreeli vedľa paláca samárijského kráľa Achába. 
1KI.21.2	Acháb navrhoval Nabótovi: „Prepusť mi svoju vinicu. Hodila by sa mi na zeleninovú záhradu, lebo sa nachádza hneď pri mojom dome. Vymením ti ju za lepšiu alebo, ak by si radšej chcel, vyplatím ti jej kúpnu cenu v hotovosti.“ 
1KI.21.3	Nabót však povedal Achábovi: „Chráň ma Hospodin, aby som ti prepustil dedičstvo po svojich otcoch.“
1KI.21.4	Acháb prišiel domov mrzutý a podráždený pre odpoveď, ktorú mu dal jezreelský Nabót, keď povedal: „Dedičstvo po svojich otcoch ti neprepustím.“ Ľahol si na lôžko, odvrátil tvár a neprijal jedlo.
1KI.21.5	Tu prišla k nemu jeho žena Izebel a spýtala sa ho: „Čo sa stalo, že si mrzutý a nič neješ?“ 
1KI.21.6	Odvetil jej: „Ale, mal som rozhovor s jezreelským Nabótom. Navrhol som mu: ‚Prepusť mi svoju vinicu za peniaze alebo, ak sa ti páči, vymením ti ju za inú.‘ On sa však vyjadril: ‚Svoju vinicu ti neprepustím.‘“ 
1KI.21.7	Jeho žena Izebel mu povedala: „Nad Izraelom vládneš predsa ty! Vstaň, najedz sa a buď dobrej mysle. Ja sama ti dám vinicu jezreelského Nabóta.“ 
1KI.21.8	Potom napísala v Achábovom mene listy, zapečatila ich jeho pečaťou a poslala ich starším a šľachticom, čo bývali s Nabótom v jeho meste.
1KI.21.9	V listoch písala: „Vyhláste pôst a Nabóta posaďte do čela ľudu! 
1KI.21.10	Posaďte proti nemu dvoch podliakov. Tí nech dosvedčia, že sa rúhal Bohu i kráľovi. Potom ho vyveďte a kameňujte, kým nezomrie.“
1KI.21.11	Muži jeho mesta, starší i šľachtici, ktorí bývali s ním v tom meste, vykonali, ako im nariadila Izebel, ako bolo napísané v listoch, ktoré im poslala. 
1KI.21.12	Vyhlásili pôst a Nabóta posadili na čelo ľudu. 
1KI.21.13	Nato prišli tí dvaja podliaci a zasadli oproti nemu. Verejne svedčili proti Nabótovi, že sa rúhal Bohu i kráľovi. Potom ho vyviedli za mesto a kameňovali ho, kým nezomrel. 
1KI.21.14	Izebel odkázali: „Nabót bol ukameňovaný a zomrel.“ 
1KI.21.15	Keď sa Izebel dozvedela, že bol Nabót ukameňovaný a zomrel, povedala Achábovi: „Vstaň, zaber vinicu jezreelského Nabóta, ktorú ti nechcel dať za peniaze, lebo Nabót už nežije, je mŕtvy.“ 
1KI.21.16	Len čo sa Acháb dopočul, že Nabót je mŕtvy, vstal, odišiel do vinice jezreelského Nabóta a zabral ju.
1KI.21.17	Vtedy oslovil Hospodin tišbejského Eliáša: 
1KI.21.18	„Vstaň, zíď, aby si sa stretol s izraelským kráľom Achábom zo Samárie. Je práve v Nabótovej vinici, kam odišiel, aby si ju privlastnil. 
1KI.21.19	Povedz mu: ‚Vraždil si a ešte i zaberáš?‘ Ďalej mu povedz: ‚Takto vraví Hospodin: Tam, kde psy lízali Nabótovu krv, budú lízať aj tvoju.‘“
1KI.21.20	Acháb povedal Eliášovi: „Tak si ma našiel, nepriateľ môj?“ Odpovedal: „Našiel, pretože si sa zapredal a robíš to, čo je zlé pred Hospodinom. 
1KI.21.21	‚Nuž privodím na teba pohromu, zmetiem tvoje potomstvo; tebe, Achábovi, vykynožím všetkých, čo sú mužského rodu, otrokov i slobodných v Izraeli.
1KI.21.22	S tvojím domom naložím ako s domom Jarobeáma, Nebátovho syna, a s domom Bašu, Achijovho syna, za urážku, ktorej sa mi dostalo, a za to, že si na hriech zviedol Izrael.‘
1KI.21.23	Aj o Izebel sa zmienil Hospodin: ‚Izebel zožerú psy pri hradbách Jezreelu.
1KI.21.24	Keď niekto z Achábovho príbuzenstva zomrie v meste, zožerú ho psy, keď zomrie na poli, rozďobe ho nebeské vtáctvo.‘“
1KI.21.25	Veru nikto nebol taký zapredanec ako Acháb, aby robil to, čo sa protivilo Hospodinovi. K tomu ho podnecovala jeho žena Izebel. 
1KI.21.26	Veľmi odpudivo pôsobil tým, že sa pridržiaval modiel, celkom podľa vzoru Amorejčanov, ktorých Hospodin vyhnal spred Izraelitov.
1KI.21.27	Keď počul Acháb tieto slová, roztrhol si šaty, navliekol si na holé telo vrecovinu, postil sa, spával vo vrecovine a správal sa skrúšene. 
1KI.21.28	Tu oslovil Hospodin tišbejského Eliáša: 
1KI.21.29	„Videl si, že sa Acháb predo mnou pokoril? Pretože sa predo mnou pokoril, neprivodím tú pohromu za jeho čias, ale za čias jeho syna tak urobím.“
1KI.22.1	Tri roky nebolo vojny medzi Sýriou a Izraelom.
1KI.22.2	V treťom roku odišiel judský kráľ Jošafát k izraelskému kráľovi.
1KI.22.3	Izraelský kráľ povedal svojim služobníkom: „Iste viete, že Ramót-Gileád patrí nám. My však odkladáme jeho prevzatie z rúk sýrskeho kráľa.“
1KI.22.4	Potom sa spýtal Jošafáta: „Pôjdeš so mnou do boja proti Ramót-Gileádu?“ Jošafát odpovedal izraelskému kráľovi: „Som ako ty, môj ľud ako tvoj ľud, moje kone ako tvoje kone.“
1KI.22.5	Jošafát navrhol izraelskému kráľovi: „Pýtaj si najprv odpoveď v slove Hospodina.“
1KI.22.6	Izraelský kráľ zhromaždil asi štyristo prorokov a spýtal sa ich: „Mám sa pustiť do boja proti Ramót-Gileádu alebo sa toho vzdať?“ Odpovedali: „Choď! Pán ho vydá do moci kráľa.“ 
1KI.22.7	Jošafát však podotkol: „Nie je tu aj iný Hospodinov prorok, aby sme sa na neho obrátili?“
1KI.22.8	Izraelský kráľ odvetil Jošafátovi: „Je tu ešte jeden, prostredníctvom ktorého by sme sa mohli spýtať Hospodina. Ja ho však nenávidím, lebo mi neprorokuje nič dobré, ale iba zlé. Je to Micha, Jimlov syn.“ Jošafát však povedal: „Kráľ by sa nemal takto vyjadrovať.“
1KI.22.9	Nato si izraelský kráľ zavolal jedného dvorana a prikázal mu: „Ihneď priveď Michu, Jimlovho syna!“ 
1KI.22.10	Izraelský kráľ a judský kráľ Jošafát sedeli každý na svojom tróne slávnostne odiati na priestranstve pri Samárijskej bráne a všetci proroci pred nimi prorokovali. 
1KI.22.11	Kenaanov syn Cidkija si zhotovil železné rohy a volal: „Takto vraví Hospodin: ‚Nimi budeš vrážať do Sýrčanov, kým s nimi neskoncuješ.‘“ 
1KI.22.12	Tak prorokovali všetci proroci: „Vyprav sa proti Ramót-Gileádu a budeš mať úspech. Hospodin ho vydá do kráľovej moci.“
1KI.22.13	Posol, ktorý šiel po Michu, ho prehováral: „Pozri, predpovede prorokov sú jednoznačne priaznivé pre kráľa. Prispôsob si slová výroku niektorého z nich. Vyjadruj sa priaznivo.“ 
1KI.22.14	Micha však odpovedal: „Akože žije Hospodin, hovoriť budem to, čo mi on povie.“
1KI.22.15	Keď prišiel ku kráľovi, ten sa ho spýtal: „Micha, máme ísť do boja proti Ramót-Gileádu, alebo sa toho vzdať?“ Odpovedal mu: „Vyprav sa a zvíťazíš. Hospodin ho vydá do moci kráľovej.“ 
1KI.22.16	Kráľ ho však zahriakol: „Koľkokrát ťa mám zaprisahať, aby si mi v Hospodinovom mene hovoril iba pravdu?“ 
1KI.22.17	Micha pokračoval: „Videl som celý Izrael rozptýlený po vrchoch ako ovce bez pastiera. Hospodin povedal: ‚Zostali bez pánov. Každý sa môže pokojne vrátiť domov.‘“
1KI.22.18	Izraelský kráľ povedal Jošafátovi: „Nevravel som ti, že mi nebude prorokovať nič dobrého, ale iba zlé?“ 
1KI.22.19	Micha však povedal: „Počuj teda slovo Hospodina: Videl som Hospodina sedieť na tróne a celý nebeský zástup stáť mu po pravici a ľavici.
1KI.22.20	Hospodin sa spýtal: ‚Kto navedie Achába, aby sa dal na výpravu a padol pri Ramót-Gileáde?‘ Odzneli rôzne návrhy. 
1KI.22.21	Tu predstúpil akýsi duch, zastal pred Hospodinom a vyhlásil: ‚Ja ho navediem!‘ Hospodin sa ho spýtal: ‚Ako?‘
1KI.22.22	Odpovedal: ‚Odídem a stanem sa lživým duchom v ústach všetkých jeho prorokov.‘ Hospodin povedal: ‚Ty ho iste navedieš. Vyjdi a urob to!‘
1KI.22.23	Hospodin teraz vložil zrejme lživého ducha do úst všetkých týchto prorokov, kým on sám ti ohlasuje pohromu.“ 
1KI.22.24	Tu pristúpil Kenaanov syn Cidkija, udrel Michu po líci a spýtal sa ho: „Kam šiel duch Hospodina odo mňa, aby sa zhováral s tebou?“ 
1KI.22.25	Micha odvetil: „To sám uvidíš v deň, keď sa pôjdeš skryť do odľahlého úkrytu.“ 
1KI.22.26	Izraelský kráľ prikázal: „Vezmi Michu a odveď ho k veliteľovi mesta Amónovi a ku kráľovmu synovi Joášovi. 
1KI.22.27	Zahlás: ‚Toto prikazuje kráľ: Strčte ho do žalára a chovajte ho najnutnejšou dávkou chleba a vody, kým sa šťastne nevrátim.‘“
1KI.22.28	Micha sa však ozval: „Ak sa šťastne vrátiš, Hospodin skrze mňa nehovoril.“ A dodal: „Čujte to, všetky národy!“
1KI.22.29	Izraelský kráľ a judský kráľ Jošafát sa vypravili proti Ramót-Gileádu. 
1KI.22.30	Izraelský kráľ navrhol Jošafátovi: „Ja pôjdem do boja v prestrojení, ale ty si obleč svoje šaty.“ Izraelský kráľ sa prestrojil a tak šiel do boja. 
1KI.22.31	Sýrsky kráľ však vydal tridsiatim dvom veliteľom bojových vozov príkaz: „Neútočte proti malému ani proti veľkému, ale jedine proti izraelskému kráľovi.“ 
1KI.22.32	Keď velitelia bojových vozov zbadali Jošafáta, pokladali ho za izraelského kráľa a zaútočili naňho. Jošafát volal o pomoc. 
1KI.22.33	Len čo zistili velitelia bojových vozov, že to nie je izraelský kráľ, odvrátili sa od neho.
1KI.22.34	Vtom ktosi len tak napol luk a zasiahol izraelského kráľa medzi články brnenia. Ten prikázal svojmu pohoničovi: „Obráť sa a vyvez ma z bojiska, lebo som ranený.“ 
1KI.22.35	Keďže sa v ten deň boj vystupňoval, kráľ musel zotrvať v bojovom voze proti Sýrčanom. Večer zomrel. Krv z rany stekala na dno voza. 
1KI.22.36	Pri západe slnka prebehol táborom pokrik: „Každý do svojho mesta, každý do svojej krajiny! 
1KI.22.37	Kráľ zomrel!“ Potom odišli do Samárie a tam ho pochovali. 
1KI.22.38	Keď pri samárijskom rybníku oplachovali voz, psy chlípali jeho krv a neviestky sa v nej umývali podľa Hospodinovho slova, ktoré vyriekol.
1KI.22.39	Ostatné Achábove skutky, všetko čo vykonal, slonovinou ozdobený palác, ktorý postavil, všetky mestá, ktoré vybudoval, je zapísané v Kronike izraelských kráľov. 
1KI.22.40	Keď sa Acháb uložil k svojim predkom, stal sa po ňom kráľom jeho syn Achazja.
1KI.22.41	Asov syn Jošafát sa stal kráľom nad Júdom vo štvrtom roku vlády izraelského kráľa Achába.
1KI.22.42	Jošafát mal tridsaťpäť rokov, keď sa stal kráľom a dvadsaťpäť rokov vládol v Jeruzaleme. Jeho matka, Šilchiho dcéra, sa volala Azuba. 
1KI.22.43	Chodil po všetkých cestách svojho otca Asu. Neodchýlil sa od nich, konal, čo Hospodin uznáva za správne. 
1KI.22.44	Výšiny však nezanikli, ľud na nich ešte obetoval a pálil tymian.
1KI.22.45	Jošafát nažíval s izraelským kráľom v pokoji.
1KI.22.46	Ostatné Jošafátove skutky, hrdinstvo, ktoré dokázal, jeho boje, sú zapísané v Kronike judských kráľov.
1KI.22.47	Zvyšok zasvätených smilníkov, čo ešte zostal z čias jeho otca Asu, vyhostil z krajiny.
1KI.22.48	V Edóme vtedy nemali kráľa, ale len kráľovského miestodržiteľa. 
1KI.22.49	Jošafát dal vybudovať zámorské loďstvo, ktoré sa malo plaviť do Ofíru po zlato. Lode však nevyplávali, lebo stroskotali v Ecjón-Geberi.
1KI.22.50	Vtedy navrhol Achábov syn Achazja Jošafátovi: „Moji služobníci by sa mohli plaviť s tvojimi.“ Jošafát s tým však nesúhlasil. 
1KI.22.51	Jošafát odišiel k svojim predkom a bol pochovaný pri nich v meste jeho otca Dávida. Po ňom sa stal kráľom jeho syn Jorám.
1KI.22.52	Achábov syn Achazja sa stal kráľom nad Izraelom v Samárii v sedemnástom roku vlády judského kráľa Jošafáta. Nad Izraelom vládol dva roky.
1KI.22.53	Robil to, čo je zlé pred Hospodinom. Chodil po ceste svojho otca, po ceste svojej matky a po ceste Nebátovho syna Jarobeáma, ktorý strhol Izrael na hriech.
1KI.22.54	Slúžil Baalovi a uctieval ho, čím urážal Hospodina, Boha Izraela, presne podľa vzoru svojho otca.
2KI.1.1	Po Achábovej smrti sa vzbúril Moáb proti Izraelu.
2KI.1.2	Achazja raz vypadol z balkóna svojej izby na poschodí v Samárii a zranil sa. Vypravil poslov s príkazom: „Choďte sa poradiť k ekrónskemu bohu Baal-Zebúbovi, či vyviaznem z tohto úrazu.“
2KI.1.3	Vtedy Hospodinov anjel povedal tišbejskému Eliášovi: „Vstaň, vystúp, aby si sa stretol s poslami samárijského kráľa a povedz im: ‚Vari niet v Izraeli Boha, že sa uchádzate o radu ekrónskeho boha Baal-Zebúba?
2KI.1.4	Preto takto vraví Hospodin: Z lôžka, na ktoré si vyšiel, už nezídeš, ale na ňom určite zomrieš.‘“ Nato Eliáš odišiel.
2KI.1.5	Keď sa poslovia vrátili, kráľ sa ich spýtal: „Prečo ste už prišli späť?“ 
2KI.1.6	Odpovedali mu: „Stretol nás akýsi muž a povedal nám: ‚Vráťte sa ku kráľovi, ktorý vás poslal, a odkážte mu: Takto vraví Hospodin: Vari niet v Izraeli Boha, že sa uchádzaš o radu ekrónskeho boha Baal-Zebúba? Preto z lôžka, na ktoré si vyšiel, už nezídeš, ale na ňom určite zomrieš.‘“ 
2KI.1.7	Vyzvedal sa ich: „Ako vyzeral ten muž, čo vás stretol a hovoril vám tieto slová?“ 
2KI.1.8	Povedali mu: „Mal plášť zo srsti a bedrá prepásané koženým opaskom.“ On na to: „To bol tišbejský Eliáš.“
2KI.1.9	Potom poslal po Eliáša veliteľa s päťdesiatčlenným oddielom. Keď prišiel k nemu, práve sedel na končiari vrchu. Povedal mu: „Boží muž, na kráľov rozkaz zíď dolu!“
2KI.1.10	Eliáš odpovedal veliteľovi päťdesiatčlenného oddielu: „Ak som Boží muž, nech spadne oheň z neba a pohltí teba i tvoj päťdesiatčlenný oddiel.“ Vtom spadol z neba oheň a pohltil ho i s oddielom.
2KI.1.11	Poslal po neho zase iného veliteľa s päťdesiatčlenným oddielom. Ten mu povedal: „Boží muž, na kráľov rozkaz ihneď zíď dolu!“ 
2KI.1.12	Eliáš však odpovedal: „Ak som Boží muž, nech oheň spadne z neba a pohltí ťa i s oddielom.“ Vtom spadol z neba Boží oheň a pohltil ho i s päťdesiatčlenným oddielom. 
2KI.1.13	Ešte i po tretí raz poslal veliteľa s päťdesiatčlenným oddielom. Keď tretí veliteľ vyšiel hore, kľakol si pred Eliášom na kolená a úpenlivo ho prosil: „Boží muž, ber, prosím, ohľad na môj život i na životy týchto päťdesiatich služobníkov. 
2KI.1.14	Z neba spadol oheň a pohltil dvoch predošlých veliteľov i s ich päťdesiatčlennými oddielmi. Teraz dokáž, že si ceníš môj život.“
2KI.1.15	Tu Hospodinov anjel povedal Eliášovi: „Zostúp s ním, neboj sa ho!“ Vstal teda a šiel s ním ku kráľovi. 
2KI.1.16	Povedal mu: „Takto vraví Hospodin: ‚Pretože si vypravil poslov, aby sa uchádzali o radu u ekrónskeho boha Baal-Zebúba, akoby nebolo Boha v Izraeli a možnosti obrátiť sa na jeho slovo, nezídeš už z lôžka, na ktoré si vyšiel, ale na ňom určite zomrieš.‘“
2KI.1.17	Aj zomrel podľa Hospodinovho slova, ktoré vyriekol Eliáš. Keďže nemal syna, stal sa po ňom kráľom jeho brat Jorám, a to v druhom roku judského kráľa Joráma, syna Jošafáta.
2KI.1.18	Ostatné Achazjove príbehy i jeho činnosť sú zapísané v Kronike izraelských kráľov.
2KI.2.1	Keď mal Hospodin vziať vo víchrici Eliáša do neba, Eliáš s Elizeom práve odchádzali z Gilgálu.
2KI.2.2	Eliáš povedal Elizeovi: „Zostaň, prosím, tu, lebo ma Hospodin posiela do Bételu.“ Elizeus však odvetil: „Akože žije Hospodin a akože žiješ ty, neopustím ťa.“ Tak šli do Bételu. 
2KI.2.3	Vtedy vyšli prorockí učeníci, čo boli v Bételi, k Elizeovi a spýtali sa ho: „Vieš, že dnes vezme Hospodin tvojho pána ponad tvoju hlavu?“ Povedal: „Viem to i ja. Mlčte o tom!“ 
2KI.2.4	Potom mu Eliáš povedal: „Elizeus, zostaň, prosím, tu, lebo ma Hospodin posiela do Jericha.“ Odvetil: „Akože žije Hospodin a akože žiješ ty, neopustím ťa.“ Tak prišli do Jericha.
2KI.2.5	Tamojší prorockí učeníci pristúpili k Elizeovi a spýtali sa ho: „Vieš, že dnes vezme Hospodin tvojho pána ponad tvoju hlavu?“ Odvetil: „Viem to i ja. Mlčte o tom!“ 
2KI.2.6	Potom mu Eliáš povedal: „Elizeus, zostaň, prosím, tu, lebo ma Hospodin posiela k Jordánu.“ Odpovedal: „Akože žije Hospodin a akože žiješ ty, neopustím ťa.“ Tak šli obaja. 
2KI.2.7	Päťdesiati spomedzi prorockých učeníkov šli a zastali obďaleč, kým oni dvaja stáli pri Jordáne. 
2KI.2.8	Eliáš si vzal plášť, zvinul ho a udrel ním na vodu. Tá sa rozostúpila na obe strany, takže obaja prešli po suchu.
2KI.2.9	Ako tak prechádzali, povedal Eliáš Elizeovi: „Žiadaj si, čo ti mám urobiť, prv než budem od teba vzatý.“ Elizeus povedal: „Nech spočinie na mne, prosím, dvojnásobný diel tvojho ducha.“
2KI.2.10	Povedal: „Ťažko splniteľnú vec si žiadaš. No ak ma uvidíš, ako budem od teba vzatý, stane sa to, inak však nie.“ 
2KI.2.11	Ako sa tak prechádzali a zhovárali, objavil sa zrazu ohnivý voz a ohnivé kone. Tie oddelili oboch od seba a Eliáš sa vo víchrici vznášal do neba.
2KI.2.12	Elizeus to videl a kričal: „Otec môj, otec môj, vozy Izraela a jeho jazda!“ Viac ho už nevidel. Nato vzal svoj odev a roztrhol ho na dvoje.
2KI.2.13	Potom zdvihol plášť, ktorý padol z Eliáša, vrátil sa a zastal na brehu Jordánu. 
2KI.2.14	Vzal plášť, udrel ním na vodu a zvolal: „Kde je Hospodin, Boh Eliáša, i on sám?“ Keď udrel na vodu, rozostúpila sa na obe strany a Elizeus prešiel. 
2KI.2.15	Keď to videli prorockí učeníci v protiľahlom Jerichu, rozhlásili, že Eliášov duch spočinul na Elizeovi. Šli ho uvítať, poklonili sa mu až po zem
2KI.2.16	a navrhli mu: „Tu medzi tvojimi služobníkmi je päťdesiat odvážnych mužov. Môžu sa rozísť a pátrať po tvojom pánovi, či ho duch Hospodina neodvial a nezhodil na niektorý vrch alebo do niektorého údolia.“ Povedal: „Netreba.“
2KI.2.17	Keď však do omrzenia naliehali, privolil. Tak vyslali tých päťdesiatich mužov, ktorí ho tri dni hľadali, ale nenašli. 
2KI.2.18	Potom sa k nemu vrátili, lebo sa zdržiaval v Jerichu. Povedal im: „Vravel som vám predsa, aby ste nechodili.“
2KI.2.19	Muži toho mesta vraveli Elizeovi: „Ako náš pán vidí, mesto je dobré na bývanie, no voda je zamorená a kraj trpí potratmi.“
2KI.2.20	Povedal: „Prineste mi novú misu a vložte do nej soľ.“ Keď ju priniesli, 
2KI.2.21	podišiel k vodnému prameňu, vsypal ta soľ a povedal: „Takto vraví Hospodin: ‚Ozdravujem túto vodu. Už nebude spôsobovať smrť ani potraty.‘“ 
2KI.2.22	Tá voda je dodnes uzdravená podľa slova, ktoré vyriekol Elizeus.
2KI.2.23	Odtiaľ sa pobral hore do Bételu. Ako tak vystupoval, vyšli z mesta uličníci a posmešne naňho volali: „Poď hore, plešivec, poď hore, plešivec!“ 
2KI.2.24	Obrátil sa a keď ich uzrel, preklial ich menom Hospodina. Vtom sa vyrútili z hory dve medvedice a roztrhali z nich štyridsaťdva chlapcov.
2KI.2.25	Odtiaľ prešiel Elizeus na vrch Karmel, odkiaľ sa vrátil do Samárie.
2KI.3.1	V osemnástom roku vlády judského kráľa Jošafáta sa stal v Samárii kráľom nad Izraelom Jorám, syn Achába. Vládol dvanásť rokov.
2KI.3.2	Robil to, čo sa nepáči Hospodinovi, nie však až tak ako jeho otec a matka. Odstránil totiž Baalov posvätný stĺp, čo zhotovil jeho otec.
2KI.3.3	No naďalej sa pridŕžal hriechov Nebátovho syna Jarobeáma, ktorý zviedol Izrael na hriech, a nevzdal sa ich.
2KI.3.4	Moábsky kráľ Meša bol chovateľom oviec. Izraelskému kráľovi odvádzal stotisíc jahniat a vlnu zo stotisíc baranov.
2KI.3.5	Hneď po Achábovej smrti sa moábsky kráľ vzbúril proti izraelskému kráľovi. 
2KI.3.6	Súčasne vyrazil kráľ Jorám zo Samárie a do boja nasadil celý Izrael. 
2KI.3.7	Nato odoslal judskému kráľovi Jošafátovi odkaz: „Moábsky kráľ sa proti mne vzbúril. Nešiel by si so mnou do boja proti Moábsku?“ Ten vyhlásil: „Pôjdem. Som ako ty, môj ľud ako tvoj ľud a moje kone sú ako tvoje kone.“
2KI.3.8	Spýtal sa: „Ktorou cestou pôjdeme?“ Odpovedal: „Cestou po Edómskej púšti.“ 
2KI.3.9	Tak šiel kráľ izraelský, kráľ judský a kráľ edómsky. Po siedmich dňoch obchvatného pochodu zostalo vojsko i dobytok vzadu bez vody. 
2KI.3.10	Vtedy izraelský kráľ zvolal: „Beda, Hospodin si privolal troch kráľov, aby ich vydal do moci Moábu!“ 
2KI.3.11	Jošafát sa však spýtal: „Nie je tu nejaký Hospodinov prorok, prostredníctvom ktorého by sme si vyžiadali radu Hospodina?“ Jeden zo služobníkov izraelského kráľa odvetil: „Je tu Šafátov syn Elizeus, ktorý bol učeníkom Eliáša.“
2KI.3.12	Jošafát povedal: „U toho je slovo Hospodina.“ Tak k nemu kráľ izraelský, Jošafát, a kráľ edómsky zašli.
2KI.3.13	Elizeus povedal izraelskému kráľovi: „Čo ma po tebe? Choď si k prorokom svojho otca a k prorokom svojej matky!“ Izraelský kráľ však odvetil: „To nie! Ale Hospodin si privolal týchto troch kráľov, aby ich vydal do moci Moábčanov.“ 
2KI.3.14	Elizeus nato povedal: „Akože žije Hospodin zástupov, ktorému slúžim, keby som nebral ohľad na judského kráľa Jošafáta, vôbec by som si ťa nevšimol ani sa na teba nepozrel.
2KI.3.15	Teraz mi však priveďte hudobníka.“ Kým hudobník hral, zmocňoval sa ho Hospodin.
2KI.3.16	Povedal: „Takto vraví Hospodin: ‚Vykop v tomto údolí plno jám.‘ 
2KI.3.17	Lebo takto vraví Hospodin: ‚Nezacítite vietor ani neuzriete dážď, a predsa sa toto údolie naplní vodou. Napijete sa vy, vaše stáda i váš dobytok.‘ 
2KI.3.18	Hospodinovi sa to však zdá primálo, preto vám vydá do rúk i Moábčanov. 
2KI.3.19	Dobyjete všetky opevnené a všetky významnejšie mestá, postínate všetky ovocné stromy, upcháte všetky vodné pramene a všetku ornú pôdu znehodnotíte kameňmi.“ 
2KI.3.20	Ráno, keď sa prináša pokrmová obeta, sa zrazu privalila do Edómu voda a zaplavila ten kraj.
2KI.3.21	Keď sa všetci Moábčania dozvedeli, že tí králi tiahnu proti nim do boja, povolali bez výnimky všetkých schopných brancov, ako i starších, a zaujali postavenie na hranici. 
2KI.3.22	Skoro ráno, keď vyšlo slnko, uvideli Moábčania pred sebou krvavo sfarbenú vodu. 
2KI.3.23	Mysleli si: „Je to krv! Tí králi mali medzi sebou nezhody a navzájom sa pobili. Teraz za korisťou, Moáb!“ 
2KI.3.24	Prenikli k izraelskému táboru, ale Izraeliti sa vzchopili a porazili Moábčanov, ktorí sa pred nimi dali na útek. Oni však postupovali a porážali Moábčanov. 
2KI.3.25	Mestá zbúrali, všetku ornú pôdu zahádzali potrebnou dávkou kameňa, všetky pramene zasypali a postínali všetky ovocné stromy. Zostal už len Kír-Chareset s múrmi. Prakovníci ho však obkľúčili a dobýjali.
2KI.3.26	Keď moábsky kráľ videl, že sa náporu neubráni, pojal so sebou sedemsto mužov, aby sa s vytasenými mečmi presekal popri edómskom kráľovi, ale nedalo sa. 
2KI.3.27	Nato vzal svojho prvorodeného syna, nástupcu trónu, a obetoval ho na hradbách ako spaľovanú obetu. Vtedy proti Izraelu vzplanul hnev, takže museli od neho odtiahnuť a vrátiť sa do vlasti.
2KI.4.1	Jedna žena, čo patrila prorockému učeníkovi, sa sťažovala Elizeovi: „Tvoj služobník, môj muž, zomrel. Sám vieš, že tvoj služobník uctieval Hospodina. Prišiel však veriteľ a vzal mi obe deti za otrokov.“
2KI.4.2	Elizeus sa jej spýtal: „Čo môžem pre teba urobiť? Povedz mi, čo máš doma?“ Odvetila: „Tvoja služobnica nemá v celom dome nič, len nádobu oleja.“
2KI.4.3	Povedal: „Choď, vypožičaj si od všetkých susedov prázdne nádoby, nie málo. 
2KI.4.4	Potom vojdi dnu, zavri za sebou a za svojimi synmi dvere, nalievaj do všetkých tých nádob a plné odlož.“ 
2KI.4.5	Odišla od neho a zavrela dvere za sebou i za svojimi synmi. Tí jej podávali nádoby a ona nalievala. 
2KI.4.6	Keď boli nádoby plné, povedala synovi: „Podaj mi ďalšiu nádobu.“ Ten však odvetil: „Ďalších už niet.“ Vtedy olej prestal tiecť. 
2KI.4.7	Keď to šla oznámiť Božiemu mužovi, ten jej povedal: „Choď predať olej a vyrovnaj si dlh. Zo zvyšku sa i so svojimi synmi uživíš.“
2KI.4.8	Raz prechádzal Elizeus cez Šuném. Tam bývala zámožná žena, ktorá mu ponúkla pohostenie. Zakaždým, keď tade prechádzal, zašiel ta na pohostenie. 
2KI.4.9	Svojmu mužovi navrhla: „Som presvedčená, že ten, čo okolo nás často chodieva, je svätý Boží muž. 
2KI.4.10	Mali by sme na poschodí vymurovať izbietku, postaviť ta posteľ, stolík, stoličku a svietnik. Ak by k nám niekedy zavítal, uchýlil by sa ta.“ 
2KI.4.11	Jedného dňa ta prišiel a uchýlil sa do izby na poschodí, kde sa zložil. 
2KI.4.12	Svojmu sluhovi Gechazimu povedal: „Zavolaj tú Šunémčanku.“ Zavolal ju a ona prišla k nemu. 
2KI.4.13	Naznačil mu: „Povedz jej: ‚Preukazuješ nám naozaj všestrannú pozornosť. Čím by som sa ti mohol odslúžiť? Mám sa za teba prihovoriť u kráľa alebo u veliteľa vojska?‘“ Ona však odvetila: „Bývam predsa medzi svojimi.“ 
2KI.4.14	Spýtal sa: „Čo by sa tak dalo pre ňu urobiť?“ Gechazi povedal: „Veď nemá syna a jej muž je už starý.“
2KI.4.15	Dal si ju zavolať. Keď ju zavolal, ostala stáť pri vchode. 
2KI.4.16	Povedal: „O rok o takomto čase budeš si objímať synčeka.“ Ona však namietala: „Nie, pane môj, Boží muž, nedoberaj si svoju služobnicu.“ 
2KI.4.17	Tá žena však počala a porodila syna o rok a o tom čase, ako jej predpovedal Elizeus.
2KI.4.18	Keď chlapec podrástol, odišiel jedného dňa za svojím otcom k žencom. 
2KI.4.19	Otcovi sa posťažoval: „Moja hlava, moja hlava!“ Ten prikázal sluhovi, aby ho odniesol k matke. 
2KI.4.20	Keď ho odniesol a odovzdal matke, syn jej sedel na kolenách až do poludnia, potom zomrel. 
2KI.4.21	Ona vyšla hore, uložila ho na posteľ Božieho muža, zavrela za sebou a odišla. 
2KI.4.22	Potom si zavolala muža a povedala: „Nože mi pošli niektorého zo sluhov a nejakú oslicu. Musím sa čo najrýchlejšie dostať k Božiemu mužovi, potom sa vrátim.“ 
2KI.4.23	Spýtal sa: „Prečo chceš ísť k nemu dnes? Veď nie je ani novmesiac, ani sobota.“ Odpovedala: „To nič!“ 
2KI.4.24	Potom osedlala oslicu a svojmu sluhovi prikázala: „Poháňaj a bež! Nespomaľuj jazdu, kým ti nepoviem.“ 
2KI.4.25	Tak prišla k Božiemu mužovi na vrch Karmel. Keď ju Boží muž z diaľky uvidel, svojmu sluhovi Gechazimu povedal: „Pozri, to je tá Šunémčanka!“
2KI.4.26	Bež ju privítať a spýtaj sa jej, ako sa má ona, jej muž a dieťa. Odpovedala: „Dobre.“ 
2KI.4.27	Keď prišla na vrch k Božiemu mužovi, objala mu nohy. Tu pristúpil Gechazi, aby ju odtiahol. Boží muž však povedal: „Nechaj ju, lebo je roztrpčená. Hospodin mi to zatajil a neoznámil.“ 
2KI.4.28	Sťažovala sa: „Žiadala som si vari syna od svojho pána? Či som nevravela: ‚Nezavádzaj ma?‘“ 
2KI.4.29	Vtedy prikázal Gechazimu: „Priprav sa na cestu. Vezmi so sebou moju palicu a choď. Ak niekoho stretneš, nepozdravuj ho. Keď niekto pozdraví teba, neodpovedaj. Potom položíš chlapcovi na tvár moju palicu.“
2KI.4.30	Chlapcova matka však povedala: „Akože žije Hospodin a ako žiješ ty, neopustím ťa.“ Tak sa vybral a šiel za ňou.
2KI.4.31	Gechazi mal pred nimi náskok. Položil chlapcovi na tvár palicu, ten však nejavil nijaké známky života. Vrátil sa teda, aby sa s Elizeom stretol a oznámil mu, že sa chlapec neprebral. 
2KI.4.32	Keď Elizeus vošiel do domu, chlapec už ležal mŕtvy na lôžku. 
2KI.4.33	Vošiel dnu, zatvoril za oboma dvere a modlil sa k Hospodinovi.
2KI.4.34	Potom vyšiel hore, pritisol sa k dieťaťu, priložil si ústa na jeho ústa, oči na jeho oči a dlane na jeho dlane. Zostal nad ním sklonený, kým sa telo dieťaťa nezahrialo.
2KI.4.35	Pre zmenu chodil sem-tam po dome, vyšiel hore a sklonil sa nad ním. Tu chlapec sedemkrát kýchol a otvoril oči. 
2KI.4.36	Elizeus zavolal Gechaziho a povedal mu, aby zavolal tú Šunémčanku. Zavolal ju. Keď prišla k nemu, povedal jej: „Vezmi si svojho syna.“
2KI.4.37	Keď vstúpila, padla mu k nohám a poklonila sa mu až po zem. Potom si vzala syna a odišla.
2KI.4.38	Keď sa Elizeus vrátil do Gilgálu, vládol v krajine hlad. Keď raz prorockí učeníci sedeli pred ním, povedal svojmu sluhovi: „Postav veľký hrniec a uvar nejaké jedlo pre prorockých učeníkov.“ 
2KI.4.39	Jeden z nich odišiel na pole nazbierať plodiny. Našiel poľnú popínavú rastlinu a nazbieral z nej plné šaty divých plodov. Keď prišiel, nakrájal ich do hrnca na varenie, ale oni o tom nevedeli. 
2KI.4.40	Keď to naliali mužom k jedlu a tí to jedlo ochutnali, skríkli: „V hrnci je smrť, Boží muž!“ Nedalo sa to jesť. 
2KI.4.41	Prikázal doniesť múku. Vsypal ju do hrnca a povedal: „Nalievaj ľuďom.“ Tí jedli a v hrnci nebolo nič škodlivé.
2KI.4.42	Ktosi prišiel z Baal-Šališe a priniesol Božiemu mužovi z prvej úrody dvadsať bochníkov jačmenného chleba a zrno vo vreci. Povedal: „Rozdaj to ľuďom, nech sa najedia.“
2KI.4.43	Jeho sluha však namietal: „Toto mám predložiť sto ľuďom?“ On však nástojil: „Len to daj ľuďom, nech jedia. Lebo takto vraví Hospodin: ‚Najedia sa a ešte aj zvýši.‘“ 
2KI.4.44	Predložil im to teda. Najedli sa a podľa Hospodinovho slova aj zvýšilo.
2KI.5.1	Naamán, veliteľ vojska sýrskeho kráľa, bol zaslúžilým a váženým mužom u svojho pána, pretože skrze neho doprial Hospodin Sýrčanom víťazstvo. Ten muž, udatný hrdina, bol však malomocný.
2KI.5.2	Raz vyrazili sýrske prepadové skupiny a v Izraeli zajali dievčatko. To slúžilo Naamánovej žene. 
2KI.5.3	Raz povedalo svojej panej: „Keby tak môj pán zašiel za prorokom, ktorý je v Samárii, ten by ho zbavil malomocenstva.“ 
2KI.5.4	Naamán šiel a podrobne oboznámil svojho pána s tým, čo hovorilo dievča z Izraela. 
2KI.5.5	Sýrsky kráľ povedal: „Vyber sa a choď! Izraelskému kráľovi pošlem list.“ Vybral sa teda a vzal so sebou desať talentov striebra, šesťtisíc šeklov zlata i desať sviatočných šiat. 
2KI.5.6	Izraelskému kráľovi doručil list tohto znenia: „Spolu s týmto listom posielam ti svojho služobníka Naamána, aby si ho zbavil malomocenstva.“ 
2KI.5.7	Keď izraelský kráľ prečítal ten list, roztrhol si šaty a zvolal: „Som azda Boh, aby som usmrcoval alebo oživoval? Veď ten posiela ku mne niekoho, aby som ho zbavil malomocenstva. Posúďte len a zistíte, že hľadá proti mne zádrapku.“
2KI.5.8	Keď sa Boží muž Elizeus dozvedel, že izraelský kráľ si roztrhol šaty, odkázal kráľovi: „Prečo si si roztrhol šaty? Nech len príde ku mne. Pozná, že je v Izraeli prorok.“ 
2KI.5.9	Naamán prišiel so svojimi koňmi i vozmi a zastal pri vchode do Elizeovho domu. 
2KI.5.10	Elizeus mu po poslovi odkázal: „Choď, umy sa sedemkrát v Jordáne a telo budeš mať opäť zdravé ako predtým.“ 
2KI.5.11	Naamán však nahnevane odišiel. Povedal: „Myslel som si, že on sám vyjde, postaví sa, bude vzývať meno Hospodina, svojho Boha, zamáva rukou nad postihnutým miestom a tak ma zbaví malomocenstva. 
2KI.5.12	Nie sú azda damaské rieky Abana a Parpar lepšie než všetky vody Izraela? Nemohol som sa v nich umyť a ozdravieť?“ Zvrtol sa a nazlostený odišiel. 
2KI.5.13	Tu pristúpili jeho služobníci a prehovárali ho: „Otec môj, keby od teba prorok žiadal niečo náročného, iste by si to urobil. Či to neurobíš tým skôr, keď ti povedal: ‚Umy sa a budeš čistý!‘?“ 
2KI.5.14	Zostúpil teda, pohrúžil sa sedemkrát v Jordáne, ako to žiadal Boží muž, a jeho telo dostalo mladícku sviežosť. Bol čistý.
2KI.5.15	Nato sa vrátil s celým sprievodom k Božiemu mužovi. Keď prišiel, zastal pred ním a vyhlásil: „Teraz som spoznal, že nikde inde niet Boha, iba v Izraeli. Teraz prijmi, prosím, od svojho služobníka dar.“ 
2KI.5.16	Elizeus povedal: „Akože žije Hospodin, ktorému slúžim, neprijmem.“ Hoci naliehal, odmietol prijať. 
2KI.5.17	Vtedy Naamán povedal: „Keď nie, dovoľ, aby sa tvojmu služobníkovi dostalo aspoň toľko prsti, čo uvezie pár mulíc, lebo tvoj služobník už nebude prinášať spaľované obety ani obetné dary iným bohom, jedine Hospodinovi. 
2KI.5.18	Hospodin však nech dovolí svojmu služobníkovi výnimku. Keď môj pán vstúpi do Rimmónovho chrámu, aby sa tam klaňal, a oprie sa o moju ruku, ukloním sa zároveň i ja v Rimmónovom chráme. Ak by som sa teda v Rimmónovom chráme poklonil, nech to Hospodin svojmu služobníkovi odpustí.“ 
2KI.5.19	Povedal mu: „Choď v pokoji.“
2KI.5.19	Sotva zašiel od neho kus cesty, 
2KI.5.20	pomyslel si Gechazi, sluha Božieho muža Elizea: „Veru môj pán lacno prepustil tohto sýrskeho Naamána, keď od neho nevzal nič z doneseného. Akože žije Hospodin, zabehnem za ním a niečo od neho vymámim.“ 
2KI.5.21	Gechazi sa rozbehol za Naamánom. Keď Naamán zbadal, že za ním ktosi beží, zoskočil z voza a šiel mu oproti. Spýtal sa: „Stalo sa niečo?“
2KI.5.22	Odpovedal: „Ale nie. Môj pán ma posiela s odkazom: ‚Práve teraz ma navštívili dvaja mladíci z prorockých učeníkov z Efrajimského pohoria. Daj pre nich, prosím, talent striebra a dvoje sviatočných šiat.‘“ 
2KI.5.23	Naamán odpovedal: „Urob mi po vôli, zober dva talenty.“ Naliehal naňho, zviazal dva talenty striebra do dvoch vriec, k tomu sviatočné šaty a dal to svojim dvom sluhom, aby to pred ním niesli. 
2KI.5.24	Keď prišiel na kopec, prevzal to od nich a skryl v dome. Nato prepustil tých mužov a oni odišli. 
2KI.5.25	Sám prišiel a postavil sa pred pána. Elizeus sa ho spýtal: „Odkiaľže, Gechazi?“ Odpovedal: „Tvoj služobník nebol nikde.“ 
2KI.5.26	On nato: „Nebol azda môj duch pri tom, keď sa ktosi na voze obrátil, aby sa stretol s tebou? Je vhodný čas nadobúdať si peniaze, šatstvo, olivové sady, vinice, ovce, dobytok, sluhov a slúžky? 
2KI.5.27	Preto natrvalo prilipne Naamánovo malomocenstvo k tebe a k tvojmu potomstvu.“ I vyšiel od neho malomocný, biely ako sneh.
2KI.6.1	Prorockí učeníci navrhli Elizeovi: „Ako vidno, miesto, kde s tebou bývame, je nám pritesné. 
2KI.6.2	Poďme k Jordánu a donesme si odtiaľ každý po jednom brvne a urobme si tam miesto na bývanie.“ Povedal: „Choďte!“ 
2KI.6.3	Tu sa niekto ohlásil: „Prosím, poď aj ty so svojimi služobníkmi.“ Odvetil: „Pôjdem.“ 
2KI.6.4	Šiel s nimi. Keď prišli k Jordánu, stínali stromy. 
2KI.6.5	Ako tak jeden stínal strom, železná časť sekery mu odpadla do vody. Nato s krikom zvolal: „Môj pán, bola vypožičaná!“ 
2KI.6.6	Boží muž sa spýtal: „Kam spadlo to železo?“ Ukázali mu to miesto. Nato okliesnil konár, hodil ho ta a železo sa vynorilo. 
2KI.6.7	Povedal: „Zdvihni si ho!“ Ten sa načiahol a vzal si ho.
2KI.6.8	Keď sýrsky kráľ viedol vojnu proti Izraelu, radieval sa so svojimi služobníkmi o presnom mieste táborenia. 
2KI.6.9	Boží muž však izraelského kráľa varoval: „Vyhýbaj sa tomu miestu, lebo ta zostúpili Sýrčania.“ 
2KI.6.10	Izraelský kráľ vyslal hliadku na miesto, ktoré mu Boží muž označil a pred ktorým ho varoval, takže bol ustavične v strehu. 
2KI.6.11	Tento výsledok znepokojoval sýrskeho kráľa. Zvolal si služobníkov a spýtal sa ich: „Neprezradíte, kto z našich má spojenie s izraelským kráľom?“ 
2KI.6.12	Jeden z jeho služobníkov povedal: „Nikto, môj pán a kráľ. To Elizeus, prorok v Izraeli, prezrádza izraelskému kráľovi zámery, ktoré zostavuješ vo svojej spálni.“ 
2KI.6.13	Nato rozkázal: „Choďte a zistite, kde sa práve zdržuje. Potom ho dám zatknúť.“ Hlásili mu: „Je práve v Dotáne.“ 
2KI.6.14	Vyslal ta kone, bojové vozy a silný oddiel. Tí dorazili v noci a mesto obkľúčili. 
2KI.6.15	Včasráno vstal sluha Božieho muža. Keď vyšiel von, videl, že vojsko s koňmi a vozmi obkľučuje mesto. Jeho sluha mu povedal: „Beda, pán môj, čo si počneme?“ 
2KI.6.16	Ten však odpovedal: „Neboj sa! Máme viac spojencov než oni.“ 
2KI.6.17	Potom sa Elizeus modlil: „Hospodin, otvor mu, prosím, oči, aby videl.“ Tu otvoril Hospodin sluhovi oči a ten uvidel zrazu vrch plný koní a ohnivých vozov vôkol Elizea.
2KI.6.18	Keď k nemu zostupovali, Elizeus sa modlil k Hospodinovi: „Zaslep tento národ.“ Ten ich zaslepil podľa Elizeovho slova.
2KI.6.19	Elizeus im vtedy povedal: „Nie ste na správnej ceste. Toto nie je to mesto. Poďte za mnou, zavediem vás k mužovi, ktorého hľadáte.“ Tak ich priviedol do Samárie. 
2KI.6.20	Len čo ta vstúpili, povedal Elizeus: „Hospodin, otvor im oči, aby videli.“ Hospodin im otvoril oči a zbadali, že sú uprostred Samárie. 
2KI.6.21	Keď ich izraelský kráľ uvidel, spýtal sa Elizea: „Otec môj, mám ich dať pobiť?“ 
2KI.6.22	Odpovedal: „Nezabíjaj ich! Zabíjaš azda tých, ktorých sa zmocníš vlastným mečom a lukom? Predlož im chlieb a vodu, nech sa najedia a napijú. Potom nech odídu k svojmu pánovi.“
2KI.6.23	Usporiadal teda pre nich veľkú hostinu. Keď sa najedli a napili, prepustil ich a oni odišli k svojmu pánovi. Potom sýrske lúpežné oddiely prestali prepadávať Izrael.
2KI.6.24	Neskôr sýrsky kráľ Ben-Hadad sústredil celé svoje vojsko, pritiahol a obľahol Samáriu.
2KI.6.25	V dôsledku obliehania nastal v Samárii taký hlad, že oslia hlava stála osemdesiat šeklov striebra a štvrť kabu holubieho trusu päť šeklov striebra. 
2KI.6.26	Keď izraelský kráľ prechádzal po hradbách, ktorási žena na neho volala: „Pane môj, kráľu, pomôž!“ 
2KI.6.27	Odpovedal: „Ak ti nepomôže Hospodin, akoby som ti mohol pomôcť ja? Azda troškou obilia alebo muštu?“ 
2KI.6.28	Kráľ sa jej spýtal: „Čo chceš?“ Odvetila: „Táto žena ma naviedla: ‚Daj svojho syna, nech ho dnes zjeme. Môjho syna zjeme zajtra.‘
2KI.6.29	Tak sme môjho syna uvarili a zjedli. Keď som jej na druhý deň povedala: ‚Daj svojho syna, nech ho zjeme,‘ ona si syna skryla.“ 
2KI.6.30	Keď kráľ počul slová tej ženy, roztrhol si šaty. Keď šiel po hradbách, ľud si všimol, že pod nimi má na tele vrecovinu.
2KI.6.31	Povedal: „Nech ma Boh prísne potresce, ak nepríde dnes Šafátov syn Elizeus o hlavu.“ 
2KI.6.32	Elizeus sedel doma a starší sedeli s ním, keď k nemu vyslal kohosi zo svojich ľudí. Prv než k nemu prišiel posol, Elizeus starším povedal: „Je jasné, že tento vrahov syn kohosi posiela, aby mi sťal hlavu. Dávajte pozor! Keď posol príde, zatvorte dvere a dverami ho vytlačte. Či za ním nepočuť kroky jeho pána?“
2KI.6.33	Ešte s nimi hovoril, keď k nemu zostúpil posol. Vyhlásil: „Táto pohroma pochádza od Hospodina. Načo mám ešte čakať na Hospodina?“
2KI.7.1	Vtedy povedal Elizeus: „Čujte slovo Hospodina! Takto vraví Hospodin: ‚Zajtra o tomto čase bude stáť v Samárijskej bráne sea jemnej múky šekel a dve sey jačmeňa šekel.‘“ 
2KI.7.2	Ale dôstojník, kráľov pobočník, odvetil Božiemu mužovi: „Aj keby Hospodin urobil na nebi otvory, či by sa to slovo splnilo?“ Ten však poznamenal: „Nuž vlastnými očami to uvidíš, ale jesť z toho nebudeš.“
2KI.7.3	Pri vchode do brány sa zdržiavali štyria malomocní muži. Tí sa vzájomne uzhodli: „Čo sa tu máme až do smrti ponevierať?
2KI.7.4	Ak sa rozhodneme odísť do mesta, kde vládne hlad, zomrieme tam. Ak pobudneme tu, i tak zomrieme. Poďme a vpadnime do sýrskeho tábora. Ak nás ponechajú nažive, budeme žiť, ak nám siahnu na život, zomrieme.“ 
2KI.7.5	Za súmraku sa rozhodli odísť do sýrskeho tábora. Keď prišli na jeho okraj, zistili, že tam nikoho niet. 
2KI.7.6	Pán vzbudil v sýrskom tábore dojem, že počuli hrmot vozov, dupot koní a krik mohutného vojska. Všetci boli presvedčení, že si izraelský kráľ najal proti nim chetitských a egyptských kráľov, aby ich napadli.
2KI.7.7	Za súmraku sa rozhodli utiecť. Zanechali svoje stany, kone, osly i tábor v pôvodnom stave. Utiekli, aby sa zachránili.
2KI.7.8	Malomocní prišli na okraj tábora. Vnikli do jedného stanu, najedli sa a napili. Vyniesli odtiaľ striebro, zlato i šatstvo a odišli si to skryť. Opätovne vnikli do ďalšieho stanu, vyniesli odtiaľ veci a šli si to skryť.
2KI.7.9	Vzájomne si pritom vyčítali: „Nerobíme správne. Tento deň je dňom dobrej zvesti, a my mlčíme. Ak budeme vyčkávať až do ranného svitu, obvinia nás. Poberme sa a poďme to oznámiť kráľovskému domu.“
2KI.7.10	Keď prišli, zavolali na vrátnika mesta a hlásili: „Vnikli sme do sýrskeho tábora, ale tam vôbec nikoho nebolo, ani stopy po človeku, iba priviazané kone i osly a stany v pôvodnom stave.“ 
2KI.7.11	Ten privolal ďalších vrátnikov a tí oznámili správu priamo kráľovskému domu.
2KI.7.12	Kráľ v noci vstal a povedal svojim služobníkom: „Poviem vám, čo na nás chystajú Sýrčania. Vedia, že hladujeme, preto odišli z tábora, aby sa skryli v poli. Predpokladajú, že tých, čo vyjdú z mesta, pochytajú živých a tak vniknú do mesta.“ 
2KI.7.13	Jeden z jeho služobníkov podal návrh: „Treba vziať päť koní, čo tu ešte zostali, a vyslať ich na prieskum. Iste ich je ako celkové množstvo Izraela, ktoré ešte zostalo, alebo ako celé množstvo Izraela, ktoré zahynulo. Pošleme ich a uvidíme.“ 
2KI.7.14	Vzali si dva bojové vozy s koňmi a kráľ ich vyslal smerom k sýrskemu táboru s príkazom: „Vydajte sa na prieskum!“ 
2KI.7.15	Sledovali ich až po Jordán. Napodiv bola celá cesta plná šatstva a zbraní, ktoré Sýrčania v zmätku poodhadzovali. Poslovia po svojom návrate podali kráľovi hlásenie. 
2KI.7.16	Nato ľud vyšiel a vydrancoval sýrsky tábor. Tak sa stalo podľa Hospodinovho slova, že sea jemnej múky stála šekel striebra i dve sey jačmeňa stáli šekel striebra. 
2KI.7.17	Kráľ zveril dozor pri bráne dôstojníkovi, svojmu pobočníkovi. Ľud ho však pošliapal, takže zomrel, ako to predpovedal Boží muž, ktorý sa tak vyslovil, keď k nemu prišiel kráľ. 
2KI.7.18	Splnilo sa, čo predpovedal Boží muž kráľovi: „Zajtra o tomto čase budú stáť v Samárijskej bráne dve sey jačmeňa šekel striebra i sea jemnej múky bude stáť šekel striebra.“ 
2KI.7.19	Vtedy povedal dôstojník Božiemu mužovi: „To by musel Hospodin narobiť na nebi otvory, aby sa to mohlo stať.“ Ten odpovedal: „Na vlastné oči to uvidíš, ale jesť z toho nebudeš.“ 
2KI.7.20	Aj sa mu tak stalo: Ľud ho v bráne pošliapal, takže zomrel.
2KI.8.1	Elizeus povedal žene, ktorej vzkriesil syna: „Vstaň a presťahuj sa prechodne i s domácnosťou na iné miesto, lebo Hospodin privolal hlad. Ten už prišiel do krajiny na sedem rokov.“
2KI.8.2	Žena sa zariadila podľa slova Božieho muža. Odišla so svojou domácnosťou a sedem rokov prechodne bývala v krajine Filištíncov.
2KI.8.3	Po siedmich rokoch sa tá žena vrátila z krajiny Filištíncov a vybrala sa ku kráľovi domáhať sa svojho domu a poľa. 
2KI.8.4	Kráľ sa práve zhováral so sluhom Božieho muža, Gechazim. Povedal: „Nože mi rozprávaj o všetkých významných skutkoch, ktoré vykonal Elizeus.“
2KI.8.5	Keď rozprával kráľovi o tom, ako vzkriesil mŕtveho, žena, ktorej vzkriesil syna, hlásila sa u kráľa o svoj dom a pole. Gechazi povedal: „Môj pán a kráľ! To je tá žena a jej syn, ktorého vzkriesil Elizeus.“ 
2KI.8.6	Kráľ požiadal ženu, aby mu to vyrozprávala. Potom jej kráľ pridelil jedného dvorana, ktorý mal zariadiť vrátenie všetkého, čo jej patrilo, i všetkého výnosu z poľa odo dňa, keď opustila krajinu, až po prítomnosť.
2KI.8.7	Elizeus prišiel raz do Damasku, keď bol sýrsky kráľ Ben-Hadad chorý. Oznámili mu: „Prišiel sem Boží muž.“ 
2KI.8.8	Kráľ povedal Chazaelovi: „Vezmi so sebou dar, vyhľadaj Božieho muža a prezveď sa u neho na slovo Hospodina, či prekonám túto chorobu.“ 
2KI.8.9	Chazael ho šiel navštíviť. Vzal so sebou dar, rôzne cennosti z Damasku, náklad na štyridsať tiav. Tak prišiel a zastal pred ním s odkazom: „Tvoj syn, sýrsky kráľ Ben-Hadad ma posiela k tebe s otázkou: ‚Prekonám túto chorobu?‘“ 
2KI.8.10	Elizeus mu odpovedal: „Choď a povedz mu: ‚Určite sa uzdravíš,‘ no Hospodin mi zjavil, že istotne zomrie.“ 
2KI.8.11	Nato mu tvár stŕpla, veľmi ho to dojalo, až sa Boží muž rozplakal.
2KI.8.12	Chazael sa spýtal: „Prečo plače môj pán?“ Odpovedal: „Lebo viem, akej ukrutnosti sa dopustíš voči Izraelitom. Ich pevnosti vypáliš, ich junákov pobiješ mečom, ich nemluvňatá poroztínaš a ich tehotné ženy rozpáraš.“
2KI.8.13	Chazael namietal: „Je tvoj služobník azda pes, aby sa dopustil toľkých ukrutností?“ Elizeus odvetil: „Hospodin mi zjavil, že sa staneš sýrskym kráľom.“
2KI.8.14	Potom odišiel od Elizea a prišiel k svojmu pánovi. Ten sa ho spýtal: „Čo ti povedal Elizeus?“ Povedal: „Uistil ma, že budeš žiť.“ 
2KI.8.15	Na druhý deň si vzal prikrývku, namočil ju do vody a priložil mu ju na tvár, takže zomrel. Po ňom sa stal kráľom Chazael.
2KI.8.16	V piatom roku vlády izraelského kráľa Joráma, syna Achába, ba už za Jošafáta, judského kráľa, sa stal judským kráľom Jošafátov syn Jorám.
2KI.8.17	Mal tridsaťdva rokov, keď sa stal kráľom a v Jeruzaleme vládol osem rokov. 
2KI.8.18	Chodil po ceste izraelských kráľov podľa Achábovho domu. Veď mal za ženu Achábovu dcéru! Robil to, čo sa protiví Hospodinovi. 
2KI.8.19	Hospodin však nechcel vyhladiť Júdu pre svojho služobníka Dávida. Prisľúbil mu totiž, že jemu a jeho potomkom navždy ponechá sviecu.
2KI.8.20	Za jeho čias sa vymanil Edóm z područia Júdu a nastolil si vlastného kráľa.
2KI.8.21	Potom prešiel Jorám spolu so všetkými vozmi do Caíru. V noci vstal a zaútočil na Edómčanov, ktorí ho i s veliteľmi bojových vozov obkľúčili. Ľud sa stiahol do svojich stanov. 
2KI.8.22	Tak sa stal Edóm až dodnes nezávislým od Júdu. Súčasne sa vtedy vymanila aj Libna.
2KI.8.23	Ostatné Jorámove príbehy a všetko, čo vykonal, je zapísané v Kronike judských kráľov. 
2KI.8.24	Keď sa Jorám uložil k svojim predkom, pochovali ho k nim v Dávidovom meste. Po ňom sa stal kráľom jeho syn Achazja.
2KI.8.25	V dvanástom roku vlády izraelského kráľa Joráma, syna Achába, sa stal judským kráľom Jorámov syn Achazja.
2KI.8.26	Mal dvadsaťdva rokov, keď sa stal kráľom a vládol jeden rok v Jeruzaleme. Jeho matka, dcéra izraelského kráľa Omriho, sa volala Atalja.
2KI.8.27	Chodil po ceste Achábovho rodu a robil to, čo sa protiví Hospodinovi. Patril predsa do Achábovej rodiny.
2KI.8.28	Raz sa vybral s Achábovým synom Jorámom do boja proti sýrskemu kráľovi Chazaelovi pri Ramót-Gileáde. Sýrčania však Joráma porazili.
2KI.8.29	Kráľ Jorám sa musel utiahnuť do Jezreelu, aby sa zotavoval z rán, ktoré mu zasadili Sýrčania v Ráme v boji so sýrskym kráľom Chazaelom. Achazja, syn judského kráľa Joráma, odišiel do Jezreelu navštíviť Achábovho syna Joráma, pretože bol ranený.
2KI.9.1	Prorok Elizeus si zavolal jedného z prorockých žiakov a povedal mu: „Opáš si bedrá, vezmi si so sebou túto nádobku s olejom a choď do Ramót-Gileádu.
2KI.9.2	Keď ta prídeš, vyhľadaj Jehua, syna Jošafáta, syna Nimšiho. Pôjdeš a vyvoláš ho spomedzi jeho bratov a odvedieš ho do osobitnej miestnosti. 
2KI.9.3	Potom vezmeš nádobku, vyleješ mu olej na hlavu a vyhlásiš: ‚Takto vraví Hospodin: Pomazal som ťa za kráľa nad Izraelom.‘ Otvoríš dvere a bez meškania ujdeš.“
2KI.9.4	Tak šiel ten sluha, sluha proroka, do Ramót-Gileádu. 
2KI.9.5	Keď prišiel, velitelia vojska práve zasadali. Ohlásil sa: „Veliteľ, mám pre teba odkaz.“ Jehu sa spýtal: „Pre koho z nás?“ Povedal: „Pre teba veliteľ!“ 
2KI.9.6	Vstal teda a keď vošiel dnu, vylial mu na hlavu olej a povedal: „Takto vraví Hospodin, Boh Izraela: ‚Pomazal som ťa za kráľa nad Izraelom, Hospodinovým ľudom. 
2KI.9.7	Vyhladíš dom Achába, svojho pána; tak pomstím krv mojich služobníkov prorokov a krv všetkých služobníkov Hospodina, ktorú preliala Izebel.
2KI.9.8	Zahynie celý Achábov dom. Vyhladím Achábovi všetko mužského rodu: otrokov i slobodných v Izraeli.
2KI.9.9	S Achábovým domom naložím ako s domom Nebátovho syna Jarobeáma a ako s domom Achijovho syna Bašu.
2KI.9.10	Izebel zožerú psy na jezreelskom poli a nebude ju mať kto pochovať.‘“ Nato otvoril dvere a ušiel.
2KI.9.11	Keď sa Jehu odobral k služobníkom svojho pána, prehovorili k nemu: „Je všetko v poriadku? Prečo prišiel za tebou ten pomätenec?“ Povedal im: „Sami viete, že aký človek, taká reč.“
2KI.9.12	Oni však na to: „To nie je tak! Nože nám to prezraď!“ Povedal im, ako to skutočne bolo. „Povedal mi: ‚Takto vraví Hospodin: Pomazal som ťa za kráľa nad Izraelom.‘“ 
2KI.9.13	Každý vzal hneď svoje šaty a podložil mu ich pod nohy na schody. Zatrúbili na roh a rozhlasovali: „Jehu sa stal kráľom.“
2KI.9.14	Tak zosnoval Jehu, syn Jošafáta, syna Nimšiho sprisahanie proti Jorámovi.
2KI.9.14	Jorám vtedy spolu s celým Izraelom bránil Ramót-Gileád proti sýrskemu kráľovi Chazaelovi. 
2KI.9.15	Kráľ Jorám sa uchýlil do Jezreelu, aby sa tam hojil z rán, ktoré mu zasadili Sýrčania, keď bojoval proti ich kráľovi Chazaelovi. Jehu vyhlásil: „Ak s tým súhlasíte, nikto nesmie uniknúť z mesta a podať správu do Jezreelu.“
2KI.9.16	Potom Jehu vysadol do bojového voza a odišiel do Jezreelu, lebo tam ležal Jorám. I Achazja, judský kráľ, prišiel navštíviť Joráma. 
2KI.9.17	Strážny, čo stál na veži v Jezreeli, spozoroval blížiaci sa Jehuov oddiel a hlásil: „Vidím nejaký oddiel.“ Jorám prikázal: „Treba vziať jazdca, vyslať ho naproti nim a spýtať sa, či sa niečo neprihodilo.“
2KI.9.18	Keď jazdec odišiel oproti nim, povedal: „Kráľ sa spytuje, či je všetko v poriadku.“ Jehu však odvetil: „Čo ťa do toho! Zaraď sa za mňa.“ Strážny hlásil ďalej: „Posol prišiel až k nim, ale sa nevracia.“ 
2KI.9.19	Nato vyslal druhého jazdca. Ten prišiel k nim a povedal: „Kráľ sa pýta, či je všetko v poriadku.“ Jehu však odvetil: „Čo ťa do toho! Zaraď sa za mňa.“ 
2KI.9.20	Strážny hlásil znovu: „Prišiel až k nim, ale sa nevracia. Spôsob jazdy sa ponáša na Nimšiho syna Jehua, lebo sa šialene rúti.“
2KI.9.21	Jorám prikázal zapriahnuť. Zapriahol si voz a tak vyrazil izraelský kráľ Jorám i judský kráľ Achazja, každý na svojom voze. Vyrazili oproti Jehuovi, s ktorým sa stretli na pozemku jezreelského Nabóta.
2KI.9.22	Keď uzrel Jorám Jehua, spýtal sa: „Prihodilo sa niečo, Jehu?“ Ten však odvetil: „Akoby nie! Stále sa tu páchajú smilstvá tvojej matky Izebel i mnohé jej čary.“ 
2KI.9.23	Jorám sa zvrtol a ušiel. Achazju varoval: „Achazja, zrada!“ 
2KI.9.24	Jehu však natiahol luk a zasiahol Joráma medzi plecia. Šíp mu prenikol srdce a on sa na voze zrútil. 
2KI.9.25	Svojmu pomocníkovi Bidkarovi prikázal: „Vezmi ho a odprac na pozemok jezreelského Nabóta. Spomeň si: Keď sme spolu jazdili na jednom voze za jeho otcom Achábom, vyniesol nad ním Hospodin tento výrok: 
2KI.9.26	‚Zreteľne som videl prednedávnom vyliatu krv Nabóta a jeho synov,‘ znie výrok Hospodina. ‚Preto ti odplatím na tomto pozemku,‘ znie výrok Hospodina. Vezmi ho a odprac na ten pozemok podľa Hospodinovho slova.“
2KI.9.27	Keď to videl judský kráľ Achazja, uháňal smerom k Bét-Hagganu. Jehu ho však prenasledoval a prikázal: „Aj toho zabite!“ Zasiahli ho vo voze na svahu Gúr pri Jibleáme. Stihol ujsť do Megidda, kde skonal.
2KI.9.28	Jeho služobníci ho previezli do Jeruzalema a pochovali v Dávidovom meste do hrobky k jeho predkom. 
2KI.9.29	Achazja sa stal kráľom judským v jedenástom roku vlády Joráma, Achábovho syna.
2KI.9.30	Keď prichádzal Jehu do Jezreelu, Izebel sa o tom dozvedela. Nalíčila si oči, upravila si účes a vyzerala z okna. 
2KI.9.31	Keď Jehu vchádzal do brány zvolala: „Vitaj, Zimri, vrah svojho pána!“
2KI.9.32	Jehu vzhliadol k oknu a spýtal sa: „Kto je so mnou, kto?“ Niekoľkí dvorania naňho pozreli. 
2KI.9.33	Prikázal: „Zhoďte ju!“ Zhodili ju. Svojou krvou skropila stenu i kone, ktoré ju udupali.
2KI.9.34	Potom vošiel dnu, najedol sa a napil. Povedal: „Postarajte sa o túto prekliatu ženu a pochovajte ju, bola totiž kráľovskou dcérou.“ 
2KI.9.35	Keď ju šli pochovať, našli z nej už len lebku, nohy a ruky. 
2KI.9.36	Vrátili sa a oznámili mu to. Povedal: „Je to Hospodinovo slovo, ktorým prehovoril skrze svojho služobníka, tišbejského Eliáša: ‚Na jezreelskom poli budú žrať psy Izebelino telo.
2KI.9.37	Mŕtve telo Izebel bude ako hnoj na poli, na jezreelskom pozemku, takže už nikto nepovie: Toto je Izebel.‘“
2KI.10.1	Acháb mal v Samárii sedemdesiat synov. Jehu napísal a poslal zo Samárie jezreelským hodnostárom, starším a Achábovým vychovávateľom listy tohto znenia: 
2KI.10.2	„Len čo dostanete tento list, keďže sú u vás synovia vášho pána, vozy, kone, opevnené mestá a výzbroj, 
2KI.10.3	vyhliadnite si najlepšieho a najschopnejšieho zo synov svojho pána. Dosaďte ho na trón ich otca a bojujte za dom svojho pána.“ 
2KI.10.4	Tí sa náramne preľakli a uvažovali: „Keď už dvaja králi pred ním neobstáli, akože obstojíme my?“ 
2KI.10.5	Správca paláca, veliteľ mesta, starší a vychovávatelia odkázali Jehuovi: „Sme tvoji služobníci. Urobíme všetko, čo nám prikážeš. Nikoho za kráľa nedosadíme. Urob, čo uznáš za dobré.“ 
2KI.10.6	Napísal im aj druhý list: „Ak ste za mňa a chcete ma poslúchať, vezmite hlavy mužov, synov svojho pána a dostavte sa ku mne zajtra o tomto čase do Jezreelu.“ Kráľ mal sedemdesiat synov a vychovávali ich poprední mešťania.
2KI.10.7	Keď sa k nim dostal ten list, vzali kráľovských synov a zabili sedemdesiat mužov. Ich hlavy vložili do košov a poslali mu do Jezreelu. 
2KI.10.8	Potom prišiel posol a hlásil mu, že priniesli hlavy kráľovských synov. Prikázal: „Nechajte ich uložené v dvoch hromadách až do rána pri vchode do brány!“
2KI.10.9	Ráno vyšiel, zastal si a všetkému ľudu vyhlásil: „Vy ste spravodliví. Ja som pôvodcom sprisahania proti svojmu pánovi a zabil som ho. Kto však pobil všetkých týchto?
2KI.10.10	Môžete sa teda presvedčiť, že ani jedno slovo, ktoré vyriekol Hospodin proti Achábovmu domu, neostalo bez účinku, ale Hospodin aj vykonal, čo skrze svojho služobníka Eliáša sľúbil.“
2KI.10.11	Nato Jehu pobil všetkých, ktorí ešte zostali Achábovej rodine v Jezreeli, ako i všetky jeho významnejšie osobnosti, jeho poradcov a jeho kňazov, takže nikomu nedovolil ujsť.
2KI.10.12	Potom sa pobral a odišiel do Samárie. Keď bol na ceste pri pastierskom Bét-Ekede, 
2KI.10.13	stretol Jehu bratov judského kráľa Achazju. Spýtal sa: „Kto ste?“ Odpovedali mu: „Sme Achazjovi bratia. Ideme navštíviť kráľových synov a synov vládkyne.“
2KI.10.14	Prikázal: „Pochytajte ich živých!“ Keď ich živých pochytali, pozabíjal ich, štyridsaťdva mužov pri cisterne v Bét-Ekede. Nikomu z nich nedovolil ujsť.
2KI.10.15	Keď odtiaľ odišiel, stretol Rechábovho syna Jonadába, ktorý ho šiel uvítať. Pozdravil ho a spýtal sa: „Myslíš to so mnou tak úprimne, ako ja s tebou?“ Jonadáb odvetil: „Áno!“ „Ak áno, podaj mi ruku!“ Keď napriahol ruku, pritiahol ho k sebe na voz.
2KI.10.16	Vyzval ho: „Poď so mnou a všimni si moju horlivosť za Hospodina.“ Tak ho prevážal na svojom voze. 
2KI.10.17	Keď prišiel do Samárie, vyhubil úplne všetkých, čo tam ešte zostali po Achábovi, podľa slova Hospodina, ktoré povedal Eliášovi.
2KI.10.18	Jehu zhromaždil všetok ľud a vyhlásil: „Acháb slúžil Baalovi nedostatočne, Jehu mu bude slúžiť dôkladnejšie.
2KI.10.19	Teraz zvolajte ku mne všetkých prorokov Baala, všetkých jeho ctiteľov a všetkých jeho kňazov. Nikto nesmie chýbať, lebo usporadúvam veľkolepú obetnú slávnosť na Baalovu počesť. Kto by sa nedostavil, nezostane nažive.“ Jehu v snahe vyhubiť všetkých Baalových ctiteľov použil lesť.
2KI.10.20	Prikázal: „Vyhláste slávnostné zhromaždenie na počesť Baala.“ Vyhlásili ho. 
2KI.10.21	Jehu to zverejnil po celom Izraeli, takže sa zhromaždili všetci Baalovi ctitelia. Nechýbal nikto. Baalov dom sa postupne napĺňal, až bol celkom plný. 
2KI.10.22	Správcovi šatne prikázal vydať odev všetkým ctiteľom Baala.
2KI.10.23	Potom vstúpil do Baalovho domu Jehu s Jonadábom, synom Rechába. Baalovým ctiteľom povedali: „Dávajte pozor, aby tu s vami nebol niekto zo služobníkov Hospodina, ale iba samí Baalovi ctitelia.“ 
2KI.10.24	Nato išli pripraviť obetné dary a spaľované obety. Medzitým Jehu vonku rozmiestnil osemdesiat mužov, ktorých varoval: „Ak by niekto nechal ujsť niektorého z mužov, ktorých som vám vydal do rúk, zaplatí to vlastným životom.“ 
2KI.10.25	Keď dokončil spaľovanú obetu, prikázal Jehu bežcom a veliteľom: „Vojdite dnu, nech nikto neujde a bite ich!“ Keď ich pobili mečmi, bežci a velitelia ich povyhadzovali von. Potom vnikli do svätyne Baalovho domu,
2KI.10.26	vyniesli odtiaľ posvätné stĺpy a spálili ich.
2KI.10.27	Zbúrali i Baalov stĺp a strhli Baalov dom. Dodnes sa používa ako záchod.
2KI.10.28	Tak odstránil Jehu Baala z Izraela. 
2KI.10.29	No hriechov Nebátovho syna Jarobeáma, ktorý zviedol na hriech Izrael — zlatých teliat v Bételi a v Dáne — sa Jehu nevzdal.
2KI.10.30	Hospodin povedal Jehuovi: „Pretože si postupoval dobre a robil to, čo uznávam za správne, s Achábovým domom si naložil celkom podľa môjho želania, tvoji potomkovia budú až do štvrtého pokolenia sedieť na tróne Izraela.“ 
2KI.10.31	Jehu však zanedbával to, aby sa celým srdcom riadil zákonom Hospodina, Boha Izraela. Nevzdal sa hriechov Jarobeáma, ktorý na hriech zviedol Izrael.
2KI.10.32	V tom čase začal Hospodin uberať z územia Izraela. Chazael ho porážal po celom izraelskom pohraničí: 
2KI.10.33	východne od Jordánu, od Aroéru nad potokom Arnón až po Gileád a Bášan, celé územie Gileádu, Gádovcov, Rúbenovcov a Menaššeovcov. 
2KI.10.34	Ostatné Jehuove príbehy, všetko, čo vykonal, a všetko jeho hrdinstvo je zapísané v Kronike izraelských kráľov. 
2KI.10.35	Keď sa Jehu uložil k svojim predkom, pochovali ho v Samárii. Po ňom sa stal kráľom jeho syn Joacház.
2KI.10.36	Jehu vládol nad Izraelom v Samárii dvadsaťosem rokov.
2KI.11.1	Keď Achazjova matka Atalja videla, že jej syn zomrel, rozhodla sa vyhubiť všetko kráľovo potomstvo.
2KI.11.2	Jošeba, dcéra kráľa Joráma a Achazjova sestra, pochytila Joáša, Achazjovho syna, uniesla ho i s jeho dojkou spomedzi kráľovských synov, určených na smrť, do spálne a ukryla ho pred Ataljou, takže unikol smrti.
2KI.11.3	Zostal s ňou ukrytý v Hospodinovom dome šesť rokov, kým vládla Atalja nad krajinou. 
2KI.11.4	V siedmom roku si Jojada pozval stotníkov, veliteľov telesnej stráže a bežcov, uviedol ich do Hospodinovho domu, kde s nimi uzavrel zmluvu. Zaviazal ich tam prísahou a predstavil im kráľovského syna.
2KI.11.5	Prikázal im: „Vašou úlohou bude toto: Tretina z vás, ktorí nastupujete do služby v sobotu, bude držať stráž pri kráľovskom paláci, 
2KI.11.6	druhá tretina pri bráne Súr a tretina v bráne za budovou bežcov. V strážení budovy sa budete striedať. 
2KI.11.7	Obe vaše zmeny, ktoré končia službu v sobotu, budú pokračovať v stráži v Hospodinovom dome pri kráľovi. 
2KI.11.8	Každý so zbraňou v ruke obklopí kráľa. Kto by vnikol do obranných radov, nech je usmrtený. Sprevádzajte kráľa, kam sa len pohne.“ 
2KI.11.9	Stotníci sa riadili presne podľa príkazu kňaza Jojadu. Každý vzal svoje mužstvo, tých, čo nastupovali v sobotu do služby i tých, čo z nej odchádzali, a prišli ku kňazovi Jojadovi. 
2KI.11.10	Kňaz vyzbrojil stotníkov kopijami a štítmi kráľa Dávida, čo boli v Hospodinovom dome.
2KI.11.11	Bežci sa so zbraňou v ruke rozostavili vôkol kráľa od južnej po severnú stranu chrámu, pri oltári a pri chráme. 
2KI.11.12	Nato vyviedol kráľovho syna, nasadil mu korunu a odznak moci. Vyhlásili ho za kráľa, pomazali ho, tlieskali rukami a prevolávali: „Nech žije kráľ!“
2KI.11.13	Keď Atalja počula krik bežcov a ľudu, vydala sa za ľudom do Hospodinovho domu. 
2KI.11.14	Pozrela sa a uvidela kráľa stáť pri stĺpe podľa poriadku, veliteľov a trubačov pri kráľovi i všetok prostý ľud, ktorý plesal a trúbil na rohy. Atalja si roztrhla šaty a skríkla: „Zrada, zrada!“ 
2KI.11.15	Kňaz Jojada dal stotníkom, veliacim vojsku, rozkaz: „Vyveďte ju von z radov. Kto by šiel za ňou, usmrťte ho mečom!“ Kňaz nástojil, aby nebola popravená v Hospodinovom dome. 
2KI.11.16	Donútil ju zájsť k miestu, kade vchádzajú kone do kráľovského paláca, a tam ju usmrtili.
2KI.11.17	Jojada uzavrel zmluvu medzi Hospodinom, kráľom a ľudom, že budú ľudom Hospodina, ako aj zmluvu medzi kráľom a ľudom. 
2KI.11.18	Nato všetok prostý ľud vtrhol do Baalovho domu a zbúral ho. Jeho oltáre a posvätné obrazy úplne roztrieskali a Mattána, Baalovho kňaza, zabili pred oltármi. Kňaz potom zriadil dozor nad Hospodinovým domom.
2KI.11.19	Potom vzal stotníkov, členov telesnej stráže, bežcov i všetok prostý ľud a odviedli kráľa poniže Hospodinovho domu. Cez bránu bežcov vošli do kráľovského paláca, kde zasadol na kráľovský trón. 
2KI.11.20	Všetok prostý ľud sa radoval a mesto sa upokojilo. Atalju usmrtili mečom v kráľovskom paláci.
2KI.12.1	Joáš mal sedem rokov, keď sa stal kráľom.
2KI.12.2	Začal kraľovať v siedmom roku vlády Jehua a panoval štyridsať rokov v Jeruzaleme. Jeho matka, pôvodom z Beér-Šeby, sa volala Cibja. 
2KI.12.3	Joáš robil po celý život to, čo uznáva Hospodin za správne. Usmerňoval ho totiž kňaz Jojada. 
2KI.12.4	No výšiny ešte nezmizli. Ľud na nich stále obetoval a pálil tymian.
2KI.12.5	Joáš povedal kňazom: „Všetky peniaze z posvätných darov prinesených do Hospodinovho domu, príspevok od jednotlivcov, vyrúbené dávky i všetky milodary obetované na ciele Hospodinovho domu
2KI.12.6	by mali prevziať kňazi, a to každý od svojho poplatníka. Oni by potom opravovali poškodené časti budovy, kdekoľvek sa vyskytnú.“
2KI.12.7	Keďže ani do dvadsiateho tretieho roku vlády kráľa Joáša kňazi poškodené časti budovy neopravili, 
2KI.12.8	predvolal si kráľ Joáš kňaza Jojadu i ostatných kňazov a vyčítal im: „Prečo neopravujete poškodené časti domu? Odteraz nebudete brať peniaze od svojich poplatníkov, ale sa priamo vynaložia na opravu poškodených častí budovy.“ 
2KI.12.9	Kňazi súhlasili s tým, že už nebudú vyberať peniaze od ľudu a ani sami opravovať poškodené časti chrámu.
2KI.12.10	Potom vzal kňaz Jojada jednu truhlicu, na jej vrchnáku vydlabal dieru a umiestnil ju vedľa oltára, napravo od vchodu do Hospodinovho domu. Ta vkladali kňazi, čo strážili prahy, všetky peniaze, určené pre Hospodinov dom. 
2KI.12.11	Keď zistili, že je v truhlici hodne peňazí, prichádzal kráľovský pisár s veľkňazom, vysypali a spočítali peniaze, ktoré nazbierali v Hospodinovom dome.
2KI.12.12	Prepočítanú sumu potom odvádzali priamo majstrom, ktorí boli poverení dozorom nad Hospodinovým domom. Tí nimi vyplácali tesárov, stavbárov, pracujúcich na Hospodinovom dome, 
2KI.12.13	murárov a kamenárov. Nakupovali za ne i drevo, opracované kamene na opravu poškodených častí Hospodinovho domu a rôzne potreby na opravu domu. 
2KI.12.14	Ale z peňazí, nazbieraných v Hospodinovom dome, sa nepoužilo na zhotovenie strieborných mís, nožov, kropeničiek, trúb alebo rôznych zlatých a strieborných predmetov. 
2KI.12.15	Odvádzali ich totiž majstrom, ktorí za ne opravovali Hospodinov dom. 
2KI.12.16	Od mužov, ktorým sa peniaze priamo odvádzali s tým, aby ich dávali pracovníkom, sa nežiadalo vyúčtovanie, pretože pracovali čestne.
2KI.12.17	Peniaze z obiet za vinu a peniaze z obiet za hriech neboli určené pre Hospodinov dom, ale patrili kňazom.
2KI.12.18	Vtedy vytiahol sýrsky kráľ Chazael do boja proti Gatu a dobyl ho. Chazael sa chystal napadnúť i Jeruzalem.
2KI.12.19	Kráľ Joáš pobral všetky posvätné dary, ktoré obetovali jeho predkovia Jošafát, Jorám a Achazja, judskí králi, vlastné posvätné dary, ako i všetko zlato, čo sa našlo v pokladniciach Hospodinovho domu i kráľovského paláca, a poslal to sýrskemu kráľovi Chazaelovi. Ten potom odtiahol od Jeruzalema.
2KI.12.20	Ostatné Joášove príbehy i všetko, čo vykonal, je zapísané v Kronike judských kráľov. 
2KI.12.21	Jeho služobníci povstali, vyvolali prevrat a Joáša zabili v Bét-Milló, keď schádzal do Silly.
2KI.12.22	Zabili ho jeho vlastní služobníci, Šimeatov syn Józakar a Šomérov syn Jozabád. Keď zomrel, pochovali ho k jeho predkom v Dávidovom meste. Po ňom sa stal kráľom jeho syn Amacja.
2KI.13.1	V dvadsiatom treťom roku vlády judského kráľa Joáša, syna Achazju, stal sa na sedemnásť rokov v Samárii kráľom nad Izraelom Jehuov syn Joacház.
2KI.13.2	Robil to, čo sa protivilo Hospodinovi: nasledoval hriechy Nebátovho syna Jarobeáma, ktorý zviedol na hriech Izrael, a nevzdal sa toho.
2KI.13.3	Vtedy vzplanul hnev Hospodina proti Izraelu. Za celé to obdobie ich vydával do moci sýrskeho kráľa Chazaela a do moci Chazaelovho syna Ben-Hadada.
2KI.13.4	Keď Joacház upokojil Hospodina, Hospodin ho vypočul. Videl totiž útlak, ktorý Izraelu spôsobil sýrsky kráľ. 
2KI.13.5	Hospodin dal Izraelu záchrancu, takže sa vymanil zo sýrskej moci. Izraeliti mohli zas bývať vo svojich stanoch ako predtým.
2KI.13.6	No nevzdali sa hriechov domu Jarobeáma, ktorý zviedol na hriech Izrael. Ašera v Samárii zostávala.
2KI.13.7	Joacházovi ponechal z ľudu iba päťdesiat jazdcov, desať vozov a desaťtisíc pešiakov, lebo sýrsky kráľ ich zničil a obrátil na prach ako pri mlatbe.
2KI.13.8	Ostatné Joacházove príbehy, všetko, čo vykonal, jeho hrdinstvo je zapísané v Kronike izraelských kráľov. 
2KI.13.9	Keď sa Joacház uložil k svojim predkom, pochovali ho v Samárii. Po ňom sa stal kráľom jeho syn Joáš.
2KI.13.10	V tridsiatom siedmom roku vlády judského kráľa Joáša sa stal v Samárii na šestnásť rokov izraelským kráľom Joacházov syn Joáš. 
2KI.13.11	Robil, čo sa protiví Hospodinovi. Vôbec sa nevzdal hriechov Nebátovho syna Jarobeáma, ktorý zviedol na hriech Izrael, ale v nich pokračoval.
2KI.13.12	Ostatné Joášove príbehy, všetko, čo vykonal, jeho hrdinstvo v boji proti judskému kráľovi Amacjovi, je zapísané v Kronike izraelských kráľov.
2KI.13.13	Keď sa Joáš uložil k svojim predkom, zasadol na trón Jarobeám. Joáša pochovali v Samárii k izraelským kráľom.
2KI.13.14	Keď Elizeus upadol do smrteľnej choroby, prišiel k nemu izraelský kráľ Joáš. Rozplakal sa nad ním a zvolal: „Otec môj, otec môj, vozy Izraela a jeho jazdci!“
2KI.13.15	Elizeus mu povedal: „Vezmi luk a šípy!“ Priniesol mu luk a šípy. 
2KI.13.16	Izraelskému kráľovi prikázal: „Napni luk!“ Keď to urobil, položil si Elizeus svoje ruky na ruky kráľove.
2KI.13.17	Prikázal: „Otvor okno na východ!“ Otvoril. Elizeus nato: „Vystreľ!“ Vystrelil. Poznamenal: „Je to víťazný šíp Hospodina a šíp víťazstva nad Sýriou. Pripravíš Sýrčanom v Aféku zdrvujúcu porážku.“ 
2KI.13.18	Povedal ďalej: „Vezmi šípy!“ Keď ich vzal, prikázal izraelskému kráľovi: „Bodaj do zeme!“ Trikrát zabodol a prestal. 
2KI.13.19	Boží muž sa preto na neho nahneval a zvolal: „Mal si zabodnúť päť až šesťkrát. Spôsobil by si tým Aramu zdrvujúcu porážku. Takto iba tri razy porazíš Aram.“
2KI.13.20	Elizeus potom zomrel a pochovali ho. Nasledujúceho roku vtrhli moábski záškodníci do krajiny. 
2KI.13.21	Raz, keď mali práve kohosi pochovať, zbadali záškodnícky oddiel. Hodili toho človeka do Elizeovho hrobu a odišli. Len čo sa ten človek dostal do styku s Elizeovými kosťami, ožil a vzpriamil sa.
2KI.13.22	Po celý čas Joacháza sýrsky kráľ Chazael utláčal Izrael. 
2KI.13.23	Hospodin sa však nad nimi zľutoval, prejavil im milosrdenstvo a naklonil sa k nim pre svoju zmluvu s Abrahámom, Izákom a Jákobom. Nechcel ich zničiť a dosiaľ ich od svojej tváre nezavrhol.
2KI.13.24	Po smrti sýrskeho kráľa Chazaela sa stal jeho nástupcom syn Ben-Hadad. 
2KI.13.25	Joacházov syn Joáš znovu prevzal z moci Chazaelovho syna Ben-Hadada mestá, ktoré odňal jeho otcovi Joacházovi. Joáš ho tri razy porazil a tak získal späť izraelské mestá.
2KI.14.1	V druhom roku vlády izraelského kráľa Joáša, Joacházovho syna, sa stal judským kráľom Joášov syn Amacja.
2KI.14.2	Mal dvadsaťpäť rokov, keď sa stal kráľom a dvadsaťdeväť rokov vládol v Jeruzaleme. Jeho matka, pôvodom z Jeruzalema, sa volala Joaddán. 
2KI.14.3	Robil to, čo uznáva Hospodin za správne, svojmu praotcovi Dávidovi sa však nevyrovnal. Všetko robil tak ako jeho otec Joáš.
2KI.14.4	Výšiny však nezmizli, ľud na nich stále obetoval a pálil tymian. 
2KI.14.5	Len čo mal kráľovstvo pevne v rukách, popravil svojich služobníkov, ktorí zabili kráľa, jeho otca.
2KI.14.6	Synov tých vrahov však nevydal na smrť, podľa toho, čo je napísané v knihe Mojžišovho zákona, kde Hospodin prikazuje: „Otcovia nesmú byť vydaní na smrť pre synov ani synovia pre otcov, ale každý nech zomrie za vlastný hriech.“
2KI.14.7	V Soľnom údolí porazil desaťtisíc Edómčanov. V boji sa zmocnil Sely a premenoval ju na dnešný Jokteel.
2KI.14.8	Vtedy vypravil Amacja poslov k izraelskému kráľovi Joášovi, synovi Joacháza, syna Jehua, s odkazom: „Poď, zmeriame si sily!“ 
2KI.14.9	Izraelský kráľ Joáš odkázal judskému kráľovi Amacjovi: „Bodliak na Libanone vyzval libanonský céder: ‚Daj svoju dcéru môjmu synovi za ženu!‘ Prebehla tade divá zver, čo je na Libanone, a pošliapala bodliak.
2KI.14.10	Po víťazstve nad Edómom ti vzrástla odvaha. Nabaž sa slávy a seď doma! Prečo si zahrávaš s nešťastím? Preto, aby si padol ty a Júda s tebou?“ 
2KI.14.11	Amacja však neposlúchol. Tak pritiahol izraelský kráľ Joáš. On i judský kráľ Amacja si zmerali sily pri Bét-Šemeši v Judsku.
2KI.14.12	Júda však utrpel od Izraela porážku a každý zutekal do svojho stanu. 
2KI.14.13	Judského kráľa Amacju, syna Joáša, syna Achazju, izraelský kráľ Joáš v Bét-Šemeši zajal. Potom vnikol do Jeruzalema, kde strhol jeho hradby od Efrajimskej brány až po Nárožnú bránu v dĺžke štyristo lakťov. 
2KI.14.14	Pobral všetko zlato a striebro, všetky predmety, čo sa našli v Hospodinovom dome a v pokladniciach kráľovského paláca i rukojemníkov, a vrátil sa do Samárie.
2KI.14.15	Ostatné Joášove príbehy, to, čo vykonal, jeho hrdinstvo i ako bojoval proti judskému kráľovi Amacjovi, je zapísané v Kronike izraelských kráľov. 
2KI.14.16	Keď sa Joáš uložil k svojim predkom, pochovali ho v Samárii pri izraelských kráľoch. Po ňom sa stal kráľom jeho syn Jarobeám.
2KI.14.17	Judský kráľ Amacja, syn Joáša, žil po smrti izraelského kráľa Joáša, syna Joacháza, ešte pätnásť rokov. 
2KI.14.18	Ostatné Amacjove príbehy sú zapísané v Kronike judských kráľov. 
2KI.14.19	Keď proti nemu zosnovali v Jeruzaleme sprisahanie, utiekol do Lachíša. Vyslali však ľudí do Lachíša a tam ho usmrtili.
2KI.14.20	Potom ho previezli na koňoch a pochovali v Jeruzaleme, v Dávidovom meste, pri jeho predkoch. 
2KI.14.21	Nato vzal všetok judský ľud Azarju, ktorý mal šestnásť rokov, a ustanovil ho po jeho otcovi Amacjovi za kráľa.
2KI.14.22	Keď sa kráľ Amacja uložil k svojim predkom, vybudoval Elat a znovu ho pripojil k Judsku.
2KI.14.23	V pätnástom roku vlády judského kráľa Amacju, Joášovho syna, vládol v Samárii štyridsaťjeden rokov izraelský kráľ Jarobeám, Joášov syn.
2KI.14.24	Robil Hospodinovi naprotiveň. Nevzdal sa žiadneho z hriechov Nebátovho syna Jarobeáma, ktorý zviedol na hriech Izrael.
2KI.14.25	Prinavrátil Izraelu územie od oblasti Chamátu až po More Araby
2KI.14.26	Hospodin totiž videl veľmi biedne položenie Izraela, že niet východiska ani pre otroka, ani pre slobodného, a niet nikoho, kto by Izraelu pomohol. 
2KI.14.27	Avšak Hospodin sa nerozhodol vymazať spod nebies meno Izraela, a tak ho zachránil prostredníctvom Joášovho syna Jarobeáma.
2KI.14.28	Ostatné Jarobeámove príbehy, všetko, čo vykonal, jeho hrdinstvo i ako bojoval a znovu pričlenil k Izraelu Damask a judský Chamát, je zapísané v Kronike izraelských kráľov.
2KI.14.29	Keď sa Jarobeám uložil k svojim predkom, izraelským kráľom, stal sa po ňom kráľom jeho syn Zecharja.
2KI.15.1	V dvadsiatom siedmom roku vlády izraelského kráľa Jarobeáma sa stal judským kráľom Amacjov syn Azarja.
2KI.15.2	Mal šestnásť rokov, keď sa stal kráľom, a päťdesiatdva rokov vládol v Jeruzaleme. Jeho matka, pôvodom z Jeruzalema, sa volala sa Jecholja. 
2KI.15.3	Robil to, čo Hospodin uznáva za správne, presne podľa vzoru svojho otca Amacju.
2KI.15.4	Výšiny však nezanikli. Ľud na nich ešte stále obetoval a pálil tymian. 
2KI.15.5	Hospodin ranil kráľa, takže bol malomocný až do dňa svojej smrti. Býval v osobitnom dome. Kráľov syn Jotám viedol palác a spravoval prostý ľud.
2KI.15.6	Ostatné Azarjove príbehy i všetko, čo vykonal, je zapísané v Kronike judských kráľov. 
2KI.15.7	Keď sa Azarja uložil k svojim predkom, pochovali ho k nim v Dávidovom meste. Po ňom sa stal kráľom jeho syn Jotám.
2KI.15.8	V tridsiatom ôsmom roku vlády judského kráľa Azarju sa stal kráľom nad Izraelom v Samárii na šesť mesiacov Jarobeámov syn Zecharja.
2KI.15.9	Robil Hospodinovi naprotiveň podľa príkladu svojich otcov. Nevzdal sa hriechov Nebátovho syna Jarobeáma, ktorý zviedol Izrael na hriech.
2KI.15.10	Jabéšov syn Šallúm sa proti nemu vzbúril, za prítomnosti ľudu ho zabil a po jeho smrti sa stal kráľom. 
2KI.15.11	Ostatné Zecharjove príbehy sú zapísané v Kronike izraelských kráľov. 
2KI.15.12	Hospodinovo slovo, ktoré vyriekol o Jehuovi, znelo: „Tvoji potomkovia budú až do štvrtého pokolenia sedieť na izraelskom tróne.“ Tak sa aj stalo.
2KI.15.13	Jabéšov syn Šallúm sa stal kráľom v tridsiatom deviatom roku vlády judského kráľa Uzziju. Vládol jeden mesiac v Samárii. 
2KI.15.14	Potom Menachém, Gadiho syn, vytiahol z Tirce, vtrhol do Samárie, porazil Jabéšovho syna Šallúma, usmrtil ho a stal sa po ňom kráľom.
2KI.15.15	Ostatné Šallúmove príbehy, vzburu, ktorú vyvolal, možno nájsť zapísané v Kronike izraelských kráľov. 
2KI.15.16	Vtedy Menachém rozdrvil Tappúach
2KI.15.17	V tridsiatom deviatom roku vlády judského kráľa Azarju sa stal kráľom nad Izraelom v Samárii na desať rokov Gadiho syn Menachém. 
2KI.15.18	Robil Hospodinovi naprotiveň. Po celé svoje obdobie sa nevzdal hriechov Nebátovho syna Jarobeáma, ktorý zviedol Izrael na hriech.
2KI.15.19	Keď do krajiny vtrhol asýrsky kráľ Púl, Menachém mu dal tisíc talentov striebra, aby si tak zaistil jeho podporu na upevnenie vlastnej kráľovskej moci.
2KI.15.20	Menachém rozvrhol tú sumu na všetkých zámožných Izraelitov na úhradu asýrskemu kráľovi, a to päťdesiat šeklov na osobu. Asýrsky kráľ nato odtiahol a nezdržoval sa v tamojšom kraji.
2KI.15.21	Ostatné Menachémove príbehy, všetko, čo vykonal, je zapísané v Kronike izraelských kráľov. 
2KI.15.22	Keď sa Menachém uložil k svojim predkom, stal sa po ňom kráľom jeho syn Pekachja.
2KI.15.23	V päťdesiatom roku vlády judského kráľa Azarju sa stal v Samárii na dva roky kráľom nad Izraelom Menachémov syn Pekachja. 
2KI.15.24	Robil Hospodinovi naprotiveň. Nevzdal sa hriechov Nebátovho syna Jarobeáma, ktorý zviedol Izrael na hriech.
2KI.15.25	Jeho pobočník Pekach, Remaljov syn, zosnoval proti nemu vzburu s päťdesiatimi Gileádovcami a zabil ho v opevnenej veži kráľovského paláca v Samárii, ako i Argóba a Arjeho. Keď ho zabil, stal sa po ňom kráľom.
2KI.15.26	Ostatné Pekachjove príbehy, všetko, čo vykonal, je zapísané v Kronike izraelských kráľov.
2KI.15.27	V päťdesiatom druhom roku vlády judského kráľa Azarju sa stal v Samárii na dvadsať rokov kráľom nad Izraelom Remaljov syn Pekach. 
2KI.15.28	Robil Hospodinovi naprotiveň. Nevzdal sa hriechov Nebátovho syna Jarobeáma, ktorý zviedol Izrael na hriech. 
2KI.15.29	Za čias izraelského kráľa Pekacha prišiel asýrsky kráľ Tiglat-Pileser, zabral Ijón, Abél-Bét-Maachu, Janóach, Kedeš, Chacór, Gileád, Galileu, celý kraj Naftali a ľud presídlil do Asýrie.
2KI.15.30	Vtedy Elov syn Hošea roznietil vzburu proti Remaljovmu synovi Pekachovi a zabil ho. Po jeho smrti v dvadsiatom roku vlády Uzzijovho syna Jotáma sa stal po ňom kráľom.
2KI.15.31	Ostatné Pekachove príbehy i všetko, čo vykonal, je zapísané v Kronike izraelských kráľov.
2KI.15.32	V druhom roku vlády izraelského kráľa Pekacha, syna Remalju, sa stal kráľom Jotám, syn judského kráľa Uzziju.
2KI.15.33	Mal dvadsaťpäť rokov, keď sa stal kráľom, a šestnásť rokov vládol v Jeruzaleme. Jeho matka, Cadókova dcéra, sa volala Jeruša. 
2KI.15.34	Robil to, čo Hospodin uznáva za správne, presne podľa vzoru svojho otca Uzziju.
2KI.15.35	Ibaže výšiny ešte nezanikli. Ľud stále obetoval a pálil na výšinách tymian. On postavil Hornú bránu Hospodinovho domu.
2KI.15.36	Ostatné Jotámove príbehy i to, čo vykonal, je zapísané v Kronike judských kráľov. 
2KI.15.37	V tých časoch začal Hospodin posielať proti Judsku sýrskeho kráľa Recína a Remaljovho syna Pekacha.
2KI.15.38	Jotám sa uložil k svojim predkom a pochovali ho k jeho predkom v meste svojho otca Dávida. Po ňom sa stal kráľom Acház.
2KI.16.1	V sedemnástom roku vlády Remaljovho syna Pekacha sa stal kráľom Acház, syn judského kráľa Jotáma.
2KI.16.2	Acház mal dvadsať rokov, keď sa stal kráľom, a šestnásť rokov vládol v Jeruzaleme. Nerobil však to, čo uznáva jeho Boh Hospodin za správne po vzore jeho praotca Dávida. 
2KI.16.3	Uberal sa cestou izraelských kráľov, ba i vlastného syna dal upáliť podľa ohavností národov, ktoré Hospodin vyhnal spred Izraelitov.
2KI.16.4	Obetoval a pálil kadidlo na výšinách, na kopcoch a pod každým zeleným stromom.
2KI.16.5	Vtedy vytiahol sýrsky kráľ Recín s izraelským kráľom Pekachom, synom Remalju, do boja proti Jeruzalemu. Acháza síce obľahli, ale nemohli ho zdolať.
2KI.16.6	V tom čase si sýrsky kráľ Recín pričlenil k Sýrii Elat a vytlačil odtiaľ Júdovcov. Potom prišli do Elatu Edómčania a dodnes tam bývajú.
2KI.16.7	Acház vypravil poslov k asýrskemu kráľovi Tiglat-Pileserovi s odkazom: „Som tvoj služobník a tvoj syn. Príď ma vyslobodiť z hrsti sýrskeho a izraelského kráľa, ktorí povstali proti mne.“
2KI.16.8	Acház vzal striebro a zlato, čo bolo v Hospodinovom dome a v pokladniciach kráľovského paláca, a poslal to ako dar asýrskemu kráľovi.
2KI.16.9	Asýrsky kráľ ho vypočul. Vytiahol proti Damasku, dobyl ho, jeho obyvateľov presídlil do Kíru a Recína zabil. 
2KI.16.10	Keď odišiel kráľ Acház do Damasku na stretnutie s asýrskym kráľom Tiglat-Pileserom, všimol si tamojší oltár. Kráľ Acház poslal kňazovi Urijovi nákres oltára a model celého diela. 
2KI.16.11	Kňaz Urija postavil oltár podľa všetkých údajov, ktoré poslal kráľ Acház z Damasku. Kňaz Urija ho zhotovil ešte pred príchodom kráľa Acháza z Damasku. 
2KI.16.12	Keď sa kráľ vrátil z Damasku, uvidel ten oltár, podišiel k nemu a obetoval na ňom. 
2KI.16.13	Priniesol svoju spaľovanú i pokrmovú obetu, vylial nápojovú obetu a krvou obiet spoločenstva pokropil oltár. 
2KI.16.14	Bronzový oltár, ktorý stál pred Hospodinom medzi novým oltárom a Hospodinovým domom, posunul ďalej od priečelia chrámu a umiestnil ho severne od oltára. 
2KI.16.15	Potom kráľ Acház kňazovi Urijovi prikázal: „Na veľkom oltári budeš obetovať rannú spaľovanú obetu, večernú pokrmovú obetu, spaľovanú obetu kráľa s príslušnou pokrmovou obetou, ako i spaľovanú obetu všetkého prostého ľudu s príslušnými pokrmovými a nápojovými obetami. Všetku krv spaľovanej obety a všetku krv obetného daru vykrop naň. Bronzový oltár mi bude slúžiť na vyhľadávanie veštby.“
2KI.16.16	Kňaz Urija urobil všetko podľa príkazu kráľa Acháza. 
2KI.16.17	Kráľ Acház postŕhal lišty na vozíkoch a odstránil ich, vyňal umývadlá, more sponad bronzových býkov, ktoré boli pod ním a položil ho na kamennú dlažbu.
2KI.16.18	Pre asýrskeho kráľa odstránil z Hospodinovho domu i sobotnú chodbu, ktorú vybudovali v chráme, i kráľov vonkajší vchod do chrámu. 
2KI.16.19	Ostatné Acházove príbehy i to, čo vykonal, je zapísané v Kronike judských kráľov. 
2KI.16.20	Acház sa uložil k svojim predkom a pochovali ho k nim v Dávidovom meste. Po ňom sa stal kráľom jeho syn Chizkija.
2KI.17.1	V dvanástom roku vlády judského kráľa Acháza sa stal v Samárii na deväť rokov izraelským kráľom Elov syn Hošea.
2KI.17.2	Hospodinovi robil naprotiveň, no nie až tak ako predošlí izraelskí králi. 
2KI.17.3	Proti nemu vytiahol asýrsky kráľ Šalmaneser, Hošea sa mu podrobil a odvádzal mu poplatok. 
2KI.17.4	Asýrsky kráľ však odhalil Hošeovu zradu, pretože vypravil poslov k egyptskému kráľovi Sóovi a asýrskemu kráľovi prestal odvádzať pravidelný ročný poplatok. Asýrsky kráľ ho dal zatknúť a uväzniť.
2KI.17.5	Potom tiahol asýrsky kráľ celou krajinou, dorazil k Samárii a tri roky ju obliehal. 
2KI.17.6	V deviatom roku vlády Hošeu dobyl asýrsky kráľ Samáriu a Izraelitov presídlil do Asýrie. Usadil ich v Chalachu, v Chabóre, pri rieke Gozán a v médskych mestách.
2KI.17.7	Stalo sa to preto, lebo Izraeliti hrešili proti Hospodinovi, svojmu Bohu, ktorý ich vyviedol z Egypta, z moci egyptského kráľa faraóna. Oni však uctievali iných bohov,
2KI.17.8	riadili sa zvyklosťami národov, ktoré Hospodin vyhnal spred Izraelitov, a zvykmi, ktoré zaviedli izraelskí králi. 
2KI.17.9	Izraeliti si osvojili spôsoby, ktoré neboli v súlade s Hospodinom, ich Bohom: stavali si výšiny vo všetkých svojich mestách, od strážnej veže po opevnené mesto. 
2KI.17.10	Na každom vyššom kopci a pod každým zeleným stromom si zriaďovali posvätné stĺpy a posvätné koly.
2KI.17.11	Tam na každej výšine pálili tymian ako národy, ktoré Hospodin spred nich vyhnal. Dopúšťali sa neprístojností, čím urážali Hospodina. 
2KI.17.12	Slúžili modlám, čo im Hospodin výslovne zakázal robiť.
2KI.17.13	Hospodin varoval Izrael i Júdu prostredníctvom všetkých svojich prorokov a všetkých vidcov: „Vráťte sa zo svojich zlých ciest a zachovávajte moje príkazy, moje ustanovenia celého zákona, ktorý som dal vašim otcom a ktorý som vám sprostredkoval mojimi služobníkmi prorokmi.“ 
2KI.17.14	Oni však neuposlúchli a boli tvrdošijní ako ich otcovia, ktorí neverili Hospodinovi, svojmu Bohu. 
2KI.17.15	Zavrhli jeho ustanovenia a zmluvu, čo uzavrel s ich otcami, i svedectvá, ktorými si ich pripútaval. Chodili za márnosťou, až sa sami stali márnosťou, a za okolitými národmi, hoci ich Hospodin zakázal napodobňovať.
2KI.17.16	Opustili všetky prikázania svojho Boha Hospodina, narobili si liate modly, dvoje teliat, urobili si ašeru, uctievali všetky nebeské telesá a slúžili Baalovi.
2KI.17.17	Vlastných synov a dcéry prevádzali cez oheň, zapodievali sa veštbami, čarami a nechali sa zneužiť na činnosť, ktorá sa protiví Hospodinovi, čím ho urážali. 
2KI.17.18	Hospodin sa preto veľmi rozhneval na Izrael a odvrhol ho od seba, takže mu zostal len Júdov kmeň. 
2KI.17.19	Ale ani Júda nezachovával prikázania svojho Boha Hospodina, ale sa riadil zvyklosťami, ktoré zaviedol Izrael. 
2KI.17.20	Preto Hospodin odvrhol celé potomstvo Izraela, pokoril ich a vydal napospas lúpežníkom, kým ich úplne nezavrhol. 
2KI.17.21	Keď odtrhol Izraelitov od Dávidovho domu, za kráľa si ustanovili Nebátovho syna Jarobeáma. Jarobeám odviedol Izraelitov od nasledovania Hospodina a zviedol na veľký hriech.
2KI.17.22	Izraeliti si osvojili všetky hriechy, ktorých sa dopustil Jarobeám a nevzdali sa ich, 
2KI.17.23	kým Hospodin neodlúčil od seba Izrael, ako to predpovedal prostredníctvom svojich služobníkov prorokov. Izrael presídlil z jeho vlasti do Asýrie, kde je dodnes.
2KI.17.24	Asýrsky kráľ priviedol ľudí z Babylonu, Kúty, Avvy, Chamátu a zo Sefarvajimu a usadil ich v samárijských mestách namiesto Izraelitov. Zaujali Samáriu a usadili sa v jej mestách. 
2KI.17.25	Sprvoti, keď sa ta usadili, Hospodina neuctievali. Preto na nich posielal Hospodin levy a tie ich dlávili.
2KI.17.26	Tak sa ponosovali asýrskemu kráľovi: „Národy, ktoré si presídlil a usadil v samárijských mestách, nepoznajú povinnosti voči Bohu tej krajiny, a tak na nich poslal levy, a tie ich zabíjajú, pretože nepoznajú povinnosti voči Bohu tej krajiny.“ 
2KI.17.27	Asýrsky kráľ prikázal: „Pošlite ta jedného z kňazov, ktorých ste odtiaľ presídlili. Nech ide, usadí sa tam a nech ich poučí o povinnostiach voči Bohu tej krajiny.“ 
2KI.17.28	Šiel teda jeden z kňazov, ktorých presídlili zo Samárie, usadil sa v Bételi a učil ich, ako majú uctievať Hospodina.
2KI.17.29	Každý národ si však zhotovil svojich vlastných bohov a uložil ich do svätýň na výšinách, ktoré zriadili Samaritáni, a to každý národ v mestách, v ktorých býval. 
2KI.17.30	Muži z Babylonu si spravili Sukkót-Benóta, muži z Kúty Nergala, muži z Chamátu Ašimu. 
2KI.17.31	Avvania si spravili Nibchaza a Tartáka. Sefarvajimci si upaľovali synov na počesť Adrammelecha a Anammelecha, sefarvajimských bohov.
2KI.17.32	I keď uctievali Hospodina, spomedzi seba si ustanovili kňazov pre výšiny. Tí konali pre nich službu vo svätyniach na výšinách.
2KI.17.33	Hospodina síce uctievali, ale slúžili i svojim bohom podľa zvyklostí národov, spomedzi ktorých boli presídlení. 
2KI.17.34	Dodnes zotrvávajú v pôvodných zvykoch. Hospodina dôsledne neuctievajú ani sa neriadia jeho ustanoveniami, právnymi predpismi, zákonom a prikázaniami, ktoré vydal Hospodin synom Jákoba, ktorého pomenoval Izraelom.
2KI.17.35	Hospodin uzavrel s nimi zmluvu a prikázal im: „Neuctievajte iných bohov, neklaňajte sa im, neslúžte im, ani im neprinášajte obety.
2KI.17.36	Uctievajte len Hospodina, ktorý vás vyviedol z Egypta s veľkou mocou a vystretým ramenom. Jemu sa klaňajte a jemu obetujte.
2KI.17.37	Dodržiavajte stále ustanovenia, právne predpisy, zákon a príkaz, ktoré pre vás napísal. Iných bohov však neuctievajte. 
2KI.17.38	Na zmluvu, čo som s vami uzavrel, nezabúdajte a iných bohov neuctievajte. 
2KI.17.39	Uctievajte radšej svojho Boha Hospodina. On vás vyslobodí z moci všetkých vašich nepriateľov.“
2KI.17.40	Neposlúchli však, ale sa správali podľa svojich pôvodných zvyklostí.
2KI.17.41	Tieto národy uctievali síce Hospodina, no slúžili i svojim vytesaným modlám. Podobne sa správajú dodnes ich synovia a vnuci ako kedysi ich otcovia.
2KI.18.1	V treťom roku vlády izraelského kráľa Hošeu, Elovho syna, sa stal kráľom Chizkija, syn Acháza, judského kráľa.
2KI.18.2	Mal dvadsaťpäť rokov, keď sa stal kráľom, a dvadsaťdeväť rokov vládol v Jeruzaleme. Jeho matka, Zecharjova dcéra, sa volala Abija.
2KI.18.3	Robil to, čo uznáva Hospodin za správne, presne podľa vzoru svojho praotca Dávida.
2KI.18.4	Odstránil výšiny, rozmlátil posvätné stĺpy, zoťal posvätný kôl a rozbil bronzového hada, ktorého zhotovil Mojžiš. Až dovtedy mu totiž Izraeliti pálili tymian a nazvali ho Nechuštán.
2KI.18.5	Dúfal v Hospodina, Boha Izraela, a nikto spomedzi všetkých ďalších i predošlých judských kráľov sa mu nevyrovnal.
2KI.18.6	Pevne sa pridržiaval Hospodina, neodstúpil od neho, ale zachovával prikázania, ktoré dal Hospodin Mojžišovi. 
2KI.18.7	Hospodin bol s ním, takže mal úspech v každom svojom podujatí. Asýrskemu kráľovi sa vzoprel a nepoddal sa mu. 
2KI.18.8	On to bol, kto porazil Filištíncov až po Gazu a jej územie, vrátane strážnej veže a opevneného mesta.
2KI.18.9	Vo štvrtom roku vlády kráľa Chizkiju, čo je siedmy rok vlády izraelského kráľa Hošeu, Elovho syna, vytiahol asýrsky kráľ Šalmaneser proti Samárii a obľahol ju.
2KI.18.10	Po troch rokoch ju dobyli. Samária padla v šiestom roku vlády Chizkiju, čo je deviaty rok vlády izraelského kráľa Hošeu. 
2KI.18.11	Asýrsky kráľ presídlil Izraelitov do Asýrie a usadil ich v Chalachu, Chabóre, pri rieke Gozán a v médskych mestách. 
2KI.18.12	To preto, že neposlúchali svojho Boha Hospodina, ale porušovali jeho zmluvu a všetko, čo prikázal Hospodinov služobník Mojžiš, zanedbávali a nekonali podľa toho.
2KI.18.13	V štrnástom roku vlády kráľa Chizkiju vytiahol asýrsky kráľ Sancheríb proti všetkým opevneným judským mestám a zmocnil sa ich.
2KI.18.14	Judský kráľ Chizkija odkázal asýrskemu kráľovi do Lachíša: „Urobil som chybu. Odtiahni odo mňa. Čo mi naložíš, ponesiem.“ Asýrsky kráľ požadoval od judského kráľa Chizkiju tristo talentov striebra a tridsať talentov zlata. 
2KI.18.15	Chizkija odovzdal všetko striebro, ktoré sa nachádzalo v Hospodinovom dome a v pokladniciach kráľovského paláca.
2KI.18.16	V tom čase olúpal Chizkija dvere Hospodinovho chrámu, ako i zárubne, ktoré sám judský kráľ Chizkija obložil, a odovzdal to asýrskemu kráľovi.
2KI.18.17	Asýrsky kráľ poslal z Lachíša ku kráľovi Chizkijovi do Jeruzalema hlavného veliteľa, hlavného dvorana a rabšaka
2KI.18.18	Dovolávali sa kráľa. Vyšiel k nim však Chilkijov syn Eljakím, správca paláca, pisár Šebna a kancelár Joách, Asáfov syn. 
2KI.18.19	Rabšake na nich zavolal: „Odkážte Chizkijovi: Takto vraví veľkráľ, kráľ asýrsky: ‚Na čo sa ešte spoliehaš? 
2KI.18.20	Nazdávaš sa, že číre slovo je už radou a silou do boja? Na koho sa vlastne spoliehaš, že mi kladieš odpor? 
2KI.18.21	Istotne sa spoliehaš na Egypt, na tú nalomenú trstinu! Kto sa však o ňu oprie, vnikne mu do dlane a prebodne ju. Taký je faraón, egyptský kráľ ku všetkým, čo sa na neho spoliehajú.
2KI.18.22	Možno mi poviete: Spoliehame sa na svojho Boha Hospodina. Bol to však práve Chizkija, čo odstránil jeho výšiny a oltáre a nariadil Judsku a Jeruzalemu: Pred týmto oltárom v Jeruzalame sa budete klaňať.
2KI.18.23	Teraz môžeš s mojím pánom, asýrskym kráľom, uzavrieť stávku. Dám ti dvetisíc koní, ak si na ne zoženieš jazdcov. 
2KI.18.24	Ako by si sa mohol v boji zraziť čo len s najchatrnejším služobníkom môjho pána? Ty sa však pre vozy a jazdcov spoliehaš na Egypt. 
2KI.18.25	Nevypravil som sa predsa bez Hospodina proti tomuto mestu, aby som ho zničil. Hospodin mi povedal: Vyprav sa proti tejto krajine a znič ju!‘“
2KI.18.26	Vtedy povedal Eljakím, Chilkijov syn, Šebna a Joách rabšakovi: „Hovor so svojimi služobníkmi radšej po aramejsky, veď tomu rozumieme. Nehovor však s nami po judsky pred ľudom, ktorý je na hradbách.“ 
2KI.18.27	Rabšake im však odpovedal: „Vari ma môj pán poslal predniesť tieto slová vášmu pánovi a tebe? Nie azda mužom, ktorí sedia na hradbách a spolu s vami budú jesť svoje výkaly a piť svoj moč?“ 
2KI.18.28	Rabšake si zastal a kričal po judsky: „Čujte odkaz veľkráľa, kráľa asýrskeho: 
2KI.18.29	Takto vraví kráľ: ‚Nedajte sa balamutiť Chizkijom, pretože vás nemôže vyslobodiť z mojej moci. 
2KI.18.30	Nech vo vás Chizkija nevzbudzuje nádej v Hospodina tvrdením: Hospodin nás iste vyslobodí a toto mesto sa nedostane do moci asýrskeho kráľa.‘ 
2KI.18.31	Nepočúvajte Chizkiju, lebo takto vraví asýrsky kráľ: ‚Vzdajte sa a prejdite ku mne! Tak bude každý jesť zo svojho viniča i figovníka a piť vodu zo svojej studne,
2KI.18.32	kým neprídem a nepoberiem si vás do krajiny, ako je vaša, do krajiny obilia a muštu, do krajiny chleba a viníc, do krajiny olív, oleja a medu. Zvoľte si život, a nie smrť! Preto nepočúvajte Chizkiju, lebo vás balamutí tvrdením: Hospodin nás vyslobodí. 
2KI.18.33	Vyslobodil azda niektorý z bohov národov svoju krajinu z moci asýrskeho kráľa?
2KI.18.34	Kde sú bohovia Chamátu a Arpádu, kde bohovia Sefarvajimu, Heny a Ivvy? Vyslobodili azda Samáriu z mojej moci? 
2KI.18.35	Ktorý zo všetkých tých bohov krajín si mohol vyslobodiť krajinu z mojej moci? Žeby Hospodin vyslobodil Jeruzalem z mojej moci?‘“ 
2KI.18.36	Ľud však mlčal a ani sa neozval, lebo mu kráľ zakázal odpovedať. 
2KI.18.37	Správca paláca Eljakím, Chilkijov syn, pisár Šebna a kancelár Joách, Asáfov syn, prišli v roztrhnutých šatách ku Chizkijovi a oznámili mu slová rabšaka.
2KI.19.1	Keď to kráľ Chizkija počul, roztrhol si šaty, zaodel sa vrecovinou a vstúpil do Hospodinovho domu.
2KI.19.2	Nato poslal správcu paláca Eljakíma, pisára Šebnu a starších spomedzi kňazov zaodiatych vrecovinou, za prorokom Izaiášom, synom Amóca. 
2KI.19.3	Povedali mu: „Takto vraví Chizkija: ‚Tento deň je dňom súženia, trestu a potupy, lebo synovia majú vyjsť z lona, ale niet sily na pôrod. 
2KI.19.4	Možno Hospodin, tvoj Boh, počúva hrozby rabšaka, ktorého poveril jeho pán, asýrsky kráľ, hanobiť živého Boha. Za hrozby, ktoré si počul, ho tvoj Boh Hospodin potrestá. Pomodli sa za zvyšok, ktorý tu ešte je.‘“ 
2KI.19.5	Keď prišli služobníci kráľa Chizkiju k Izaiášovi, 
2KI.19.6	ten im povedal: „Odkážte svojmu pánovi: Takto vraví Hospodin: ‚Neboj sa hrozieb, ktoré si počul a ktorými ma urážali pážatá asýrskeho kráľa. 
2KI.19.7	Dám mu totiž vnuknutie. Počuje správu a vráti sa do svojej vlasti, kde ho dám sťať mečom.‘“ 
2KI.19.8	Keď sa rabšake vrátil, zastihol asýrskeho kráľa pri útoku na Libnu. Dozvedel sa totiž, že sa stiahol z Lachíša. 
2KI.19.9	Dostal hlásenie o kúšskom kráľovi Tirhakovi: „Maj sa na pozore! Vypravil sa do boja proti tebe!“ Znovu vypravil poslov ku Chizkijovi s odkazom: 
2KI.19.10	„Takto povedzte judskému kráľovi Chizkijovi: ‚Nedaj sa zneužiť svojím Bohom, na ktorého sa spoliehaš v domnienke, že Jeruzalem nepadne do moci asýrskeho kráľa.
2KI.19.11	Iste si počul, čo urobili asýrski králi rôznym krajinám, ktoré prepadli hubiacej kliatbe. Ty by si mal byť vyslobodený? 
2KI.19.12	Mohli azda bohovia národov, ktoré zničili moji otcovia, vyslobodiť Gozán, Charán, Recef a Edenovcov v Telassáre?
2KI.19.13	Kdeže je kráľ Chamátu, kráľ Arpádu, kráľ mesta Sefarvajimu, Heny a Ivvy?‘“
2KI.19.14	Chizkija prevzal od poslov listy a prečítal ich. Potom vystúpil do Hospodinovho domu a rozložil ich pred Hospodinom. 
2KI.19.15	Chizkija sa modlil k Hospodinovi: „Hospodin, Bože Izraela, ktorý tróniš nad cherubmi! Ty jediný si Bohom všetkých pozemských kráľovstiev. Ty si utvoril nebesia i zem.
2KI.19.16	Nakloň, Hospodin, ucho a počúvaj. Otvor oči, Hospodin, a viď! Vypočuj si hrozby Sancheríba, ktoré odkázal, aby hanobil živého Boha. 
2KI.19.17	Skutočne, Hospodin, asýrski králi spustošili národy a ich krajiny. 
2KI.19.18	Ich bohov spálili a zničili, pretože to vôbec neboli bohovia, ale len dielo ľudských rúk, drevo a kameň. 
2KI.19.19	Teraz však Hospodin, Bože, zachráň nás, prosím, z jeho moci. Nech všetky pozemské kráľovstvá poznajú, že ty, Hospodin, si jediný Boh.“
2KI.19.20	Vtedy odkázal Izaiáš, Amócov syn, Chizkijovi: „Takto vraví Hospodin, Boh Izraela: ‚Vypočul som si tvoju modlitbu vo veci asýrskeho kráľa Sancheríba.‘ 
2KI.19.21	Toto o ňom vyriekol Hospodin:
2KI.19.21	‚Pohŕda tebou, vysmieva sa ti
2KI.19.21	panna, dcéra Siona,
2KI.19.21	potriasa za tebou hlavou
2KI.19.21	dcéra Jeruzalema.
2KI.19.22	Koho si to hanobil a zneucťoval,
2KI.19.22	na koho si sa osopil,
2KI.19.22	pyšne pozdvihol svoje oči?
2KI.19.22	Na Svätého Izraela!
2KI.19.23	Svojimi poslami si hanobil Pána.
2KI.19.23	Povedal si: Pomocou svojich početných vozov
2KI.19.23	som dosiahol horské výšiny,
2KI.19.23	zákutia Libanonu.
2KI.19.23	Zoťal som jeho vysoké cédre,
2KI.19.23	jeho skvelé cyprusy.
2KI.19.23	Prenikol som do jeho odľahlých kútov,
2KI.19.23	do jeho zalesnenej časti.
2KI.19.24	Vykopal som studne
2KI.19.24	a vypil cudzie vody,
2KI.19.24	chodidlami som vysušil
2KI.19.24	všetky kanály Egypta.
2KI.19.25	Nepočul si? Oddávna som to pripravoval,
2KI.19.25	od praveku to chystal,
2KI.19.25	teraz uskutočňujem.
2KI.19.25	Tak si mohol na hromadu trosiek
2KI.19.25	zmeniť opevnené mestá.
2KI.19.26	Ich bezmocní obyvatelia
2KI.19.26	sa zdesili a zahanbili,
2KI.19.26	zmenili sa ako poľná bylina
2KI.19.26	a čerstvá zeleň,
2KI.19.26	ako tráva na strechách,
2KI.19.26	ako predčasne uschnuté obilie.
2KI.19.27	Viem o tvojom odpočívaní
2KI.19.27	i každom tvojom pohybe,
2KI.19.27	i ako zúriš proti mne.
2KI.19.28	Pretože zúriš proti mne
2KI.19.28	a chýr o tvojej hrdosti sa mi dostal do uší,
2KI.19.28	osadím ti do nozdier svoju obrúčku
2KI.19.28	a do tvojich úst uzdu.
2KI.19.28	Odvediem ťa späť cestou,
2KI.19.28	ktorou si prišiel.
2KI.19.29	Toto ti bude znamením: Tohto roku budete jesť z obilia, čo sa samo rozseje, v druhom roku to, čo z toho vzíde, a v treťom roku budete už siať a žať, sadiť vinice a užívať ich plody. 
2KI.19.30	Zvyšok Júdovho domu, ktorý sa zachráni, zapustí korene a vydá ovocie.
2KI.19.31	Lebo z Jeruzalema vyjde zvyšok a zachránení z vrchu Sion. Vykoná to Hospodinova horlivosť.‘
2KI.19.32	Preto takto vraví Hospodin o asýrskom kráľovi: ‚Do tohto mesta sa nedostane ani šíp ta nevystrelí. Neprerazí doň štítom ani proti nemu nenavŕši násyp. 
2KI.19.33	Vráti sa cestou, ktorou prišiel, do tohto mesta sa však nedostane,‘ znie výrok Hospodina. 
2KI.19.34	‚Pre seba a svojho služobníka Dávida obránim toto mesto a zachránim ho.‘“ 
2KI.19.35	Tej istej noci vyšiel Hospodinov anjel a pobil v asýrskom tábore stoosemdesiatpäťtisíc mužov. Keď ľudia včasráno vstali, všade samé mŕtvoly. 
2KI.19.36	Nato sa asýrsky kráľ Sancheríb vydal na spiatočnú cestu a po svojom návrate sa usadil v Ninive. 
2KI.19.37	Keď konal pobožnosť v dome svojho boha Nisrócha, Adrammelech a Sarecer ho zabili mečom a unikli do krajiny Ararat. Po ňom sa stal kráľom jeho syn Esar-Chaddón.
2KI.20.1	V tom čase Chizkija smrteľne ochorel. Navštívil ho prorok Izaiáš, Amócov syn, a povedal mu: „Takto vraví Hospodin: ‚Daj do poriadku dom, lebo zomrieš, nezostaneš nažive.‘“ 
2KI.20.2	Chizkija sa obrátil tvárou k stene a takto sa modlil k Hospodinovi: 
2KI.20.3	„Ach, Hospodin, spomeň si, prosím, na to, že som verne a oddane chodil pred tebou a robil to, čo uznávaš za dobré.“ Nato sa Chizkija pustil do prenikavého náreku. 
2KI.20.4	Izaiáš ešte nevyšiel z prostredného nádvoria, keď ho oslovil Hospodin: 
2KI.20.5	„Vráť sa a povedz Chizkijovi, vodcovi môjho ľudu: Takto vraví Hospodin, Boh tvojho praotca Dávida: ‚Vypočul som si tvoju modlitbu a videl som tvoje slzy. Nuž, uzdravím ťa. Na tretí deň vystúpiš do Hospodinovho domu.
2KI.20.6	K tvojmu veku pridám pätnásť rokov. Vyslobodím teba i toto mesto z hrsti asýrskeho kráľa. Pre seba a svojho služobníka Dávida toto mesto obránim.‘“ 
2KI.20.7	Izaiáš nato prikázal: „Použite figovú náplasť.“ Vzali a priložili ju na vred. Tak sa uzdravil.
2KI.20.8	Chizkija sa spýtal Izaiáša: „Čo bude znamením, že ma Hospodin uzdraví a na tretí deň vystúpim do Hospodinovho domu?“ 
2KI.20.9	Izaiáš odpovedal: „Toto ti bude znamením od Hospodina, že splní, čo sľúbil: Má tieň postúpiť o desať stupňov alebo sa má o desať stupňov stiahnuť?“ 
2KI.20.10	Chizkija odvetil: „Ľahšie tieň postúpi o desať stupňov, než sa o desať stupňov vráti.“ 
2KI.20.11	Prorok Izaiáš volal k Hospodinovi a on vrátil tieň na Acházových slnečných hodinách o desať stupňov.
2KI.20.12	V tom čase babylonský kráľ Berodach-Baladán, Baladánov syn, poslal Chizkijovi listy a dar, lebo sa dozvedel o jeho chorobe.
2KI.20.13	Chizkija poslov vypočul a ukázal im celú klenotnicu: striebro, zlato, balzamy, vzácny olej, svoju zbrojnicu i všetko, čo sa nachádzalo v jeho pokladniciach. Nebolo nič, čo by im Chizkija nebol ukázal vo svojom paláci a v celom svojom kráľovstve. 
2KI.20.14	Prorok Izaiáš zašiel za kráľom Chizkijom a spýtal sa ho: „Čo hovorili tí muži a odkiaľ prišli k tebe?“ Chizkija odpovedal: „Prišli zďaleka, až z Babylonu.“ 
2KI.20.15	„Čo videli v tvojom paláci?“ spýtal sa. Chizkija odvetil: „Videli všetko, čo v ňom je. Nebolo ničoho v mojich pokladniciach, čo by som im nebol ukázal.“ 
2KI.20.16	Nato povedal Izaiáš Chizkijovi: „Počuj slovo Hospodina! 
2KI.20.17	‚Blíži sa čas, keď všetko, čo sa nachádza v tvojom paláci a čo tvoji predkovia dodnes nahromadili, bude odvlečené do Babylonu. Neostane tu nič,‘ vraví Hospodin.
2KI.20.18	‚I niektorých tvojich synov, ktorí vzídu z teba, ktorých splodíš, odvlečú a budú dvoranmi v paláci babylonského kráľa.‘“ 
2KI.20.19	Chizkija na to odvetil Izaiášovi: „Dobré je slovo Hospodina, ktoré si povedal!“ Pritom si pomyslel: „Nech len vládne pokoj a bezpečnosť, kým ja žijem.“
2KI.20.20	Ostatné Chizkijove príbehy, všetky jeho hrdinstvá, to, ako vybudoval rybník a vodovod i ako zaviedol vodu do mesta, je zapísané v Kronike judských kráľov.
2KI.20.21	Keď sa Chizkija uložil k svojim predkom, stal sa po ňom kráľom jeho syn Menašše.
2KI.21.1	Menašše mal dvanásť rokov, keď sa stal kráľom a päťdesiatpäť rokov vládol v Jeruzaleme. Jeho matka sa volala Chefcí-Bah.
2KI.21.2	Robil Hospodinovi naprotiveň podľa ohavností národov, ktoré Hospodin vyhnal spred Izraelitov. 
2KI.21.3	Znovu vybudoval výšiny, ktoré zničil jeho otec Chizkija, zriadil Baalovi oltáre a zhotovil ašeru, ako to už urobil izraelský kráľ Acháb. Uctieval všetky nebeské telesá a slúžil im.
2KI.21.4	Postavil aj oltáre v Hospodinovom dome, o ktorom on sám vyhlásil: „V Jeruzaleme si uložím svoje meno.“ 
2KI.21.5	Na oboch nádvoriach Hospodinovho domu postavil oltáre všetkým nebeským telesám. 
2KI.21.6	Dal si upáliť vlastného syna, zaoberal sa veštbou, robil čary, zaopatril si množstvo vyvolávačov duchov a vidcov, aby tak robili Hospodinovi naprotiveň a urážali ho.
2KI.21.7	Ním zhotovenú sochu Ašery umiestnil v dome, o ktorom sa vyslovil Hospodin Dávidovi a jeho synovi Šalamúnovi: „Do tohto domu a v Jeruzaleme, ktorý som si vyvolil spomedzi všetkých kmeňov Izraela, uložím natrvalo svoje meno.
2KI.21.8	Nedopustím už, aby sa noha Izraela pohla z pôdy, ktorú som dal ich praotcom pod podmienkou, že budú dôsledne konať všetko, čo som im prikázal, podľa celého zákona, ktorý im vydal môj služobník Mojžiš.“ 
2KI.21.9	Neposlúchli však. Menašše ich zviedol, takže páchali väčšie zlo než národy, ktoré Hospodin vyhubil spred Izraelitov.
2KI.21.10	Vtedy Hospodin odkazoval po svojich služobníkoch prorokoch: 
2KI.21.11	„Pretože judský kráľ Menašše pácha tieto ohavnosti, dopustil sa väčšieho zla než predtým všetci Amorejčania. Svojimi modlami zviedol na hriech i Júdu. 
2KI.21.12	Preto takto vraví Hospodin, Boh Izraela: ‚Na Jeruzalem a na Judsko privediem pohromu. Každému, čo o nej počuje, zacvendží v oboch ušiach.
2KI.21.13	Na Jeruzalem vystriem meraciu šnúru ako na Samáriu i olovnicu ako na dom Achábov. Vytriem Jeruzalem, ako sa vytiera misa. Vytrie sa a preklopí.
2KI.21.14	Zvyšok svojho dedičstva zavrhnem a vydám ho do rúk jeho nepriateľov, takže ho všetci nepriatelia olúpia a vydrancujú. 
2KI.21.15	To preto, že mi robili naprotiveň a urážali ma odo dňa, ako vyšli ich praotcovia z Egypta až dodnes.‘“
2KI.21.16	Menašše prelial i veľmi mnoho nevinnej krvi, takže ňou zaplavil celý Jeruzalem. Okrem toho tu bol hriech, do ktorého zviedol i Júdu, aby tak robili Hospodinovi naprotiveň.
2KI.21.17	Ostatné Menaššeho príbehy, všetko, čo vykonal, jeho hriech, ktorého sa dopustil, je zapísané v Kronike judských kráľov.
2KI.21.18	Keď sa Menašše uložil k svojim predkom, pochovali ho v záhrade paláca — v Uzzovej záhrade. Po ňom sa stal kráľom jeho syn Amón.
2KI.21.19	Amón mal dvadsaťdva rokov, keď sa stal kráľom a vládol dva roky v Jeruzaleme. Jeho matka, dcéra Charúca z Jotby, sa volala Mešullemet. 
2KI.21.20	Robil Hospodinovi naprotiveň tak ako jeho otec Menašše. 
2KI.21.21	Chodil po všetkých cestách, po ktorých chodil jeho otec, slúžil ako jeho otec modlám a uctieval ich. 
2KI.21.22	Opustil Hospodina, Boha svojich otcov, a nechodil po jeho ceste. 
2KI.21.23	Amónovi služobníci sa proti nemu vzbúrili a usmrtili kráľa v jeho paláci. 
2KI.21.24	Prostý ľud však pobil všetkých, čo sa zúčastnili na vzbure proti kráľovi Amónovi a dosadil po ňom za kráľa jeho syna Joziáša.
2KI.21.25	Ostatné Amónove príbehy i to, čo vykonal, je zapísané v Kronike judských kráľov. 
2KI.21.26	Pochovali ho do jeho hrobu v Uzzovej záhrade. Po ňom sa stal kráľom jeho syn Joziáš.
2KI.22.1	Joziáš mal osem rokov, keď sa stal kráľom a tridsaťjeden rokov vládol v Jeruzaleme. Jeho matka, dcéra Adaju z Bockatu, sa volala Jedida.
2KI.22.2	Robil to, čo uznáva Hospodin za správne. Chodil po všetkých cestách svojho praotca Dávida a neodkláňal sa napravo ani naľavo.
2KI.22.3	V osemnástom roku vlády kráľa Joziáša poslal kráľ pisára Šafána, syna Acalju, syna Mešulláma, do Hospodinovho domu s poverením: 
2KI.22.4	„Zájdi za veľkňazom Chilkijom, aby spočítal peniaze, čo boli prinesené do Hospodinovho domu, ktoré vybrali od ľudu strážcovia prahu.
2KI.22.5	Nech to odovzdajú staviteľom v Hospodinovom dome a tí zas nech vyplácajú robotníkov, čo pracujú na oprave poškodených častí Hospodinovho domu: 
2KI.22.6	tesárov, stavbárov, murárov, nech sa zakúpi drevo a opracované kamene na opravu domu. 
2KI.22.7	Z čiastky, vydanej im do rúk, netreba žiadať vyúčtovanie, lebo pracujú čestne.“
2KI.22.8	Pritom veľkňaz Chilkija pisárovi Šafánovi podotkol: „V Hospodinovom dome som našiel knihu zákona.“ Chilkija podal tú knihu Šafánovi, ktorý ju prečítal.
2KI.22.9	Keď prišiel pisár Šafán ku kráľovi, podal mu hlásenie: „Tvoji služobníci zosypali peniaze nazbierané v chráme a odovzdali ich staviteľom v Hospodinovom dome.“ 
2KI.22.10	Potom pisár Šafán oznámil kráľovi: „Kňaz Chilkija mi dal akúsi knihu.“ A čítal z nej pred kráľom.
2KI.22.11	Keď kráľ počul slová knihy zákona, roztrhol si šaty. 
2KI.22.12	Nato prikázal Chilkijovi, Šafánovmu synovi Achikámovi, Michajovmu synovi Achbórovi, pisárovi Šafánovi a kráľovskému služobníkovi Asajovi:
2KI.22.13	„Choďte sa dopytovať Hospodina ohľadom mňa, ohľadom ľudu a celého Júdu na slová tejto objavenej knihy. Veď veľký je Hospodinov hnev, ktorý vzplanul proti nám preto, že naši predkovia neposlúchali slová tejto knihy a vôbec sa neriadili tým, čo je tam o nás napísané.“ 
2KI.22.14	Kňaz Chilkija, Achikám, Achbór, Šafán a Asaja navštívili prorokyňu Chuldu, ženu Šallúma, syna Tikvu, syna Charchasa, šatniara. Bývala v druhej štvrti Jeruzalema. Zhovárali sa s ňou. 
2KI.22.15	Povedala im: „Takto vraví Hospodin, Boh Izraela: ‚Povedzte mužovi, ktorý vás ku mne poslal: 
2KI.22.16	Takto vraví Hospodin: Privediem pohromu na toto miesto i na jeho obyvateľov i všetky hrozby tej knihy, ktorú čítal judský kráľ, 
2KI.22.17	pretože ma opustili, pálili tymian iným bohom, aby ma každým svojím skutkom urážali. Môj hnev sa roznietil proti tomuto miestu a nezhasne.‘
2KI.22.18	Judskému kráľovi, ktorý vás poslal vyžiadať si Hospodinov posudok, odkážte: ‚Takto vraví Hospodin, Boh Izraela, o slovách, ktoré si počul: 
2KI.22.19	Vypočul som ťa, pretože sa ti obmäkčilo srdce a pokoril si sa pred Hospodinom, keď si počul, čo som hovoril proti tomuto miestu a proti jeho obyvateľom, že totiž prepadnú hrôze a kliatbe, roztrhol si si šaty a nariekal si predo mnou. To je výrok Hospodina! 
2KI.22.20	Preto ťa pripojím k tvojim predkom, budeš v pokoji uložený do svojho hrobu, takže tvoje oči neuvidia všetku tú pohromu, ktorú privodím na toto miesto.‘“ Poslovia s tým oboznámili kráľa.
2KI.23.1	Kráľ zvolal k sebe všetkých starších Judska a Jeruzalema.
2KI.23.2	Vystúpil do Hospodinovho domu a s ním všetci judskí muži, obyvatelia Jeruzalema, kňazi, proroci, všetok ľud, chatrní i významní, a zverejnil všetky slová knihy zmluvy, nájdenej v Hospodinovom dome. 
2KI.23.3	Potom sa kráľ postavil k stĺpu a uzavrel pred Hospodinom zmluvu, že ho budú nasledovať a zachovávať jeho prikázania, svedectvá a ustanovenia celým srdcom a celou bytosťou a plniť slová tejto zmluvy, napísané v tejto knihe. Všetok ľud sa postavil za zmluvu.
2KI.23.4	Kráľ nato prikázal veľkňazovi Chilkijovi, jeho zástupcom a strážcom prahu, aby povynášali z Hospodinovho chrámu všetky predmety zhotovené pre Baala, Ašeru a pre celý nebeský zástup. Dal to spáliť vonku za Jeruzalemom, na Kidrónskych poliach. Popol z nich dal odniesť do Bételu. 
2KI.23.5	Odvolal modlárskych kňazov, ktorých dosadili judskí králi, aby pálili kadidlo na výšinách v judských mestách a v okolí Jeruzalema, a odvolal aj tých, čo pálili tymian Baalovi, slnku, mesiacu, hviezdam zverokruhu a celému nebeskému zástupu. 
2KI.23.6	Dal vyniesť z Hospodinovho domu Ašeru von za Jeruzalem do Kidrónskeho údolia a tam ju dal spáliť. Rozdrvil to na prach a prach z toho rozmetal po hroboch prostého ľudu.
2KI.23.7	Zbúral obydlia zasvätených smilníkov, ktoré sa nachádzali v priestore Hospodinovho domu, kde tkali ženy závoje pre Ašeru.
2KI.23.8	Priviedol všetkých kňazov z judských miest, znesvätil výšiny, na ktorých pálili tymian kňazi, a to od Geby po Beér-Šebu. Zboril predmestské výšiny, čo stáli pri vchode do brány mestského veliteľa Jošuu a nachádzali sa po ľavej strane pri vstupe do mestskej brány. 
2KI.23.9	Kňazi výšin nesmeli pristupovať k Hospodinovmu oltáru v Jeruzaleme, mohli iba jesť nekvasené chleby v kruhu svojich bratov. 
2KI.23.10	Znesvätil i Tófet, ktorý je v údolí Ben-Hinnóm, aby si už nikto nemohol dať upáliť syna alebo dcéru na počesť Molocha.
2KI.23.11	Odstránil kone, ktoré darovali judskí králi slnku, rozmiestnené od vchodu do Hospodinovho domu po sieň dvorana Netan-Melecha, v chrámovej prístavbe. Slnečné vozy spálil. 
2KI.23.12	Kráľ ďalej zbúral oltáre, ktoré boli na streche Acházovej nadstavby, ktoré zriadili judskí králi, ako i oltáre, ktoré zriadil Menašše na oboch nádvoriach Hospodinovho domu. Keď ich odtiaľ odstránil, prach z nich vysypal do Kidrónskeho údolia.
2KI.23.13	Kráľ znesvätil i výšiny východne od Jeruzalema, južne od Vrchu záhuby, ktoré vybudoval izraelský kráľ Šalamún pre Aštartu, príšeru Sidončanov, pre Kemóša, príšeru Moábska, a pre Milkóma, ohavu Ammónčanov.
2KI.23.14	Rozmlátil kamenné stĺpy, postínal ašery a jamy po nich vyplnil ľudskými kosťami. 
2KI.23.15	Podobne urobil s bételským oltárom a s výšinou, čo zriadil Nebátov syn Jarobeám, ktorý zviedol Izrael na hriech. I ten oltár a výšinu roztĺkol. Svätyňu na výšine zničil ohňom na prach a ašeru spálil.
2KI.23.16	Keď sa Joziáš obzrel, uvidel tam na návrší hroby. Dal vybrať z hrobov kosti a spáliť ich na oltári. Tak ho znesvätil podľa Hospodinovho slova, čo vyriekol Boží muž, keď predpovedal tieto udalosti.
2KI.23.17	Potom sa spýtal: „Čo to tam vidím za pomník?“ Muži mesta mu odvetili: „To je hrob Božieho muža, ktorý prišiel z Judska a predpovedal tieto udalosti, ako ich napĺňaš na bételskom oltári.“
2KI.23.18	Prikázal: „Nechajte ho! Nech nikto neruší jeho kosti.“ Tak nechali jeho kosti neporušené spolu s kosťami proroka, ktorý prišiel zo Samárie.
2KI.23.19	Joziáš odstránil i všetky svätyne na výšinách, čo boli v samárijských mestách, ktoré zriadili izraelskí králi, aby urážali Hospodina. Naložil s nimi celkom tak ako v Bételi. 
2KI.23.20	Potom pozabíjal na oltároch všetkých kňazov tamojších výšin a pálil na nich ľudské kosti. Nato sa vrátil do Jeruzalema.
2KI.23.21	Kráľ prikázal všetkému ľudu: „Zasväťte na počesť svojho Boha Hospodina Paschu, ako je to napísané v tejto knihe zmluvy.“
2KI.23.22	Takáto Pascha sa totiž neslávila od čias sudcov, ktorí spravovali Izrael, a za celé obdobie izraelských a judských kráľov.
2KI.23.23	Až v osemnástom roku vlády kráľa Joziáša sa zasvätila taká Pascha na počesť Hospodina v Jeruzaleme. 
2KI.23.24	Joziáš odstránil i vyvolávačov duchov, veštcov, domácich bôžikov, príšerné a ohavné modly, ktoré bolo vídať po Judsku a v Jeruzaleme, aby sa tak splnili slová zákona, napísané v knihe, ktorú našiel kňaz Chilkija v Hospodinovom dome.
2KI.23.25	Nikto z predošlých kráľov sa mu nevyrovnal, aby sa presne podľa Mojžišovho zákona obrátil k Hospodinovi celým srdcom, celou dušou a celou silou. Ani po ňom už nik nepovstal jemu podobný.
2KI.23.26	Hospodin však jednako neupustil od svojho prudkého hnevu, ktorým vzplanul proti Júdovi za všetky urážky, ktoré mu spôsoboval Menašše.
2KI.23.27	Hospodin povedal: „Odvrhnem od seba i Júdu, ako som odvrhol Izrael, a toto mesto, Jeruzalem, ktoré som si vyvolil, zavrhnem, i dom, o ktorom som vyhlásil, že tam bude prebývať moje meno.“
2KI.23.28	Ostatné Joziášove príbehy i všetko, čo vykonal, je zapísané v Kronike judských kráľov.
2KI.23.29	Za jeho čias sa vypravil faraón Necho, egyptský kráľ, na pomoc asýrskemu kráľovi k rieke Eufrat. Kráľ Joziáš sa postavil proti nemu. Ten však len čo ho zbadal, usmrtil ho v Megidde.
2KI.23.30	Jeho služobníci ho mŕtveho naložili na voz, previezli ho z Megidda do Jeruzalema a pochovali v jeho hrobe. Nato vzal pospolitý ľud Joziášovho syna Joacháza, pomazal ho a dosadil po jeho otcovi za kráľa.
2KI.23.31	Joacház mal dvadsaťtri rokov, keď sa stal kráľom a tri mesiace vládol v Jeruzaleme. Jeho matka, dcéra Jirmeju z Libny, sa volala Chamutal.
2KI.23.32	Robil Hospodinovi naprotiveň, presne podľa vzoru svojich predchodcov. 
2KI.23.33	Faraón Necho ho spútal v Rible, v chamátskom kraji, takže nemohol vládnuť v Jeruzaleme. Na krajinu uvalil pokutu sto talentov striebra a talent zlata.
2KI.23.34	Faraón Necho dosadil za kráľa Joziášovho syna Eljakíma po jeho otcovi Joziášovi a pozmenil mu meno na Jojakím. Joacháza však vzal, odvliekol do Egypta, kde zomrel.
2KI.23.35	Jojakím odvádzal faraónovi striebro a zlato. Musel však pre krajinu urobiť rozpis, aby tak mohol podľa faraónovej požiadavky odvádzať peniaze. Od každého z prostého ľudu vymáhal podľa výmeru striebro a zlato, aby to mohol odviesť faraónovi Nechovi.
2KI.23.36	Jojakím mal dvadsaťpäť rokov, keď sa stal kráľom a jedenásť rokov vládol v Jeruzaleme. Jeho matka, Pedajova dcéra z Rumy, sa volala Zebida. 
2KI.23.37	Hospodinovi robil naprotiveň, presne podľa vzoru svojich predkov.
2KI.24.1	Za jeho čias pritiahol babylonský kráľ Nebukadnesar. Jojakím sa mu na tri roky podrobil. Potom sa opäť proti nemu vzbúril.
2KI.24.2	Hospodin vysielal proti nemu záškodnícke skupiny Chaldejcov, Sýrčanov, Moábčanov a Ammónčanov. Vysielal ich proti Júdovi, aby ho ničili, podľa Hospodinovho slova, ktoré ohlásil o svojich služobníkoch prorokoch.
2KI.24.3	Zaiste to prišlo na Júdu z príkazu Hospodina, aby ho tak odvrhol od seba pre Menaššeho hriechy, ako i pre všetko, čo napáchal.
2KI.24.4	Hospodin mu nechcel odpustiť pre nevinnú krv, ktorú prelial a zaplavil ňou Jeruzalem.
2KI.24.5	Ostatné Jojakímove príbehy i všetko, čo vykonal, je zapísané v Kronike judských kráľov. 
2KI.24.6	Keď sa Jojakím uložil k svojim predkom, stal sa po ňom kráľom jeho syn Jojachín. 
2KI.24.7	Egyptský kráľ zastavil výpravy zo svojej krajiny, lebo babylonský kráľ zabral všetko, čo patrilo egyptskému kráľovi: od Egyptského potoka po rieku Eufrat.
2KI.24.8	Jojachín mal osemnásť rokov, keď sa stal kráľom a tri mesiace vládol v Jeruzaleme. Jeho matka, dcéra Elnatána z Jeruzalema, sa volala Nechušta.
2KI.24.9	Hospodinovi robil naprotiveň, rovnako ako robil jeho otec. 
2KI.24.10	V tom čase pritiahli služobníci babylonského kráľa Nebukadnesara proti Jeruzalemu a mesto sa dostalo do stavu obliehania. 
2KI.24.11	Potom dorazil k mestu babylonský kráľ Nebukadnesar a jeho služobníci obliehali mesto. 
2KI.24.12	Nato sa judský kráľ Jojachín vrátane svojej matky, svojich služobníkov, hodnostárov a dvoranov vzdali babylonskému kráľovi. Babylonský kráľ ho zajal v ôsmom roku svojej vlády. 
2KI.24.13	Odvliekol odtiaľ všetky poklady Hospodinovho domu i poklady kráľovského paláca a olúpal všetky zlaté predmety, ktoré pre Hospodinov chrám zhotovil izraelský kráľ Šalamún, ako povedal Hospodin.
2KI.24.14	Do vyhnanstva odvliekol celý Jeruzalem: všetkých hodnostárov, zaslúžilých bojovníkov, desaťtisíc zajatcov, všetkých tesárov a kováčov. Zostal iba prostý ľud.
2KI.24.15	Do Babylonu presťahoval Jojachína, kráľovu matku, kráľove ženy, jeho dvoranov a významné osobnosti krajiny. Odviedol ich do zajatia z Jeruzalema do Babylonu. 
2KI.24.16	Babylonský kráľ presídlil do Babylonu celé vojsko v sile sedemtisíc mužov, tisíc tesárov a kováčov, všetko udatných bojovníkov. 
2KI.24.17	Miesto neho babylonský kráľ dosadil za kráľa jeho strýka Mattanju a premenoval ho na Cidkiju.
2KI.24.18	Cidkija mal dvadsaťjeden rokov, keď sa stal kráľom a jedenásť rokov vládol v Jeruzaleme. Jeho matka, dcéra Jirmeju z Libny, sa volala Chamutal.
2KI.24.19	Hospodinovi robil naprotiveň, presne tak ako Jojakím.
2KI.24.20	To pre hnev Hospodina sa Jeruzalemu a Judsku stalo, že ich od seba zavrhol. Cidkija sa však vzbúril proti babylonskému kráľovi.
2KI.25.1	V deviatom roku jeho vlády, v desiatom mesiaci, desiateho dňa toho mesiaca pritiahol babylonský kráľ Nebukadnesar s celým svojím vojskom k Jeruzalemu. Utáboril sa pri ňom a vybudoval vôkol neho val.
2KI.25.2	Mesto zostalo v stave obliehania až do jedenásteho roku vlády kráľa Cidkiju. 
2KI.25.3	Deviateho dňa štvrtého mesiaca, keď sa v meste natoľko rozmohol hlad, že prostý ľud nemal čo jesť, 
2KI.25.4	došlo k prelomeniu mestských hradieb. Všetci vojaci ušli v noci bránou medzi zdvojenými hradbami popri kráľovskej záhrade, kým Chaldejci zvierali dookola mesto. Utekali smerom k Arabe. 
2KI.25.5	Chaldejské vojsko sa rútilo za kráľom a dostihlo ho na jerišských stepiach. Celé jeho vojsko ho opustilo. 
2KI.25.6	Kráľa zajali, odvliekli k babylonskému kráľovi do Ribly a vyriekli nad ním rozsudok. 
2KI.25.7	Cidkijových synov pred jeho očami postínali, Cidkiju dal oslepiť, sputnať okovami a odvliecť do Babylonu.
2KI.25.8	V siedmom dni piateho mesiaca a devätnásteho roku vlády kráľa Nebukadnesara prišiel do Jeruzalema veliteľ telesnej stráže Nebuzaradan, služobník babylonského kráľa. 
2KI.25.9	Vypálil Hospodinov dom, kráľovský palác a všetky jeruzalemské domy, vypálil každú významnejšiu budovu. 
2KI.25.10	Všetko chaldejské vojsko podliehajúce veliteľovi telesnej stráže strhlo obvodové hradby Jeruzalema. 
2KI.25.11	Veliteľ telesnej stráže Nebuzaradan odvliekol do vyhnanstva zvyšok ľudu, čo zostal v meste, zbehov, čo prebehli k babylonskému kráľovi a zvyšok z toho davu. 
2KI.25.12	Časť nemajetnej vrstvy v krajine ponechal veliteľ telesnej stráže za vinohradníkov a roľníkov.
2KI.25.13	Bronzové stĺpy pred Hospodinovým domom, vozíky a bronzové more pri Hospodinovom dome Chaldejci roztĺkli a bronz odniesli do Babylonu.
2KI.25.14	Pobrali i hrnce, lopaty, nože, panvice a všetko bohoslužobné náčinie z bronzu. 
2KI.25.15	Veliteľ telesnej stráže pobral i kadidelnice a kropeničky, ktoré boli z čistého zlata alebo striebra. 
2KI.25.16	Bronzu zo všetkých týchto predmetov, to jest z dvoch stĺpov, jedného mora a z vozíkov, ktoré zhotovil Šalamún pre Hospodinov dom, bolo množstvo, ktoré sa nedalo odvážiť.
2KI.25.17	Jeden stĺp bol vysoký osemnásť lakťov a hlavica na ňom bola bronzová. Hlavica bola tri lakte vysoká. Po jej obvode bolo mriežkovanie a granátové jablká. Všetko to bolo z bronzu. Taký istý bol aj druhý stĺp s mriežkovaním. 
2KI.25.18	Veliteľ telesnej stráže zajal i hlavného kňaza Seraju, druhého kňaza Cefanju a troch strážcov prahu. 
2KI.25.19	Z mesta vzal jedného dvorana, ktorý bol vojenským veliteľom, päť mužov, ktorí mali blízky vzťah ku kráľovi a nachádzali sa v meste, ďalej vojvodcovho pisára, ktorý prostým ľudom doplňoval stav vojska a šesťdesiat obyčajných mužov, ktorí boli v meste. 
2KI.25.20	Veliteľ telesnej stráže Nebuzaradan ich vzal a priviedol k babylonskému kráľovi do Ribly. 
2KI.25.21	Tam v Rible, v chamátskom kraji, ich dal babylonský kráľ popraviť. Tak sa Júda dostal do zajatia, preč zo svojej vlasti.
2KI.25.22	Babylonský kráľ Nebukadnesar ustanovil za správcu nad pozostalým ľudom, ktorý ponechal v Judsku, Gedalju, syna Achikáma, syna Šafána. 
2KI.25.23	Keď sa všetci velitelia vojska i s mužstvom dozvedeli, že ho babylonský kráľ ustanovil za správcu, prišli za ním do Micpy. Boli to: Netanjov syn Jišmael, Karéachov syn Jochanán, Seraja, syn netofského Tanchumeta, Jaazanja, syn Maacháťana, spolu so svojím mužstvom.
2KI.25.24	Gedalja ich aj ich mužstvo prísažne uisťoval: „Nebojte sa chaldejskej poroby. Zostaňte v krajine, slúžte babylonskému kráľovi a budete sa mať dobre!“
2KI.25.25	V siedmom mesiaci prišiel Jišmael, syn Netanju, vnuk Elišamu, z kráľovského rodu, i s desiatimi mužmi a zabil Gedalju, Júdovcov i Chaldejcov, ktorí boli s ním v Micpe.
2KI.25.26	Nato sa pobral všetok ľud, nízko či vyššie postavený, i velitelia vojsk a odišli do Egypta, lebo sa báli Chaldejcov.
2KI.25.27	V tridsiatom siedmom roku zajatia judského kráľa Jojachína, v dvanástom mesiaci, v dvadsiatom siedmom dni toho istého mesiaca, udelil babylonský kráľ Evíl-Merodach v roku svojho nastúpenia na trón milosť judskému kráľovi Jojachínovi a prepustil ho z väzenia. 
2KI.25.28	Správal sa k nemu priateľsky a dal mu vyššiu hodnosť, než mali králi, čo boli s ním v Babylone. 
2KI.25.29	Smel si odložiť väzenské šaty a po celý život sa pravidelne stravoval u neho.
2KI.25.30	Po celý život sa mu dostávalo od kráľa stáleho zaopatrenia podľa každodennej potreby.
1CH.1.1	Adam, Šét, Enóš,
1CH.1.2	Kenán, Mahalalel, Jered, 
1CH.1.3	Henoch
1CH.1.4	Noach, Šém, Chám a Jefet. 
1CH.1.5	Jefetovi synovia: Gomer, Magóg, Madaj, Javán, Tubal, Mešech a Tirás.
1CH.1.6	Gomerovi synovia: Aškenaz, Difat a Togarma. 
1CH.1.7	Javánovi synovia: Eliša, Taršíš, Kittejci a Rodaním. 
1CH.1.8	Chámovi synovia: Kúš, Micrajim, Pút a Kanaán. 
1CH.1.9	Kúšovi synovia: Sába, Chavila, Sabta, Raema, Sabtecha. Raemovi synovia: Šeba a Dedán. 
1CH.1.10	Kúšovi sa narodil Nimród. Stal sa prvým hrdinom na svete. 
1CH.1.11	Micrajim splodil: Lúdov, Anámov, Lehábov, Naftuchov, 
1CH.1.12	Patrusanov a Kasluchov, z ktorých pochádzajú Filištínci a Kaftóri. 
1CH.1.13	Kanaán splodil Sidona, svojho prvorodeného, a Chéta, 
1CH.1.14	ďalej Jebúsejov, Amorejčanov, Girgašejov, 
1CH.1.15	Chivvijov, Arkijov, Sínejov, 
1CH.1.16	Arvádov, Cemarov a Chamátov.
1CH.1.17	Šémovi synovia: Elám, Aššúr, Arpachšad, Lúd, Aram, Úc, Chúl, Geter a Mešech. 
1CH.1.18	Arpachšad splodil Šelacha a Šelach splodil Ebera. 
1CH.1.19	Eberovi sa narodili dvaja synovia. Jeden sa volal Peleg, lebo za jeho čias bola rozdelená zem, a jeho brat sa volal Joktán. 
1CH.1.20	Joktán splodil: Almodáda, Šelefa, Chacarmáveta, Jaracha, 
1CH.1.21	Hadoráma, Uzála, Diklu, 
1CH.1.22	Ebála, Abimaela, Šebu, 
1CH.1.23	Ofíra, Chavilu a Jobába. Títo všetci boli synovia Joktána.
1CH.1.24	Šém, Arpachšad, Šelach,
1CH.1.25	Eber, Peleg, Reu, 
1CH.1.26	Serúg, Nachór, Terach, 
1CH.1.27	Abrám, inak Abrahám. 
1CH.1.28	Synovia Abraháma: Izák a Izmael.
1CH.1.29	Ich rodokmeň je tento: Izmaelov prvorodenec Nebajót, ďalej Kedár, Adbeel, Mibsám,
1CH.1.30	Mišma, Duma, Massa, Chadad, Tema, 
1CH.1.31	Jetúr, Nafíš a Kédema. To boli Izmaelovi synovia. 
1CH.1.32	Synovia, ktorých porodila Ketura, vedľajšia žena Abrahámova: Zimrán, Jokšán, Medán, Midján, Jišbák a Šúach. Jokšánovi synovia: Šeba a Dedán.
1CH.1.33	Midjánovi synovia: Efa, Éfer, Chanóch, Abida a Eldaa. Tí všetci boli synovia Ketury. 
1CH.1.34	Abrahám splodil ešte Izáka. Izákovi synovia: Ezáv a Izrael.
1CH.1.35	Ezávovi synovia: Elifaz, Reuel, Jeúš, Jalám a Korach.
1CH.1.36	Elifazovi synovia: Temán, Omár, Cefi, Gatám, Kenaz, Timna a Amalék. 
1CH.1.37	Reuelovi synovia: Nachat, Zerach, Šamma a Mizza. 
1CH.1.38	Seírovi synovia: Lotán, Šobál, Cibeón, Ana, Dišón, Ecer a Dišán. 
1CH.1.39	Lotánovi synovia: Chori a Homám. Lotánova sestra bola Timna. 
1CH.1.40	Šobálovi synovia: Alján, Manachat, Ebál, Šefi a Onám. Cibeónovi synovia: Aja a Ana. 
1CH.1.41	Anov syn bol Dišón. Dišónovi synovia: Chamrán, Ešbán, Jitrán a Kerán. 
1CH.1.42	Ecerovi synovia: Bilhán, Zaaván a Jaakán. Dišánovi synovia: Úc a Arán.
1CH.1.43	Toto sú králi, ktorí panovali v Edómsku, prv než mali kráľa Izraeliti: Bela, syn Beóra. Jeho sídlo sa volalo Dinhaba.
1CH.1.44	Po Belovej smrti kraľoval Zerachov syn Jobáb z Bocry. 
1CH.1.45	Po Jobábovej smrti kraľoval Chušám z krajiny Temáncov. 
1CH.1.46	Po Chušámovej smrti kraľoval Bedadov syn Hadad, ktorý porazil Midjánčanov na moábskom poli. Jeho sídlo sa volalo Avít. 
1CH.1.47	Po Hadadovej smrti kraľoval Samla z Masreky. 
1CH.1.48	Po Samlovej smrti kraľoval Šaúl z Rechobótu pri Veľrieke. 
1CH.1.49	Po Šaúlovej smrti kraľoval Achbórov syn Baal-Chanán. 
1CH.1.50	Po smrti Baal-Chanána kraľoval Hadad. Jeho sídlo sa volalo Pau a jeho žena sa volala Mehetabel, dcéra Matréda, vnučka Me-Zahába. 
1CH.1.51	Po Hadadovej smrti vládli v Edóme náčelníci: náčelník Timna, náčelník Alva, náčelník Jetét, 
1CH.1.52	náčelník Oholibama, náčelník Ela, náčelník Pinón, 
1CH.1.53	náčelník Kenaz, náčelník Temán, náčelník Mibcár, 
1CH.1.54	náčelník Magdíel a náčelník Irám. To boli edómski náčelníci.
1CH.2.1	Toto sú Izraelovi synovia: Rúben, Šimeón, Lévi, Júda, Jissachár, Zebulún,
1CH.2.2	Dán, Jozef, Benjamín, Naftali, Gád a Ašér.
1CH.2.3	Júdovi synovia: Ér, Onán a Šela, traja, ktorých mal so Šúovou dcérou, Kanaánčankou. Ér, Júdov prvorodený, sa však znepáčil Hospodinovi, preto ho usmrtil.
1CH.2.4	Jeho nevesta Tamar mu porodila Pereca a Zeracha. Všetkých Júdových synov bolo päť.
1CH.2.5	Perecovi synovia: Checrón a Chamúl.
1CH.2.6	Zerachovi synovia: Zimri, Etán, Hemán, Kalkól a Dara, spolu päť.
1CH.2.7	Karmiho syn bol Achár, ktorý priviedol Izrael do skazy tým, že nedodržal hubiacu kliatbu.
1CH.2.8	Etánovým synom bol Azarja. 
1CH.2.9	Checrónovi sa narodili synovia: Jerachmeel, Rám a Kelubaj.
1CH.2.10	Rám splodil Amminadába, Amminadáb splodil Nachšóna, knieža Júdovcov.
1CH.2.11	Nachšón splodil Salmu a Salma splodil Boaza. 
1CH.2.12	Boaz splodil Obéda, Obéd splodil Izaja. 
1CH.2.13	Izaj splodil Eliába ako prvorodeného, Abinadába druhého, Šimeu tretieho,
1CH.2.14	Netaneela štvrtého, Radaja piateho, 
1CH.2.15	Ocema šiesteho, Dávida siedmeho.
1CH.2.16	Ich sestry boli Ceruja a Abigajil. Synovia Ceruje: Abšaj, Joáb a Asael, traja.
1CH.2.17	Abigajil porodila Amasu a Amasovým otcom bol Izmaelita Jeter.
1CH.2.18	Kaléb, Checrónov syn, splodil so ženami Azubou a Jeriót týchto synov: Ješera, Šobába a Ardóna.
1CH.2.19	Po smrti Azuby si vzal Kaléb Efratu a tá mu porodila Chúra. 
1CH.2.20	Chúr splodil Uriho a Uri splodil Becaleela.
1CH.2.21	Potom vošiel Checrón k dcére Machíra, Gileádovho otca. Mal šesťdesiat rokov, keď si ju vzal, porodila mu Segúba. 
1CH.2.22	Segúb splodil Jaíra, ktorý mal dvadsaťtri miest v Gileádskom kraji.
1CH.2.23	No Gešúrci a Aramejčania im odobrali Chavvót-Jaír, Kenát a jeho osady, spolu šesťdesiat miest. Tí všetci sú synovia Machíra, Gileádovho otca. 
1CH.2.24	Po Checrónovej smrti vošiel Kaléb k Efrate, žene svojho otca Checróna, a porodila mu Ašchúra, otca Tekóu.
1CH.2.25	Synovia Jerachmeela, Checrónovho prvorodeného, boli: prvorodený syn Rám, ďalej Buna, Oren, Ocem a Achija. 
1CH.2.26	Jerachmeel mal aj druhú ženu menom Atara; tá bola Onámovou matkou. 
1CH.2.27	Synovia Ráma, Jerachmeelovho prvorodeného, boli: Maac, Jamín a Eker. 
1CH.2.28	Onámovi synovia boli: Šammaj a Jada. Šammajovi synovia: Nadáb a Abišúr. 
1CH.2.29	Abišúrova žena sa volala Abihajil. Tá mu porodila Achbána a Molída. 
1CH.2.30	Nadábovi synovia: Seled a Appajim. Seled nezanechal synov. 
1CH.2.31	Appajimov syn bol Jišei, syn Jišeiho Šešán a syn Šešána Achlaj. 
1CH.2.32	Synovia Jadu, Šammajovho brata: Jeter a Jonatán. Jeter nezanechal synov. 
1CH.2.33	Jonatánovi synovia: Pelet a Zaza. To boli synovia Jerachmeela. 
1CH.2.34	Šešán nemal synov, iba dcéry. Mal však egyptského sluhu menom Jarcha. 
1CH.2.35	Tomu dal svoju dcéru za ženu. Porodila mu Attaja. 
1CH.2.36	Attaj splodil Nátana, Nátan splodil Zabáda, 
1CH.2.37	Zabád splodil Eflála, Eflál splodil Obéda, 
1CH.2.38	Obéd splodil Jehua a Jehu splodil Azarju. 
1CH.2.39	Azarja splodil Cheleca, Chelec splodil Elasu, 
1CH.2.40	Elasa splodil Sismaja a Sismaj splodil Šallúma, 
1CH.2.41	Šallúm splodil Jekamju a Jekamja splodil Elišamu.
1CH.2.42	Synovia Kaléba, Jerachmeelovho brata: prvorodený Meša, Zífov otec, a druhý syn Mareša, Chebrónov otec.
1CH.2.43	Chebrónovi synovia: Korach, Tappúach, Rekem a Šema. 
1CH.2.44	Šema splodil Rachama, otca Jorkoáma a Rekem splodil Šammaja. 
1CH.2.45	Šammajovým synom bol Maón a Maón bol otcom Bét-Cúra. 
1CH.2.46	Efa, vedľajšia Kalébova žena, porodila Charána, Mocu a Gazéza. Charán splodil Gazéza. 
1CH.2.47	Jahdajovi synovia: Regem, Jotám, Gešán, Pelet, Efa a Šaaf. 
1CH.2.48	Maacha, Kalébova vedľajšia žena, porodila Šebera a Tirchanu. 
1CH.2.49	Ďalej porodila Šaafa, otca Madmannu, Ševu, otca Machbenu a otca Gibeu. Kalébova dcéra bola Achsa.
1CH.2.50	Títo boli synovia Kaléba: Chúr, prvorodený Efraty, Šobál, otec Kirjat-Jearíma, 
1CH.2.51	Salma, otec Betlehema, Charéf, otec Bét-Gadéra. 
1CH.2.52	Šobál, otec Kirjat-Jearíma, mal synov: Haroeho a polovicu Menuchóťanov. 
1CH.2.53	Rody Kirjat-Jearíma tvorili Jitrijci, Pútovci, Šumátovci a Mišraovci. Z nich pochádzali Coreanci a Eštaulci.
1CH.2.54	Salmovi synovia: Betlehem, Netofania, Atarót-Bét-Joáb, druhá polovica Manachatejov, inak Coreancov.
1CH.2.55	Rody pisárov, ktorí bývali v Jabéci: Tiratovci, Šimeatovci a Suchatovci. Oni boli Kéniti, ktorí pochádzali od Chammata, otca domu Rechába.
1CH.3.1	Toto boli synovia Dávida, ktorí sa mu narodili v Hebrone: prvorodený Amnón od Jezreelčanky Achinoam, druhý Daniel od Karmelčanky Abigajil,
1CH.3.2	tretí Absolón od Maachy, dcéry gešúrskeho kráľa Talmaja, štvrtý Adonija, syn Chaggít, 
1CH.3.3	piaty Šefatja od Abitál, šiesty Jitreám od jeho ženy Egly. 
1CH.3.4	Šiesti sa mu narodili v Hebrone, kde vládol sedem rokov a šesť mesiacov; v Jeruzaleme vládol tridsaťtri rokov.
1CH.3.5	Títo sa mu narodili v Jeruzaleme: Šimea, Šobáb, Nátan, Šalamún, štyria od Batšeby
1CH.3.6	ďalej Jibchár, Elišama, Elifelet, 
1CH.3.7	Nogah, Nefeg, Jafia, 
1CH.3.8	Elišama, Eljada a Elifelet, deviati. 
1CH.3.9	To všetko boli Dávidovi synovia okrem synov od vedľajších žien. Tamar bola ich sestrou.
1CH.3.10	Šalamúnov syn bol Rechabeám a jeho syn Abija, jeho syn Asa, jeho syn Jošafát,
1CH.3.11	jeho syn Jorám, jeho syn Achazja, jeho syn Joáš, 
1CH.3.12	jeho syn Amacja, jeho syn Azarja, jeho syn Jotám, 
1CH.3.13	jeho syn Acház, jeho syn Chizkija, jeho syn Menašše, 
1CH.3.14	jeho syn Amón, jeho syn Joziáš. 
1CH.3.15	Joziášovi synovia: prvorodený Jochanán, druhý Jojakím, tretí Cidkija, štvrtý Šallúm. 
1CH.3.16	Jojakímovi synovia: jeho syn Jechonja, jeho syn Cidkija. 
1CH.3.17	Synovia väzňa Jechonju: jeho syn Šealtíel, 
1CH.3.18	ďalej Malkirám, Pedaja, Šenaccar, Jekamja, Hošama a Nedabja. 
1CH.3.19	Pedajovi synovia: Zerubbábel a Šimei. Zerubbábelovi synovia: Mešullám, Chananja. Ich sestrou bola Šelomít.
1CH.3.20	Ďalej Chašuba, Ohel, Berechja, Chasadja a Jušab-Chesed, piati. 
1CH.3.21	Chananjovi synovia: Pelatja a Ješaja, Refajovi synovia, Arnánovi synovia, Obadjovi synovia, Šechanjovi synovia. 
1CH.3.22	Šechanjov syn: Šemaja. Šemajovi synovia: Chattúš, Jigál, Baríach, Nearja a Šafát, šiesti. 
1CH.3.23	Nearjovi synovia: Eljoenaj, Chizkija a Azrikám, traja. 
1CH.3.24	Eljoenajovi synovia: Hodavja, Eljašíb, Pelaja, Akkúb, Jochanán, Delaja a Anani, siedmi.
1CH.4.1	Júdovi synovia: Perec, Checrón, Karmi, Chúr a Šobál.
1CH.4.2	Reaja, Šobálov syn, splodil Jachata, Jachat splodil Achumaja a Lahada. To sú coreanské rody.
1CH.4.3	Toto sú Etámovi synovia: Jezreel, Jišma a Jidbáš, ich sestra sa volala Haclelponi, 
1CH.4.4	ďalej Penuel, otec Gedóra, a Ezer, otec Chušu. To sú synovia Chúra, prvorodeného Efraty, otca Betlehema.
1CH.4.5	Ašchúr, otec Tekóu, mal dve ženy: Chelu a Naaru. 
1CH.4.6	Naara mu porodila Achuzzáma, Chefera, Temnovcov a Achaštarejcov. To sú synovia Naary. 
1CH.4.7	Synovia Chely: Ceret, Jecóchar, Etnán. 
1CH.4.8	Kóc splodil Anúba, Haccobebu a rody Acharchela, Harúmovho syna. 
1CH.4.9	Jabbéc bol vo väčšej úcte než jeho bratia. Jeho matka mu dala meno Jabbéc so slovami: „V bolesti som ho porodila.“ 
1CH.4.10	Jabbéc vyslovil Bohu Izraela želanie: „Kiežby si ma požehnával a rozšíril moje územie. Tvoja ruka nech ma sprevádza a zbaví zlého, aby som nemal trápenie!“ Boh jeho prosbu splnil. 
1CH.4.11	Kelúb, Šuchov brat, splodil Mechíra, Eštónovho otca. 
1CH.4.12	Eštón splodil Bét-Rafu, Paséacha, Techinnu, otca Ír-Nacháša. To sú muži z Rechy. 
1CH.4.13	Kenazovi synovia: Otníel a Seraja. Synovia Otníela: Chatat a Meonotaj.
1CH.4.14	Meonotaj splodil Ofru, Seraja splodil Joába, otca Gé-Charašíma
1CH.4.15	Synovia Kaléba, Jefunneho syna: Iru, Ela a Naam. Elov syn bol Kenaz.
1CH.4.16	Jehallelelovi synovia: Zíf, Zifa, Tirja a Asarel. 
1CH.4.17	Ezrovi synovia: Jeter, Mered, Éfer a Jalón. Jeter splodil Mirjáma, Šammaja a Jišbácha, otca Eštemou. 
1CH.4.18	Jeho judská žena porodila Jereda, otca Gedóra, Chebera, otca Socha, Jekutíela, otca Zanóacha. To sú synovia Bitje, faraónovej dcéry, ktorú si vzal Mered. 
1CH.4.19	Synovia Hodijovej ženy, sestry Nachama, otca Keilu Garmijského a Eštemou Maachátskeho. 
1CH.4.20	Šimónovi synovia: Amnón, Rinna, Ben-Chanán a Tilón. Jišeiho synovia: Zochét a Ben-Zochét. 
1CH.4.21	Synovia Šelu, Júdovho syna: Ér, otec Lechu, Lada, otec Marešu, a rody tkáčov ľanu z Bét-Ašbey,
1CH.4.22	ďalej Jokím, muži z Kozeby Joáš a Saráf, ktorí vládli v Moábsku a vrátili sa do Lechemu. To sú však dávne príbehy. 
1CH.4.23	Boli to hrnčiari a obyvatelia Netaímu a Gedery. Bývali tam pri kráľovi v jeho službe.
1CH.4.24	Šimeónovi synovia: Nemuel, Jamín, Jaríb, Zerach, Šaúl.
1CH.4.25	Jeho syn Šallúm, jeho syn Mibsám, jeho syn Mišma. 
1CH.4.26	Synovia Mišmu: jeho syn Chammuel, jeho syn Zakkúr, jeho syn Šimei. 
1CH.4.27	Šimei mal šestnásť synov a šesť dcér, no jeho bratia neoplývali synmi, takže všetky ich rody neboli také početné ako Júdovci.
1CH.4.28	Bývali v Beér-Šebe, v Molade v Chacar-Šuále,
1CH.4.29	v Bilhe, v Eceme, v Tolade, 
1CH.4.30	v Betueli, v Chorme, v Ciklagu, 
1CH.4.31	v Bét-Markabóte, v Chacar-Susíme, v Bét-Biri a v Šaarajime. To boli ich mestá až do Dávidovho kraľovania. 
1CH.4.32	Ich dediny boli: Etám, Ajin, Rimmón, Tóchen, Ašán, päť miest 
1CH.4.33	a všetky dediny v okolí týchto miest až po Baal. To boli ich sídla. Mali i svoj rodový zoznam. 
1CH.4.34	Mešobáb, Jamléch, Amacjov syn Joša, 
1CH.4.35	Joel, Jehu, syn Jošibju, syna Seraju, syna Asíela, 
1CH.4.36	Eljoenaj, Jaakoba, Ješochaja, Asaja, Adíel, Jesimíel, Benaja, 
1CH.4.37	Ziza, syn Šifeiho, syna Allóna, syna Jedaju, syna Šimriho, syna Šemaju. 
1CH.4.38	Títo menovaní boli kniežatami vo svojich rodoch. Ich rodiny sa veľmi rozmnožili. 
1CH.4.39	Odišli smerom ku Gedóru a na východ údolia hľadať si pašu pre svoje stáda. 
1CH.4.40	Našli výdatnú a dobrú pašu. Krajina na obe strany priestranná bola pokojná a bezpečná, lebo krajinu predtým obývali Chámovci.
1CH.4.41	Títo označení menami prišli za čias judského kráľa Chizkiju, rozbili ich stany a na Meuncoch, ktorých tam našli, vykonali hubiacu kliatbu a tak je to dodnes. Usadili sa na ich mieste, lebo tam mali pastvu pre svoje stáda.
1CH.4.42	Časť Šimeónovcov, asi päťsto mužov, odišla k seírskemu pohoriu. V ich čele stáli Pelatja, Nearja, Refaja, Uzzíel, Jišeiho synovia. 
1CH.4.43	Pobili zvyšok obyvateľov po Amalékovi a bývajú tam dodnes.
1CH.5.1	Synovia Rúbena, Izraelovho prvorodeného. Bol síce prvorodený, no keď zneuctil lôžko svojho otca, prvorodenstvo prešlo na synov Jozefa, Izraelovho syna, takže v rodovom zozname nevystupoval ako prvorodený.
1CH.5.2	Hoci mal Júda početnú prevahu nad svojimi bratmi, ba i vojvodca vyšiel z neho, prvorodenstvo pripadlo Jozefovi.
1CH.5.3	Synovia Rúbena, Izraelovho prvorodeného: Chanóch, Pallu, Checrón a Karmi.
1CH.5.4	Synovia Joelovi: jeho syn Šemaja, jeho syn Góg, jeho syn Šimei, 
1CH.5.5	jeho syn Micha, jeho syn Reaja, jeho syn Baal, 
1CH.5.6	jeho syn Beera, ktorého odvliekol asýrsky kráľ Tiglat-Pileser do zajatia. Bol kniežaťom Rúbenovcov.
1CH.5.7	Jeho bratia po rodoch, ako boli zapísaní do rodového zoznamu: predák Jeíel, ďalej Zecharja, 
1CH.5.8	Bela, syn Azáza, syna Šemu, Joelovho syna, ktorý obýval Aroér až po Nebó a Baal-Meón.
1CH.5.9	Smerom na východ býval po okraj púšte, ktorá sa tiahne od rieky Eufrat. Mali totiž v Gileádskom kraji početné stáda.
1CH.5.10	Za čias Šaula viedli vojnu proti Hagrijcom. Tí padli do ich moci a nato sa usadili v ich stanoch na celej východnej strane Gileádu.
1CH.5.11	Gádovi synovia obývali oproti nim bášanský kraj až po Salchu.
1CH.5.12	Predákom bol Joel, druhý Šafám, ďalší Janaj a Šafát v Bášane. 
1CH.5.13	Ich rodní bratia boli: Michael, Mešullám, Šeba, Joraj, Jakán, Zía a Eber, siedmi. 
1CH.5.14	To boli synovia Abichajila, syna Churiho, syna Jaróacha, syna Gileáda, syna Michaela, syna Ješišaja, syna Jachda, syna Búza. 
1CH.5.15	Achi, syn Abdíela, syna Guniho, bol predákom ich rodín. 
1CH.5.16	Bývali v Gileáde, v Bášane, v jeho osadách a na všetkých pastvinách Šarónu až po ich okraje.
1CH.5.17	Tí všetci boli zapísaní do rodového zoznamu za čias judského kráľa Jotáma a izraelského kráľa Jarobeáma.
1CH.5.18	Rúbenovci, Gádovci a východní Menaššeovci boli udatní muži. Nosili štít a meč, ovládali lukostreľbu a mali vojnové skúsenosti. Bolo ich štyridsaťštyritisícsedemstošesťdesiat bojovníkov. 
1CH.5.19	Viedli vojnu proti Hagrijcom, proti Jetúrovi, Nafíšovi a Nodábovi.
1CH.5.20	Dostalo sa im proti nim pomoci, takže Hagrijci i všetci ich spojenci padli do ich moci, lebo keď v boji volali o pomoc k Bohu, dal sa uprosiť, pretože dúfali v neho. 
1CH.5.21	Odviedli im stáda: päťdesiattisíc tiav, dvestopäťdesiattisíc oviec, dvetisíc oslov a stotisíc osôb. 
1CH.5.22	Padlo i mnoho ranených, lebo to bol Boží boj. Na ich mieste bývali až do zajatia.
1CH.5.23	Príslušníci východnej časti kmeňa Menašše obývali územie od Bášanu po Baal-Chermón, totiž po Senír a pohorie Chermónu. Bolo ich mnoho.
1CH.5.24	Toto boli predáci ich rodín: Éfer, Jišei, Elíel, Azríel, Jirmeja, Hodavja a Jachdíel, udatní hrdinovia, slávni muži, predáci svojich rodín. 
1CH.5.25	Spreneverili sa však Bohu svojich otcov a dopúšťali sa smilstva s božstvami národov zeme, ktoré Boh pred nimi vyhladil. 
1CH.5.26	Boh Izraela prebudil ducha asýrskeho kráľa Púla, inak Tiglat-Pilesera, ktorý odvliekol do zajatia Rúbenovcov, Gádovcov i východnú časť kmeňa Menašše a priviedol ich do Chalachu, Chabóru, Hary a k rieke Gozán, kde sú dodnes.
1CH.5.27	Léviho synovia boli Geršón, Kohát a Merari.
1CH.5.28	Kohátovi synovia: Amrám, Jishár, Chebrón a Uzzíel.
1CH.5.29	Amrámovi synovia: Áron, Mojžiš, k tomu Mirjam. Áronovi synovia: Nadáb, Abihu, Eleazár a Itamár.
1CH.5.30	Eleazár splodil Pinchása, Pinchás splodil Abišúu,
1CH.5.31	Abišúa splodil Bukkiho, Bukki splodil Uzziho, 
1CH.5.32	Uzzi splodil Zerachju, Zerachja splodil Merajóta, 
1CH.5.33	Merajót splodil Amarju, Amarja splodil Achitúba, 
1CH.5.34	Achitúb splodil Cadóka, Cadók splodil Achimaaca,
1CH.5.35	Achimaac splodil Azarju, Azarja splodil Jochanána, 
1CH.5.36	Jochanán splodil Azarju — to je ten, ktorý zastával kňazskú službu v chráme, čo v Jeruzaleme postavil Šalamún. 
1CH.5.37	Azarja splodil Amarju, Amarja splodil Achitúba, 
1CH.5.38	Achitúb splodil Cadóka, Cadók splodil Šallúma, 
1CH.5.39	Šallúm splodil Chilkiju, Chilkija splodil Azarju,
1CH.5.40	Azarja splodil Seraju, Seraja splodil Jocadáka,
1CH.5.41	Jocadák však odišiel, keď dal Hospodin odvliecť obyvateľov Júdu a Jeruzalema do zajatia prostredníctvom Nebukadnesara.
1CH.6.1	Léviho synovia: Geršóm, Kohát, Merari.
1CH.6.2	Toto sú mená Geršómových synov: Libni a Šimei. 
1CH.6.3	Kohátovi synovia: Amrám, Jishár, Chebrón a Uzzíel. 
1CH.6.4	Merariho synovia: Machli a Muši. Toto sú rody Léviho podľa ich rodín: 
1CH.6.5	Geršómov syn Libni, jeho syn Jachat, jeho syn Zimma, 
1CH.6.6	jeho syn Joách, jeho syn Iddo, jeho syn Zerach, jeho syn Jeotraj. 
1CH.6.7	Kohátovi synovia: jeho syn Amminadáb, jeho syn Korach, jeho syn Assír,
1CH.6.8	jeho syn Elkana, jeho syn Ebjasáf, jeho syn Assír,
1CH.6.9	jeho syn Tachat, jeho syn Uríel, jeho syn Uzzija, jeho syn Šaúl. 
1CH.6.10	Elkanovi synovia: Amasaj a Achimót, 
1CH.6.11	jeho syn Elkana, jeho syn Cofaj, jeho syn Nachat, 
1CH.6.12	jeho syn Eliáb, jeho syn Jerochám, jeho syn Elkana, jeho syn Samuel. 
1CH.6.13	Samuelovi synovia: prvorodený Joel a druhý Abija.
1CH.6.14	Merariho synovia: Machli, jeho syn Libni, jeho syn Šimei, jeho syn Uzza, 
1CH.6.15	jeho syn Šimea, jeho syn Chaggija, jeho syn Asaja.
1CH.6.16	Týmto zveril Dávid vedenie spevu v Hospodinovom dome, odkedy tam spočinula archa.
1CH.6.17	Pri speve sa konala služba pred príbytkom stanu stretávania, kým nepostavil Šalamún v Jeruzaleme Hospodinov dom. Do služby nastupovali podľa svojho poriadku. 
1CH.6.18	Do služby nastupovali so svojimi synmi títo: zo synov Kohátových: spevák Hemán, syn Joela, syna Samuela,
1CH.6.19	syna Elkanu, syna Jerocháma, syna Elíela, syna Tóacha, 
1CH.6.20	syna Cúfa, syna Elkanu, syna Machata, syna Amasaja, 
1CH.6.21	syna Elkanu, syna Joela, syna Azarju, syna Cefanju, 
1CH.6.22	syna Tachata, syna Assíra, syna Ebjasáfa, syna Koracha, 
1CH.6.23	syna Jishára, syna Koháta, syna Léviho, syna Izraela. 
1CH.6.24	Jeho brat Asáf mu stál po pravici, bol synom Berechju, syna Šimeu,
1CH.6.25	syna Michaela, syna Baaseju, syna Malkiju, 
1CH.6.26	syna Etniho, syna Zeracha, syna Adaju, 
1CH.6.27	syna Etána, syna Zimmu, syna Šimeiho, 
1CH.6.28	syna Jachata, syna Geršóma, syna Léviho.
1CH.6.29	Merariho synovia, ich brata, stáli po ľavici: Etán, syn Kišiho, syna Abdiho, syna Mallúcha,
1CH.6.30	syna Chašabju, syna Amacju, syna Chilkiju, 
1CH.6.31	syna Amciho, syna Baniho, syna Šemera, 
1CH.6.32	syna Machliho, syna Mušiho, syna Merariho, syna Léviho.
1CH.6.33	Ich bratia leviti boli určení na rozličnú službu v príbytku Božieho domu. 
1CH.6.34	Áron a jeho synovia zapaľovali obetu na oltári na spaľované obety a pálili tymian na kadidlovom oltári. Konali vo veľsvätyni všetky obrady na zmierenie pre Izrael, presne tak, ako to prikázal Boží služobník Mojžiš.
1CH.6.35	Toto sú Áronovi synovia: jeho syn Eleazár, jeho syn Pinchás, jeho syn Abišúa,
1CH.6.36	jeho syn Bukki, jeho syn Uzzi, jeho syn Zerachja, 
1CH.6.37	jeho syn Merajót, jeho syn Amarja, jeho syn Achitúb, 
1CH.6.38	jeho syn Cadók, jeho syn Achimaac.
1CH.6.39	Toto sú ich sídla pri stanových príbytkoch na ich území: Losovaním pripadli kohátovskému rodu Áronovcov:
1CH.6.40	Hebron v Judsku s príslušnými pastvinami.
1CH.6.41	Mestské pole však s priľahlými osadami dali Kalébovi, synovi Jefunneho. 
1CH.6.42	Ďalej dali synom Áronovým útočiskové mestá: Hebron a Libnu s príslušnými pastvinami, Jattír, Eštemou s príslušnými pastvinami, 
1CH.6.43	Chiléz s príslušnými pastvinami, Debír s príslušnými pastvinami, 
1CH.6.44	Ašán s príslušnými pastvinami, Bét-Šemeš s príslušnými pastvinami. 
1CH.6.45	Od kmeňa Benjamín im pripadla Geba s príslušnými pastvinami, Alemet s príslušnými pastvinami, Anatót s príslušnými pastvinami. Všetkých miest, ktoré pripadli ich rodom, bolo trinásť. 
1CH.6.46	Ostatné rody Kohátovcov dostali lósom desať miest z polovice kmeňa Menašše.
1CH.6.47	Geršómovcom pre ich rody pripadlo z kmeňov Jissachár, Ašér, Naftali a z kmeňa Menašše v Bášane trinásť miest. 
1CH.6.48	Pre rody Merariovcov pripadlo lósom z kmeňov Rúben, Gád a Zebulún dvanásť miest. 
1CH.6.49	Tak dali Izraeliti Léviovcom mestá s príslušnými pastvinami. 
1CH.6.50	Tieto zvlášť vyznačené mestá im lósom pridelili z kmeňov Júda, Šimeón a Benjamín.
1CH.6.51	Príslušníci kohátovských rodov mali mestá na území kmeňa Efrajim. 
1CH.6.52	Pridelili im útočiskové mestá Síchem s príslušnými pastvinami v Efrajimskom pohorí, Gezer s príslušnými pastvinami, 
1CH.6.53	Jokmeám s príslušnými pastvinami, Bét-Chorón s príslušnými pastvinami, 
1CH.6.54	Ajalón s príslušnými pastvinami, Gat-Rimmón s príslušnými pastvinami. 
1CH.6.55	Z polovice kmeňa Menašše dostali ostatné rody Kohátovcov Anér s príslušnými pastvinami a Bilám s príslušnými pastvinami.
1CH.6.56	Geršómovské rody dostali od druhej polovice kmeňa Menašše Golán v Bášane s príslušnými pastvinami a Aštarót s príslušnými pastvinami, 
1CH.6.57	od kmeňa Jissachár Kedeš s príslušnými pastvinami, Daberat s príslušnými pastvinami, 
1CH.6.58	Ramót s príslušnými pastvinami a Aném s príslušnými pastvinami, 
1CH.6.59	od kmeňa Ašér Mašál s príslušnými pastvinami, Abdón s príslušnými pastvinami, 
1CH.6.60	Chukók s príslušnými pastvinami a Rechób s príslušnými pastvinami, 
1CH.6.61	od kmeňa Naftali: Kedeš v Galilei s príslušnými pastvinami, Chammón s príslušnými pastvinami a Kirjatajim s príslušnými pastvinami.
1CH.6.62	Ostatní Merariovci dostali od kmeňa Zebulún Rimmón s príslušnými pastvinami a Tabór s príslušnými pastvinami. 
1CH.6.63	Za Jordánom pri Jerichu, východne od Jordánu, od kmeňa Rúben dostali: Becer na púšti s príslušnými pastvinami, Jahcu s príslušnými pastvinami, 
1CH.6.64	Kedemót s príslušnými pastvinami a Mefaat s príslušnými pastvinami, 
1CH.6.65	od kmeňa Gád: Ramót-Gileád s príslušnými pastvinami, Machanajim s príslušnými pastvinami, 
1CH.6.66	Chešbón s príslušnými pastvinami a Jazér s príslušnými pastvinami.
1CH.7.1	Jissachárovi synovia: Tola, Puvva, Jašúb a Šimrón, štyria.
1CH.7.2	Tolaovi synovia: Uzzi, Refaja, Jeríel, Jachmaj, Jibsám a Šemuel, predáci tolaovských rodín, udatní hrdinovia podľa svojich rodov. Za čias Dávida bol ich počet dvadsaťdvatisícšesťsto mužov. 
1CH.7.3	Uzziho syn: Jizrachja. Jizrachjovi synovia: Michael, Obadja, Joel a Jiššija, piati, všetko predáci. 
1CH.7.4	K nim patrili podľa ich rodov a rodín bojové vojenské oddiely, ktoré mali tridsaťšesťtisíc mužov. Mali totiž mnoho žien a synov. 
1CH.7.5	Ich bratov zo všetkých Jissachárových rodov a do rodových zoznamov bolo zapísaných osemdesiatsedemtisíc udatných hrdinov.
1CH.7.6	Benjamínovi synovia: Bela, Becher a Jedíael, traja.
1CH.7.7	Belovi synovia: Ecbón, Uzzi, Uzzíel, Jerimót a Iri, päť rodinných predákov a udatných hrdinov. Rodový zoznam o nich udával dvadsaťdvatisíctridsaťštyri mužov. 
1CH.7.8	Becherovi synovia: Zemira, Joáš, Eliezer, Eljoenaj, Omri, Jeremót, Abija, Anatót a Alemet. Tí všetci sú synmi Bechera. 
1CH.7.9	Zapísaných do rodových zoznamov, predákov rodín a udatných hrdinov bolo dvadsaťtisícdvesto mužov. 
1CH.7.10	Jedíaelov syn: Bilhán. Bilhánovi synovia: Jeúš, Benjamín, Ehúd, Kenaana, Zetán, Taršíš a Achišachar. 
1CH.7.11	Títo všetci sú Jedíaelovi synovia, predáci rodov, sedemnásťtisícdvesto udatných hrdinov, pripravených zasiahnuť do boja. 
1CH.7.12	Írovi synovia: Šuppím a Chuppím. Synom Achéra bol Chuším.
1CH.7.13	Naftaliho synovia: Jachcíel, Guni, Jecer a Šallúm, vnuci Bilhy.
1CH.7.14	Menaššeho syn: Asríel, ktorého porodila jeho aramejská vedľajšia žena. Porodila Machíra, otca Gileáda.
1CH.7.15	Machír oženil Chuppíma a Šuppíma. Jeho sestra sa volala Maacha a druhý syn sa volal Celofchád. Celofchád mal iba dcéry. 
1CH.7.16	Machírova žena Maacha porodila syna a dala mu meno Pereš, jeho brat sa volal Šereš a jeho synovia Ulám a Rekem. 
1CH.7.17	Ulámov syn bol Bedán. To sú synovia Gileáda, syna Machíra, syna Menaššeho.
1CH.7.18	Jeho sestra Hammolechet porodila Išhóda, Abíezera a Machlu. 
1CH.7.19	Šemidovi synovia: Achján, Šechem, Likchi a Aniám.
1CH.7.20	Efrajimovi synovia: Šutelach, jeho syn Bered, jeho syn Tachat, jeho syn Elada, jeho syn Tachat,
1CH.7.21	jeho syn Zabád, jeho syn Šutelach, Ezer a Elád. Povraždili ich však domáci muži z Gatu, lebo sa dohrnuli, aby ich obrali o stáda. 
1CH.7.22	Ich otec Efrajim dlho smútil a bratia ho prišli potešiť. 
1CH.7.23	Nato vošiel k svojej žene, ktorá počala a porodila syna, ktorému dal meno Bería, lebo jeho dom stihlo nešťastie. 
1CH.7.24	Jeho dcéra bola Šeera; vybudovala Dolný i Horný Bét-Chorón a Uzzén-Šeeru. 
1CH.7.25	Jeho syn bol Refach a Rešef, jeho syn Telach, jeho syn Tachan, 
1CH.7.26	jeho syn Ladán, jeho syn Ammichúd, jeho syn Elišama,
1CH.7.27	jeho syn Nún, jeho syn Jozua.
1CH.7.28	Ich majetok a sídla boli: Bétel s priľahlými osadami, na východe Naarán, na západe Gezer s priľahlými osadami, Síchem s priľahlými osadami až po Ajju s priľahlými osadami.
1CH.7.29	Menaššeovci mali Bét-Šeán a jeho osady, Taanach a jeho osady, Megiddo a jeho osady, Dór a jeho osady. V nich bývali potomkovia Jozefa, Izraelovho syna.
1CH.7.30	Ašérovi synovia: Jimna, Jišva, Jišvi a Bería. Serach bola ich sestrou.
1CH.7.31	Beríovi synovia: Cheber a Malkíel, ktorý bol otcom Birzajitu. 
1CH.7.32	Cheber splodil Jafléta, Šoméra a Chotáma a ich sestru Šuu. 
1CH.7.33	Jaflétovi synovia: Pasach, Bimhál a Ašvát. To sú Jaflétovi synovia. 
1CH.7.34	Šemerovi synovia: Achi, Rohga, Jechubba a Aram. 
1CH.7.35	Synovia jeho brata Helema: Cofach, Jimna, Šéleš a Amál. 
1CH.7.36	Cofachovi synovia: Súach, Charnefer, Šual, Beri, Jimra, 
1CH.7.37	Becer, Hód, Šamma, Šilša, Jitrán a Beera. 
1CH.7.38	Jeterovi synovia: Jefunne, Pispa a Ara. 
1CH.7.39	Ullovi synovia: Arach, Channíel a Ricja. 
1CH.7.40	Tí všetci boli Ašérovi synovia, predáci rodín, vyberaní udatní hrdinovia, popredné kniežatá. Podľa rodového zoznamu počet ozbrojencov do vojny bol dvadsaťšesťtisíc mužov.
1CH.8.1	Benjamín splodil Belu, svojho prvorodenca, Ašbéla druhého, Achracha tretieho,
1CH.8.2	Nochu štvrtého a Rafu piateho. 
1CH.8.3	Belovi synovia boli: Addár, Gera, Abihúd, 
1CH.8.4	Abišúa, Naamán, Achóach, 
1CH.8.5	Gera, Šefufán a Churám. 
1CH.8.6	Toto sú Echúdovi synovia, predáci rodín obyvateľov Geby, ktorí ich presťahovali do Manachatu: 
1CH.8.7	Naamán, Achija a Gera, ktorý ich presťahoval a splodil Uzzu a Achichúda. 
1CH.8.8	Šacharajim splodil synov na moábskom poli po prepustení žien Chuším a Baary. 
1CH.8.9	S Chodeš, svojou ženou, splodil Jobába, Cibju, Mešu, Malkáma, 
1CH.8.10	Jeúca, Sachju a Mirmu. To boli jeho synovia, predáci rodín. 
1CH.8.11	S Chuším splodil Abitúba a Elpaala. 
1CH.8.12	Elpaalovi synovia: Eber, Mišeám a Šemed, ktorý vybudoval Óno a Lód s priľahlými osadami.
1CH.8.13	Bería a Šema boli predákmi rodín obyvateľov Ajalónu. Tí zahnali na útek obyvateľov Gatu. 
1CH.8.14	Achjo, Šašák, Jeremót, 
1CH.8.15	Zebadja, Arád, Éder, 
1CH.8.16	Michael, Jišpa a Jocha boli synmi Beríu. 
1CH.8.17	Zebadja, Mešullám, Chizki, Cheber, 
1CH.8.18	Jišmeraj, Jizlía a Jobáb boli synmi Elpaala. 
1CH.8.19	Jakím, Zichri, Zabdi, 
1CH.8.20	Elíenaj, Cilletaj, Elíel, 
1CH.8.21	Adaja, Beraja a Šimrát boli Šimeiho synovia. 
1CH.8.22	Jišpán, Eber, Elíel, 
1CH.8.23	Abdón, Zichri, Chanán, 
1CH.8.24	Chananja, Elám, Antotija, 
1CH.8.25	Jifdeja a Penuel boli Šašákovi synovia. 
1CH.8.26	Šamšeraj, Šecharja, Atalja, 
1CH.8.27	Jaarešja, Elija a Zichri boli Jerochámovi synovia. 
1CH.8.28	Títo boli predáci rodín a podľa svojich rodov ako predáci bývali v Jeruzaleme.
1CH.8.29	V Gibeóne bývali: otec Gibeónu Jeíel a jeho žena menom Maacha.
1CH.8.30	Jeho prvorodený syn bol Abdón a ďalší: Cúr, Kíš, Baal, Nadáb, 
1CH.8.31	Gedór, Achjo, Zecher 
1CH.8.32	a Miklót, ktorý splodil Šimeu. Aj tí bývali u svojich bratov v Jeruzaleme, a to oproti nim.
1CH.8.33	Nér splodil Kíša, Kíš splodil Šaula, Šaul splodil Jonatána, Malki-Šuu, Abinadába a Ešbaala.
1CH.8.34	Jonatánov syn bol Meríb-Baal, ktorý splodil Michu.
1CH.8.35	Michovi synovia boli: Pitón, Melech, Taréa a Acház. 
1CH.8.36	Acház splodil Joaddu, Joadda splodil Alemeta, Azmáveta a Zimriho a Zimri splodil Mocu. 
1CH.8.37	Moca splodil Binu, jeho syn bol Rafa, jeho syn Elasa, jeho syn Acél. 
1CH.8.38	Acél mal šesť synov. Ich mená sú: Azrikám, Bochru, Jišmael, Šearja, Obadja a Chanán. Všetci tí boli Acélovi synovia. 
1CH.8.39	Synovia jeho brata Éšeka: jeho prvorodený Ulám, druhý Jeúš, tretí Elifelet. 
1CH.8.40	Ulámovi synovia boli udatní hrdinovia, lukostrelci. Mali mnoho synov a vnukov — stopäťdesiat. Tí všetci pochádzali z Benjamínovcov.
1CH.9.1	Všetci Izraeliti sa dali zapísať do rodového zoznamu a dostali sa do Knihy izraelských a judských kráľov. Pre ich nevernosť ich odvliekli do Babylonu.
1CH.9.2	Prvými usadlíkmi, čo bývali na svojom vlastníctve vo svojich mestách, boli niektorí Izraeliti, kňazi, leviti a chrámoví nevoľníci.
1CH.9.3	V Jeruzaleme bývali niektorí Júdovci, Benjamínovci, Efrajimovci a Menaššeovci:
1CH.9.4	Utaj, syn Ammichúda, syna Omriho, syna Imriho, syna Baniho, z potomkov Pereca, Júdovho syna.
1CH.9.5	Zo Šilčanov: prvorodený Asaja a jeho synovia. 
1CH.9.6	Zo Zerachovcov: Jeuel a ich bratia, šesťstodeväťdesiat mužov.
1CH.9.7	Z Benjamínovcov: Sallu, syn Mešulláma, syna Hodavju, syna Hassenuu, 
1CH.9.8	ďalej Jibneja, syn Jerocháma, Ela, syn Uzziho, syna Michriho, Mešullám, syn Šefatju, syna Reuela, syna Jibniju 
1CH.9.9	a ich bratia podľa rodokmeňa, deväťstopäťdesiatšesť mužov. Všetci títo muži boli predákmi rodín.
1CH.9.10	Z kňazov: Jedaja, Jojaríb, Jachín, 
1CH.9.11	Azarja, syn Chilkiju, syna Mešulláma, syna Cadóka, syna Merajóta, syna Achitúba, predstaveného Božieho domu.
1CH.9.12	Adaja, syn Jerocháma, syna Pašchúra, syna Malkiju, Maasaj, syn Adíela, syna Jachzeru, syna Mešulláma, syna Mešillemíta, syna Imméra 
1CH.9.13	a ich bratia, predáci rodín, tisícsedemstošesťdesiat schopných mužov na výkon služby v Božom dome.
1CH.9.14	Z levitov: Šemaja, syn Chaššúba, syna Azrikáma, syna Chašabju z Merariovcov. 
1CH.9.15	Bakbakkar, Chereš, Galál, Mattanja, syn Michu, syna Zichriho, syna Asáfa, 
1CH.9.16	Obadja, syn Šemaju, syna Galála, syna Jedutúna, Berechja, syn Asu, syna Elkanu, ktorý býval v netofských dedinách.
1CH.9.17	Vrátnici: Šallúm, Akkúb, Talmón, Achiman a ich bratia, Šallúm bol predákom. 
1CH.9.18	Dosiaľ stráži pri východnej kráľovskej bráne. To sú vrátnici z táborov Léviovcov. 
1CH.9.19	Šallúm, syn Koreho, syna Ebjasáfa, syna Koracha a bratia z jeho rodiny, Korachovci, mali na starosti strážnu službu pri prahoch stanu. Ich otcovia boli dozorcami pri vchode do Hospodinovho tábora.
1CH.9.20	Eleazárov syn Pinchás bol kedysi ich predstaveným a Hospodin bol s ním. 
1CH.9.21	Mešelemjov syn Zecharja bol vrátnikom pri vchode do stanu stretávania. 
1CH.9.22	Všetkých tých, čo boli vybraní za vrátnikov prahov, bolo dvestodvanásť. Do rodového zoznamu sa dali zapísať vo svojich dedinách. Dávid a videc Samuel ich uviedli do úradu.
1CH.9.23	Oni a ich synovia konali strážnu službu pri bránach Hospodinovho domu, stanového príbytku. 
1CH.9.24	Vrátnici boli na štyroch stranách: na východe, na západe, na severe a na juhu. 
1CH.9.25	V určitý čas sa mali ich bratia po dedinách dostaviť na sedem dní k nim, 
1CH.9.26	pretože títo štyria hlavní vrátnici boli stále zaujatí povinnosťou.
1CH.9.26	Niektorí leviti spravovali komory a pokladnice Božieho domu. 
1CH.9.27	Nocúvali v okolí Božieho domu, pretože im patrila strážna služba a každé ráno museli otvárať.
1CH.9.28	Niektorí mali na starosti bohoslužobné náčinie, mali ho priniesť presne toľko, koľko ho odniesli. 
1CH.9.29	Iní zas dozerali na rôzny riad a sväté predmety, na jemnú múku, na víno a olej, na kadidlo a vonné balzamy. 
1CH.9.30	Niektorí z kňazov miešali masti z balzamov.
1CH.9.31	Levita Mattitja, prvorodený Korachovca Šallúma, dostal poverenie na výrobu pečiva. 
1CH.9.32	Podaktorí Kohátovci, ich bratia, mali na starosti prípravu predkladaných chlebov, ktoré sa mali vymieňať každú sobotu.
1CH.9.33	Toto sú speváci, predáci levitských rodín. Bývali v komorách, oslobodení od iných povinností, lebo vo dne v noci museli zotrvať v práci. 
1CH.9.34	Títo boli predákmi levitských rodín podľa svojich rodov a ako takí bývali v Jeruzaleme.
1CH.9.35	V Gibeóne býval otec Gibeónu Jeíel, ktorého žena sa volala Maacha,
1CH.9.36	jeho prvorodený syn bol Abdón, ďalej Cúr, Kíš, Baal, Nér, Nadáb, 
1CH.9.37	Gedór, Achjo, Zecharja a Miklót. 
1CH.9.38	Miklót splodil Šimeáma. Aj oni bývali pri svojich bratoch v Jeruzaleme, a to oproti nim.
1CH.9.39	Nér splodil Kíša, Kíš splodil Šaula, Šaul splodil Jonatána, Malki-Šuu, Abinadába a Ešbaala. 
1CH.9.40	Jonatánov syn bol Meríb-Baal a Meríb-Baal splodil Michu.
1CH.9.41	Michovi synovia: Pitón, Melech, Tachrea a Acház.
1CH.9.42	Acház splodil Jaru, Jara splodil Alemeta, Azmáveta a Zimriho. Zimri splodil Mocu, 
1CH.9.43	Moca splodil Binu. Jeho syn bol Refaja, jeho syn Elasa, jeho syn Acél. 
1CH.9.44	Acél mal šesť synov. Toto sú ich mená: Azrikám, Bochru, Jišmael, Šearja, Obadja a Chanán. To boli Acélovi synovia.
1CH.10.1	Filištínci bojovali proti Izraelu. Izraeliti sa dali pred Filištíncami na útek a ranení popadali na vrchu Gilbóa.
1CH.10.2	Filištínci pátrali po Šaulovi a po jeho synoch a zabili mu synov Jonatána, Abinadába a Malki-Šuu. 
1CH.10.3	Keď sa vyostril útok proti Šaulovi, prekvapili ho lukostrelci a zranili. 
1CH.10.4	Vtedy prikázal Šaul svojmu zbrojnošovi: „Vytas meč a prebodni ma ním, aby ma títo neobrezanci, keď prídu, nezneuctili.“ Zbrojnoš sa však zdráhal, lebo sa veľmi bál. Nato sa meča chopil Šaul a nabodol sa naň. 
1CH.10.5	Keď jeho zbrojnoš videl, že Šaul je mŕtvy, nabodol sa na meč aj on a zomrel. 
1CH.10.6	Zahynul Šaul, jeho traja synovia, celý jeho dom; zahynuli súčasne. 
1CH.10.7	Keď všetci Izraeliti, čo bývali v údolí, videli, že bojovníci utekajú a že zahynul Šaul a jeho synovia, opustili svoje mestá a ušli. Nato prišli Filištínci a usadili sa v nich. 
1CH.10.8	Na druhý deň prišli Filištínci okradnúť pobitých a našli Šaula i jeho synov, padlých na vrchu Gilbóa. 
1CH.10.9	Vyzliekli ho, vzali jeho hlavu i výzbroj a dali kolovať po filištínskej krajine, aby s novinou oboznámili svoje modly a ľud. 
1CH.10.10	Jeho výzbroj uložili v dome svojho boha a jeho lebku nastokli v Dagónovom dome. 
1CH.10.11	Keď všetci obyvatelia Jabéš-Gileádu počuli, čo všetko urobili Filištínci Šaulovi, 
1CH.10.12	pobrali sa všetci odvážni, vzali mŕtve telo Šaula i jeho synov a preniesli ich do Jabéša. Ich pozostatky pochovali v Jabéši pod cerom a postili sa sedem dní.
1CH.10.13	Tak skonal Šaul pre svoju nevernosť voči Hospodinovi, lebo nezachovával jeho slovo, a aj preto, že sa domáhal rady u ducha zosnulého.
1CH.10.14	Keďže nehľadal radu u Hospodina, vydal ho na smrť a kráľovstvo previedol na Izajovho syna Dávida.
1CH.11.1	Celý Izrael sa zišiel k Dávidovi do Hebronu a vyhlásil: „Sme predsa tvoja kosť a tvoje telo.
1CH.11.2	Ty si viedol Izrael pri výprave i návrate aj predtým, než sa stal Šaul kráľom, aj vtedy, keď kraľoval. Hospodin, tvoj Boh, ti povedal: ‚Ty budeš spravovať môj izraelský ľud a staneš sa jeho vojvodcom.‘“
1CH.11.3	Všetci starší Izraela prišli ku kráľovi do Hebronu, kde s nimi uzavrel Dávid pred Hospodinom zmluvu. Nato pomazali Dávida za kráľa nad Izraelom podľa Hospodinovho slova, vyrieknutého Samuelom.
1CH.11.4	Dávid sa s celým Izraelom odobral k Jeruzalemu, ktorý sa predtým volal Jebús; jeho územie obývali Jebúseji.
1CH.11.5	Obyvatelia Jebúsu povedali Dávidovi: „Sem sa nedostaneš!“ Dávid však dobyl pevnosť Sion, to je Dávidovo mesto. 
1CH.11.6	Vtedy povedal Dávid: „Kto prvý napadne Jebúsejov, stane sa hlavným veliteľom. Prvý vystúpil Cerujin syn Joáb a stal sa hlavným veliteľom.“ 
1CH.11.7	Dávid sa usídlil v pevnosti, preto mesto nazvali podľa Dávida. 
1CH.11.8	Dookola od Milló až po obvodové múry zbudoval mesto. Ostatok mesta obnovil Joáb. 
1CH.11.9	Tak sa Dávid čoraz viac vzmáhal a Hospodin zástupov bol s ním.
1CH.11.10	Toto sú hlavní hrdinovia Dávida, ktorí sa spolu s celým Izraelom zasadili o to, aby ho uviedli do hodnosti kráľa nad Izraelom podľa Hospodinovho slova o Izraeli.
1CH.11.11	Toto je zoznam Dávidových hrdinov: Jašobám, Chachmoniho syn, predák z trojice hrdinov. Ten sa oháňal kopijou proti trom stovkám mužov, ktorých prebodol v jednom boji.
1CH.11.12	Ďalší bol Achóachovec Eleazár, Dodov syn. Patril k trojici hrdinov.
1CH.11.13	On bol s Dávidom v Pas-Dammíme, keď sa tam Filištínci zhromažďovali na boj. Bolo tam pole, obsiate jačmeňom. Keď ľud utekal pred Filištíncami, 
1CH.11.14	on sa postavil do stredu toho poľa, uhájil ho, a vtedy Izraeliti porazili Filištíncov. Tak dopomohol Hospodin k veľkému víťazstvu.
1CH.11.15	Raz prišli traja z tridsiatich predákov k Dávidovi na skalu pri jaskyni Adullám. Filištínske vojsko vtedy táborilo v údolí Refajov.
1CH.11.16	Dávid bol práve v pevnosti, keď sa filištínska posádka nachádzala v Betleheme. 
1CH.11.17	Tu zachvátila Dávida žiadosť a povedal: „Kto ma napojí vodou zo studne, ktorá je v Betleheme pri bráne?“ 
1CH.11.18	Tí traja sa prebojovali filištínskym táborom, načreli vody zo studne, ktorá je v bráne Betlehema, vzali ju a priniesli Dávidovi. Dávid ju však nechcel piť, ale vylial ju ako obetu Hospodinovi. 
1CH.11.19	Povedal: „Nech ma Boh chráni, aby som to urobil! Mám azda piť krv týchto mužov? Veď s nasadením vlastných životov ju priniesli.“ A nechcel ju piť. To vykonali tí traja hrdinovia.
1CH.11.20	Joábov brat Abšaj bol predákom medzi tridsiatimi. Oháňal sa kopijou proti trom stovkám mužov, ktorých pobil, a bol povestný medzi tridsiatimi.
1CH.11.21	Medzi tridsiatimi požíval úctu a bol ich vodcom, no oným trom sa nevyrovnal. 
1CH.11.22	Jojadov syn Benaja, udatný muž, bohatý na skutky, pochádzal z Kabceelu. On zabil dvoch moábskych hrdinov. Jedného dňa, keď snežilo, zišiel do jamy a zabil leva.
1CH.11.23	Zabil aj ozrutného Egypťana, vysokého päť lakťov. Hoci mal Egypťan v ruke kopiju ako tkáčsky návoj, prišiel k nemu len s palicou, vytrhol mu kopiju z ruky a zabil ho ňou.
1CH.11.24	To vykonal Jojadov syn Benaja a preslávil sa tak medzi tridsiatimi hrdinami. 
1CH.11.25	Medzi tridsiatimi požíval úctu, ale onej trojici sa nevyrovnal. Dávid ho ustanovil za veliteľa svojej telesnej stráže.
1CH.11.26	Ďalšími udatnými hrdinami boli: Joábov brat Asael, Dodov syn Elchanán z Betlehema,
1CH.11.27	Šammót z Haróru, Chelec z Pelónu,
1CH.11.28	Ikkéšov syn Ira z Tekóy, Abíezer z Anatótu, 
1CH.11.29	Sibbechaj z Chuše, Achóachovec Ilaj, 
1CH.11.30	Mahraj z Netófy, Baanov syn Cheled z Netofy, 
1CH.11.31	Ribajov syn Itaj z benjamínskej Gibey, Benaja z Piratónu, 
1CH.11.32	Churaj z Nachale-Gaašu, Abíel z Araby,
1CH.11.33	Azmávet z Bachurímu
1CH.11.34	Hašémovi synovia z Gizónu, Šageho syn Jonatán z Haráru, 
1CH.11.35	Sachárov syn Achiám z Haráru, Úrov syn Elifal, 
1CH.11.36	Chefer z Mechery, Achija z Pelónu, 
1CH.11.37	Checro z Karmelu, Naaraj, syn Ezbaja, 
1CH.11.38	Joel, brat Nátana, Mibchár, syn Hagriho, 
1CH.11.39	Ammónčan Celek, Nachraj z Berótu, zbrojnoš Cerujinho syna Joába, 
1CH.11.40	jitrijský Ira, jitrijský Garéb, 
1CH.11.41	Chetita Uriáš, Achlajov syn Zabád,
1CH.11.42	Rúbenovec Adina, syn Šizu, rúbenovský predák nad tridsiatimi, 
1CH.11.43	Chanán, syn Maachu, mitnijský Jošafát, 
1CH.11.44	Uzzija z Aštarótu, Šama a Jeíel, synovia Chotáma z Aroéru, 
1CH.11.45	Jedíael, syn Šimriho a jeho brat Jocha z Tícu, 
1CH.11.46	Elíel z Machavímu, Elnaamovi synovia Jeribaj a Jošavja, Moábčan Jitma, 
1CH.11.47	Elíel, Obéd a Jaasíel z Coby.
1CH.12.1	Títo prišli k Dávidovi do Ciklagu, keď ešte nemal prístup k Šaulovi, Kíšovmu synovi. Patrili k jeho hrdinom a spolubojovníkom.
1CH.12.2	Boli vyzbrojení lukom, schopní pravicou i ľavicou hádzať kamene a strieľať šípy z luku. Pochádzali zo Šaulových rodákov Benjamínovcov:
1CH.12.3	predák Achíezer a Joáš, synovia Šemau z Gibey, Jezíel a Pelet, synovia Azmáveta, Beracha a Jehu z Anatótu,
1CH.12.4	Jišmaja z Gibeónu, hrdina medzi tridsiatimi a ich veliteľ,
1CH.12.5	Jirmeja, Jachazíel, Jochanán, Jozabád z Gedery, 
1CH.12.6	Eluzaj, Jerimót, Bealja, Šemarja, Šefatja z Charífu, 
1CH.12.7	Elkana, Jiššija, Azarel, Joezer, Jašobám, Korachovci, 
1CH.12.8	Joela, Zebadja, synovia Jerocháma z Gedóru.
1CH.12.9	Z Gádovcov prešli k Dávidovi do pevnosti na púšť udatní hrdinovia, osvedčení bojovníci, vyzbrojení štítom a kopijou. Vyzerali ako lev a boli rýchli ako gazely na vrchoch.
1CH.12.10	Predákom bol Ezer, Obadja bol druhý, Eliáb tretí, 
1CH.12.11	Mišmanna štvrtý, Jirmeja piaty, 
1CH.12.12	Attaj šiesty, Elíel siedmy, 
1CH.12.13	Jochanán ôsmy, Elzabád deviaty, 
1CH.12.14	Jirmeja desiaty, Machbannaj jedenásty. 
1CH.12.15	Títo Gádovci boli veliteľmi vojska. Slabší velil sto vojakom, schopnejší celému pluku. 
1CH.12.16	To oni prešli cez Jordán v prvom mesiaci, keď zaplavoval oba brehy, a rozohnali všetkých obyvateľov dolín na východ a na západ.
1CH.12.17	K Dávidovi do pevnosti prišli i niektorí Benjamínovci a Júdovci. 
1CH.12.18	Dávid ich uvítal a vyhlásil: „Ak prichádzate ku mne ako priatelia pomôcť mi, rád sa s vami spojím. Ak ste ma však prišli zradiť nepriateľom, hoci mi nelipne na rukách násilie, nech na to zhliadne Boh našich otcov a potrestá to.“ 
1CH.12.19	Vtedy duch vnukol Amasajovi, veliteľovi tridsiatich, slová:
1CH.12.19	„Sme tvoji, Dávid,
1CH.12.19	sme s tebou, syn Izajov.
1CH.12.19	Pokoj, pokoj tebe,
1CH.12.19	i tomu, kto ti pomáha!
1CH.12.19	Veď sám tvoj Boh ti pomáha.“
1CH.12.19	Nato ich Dávid prijal a urobil veliteľmi bojových jednotiek.
1CH.12.20	Niektorí Menaššeovci sa pripojili k Dávidovi, keď vyšiel spolu s Filištíncami do boja proti Šaulovi. Nepomáhali im však, lebo ho filištínske kniežatá po porade odvolali s odôvodnením: „Mohol by prebehnúť k Šaulovi, svojmu pánovi, a my by sme prišli o hlavu.“
1CH.12.21	Keď odišiel do Ciklagu, pridali sa k nemu Menaššeovci: Adnach, Jozabád, Jedíael, Michael, Jozabád, Elihu, Cilletaj, velitelia tisícov z Menaššeho. 
1CH.12.22	Tí pomáhali Dávidovi v boji proti záškodníkom. Keďže to všetko boli udatní hrdinovia, stali sa veliteľmi vojska. 
1CH.12.23	Deň čo deň prichádzali ľudia podporiť Dávida, až z nich vznikol mohutný tábor, podobný Božiemu táboru.
1CH.12.24	Toto je zoznam veliteľov vojska, ktorí prišli k Dávidovi do Hebronu, aby podľa Hospodinovho slova naňho preniesli Šaulovo kráľovstvo.
1CH.12.25	Júdovcov, ktorí nosili štít a kopiju, bolo šesťtisícosemsto do boja vystrojených mužov. 
1CH.12.26	Zo Šimeónovcov: sedemtisícsto udatných bojovníkov. 
1CH.12.27	Z Léviovcov: štyritisícšesťsto, 
1CH.12.28	ďalej vojvodca Áronovcov Jojada a s ním tritisícsedemsto mužov,
1CH.12.29	Cadók, mladý, ale udatný hrdina a jeho rodina, dvadsaťdva hodnostárov. 
1CH.12.30	Z Benjamínovcov, Šaulových rodákov, tritisíc mužov. Väčšina z nich sa až dovtedy húževnato pridŕžala Šaulovho domu.
1CH.12.31	Z Efrajimovcov dvadsaťtisícosemsto udatných hrdinov, preslávených vo svojich rodinách. 
1CH.12.32	Z polovice kmeňa Menašše: osemnásťtisíc zvlášť vymenovaných, aby prišli dosadiť Dávida za kráľa. 
1CH.12.33	Z Jissachárovcov, ktorí pochopili, ako sa budú vyvíjať udalosti a vedeli, čo má Izrael robiť: dvesto predákov a pod ich velením všetci ich súkmeňovci. 
1CH.12.34	Zo Zebulúna: päťdesiattisíc bojovníkov, pripravených do boja s rozličnými zbraňami, odhodlaných rázne zasiahnuť. 
1CH.12.35	Z Naftaliho: tisíc veliteľov a s nimi tridsaťsedemtisíc štítom a kopijou vyzbrojených mužov. 
1CH.12.36	Z Dánovcov: dvadsaťosemtisícšesťsto do boja pripravených mužov. 
1CH.12.37	Z Ašéra: štyridsaťtisíc bojovníkov, pripravených do boja. 
1CH.12.38	Spoza Jordánu: z Rúbenovcov, Gádovcov a z polovice kmeňa Menašše stodvadsaťtisíc mužov, vyzbrojených rozličnými druhmi zbraní.
1CH.12.39	Všetci títo bojovníci usporiadaní do oddielov prišli do Hebronu odhodlane, aby dosadili Dávida za kráľa nad celým Izraelom. Aj všetci ostatní Izraeliti boli jednomyseľne za to, aby nastolili Dávida za kráľa. 
1CH.12.40	Strávili tam pri Dávidovi tri dni, jedli a pili, lebo sa ich bratia o nich postarali. 
1CH.12.41	Aj ich susedia až po Jissachára, Zebulúna a Naftaliho privážali im na osloch, ťavách, muliciach a voloch potraviny: múčne jedlá, lisované figy, sušené hrozienka, víno, olej, hovädzí a drobný statok v hojnosti, lebo v Izraeli zavládla radosť.
1CH.13.1	Dávid mal poradu s tisícnikmi, stotníkmi a všetkými náčelníkmi.
1CH.13.2	Po nej navrhol celému zhromaždeniu Izraela: „Ak uznáte za dobré a ak je to i vôľa Hospodina, nášho Boha, rozhlásili by sme po posloch ostatným našim bratom v rôznych krajoch Izraela — zároveň i kňazom a levitom na ich pastvinách —, aby sa k nám zhromaždili. 
1CH.13.3	Prenesieme k nám archu nášho Boha, lebo za Šaulových čias sme o ňu nejavili záujem.“
1CH.13.4	Celé zhromaždenie s tým súhlasilo, lebo ten návrh všetok ľud pokladal za správny. 
1CH.13.5	Dávid zhromaždil celý Izrael od egyptského Šichóru až po oblasť Chamátu, aby preniesli Božiu archu z Kirjat-Jearímu.
1CH.13.6	Dávid sa vybral s celým Izraelom do Baaly, inak do Kirjat-Jearímu v Judsku, aby stadiaľ vyniesli archu Boha, Hospodina, ktorý sa volá Tróniaci nad cherubmi.
1CH.13.7	Božiu archu prevážali na novom voze z Abinadábovho domu. Uzza a Achjo riadili voz.
1CH.13.8	Dávid a celý Izrael tancovali pred Bohom z celej sily za spevov a zvuku citár, hárf, bubnov, cimbalov a trúb.
1CH.13.9	Keď prišli ku Kidónovmu humnu, Uzza vystrel ruku, aby zadržal archu, lebo jej hrozilo, že ju voly prevrhnú. 
1CH.13.10	Vtedy sa rozhneval Hospodin na Uzzu a zabil ho, lebo vystrel ruku na archu. Zomrel tam pred Bohom.
1CH.13.11	Dávida zronilo, že Hospodin pretrhol Uzzovi život, preto sa dodnes to miesto nazýva Perec-Uzza
1CH.13.12	V ten deň dostal Dávid strach z Boha a povedal: „Ako len dopravíme k sebe Božiu archu?“ 
1CH.13.13	Ani ju nedal preniesť k sebe do Dávidovho mesta, ale ju uložil v dome Gatčana Obéd-Edóma.
1CH.13.14	Tak zostala Božia archa tri mesiace v dome Obéd-Edóma. Hospodin požehnával jeho domácnosť i všetko, čo mal.
1CH.14.1	Týrsky kráľ Chirám vypravil k Dávidovi poslov a poslal i cédrové drevo, murárov, tesárov, aby mu postavili palác.
1CH.14.2	Potom spoznal Dávid, že ho za kráľa nad Izraelom potvrdil sám Hospodin a jeho kráľovstvo pre jeho ľud Izrael vysoko povzniesol.
1CH.14.3	V Jeruzaleme si Dávid pribral ďalšie ženy a splodil ďalších synov a dcéry. 
1CH.14.4	Toto sú mená tých, čo sa mu narodili v Jeruzaleme: Šammúa, Šobáb, Nátan, Šalamún,
1CH.14.5	Jibchár, Elišua, Elpelet, 
1CH.14.6	Nogah, Nefeg, Jafia, 
1CH.14.7	Elišama, Beeljada, Elifelet.
1CH.14.8	Keď sa Filištínci dopočuli, že bol Dávid pomazaný za kráľa nad celým Izraelom, pobrali sa ho všetci hľadať. Dávid sa to dozvedel a vyrazil proti nim.
1CH.14.9	Filištínci prišli a plienili v údolí Refajov.
1CH.14.10	Dávid si pýtal radu u Boha: „Mám napadnúť Filištíncov? Vydáš mi ich do moci?“ Hospodin mu odpovedal: „Len choď, vydám ich do tvojej moci.“ 
1CH.14.11	Tak postupovali do Baal-Peracímu, kde ich Dávid porazil. Povedal: „Prostredníctvom mňa prelomil Boh šíky mojich nepriateľov, ako keď voda prelomí hrádzu.“ Preto nazvali to miesto Baal-Peracím
1CH.14.12	Zanechali tam i svoje modly, ktoré dal Dávid spáliť.
1CH.14.13	Filištínci znovu plienili v údolí. 
1CH.14.14	Keď sa Dávid spytoval Boha, dostal od neho odpoveď: „Nechoď za nimi, ale ich obíď a napadni od balzamovníkov. 
1CH.14.15	Len čo začuješ vo vrcholcoch balzamovníkov šuchot krokov, ihneď vyraz do boja, lebo to Boh vyšiel pred tebou poraziť vojsko Filištíncov.“ 
1CH.14.16	Dávid poslúchol Boží príkaz a porážal vojsko Filištíncov od Gibeónu až po Gezer. 
1CH.14.17	Povesť o Dávidovi sa rozniesla do všetkých krajín a Hospodin spôsobil, že sa ho báli všetky národy.
1CH.15.1	V Dávidovom meste si Dávid postavil budovy, pripravil pre Božiu archu miesto, roztiahol nad ňou stan
1CH.15.2	a vyhlásil: „Nikto nesmie nosiť Božiu archu, iba leviti. Ich si totiž vyvolil Hospodin, aby ju nosili a vykonávali pri nej službu navždy.“
1CH.15.3	Dávid zhromaždil celý Izrael do Jeruzalema, aby vyniesli Hospodinovu archu na miesto, ktoré pre ňu pripravil.
1CH.15.4	Nato zvolal Dávid Áronovcov a levitov: 
1CH.15.5	z Kohátovcov predstaveného Uríela a stodvadsať jeho bratov, 
1CH.15.6	z Merariovcov predstaveného Asaju a dvestodvadsať jeho bratov, 
1CH.15.7	z Geršómovcov predstaveného Joela a stotridsať jeho bratov, 
1CH.15.8	z Elicafánovcov predstaveného Šemaju a dvesto jeho bratov, 
1CH.15.9	z Chebrónovcov predstaveného Elíela a osemdesiat jeho bratov, 
1CH.15.10	z Uzzíelovcov predstaveného Amminadába a stodvanásť jeho bratov. 
1CH.15.11	Potom povolal Dávid kňazov Cadóka a Ebjatára i levitov Uríela, Asaju, Joela, Šemaju, Elíela a Amminadába
1CH.15.12	a prikázal im: „Ste predstavenými levitských rodín. Posväťte sa spolu s vašimi bratmi a vyneste archu Hospodina, Boha Izraela, na miesto, ktoré som jej pripravil.
1CH.15.13	Pretože sa to predošlé dialo bez vás, dopustil na nás Hospodin, náš Boh, pohromu, lebo sme sa nedopytovali na jeho vôľu podľa predpisu.“
1CH.15.14	Kňazi a leviti sa posvätili a vyniesli archu Hospodina, Boha Izraela. 
1CH.15.15	Leviti niesli Božiu archu, ako prikázal Mojžiš, podľa Hospodinovho slova: so žrďami na pleciach.
1CH.15.16	Dávid prikázal levitským vodcom, aby určili svojich bratov za spevákov. Mali za sprievodu hudobných nástrojov — hárf, citár a cimbalov — vzbudzovať radostnú náladu.
1CH.15.17	Leviti ustanovili Hemána, Joelovho syna, a z jeho bratov Asáfa, Berechjovho syna, z Merariovcov, svojich bratov, Etána, Kušajaovho syna, 
1CH.15.18	s nimi ich bratov, ktorí ich mali striedať: Zecharju mladšieho, Jaazíela, Šemiramóta, Jechíela, Unniho, Eliába, Benaju, Maaseju, Mattitju, Eliflehua, Mikneju, Obéd-Edóma, Jeíela, vrátnikov, 
1CH.15.19	spevákov: Hemána, Asáfa a Etána, aby hrali na bronzové cimbaly.
1CH.15.20	Zecharju, Azíela, Šemiramóta, Jechíela, Unniho, Eliába, Maaseju, Benaju s harfami pre vysoký hlas,
1CH.15.21	Mattitju, Eliflehua, Mikneju, Obéd-Edóma, Jeíela, Azazju, aby s citarami viedli hlboký hlas.
1CH.15.22	Kenanja, vedúci levitov, pri nosení mal riadiť prenášanie, lebo sa v tom vyznal. 
1CH.15.23	Berechja a Elkana boli vrátnikmi pri arche. 
1CH.15.24	Kňazi Šebanja, Jošafát, Netaneel, Amasaj, Zecharja, Benaja, Eliezer boli trubačmi pred Božou archou. Obéd-Edóm a Jechija boli vrátnikmi pri arche.
1CH.15.25	Dávid, starší Izraela a tisícnici šli nadšene vyniesť archu Hospodinovej zmluvy z Obéd-Edómovho domu. 
1CH.15.26	Pretože Boh pomáhal levitom, ktorí niesli archu Hospodinovej zmluvy, obetovali sedem býčkov a sedem baranov.
1CH.15.27	Dávid bol odetý do jemného ľanového plášťa i všetci leviti, ktorí niesli archu, speváci a Kenanja, vedúci pri prenášaní. Dávid mal na sebe ľanový efód. 
1CH.15.28	Celý Izrael sprevádzal archu Hospodinovej zmluvy hlučne, za zvuku rohu, trúb a cimbalov, hrou na harfách a citarách. 
1CH.15.29	Keď archa Hospodinovej zmluvy vošla do Dávidovho mesta, Šaulova dcéra Michal sa práve pozerala von oknom. Keď zbadala, ako kráľ Dávid poskakuje a tancuje, pohrdla ním v srdci.
1CH.16.1	Božiu archu preniesli a uložili v stane, ktorý pre ňu roztiahol Dávid. Potom prinášali pred Bohom spaľované obety a obety spoločenstva.
1CH.16.2	Keď Dávid dokončil spaľovanú obetu a obety spoločenstva, požehnal ľud v Hospodinovom mene.
1CH.16.3	Potom nadelil všetkým Izraelitom, mužovi i žene, každému bochník chleba, datľový a hrozienkový koláč.
1CH.16.4	Niektorých levitov určil na službu pred Hospodinovou archou, aby vyznávali, chválili a oslavovali Hospodina, Boha Izraela.
1CH.16.5	Vedúcim bol Asáf, jeho zástupcom Zecharja; Jeíel, Šemiramót, Jechíel, Mattitja, Eliáb, Benaja, Obéd-Edóm a Jeíel hrali na harfách a citarách, Asáf na cimbale. 
1CH.16.6	Kňazi Benaja a Jachazíel neprestajne hrali na trúbach pred archou Božej zmluvy. 
1CH.16.7	V ten deň Dávid prvý raz poveril Asáfa a jeho bratov, aby vzdávali vďaku Hospodinovi takto:
1CH.16.8	„Ďakujte Hospodinovi, vzývajte jeho meno!
1CH.16.8	Medzi národmi oznamujte jeho skutky!
1CH.16.9	Spievajte mu, hrajte mu!
1CH.16.9	Rozprávajte o všetkých jeho divoch!
1CH.16.10	Chváľte sa jeho svätým menom!
1CH.16.10	Nech sa raduje srdce tých,
1CH.16.10	čo hľadajú Hospodina!
1CH.16.11	Dopytujte sa na Hospodina a jeho moc,
1CH.16.11	ustavične hľadajte jeho tvár!
1CH.16.12	Spomínajte na divy, ktoré konal,
1CH.16.12	na znamenia a na rozsudky jeho úst,
1CH.16.13	vy, potomstvo Izraela, jeho služobníka,
1CH.16.13	synovia Jákoba, jeho vyvolení!
1CH.16.14	On, Hospodin, je náš Boh,
1CH.16.14	jeho rozhodnutia platia na celej zemi.
1CH.16.15	Večne pamätajte na jeho zmluvu,
1CH.16.15	na slovo, ktoré prikázal tisícim pokoleniam.
1CH.16.16	Uzavrel ju s Abrahámom
1CH.16.16	a prísahou potvrdil Izákovi,
1CH.16.17	ako zákon ju určil Jákobovi
1CH.16.17	Izraelovi ako večnú zmluvu,
1CH.16.18	keď povedal: ‚Tebe dám krajinu Kanaán
1CH.16.18	do dedičného vlastníctva.‘
1CH.16.19	Keď vás bolo ešte malý počet, sotva hŕstka,
1CH.16.19	a boli ste v nej len cudzincami,
1CH.16.20	keď putovali od národa k národu
1CH.16.20	a z jedného kráľovstva k inému ľudu,
1CH.16.21	nedovolil, aby ich niekto utláčal,
1CH.16.21	pre nich pokarhal aj kráľov:
1CH.16.22	‚Nedotýkajte sa mojich pomazaných,
1CH.16.22	neubližujte mojim prorokom!‘
1CH.16.23	Spievaj Hospodinovi, celá zem,
1CH.16.23	deň čo deň ohlasujte jeho spásu!
1CH.16.24	Hovorte medzi pohanmi o jeho sláve,
1CH.16.24	o jeho divoch medzi všetkými národmi,
1CH.16.25	lebo Hospodin je veľký a hoden všetkej chvály,
1CH.16.25	báť sa ho treba viac než všetkých bohov.
1CH.16.26	Všetci pohanskí bohovia sú len modly,
1CH.16.26	Hospodin však stvoril nebesia.
1CH.16.27	Predchádza ho velebná dôstojnosť,
1CH.16.27	moc a radosť je tam, kde prebýva.
1CH.16.28	Rody národov, vzdávajte Hospodinovi,
1CH.16.28	vzdávajte Hospodinovi slávu a moc!
1CH.16.29	Vzdávajte Hospodinovi slávu hodnú jeho mena!
1CH.16.29	Prineste obetný dar a vstúpte pred neho!
1CH.16.29	Klaňajte sa Hospodinovi v jeho svätej nádhere.
1CH.16.30	Chvej sa pred ním, celá zem!
1CH.16.30	Svet je založený pevne, nepohne sa!
1CH.16.31	Nech sa radujú nebesia a plesá zem,
1CH.16.31	nech vravia medzi národmi: ‚Hospodin je kráľom!‘
1CH.16.32	Nech hučí more i to, čo je v ňom!
1CH.16.32	Nech jasá pole i všetko, čo je na ňom!
1CH.16.33	Nech plesajú všetky lesné stromy
1CH.16.33	pred Hospodinom, lebo prichádza súdiť zem.
1CH.16.34	Ďakujte Hospodinovi, lebo je dobrý,
1CH.16.34	lebo naveky trvá jeho milosť.
1CH.16.35	Volajte: ‚Zachráň nás, Bože, náš záchranca!
1CH.16.35	Spomedzi pohanov nás zhromaždi a vysloboď,
1CH.16.35	aby sme mohli ďakovať tvojmu svätému menu
1CH.16.35	a honosiť sa tvojou chválou!
1CH.16.36	Zvelebený buď Hospodin, Boh Izraela,
1CH.16.36	od vekov až naveky!‘“
1CH.16.36	A všetok ľud odpovedal: „Amen“ a „Haleluja.“
1CH.16.37	Pred archou Hospodinovej zmluvy ponechal Asáfa a jeho bratov, aby tam ustavične konali službu podľa každodenného poriadku, 
1CH.16.38	ďalej Obéd-Edóma a jeho šesťdesiatosem bratov. Jedutúnov syn Obéd-Edóm a Chosa boli vrátnikmi. 
1CH.16.39	Kňaza Cadóka a kňazov, jeho bratov, ponechal pred príbytkom Hospodina na výšine v Gibeóne.
1CH.16.40	Mali prinášať na oltári na spaľované obety Hospodinovi ustavične ráno i večer spaľované obety, a to presne tak, ako je predpísané v zákone Hospodina, ktorý prikázal Izraelu.
1CH.16.41	S nimi boli Hemán, Jedutún a ostatní vybraní a vymenovaní, aby vzdávali Hospodinovi vďaku za to, že naveky trvá jeho milosť. 
1CH.16.42	Hemán a Jedutún mali pri sebe trúby a cimbaly a nástroje pre náboženské piesne. Jedutúnovci boli pri bráne.
1CH.16.43	Potom sa všetok ľud rozišiel domov. Pobral sa i Dávid pozdraviť si rodinu.
1CH.17.1	Keď sa už Dávid usadil vo svojom paláci, povedal prorokovi Nátanovi: „Ja síce bývam v cédrovom paláci, ale archa Hospodinovej zmluvy je len pod stanovými závesmi.“
1CH.17.2	Nátan odvetil Dávidovi: „Urob všetko, čo máš na mysli, lebo Boh je s tebou.“ 
1CH.17.3	Tej istej noci zaznelo slovo Boha Nátanovi: 
1CH.17.4	„Odkáž môjmu služobníkovi Dávidovi: Takto vraví Hospodin: ‚Nie, nepostavíš mi dom na bývanie.
1CH.17.5	Veď som nebýval v dome odvtedy, ako som vyviedol Izrael, až dodnes, ale som sa sťahoval zo stanu do stanu a z príbytku do príbytku.
1CH.17.6	Keď som tak putoval s celým Izraelom, či som sa zmienil niektorým sudcom Izraela, ktorým som prikázal viesť môj ľud: Prečo mi nestaviate cédrový dom?‘ 
1CH.17.7	Môjmu služobníkovi Dávidovi teda odkáž: Takto vraví Hospodin zástupov: ‚Vzal som ťa od pastvy, od zavracania oviec, aby si sa stal vojvodcom môjho izraelského ľudu. 
1CH.17.8	Sprevádzal som ťa, kam si len šiel a vyhnal som spred teba všetkých tvojich nepriateľov. Urobím ťa slávnym, ako sú pozemskí velikáni. 
1CH.17.9	Určím miesto pre môj izraelský ľud, zasadím ho, takže bude mať svoj domov a nemusí sa už znepokojovať. Ničomníci nebudú s ním už tvrdo zaobchádzať ako predtým, 
1CH.17.10	ako za čias, keď som ustanovil sudcov nad svojím izraelským ľudom. Pokorím všetkých tvojich nepriateľov. Oznamujem ti, že Hospodin postaví dom tebe. 
1CH.17.11	Keď nadíde čas tvojho odchodu k predkom, ustanovím ti nástupcu spomedzi vlastných synov a upevním mu kráľovstvo. 
1CH.17.12	On mi postaví dom a ja mu natrvalo upevním trón.
1CH.17.13	Budem mu otcom a on mi bude synom. Priazeň mu neodnímem, ako som ju odňal tvojmu predchodcovi,
1CH.17.14	ale ho ponechám vo svojom dome a vo svojom kráľovstve navždy, jeho trón bude vždy pevný.‘“ 
1CH.17.15	Všetko, čo Nátan povedal Dávidovi, bolo v súlade s týmito slovami a celým týmto videním.
1CH.17.16	Kráľ Dávid si šiel sadnúť pred Hospodina a zvolal: „Ani ja, ani moja rodina sme si nezaslúžili to, že si ma doviedol až sem, Hospodin, Bože.
1CH.17.17	Ani to ti, Bože, nestačilo, ale si hovoril o budúcnosti domu svojho služobníka a pohliadol si na mňa, Hospodin, Bože, ako na významného človeka. 
1CH.17.18	Čím môže Dávid ešte prispieť k sláve, ktorou si vyznačil svojho služobníka? Ty ho predsa poznáš. 
1CH.17.19	Hospodin, pre svojho služobníka a podľa svojho srdca si uskutočnil celé toto veľké dielo a oznámil si všetky významné udalosti. 
1CH.17.20	Podľa toho, čo sme sami počuli, sa ti, Hospodin, nikto nevyrovná a okrem teba niet Boha.
1CH.17.21	Kto je ako tvoj ľud Izrael, jediný národ na zemi, ktorý prišiel Boh vykúpiť za svoj ľud a preslávil sa veľkými a úžasnými skutkami, keď si vyhnal národy spred svojho ľudu, ktorý si vykúpil z Egypta? 
1CH.17.22	Svoj izraelský ľud si si navždy privlastnil a sám si sa, Hospodin, stal ich Bohom. 
1CH.17.23	Nuž teda, Hospodin, nech prísľuby, ktoré si vyslovil o svojom služobníkovi a jeho dome, platia navždy. Čo si sľúbil, splň! 
1CH.17.24	Nech tvoje meno nikdy nestráca platnosť a význam, aby sa hovorilo: ‚Hospodin zástupov, Boh Izraela, je pre Izrael Bohom!‘ A dom tvojho služobníka Dávida nech je pevný pred tebou. 
1CH.17.25	Veď ty, Bože môj, si vyjavil svojmu služobníkovi, že mu postavíš dom. Preto sa tvoj služobník osmelil modliť sa pred tebou. 
1CH.17.26	Teraz však, Hospodin, ty sám si Boh, keď si vyslovil o svojom služobníkovi tento priaznivý prísľub, 
1CH.17.27	požehnaj láskavo dom svojho služobníka, aby vždy obstál pred tebou. Veď čo ty, Hospodin, požehnáš, je navždy požehnané.“
1CH.18.1	Po nejakom čase porazil Dávid Filištíncov, podrobil si ich a odňal im Gat s priľahlými osadami.
1CH.18.2	Porazil aj Moáb, takže sa Moábčania stali Dávidovými poddanými a poplatníkmi. 
1CH.18.3	Ďalej porazil Dávid Hadad-Ezera, kráľa Coby, pri Chamáte, ktorý si šiel upevniť moc na rieke Eufrat. 
1CH.18.4	Dávid mu odňal tisíc vozov, sedemtisíc jazdcov a dvadsaťtisíc pešiakov. Ochromil kone k bojovým vozom a ponechal len sto záprahov. 
1CH.18.5	Keď prišli Aramejčania z Damasku na pomoc Hadad-Ezerovi, kráľovi Coby, Dávid z nich pobil dvadsaťdvatisíc mužov a 
1CH.18.6	rozmiestnil v damaskom Arame posádky. Tak sa stali Aramejčania Dávidovými poplatníkmi. Hospodin pomáhal Dávidovi, kamkoľvek šiel. 
1CH.18.7	Dávid vzal zlaté štíty, čo používali Hadad-Ezerovi služobníci, a dopravil ich do Jeruzalema. 
1CH.18.8	Z Tibchatu a Kúnu, Hadad-Ezerových miest, nabral Dávid značné množstvo bronzu. Z neho potom vyhotovil Šalamún bronzové more, stĺpy a bronzové predmety.
1CH.18.9	Keď sa kráľ Chamátu Tóu dopočul, že Dávid porazil celé vojsko Hadad-Ezera, kráľa Coby, 
1CH.18.10	vyslal svojho syna Hadoráma ku kráľovi Dávidovi, aby ho pozdravil a blahoželal mu k víťazstvu v boji proti Hadad-Ezerovi. Bol totiž s Hadad-Ezerom vo vojnovom stave. Poslal mu i rozličné zlaté, strieborné a bronzové predmety. 
1CH.18.11	Tie zasvätil kráľ Dávid Hospodinovi spolu so striebrom a zlatom, ktoré priniesol od rôznych národov: od Edómčanov, Moábčanov, Ammónčanov, Filištíncov a Amalékov.
1CH.18.12	Abšaj, Cerujin syn, porazil v Soľnom údolí osemnásťtisíc Edómčanov
1CH.18.13	a po Edómsku rozmiestnil posádky. Tak si Dávid podrobil všetkých Edómčanov. Hospodin pomáhal Dávidovi, kamkoľvek šiel.
1CH.18.14	Dávid vládol nad celým Izraelom a vysluhoval právo a spravodlivosť všetkému svojmu ľudu. 
1CH.18.15	Joáb, Cerujin syn, velil vojsku, Achilúdov syn Jošafát bol kancelárom,
1CH.18.16	Achitúbov syn Cadók a Ebjatárov syn Abimelech boli kňazmi, Šavša bol pisárom,
1CH.18.17	Jojadov syn Benaja velil Kereťanom a Peleťanom a Dávidovi synovia zaujímali popredné postavenie pri kráľovi.
1CH.19.1	Neskôr, keď zomrel ammónsky kráľ Nacháš, stal sa namiesto neho kráľom jeho syn.
1CH.19.2	Dávid uvažoval: „Preukážem dobrú vôľu Nachášovmu synovi Chanúnovi, pretože i jeho otec sa tak zachoval ku mne.“ Tak vypravil Dávid poslov, aby mu vyslovili sústrasť nad smrťou jeho otca. Dávidovi služobníci prišli k Chanúnovi do krajiny Ammónčanov vysloviť sústrasť. 
1CH.19.3	Ammónski hodnostári však povedali Chanúnovi: „Nazdávaš sa, že si chce Dávid uctiť pamiatku tvojho otca, keď k tebe posiela tešiteľov? Jeho služobníci prišli k tebe skôr preto, aby preskúmali, prepátrali a presliedili krajinu.“ 
1CH.19.4	Nato uchopil Chanún Dávidových služobníkov, oholil ich, odrezal im polovicu šiat až po rozkrok a prepustil ich. 
1CH.19.5	Keď odišli, dostal Dávid hlásenie o tých mužoch. Vypravil im naproti poslov, lebo tí muži boli veľmi zhanobení. Kráľ odkázal: „Zostaňte v Jerichu, kým vám nenarastú brady, až potom sa vráťte!“
1CH.19.6	Keď Ammónčania vybadali, že sa Dávidovi zošklivili, Chanún a Ammónčania poslali tisíc talentov striebra, aby si najali vozy a jazdcov z Mezopotámie, z Aram-Maachy a z Coby.
1CH.19.7	Najali si tridsaťdvatisíc vozov i kráľa Maachy s jeho ľudom. Tí prišli a utáborili sa pred Medebou, kým Ammónčania sa dohrnuli zo svojich miest a nastúpili do boja.
1CH.19.8	Keď sa to Dávid dopočul, vyslal Joába s celým vojskom udatných hrdinov. 
1CH.19.9	Ammónčania vyrazili a zoradili sa do boja pri vchode do ich mesta. Králi, čo prišli, stáli osobitne v poli. 
1CH.19.10	Keď Joáb zbadal, že mu hrozí boj spredu i zozadu, vybral si z celého Izraela tých najschopnejších a rozostavil sa proti Aramejčanom do boja. 
1CH.19.11	Ostatok ľudu zveril veleniu svojho brata Abšaja a oni zaujali bojové postavenie proti Ammónčanom.
1CH.19.12	Povedal: „Ak by boli Aramejčania u mňa v presile, prídeš mi na pomoc. Ak by však u teba boli v presile Ammónčania, pomôžem ja tebe. 
1CH.19.13	Buď udatný a udatne si počínajme za svoj ľud a za mestá svojho Boha. Hospodin nech urobí, čo uzná za dobré.“
1CH.19.14	Joáb so svojím ľudom pritiahol k Aramejčanom do boja a tí pred ním zutekali. 
1CH.19.15	Keď Ammónčania zbadali, že Aramejčania utekajú, dali sa na útek aj oni pred jeho bratom Abšajom a stiahli sa do mesta. Nato Joáb odišiel do Jeruzalema.
1CH.19.16	Keď Aramejčania videli, že ich Izraeliti porazili, vypravili poslov, ktorí priviedli Aramejčanov spoza Eufratu. Viedol ich Šofach
1CH.19.17	Keď o tom dostal Dávid hlásenie, zhromaždil celý Izrael, prebrodil sa cez Jordán, postúpil k nim a prichystal sa proti nim do boja. Dávid sa pripravil na bojové stretnutie s Aramejčanmi, ktorí naňho zaútočili. 
1CH.19.18	No Aramejčania pred Izraelitmi utiekli a Dávid pobil sedemtisíc jazdcov a štyridsaťtisíc pešiakov a usmrtil i veliteľa vojska Šofacha.
1CH.19.19	Keď Hadad-Ezerovi služobníci videli, že ich Izrael porazil, uzavreli s Dávidom mier a podriadili sa mu. Aramejčania už nikdy nechceli ísť na pomoc Ammónčanom.
1CH.20.1	Nasledujúceho roku, v čase kráľovských výprav, viedol Joáb ozbrojené sily a spustošil krajinu Ammónčanov. Potom prišiel k Rabbe a dobyl ju. Kým sa Dávid zdržiaval v Jeruzaleme, Joáb ju po dobytí zrúcal.
1CH.20.2	Dávid sňal z hlavy ich kráľa korunu, ktorej zlato vážilo asi talent a bol v nej drahokam. Bola potom na Dávidovej hlave. Z mesta odvliekol úžasnú korisť.
1CH.20.3	Ľud, ktorý tam bol, vyviedol von a pridelil k pílam, železným čakanom a k sekerám. Tak naložil Dávid so všetkými ammónskymi mestami. Potom sa so všetkým ľudom vrátil do Jeruzalema.
1CH.20.4	Neskôr došlo pri Gezeri k boju proti Filištíncom. Vtedy Sibbechaj z Chuše zabil Safa
1CH.20.5	V ďalšom boji proti Filištíncom zabil Jaírov syn Elchanán Lachmiho, brata Goliáša z Gatu, ktorého drevená časť kopije bola ako tkáčsky návoj.
1CH.20.6	V inom boji, ktorý sa viedol pri Gate, bol aj ozrutný muž, čo mal po šesť, dovedna dvadsaťštyri prstov. I ten pochádzal z obrov. 
1CH.20.7	Keď však hanobil Izrael, zabil ho Jonatán, syn Šimeu, Dávidovho brata.
1CH.20.8	Tí pochádzali z obrov v Gate. Padli rukou Dávida a jeho služobníkov.
1CH.21.1	Proti Izraelu povstal satan a naviedol Dávida, aby sčítal Izrael.
1CH.21.2	Dávid prikázal Joábovi a hodnostárom ľudu: „Choďte a spočítajte Izrael od Beér-Šeby po Dán. Prineste mi výsledok, aby som vedel, koľko ho je.“ 
1CH.21.3	Joáb však namietal: „Nech Hospodin stonásobne rozmnoží svoj ľud! Beztak sú všetci, môj pán a kráľ, sluhami môjho pána. Prečo si to môj pán žiada? Prečo by sa tým mal Izrael previniť?“
1CH.21.4	Kráľov príkaz však Joába prinútil. Tak sa Joáb vydal na cestu, prešiel celý Izrael a prišiel do Jeruzalema. 
1CH.21.5	Joáb oznámil Dávidovi výsledok sčítania ľudu: celý Izrael vykazoval milión stotisíc mužov, ktorí narábali mečom, a Júdovcov bolo štyristosedemdesiattisíc mužov, schopných narábať mečom. 
1CH.21.6	Léviho a Benjamína medzi nich nezarátal, lebo kráľov príkaz sa Joábovi sprotivil.
1CH.21.7	Ani Bohu sa tá vec nepáčila, a preto Izrael potrestal. 
1CH.21.8	Vtedy Dávid Bohu povedal: „Veľmi som zhrešil, keď som vykonal sčítanie. Teraz, prosím, odpusť svojmu služobníkovi vinu, lebo som konal veľmi nerozvážne.“
1CH.21.9	Hospodin povedal Dávidovmu vidcovi Gádovi: 
1CH.21.10	„Odkáž Dávidovi: Takto vraví Hospodin: ‚Dávam ti na výber tri možnosti, jednu z nich si zvoľ a ja ti ju splním.‘“ 
1CH.21.11	Nato odišiel Gád k Dávidovi a povedal mu: „Takto vraví Hospodin: ‚Vyber si: 
1CH.21.12	buď tri roky hladu, alebo tri mesiace porážok od tvojich nepriateľov, takže by ťa stíhal nepriateľov meč, alebo tri dni Hospodinovho meča, takže by v krajine nastal mor a anjel Hospodina by pustošil na celom území Izraela.‘ Premysli si teda, čo mám odkázať tomu, ktorý ma poslal.“ 
1CH.21.13	Dávid povedal Gádovi: „Je mi veľmi úzko. Nech sa radšej dostanem do Hospodinovej ruky, lebo je nesmierne jeho milosrdenstvo, len nech sa nedostanem do ruky človeka.“ 
1CH.21.14	Hospodin dopustil na Izrael mor, takže naň zahynulo sedemdesiattisíc Izraelitov. 
1CH.21.15	Boh poslal na pustošenie Jeruzalema anjela. Keď anjel pustošil, Hospodin sa pozrel a oľutoval pohromu. Pustošiacemu anjelovi prikázal: „To stačí! Prestaň!“ Hospodinov anjel stál pri humne Jebúseja Ornána. 
1CH.21.16	Keď sa Dávid rozhliadol, uvidel medzi zemou a nebom stáť Hospodinovho anjela s vytaseným mečom v ruke, zamiereným na Jeruzalem. Vtedy padol Dávid i starší, odiati vrecovinou, na tvár. 
1CH.21.17	Dávid povedal Bohu: „Ja som nariadil sčítať ľud a dopustil sa zlého. Čo však urobilo toto stádo? Hospodin, Bože môj, treba potrestať mňa a moju rodinu, nie však tvoj ľud.“
1CH.21.18	Vtedy odkázal Hospodinov anjel po Gádovi Dávidovi, aby šiel postaviť na humne Jebúseja Ornána Hospodinovi oltár. 
1CH.21.19	Dávid odišiel na výzvu Gáda, ktorý hovoril v mene Hospodina. 
1CH.21.20	Keď sa Ornán obrátil, uzrel anjela. Jeho štyria synovia, ktorí boli s ním, sa skryli. Ornán práve mlátil pšenicu. 
1CH.21.21	Dávid sa pobral k nemu. Keď sa Ornán obzrel a uvidel Dávida, vyšiel z humna a poklonil sa mu tvárou po zem. 
1CH.21.22	Dávid navrhol Ornánovi: „Prepusť mi pozemok, na ktorom je humno, aby som na ňom postavil Hospodinovi oltár. Tak sa zastaví na ľude pohroma. Predaj mi ho za plnú cenu.“ 
1CH.21.23	Ornán odpovedal Dávidovi: „Vezmi si ho. Nech môj pán, kráľ, urobí, čo uzná za vhodné. Pozri, dávam dobytok na spaľované obety, náradie na mlátenie ako palivo i pšenicu na pokrmovú obetu; všetko dávam.“ 
1CH.21.24	Kráľ Dávid však povedal Ornánovi: „To nie! Odkúpim to len za plnú cenu. Neprinesiem predsa Hospodinovi to, čo je tvoje, ani nebudem obetovať spaľovanú obetu, ktorá ma nič nestojí.“ 
1CH.21.25	Dávid odvážil Ornánovi za ten pozemok šesťsto šeklov zlata. 
1CH.21.26	Dávid tam postavil Hospodinovi oltár, na ktorom prinášal spaľované obety a obety spoločenstva. Keď vzýval Hospodina, odpovedal mu zoslaním ohňa z neba na oltár na spaľované obety.
1CH.21.27	Na príkaz Hospodina si anjel zastrčil meč do pošvy. 
1CH.21.28	Odvtedy, ako Dávid videl, že mu Hospodin na humne Jebúseja Ornána odpovedal, obetoval tam.
1CH.21.29	Príbytok Hospodina, ktorý zhotovil Mojžiš na púšti, a oltár na spaľované obety sa vtedy nachádzali na výšine v Gibeóne.
1CH.21.30	Dávid však nemohol k nemu zájsť, aby sa poradil s Bohom, lebo ho vydesil meč Hospodinovho anjela.
1CH.22.1	Dávid vyhlásil: „Toto bude dom Hospodina, Boha, a tu bude mať Izrael oltár na spaľované obety.“
1CH.22.2	Dávid dal sústrediť cudzincov, ktorí boli v Izraeli, a určil kamenárov na okresávanie kamenných kvádrov na stavbu Božieho domu.
1CH.22.3	Dávid zaobstaral množstvo železa na klince do krídel brán i na skoby, množstvo bronzu, ktoré sa nedalo odvážiť, 
1CH.22.4	a nesmierne veľa cédrového dreva. Sidončania a Týrčania totiž dodávali Dávidovi mnoho cédrového dreva. 
1CH.22.5	Dávid povedal: „Môj syn Šalamún je ešte neskúsený mladík, dom však, ktorý sa má postaviť Hospodinovi, treba vybudovať tak, aby vzbudzoval obdiv a nádheru vo všetkých krajinách. Musím na to urobiť prípravy.“ Dávid zaobstaral ešte pred svojou smrťou množstvo materiálu.
1CH.22.6	Potom si zavolal syna Šalamúna a prikázal mu postaviť dom Hospodinovi, Bohu Izraela.
1CH.22.7	Dávid hovoril svojmu synovi Šalamúnovi: „Sám som pomýšľal postaviť dom menu Hospodina, svojho Boha. 
1CH.22.8	Hospodin mi však vyčítal: ‚Prelial si veľa krvi a zviedol urputné boje. Nepostavíš dom môjmu menu, lebo si predo mnou prelial veľa krvi na zem.
1CH.22.9	Narodí sa ti však syn, ktorý prinesie pokoj. Zaistím mu mier od všetkých jeho okolitých nepriateľov. Veď sa bude volať Šalamún. Za jeho vlády dám Izraelu mier a spokojnosť.
1CH.22.10	On postaví môjmu menu dom. Bude mi synom a ja jemu otcom. Jeho kráľovský trón nad Izraelom natrvalo upevním.‘
1CH.22.11	Teraz, syn môj, nech ťa sprevádza Hospodin, aby si úspešne vybudoval dom Hospodina, svojho Boha, ako o tebe povedal. 
1CH.22.12	Len nech ti dá Hospodin múdrosť a um. Nech ťa ustanoví nad Izraelom, aby si zachovával zákon Hospodina, svojho Boha.
1CH.22.13	Úspech dosiahneš vtedy, keď budeš dbať na plnenie ustanovení a právnych predpisov, ktoré vydal Hospodin Mojžišovi pre Izrael. Buď silný a odvážny! Neboj sa a nestrachuj!
1CH.22.14	Napriek svojim trápeniam som zaobstaral pre Hospodinov dom stotisíc talentov zlata, milión talentov striebra a množstvo bronzu a železa, ktoré sa nedá zvážiť, takže je toho hojnosť. Zadovážil som i drevo a kamene. K tomu musíš ešte pridať.
1CH.22.15	Máš pri sebe mnohých remeselníkov: kamenárov, tesárov a rôznych majstrov na každú prácu. 
1CH.22.16	Zlata, striebra, bronzu a železa je nespočetné množstvo. Daj sa do práce a Hospodin nech je s tebou!“
1CH.22.17	Nato vyzval Dávid všetkých izraelských hodnostárov, aby boli jeho synovi Šalamúnovi na pomoci: 
1CH.22.18	„Hospodin, váš Boh, je s vami a zaistil vám mier od okolia, lebo mi vydal do moci obyvateľov krajiny, ktorá musí poslúchať Hospodina a jeho ľud.
1CH.22.19	Teraz sa srdcom a celou bytosťou zamerajte na hľadanie Hospodina, svojho Boha. Dajte sa do stavby svätyne Hospodina, Boha, aby sa preniesla archa Hospodinovej zmluvy i posvätné náboženské predmety do domu, ktorý sa má postaviť na počesť Hospodinovho mena.“
1CH.23.1	Keď Dávid zostarol a mnoho prežil, ustanovil svojho syna Šalamúna za kráľa nad Izraelom.
1CH.23.2	Zhromaždil všetkých izraelských hodnostárov, kňazov a levitov. 
1CH.23.3	Spočítali levitov od tridsaťročných nahor. Ich počet bol tridsaťosemtisíc mužov.
1CH.23.4	Dávid povedal: „Z nich som poveril riadením služby Hospodinovho domu dvadsaťštyritisíc, úradníkov a sudcov šesťtisíc,
1CH.23.5	vrátnikov štyritisíc a spevákov štyritisíc, tí mali chváliť Hospodina a hrať na nástrojoch, ktoré som zhotovil.“
1CH.23.6	Dávid ich zadelil do tried podľa Léviho synov: Geršóna, Koháta a Merariho.
1CH.23.7	Ku Geršónovcom patrili: Ladán a Šimei. 
1CH.23.8	Ladánovi synovia: predák Jechíel, Zetám a Joel, traja.
1CH.23.9	Šimeiho synovia: Šelomót, Chazíel a Harán, traja. Tí boli predákmi Ladánových rodín. 
1CH.23.10	Šimeiho synovia: Jachat, Zina, Jeúš a Bería. To boli štyria Šimeiho synovia. 
1CH.23.11	Jachat bol predákom, Ziza druhým, Jeúš a Bería neoplývali synmi, takže tvorili jednu rodinu, jednu triedu. 
1CH.23.12	Kohátovi synovia: Amrám, Jishár, Chebrón a Uzzíel, štyria.
1CH.23.13	Amrámovi synovia: Áron a Mojžiš. Áron mal i so svojimi synmi za úlohu udržiavať neprestajne v posvätnom stave veľsvätyňu, páliť tymian pred Hospodinom, posluhovať mu a v jeho mene stále požehnávať.
1CH.23.14	Synovia Božieho muža Mojžiša boli pripočítaní ku kmeňu Lévi.
1CH.23.15	Mojžišovi synovia boli Geršóm a Eliezer.
1CH.23.16	Synom Geršóma bol predák Šebuel.
1CH.23.17	Synom Eliezera bol predák Rechabja. Iných synov Eliezer nemal, zato Rechabja ich mal veľa.
1CH.23.18	Jishárov syn: predák Šelomót. 
1CH.23.19	Chebrónovi synovia: predák Jerija, druhý Amarja, tretí Jachazíel, štvrtý Jekamám. 
1CH.23.20	Uzzíelovi synovia: predák Micha, druhý Jiššija. 
1CH.23.21	Merariho synovia: Machli a Muši. Machliho synovia: Eleazár a Kíš.
1CH.23.22	Eleazár zomrel bez synov, mal iba dcéry. Tie si pobrali Kíšovci, ich príbuzní. 
1CH.23.23	Mušiho synovia: Machli, Éder, Jeremót, traja.
1CH.23.24	To boli Léviho synovia podľa jednotlivých rodín, rodinní predáci, ako boli zaradení v mennom zozname ich príslušníkov, zamestnaných v službe Hospodinovho domu od dvadsaťročných nahor.
1CH.23.25	Dávid totiž povedal: „Hospodin, Boh Izraela, dožičil svojmu ľudu mier a natrvalo sa usídlil v Jeruzaleme.
1CH.23.26	Leviti už nemusia nosiť príbytok a rôzne predmety k jeho službe.“
1CH.23.27	Podľa posledných Dávidových úprav sa totiž započítavali Léviho synovia od dvadsiatich rokov a viac. 
1CH.23.28	„Ich povinnosťou bude pomáhať Áronovcom v službe Hospodinovho domu, dozerať na nádvoria, na komory, udržiavať čistotu všetkého svätého, dohliadať na bohoslužobné úkony v chráme, 
1CH.23.29	ďalej starať sa o predkladané chleby, o jemnú múku, o pokrmovú obetu, o nekvasené posúchy, o panvicu, o miesenie cesta a o rôzne duté a dĺžkové miery.
1CH.23.30	Každé ráno majú nastúpiť na oslavu a chválu Hospodina, podobne večer,
1CH.23.31	na každé prinášanie spaľovaných obiet pre Hospodina, a to cez soboty, na novmesiace a na sviatky v takom počte, ako to požaduje predpis o obetách. Majú ustavične slúžiť pred Hospodinom,
1CH.23.32	starať sa o službu v stane stretávania, ako i vo svätyni, a obsluhovať svojich bratov Áronovcov pri službe v Hospodinovom dome.“
1CH.24.1	Áronovi potomkovia mali svoje triedy. Áronovi synovia boli: Nadáb, Abihu, Eleazár a Itamár.
1CH.24.2	Nadáb a Abihu zomreli prv než ich otec. Keďže nemali synov, kňazskú službu prevzali: Eleazár a Itamár.
1CH.24.3	Spolu s Cadókom, Eleazárovým potomkom, a Achimelechom, Itamárovým potomkom, im Dávid rozdelil služobné úlohy.
1CH.24.4	U Eleazárovcov sa našlo viac vedúcich osôb než u Itamárovcov. Vyriešili to tak, že Eleazárovci dostali šestnásť a Itamárovci osem rodinných predákov. 
1CH.24.5	Týchto i tamtých podelili lósmi, pretože hodnostármi svätyne i hodnostármi Božími mali byť niektorí Eleazárovci a Itamárovci. 
1CH.24.6	Pisár Šemaja, syn Netaneela, z Léviho kmeňa, ich zapísal v prítomnosti kráľa a hodnostárov: kňaza Cadóka, Achimelecha, Ebjatárovho syna, i predákov kňazských a levitských rodín. Raz bola vylosovaná rodina z Eleazára, raz zase jedna z Itamára.
1CH.24.7	Prvý lós padol na Jojaríba, druhý na Jedaju, 
1CH.24.8	tretí na Charíma, štvrtý na Seoríma, 
1CH.24.9	piaty na Malkiju, šiesty na Mijjamína, 
1CH.24.10	siedmy na Kóca, ôsmy na Abiju,
1CH.24.11	deviaty na Ješúu, desiaty na Šechanju, 
1CH.24.12	jedenásty na Eljašíba, dvanásty na Jakíma, 
1CH.24.13	trinásty na Chuppu, štrnásty na Ješebába, 
1CH.24.14	pätnásty na Bilgu, šestnásty na Imméra, 
1CH.24.15	sedemnásty na Chezíra, osemnásty na Happiccéca, 
1CH.24.16	devätnásty na Petachju, dvadsiaty na Jechezkela, 
1CH.24.17	dvadsiaty prvý na Jachína, dvadsiaty druhý na Gamúla, 
1CH.24.18	dvadsiaty tretí na Delaju, dvadsiaty štvrtý na Maazju. 
1CH.24.19	To je ich služobné zaradenie na nástup do Hospodinovho domu podľa poriadku zavedeného ich praotcom Áronom podľa príkazu Hospodina, Boha Izraela.
1CH.24.20	Ostatní leviti: Z Amrámových synov: Šubael, zo synov Šubaela: Jechdeja.
1CH.24.21	Pokiaľ ide o Rechabju, z jeho synov bol predákom Jiššija.
1CH.24.22	Z Jishárovcov: Šelomót: zo synov Šelomóta: Jachat. 
1CH.24.23	Hebronovi synovia: Jerija prvý, Amarja druhý, Jachazíel tretí, Jekamám štvrtý. 
1CH.24.24	Uzzíelov syn: Micha, zo synov Michu: Šamír. 
1CH.24.25	Bratom Michu bol Jiššija. Zo synov Jiššiju: Zecharja. 
1CH.24.26	Merariho synovia: Machli a Muši a synovia Jaaziju, jeho syna. 
1CH.24.27	Merariho synovia po synovi Jaazijovi: Šoham, Zakkúr a Ibri. 
1CH.24.28	Z Machliho: Eleazár, ktorý nemal synov. 
1CH.24.29	Pokiaľ ide o Kíša, jeho synom bol Jerachmeel. 
1CH.24.30	Mušiho synovia: Machli, Éder a Jerimót. To sú leviti podľa svojich rodín. 
1CH.24.31	Aj oni losovali spolu so svojimi bratmi Áronovcami v prítomnosti kráľa Dávida, Cadóka, Achimelecha a predákov kňazských a levitských rodín, a to popredné rodiny rovnako, ako aj ich menej významní bratia.
1CH.25.1	Dávid s vedúcimi služby vyčlenil na zvláštnu úlohu niektorých Asáfovcov, Hemánovcov a Jedutúnovcov, ktorí za sprievodu citár, hárf a cimbalov prorokovali. Zoznam mužov, vykonávajúcich túto službu:
1CH.25.2	z Asáfovcov: Zakkúr, Jozef, Netanja, Asarela. Asáfovi synovia boli podriadení Asáfovi, ktorý na pokyn kráľa prorokoval. 
1CH.25.3	Z Jedutúna: jeho synovia boli: Gedalja, Ceri, Ješaja, Chašabja a Mattitja, šiesti. Podliehali svojmu otcovi Jedutúnovi, ktorý prorokoval za sprievodu citary na chválu a oslavu Hospodina. 
1CH.25.4	Z Hemána: jeho synovia boli: Bukkija, Mattanja, Uzzíel, Šebuel, Jerimót, Chananja, Chanani, Elíata, Giddalti, Romamti-Ezer, Jošbekaša, Mallóti, Hotír, Machaziót. 
1CH.25.5	Tí všetci boli synovia kráľovho vidca Hemána, aby podľa Božieho slova zvelebovali jeho moc. Boh dal Hemánovi štrnásť synov a tri dcéry.
1CH.25.6	Všetci títo vystupovali pod vedením svojho otca pri speve v Hospodinovom dome za sprievodu cimbalov, hárf a citár, pri chrámovej bohoslužbe z poverenia kráľa. Toľko o Asáfovi, Jedutúnovi a Hemánovi. 
1CH.25.7	Ich počet spolu s ich bratmi, školenými spevákmi na počesť Hospodina, vykazoval dvestoosemdesiatosem. 
1CH.25.8	O poradie služby losovali, a to začiatočník i skúsený, majster i žiak.
1CH.25.9	Prvý lós vyšiel na Asáfovca Jozefa, na neho, na jeho synov a bratov, na dvanástich.
1CH.25.9	Druhý na Gedalju, na neho, na jeho bratov a synov, na dvanástich.
1CH.25.10	Tretí na Zakkúra, na jeho synov a bratov, na dvanástich.
1CH.25.11	Štvrtý na Jicriho, na jeho synov a bratov, na dvanástich.
1CH.25.12	Piaty na Netanju, na jeho synov a bratov, na dvanástich.
1CH.25.13	Šiesty na Bukkiju, na jeho synov a bratov, na dvanástich.
1CH.25.14	Siedmy na Jesarelu, na jeho synov a bratov, na dvanástich.
1CH.25.15	Ôsmy na Ješaju, na jeho synov a bratov, na dvanástich.
1CH.25.16	Deviaty na Mattanju, na jeho synov a bratov, na dvanástich.
1CH.25.17	Desiaty na Šimeiho, na jeho synov a bratov, na dvanástich.
1CH.25.18	Jedenásty na Azarela, na jeho synov a bratov, na dvanástich.
1CH.25.19	Dvanásty na Chašabju, na jeho synov a bratov, na dvanástich.
1CH.25.20	Trinásty na Šubaela, na jeho synov a bratov, na dvanástich.
1CH.25.21	Štrnásty na Mattitju, na jeho synov a bratov, na dvanástich.
1CH.25.22	Pätnásty na Jeremóta, na jeho synov a bratov, na dvanástich.
1CH.25.23	Šestnásty na Chananju, na jeho synov a bratov, na dvanástich.
1CH.25.24	Sedemnásty na Jošbekašu, na jeho synov a bratov, na dvanástich.
1CH.25.25	Osemnásty na Chananiho, na jeho synov a bratov, na dvanástich.
1CH.25.26	Devätnásty na Mallótiho, na jeho synov a bratov, na dvanástich.
1CH.25.27	Dvadsiaty na Elíatu, na jeho synov a bratov, na dvanástich.
1CH.25.28	Dvadsiaty prvý na Hotíra, na jeho synov a bratov, na dvanástich.
1CH.25.29	Dvadsiaty druhý na Giddaltiho, na jeho synov a bratov, na dvanástich.
1CH.25.30	Dvadsiaty tretí na Machazióta, na jeho synov a bratov, na dvanástich.
1CH.25.31	Dvadsiaty štvrtý na Romamti-Ezera, na jeho synov a bratov, na dvanástich.
1CH.26.1	K oddielom vrátnikov patrili: z Korachovcov: Asáfovec Mešelemja, Koreho syn.
1CH.26.2	Synovia Mešelemju boli: prvorodený Zecharja, druhý Jedíael, tretí Zebadja, štvrtý Jatníel,
1CH.26.3	piaty Elám, šiesty Jochanán, siedmy Eljehoenaj. 
1CH.26.4	Synovia Obéd-Edóma: prvorodený Šemaja, druhý Jozabád, tretí Joách, štvrtý Sachár, piaty Netaneel,
1CH.26.5	šiesty Ammíel, siedmy Jissachár, ôsmy Peulletaj; Boh ho totiž požehnal.
1CH.26.6	Jeho synovi Šemajovi sa narodili synovia, ktorí zaujali vedúce postavenie v rodinách, lebo to boli udatní hrdinovia. 
1CH.26.7	Šemajovi synovia: Otni, Refael, Obéd, Elzabád a jeho bratia Elihu a Semachja, boli to udatní muži. 
1CH.26.8	Tí všetci pochádzali z Obéd-Edómčanov. Oni sami aj ich synovia a bratia boli udatní muži, schopní služby. Bolo ich šesťdesiatdva Obéd-Edómčanov. 
1CH.26.9	Mešelemja mal osemnásť udatných synov a bratov. 
1CH.26.10	Merariovec Chosa mal syna Šimriho, predáka, hoci nebol prvorodený, otec ho dosadil za predáka,
1CH.26.11	Chilkiju druhého, Tebalju tretieho, Zecharju štvrtého. Všetkých Chosových synov a bratov bolo trinásť.
1CH.26.12	Tieto oddiely vrátnikov, predáci mužstva, ako aj ich bratia, mali povinnosť konať strážnu službu v Hospodinovom dome. 
1CH.26.13	O každú bránu sa losovalo po rodinách, či bola málo, alebo veľmi početná.
1CH.26.14	Lós o východnú bránu pripadol Šelemjovi. Keď losovali, Zecharjovi, jeho synovi a múdremu poradcovi, pripadla lósom severná brána, 
1CH.26.15	Obéd-Edómovi južná brána a jeho synom skladisko, 
1CH.26.16	Šuppímovi a Chosovi západná brána Šallechet, odkiaľ vystupuje cesta nahor. Stráž stála vedľa stráže. 
1CH.26.17	Na východnej strane bolo šesť levitov, na severnej strane denne štyria, na južnej denne štyria, pri skladisku dvaja, 
1CH.26.18	pri Parbare
1CH.26.19	To boli oddiely vrátnikov, zostavené z Korachovcov a Merariovcov.
1CH.26.20	Ich bratia leviti spravovali zásoby Božieho domu a zasvätené poklady.
1CH.26.21	Potomkovia Geršónovca Ladána, predáci Ladánových rodín, sú Jechíelovci.
1CH.26.22	Synovia Jechíelovcov Zetám a jeho brat Joel spravovali poklady Hospodinovho domu.
1CH.26.23	Amrámovcom, Jishárovcom, Chebrónovcom a Uzzíelovcom 
1CH.26.24	bol predstavený nad pokladmi Šebuel, Geršómov syn, Mojžišov vnuk.
1CH.26.25	Jeho brat Eliezer mal synov: Rechabju, Ješaju, Joráma, Zichriho a Šelomóta.
1CH.26.26	Ten Šelomót a jeho bratia spravovali všetky zasvätené poklady, ktoré zasvätili kráľ Dávid, predáci rodín, tisícnici, stotníci a iní velitelia vojska.
1CH.26.27	Čo pochádzalo z vojnovej koristi, to zasvätili pre údržbu Hospodinovho domu. 
1CH.26.28	Všetko, čo zasvätil videc Samuel, Kíšov syn Šaul, Nérov syn Abnér a Cerujin syn Joáb, každý zasvätený dar spravoval Šelomót s bratmi. 
1CH.26.29	Jishárovci, Konanja a jeho synovia, boli určení na mimochrámovú činnosť v Izraeli, a to ako úradníci a sudcovia.
1CH.26.30	Chebrónovci, Chašabja a jeho bratia, tisícsedemsto udatných mužov, zodpovedali za správu Izraela na západ od Jordánu, za všetky záležitosti Hospodina a za službu kráľovi.
1CH.26.31	Chebrónovci: predákom ich rodov a rodín bol Jerija. V štyridsiatom roku Dávidovej vlády pri ich previerke sa zistilo, že sú medzi nimi v gileádskom Jazére udatní hrdinovia.
1CH.26.32	Mal bratov, dvetisícsedemsto udatných rodinných predákov. Tých ustanovil kráľ Dávid nad Rúbenovcami, Gádovcami a polovicou kmeňa Menaššeovcov vo všetkých veciach Božích a kráľovských.
1CH.27.1	Izraeliti podľa svojho počtu, rodinní predáci, tisícnici, stotníci a úradníci, ktorí slúžili kráľovi v rôznych záležitostiach oddielov, ktoré sa striedali každý mesiac, po všetky mesiace roka. Každý taký oddiel mal dvadsaťštyritisíc mužov.
1CH.27.2	Prvému oddielu v prvom mesiaci velil Jašobám, Zabdíelov syn. Na jeho oddiel pripadalo dvadsaťštyritisíc mužov. 
1CH.27.3	Patril k Perecovcom a bol hlavným veliteľom všetkých vojsk v prvom mesiaci.
1CH.27.4	Nad oddielom druhého mesiaca bol Achóachovec Dodaj, ale vojvodcom oddielu bol Miklót. Na jeho oddiel pripadalo dvadsaťštyritisíc mužov.
1CH.27.5	Veliteľom tretieho oddielu v treťom mesiaci bol Benaja, syn hlavného kňaza Jojadu. Na jeho oddiel pripadalo dvadsaťštyritisíc mužov.
1CH.27.6	Tento Benaja patril ku skupine tridsiatich hrdinov a stal sa zároveň ich veliteľom. Oddielu však velil jeho syn Ammizabád. 
1CH.27.7	Štvrtým veliteľom na štvrtý mesiac bol Asael, Joábov brat, a po ňom jeho syn Zebadja. Jeho oddiel mal dvadsaťštyritisíc mužov.
1CH.27.8	Piatym veliteľom na piaty mesiac bol Jizrachovec Šamhút. Na jeho oddiel pripadalo dvadsaťštyritisíc mužov. 
1CH.27.9	Šiestym na šiesty mesiac bol Ira, syn Tekóančana Ikkéša. Na jeho oddiel pripadalo dvadsaťštyritisíc mužov.
1CH.27.10	Siedmym na siedmy mesiac bol Pelóňan Chelec z Efrajimovcov. Na jeho oddiel pripadalo dvadsaťštyritisíc mužov.
1CH.27.11	Ôsmym na ôsmy mesiac bol Zerachovec Sibbechaj z Chuše. Na jeho oddiel pripadalo dvadsaťštyritisíc mužov.
1CH.27.12	Deviatym na deviaty mesiac bol Anatóťan Abíezer z Benjamínovcov. Na jeho oddiel pripadalo dvadsaťštyritisíc mužov.
1CH.27.13	Desiatym na desiaty mesiac bol Zerachovec Mahraj z Netofy. Na jeho oddiel pripadalo dvadsaťštyritisíc mužov.
1CH.27.14	Jedenástym na jedenásty mesiac bol Piratónčan Benaja z Efrajimovcov. Na jeho oddiel pripadalo dvadsaťštyritisíc mužov.
1CH.27.15	Dvanástym na dvanásty mesiac bol Netofan Cheldaj z Otníela. Na jeho oddiel pripadalo dvadsaťštyritisíc mužov.
1CH.27.16	Velenie izraelských kmeňov: Rúbenovcom velil knieža Eliezer, Zichriho syn, Šimeónovcom Šefatja, syn Maachu, 
1CH.27.17	Léviovcom Chašabja, Kemuelov syn, Áronovcom Cadók,
1CH.27.18	Júdovcom Elihu z Dávidových bratov, Jissachárovcom Omri, Michaelov syn, 
1CH.27.19	Zebulúnovcom Jišmaja, Obadjov syn, Naftaliovcom Jerimót, Azríelov syn, 
1CH.27.20	Efrajimovcom Hošea, Azazjov syn, západnej časti kmeňa Menašše Joel, Pedajov syn, 
1CH.27.21	gileádskej časti Menaššeho Jiddo, Zecharjov syn, Benjamínovcom Jaasíel, Abnérov syn, 
1CH.27.22	Dánovcom Azarel, Jerochámov syn. To boli náčelníci izraelských kmeňov.
1CH.27.23	Dávid neuviedol do zoznamu dvadsaťročné a mladšie osoby, lebo Hospodin sľúbil, že rozmnoží Izrael a bude ho ako hviezd na nebi.
1CH.27.24	Joáb, Cerujin syn, aj začal so sčítaním, ale ho nedokončil, lebo Izrael preň zastihol Boží hnev. Tak sa jeho výsledok ani nedostal do Kroniky kráľa Dávida.
1CH.27.25	Kráľovské poklady spravoval Azmávet, Adíelov syn, zásoby na poli, v mestách, na vidieku a vo vežiach Jonatán, Uzzijov syn. 
1CH.27.26	Poľnohospodárskych robotníkov pri obrábaní pôdy riadil Ezri, Kelúbov syn. 
1CH.27.27	Vinice spravoval Šimei z Rámy a zásoby vína vo viniciach Šefámčan Zabdi. 
1CH.27.28	Za olivy a divé figovníky zodpovedal na Nížine Gederčan Baal-Chanán, za zásoby oleja Joáš, 
1CH.27.29	za hovädzí dobytok, ktorý sa pásol na Šaróne, Šarónčan Šitraj, za dobytok v údoliach Adlajov syn Šafát. 
1CH.27.30	Ťavy mal na starosti Izmaelita Obíl, oslice Meronoťan Jechdeja. 
1CH.27.31	Na drobné stáda dozeral Hagrijec Jazíz. Tí všetci boli správcami majetku kráľa Dávida.
1CH.27.32	Dávidov strýko Jonatán, vzdelaný muž, bol poradcom a pisárom. Spolu s Jechíelom, Chachmoniho synom, vychovávali kráľových synov. 
1CH.27.33	Achitofel bol kráľovým poradcom, Arkíjec Chušaj kráľovým priateľom.
1CH.27.34	Po Achitofelovi nasledovali: Benajov syn Jojada a Ebjatár. Veliteľom kráľovho vojska bol Joáb.
1CH.28.1	Dávid zhromaždil do Jeruzalema všetkých izraelských hodnostárov: kmeňových náčelníkov a veliteľov oddielov, ktorí slúžili kráľovi, ďalej tisícnikov, stotníkov, správcov celého majetku i kráľovho stáda i jeho synov, dvoranov, hrdinov a všetkých udatných bojovníkov. 
1CH.28.2	Kráľ Dávid vstal a povedal: „Bratia moji a ľud môj, vypočujte ma! Sám som pomýšľal postaviť príbytok pre archu Hospodinovej zmluvy ako podnož nášho Boha a vykonal som prípravy na stavbu.
1CH.28.3	Boh mi však povedal: ‚Ty nemôžeš postaviť dom môjmu menu, lebo si ako bojovník prelial krv.‘
1CH.28.4	Hospodin, Boh Izraela, si z celej rodiny vyvolil mňa, aby som sa natrvalo stal kráľom nad Izraelom. Júdu si vyvolil za vojvodcu, v Júdovom dome zas moju rodinu a spomedzi mojich súrodencov sa mu zapáčilo mňa ustanoviť kráľom nad celým Izraelom.
1CH.28.5	Zo všetkých mojich synov — Hospodin ma totiž obdaril mnohými synmi — si vyvolil môjho syna Šalamúna, aby zasadol na trón Hospodinovho kráľovstva nad Izraelom.
1CH.28.6	Povedal mi: ‚Tvoj syn Šalamún mi postaví dom i nádvoria, lebo som si ho vyvolil za syna a budem mu otcom.
1CH.28.7	Navždy upevním jeho kráľovstvo, ak bude svedomito uplatňovať moje príkazy a právne predpisy ako dnes.‘
1CH.28.8	Teraz pred zrakom celého Izraela a zhromaždenia Hospodina a v prítomnosti nášho Boha vás napomínam: Pozorne skúmajte všetky prikázania Hospodina, svojho Boha, aby ste mohli vlastniť túto krásnu krajinu a odovzdali ju do trvalého dedičstva svojim potomkom. 
1CH.28.9	Ty však, Šalamún, syn môj, poznávaj otcovho Boha a slúž mu oddaným srdcom a ochotnou mysľou, lebo Hospodin skúma všetky srdcia a pozná všetko, čo myseľ vytvorí. Ak ho budeš hľadať, dá sa ti nájsť, ak ho však opustíš, zavrhne ťa navždy.
1CH.28.10	Pováž teda, že si ťa zvolil Hospodin, aby si mu postavil murovanú svätyňu. Pusti sa smelo do práce!“
1CH.28.11	Potom odovzdal Dávid svojmu synovi Šalamúnovi plán predsiene, chrámových miestností, jeho úschovní, horných a vnútorných miestností a miestnosť pre vrchnák archy,
1CH.28.12	ďalej plán vlastných nápadov o nádvoriach Hospodinovho domu, o všetkých obvodových komorách, o pokladniciach Božieho domu a o pokladniciach pre zasvätené dary. 
1CH.28.13	Poskytol údaje o kňazských a levitských triedach, o všetkých bohoslužobných úkonoch a všetkých bohoslužobných predmetoch v Hospodinovom dome.
1CH.28.14	Určil váhu zlata pre rôzne zlaté predmety používané pri jednotlivých službách, váhu striebra na rôzne strieborné predmety používané pri jednotlivých službách. 
1CH.28.15	Stanovil váhu zlata na zlaté svietniky a na ich zlaté lampy podľa váhy jednotlivých svietnikov a ich lámp, striebra na svietniky podľa váhy svietnika a jeho lámp, podľa účelu jednotlivých svietnikov.
1CH.28.16	Navrhol primerané množstvo zlata na stoly pre predkladané chleby, na každý stôl zvlášť, a striebro na strieborné stoly, 
1CH.28.17	na vidlice, kropeničky a kanvice čisté zlato, na zlaté poháre primerané množstvo zlata podľa počtu pohárov, na strieborné poháre striebra podľa počtu pohárov. 
1CH.28.18	Na kadidlový oltár prikázal prečistené zlato podľa potrebnej váhy. Dal aj náčrt voza, zlatých cherubov, ktorí by rozprestretými krídlami zakrývali archu Hospodinovej zmluvy.
1CH.28.19	„To všetko zapísala Hospodinova ruka, aby som mohol prezieravo pripraviť všetky stavebné práce.“
1CH.28.20	Nato povedal Dávid svojmu synovi Šalamúnovi: „Pusti sa smelo a odvážne do práce! Neboj sa a nestrachuj, lebo Boh Hospodin, môj Boh, bude s tebou. Nenechá ťa a neopustí ťa, kým sa neskončí celé dielo na službu v Hospodinovom dome.
1CH.28.21	Máš triedy kňazov a levitov na každú službu na Božom dome. Budú s tebou pri každej práci, aby sa celá služba diala ochotne a rozvážne. Máš i hodnostárov a všetok ľud pre tvoje rôzne potreby.“
1CH.29.1	Potom povedal kráľ Dávid celému zhromaždeniu: „Môj syn Šalamún, jediný, ktorého si Boh vyvolil, je neskúsený mladík. Samo dielo je však rozsiahle, lebo tá veľkolepá budova nie je určená pre človeka, ale pre Hospodina, Boha.
1CH.29.2	Podľa svojich možností som zaobstaral pre dom svojho Boha zlato na zlaté, striebro na strieborné, bronz na bronzové, železo na železné, drevo na drevené predmety, ďalej ónyxové kamene, kamene na výzdobu, kamene malachitové a pestrofarebné, rôzne drahokamy a množstvo mramoru.
1CH.29.3	Pretože mi záleží na dome svojho Boha, pridávam ešte z vlastného majetku zlato a striebro pre dom svojho Boha ako doplnok k tomu všetkému, čo som už zaobstaral pre svätyňu: 
1CH.29.4	tritisíc talentov zlata ofírskej akosti, sedemtisíc talentov pretaveného striebra na obloženie stien miestností, 
1CH.29.5	zlato na zlaté, striebro na strieborné predmety a pre rôznu prácu umelcov. Kto by chcel dnes ochotne niečo obetovať Hospodinovi?“
1CH.29.6	Predáci rodín a izraelských kmeňov, tisícnici, stotníci i kráľovskí úradníci prispeli svojimi milodarmi.
1CH.29.7	Na účely Božieho domu darovali päťtisíc talentov zlata, desaťtisíc dareikov, desaťtisíc talentov striebra, osemnásťtisíc talentov bronzu a stotisíc talentov železa.
1CH.29.8	Kto mal nejaké drahokamy, daroval ich na poklad Hospodinovho domu do rúk Geršónovca Jechíela.
1CH.29.9	Ľud sa radoval z ich milodarov, lebo z celého srdca ochotne obetovali Hospodinovi. Ba i kráľ Dávid sa nesmierne radoval.
1CH.29.10	Dávid dobrorečil Hospodinovi pred celým zhromaždením takto: „Zvelebený buď Hospodin, Boh nášho praotca Izraela, od vekov až naveky! 
1CH.29.11	Tvoja je, Hospodin, veľkosť, moc, dôstojnosť, sláva i veleba. Patrí ti všetko na nebi i na zemi. Tvoje je, Hospodin, kráľovstvo; vypínaš sa nad všetkým ako hlava.
1CH.29.12	Bohatstvo a česť sú od teba. Ty vládneš nad všetkým. V ruke máš silu a moc. Na tebe záleží, či urobíš niekoho veľkým a mocným.
1CH.29.13	Teraz však, Bože náš, ďakujeme ti a chválime tvoje slávne meno. 
1CH.29.14	Ako to, že ja a môj ľud sme sa zmohli na toľké milodary? Keďže všetko od teba pochádza, dali sme ti vlastne z tvojho. 
1CH.29.15	Pokladáš nás len za cudzincov a prišelcov, akými boli všetci naši predkovia. Náš pozemský čas je ako tieň bez nádeje.
1CH.29.16	Hospodin, Bože náš, všetka táto hojnosť, čo sme ti prichystali na stavbu domu pre tvoje sväté meno, pochádza od teba a tvoje je všetko. 
1CH.29.17	Viem však, Bože môj, že skúmaš srdce a obľubuješ si úprimnosť. Z úprimného srdca som priniesol všetky tieto milodary a teraz pozorujem, že i tu prítomný tvoj ľud rád obetuje.
1CH.29.18	Hospodin, Bože našich praotcov Abraháma, Izáka a Izraela, zachovaj navždy takéto zmýšľanie svojho ľudu a jeho srdce pripútaj k sebe.
1CH.29.19	Šalamúnovi, môjmu synovi, daj pevné odhodlanie zachovávať tvoje prikázania, svedectvá i ustanovenia a vykonať všetko pri stavbe chrámovej budovy, na ktorú som robil prípravy.“
1CH.29.20	Potom Dávid vyzval celé zhromaždenie: „Dobrorečte Hospodinovi, svojmu Bohu!“ Celé to zhromaždenie dobrorečilo Hospodinovi, Bohu svojich otcov, a hlbokým úklonom vzdávalo poctu Hospodinovi i kráľovi.
1CH.29.21	Prinášali Hospodinovi obetné dary a na druhý deň potom spaľované obety: tisíc býčkov, tisíc baranov, tisíc jahniat s príslušnými nápojovými obetami a obetných darov v hojnosti za celý Izrael. 
1CH.29.22	V ten deň jedli a pili pred Hospodinom za veľkej radosti a opätovne vyhlásili Dávidovho syna Šalamúna za kráľa. Pomazali ho za Hospodinovo knieža a Cadóka pomazali za kňaza.
1CH.29.23	Tak zasadol Šalamún na Hospodinov trón ako kráľ po svojom otcovi Dávidovi. Úspešne si počínal a celý Izrael ho poslúchal.
1CH.29.24	Všetci hodnostári, významné osobnosti a synovia kráľa Dávida sa kráľovi Šalamúnovi podriadili. 
1CH.29.25	Hospodin vysoko vyzdvihol Šalamúna v očiach celého Izraela. Dal mu taký kráľovský lesk, aký pred ním nemal žiaden kráľ nad Izraelom.
1CH.29.26	Dávid, Izajov syn, vládol nad celým Izraelom. 
1CH.29.27	Kraľoval nad Izraelom spolu štyridsať rokov. V Hebrone vládol sedem rokov a v Jeruzaleme tridsaťtri rokov.
1CH.29.28	Zomrel v úctyhodnej starobe, dosiahol vysoký vek, bohatstvo a slávu. Po ňom sa stal kráľom jeho syn Šalamún.
1CH.29.29	Dávnejšie i novšie príbehy kráľa Dávida sú zapísané v Dejinách vidca Samuela, v Dejinách proroka Nátana a v Dejinách vidca Gáda.
1CH.29.30	Hovoria o celej jeho vláde, o moci a o pomeroch, ktoré boli za neho v Izraeli a vo všetkých kráľovstvách krajín.
2CH.1.1	Šalamún, syn Dávidov, sa pevne ujal svojho kráľovstva, Hospodin, jeho Boh, bol s ním a náramne ho zveľadil.
2CH.1.2	Šalamún vyzval celý Izrael, tisícnikov, stotníkov, sudcov, všetky kniežatá z celého Izraela, rodinných predákov, 
2CH.1.3	a tak sa odobral s celým tým zhromaždením na výšinu v Gibeóne. Tam sa nachádzal Boží stan stretávania, ktorý zhotovil Mojžiš, Hospodinov služobník, na púšti.
2CH.1.4	Božiu archu dal však Dávid preniesť z Kirjat-Jearímu a umiestnil ju v Jeruzaleme, lebo tam pre ňu roztiahol stan.
2CH.1.5	Bronzový oltár, ktorý zhotovil Becaleel, syn Uriho, Chúrovho syna, stál tam pred príbytkom Hospodina, kde ho Šalamún a zhromaždenie vyhľadávali.
2CH.1.6	Šalamún tam pred Hospodinom obetoval na bronzovom oltári, ktorý stál pred stanom stretávania. Obetoval na ňom tisíc spaľovaných obiet.
2CH.1.7	Tej noci sa zjavil Šalamúnovi Boh a povedal mu: „Žiadaj si, čo ti mám dať!“ 
2CH.1.8	Šalamún povedal Bohu: „Môjmu otcovi Dávidovi si preukázal veľkú milosť a mňa si po ňom ustanovil za kráľa. 
2CH.1.9	Nech sa teda, Hospodin, Bože, splní tvoj prísľub, ktorý dostal môj otec Dávid. Ustanovil si ma predsa za kráľa nad ľudom, ktorého je toľko ako prachu na zemi.
2CH.1.10	Daj mi teda múdrosť a poznanie, aby som mohol viesť tento ľud. Veď kto by inak mohol spravovať tento tvoj významný ľud?“ 
2CH.1.11	Nato Boh povedal Šalamúnovi: „Pretože si sa zaujímal o toto a nežiadal si si bohatstvo, poklady či slávu ani smrť svojich nepriateľov, ba ani dlhý vek, ale múdrosť a poznanie, ako viesť môj ľud, nad ktorým som ťa ustanovil kráľom, 
2CH.1.12	dostane sa ti múdrosti a poznania. Dám ti však i bohatstvo, poklady a slávu, akú nemali králi predošlí a nebudú mať ani tvoji nástupcovia.“
2CH.1.13	Potom sa Šalamún odobral z výšiny, ktorá je v Gibeóne, od stanu stretávania do Jeruzalema a vládol nad Izraelom.
2CH.1.14	Šalamún sústredil bojové vozy a jazdcov; mal tisícštyristo vozov a dvanásťtisíc jazdcov. Rozmiestnil ich v mestách pre bojové vozy a u seba v Jeruzaleme.
2CH.1.15	Kráľ zadovážil v Jeruzaleme toľko striebra a zlata ako kamenia, a cédrov ako divých figovníkov, ktoré hojne rastú na Nížine. 
2CH.1.16	Pre Šalamúna dovážali kone z Egypta a z Kúy. Kráľovskí nakupovači ich preberali z Kúy za bežnú cenu. 
2CH.1.17	Z Egypta dovážali voz za šesťsto a koňa za stopäťdesiat šeklov striebra. Tak sprostredkovávali vývoz pre všetkých chetitských a sýrskych kráľov.
2CH.1.18	Šalamún sa rozhodol postaviť na počesť mena Hospodina chrám a sebe kráľovský palác.
2CH.2.1	Šalamún vyčlenil sedemdesiattisíc nosičov nákladov, osemdesiattisíc kamenárskych robotníkov v pohorí a nad nimi tritisícšesťsto dozorcov.
2CH.2.2	Šalamún odkázal týrskemu kráľovi Chirámovi: „Zachovaj sa podobne ako v prípade môjho otca Dávida, keď si mu poslal cédre na stavbu jeho sídelného paláca.
2CH.2.3	Chcem totiž postaviť dom menu Hospodina, svojho Boha, zasvätiť mu ho, aby sa pred ním zapaľovalo voňavé kadidlo, neprestajne predkladali chleby a prinášali spaľované obety: ráno i večer, cez soboty, na novmesiace a na slávnosti Hospodina, nášho Boha. To je pre Izrael trvalo záväzné.
2CH.2.4	Dom, ktorý chcem postaviť, má byť veľkolepý, lebo náš Boh prevyšuje všetky božstvá.
2CH.2.5	Kto je však schopný postaviť mu dom? Veď samy nebesia, ba ani najvyššie nebo ho neobsiahnu. Ako by som mu mohol postaviť dom čo i len na zapaľovanie kadidla pred ním?
2CH.2.6	Pošli mi teraz nejakého umelca, ktorý sa vyzná v práci so zlatom, striebrom, bronzom, železom, s červeným purpurom, karmazínom a fialovým purpurom. Vyhotovil by rezby v spolupráci s umelcami, ktorých mám v Judsku a v Jeruzaleme, ktorých objednal môj otec Dávid.
2CH.2.7	Pošli mi z Libanonu cédrové, cyprusové a algumové brvná, lebo viem, že sa tvoji sluhovia vyznajú v stínaní libanonských stromov. Moji sluhovia budú pri tom s tvojimi, 
2CH.2.8	aby mi prichystali dostatok dreva, lebo dom, ktorý chcem postaviť, má byť veľkolepý a nádherný. 
2CH.2.9	Tvojim sluhom, rubačom, čo budú stínať stromy, dodám na stravu dvadsaťtisíc kórov pšenice, dvadsaťtisíc kórov jačmeňa, dvadsaťtisíc batov vína a dvadsaťtisíc batov oleja.“
2CH.2.10	Týrsky kráľ Chirám odpovedal Šalamúnovi listom: „Keďže Hospodin miluje svoj ľud, teba mu dal za kráľa.“ 
2CH.2.11	Ďalej uvádzal Chirám: „Buď zvelebený Hospodin, Boh Izraela, ktorý utvoril nebesia i zem, že dal kráľovi Dávidovi syna múdreho, rozvážneho a umného, ktorý postaví Hospodinovi dom a sebe kráľovský palác. 
2CH.2.12	Posielam ti teda múdreho muža, šikovného majstra Churám-Abiho,
2CH.2.13	syna ženy z dcér Dánových a otca Týrčana. Vyzná sa v práci so zlatom, striebrom, bronzom, železom, kamením, drevom, červeným a fialovým purpurom, s jemným plátnom a karmazínom, vo vyhotovení rôznych rezieb a v riešení rozmanitých návrhov, ktoré zveria jemu, ako aj tvojim umelcom a umelcom môjho pána a tvojho otca Dávida.
2CH.2.14	Teraz nech pošle môj pán svojim sluhom sľúbenú pšenicu, jačmeň, olej a víno. 
2CH.2.15	My zas nastíname v Libanone potrebné množstvo stromov. Preplavíme ich plťami po mori do Jafy. Sám si ich potom prevezieš do Jeruzalema.“
2CH.2.16	Šalamún spočítal všetkých prisťahovalcov, čo bývali v krajine Izrael po sčítaní, ktoré vykonal jeho otec Dávid. Bolo ich stopäťdesiattritisícšesťsto mužov.
2CH.2.17	Z nich určil sedemdesiattisíc za nosičov nákladov, osemdesiattisíc za kamenárskych robotníkov v pohorí a tritisícšesťsto za dozorcov, aby prideľovali ľudu prácu.
2CH.3.1	Šalamún začal stavať Hospodinov dom v Jeruzaleme na vrchu Morija, kde mal jeho otec Dávid zjavenie, na mieste, ktoré určil Dávid, na humne Jebúseja Ornána.
2CH.3.2	Stavať začal druhého dňa v druhom mesiaci štvrtého roku svojej vlády. 
2CH.3.3	Na stavbu Božieho domu Šalamún stanovil podľa staršej lakťovej miery tieto rozmery: dĺžku šesťdesiat lakťov a šírku dvadsať lakťov. 
2CH.3.4	Predsieň v priečelí bola široká ako vlastná budova. Bola dlhá dvadsať lakťov a vysoká stodvadsať lakťov. Zvnútra ju pokryl čistým zlatom. 
2CH.3.5	Veľkú sieň obložil cyprusovým drevom, obtiahol jemným zlatom a vyzdobil palmami a retiazkami. 
2CH.3.6	Z dôvodu lesku obložil sieň drahokamami. Zlato bolo parvajimské. 
2CH.3.7	Sieň, trámy, prahy i dvere pozlátil a po stenách povyrezával cherubov.
2CH.3.8	Potom vytvoril sieň veľsvätyne. Jej dĺžka sa rovnala šírke celého chrámu, teda dvadsiatim lakťom. Aj šírka merala dvadsať lakťov. Obložil ju znamenitým zlatom s váhou šesťsto talentov.
2CH.3.9	Klince zo zlata vážili päťdesiat šeklov. I horné miestnosti pozlátil.
2CH.3.10	Vo veľsvätyni zhotovil súsošie cherubov a pozlátil ho.
2CH.3.11	Rozpätie krídel cherubov bolo dvadsať lakťov. Jedno päťlakťové krídlo sa dotýkalo steny budovy a druhé päťlakťové krídlo sa dotýkalo krídla druhého cheruba. 
2CH.3.12	Prvé päťlakťové krídlo druhého cheruba sa dotýkalo steny budovy, druhé päťlakťové krídlo sa dotýkalo krídla prvého cheruba. 
2CH.3.13	Roztiahnuté krídla týchto cherubov merali dvadsať lakťov. Stáli na nohách tvárou k sieni.
2CH.3.14	Ďalej zhotovil oponu z fialového a červeného purpuru, z karmazínu i jemného plátna a zobrazil na ňu cherubov.
2CH.3.15	Pred budovu zhotovil dva stĺpy výšky tridsaťpäť lakťov a na ich vrchole päťlakťové hlavice.
2CH.3.16	V zadnej sieni urobil i ozdobné reťaze a zavesil ich na vrch stĺpov. Zhotovil i sto granátových jabĺk a pripevnil ich na reťaze. 
2CH.3.17	Pred chrám postavil stĺpy; jeden sprava, druhý zľava. Pravý pomenoval Jachín, ľavý Boaz.
2CH.4.1	Ďalej zhotovil bronzový oltár, dvadsať lakťov dlhý, dvadsať lakťov široký a dvadsať lakťov vysoký.
2CH.4.2	Odlial i more s priemerom desať lakťov, po obvode zaokrúhlené a hlboké päť lakťov. Celkový jeho obvod meral tridsať lakťov. 
2CH.4.3	Po celom obvode pod ním ho obopínali podoby býkov v počte desať na lakeť a lemovali dookola more. Dva rady býkov boli odliate spolu s ním. 
2CH.4.4	More spočívalo na dvanástich býkoch; tri boli obrátené na sever, tri na západ, tri na juh a tri na východ. Nad nimi bolo more a zadnou časťou boli obrátené dovnútra. 
2CH.4.5	Bolo na dlaň hrubé a jeho okraj mal tvar kalicha alebo ľaliového kvetu. Malo objem tritisíc batov. 
2CH.4.6	Zhotovil i desať umývadiel. Päť z nich dal napravo a päť naľavo, slúžili na umývanie. V nich sa oplachovalo to, čo patrilo k spaľovaným obetám. More však slúžilo kňazom na umývanie.
2CH.4.7	Ďalej urobil desať zlatých svietnikov podľa príslušného predpisu a umiestnil ich do chrámu: päť napravo a päť naľavo.
2CH.4.8	Zhotovil desať stolov a postavil ich do chrámu: päť napravo a päť naľavo, ďalej sto zlatých kropeničiek.
2CH.4.9	Vytvoril i nádvorie pre kňazov a veľké nádvorie, ako i dvere do nádvoria; ich krídla pokryl bronzom. 
2CH.4.10	More postavil na pravú stranu, k juhovýchodu.
2CH.4.11	Churám
2CH.4.12	dva stĺpy a guľaté hlavice na vrchu oboch stĺpov, dvoje mrežovaní na prekrytie oboch guľatých hlavíc na vrchu stĺpov,
2CH.4.13	štyristo granátových jabĺk pre obe mrežovania, a to po dva rady granátových jabĺk na jedno mrežovanie, aby prekrývali obe guľaté hlavice na vrchu stĺpov; 
2CH.4.14	ďalej urobil podvozky a na ne nádrže, 
2CH.4.15	jedno more a pod ním dvanásť býkov, 
2CH.4.16	hrnce, lopaty, vidlice a ostatné potrebné predmety. Churám-Abi to vyhotovil kráľovi Šalamúnovi pre Hospodinov dom z lešteného bronzu.
2CH.4.17	V okolí Jordánu medzi Sukkótom a Ceredou ich dal kráľ odlievať v hlinených tvarovkách. 
2CH.4.18	Všetkých týchto predmetov narobil Šalamún veľké množstvo, pretože sa na váhu bronzu nehľadelo. 
2CH.4.19	Šalamún dal zhotoviť celé zariadenie Božieho domu, a to zlatý oltár, stoly na predkladanie chlebov, 
2CH.4.20	svietniky a ich lampy z rýdzeho zlata, aby horeli podľa predpisu pred zadnou sieňou, 
2CH.4.21	kvety, lampy, zlaté kliešte z rýdzeho zlata, 
2CH.4.22	nože, kropeničky, čaše a panvice z rýdzeho zlata. Vnútorné krídla dverí do veľsvätyne, ako i dvere do chrámovej siene boli zo zlata.
2CH.5.1	Keď sa skončili všetky práce, ktoré vykonal Šalamún na Hospodinovom dome, vniesol dnu zasvätené dary svojho otca Dávida. Striebro, zlato a všetky predmety uložil do pokladníc Božieho domu.
2CH.5.2	Potom Šalamún zvolal do Jeruzalema starších Izraela, všetkých kmeňových predákov, kniežatá izraelských rodín, aby preniesli z Dávidovho mesta, teda zo Siona, archu Hospodinovej zmluvy.
2CH.5.3	Ku kráľovi sa zhromaždili všetci izraelskí muži na sviatok, ktorý býva v siedmom mesiaci.
2CH.5.4	Keď sa dostavili všetci starší Izraela, leviti zdvihli archu 
2CH.5.5	a niesli ju. Stan stretávania a všetky posvätné predmety v ňom vyniesli léviovskí kňazi.
2CH.5.6	Kráľ Šalamún a celá pospolitosť Izraela, čo sa k nemu dohrnula pred archou, obetovali toľko oviec a dobytka, že sa vôbec nedal zistiť ich počet. 
2CH.5.7	Kňazi vniesli archu Hospodinovej zmluvy na určené miesto do zadnej siene chrámu, do veľsvätyne pod krídla cherubov. 
2CH.5.8	Cherubi mali roztiahnuté krídla nad miestom, kde bola archa, a zhora zakrývali archu i jej žrde. 
2CH.5.9	Žrde vyčnievali a ich konce boli viditeľné len od zadnej siene, zvonku neboli viditeľné. Sú tam až dodnes. 
2CH.5.10	V arche boli iba dve tabule, ktoré ta vložil Mojžiš na Horebe, kde Hospodin uzavrel s Izraelitmi zmluvu pri ich východe z Egypta.
2CH.5.11	Potom kňazi vyšli zo svätyne. Všetci prítomní kňazi sa posvätili bez ohľadu na ich zatriedenie.
2CH.5.12	Všetci levitskí speváci zo skupiny Asáfovej, Hemánovej a Jedutúnovej so synmi a bratmi, odiati do jemného plátna, stáli s cimbalmi, harfami a citarami východne od oltára. S nimi bolo stodvadsať kňazov — trubačov.
2CH.5.13	Trubači a speváci vystupovali súčasne, takže to vyznelo ako jednohlasná chvála a oslava Hospodina. Keď zaznel zvuk trúb, cimbalov i iných hudobných nástrojov a chválospev o Hospodinovi, že je dobrý, lebo naveky trvá jeho milosť, oblak naplnil Hospodinov dom.
2CH.5.14	Takže kňazi nemohli konať službu pre oblak, lebo Hospodinova sláva naplnila Boží dom.
2CH.6.1	Vtedy Šalamún zvolal:
2CH.6.1	„Hospodin sa vyslovil,
2CH.6.1	že chce bývať v mrákave.
2CH.6.2	Tak som ti postavil vladársky príbytok,
2CH.6.2	miesto, kde budeš tróniť naveky.“
2CH.6.3	Nato sa kráľ obrátil a požehnal celé zhromaždenie Izraela. Celé zhromaždenie Izraela pri tom stálo. 
2CH.6.4	Zvolal: „Buď zvelebený Hospodin, Boh Izraela, ktorý sám dal môjmu otcovi Dávidovi prísľub a sám ho i splnil. Povedal: 
2CH.6.5	‚Odvtedy, ako som vyviedol svoj ľud z Egypta, nezvolil som si žiadne mesto spomedzi všetkých kmeňov Izraela, aby tam postavili dom, v ktorom by prebývalo moje meno. Nikoho som si ani nevyvolil, aby sa stal vojvodcom nad mojím izraelským ľudom. 
2CH.6.6	Zvolil som si len Jeruzalem, aby tam prebývalo moje meno, a vyvolil som si Dávida, aby vládol môjmu izraelskému ľudu.‘
2CH.6.7	Už môj otec Dávid pomýšľal postaviť dom menu Hospodina, Boha Izraela.
2CH.6.8	Hospodin mu však povedal: ‚Konal si správne, že si sa zaoberal myšlienkou postaviť môjmu menu dom. 
2CH.6.9	Lenže ten dom nepostavíš ty, ale tvoj syn, ktorého splodíš. On postaví dom môjmu menu.‘ 
2CH.6.10	Hospodin svoj prísľub i splnil. Nastúpil som po svojom otcovi Dávidovi, zasadol som na trón Izraela, ako sľúbil Hospodin, a postavil som dom na počesť mena Hospodina, Boha Izraela.
2CH.6.11	Vložil som ta i archu s Hospodinovou zmluvou, ktorú uzavrel s Izraelitmi.“
2CH.6.12	Potom sa postavil pred Hospodinov oltár v prítomnosti celého zhromaždenia Izraela a vystrel dlane. 
2CH.6.13	Šalamún totiž zhotovil z bronzu vyvýšenú plošinu a umiestnil ju uprostred nádvoria; bola päť lakťov dlhá, päť lakťov široká a tri lakte vysoká. Postavil sa na ňu, pokľakol na kolená pred celým zhromaždením Izraela, vystrel dlane k nebu 
2CH.6.14	a zvolal: „Hospodin, Bože Izraela, niet ti podobného Boha na nebi ani na zemi. Ty zachovávaš zmluvu a milosť svojim služobníkom, ktorí sú ti bezvýhradne oddaní. 
2CH.6.15	Svojmu služobníkovi Dávidovi, môjmu otcovi, si splnil daný sľub. Vlastnými ústami si sľúbil a vlastnou rukou si aj splnil, ako to dnes vidíme. 
2CH.6.16	Teraz však Hospodin, Bože Izraela, splň svojmu služobníkovi Dávidovi, môjmu otcovi, i ďalší prísľub. Povedal si mu: ‚Nebudeš bez nástupcu, ktorý by sedel na tróne Izraela, pokiaľ tvoji potomkovia budú dbať na svoju cestu a riadiť sa mojím zákonom, ako si sa ním riadil ty predo mnou.‘
2CH.6.17	Nuž teda, Hospodin, Bože Izraela, nech sa potvrdí spoľahlivosť tvojho slova, ktoré si dal svojmu služobníkovi Dávidovi.
2CH.6.18	Môže však skutočne bývať Boh s človekom na zemi? Veď samy nebesia, ba ani najvyššie nebo ťa neobsiahnu, tým menej tento dom, ktorý som postavil.
2CH.6.19	Ó, Hospodin, Bože môj, povšimni si modlitbu svojho služobníka a jeho úpenlivé volanie, aby si počul jeho kvílenie a modlitbu, ktorými sa tvoj služobník k tebe utieka. 
2CH.6.20	Nech sa tvoje oči dňom-nocou upierajú na tento dom, na miesto, o ktorom si sa zmienil, že tam uložíš svoje meno. Vypočuj modlitbu, ktorú ti tvoj služobník predloží na tomto mieste.
2CH.6.21	Splň prosby svojho služobníka i svojho izraelského ľudu, ktorými sa budú utiekať k tomuto miestu. Vypočuj ich zo svojho nebeského sídla, a keď vypočuješ, odpusť!
2CH.6.22	Ak sa niekto prehreší proti svojmu blížnemu a ten ho pod kliatbou donúti k prísahe, takže príde zložiť prísahu pred tvoj oltár v tomto dome,
2CH.6.23	ty vypočuj z nebies, zasiahni a rozsúď svojich služobníkov. Vinníka uznaj vinným a vlastné konanie mu uvaľ na hlavu. Zastaň sa spravodlivého a odplať mu, ako si zaslúži.
2CH.6.24	Ak tvoj izraelský ľud utrpí od nepriateľa porážku — to preto, že zhrešil proti tebe —, po svojom obrátení však bude velebiť tvoje meno, modliť sa a doprosovať sa ťa v tomto dome,
2CH.6.25	vypočuj z nebies, odpusť hriech svojho izraelského ľudu a priveď ho späť do zeme, ktorú si dal ich otcom. 
2CH.6.26	Keď sa zavrú nebesia a nebude dažďa — to preto, že zhrešili proti tebe —, potom sa však budú modliť k tomuto miestu, velebiť tvoje meno a odvrátia sa od svojho hriechu, lebo si ich pokoril,
2CH.6.27	ty ich vypočuj z nebies, odpusť hriech svojich služobníkov a svojho izraelského ľudu. Vyuč ich správnej ceste, po ktorej majú kráčať, a zošli dážď na svoju zem, ktorú si dal svojmu ľudu do dedičného vlastníctva. 
2CH.6.28	Keď zavládne v krajine hlad, mor, obilná hrdza, sneť, vyskytnú sa kobylky či hmyz, bude ho sužovať nepriateľ priamo v jeho mestách, za každej pohromy a každej choroby,
2CH.6.29	každú modlitbu a každú úpenlivú prosbu, nech by pochádzala od hociktorého jednotlivca alebo celého tvojho ľudu Izraela, ak niekto pocíti svoju ranu i bolesť a vystrie dlane k tomuto domu, 
2CH.6.30	ty ho vypočuj z nebies, z miesta, kde prebývaš, a odpusť! Odplať každému podľa jeho celkového správania, poznáš predsa jeho srdce. Veď jedine ty poznáš srdce ľudí.
2CH.6.31	Tak sa ťa budú báť a chodiť po tvojich cestách, kým len budú žiť na zemi, ktorú si dal našim otcom. 
2CH.6.32	No i cudzinca, ktorý nepochádza z tvojho izraelského ľudu, keď príde zďaleka pre tvoje veľké meno, tvoju mocnú ruku a vystreté rameno, keď príde a bude sa modliť smerom k tomuto domu, 
2CH.6.33	ty vypočuj z nebies, z miesta, kde prebývaš, a urob všetko, o čo bude k tebe cudzinec volať, aby všetky národy zeme poznali tvoje meno, báli sa ťa ako tvoj ľud Izrael a uvedomili si, že tento dom, ktorý som postavil, je po tebe pomenovaný.
2CH.6.34	Keď sa tvoj ľud vypraví do vojny proti svojim nepriateľom cestou, ktorou ho vyšleš, a bude sa modliť k tebe smerom k tomuto mestu, ktoré si si zvolil, a k domu, ktorý som postavil tvojmu menu,
2CH.6.35	vypočuj z nebies ich modlitbu a ich úpenlivú prosbu a presaď ich právo. 
2CH.6.36	Keď proti tebe zhrešia — veď niet človeka, ktorý by nezhrešil —, ty sa na nich nahneváš a vydáš ich nepriateľovi, takže tí, čo ich zajali, odvlečú ich do ďalekej či blízkej krajiny, 
2CH.6.37	potom však v krajine, kam budú zavlečení, vstúpia do seba, obrátia sa v krajine tých, čo ich zajali, a budú ťa úpenlivo prosiť o zmilovanie: ‚Zhrešili sme, previnili sme sa, konali sme svojvoľne.‘
2CH.6.38	Keď sa k tebe obrátia celým svojím srdcom a celou svojou dušou v krajine tých, čo ich zajali a odvliekli, a budú sa modliť smerom k svojej vlasti, ktorú si dal ich otcom, k mestu, ktoré si si vyvolil, a k domu, ktorý som postavil tvojmu menu,
2CH.6.39	vypočuj z nebies, z miesta, kde prebývaš, ich modlitbu a úpenlivé prosby. Presaď ich právo a odpusť svojmu ľudu, ktorý zhrešil proti tebe. 
2CH.6.40	Teraz, Bože môj, upri svoj zrak a zbystri svoj sluch na modlitbu na tomto mieste.
2CH.6.41	Nuž teda, Hospodin, Bože,
2CH.6.41	povstaň k miestu svojho odpočinku,
2CH.6.41	ty i archa tvojej moci.
2CH.6.41	Tvoji kňazi, Hospodin, Bože,
2CH.6.41	nech sa priodejú spásou
2CH.6.41	a tvoji zbožní nech sa tešia z tvojej dobroty.
2CH.6.42	Hospodin, Bože,
2CH.6.42	neodmietni svojho pomazaného,
2CH.6.42	rozpomeň sa na prejavy milosti
2CH.6.42	voči svojmu služobníkovi Dávidovi!“
2CH.7.1	Keď Šalamún dokončil modlitbu, zostúpil z nebies oheň a pohltil spaľovanú obetu i obetné dary a sláva Hospodinova naplnila dom.
2CH.7.2	Kňazi nemohli vstúpiť do Hospodinovho domu, lebo Hospodinov dom naplnila Hospodinova sláva. 
2CH.7.3	Keď všetci Izraeliti videli, ako zostupuje oheň a Hospodinova sláva na dom, klesli na dlažbu tvárou po zem, klaňali sa a vzdávali Hospodinovi chválu za to, že je dobrý a že jeho milosť trvá naveky.
2CH.7.4	Potom kráľ a všetok ľud prinášali obety pred Hospodina. 
2CH.7.5	Kráľ Šalamún priniesol ako obetný dar dvadsaťdvatisíc kusov dobytka a stodvadsaťtisíc oviec. Tak posvätil kráľ i všetok ľud Boží dom. 
2CH.7.6	Kňazi stáli na svojich miestach i leviti s hudobnými nástrojmi na oslavu Hospodina, ktoré dal zhotoviť kráľ Dávid na velebu Hospodina, lebo jeho milosť trvá naveky. Zaznel Dávidov chválospev, kňazi oproti nim trúbili a všetok Izrael stál. 
2CH.7.7	Šalamún posvätil stred nádvoria, ktoré je pred Hospodinovým domom, lebo tam preniesol spaľované i tučné časti obiet spoločenstva, pretože bronzový oltár, zhotovený Šalamúnom, nestačil na spaľované obety ani na pokrmové obety, ani na tučné kusy.
2CH.7.8	Vtedy Šalamún vyhlásil sedemdňovú slávnosť. Zúčastnil sa na nej celý Izrael, obrovské zhromaždenie, ktoré sa zišlo od oblasti Chamátu po Egyptský potok.
2CH.7.9	Na ôsmy deň sa konalo slávnostné zhromaždenie, lebo posviacku oltára slávili sedem dní; slávnosť totiž trvala sedem dní. 
2CH.7.10	Dvadsiateho tretieho dňa siedmeho mesiaca prepustil ľud domov. Ten sa radoval a bol nadšený z dobrodenia, ktoré preukázal Hospodin Dávidovi, Šalamúnovi a svojmu izraelskému ľudu.
2CH.7.11	Keď Šalamún úspešne dobudoval Hospodinov dom, kráľovský palác i všetko, čo si zaumienil zariadiť v Hospodinovom dome a vo svojom paláci, 
2CH.7.12	zjavil sa mu v noci Hospodin a povedal mu: „Vypočul som tvoju modlitbu a toto miesto som si zvolil za dom na obetovanie.
2CH.7.13	Keď uzavriem nebesia, takže nebude dažďa, keď prikážem kobylkám spustošiť zem, keď pošlem na svoj ľud mor, 
2CH.7.14	a môj ľud, po mne pomenovaný, sa pokorí, bude sa ku mne utiekať a odvráti sa od svojich zlých ciest, vypočujem ho z nebies, odpustím mu hriech a jeho zem uzdravím. 
2CH.7.15	Odteraz budem upierať zrak a zbystrím sluch na modlitbu na tomto mieste.
2CH.7.16	Teraz som si vyvolil a posvätil tento dom, aby tam vždy prebývalo moje meno. Moje oči a srdce tam budú bývať ustavične. 
2CH.7.17	Ak budeš predo mnou chodiť ako tvoj otec Dávid, konať všetko, čo som ti prikázal, a zachovávať moje ustanovenia a právne predpisy, 
2CH.7.18	upevním tvoj kráľovský trón, ako som sľúbil tvojmu otcovi Dávidovi: ‚Nezostaneš bez vládnuceho nástupcu v Izraeli.‘
2CH.7.19	Ak sa však odvrátite, opustíte moje ustanovenia a prikázania, ktoré som vám vydal, ak pôjdete slúžiť iným bohom a budete ich uctievať, 
2CH.7.20	vyhladím vás z mojej pôdy, ktorú som vám dal. I tento dom, ktorý som zasvätil svojmu menu, zavrhnem, takže sa stane odstrašujúcim príkladom a terčom posmechu pre všetky národy.
2CH.7.21	Nad týmto veľkolepým domom sa zarazí každý okoloidúci. Na otázku: ‚Prečo sa tak zachoval Hospodin k tejto krajine a k tomuto domu?‘,
2CH.7.22	dostanú odpoveď: ‚Pretože opustili Hospodina, Boha svojich otcov, ktorý ich vyviedol z Egypta, a pridŕžali sa iných bohov, uctievali ich a slúžili im. Preto na nich priviedol všetku túto pohromu.‘“
2CH.8.1	Po dvadsiatich rokoch, počas ktorých staval Šalamún Hospodinov dom a vlastný palác,
2CH.8.2	vybudoval i mestá, ktoré mu dal Chirám, a usadil tam Izraelitov. 
2CH.8.3	Potom sa Šalamún vypravil do Chamát-Cóby a dobyl ju. 
2CH.8.4	Vybudoval Tadmór na púšti a všetky zásobovacie mestá, ktoré zriadil v Chamáte. 
2CH.8.5	Ďalej prebudoval Horný Bét-Chorón a Dolný Bét-Chorón na opevnené mestá s hradbami, bránami a závorami, 
2CH.8.6	Baalat a všetky zásobovacie mestá, čo patrili Šalamúnovi, všetky mestá pre vojnové vozy a kone, vôbec všetko, čo chcel vybudovať v Jeruzaleme, na Libanone a na celom území svojej ríše.
2CH.8.7	Všetok ľud, ktorý zostal po Chetitoch, Amorejčanoch, Perizzejcoch, Chivvijoch a Jebúsejoch, ktorý nemal izraelský pôvod, 
2CH.8.8	potomkov tých, čo po nich zostali v krajine, ktorých Izraeliti úplne nevyhubili, podrobil Šalamún nútenej práci, čo trvá dodnes.
2CH.8.9	Z Izraelitov však Šalamún nikoho nezotročil. Tí boli vojakmi, dôstojníkmi, veliteľmi vojnových vozov a jazdy. 
2CH.8.10	Kráľ Šalamún mal ešte dvestopäťdesiat hlavných dozorcov, ktorí spravovali ľud.
2CH.8.11	Faraónovu dcéru presťahoval Šalamún z Dávidovho mesta do domu, ktorý pre ňu postavil. Povedal si totiž: „Moja žena nemôže bývať v dome izraelského kráľa Dávida, lebo sú to posvätné miesta, ktorými prechádzala Hospodinova archa.“
2CH.8.12	Vtedy Šalamún Hospodinovi obetoval spaľované obety na Hospodinovom oltári, ktorý postavil pri predsieni,
2CH.8.13	a to podľa každodenného poriadku prinášania obiet, podľa Mojžišovho príkazu cez soboty, na novmesiace a na tri výročné slávnosti: na slávnosť Nekvasených chlebov, na slávnosť Týždňov a na slávnosť Stánkov.
2CH.8.14	Podľa nariadenia svojho otca Dávida zadelil kňazov do tried na vykonávanie ich služby a levitom určil povinnosti: viesť chválospevy a pomáhať kňazom v službe podľa každodenného poriadku. Ďalej zadelil vrátnikov do oddielov pre jednotlivé brány. Tak totiž znel príkaz Božieho muža Dávida.
2CH.8.15	Vôbec sa neodchýlili od kráľovho príkazu ohľadom kňazov, levitov a pokladov. 
2CH.8.16	Tak sa dokončilo celé Šalamúnovo dielo, počnúc dňom založenia Hospodinovho domu až po jeho zavŕšenie, keď bol Hospodinov dom celkom hotový.
2CH.8.17	Vtedy sa Šalamún odobral do Ecjón-Geberu a Elótu na morskom pobreží Edómska. 
2CH.8.18	Chirám mu poslal po svojich sluhoch lode a skúsených námorníkov, ktorí sa so Šalamúnovými sluhami dostali do Ofíru. Nabrali odtiaľ štyristopäťdesiat talentov zlata a priniesli kráľovi Šalamúnovi.
2CH.9.1	Kráľovná zo Šeby počula chýr o Šalamúnovi a prišla do Jeruzalema, aby ho vyskúšala hlavolamami. Prišla s početným sprievodom a s ťavami, ktoré niesli balzamy, množstvo zlata a drahokamy. Keď prišla k Šalamúnovi, hovorila s ním o všetkom, čo si zaumienila.
2CH.9.2	Šalamún jej však dal odpoveď na všetky jej otázky. Nebolo preňho nič záhadné, čo by nezodpovedal. 
2CH.9.3	Keď kráľovná zo Šeby videla Šalamúnovu múdrosť, palác, ktorý postavil, 
2CH.9.4	jedlá na jeho stole, miesta jeho hodnostárov, zdvorilosť obsluhovačov a ich odev, jeho čašníkov a ich odev i jeho schody, ktorými vystupoval do Hospodinovho domu, vyrazilo jej to dych. 
2CH.9.5	Povedala kráľovi: „Je pravda, čo som počula doma o tvojich slovách a tvojej múdrosti. 
2CH.9.6	Ich slovám som však neverila, kým som neprišla a nepresvedčila sa. Ako vidím, väčšinu o tvojej múdrosti mi ani nepovedali. Prekonal si chýr, ktorý som počula. 
2CH.9.7	Blažení sú tvoji muži i títo tvoji sluhovia, ktorí ti ustavične slúžia a počúvajú tvoju múdrosť. 
2CH.9.8	Nech je zvelebený Hospodin, tvoj Boh, ktorý si ťa natoľko obľúbil, že ťa dosadil na svoj trón za kráľa pre Hospodina, tvojho Boha. Pretože tvoj Boh miluje Izrael, aby ho trvale upevnil, teba dosadil nad ním za kráľa, aby si vysluhoval právo a spravodlivosť.“
2CH.9.9	Nato darovala kráľovi stodvadsať talentov zlata, veľké množstvo balzamu a drahokamy. Kráľ Šalamún už nikdy nemal toľko balzamu, ako vtedy, keď ho obdarovala kráľovná zo Šeby. 
2CH.9.10	Aj Chirámovi a Šalamúnovi sluhovia, ktorí priviezli zlato z Ofíru, doviezli algumové drevo a drahokamy. 
2CH.9.11	Kráľ použil algumové drevo na schodisko Hospodinovho domu a kráľovského paláca, ako i na citary a harfy pre spevákov. Niečo podobné nebolo predtým vídať v Judsku. 
2CH.9.12	Kráľ Šalamún obdaroval kráľovnú zo Šeby všetkým, čo si zažiadala, okrem toho, čo sama priniesla kráľovi. Napokon sa i so svojimi sluhami pobrala do svojej vlasti.
2CH.9.13	Váha zlata, ktoré priviezli Šalamúnovi za jeden rok, bola šesťstošesťdesiatšesť talentov
2CH.9.14	okrem toho, čo povinne odviedli kupci a obchodníci. Všetci králi Arábie a miestodržitelia krajiny prinášali kráľovi Šalamúnovi zlato a striebro.
2CH.9.15	Kráľ Šalamún zhotovil dvesto veľkých štítov z tepaného zlata. Na jeden štít spotreboval šesťsto šeklov tepaného zlata. 
2CH.9.16	Ďalej zhotovil tristo malých štítov z tepaného zlata. Na zhotovenie jedného štítu spotreboval tristo šeklov zlata. Kráľ ich uložil v Dome libanonského lesa.
2CH.9.17	Kráľ zhotovil i veľký trón zo slonoviny a obložil ho rýdzim zlatom. 
2CH.9.18	Trón mal šesť stupňov a zlatú podnož, spojenú s trónom. Po oboch stranách sedadla boli operadlá a vedľa nich dvojica levov. 
2CH.9.19	Na šiestich stupňoch tam z oboch strán stálo dvanásť levov. Také niečo sa nevyrobilo pre nijaké kráľovstvo. 
2CH.9.20	Všetky nádoby na pitie u kráľa Šalamúna boli zlaté a všetky predmety v Dome libanonského lesa boli z rýdzeho zlata. Striebro bolo za čias Šalamúna považované za nič. 
2CH.9.21	Kráľ mal totiž lode, ktoré sa plavili s Chirámovými sluhami do zámoria
2CH.9.22	Kráľ Šalamún prevýšil bohatstvom a múdrosťou všetkých kráľov zeme. 
2CH.9.23	Tí všetci chceli navštíviť Šalamúna, aby počuli jeho múdrosť, ktorú mu Boh vložil do srdca. 
2CH.9.24	Každý z nich priniesol i nejaký dar: strieborné a zlaté predmety, rúcha, zbrane, balzamy, kone, mulice, a to rok čo rok.
2CH.9.25	Šalamún mal stajne pre štyritisíc koní, ďalej bojové vozy a dvanásťtisíc jazdcov, ktorých rozmiestnil v mestách pre bojové vozy a u seba v Jeruzaleme.
2CH.9.26	Vládol nad všetkými kráľmi od Eufratu po krajinu Filištíncov a po hranice Egypta. 
2CH.9.27	Zásluhou kráľa bolo v Jeruzaleme striebra ako kamenia a cédrov ako planých figovníkov, ktoré hojne rastú na Nížine. 
2CH.9.28	Kone dovážali Šalamúnovi z Egypta a z rôznych iných krajín.
2CH.9.29	Ostatné Šalamúnove príbehy, a to staršie i novšie, sú zapísané v Dejinách proroka Nátana, v Proroctve Šilčana Achiju a vo Videní vidca Jeda o Jarobeámovi, Nebátovom synovi.
2CH.9.30	Šalamún vládol v Jeruzaleme nad celým Izraelom štyridsať rokov. 
2CH.9.31	Keď sa uložil k svojim predkom, pochovali ho v meste jeho otca Dávida. Po ňom sa stal kráľom jeho syn Rechabeám.
2CH.10.1	Rechabeám sa odobral do Síchemu, lebo tam prišiel celý Izrael, aby ho ustanovil za kráľa.
2CH.10.2	Keď to počul Jarobeám, Nebátov syn, ktorý bol v Egypte, kam ušiel pred kráľom Šalamúnom, vrátil sa z Egypta.
2CH.10.3	Poslali poň a pozvali ho. Jarobeám i celý Izrael sa dostavili a vyslovili Rechabeámovi požiadavku: 
2CH.10.4	„Tvoj otec nám priťažil jarmo, ty nám teraz zmierni ťažkú službu svojho otca a tvrdé jarmo, čo na nás uvalil, a budeme ti slúžiť.“ 
2CH.10.5	Povedal im: „Príďte si ku mne o tri dni po odpoveď.“ Nato sa ľud rozišiel.
2CH.10.6	Kráľ Rechabeám sa radil so starcami, ktorí slúžili jeho otcovi Šalamúnovi, kým ešte žil. Spýtal sa: „Akú odpoveď mám podľa vás dať tomuto ľudu?“ 
2CH.10.7	Navrhli mu: „Ak budeš k tomuto ľudu milý a vľúdny, sľúbiš im zlepšenie ich stavu, budú ti slúžiť naďalej.“ 
2CH.10.8	On však nedbal na radu, čo mu dali starci, ale sa radil so svojimi rovesníkmi, ktorí stáli v jeho službe. 
2CH.10.9	Opýtal sa ich: „Čo mi poradíte? Akú odpoveď mám podľa vás dať tomuto ľudu, ktorý predostrel požiadavku: ‚Zmierni nám jarmo, ktoré na nás uvalil tvoj otec?‘“ 
2CH.10.10	Jeho rovesníci mu navrhli: „Takto odpovedz ľudu, ktorý ťa žiadal:
2CH.10.10	‚Tvoj otec nám jarmo priťažil,
2CH.10.10	ty nám ho zmierni.‘
2CH.10.10	Odpovedz im:
2CH.10.10	‚Mám hrubší malíček než môj otec bedrá.
2CH.10.11	Môj otec vám nasadil ťažké jarmo?
2CH.10.11	Ja k nemu ešte pridám!
2CH.10.11	Môj otec vás šľahal bičmi?
2CH.10.11	Ja vás budem trestať korbáčmi!‘“
2CH.10.12	Jarobeám a všetok ľud sa na tretí deň dostavili k Rechabeámovi podľa kráľovho príkazu: „Príďte si ku mne na tretí deň po odpoveď!“ 
2CH.10.13	Kráľ Rechabeám dal zamietavú odpoveď. Nedbal na radu starcov, 
2CH.10.14	ale rokoval s nimi podľa rady mládencov:
2CH.10.14	„Môj otec vám priťažil jarmo?
2CH.10.14	Ja k nemu ešte pridám!
2CH.10.14	Môj otec vás švihal bičmi?
2CH.10.14	Ja vás budem trestať korbáčmi!“
2CH.10.15	Kráľ ľudu nevyhovel. Stalo sa to však riadením Božím, aby tak Hospodin splnil svoje slovo, ktoré ohlásil po Šilčanovi Achijovi Nebátovmu synovi Jarobeámovi.
2CH.10.16	Keď celý Izrael videl, že ho kráľ nevypočul, dal mu túto odpoveď:
2CH.10.16	„Aký podiel máme na Dávidovi?
2CH.10.16	Nemáme dedičstva v synovi Izajovom!
2CH.10.16	Každý do svojho stanu, Izrael.
2CH.10.16	Teraz si, Dávid, opatruj svoj dom.“
2CH.10.16	Nato sa všetok Izrael rozišiel domov.
2CH.10.17	Rechabeám vládol iba nad Izraelitmi, ktorí bývali v judských mestách. 
2CH.10.18	Keď kráľ Rechabeám vyslal Hadoráma, ktorý riadil nútené práce, Izraeliti ho ukameňovali, takže zomrel. Samotný kráľ Rechabeám ledva stihol nasadnúť na voz a ujsť do Jeruzalema. 
2CH.10.19	Izrael tým vyvolal dosiaľ trvajúci rozkol v Dávidovom dome.
2CH.11.1	Keď prišiel Rechabeám do Jeruzalema, zhromaždil do boja proti Izraelu dom Júdov a Benjamínov, stoosemdesiattisíc vybraných vojakov, aby znova získali kráľovstvo pre Rechabeáma.
2CH.11.2	Vtedy oslovil Hospodin Božieho muža Šemaju: 
2CH.11.3	„Povedz judskému kráľovi Rechabeámovi, Šalamúnovmu synovi, a všetkým Izraelitom v Judsku a na území Benjamína: 
2CH.11.4	Takto vraví Hospodin: ‚Nechoďte bojovať proti svojim bratom. Nech sa každý vráti domov, lebo táto vec pochádza odo mňa.‘“ Tí poslúchli Hospodinove slová a vzdali sa výpravy proti Jarobeámovi.
2CH.11.5	Rechabeám sa usadil v Jeruzaleme a vybudoval v Judsku opevnené mestá. 
2CH.11.6	Vybudoval Betlehem, Etám, Tekóu, 
2CH.11.7	Bét-Cúr, Socho, Adullám, 
2CH.11.8	Gat, Marešu, Zíf, 
2CH.11.9	Adorajim, Lachíš, Azeku, 
2CH.11.10	Coreu, Ajalón a Hebron, ktoré sa stali opevnenými mestami v Judsku a na území Benjamína. 
2CH.11.11	Posilnil tieto pevnosti a umiestnil v nich veliteľov i zásoby potravín, oleja a vína. 
2CH.11.12	Do každého mesta dal štíty a kopije. Veľmi ich posilnil. Patrili mu Judsko a územie Benjamína.
2CH.11.13	Kňazi a leviti, ktorí pôsobili v celom Izraeli, pridali sa k nemu z každej oblasti. 
2CH.11.14	Leviti totiž opustili svoje pastviny i svoj majetok a odišli do Judska, najmä do Jeruzalema, pretože ich Jarobeám a jeho synovia vylúčili z kňazskej služby pre Hospodina.
2CH.11.15	Ustanovil si vlastných kňazov pre výšiny a pre besov
2CH.11.16	Za nimi prišli zo všetkých izraelských kmeňov do Jeruzalema tí, čo sa úprimne rozhodli utiekať sa k Hospodinovi, Bohu Izraela, a prinášať obety jemu, Bohu svojich predkov.
2CH.11.17	Posilnili tak judské kráľovstvo a boli oporou Rechabeáma, Šalamúnovho syna, na tri roky, lebo tri roky kráčali po ceste Dávida a Šalamúna.
2CH.11.18	Rechabeám si vzal za ženu Machalat, dcéru Dávidovho syna Jerimóta a Abihajil, dcéry Izajovho syna Eliába.
2CH.11.19	Porodila mu synov Jeúša, Šemarju a Zahama. 
2CH.11.20	Po nej si vzal Maachu, dcéru Absolóna. Tá mu porodila Abiju, Attaja, Zizu a Šelomóta. 
2CH.11.21	Zo všetkých svojich žien a vedľajších žien mal Rechabeám najradšej Maachu, dcéru Absolóna. Mal osemnásť žien a šesťdesiat vedľajších žien, s ktorými splodil dvadsaťosem synov a šesťdesiat dcér. 
2CH.11.22	Abiju, syna Maachy, Rechabeám postavil do čela veliteľov, ktorí boli jeho bratmi, pretože ho chcel urobiť kráľom. 
2CH.11.23	Uvážlivo rozmiestnil ostatných svojich synov do rôznych krajov Judska a Benjamína, do všetkých opevnených miest. Zaistil im dostatok potravín a zaopatril ich množstvom žien.
2CH.12.1	Keď si Rechabeám upevnil kráľovstvo a zmocnel, opustil spolu s celým Izraelom Hospodinov zákon.
2CH.12.2	Pretože sa spreneverili Hospodinovi, vypravil sa v piatom roku vlády kráľa Rechabeáma proti Jeruzalemu egyptský kráľ Šišak 
2CH.12.3	s tisícdvesto vozmi a šesťdesiattisíc jazdcami. Ľudu, ktorý s ním prišiel z Egypta, Líbyjčanov, Sukkijcov a Kúšijcov, bolo neprehľadné množstvo. 
2CH.12.4	Dobyl opevnené mestá v Judsku a prenikol až k Jeruzalemu.
2CH.12.5	Vtedy prišiel prorok Šemaja k Rechabeámovi a k judským hodnostárom, ktorí sa pred Šišakom stiahli do Jeruzalema. Povedal im: „Takto vraví Hospodin: ‚Vy ste opustili mňa, preto i ja vás vydám do moci Šišaka.‘“
2CH.12.6	Nato sa izraelskí hodnostári i kráľ pokorili a povedali: „Hospodin je spravodlivý.“ 
2CH.12.7	Keď Hospodin videl, že sa pokorili, oslovil Šemaju: „Keďže sa pokorili, nevyhubím ich, ale im umožním záchranu, takže sa môj hnev na Jeruzalem nevyleje v osobe Šišaka. 
2CH.12.8	Budú mu však poddaní, aby poznali ten rozdiel, čo je slúžiť mne a slúžiť pozemským kráľovstvám.“ 
2CH.12.9	Keď egyptský kráľ Šišak prepadol Jeruzalem, pobral poklady Hospodinovho domu i poklady kráľovského paláca. Pobral všetko, i zlaté štíty, ktoré zhotovil Šalamún. 
2CH.12.10	Miesto nich zhotovil kráľ Rechabeám štíty bronzové a zveril ich veliteľom bežcov, ktorí strážili vchod do kráľovského paláca. 
2CH.12.11	Vždy, keď kráľ vchádzal do Hospodinovho domu, prichádzali bežci, ktorí ich niesli, a odniesli zas na strážnicu bežcov. 
2CH.12.12	Pretože sa Rechabeám pokoril, prestal sa naň Hospodin hnevať a úplne ho nezničil. I v Judsku bolo niečo dobré.
2CH.12.13	Kráľ Rechabeám pevne vládol v Jeruzaleme. Mal štyridsaťjeden rokov, keď sa stal kráľom a sedemnásť rokov vládol v Jeruzaleme, v meste, ktoré si vyvolil Hospodin spomedzi všetkých izraelských kmeňov, aby tam uložil svoje meno. Jeho matka, Ammónčanka, sa volala Naama.
2CH.12.14	Páchal zlo, pretože sa dôsledne nezaujímal o Hospodina.
2CH.12.15	Staršie i novšie udalosti Rechabeáma sú zapísané ako rodové zoznamy v Dejinách proroka Šemaju a vidca Idda. Po celé to obdobie bývali vojny medzi Rechabeámom a Jarobeámom.
2CH.12.16	Keď sa Rechabeám uložil k svojim predkom, pochovali ho v Dávidovom meste. Po ňom sa stal kráľom jeho syn Abija.
2CH.13.1	V osemnástom roku vlády kráľa Jarobeáma sa stal kráľom v Judsku Abija.
2CH.13.2	Tri roky vládol v Jeruzaleme. Jeho matka, dcéra Uríela z Gibey, sa volala Michaja. Medzi Abijom a Jarobeámom došlo k vojne. 
2CH.13.3	Abija vytiahol do boja s vojskom udatných bojovníkov, so štyristotisíc vybranými mužmi, kým Jarobeám sa vystrojil proti nemu s osemstotisíc vybranými mužmi, udatnými hrdinami.
2CH.13.4	Abija si zastal na vrchu Cemarajim v Efrajimskom pohorí a volal: „Čujte ma, Jarobeám a celý Izrael! 
2CH.13.5	Mali by ste vedieť, že Hospodin, Boh Izraela, navždy odovzdal kráľovstvo Dávidovi, jemu a jeho potomkom zmluvou soli.
2CH.13.6	Povstal však Nebátov syn Jarobeám, služobník Šalamúna, Dávidovho syna, a vzbúril sa proti svojmu pánovi.
2CH.13.7	Vtedy sa k nemu pridružili darebáci a ničomníci a ovplyvnili Šalamúnovho syna Rechabeáma, lebo bol ústupčivý mladík a nevládal im vzdorovať. 
2CH.13.8	Myslíte si teraz, že keď vás je také veľké množstvo a sú s vami zlaté teľce, ktoré vám Jarobeám zhotovil za bohov, budete môcť vzdorovať Hospodinovmu kráľovstvu, spravovanému Dávidovcami?
2CH.13.9	Či ste nevyhnali Hospodinových kňazov, Áronovcov a levitov a nenarobili si kňazov ako národy iných krajín? Veď každý, kto sa uchádzal o úrad s mladým býčkom alebo so siedmimi baranmi, stal sa kňazom toho, čo nie je Boh.
2CH.13.10	Naším Bohom je však Hospodin, ktorého sme neopustili. Kňazskú službu Hospodinovi zastávajú Áronovci a posluhujú im leviti. 
2CH.13.11	Ráno čo ráno a večer čo večer prinášajú Hospodinovi spaľované obety a voňavé kadidlo, dávajú na čistý stôl predkladané chleby a každý večer zažíhajú lampy na zlatom svietniku. My zachovávame poriadok Hospodina, nášho Boha, ale vy ste ho opustili.
2CH.13.12	Nuž, naším vodcom je Boh. Jeho kňazi dajú trúbami znamenie do útoku. Izraeliti, nebojujte proti Hospodinovi, Bohu svojich otcov, lebo nepochodíte!“
2CH.13.13	Jarobeám obchvatom previedol zálohu, aby ich napadli odzadu. Tak stáli pred Júdom a od chrbta mali zálohu. 
2CH.13.14	Keď sa Júdovci obzreli, uvideli, že im hrozí boj spredu i zozadu. Vtedy volali k Hospodinovi o pomoc, kňazi trúbili na trúby 
2CH.13.15	a judskí muži spustili bojový pokrik. Za ich pokriku Boh porazil Jarobeáma i celý Izrael pred Abijom a Júdovcami. 
2CH.13.16	Nato sa Izraeliti dali na útek pred Júdovcami a Boh im ich vydal do moci. 
2CH.13.17	Abija a jeho ľud im spôsobili zdrvujúcu porážku. Z Izraela padlo päťstotisíc vyberaných mužov. 
2CH.13.18	Vtedy boli Izraeliti pokorení a Júdovci získali odvahu, lebo sa spoliehali na Hospodina, Boha svojich otcov. 
2CH.13.19	Abija prenasledoval Jarobeáma a dobyl niektoré jeho mestá: Bétel a jeho priľahlé osady, Ješanu a jej priľahlé osady, Efrón a jeho priľahlé osady. 
2CH.13.20	Jarobeám sa za čias Abiju už nevzchopil. Potom ho Hospodin ranil tak, že zomrel.
2CH.13.21	Abijova moc vzrastala. Vzal si štrnásť žien a splodil dvadsaťdva synov a šestnásť dcér.
2CH.13.22	Ostatné Abijove príbehy, jeho skutky a reči, sú zapísané vo Výklade proroka Idda.
2CH.13.23	Keď sa Abija uložil k svojim predkom, pochovali ho v Dávidovom meste. Po ňom sa stal kráľom jeho syn Asa. Za jeho čias bol v krajine desať rokov mier.
2CH.14.1	Asa robil to, čo Hospodin, jeho Boh, uznáva za dobré a správne.
2CH.14.2	Odstránil cudzie oltáre a výšiny, rozmlátil kamenné stĺpy a postínal ašery. 
2CH.14.3	Júdovcom prikázal uctievať Hospodina, Boha svojich otcov, a riadiť sa zákonom a prikázaniami. 
2CH.14.4	Zo všetkých judských miest odstránil výšiny a kadidlové oltáre. Počas jeho vlády bol v kráľovstve mier.
2CH.14.5	V Judsku budoval opevnené mestá, lebo v krajine bol mier. V tých rokoch nevypukla proti nemu vojna, lebo Hospodin mu dožičil mier.
2CH.14.6	Júdovi povedal: „Vybudujme tieto mestá, postavme okolo nich hradby s vežami, bránami i závorami, kým je krajina naša, lebo sme sa utiekali k Hospodinovi, svojmu Bohu. Utiekali sme sa k nemu a on nám dožičí pokoj od okolia.“ Tak úspešne budovali. 
2CH.14.7	Asa mal vojsko z Júdovcov v počte tristotisíc mužov, vyzbrojených veľkým štítom a kopijou, a z Benjamínovcov v počte dvestoosemdesiattisíc mužov, ktorí používali malé štíty a luk. To všetko boli udatní hrdinovia.
2CH.14.8	Kúšijec Zerach s miliónovým vojskom a s tristo vozmi sa vypravil proti nim a dorazil až k Mareši. 
2CH.14.9	Asa vyšiel proti nemu a bojové postavenie zaujali v údolí Cefata pri Mareši. 
2CH.14.10	Asa volal k Hospodinovi, svojmu Bohu: „Hospodin, jedine ty môžeš pomôcť v boji medzi silným a bezmocným. Pomôž nám, Hospodin, Bože náš, veď na teba sa spoliehame a v tvojom mene sme nastúpili proti tomuto množstvu. Hospodin, ty si náš Boh. Proti tebe nikto neobstojí.“
2CH.14.11	V boji proti Asovi a Júdovi porazil Hospodin Kúšijcov, takže sa dali na útek. 
2CH.14.12	Asa spolu s ľudom ich prenasledovali až po Gerár. Padlo toľko Kúšijcov, že nikto z nich nezostal nažive, lebo boli rozdrvení pred Hospodinom a jeho táborom. Odniesli i veľké množstvo koristi. 
2CH.14.13	Dobyli všetky mestá v okolí Geráru, lebo na ne doľahol strach z Hospodina. Tak vyplienili všetky tie mestá, pretože v nich bolo čo plieniť. 
2CH.14.14	Zbúrali aj stany pre dobytok, odvliekli množstvo oviec i tiav a vrátili sa do Jeruzalema.
2CH.15.1	Boží duch dal vnuknutie Azarjovi, synovi Odéda. 
2CH.15.2	Ten sa postavil pred Asu a povedal mu: „Čujte ma, Asa i celý Júda a Benjamín! Hospodin bude s vami, ak vy budete s ním. Ak ho budete hľadať, dá sa vám nájsť. Ak ho však opustíte, aj on opustí vás. 
2CH.15.3	Dlho bol Izrael bez pravého Boha, bez vyučujúceho kňaza a bez zákona.
2CH.15.4	Keď sa však vo svojej biede obrátil k Hospodinovi, Bohu Izraela, a vzýval ho, dal sa mu nájsť.
2CH.15.5	Za oných čias sa nemohol nikto bezpečne pohybovať, lebo na obyvateľov všetkých krajín doľahli veľké nepokoje. 
2CH.15.6	Dochádzalo ku zrážkam medzi jednotlivými národmi a mestami, lebo ich Boh rôznym súžením uvádzal do zmätku.
2CH.15.7	Vy však buďte rozhodní a nech vám neochabujú ruky, pretože za vašu prácu dostanete odmenu.“
2CH.15.8	Keď Asa počul tieto slová, proroctvo proroka Azarju, syna Odéda, odhodlal sa odstrániť ohavné modly z celého Judska a územia Benjamína, ako i z miest, ktoré dobyl v Efrajimskom pohorí. Obnovil i oltár Hospodina, ktorý stál pred predsieňou Hospodinovho chrámu. 
2CH.15.9	Nato zhromaždil všetkých Júdovcov i Benjamínovcov a z Efrajima, Menaššeho a Šimeóna tých, čo u nich prechodne bývali. Mnohí Izraeliti totiž prešli k nemu, keď videli, že je s ním Hospodin, jeho Boh.
2CH.15.10	Zhromaždili sa v Jeruzaleme v treťom mesiaci pätnásteho roku Asovej vlády. 
2CH.15.11	Toho dňa obetovali Hospodinovi z koristi, ktorú prihnali: sedemsto dobytčiat a sedemtisíc oviec. 
2CH.15.12	Zmluvne sa zaviazali, že budú celým srdcom a celou dušou hľadať Hospodina, Boha svojich otcov.
2CH.15.13	Každý, kto by nehľadal Hospodina, Boha Izraela, mal byť usmrtený — malý či veľký, muž či žena. 
2CH.15.14	Prisahali Hospodinovi hlasito a s plesaním, za zvuku trúb a rohov. 
2CH.15.15	Všetci Júdovci sa radovali z tej prísahy, lebo prisahali celým srdcom, hľadali ho s nadšením a on sa im dal nájsť. Tak im Hospodin zaistil pokoj od okolia.
2CH.15.16	I matku Maachu pozbavil kráľ Asa postavenia vládkyne, pretože zhotovila pre Ašeru ohavnú modlu. Asa jej ohavnú modlu vyťal, dolámal a spálil v Kidrónskom údolí.
2CH.15.17	Hoci výšiny nevymizli z Izraela, Asovo srdce bolo po celý život dokonalé. 
2CH.15.18	Priniesol do Božieho domu zasvätené dary svojho otca i svoje vlastné dary: striebro, zlato a rôzne predmety. 
2CH.15.19	Až do tridsiateho piateho roku Asovej vlády nebolo vojny.
2CH.16.1	V tridsiatom šiestom roku Asovej vlády vytiahol izraelský kráľ Baša proti Judsku. Opevnil Rámu, aby znemožnil judskému kráľovi každý vojenský pohyb.
2CH.16.2	Asa vybral z pokladníc Hospodinovho domu a kráľovského paláca striebro i zlato a poslal to sýrskemu kráľovi Ben-Hadadovi, sídliacemu v Damasku, s odkazom: 
2CH.16.3	„Máme medzi sebou zmluvu, ako ju mali i naši otcovia. Tu ti posielam striebro a zlato. Zruš svoju zmluvu s izraelským kráľom Bašom, aby odtiahol odo mňa.“ 
2CH.16.4	Ben-Hadad vyhovel kráľovi Asovi a vypravil veliteľov svojho vojska proti izraelským mestám. Tí dobyli Ijón, Dán, Abél-Majim a všetky zásobovacie mestá Naftaliho. 
2CH.16.5	Keď sa to dopočul Baša, prestal opevňovať Rámu a svoju prácu zastavil. 
2CH.16.6	Nato kráľ Asa pojal všetkých Júdovcov a poodnášali z Rámy kamene i brvná, ktoré používal Baša a vybudoval z toho Gebu a Micpu.
2CH.16.7	Vtedy prišiel k judskému kráľovi Asovi videc Chanani. Povedal mu: „Pretože si sa spoľahol na sýrskeho kráľa, a nie na Hospodina, svojho Boha, uniklo ti jeho vojsko z rúk.
2CH.16.8	Nemali Kúšijci a Líbyjčania mohutné vojsko s množstvom vozov a jazdcov? Keď si sa spoľahol na Hospodina, vydal ti ich do moci.
2CH.16.9	Lebo oči Hospodina pozorujú celú zem, aby posilnil tých, čo sú mu srdcom plne oddaní. Nerozvážne si v tom postupoval, lebo odteraz budeš musieť bojovať.“
2CH.16.10	Asa sa nahneval na vidca a uvrhol ho do žalára do klady. Veľmi ho to rozzúrilo. V tom čase utláčal Asa niektorých ľudí.
2CH.16.11	Staršie i novšie Asove deje sú zapísané v Knihe judských a izraelských kráľov. 
2CH.16.12	V tridsiatom deviatom roku svojej vlády Asa vážne ochorel na nohy. No ani vo svojej chorobe nehľadal pomoc u Hospodina, ale u lekárov. 
2CH.16.13	Asa sa uložil k svojim predkom. Zomrel v štyridsiatom prvom roku svojej vlády. 
2CH.16.14	Pochovali ho v jeho hrobe, ktorý si vytesal v Dávidovom meste. Uložili ho na lôžko, plné balzamov a zmesí rôznych mastí a na jeho počesť zapálili mohutnú vatru.
2CH.17.1	Po ňom sa stal kráľom jeho syn Jošafát, ktorý rázne vystupoval proti Izraelovi.
2CH.17.2	Do všetkých opevnených judských miest rozmiestnil vojsko a zriadil posádky v Judsku a v efrajimských mestách, ktoré dobyl jeho otec Asa. 
2CH.17.3	Hospodin bol s Jošafátom, lebo chodil po počiatočných cestách svojho praotca Dávida. Neuctieval baalov,
2CH.17.4	ale Boha svojho otca, chodil v jeho prikázaniach inak ako Izrael.
2CH.17.5	Preto Hospodin upevnil pod jeho správou kráľovstvo a celý Júda Jošafáta obdarúval, takže získal veľké bohatstvo a slávu.
2CH.17.6	Keď mu na Hospodinových cestách vzrástla odvaha, odstránil z Judska výšiny a ašery.
2CH.17.7	V treťom roku svojej vlády poveril svojich hodnostárov Ben-Chajila, Obadju, Zecharju, Netaneela a Michaju vyučovať po judských mestách. 
2CH.17.8	S nimi boli leviti: Šemaja, Netanja, Zebadja, Asael, Šemiramót, Jonatán, Adonija, Tobija a Tób-Adonija a s nimi kňazi Elišama a Jorám. 
2CH.17.9	Tí vyučovali v Judsku. Mali so sebou knihu Hospodinovho zákona, pochodili po všetkých judských mestách a vyučovali ľud. 
2CH.17.10	Strach z Hospodina dopadol na všetky kráľovstvá krajín susediacich s Judskom, takže proti Jošafátovi nebojovali.
2CH.17.11	I niektorí Filištínci prinášali Jošafátovi dary a peňažný poplatok. Arabi mu privádzali stáda drobného dobytka: sedemtisícsedemsto baranov a sedemtisícsedemsto capov.
2CH.17.12	Jošafát sa čoraz viac vzmáhal. V Judsku budoval pevnosti a zásobovacie mestá. 
2CH.17.13	V judských mestách konal rozsiahle práce. V Jeruzaleme mal vojakov, udatných hrdinov. 
2CH.17.14	Toto je ich výkaz podľa rodín: Z Judska boli tisícnikmi: veliteľ Adna a s ním tristotisíc udatných hrdinov; 
2CH.17.15	jeho pobočník, veliteľ Jochanán a s ním dvestoosemdesiattisíc mužov, 
2CH.17.16	ďalší pobočník Amasja, syn Zichriho, dobrovoľne sa hlásiaci k Hospodinovi, a s ním dvestotisíc udatných hrdinov. 
2CH.17.17	Z Benjamína pochádzali: udatný hrdina Eljada a s ním dvestotisíc mužov, vyzbrojených lukom a štítom; 
2CH.17.18	jeho pobočník Jozabád a s ním stoosemdesiattisíc ozbrojených vojakov. 
2CH.17.19	Tí konali službu u kráľa, okrem tých, ktorých kráľ rozmiestnil po opevnených mestách v celom Judsku.
2CH.18.1	Jošafát mal nesmierne bohatstvo a slávu. Zošvagril sa s Achábom.
2CH.18.2	Po niekoľkých rokoch zišiel k Achábovi do Samárie. Acháb obetoval na jeho počesť a pre jeho sprievod množstvo oviec a dobytka. Pritom ho navádzal na výpravu proti Ramót-Gileádu.
2CH.18.3	Izraelský kráľ Acháb sa spýtal Jošafáta, judského kráľa: „Pôjdeš so mnou proti Ramót-Gileádu?“ Ten mu povedal: „Ja rovnako ako ty, môj ľud ako tvoj ľud, pôjdeme spolu do vojny.“ 
2CH.18.4	Jošafát však navrhol izraelskému kráľovi: „Spýtaj sa najprv na Hospodinovo slovo.“
2CH.18.5	Nato izraelský kráľ zhromaždil prorokov, spolu štyristo mužov, a spýtal sa ich: „Máme ísť do boja proti Ramót-Gileádu alebo to nechať tak?“ Povedali: „Choď, Boh ho vydá do moci kráľa.“
2CH.18.6	Jošafát sa však spýtal: „Nie je tu ešte nejaký Hospodinov prorok, na ktorého by sme sa obrátili o radu?“ 
2CH.18.7	Izraelský kráľ povedal Jošafátovi: „Je tu ešte jeden, prostredníctvom ktorého by sme sa mohli dopytovať Hospodina. Ja ho však nenávidím, lebo mi neprorokuje nič dobré, ale vždy len zlé. Je to Jimlov syn Micha.“ Jošafát poznamenal: „Nepatrí sa tak kráľovi hovoriť.“ 
2CH.18.8	Nato si izraelský kráľ zavolal jedného dvorana a prikázal mu: „Priveď hneď Jimlovho syna Michu.“ 
2CH.18.9	Izraelský kráľ a judský kráľ Jošafát sedeli každý na svojom tróne zaodiati v kráľovskom rúchu. Sedeli na humne pri vchode do Samárijskej brány a všetci proroci pred nimi prorokovali. 
2CH.18.10	Kenaanov syn Cidkija si zhotovil železné rohy a volal: „Takto vraví Hospodin: Nimi budeš klať Sýrčanov, kým ich nezničíš.“
2CH.18.11	Tak prorokovali všetci proroci: „Vyraz proti Ramót-Gileádu. Budeš mať úspech, lebo Hospodin ho vydá do moci kráľa.“
2CH.18.12	Posol, ktorý šiel po Michu, ho prehováral: „Predpovede prorokov sú jednoznačne pre kráľa priaznivé. I tvoja predpoveď musí znieť ako jedného z nich. Predpovedaj úspech.“ 
2CH.18.13	Micha však povedal: „Akože žije Hospodin, budem hovoriť len to, čo mi povie môj Boh.“ 
2CH.18.14	Keď prišiel ku kráľovi, ten sa ho spýtal: „Micha, máme sa pustiť do boja proti Ramót-Gileádu, alebo to nechať tak?“ Odpovedal: „Choďte a budete mať úspech, padnú vám do rúk.“ 
2CH.18.15	Kráľ ho však zahriakol: „Koľkokrát ťa mám zaprisahať, aby si mi v Hospodinovom mene hovoril iba pravdu?“ 
2CH.18.16	Ten na to: „Videl som všetok Izrael rozptýlený po vrchoch ako ovce bez pastiera. Hospodin povedal: ‚Tí nemajú pána! Každý sa môže pokojne vrátiť domov.‘“ 
2CH.18.17	Izraelský kráľ povedal Jošafátovi: „Nevravel som ti, že mi nebude prorokovať nič dobré, ale zlé?“ 
2CH.18.18	Ten však pokračoval: „Preto čujte slovo Hospodina: Videl som Hospodina sedieť na tróne a celé nebeské vojsko mu stálo po pravici i ľavici.
2CH.18.19	Hospodin sa spýtal: ‚Kto navedie izraelského kráľa Achába, aby šiel na výpravu a pri Ramót-Gileáde padol?‘ Odzneli rôzne návrhy. 
2CH.18.20	Tu predstúpil akýsi duch, zastal si pred Hospodinom a povedal: ‚Ja ho navediem.‘ Hospodin sa spýtal: ‚Čím?‘
2CH.18.21	Odpovedal: ‚Pôjdem a stanem sa lživým duchom v ústach všetkých jeho prorokov.‘ Povedal: ‚Tebe sa ho podarí naviesť. Choď a urob to!‘ 
2CH.18.22	Ako vidno, Hospodin vložil teraz lživého ducha do úst týchto tvojich prorokov, kým on sám ti predpovedá nešťastie.“
2CH.18.23	Tu pristúpil Kenaanov syn Cidkija, udrel Michu po líci a povedal: „Kam odišiel odo mňa Hospodinov duch, aby hovoril s tebou?“
2CH.18.24	Micha odpovedal: „To uvidíš, keď budeš pobehávať z izby do izby, aby si sa skryl.“ 
2CH.18.25	Izraelský kráľ prikázal: „Chopte sa Michu a odveďte ho späť k veliteľovi mesta Amónovi a k princovi Joášovi. 
2CH.18.26	Zahláste: Takto prikazuje kráľ: ‚Strčte ho do žalára a chovajte ho najnutnejšou dávkou chleba a vody, kým sa šťastne nevrátim.‘“
2CH.18.27	Micha však povedal: „Keby si sa šťastne vrátil, nehovoril skrze mňa Hospodin.“ Pritom dodal: „Čujte to všetci ľudia!“
2CH.18.28	Keď sa izraelský kráľ a judský kráľ Jošafát vypravili proti Ramót-Gileádu, 
2CH.18.29	navrhol izraelský kráľ Jošafátovi: „Pustím sa do boja v prestrojení, ty si však svoj odev ponechaj.“ Izraelský kráľ sa prestrojil a tak šli do boja. 
2CH.18.30	Sýrsky kráľ prikázal veliteľom svojich bojových vozov: „Neútočte proti nízko či vysoko postavenému, ale jedine proti izraelskému kráľovi.“ 
2CH.18.31	Keď zbadali velitelia bojových vozov Jošafáta, mysleli si, že je to izraelský kráľ a zaútočili proti nemu. Vtedy Jošafát skríkol, Hospodin mu pomohol a Boh ich odpútal od neho. 
2CH.18.32	Len čo zbadali velitelia bojových vozov, že to nie je izraelský kráľ, nechali ho tak. 
2CH.18.33	Tu ktosi len tak voslep vystrelil z luku a zasiahol izraelského kráľa medzi spojovacie remence a brnenie. Ten prikázal vozatajovi: „Obráť sa a vyvez ma z bojiska, lebo som ranený.“ 
2CH.18.34	V ten deň sa boj proti Sýrčanom zostril, takže izraelský kráľ musel zostať vo voze až do večera a pri západe slnka skonal.
2CH.19.1	Judský kráľ Jošafát sa šťastne vrátil domov do Jeruzalema. 
2CH.19.2	Tu ho vyhľadal videc Jehu, syn Chananiho, a povedal kráľovi Jošafátovi: „Musel si pomáhať bezbožníkovi a preukazovať lásku tým, čo nenávidia Hospodina? Preto sa na teba rozhneval Hospodin.
2CH.19.3	No našlo sa pri tebe i čosi dobré, lebo si odpratal z krajiny ašery a prejavil si úprimný záujem o Boha.“
2CH.19.4	Jošafát sídlil v Jeruzaleme. Znovu však vyšiel medzi ľud od Beér-Šeby po Efrajimské pohorie a obracal ho k Hospodinovi, Bohu svojich otcov. 
2CH.19.5	V krajine ustanovil sudcov všade po opevnených mestách Judska, a to v každom z nich. 
2CH.19.6	Sudcom prikázal: „Všímajte si svoju prácu, lebo pri súde nezastupujete človeka, ale Hospodina, ktorý je s vami pri vynášaní rozsudku.
2CH.19.7	Nech na vás spočinie bázeň pred Hospodinom. Konajte svedomite, lebo u Hospodina, nášho Boha, niet bezprávia, uprednostňovania ani úplatkárstva.“
2CH.19.8	I v Jeruzaleme ustanovil Jošafát niektorých levitov, kňazov a niektorých predákov izraelských rodín pre súd Hospodina a pre spory obyvateľov Jeruzalema.
2CH.19.9	Prikázal im: „Konajte s bázňou voči Hospodinovi, verne a oddane. 
2CH.19.10	Pri každom spore, ktorý k vám príde od vašich spolubratov, bývajúcich vo svojich mestách, vo veci prelievania krvi, zákona, prikázaní, ustanovení a právnych predpisov, upozornite ich, aby sa neprevinili voči Hospodinovi a nezastihol vás i vašich bratov jeho hnev. Pri takomto postupe budete bez viny. 
2CH.19.11	Sám hlavný kňaz Amarja bude vaším nadriadeným vo všetkých záležitostiach Hospodina a Jišmaelov syn Zebadja, vojvodca Júdovho domu, vo všetkých kráľovských veciach. Leviti vám poslúžia za úradníkov. Pustite sa smelo do práce a Hospodin nech je s tým, kto je statočný.“
2CH.20.1	Neskôr Jošafáta napadli Moábčania, Ammónčania a s nimi niektorí Meunci.
2CH.20.2	Jošafát dostal hlásenie: „Mohutný dav spoza mora a zo Sýrie sa valí proti tebe a je už v Chacecón-Tamáre, teda v Én-Gedi.“ 
2CH.20.3	Jošafát sa preľakol, dopytoval sa Hospodina a po celom Judsku vyhlásil pôst. 
2CH.20.4	Vtedy sa zhromaždili Júdovci, aby hľadali pomoc u Hospodina. I zo všetkých judských miest ho prišli vzývať.
2CH.20.5	Jošafát si zastal v zhromaždení Júdovcov a Jeruzalemčanov v Hospodinovom dome pred Novým nádvorím 
2CH.20.6	a zvolal: „Hospodin, Bože našich otcov, či nie si Bohom na nebi a či nevládneš nad kráľovstvami všetkých národov? V tvojej ruke je moc a sila, nikto ti nemôže vzdorovať.
2CH.20.7	Bože náš, či si nevyhnal spred svojho izraelského ľudu obyvateľov tejto krajiny a či si ju navždy nedal potomstvu svojho priateľa Abraháma?
2CH.20.8	V nej sa usadili a postavili v nej svätyňu tvojmu menu. Povedali si: 
2CH.20.9	‚Ak sa vyskytne nejaké zlo: meč súdu, mor či hlad a my predstúpime pred tento dom a pred teba — lebo v tomto dome prebýva tvoje meno — a budeme vo svojom trápení volať k tebe, ty nás vypočuješ a zachrániš.‘
2CH.20.10	Teraz sú tu Ammónčania, Moábčania a obyvatelia seírskeho pohoria, cez územie ktorých si Izraelu nedovolil prejsť, keď prichádzal z Egypta, ale sa im vyhol a nevyhubil ich.
2CH.20.11	Ako sa nám len odplácajú! Prišli nás vyhnať z tvojho vlastníctva, ktoré si nám pridelil. 
2CH.20.12	Bože náš, či ich nebudeš súdiť? Veď my sami nevládzeme vzdorovať tomuto úžasnému davu, ktorý tiahne proti nám, ani nevieme, čo si počať, k tebe upierame svoj zrak.“ 
2CH.20.13	Všetci Júdovci stáli pred Hospodinom i so svojimi malými deťmi, ženami a synmi.
2CH.20.14	Vtedy dal Hospodinov duch v zhromaždení vnuknutie Jachazíelovi, synovi Zecharju, syna Benaju, syna Jeíela, syna Mattanju, levitovi z Asáfovcov. 
2CH.20.15	Ten prehovoril: „Dobre počúvajte všetci Júdovci, obyvatelia Jeruzalema i kráľ Jošafát! Tak vám vraví Hospodin: ‚Nebojte sa a nedeste sa tohto mohutného davu. Nebude to boj váš, ale Boží.
2CH.20.16	Zajtra sa pustíte do nich, keď budú vystupovať cícskym svahom. Zastihnete ich na konci údolia pred jeruelskou púšťou. 
2CH.20.17	V tomto prípade nemusíte bojovať. Rozostavte sa a zostaňte stáť. Uvidíte, ako vás Hospodin zachráni. Júdovci a Jeruzalemčania, nebojte sa a nedeste sa! Zajtra vyrazíte proti nim a Hospodin bude s vami.‘“
2CH.20.18	Jošafát sa sklonil tvárou po zem a všetci Júdovci i obyvatelia Jeruzalema padli pred Hospodinom na zem a vzdávali mu poctu. 
2CH.20.19	Nato povstali leviti z Kohátovcov a Korachovcov, aby prenikavým hlasom chválili Hospodina, Boha Izraela. 
2CH.20.20	Včasráno vstali a vyrazili na Tekóanskú púšť. Pri ich odchode si Jošafát zastal a zvolal: „Počúvajte ma Júdovci, a obyvatelia Jeruzalema! Verte v Hospodina, svojho Boha, a obstojíte! Verte jeho prorokom a šťastne sa vám povedie.“
2CH.20.21	Keď sa poradil s ľudom, ustanovil Hospodinových spevákov, ktorí mu v posvätnej nádhere mali spievať chvály. Mali ísť pred ozbrojencami a prevolávať: „Ďakujte Hospodinovi, lebo naveky trvá jeho milosť!“
2CH.20.22	Len čo začali jasať a chválorečiť, nastražil Hospodin zálohy proti Ammónčanom, Moábčanom a obyvateľom seírskeho pohoria, ktorí napadli Judsko, takže utrpeli porážku.
2CH.20.23	Ammónčania a Moábčania sa totiž postavili proti obyvateľom seírskeho pohoria, aby ich zničili použitím hubiacej kliatby. 
2CH.20.24	Keď prišli Júdovci na miesto s výhľadom na púšť a pozreli sa na ten dav, videli na zemi už len mŕtvoly. Neušiel nikto. 
2CH.20.25	Potom prišiel Jošafát so svojím ľudom pobrať si korisť. Našli tam pri nich množstvo majetku, šatstva a cenných vecí. Nabrali si z toho viac, než mohli uniesť. Korisť bola taká veľká, že ju museli odnášať tri dni. 
2CH.20.26	Na štvrtý deň sa zhromaždili v údolí Beracha. Keďže tam dobrorečili Hospodinovi, dodnes sa to miesto nazýva údolím Beracha. 
2CH.20.27	Potom sa vrátili všetci judskí a jeruzalemskí muži na čele s Jošafátom radostne do Jeruzalema, lebo im Hospodin dožičil radosť z víťazstva nad nepriateľmi. 
2CH.20.28	Do Jeruzalema, k Hospodinovmu domu prišli s harfami, citarami a trúbami. 
2CH.20.29	Zdesenie z Boha ohromilo kráľovstvá všetkých krajín. Dopočuli sa totiž, že proti nepriateľom Izraela bojoval sám Hospodin. 
2CH.20.30	Jošafátovo kráľovstvo nažívalo v mieri a jeho Boh mu zaistil pokoj od okolia.
2CH.20.31	Jošafát vládol nad Judskom. Mal tridsať rokov, keď sa stal kráľom a dvadsaťpäť rokov vládol v Jeruzaleme. Jeho matka, dcéra Šilchiho, sa volala Azuba.
2CH.20.32	Chodil po ceste svojho otca Asu a nevybočil z nej. Robil to, čo Hospodin uznáva za správne. 
2CH.20.33	Výšiny však nezmizli a ľud sa svojím zmýšľaním nepridŕžal výlučne Boha svojich otcov.
2CH.20.34	Ostatné Jošafátove príbehy, staršie i novšie, sú zapísané v Dejinách Jehua, Chananiho syna, ktoré sa dostali do Knihy izraelských kráľov.
2CH.20.35	Neskôr sa spolčil judský kráľ Jošafát s izraelským kráľom Achazjom, ktorý ho navádzal na svojvoľné podujatia.
2CH.20.36	Spolčil sa s ním, aby staval zámorské lode. Stavali ich v Ecjón-Geberi. 
2CH.20.37	Eliezer, syn Dodavahua z Mareše, prorokoval proti Jošafátovi: „Pretože si sa spolčil s Achazjom, Hospodin zmarí tvoje dielo!“ Lode stroskotali a nemohli odplávať do zámoria
2CH.21.1	Keď sa Jošafát uložil k svojim predkom a bol v Dávidovom meste pochovaný, kráľom sa po ňom stal jeho syn Jorám.
2CH.21.2	Jorám mal bratov, Jošafátových synov: Azarju, Jechíela, Zecharju, Azarju, Michaela a Šefatju. Tí všetci boli synmi Jošafáta, kráľa Izraela
2CH.21.3	Otec ich štedro obdaroval striebrom, zlatom, cennosťami i opevnenými mestami v Judsku. Kráľovstvo však dal Jorámovi, pretože bol prvorodený. 
2CH.21.4	Keď Jorám prevzal po svojom otcovi kráľovstvo a upevnil si vládu, usmrtil mečom všetkých svojich bratov i niektorých izraelských hodnostárov. 
2CH.21.5	Jorám mal tridsaťdva rokov, keď sa stal kráľom, a osem rokov vládol v Jeruzaleme. 
2CH.21.6	Uberal sa cestou izraelských kráľov, podľa vzoru Achábovho domu, veď mal Achábovu dcéru za ženu. Robil, čo sa Hospodinovi nepáči. 
2CH.21.7	Hospodin však nechcel zničiť Dávidov dom pre zmluvu, ktorú s ním uzavrel, a pre svoj prísľub, že jemu a jeho potomkom navždy ponechá sviecu.
2CH.21.8	Za jeho čias sa Edóm vymanil z judského područia a nastolil si vlastného kráľa. 
2CH.21.9	Jorám sa ta vybral so svojimi veliteľmi a so všetkými bojovými vozmi. V noci zaútočil a bil Edómčanov. Tí však jeho aj veliteľov bojových vozov obkľúčili. 
2CH.21.10	Edóm sa dodnes stal nezávislým od Judska. Zároveň sa z jeho područia vymanila i Libna. To preto, že opustil Hospodina, Boha svojich otcov.
2CH.21.11	Zriaďoval aj výšiny po judských návršiach, obyvateľov Jeruzalema zvádzal na modlárstvo a Júdu na odpadlíctvo. 
2CH.21.12	Od proroka Eliáša dostal list tohto znenia: „Takto vraví Hospodin, Boh tvojho praotca Dávida: ‚Pretože si sa neuberal cestami svojho otca Jošafáta ani cestami judského kráľa Asu, 
2CH.21.13	ale si kráčal cestou izraelských kráľov, zvádzal si k modlárstvu Júdu a obyvateľov Jeruzalema podľa príkladu modlárstva Achábovho domu; aj svojich bratov z vlastnej rodiny, ktorí boli lepší než ty, si vyvraždil, 
2CH.21.14	tak i Hospodin zasadí ťažkú ranu tvojmu ľudu, tvojim synom, tvojim ženám a celému tvojmu imaniu. 
2CH.21.15	Sám sa budeš zmietať v ťažkej črevnej chorobe, kým ti od dlhotrvajúcej choroby nevyjdú vnútornosti.‘“
2CH.21.16	Hospodin vznietil proti Jorámovi nepriateľstvo Filištíncov a Arabov, čo susedili s Kúšijcami. 
2CH.21.17	Tí prepadli Judsko, vtrhli doň a odvliekli všetok majetok, ktorý sa našiel v kráľovskom paláci, aj jeho synov a ženy, takže mu okrem najmladšieho Joacháza
2CH.21.18	Po všetkom tom ho trápil Hospodin nevyliečiteľnou chorobou vnútorností. 
2CH.21.19	Po dlhšom čase, koncom druhého roka, keď prišla posledná chvíľa, vyšli mu následkom choroby vnútornosti a skonal v hrozných bolestiach. Ľud mu však nezapálil na počesť vatru ako jeho predkom. 
2CH.21.20	Kráľom sa stal ako tridsaťdvaročný a osem rokov vládol v Jeruzaleme. Odišiel bez povšimnutia. Pochovali ho v Dávidovom meste, nie však v kráľovských hroboch.
2CH.22.1	Obyvatelia Jeruzalema dosadili po ňom za kráľa jeho najmladšieho syna Achazju. Všetkých starších synov totiž vyvraždila skupina záškodníkov, ktorá s Arabmi vnikla do tábora. Tak sa stal kráľom Achazja, syn judského kráľa Joráma.
2CH.22.2	Achazja mal štyridsaťdva rokov, keď sa stal kráľom, a jeden rok vládol v Jeruzaleme. Jeho matka, Omriho dcéra, sa volala Atalja. 
2CH.22.3	I on sa uberal cestami domu Achába, lebo jeho matka mu radila, aby konal svojvoľne. 
2CH.22.4	Hospodinovi robil naprotiveň ako Achábov dom, lebo po otcovej smrti sa mu oni stali poradcami na vlastnú skazu. 
2CH.22.5	Na ich radu sa vypravil s izraelským kráľom Jorámom, synom Achába, do vojny proti sýrskemu kráľovi Chazaelovi do Ramót-Gileádu. Sýrčania Joráma zranili, 
2CH.22.6	takže sa utiahol do Jezreelu, aby sa hojil z rán, ktoré utŕžil v Ráme
2CH.22.7	Riadením Božím však návšteva u Joráma prispela k Achazjovmu pádu. Počas návštevy vyšiel s Jorámom do boja proti Jehuovi, synovi Nimšiho, ktorého pomazal Hospodin na vyhubenie Achábovho domu.
2CH.22.8	Keď Jehu vykonával súd nad Achábovým domom, našiel judských hodnostárov a synovcov Achazjových, ktorí mu slúžili, a vyvraždil ich.
2CH.22.9	Potom pátral po Achazjovi. Toho dolapili, keď sa skrýval v Samárii. Priviedli ho k Jehuovi a zabili. Pochovali ho však, lebo povedali: „Bol synom Jošafáta, ktorý hľadal Hospodina celým srdcom.“ V Achazjovej rodine nemal kto prevziať kráľovstvo.
2CH.22.10	Keď Achazjova matka Atalja videla, že jej syn zomrel, rozhodla sa vyhubiť všetko potomstvo judského kráľovského domu.
2CH.22.11	Ale kráľova dcéra Jošabat vzala Joáša, Achazjovho syna, uniesla ho spomedzi kráľovských synov, určených na smrť, a umiestnila ho i s jeho dojkou v spálni. Tam ho Jošabat, dcéra kráľa Joráma a žena kňaza Jojadu, pretože bola Achazjovou sestrou, ukrývala pred Ataljou, aby ho nemohla zabiť. 
2CH.22.12	Skrýval sa u nich v Božom dome šesť rokov, kým Atalja vládla v krajine.
2CH.23.1	V siedmom roku sa Jojada rozhodol konať. Pribral si stotníkov Azarju, syna Jerocháma, Jišmaela, syna Jochanána, Azarju, syna Obéda, Maaseju, syna Adaju a Elišafáta, syna Zichriho, aby uzavreli zmluvu.
2CH.23.2	Tí pochodili po Judsku, zhromaždili zo všetkých judských miest levitov i predákov izraelských rodín a prišli do Jeruzalema. 
2CH.23.3	Celé to zhromaždenie uzavrelo v Božom dome zmluvu s kráľom. Jojada im povedal: „Tu máte kráľovho syna! Ujme sa vlády, ako hovoril Hospodin o Dávidovom potomstve.
2CH.23.4	Toto vykonáte: Tretina z vás, z kňazov a levitov, ktorí nastupujú v sobotu do služby, bude strážiť prahy, 
2CH.23.5	tretina zostane v kráľovskom paláci a tretina pri Základovej bráne. Ostatný ľud zostane na nádvoriach Hospodinovho domu. 
2CH.23.6	Nikto nesmie doň vstúpiť, jedine kňazi a leviti v službe. Tí môžu vstúpiť, lebo sú posvätení. Všetok ľud nech sa riadi Hospodinovou úpravou. 
2CH.23.7	Leviti obklopia kráľa, každý so zbraňou v ruke. Keby niekto nepovolaný vošiel do chrámu, príde o život. Oni budú sprevádzať kráľa, keď bude vchádzať i keď bude vychádzať.“ 
2CH.23.8	Leviti a všetci Júdovci vykonali všetko presne tak, ako prikázal kňaz Jojada. Každý si vzal svojich mužov, ktorí v sobotu nastúpili do služby, ako aj tých, čo z nej v sobotu odchádzali, lebo kňaz Jojada tie kňazské triedy neprepustil. 
2CH.23.9	Kňaz Jojada nato rozdal stotníkom kopije, malé i veľké štíty po kráľovi Dávidovi, čo boli v Božom dome. 
2CH.23.10	Všetok ľud s kopijami v rukách rozostavil okolo kráľa od južnej po severnú stranu domu, k oltáru a ku chrámu. 
2CH.23.11	Nato vyviedli kráľovho syna, nasadili mu korunu a odznak moci a vyhlásili ho za kráľa. Jojada a jeho synovia ho pomazali a prevolávali: „Nech žije kráľ!“
2CH.23.12	Keď Atalja začula krik ľudu, ktorý sa valil a oslavoval kráľa, pobrala sa za ním do Hospodinovho domu. 
2CH.23.13	A čo nevidí: Kráľ stojí na podstavci pri vchode, hodnostári i trubači pri kráľovi a všetok prostý ľud sa veselí a vytrubuje. Speváci s hudobnými nástrojmi dávali znamenie na oslavu. Vtedy si Atalja roztrhla šaty a zvolala: „Zrada, zrada!“ 
2CH.23.14	Kňaz Jojada prikázal stotníkom, veliacim vojsku: „Vyveďte ju von spomedzi zoradených vojakov a kto by ju nasledoval, zomrie mečom.“ Kňaz totiž povedal: „Neusmrcujte ju v Hospodinovom dome!“ 
2CH.23.15	Nato ju zatkli, odviedli ku vchodu Konskej brány kráľovského paláca a tam ju usmrtili.
2CH.23.16	Potom sa Jojada zmluvne zaviazal, že on, všetok ľud a kráľ budú Hospodinovým ľudom.
2CH.23.17	Všetok ľud vtrhol do Baalovho domu a zbúral ho. Jeho oltáre a modly roztrieskali a Baalovho kňaza Mattána zabili pred oltármi. 
2CH.23.18	Jojada zveril dozor nad Hospodinovým domom léviovským kňazom, ktorých zadelil Dávid na službu v Hospodinovom dome. Mali prinášať spaľované obety, ako je to napísané v zákone Mojžišovom, radostne a za spevu, ako to nariadil Dávid.
2CH.23.19	K bránam Hospodinovho domu ustanovil vrátnikov, aby nikto niečím znečistený nemohol vojsť dnu. 
2CH.23.20	Potom vzal so sebou stotníkov, urodzených, významné osobnosti i všetok pospolitý ľud a odviedol kráľa z Hospodinovho domu. Keď prešli Vyšnou bránou do kráľovského paláca, posadili kráľa na trón. 
2CH.23.21	Všetok ľud v krajine sa radoval a mesto sa upokojilo. Atalju však usmrtili mečom.
2CH.24.1	Joáš mal sedem rokov, keď sa stal kráľom, a štyridsať rokov vládol v Jeruzaleme. Jeho matka pochádzala z Beér-Šeby a volala sa Cibja.
2CH.24.2	Kým kňaz Jojada žil, Joáš robil to, čo Hospodin uznáva za správne. 
2CH.24.3	Jojada mu vybral dve ženy, takže splodil synov a dcéry. 
2CH.24.4	Neskôr sa Joáš rozhodol obnoviť Hospodinov dom. 
2CH.24.5	Zhromaždil kňazov a levitov a prikázal im: „Vyjdite do judských miest a vyberajte od celého Izraela každoročne peniaze na opravu domu svojho Boha. So zbierkou sa poponáhľajte!“ No leviti sa neponáhľali. 
2CH.24.6	Kráľ predvolal hlavného kňaza Jojadu a spýtal sa ho: „Prečo si nepožadoval od levitov, aby odvádzali z Judska a Jeruzalema poplatok stanovený Hospodinovým služobníkom Mojžišom a zhromaždením Izraela pre stan svedectva?
2CH.24.7	Veď bezbožnica Atalja a jej synovia vtrhli do Božieho domu a všetky zasvätené dary Hospodinovho domu zneužili pre baalov.“
2CH.24.8	Na kráľov príkaz zhotovili jednu truhlicu a postavili ju vonku pri bráne Hospodinovho domu. 
2CH.24.9	Potom zverejnili po Judsku a Jeruzaleme, aby sa odvádzal Hospodinovi poplatok, ktorý na púšti pre Izrael určil Boží služobník Mojžiš. 
2CH.24.10	Všetci hodnostári i všetok ľud radi prispievali a hádzali peniaze do truhlice, kým sa nenaplnila. 
2CH.24.11	Vždy, keď kráľ prikázal levitom, preniesli truhlicu na kráľovský dozorný úrad. Keď sa zistilo, že je v nej veľa peňazí, dostavil sa kráľov pisár a zástupca hlavného kňaza, truhlicu vyprázdnili a vrátili na jej miesto. Tak to robili pravidelne a nazbierali veľa peňazí. 
2CH.24.12	Kráľ a Jojada ich potom dávali vedúcemu robotníkov, ktorí pracovali v Hospodinovom dome. Na obnove a oprave Hospodinovho domu sa podieľali kamenári, tesári, ako i kováči železa a bronzu. 
2CH.24.13	Robotníci sa pustili do práce a dielo ich zásluhou napredovalo. Boží dom uviedli do pôvodného stavu a spevnili ho. 
2CH.24.14	Keď boli hotoví, priniesli zvyšok peňazí pred kráľa a Jojadu. Použili ich na vybavenie Hospodinovho domu: na bohoslužobné a obetné predmety, na misy, zlatý a strieborný riad. Kým Jojada žil, v Hospodinovom dome sa pravidelne prinášali spaľované obety.
2CH.24.15	Jojada zostarol a vo vysokom veku zomrel. V čase úmrtia mal stotridsať rokov. 
2CH.24.16	Pochovali ho v Dávidovom meste pri kráľoch, lebo urobil veľa dobrého pre Izrael, pre Boha a jeho chrám.
2CH.24.17	Po Jojadovej smrti prišli judskí hodnostári vzdať kráľovi poctu. Kráľ im vyhovel. 
2CH.24.18	Nato opustili dom Hospodina, Boha svojich otcov, a slúžili ašerám a modlám. Pre túto ich vinu postihol Boží hnev Judsko a Jeruzalem. 
2CH.24.19	Vysielal k nim prorokov, aby ich obracali k Hospodinovi, ale neposlúchli, ani keď im hrozili. 
2CH.24.20	Vtedy dal Boží duch vnuknutie Zecharjovi, synovi kňaza Jojadu. Ten sa postavil pred ľud a dohováral mu: „Takto vraví Boh: ‚Prečo prestupujete Hospodinove prikázania? Nebude sa vám dariť, lebo ste opustili Hospodina a on opustí vás.‘“
2CH.24.21	Vzbúrili sa však proti nemu a na kráľov príkaz ho na nádvorí Hospodinovho domu ukameňovali. 
2CH.24.22	Kráľ Joáš zabudol na dobrodenie, ktoré mu preukázal Zecharjov otec Jojada a zavraždil mu syna. Ten, keď umieral, zvolal: „Nech na to Hospodin pohliadne a odplatí!“
2CH.24.23	Asi o rok vytiahlo proti nemu sýrske vojsko. Vtrhlo do Judska a Jeruzalema, vyhubilo medzi ľudom všetkých jeho hodnostárov a všetku korisť poslali kráľovi do Damasku.
2CH.24.24	Hoci sýrske vojsko prišlo len so skromným počtom mužov, Hospodin im vydal do moci oveľa väčšie vojsko. To preto, že opustili Hospodina, Boha svojich otcov. Tak vykonali súd nad Joášom. 
2CH.24.25	Keď od neho odtiahli a zanechali ho ťažko raneného, vzbúrili sa proti nemu vlastní služobníci pre vraždu syna kňaza Jojadu a zabili ho na lôžku. Keď zomrel, pochovali ho v Dávidovom meste, nie však v kráľovských hroboch.
2CH.24.26	Títo sa proti nemu vzbúrili: Zabád, syn Ammónčanky Šimeat, a Jozabád, syn Moábčanky Šimrít. 
2CH.24.27	O jeho synoch, o výške ním zavedeného poplatku a o celkovej oprave Božieho domu sú záznamy vo Výklade Knihy kráľov. Po ňom sa stal kráľom jeho syn Amacja.
2CH.25.1	Amacja mal dvadsaťpäť rokov, keď sa stal kráľom a dvadsaťdeväť rokov vládol v Jeruzaleme. Jeho matka, Jeruzalemčanka, sa volala Joaddán.
2CH.25.2	Robil to, čo Hospodin uznáva za správne, no nie celým srdcom. 
2CH.25.3	Len čo si upevnil v kráľovstve moc, povraždil tých svojich služobníkov, ktorí mu zabili otca, kráľa.
2CH.25.4	Ich synov však neusmrtil, a to podľa zákona Mojžišovej knihy, kde Hospodin prikazuje: „Nezomrú otcovia za synov ani synovia za otcov, ale každý zomrie za svoj hriech.“
2CH.25.5	Amacja zvolal Júdovcov a ustanovil podľa ich rodín tisícnikov a stotníkov pre všetkých Júdovcov a Benjamínovcov. Keď ich spočítal od dvadsaťročných nahor, zistil, že ich je tristotisíc vybraných bojovníkov, vyzbrojených kopijou a štítom. 
2CH.25.6	Z Izraela si najal za sto talentov striebra stotisíc udatných hrdinov. 
2CH.25.7	Tu prišiel k nemu nejaký Boží muž a povedal: „Kráľ, izraelské vojsko nesmie tiahnuť s tebou, lebo Hospodin nie je s Izraelom ani so žiadnym Efrajimovcom. 
2CH.25.8	Choď len sám a pusti sa smelo do boja, inak ti Boh môže spôsobiť pád pred nepriateľom! Pretože Boh má moc pomáhať i spôsobovať pád.“ 
2CH.25.9	Amacja sa spýtal Božieho muža: „Čo však bude so sto talentmi, ktoré som vynaložil na oddiel Izraelitov?“ Boží muž odpovedal: „Hospodin ti môže dať oveľa viac.“ 
2CH.25.10	Nato Amacja vyradil vojakov oddielu, ktorý k nemu prišiel z Efrajima, aby sa pobrali domov. Tí sa na Júdovcov veľmi rozhnevali a nazlostení sa vrátili domov. 
2CH.25.11	Amacja odvážne viedol svoj ľud. Odišiel do Soľného údolia, kde pobil desaťtisíc Seírčanov. 
2CH.25.12	Júdovci zajali i desaťtisíc živých ľudí. Tých vyviedli na vrchol skaly a pozhadzovali ich odtiaľ, takže sa všetci rozdrúzgali. 
2CH.25.13	Príslušníci oddielu, ktorý Amacja vylúčil z účasti na bojovej výprave, plienili po judských mestách od Samárie po Bét-Chorón. Tritisíc mužov pobili a získali bohatú korisť.
2CH.25.14	Keď sa neskôr Amacja po víťazstve nad Edómčanmi vrátil, priniesol si sošky seírskych božstiev, postavil si ich, klaňal sa pred nimi a pálieval im kadidlo. 
2CH.25.15	Vtedy sa rozhneval Hospodin na Amacju a poslal k nemu proroka, ktorý mu vyčítal: „Prečo sa utiekaš k božstvám ľudu, ktoré nemohli zachrániť z tvojej moci svoj vlastný ľud?“ 
2CH.25.16	Kým ešte hovoril, zahriakol ho kráľ: „Urobili sme ťa vari kráľovským poradcom? Prestaň! Prečo ťa majú zabiť?“ Prorok prestal, no ešte dodal: „Viem, že Boh rozhodol o tvojej skaze, pretože si to urobil a neposlúchol si moju radu.“
2CH.25.17	Judský kráľ Amacja mal poradu. Po nej odkázal izraelskému kráľovi Joášovi, synovi Joacháza, syna Jehua: „Poďme si zmerať sily!“ 
2CH.25.18	Izraelský kráľ Joáš odkázal judskému kráľovi Amacjovi: „Bodliak na Libanone vyzval libanonský céder: ‚Daj svoju dcéru môjmu synovi za ženu!‘ Prebehla tade divá zver, čo je na Libanone, a pošliapala bodliak.
2CH.25.19	Myslíš si: ‚Porazil som Edóm.‘ Teraz si namyslený a slávybažný. Len zostaň doma! Prečo sa rútiš do záhuby a privolávaš pád sebe i Judsku?“ 
2CH.25.20	Amacja však neposlúchol. Stalo sa to riadením Božím, aby ich vydal do moci Joášovej, pretože sa utiekali k edómskym božstvám. 
2CH.25.21	Tak vytiahol izraelský kráľ Joáš a došlo k stretnutiu s judským kráľom Amacjom v judskom Bét-Šemeši. 
2CH.25.22	Júdovci utrpeli od Izraelitov porážku a každý ušiel do svojich stanov. 
2CH.25.23	Izraelský kráľ Joáš zajal v Bét-Šemeši judského kráľa Amacju, syna Joáša, syna Joacháza, a dovliekol ho do Jeruzalema. Pritom zbúral hradby Jeruzalema od Efrajimskej brány po Nárožnú bránu v dĺžke štyristo lakťov. 
2CH.25.24	Pobral všetko zlato, striebro, všetky predmety, čo sa našli v Božom dome pri Obéd-Edómovi, poklady kráľovského paláca i rukojemníkov, a vrátil sa do Samárie.
2CH.25.25	Judský kráľ Amacja, syn Joáša, žil po smrti izraelského kráľa Joáša, syna Joacháza ešte pätnásť rokov. 
2CH.25.26	Ostatné Amacjove príbehy, staršie i novšie, sú zapísané v Knihe judských a izraelských kráľov. 
2CH.25.27	Odvtedy, ako Amacja odpadol od Hospodina, zosnovali proti nemu v Jeruzaleme sprisahanie. Ušiel preto do Lachíša. Poslali však za ním do Lachíša a tam ho zabili.
2CH.25.28	Potom ho previezli na koňoch a pochovali pri jeho predkoch v hlavnom meste Judska.
2CH.26.1	Všetok ľud Judska vzal Uzziju, ktorý mal šestnásť rokov, a dosadil ho za kráľa po jeho otcovi Amacjovi.
2CH.26.2	On vybudoval Elót a pripojil ho k Judsku potom, keď sa kráľ Amacja uložil k svojim predkom. 
2CH.26.3	Uzzija sa stal ako šestnásťročný kráľom a päťdesiatdva rokov vládol v Jeruzaleme. Jeho matka, Jeruzalemčanka, sa volala Jecholja. 
2CH.26.4	Robil to, čo Hospodin uznáva za správne, celkom tak, ako robil jeho otec Amacja.
2CH.26.5	Za čias Zecharju, ktorý rozumel Božím videniam, hľadal Boha. Kým hľadal Hospodina, doprial mu Boh úspech.
2CH.26.6	Pustil sa do boja proti Filištíncom, zbúral hradby Gatu, Jabne, Ašdódu a vybudoval mestá v oblasti Ašdódu a medzi Filištíncami. 
2CH.26.7	Boh mu pomáhal proti Filištíncom, proti Arabom, ktorí bývali v Gúr-Baale a proti Meuncom. 
2CH.26.8	Ammónčania odvádzali Uzzijovi poplatok a povesť o ňom prenikla až po oblasť Egypta, lebo sa stal mimoriadne mocným. 
2CH.26.9	Uzzija budoval veže v Jeruzaleme: Na Nárožnej bráne, na Údolnej bráne i na rohu a spevnil ich. 
2CH.26.10	Vybudoval i veže na púšti a vyhĺbil i veľa cisterien, pretože mal na Nížine a na Rovine veľa stád, oráčov i vinárov v horských oblastiach a v sadoch, pretože mal rád pôdu.
2CH.26.11	Uzzija mal i vojsko vycvičené na boj, pripravené vyraziť v útvaroch podľa počtu, ako ho zaznačil pisár Jeíel a úradník Maaseja pod dohľadom Chananju, ktorý patril ku kráľovským hodnostárom. 
2CH.26.12	Celkový počet rodinných predákov bol dvetisícšesťsto udatných hrdinov. 
2CH.26.13	Ich veleniu podliehalo vojsko v sile tristosedemtisícpäťsto bojovníkov, ktorí údernou mocou mali pomáhať kráľovi proti nepriateľom. 
2CH.26.14	Celé to vojsko Uzzija vyzbrojil štítmi, kopijami, prilbami, brnením, lukmi a kamením do prakov. 
2CH.26.15	V Jeruzaleme zhotovil dômyselne zostavené stroje, ktoré mali na vežiach a cimburí slúžiť na vrhanie šípov a veľkých kameňov. Povesť o ňom sa rozšírila ďaleko, lebo sa mu dostalo predivnej pomoci, takže sa stal mocným.
2CH.26.16	No keď sa stal mocným, natoľko spyšnel, že ho to zahubilo. Spreneveril sa Hospodinovi, svojmu Bohu tým, že vstúpil do jeho chrámu, aby na kadidlovom oltári pálil kadidlo.
2CH.26.17	Azarja a s ním osemdesiat Hospodinových kňazov, udatných mužov, vošlo za ním. 
2CH.26.18	Vzopreli sa kráľovi Uzzijovi a upozornili ho: „Uzzija, páliť kadidlo Hospodinovi neprichodí tebe, ale na to vysväteným kňazom Áronovcom. Opusti svätyňu, lebo si sa spreneveril, a neposlúži ti to na slávu u Hospodina, Boha.“
2CH.26.19	Uzzija držal kadidelnicu na pálenie kadidla a nazlostil sa. Keď sa na kňazov rozhneval, objavilo sa mu na čele malomocenstvo za prítomnosti kňazov v Hospodinovom dome pri kadidlovom oltári. 
2CH.26.20	Keď sa k nemu hlavný kňaz Azarja a ostatní kňazi obrátili, zistili mu na čele malomocenstvo. Ihneď ho odtiaľ vykázali, ba i sám sa ponáhľal vyjsť, lebo ho ranil Hospodin. 
2CH.26.21	Kráľ Uzzija ostal malomocný až do smrti. Ako malomocný býval v osobitnom dome. Bol totiž vylúčený z Hospodinovho domu. Jeho syn Jotám dozeral na kráľovský palác a spravoval ľud krajiny.
2CH.26.22	Ostatné Uzzijove príbehy, staršie i novšie, opísal Amócov syn, prorok Izaiáš.
2CH.26.23	Keď sa Uzzija uložil k svojim predkom, pochovali ho k nim na poli pri kráľovských hroboch, lebo sa hovorilo, že bol malomocný. Po ňom sa stal kráľom jeho syn Jotám.
2CH.27.1	Jotám mal dvadsaťpäť rokov, keď sa stal kráľom a šestnásť rokov vládol v Jeruzaleme. Jeho matka, Cadókova dcéra, sa volala Jeruša.
2CH.27.2	Robil to, čo uznáva Hospodin za správne, celkom tak, ako robil jeho otec Uzzija, ibaže nevstúpil do Hospodinovho chrámu. Ľud však žil ďalej v skazenosti.
2CH.27.3	On vybudoval Hornú bránu Hospodinovho domu a rozsiahle práce konal na hradbe Ófelu. 
2CH.27.4	V Judskom pohorí budoval mestá a v zalesnených krajoch staval pevnosti a veže.
2CH.27.5	Bojoval proti kráľovi Ammónčanov a premohol ich, takže mu v tom roku Ammónčania odviedli sto talentov striebra, desaťtisíc kórov pšenice a desaťtisíc kórov jačmeňa. Toľko mu odvádzali Ammónčania v druhom i treťom roku. 
2CH.27.6	Jotám sa vzmáhal, pretože zotrvával na svojich životných cestách pred Hospodinom, svojím Bohom.
2CH.27.7	Ostatné Jotámove príbehy, všetky jeho boje a výpravy sú zapísané v Knihe izraelských a judských kráľov. 
2CH.27.8	Mal dvadsaťpäť rokov, keď sa stal kráľom, a šestnásť rokov vládol v Jeruzaleme. 
2CH.27.9	Keď sa Jotám uložil k svojim predkom, pochovali ho v Dávidovom meste. Po ňom sa stal kráľom jeho syn Acház.
2CH.28.1	Acház mal dvadsať rokov, keď sa stal kráľom, a šestnásť rokov vládol v Jeruzaleme. Nerobil však to, čo uznáva Hospodin za správne, ako jeho praotec Dávid,
2CH.28.2	lež uberal sa cestami izraelských kráľov, ba i modly ulial pre baalov. 
2CH.28.3	Pálil tymian v údolí Ben-Hinnóm a dal si upáliť synov podľa ohavností národov, ktoré Hospodin vyhnal spred Izraelitov.
2CH.28.4	Obetoval a pálil tymian na výšinách, na kopcoch a pod každým zeleným stromom.
2CH.28.5	Preto ho vydal Hospodin, jeho Boh, do moci kráľa Sýrčanov. Tí ho porazili, zmocnili sa veľkého počtu zajatcov a odvliekli ich do Damasku. Padol i do moci izraelského kráľa, ktorý mu pripravil zdrvujúcu porážku. 
2CH.28.6	Remaljov syn Pekach pobil v Judsku za jediný deň stodvadsaťtisíc zdatných vojakov. To preto, že opustili Hospodina, Boha svojich otcov. 
2CH.28.7	Efrajimský hrdina Zichri zavraždil princa Maaseju, ďalej predstaveného paláca Azrikáma a kráľovho zástupcu Elkanu. 
2CH.28.8	Izraeliti odvliekli od svojich bratov do zajatia dvestotisíc žien, synov a dcér. Nazbíjali si u nich i značnú korisť a odniesli ju do Samárie.
2CH.28.9	Tam bol Hospodinov prorok menom Odéd, ktorý predstúpil pred vojsko, čo vchádzalo do Samárie. Povedal im: „Iste sa rozhneval Hospodin, Boh vašich otcov, na Júdovcov, keď vám ich vydal do moci. Vy ste ich však vraždili tak zúrivo, že sa to dostalo až do neba.
2CH.28.10	Zamýšľate podrobiť si Júdovcov a Jeruzalemčanov za otrokov a otrokyne. Tým ste sa sami previnili proti Hospodinovi, svojmu Bohu. 
2CH.28.11	Poslúchnite ma teda a prepustite svojich zajatcov, ktorých ste vzali svojim bratom, inak pocítite páľavu Hospodinovho hnevu.“ 
2CH.28.12	Tu vyšli niektorí efrajimskí vodcovia: Jochanánov syn Azarja, Mešillemótov syn Berechja, Šallúmov syn Jechizkija a Chadlajov syn Amasa oproti tým, čo sa vracali z výpravy. 
2CH.28.13	Povedali im: „Nevoďte sem zajatcov. Mohli by ste sa tým previniť proti Hospodinovi, ba ešte rozmnožiť svoje hriechy a previnenia. Aj tak máme mnoho vín a páľava hnevu dolieha na Izrael.“ 
2CH.28.14	Ozbrojenci sa nato v prítomnosti hodnostárov a celého zhromaždenia vzdali zajatcov a koristi. 
2CH.28.15	Zvlášť vymenovaní muži povstali, ujali sa zajatcov a z koristi zaodeli všetkých nahých. Keď ich zaodeli, zaobuli, nakŕmili, napojili a ošetrili masťou, previezli všetkých vyčerpaných na osloch do Jericha, mesta paliem, k ich rodákom a vrátili sa do Samárie.
2CH.28.16	V tom čase sa uchádzal kráľ Acház o pomoc u asýrskych kráľov. 
2CH.28.17	Zároveň vtrhli Edómčania, prepadli Júdovcov a odviedli si zajatcov. 
2CH.28.18	Filištínci zase pustošili na Nížine i v judskom Negeve mestá a dobyli Bét-Šemeš, Ajalón, Gederót, Socho s príslušnými osadami, Timnu s príslušnými osadami, Gimzo s príslušnými osadami a usadili sa tam.
2CH.28.19	Hospodin totiž pokoril Judsko pre Acháza, izraelského
2CH.28.20	Tu pritiahol k nemu asýrsky kráľ Tiglat-Pileser, ktorý mu miesto pomoci priniesol útlak. 
2CH.28.21	Hoci Acház vydrancoval Hospodinov dom, palác kráľa i hodnostárov a odovzdal to asýrskemu kráľovi, nepomohlo mu to. 
2CH.28.22	V tiesnivom položení sa kráľ Acház ešte viac spreneveroval Hospodinovi tým, 
2CH.28.23	že obetoval bohom Damasku, ktorí ho porazili. Povedal si: „Keďže bohovia sýrskych kráľov svojim pomohli, budem im obetovať, aby pomohli i mne.“ Tí však spôsobili jemu i celému Izraelu pád. 
2CH.28.24	Acház pozbieral predmety Božieho domu a roztĺkol ich. Uzamkol dvere Hospodinovho domu a na každom nároží v Jeruzaleme si urobil oltáre. 
2CH.28.25	V každom judskom meste zriadil výšiny, aby sa pálilo kadidlo iným bohom, čím urážal Hospodina, Boha svojich otcov.
2CH.28.26	Ostatné jeho príbehy i všetky jeho podujatia, staršie i novšie, sú zapísané v Knihe judských a izraelských kráľov. 
2CH.28.27	Keď sa Acház uložil k svojim predkom, pochovali ho v meste Jeruzalem, no do hrobov izraelských kráľov ho nevložili. Po ňom sa stal kráľom jeho syn Chizkija.
2CH.29.1	Chizkija mal dvadsaťpäť rokov, keď sa stal kráľom, a dvadsaťdeväť rokov vládol v Jeruzaleme. Jeho matka, Zecharjova dcéra, sa volala Abija.
2CH.29.2	Robil to, čo uznával Hospodin za správne, celkom tak, ako to robieval jeho praotec Dávid. 
2CH.29.3	V prvom mesiaci prvého roka svojej vlády otvoril dvere Hospodinovho domu a opravil ich. 
2CH.29.4	Priviedol kňazov a levitov, zhromaždil ich na východnom nádvorí 
2CH.29.5	a povedal im: „Čujte ma, leviti! Teraz sa posväťte, posväťte i dom Hospodina, Boha svojich otcov, a povynášajte nečistotu zo svätyne.
2CH.29.6	Veď naši otcovia sa spreneverili, robili Hospodinovi, nášmu Bohu, naprotiveň, opustili ho, odvrátili si tvár od príbytku Hospodina a otočili sa mu chrbtom. 
2CH.29.7	Uzavreli i dvere do predsiene, pozhášali lampy, nepálili kadidlo a neprinášali spaľované obety vo svätyni Boha Izraela. 
2CH.29.8	Preto sa Hospodin rozhneval na Judsko i Jeruzalem a urobil ich predmetom hrôzy, zdesenia a posmechu, ako to sami vidíte. 
2CH.29.9	Preto padli naši otcovia mečom a naši synovia, naše dcéry a naše ženy sú v zajatí.
2CH.29.10	Teraz zamýšľam uzavrieť zmluvu s Hospodinom, Bohom Izraela, aby od nás odvrátil svoj prudký hnev. 
2CH.29.11	Nebuďte teda ľahostajní, synovia moji, lebo vás si vyvolil Hospodin, aby ste stáli pred ním a slúžili mu. Máte byť jeho služobníkmi a páliť mu kadidlo.“
2CH.29.12	Tu sa pustili do diela leviti. Z Kohátovcov: Machat, syn Amasaja a Joel, syn Azarju. Z Merariovcov: Kíš, syn Abdiho, a Azarja, syn Jehallelela. Z Geršónovcov: Joách, syn Zimmu a Eden, syn Joácha. 
2CH.29.13	Z Elicafánovcov: Šimri a Jeíel. Z Asáfovcov: Zecharja a Mattanja. 
2CH.29.14	Z Hemánovcov: Jechíel a Šimei. Z Jedutúnovcov: Šemaja a Uzzíel. 
2CH.29.15	Keď zhromaždili svojich bratov, posvätili sa a prišli na kráľov príkaz podľa Hospodinových slov vyčistiť jeho dom. 
2CH.29.16	Kňazi vošli dovnútra Hospodinovho domu, aby ho vyčistili. Všetku nečistotu, čo našli v Hospodinovom chráme, povynášali na jeho nádvorie. Leviti to prevzali a odniesli k potoku Kidrón. 
2CH.29.17	S posväcovaním začali v prvý deň prvého mesiaca a na ôsmy deň toho istého mesiaca sa dostali k Hospodinovej predsieni. Osem dní posväcovali Hospodinov dom a šestnásteho dňa prvého mesiaca boli hotoví. 
2CH.29.18	Potom navštívili kráľa Chizkiju a hlásili: „Vyčistili sme celý Hospodinov dom, oltár na spaľované obety s celým zariadením, stôl na predkladané chleby s celým príslušenstvom. 
2CH.29.19	Všetky predmety, ktoré zavrhol kráľ Acház za svojej vlády, keď sa stal odpadlíkom od Boha, sme upratali a posvätili. Je to pred Hospodinovým oltárom.“
2CH.29.20	Včasráno zhromaždil kráľ Chizkija hodnostárov mesta a vyšiel do Hospodinovho domu. 
2CH.29.21	Nato priviedol sedem býčkov, sedem baranov, sedem jahniat a sedem capov ako obetu za hriech, a to za kráľovstvo, za svätyňu a za Judsko. Áronovcom, kňazom, prikázal obetovať na Hospodinovom oltári. 
2CH.29.22	Vtedy porážali dobytok, kňazi zachytávali krv a kropili ňou oltár. Zabíjali aj barany a krvou kropili oltár, zabíjali jahňatá a kropili krvou oltár. 
2CH.29.23	Potom priviedli pred kráľa a zhromaždenie capy ako obetu za hriech a položili na ne ruky.
2CH.29.24	Kňazi ich zabíjali a ich krv prinášali na oltár ako obetu za hriech na zmierenie pre celý Izrael, lebo kráľ prikázal priniesť spaľovanú obetu a obetu za hriech pre celý Izrael. 
2CH.29.25	Do Hospodinovho domu postavil levitov s cimbalmi, harfami a citarami podľa príkazu Dávida, kráľovho vidca Gáda a proroka Nátana. Lebo tak to odkázal Hospodin po svojich prorokoch.
2CH.29.26	Leviti stáli s dávidovskými hudobnými nástrojmi a kňazi s trúbami. 
2CH.29.27	Chizkija dal priniesť na oltár spaľovanú obetu. Súčasne so spaľovanou obetou zaznela pieseň Hospodinovi a zvučali trúby za sprievodu hudobných nástrojov izraelského kráľa Dávida.
2CH.29.28	Celé to zhromaždenie vzdávalo poctu, znel spev a zvučali trúby. To všetko trvalo, kým sa neskončila spaľovaná obeta. 
2CH.29.29	Keď sa skončili spaľované obety, kráľ i všetci prítomní pokľakli a klaňali sa. 
2CH.29.30	Kráľ Chizkija s hodnostármi prikázal levitom predniesť Hospodinovi chválospev na slová Dávida a vidca Asáfa. Tí radostne spievali chválospev, pokľakli a klaňali sa.
2CH.29.31	Potom vyhlásil Chizkija: „Teraz ste spôsobilí na službu Hospodinovi. Pristúpte a prineste obetné dary a ďakovné obety Hospodinovmu domu.“ Zhromaždenie prinieslo obetné dary i ďakovné obety a tí štedrejší aj spaľované obety. 
2CH.29.32	Počet spaľovaných obiet, ktoré prinieslo zhromaždenie, bol: sedemdesiat kusov hovädzieho dobytka, sto baranov a dvesto jahniat, to všetko na spaľovanú obetu Hospodinovi. 
2CH.29.33	Zasvätených darov bolo šesťsto kusov dobytka a tritisíc oviec. 
2CH.29.34	Kňazov však bolo málo, takže nestačili sťahovať kože zo všetkých spaľovaných obiet. Vypomáhali im bratia leviti, kým sa neskončila práca a kňazi sa neposvätili. Leviti sa totiž horlivejšie posväcovali než kňazi.
2CH.29.35	Aj spaľovaných obiet s tukom obiet spoločenstva a s nápojovými obetami k spaľovaným obetám bolo veľa. Tak sa obnovila služba v Hospodinovom dome.
2CH.29.36	Chizkija i všetok ľud sa radovali z toho, čo im Boh pripravil, lebo sa to udialo nečakane rýchlo.
2CH.30.1	Potom pozval Chizkija celý Izrael a Júdu, ba napísal i listy Efrajimu a Menaššemu, aby prišli do Hospodinovho domu v Jeruzaleme sláviť Paschu na počesť Hospodina, Boha Izraela.
2CH.30.2	Kráľ sa dohodol so svojimi hodnostármi a celým zhromaždením v Jeruzaleme, že v druhom mesiaci budú sláviť Paschu. 
2CH.30.3	V riadnom čase ju totiž nemohli sláviť, lebo sa neposvätilo dosť kňazov a ani ľud sa nezhromaždil do Jeruzalema. 
2CH.30.4	Kráľ i celé zhromaždenie s tým súhlasili. 
2CH.30.5	Rozhodli sa, že zverejnia po celom Izraeli od Beér-Šeby po Dán pozvanie do Jeruzalema na účasť na Pasche na počesť Hospodina, Boha Izraela, lebo mnohí ju nesvätili podľa predpisu. 
2CH.30.6	Poslovia s listami od kráľa a jeho hodnostárov pochodili celý Izrael a Judsko a podľa kráľovho príkazu vyzývali Izraelitov: „Vráťte sa k Hospodinovi, Bohu Abraháma, Izáka a Izraela, aby sa on vrátil k vám, ku zvyšku tých, čo unikli z moci asýrskych kráľov.
2CH.30.7	Nebuďte ako vaši otcovia a bratia, ktorí sa spreneverili Hospodinovi, Bohu svojich otcov, takže ich vydal skaze, ako sami vidíte. 
2CH.30.8	Nebuďte teraz vzdorovití ako vaši otcovia! Podajte Hospodinovi ruku! Vstúpte do jeho svätyne, ktorú navždy posvätil. Slúžte Hospodinovi, svojmu Bohu, aby sa od vás odvrátil jeho prudký hnev!
2CH.30.9	Keď sa vrátite k Hospodinovi, vaši bratia a vaši synovia nájdu súcit u svojich väzniteľov a vrátia sa do tejto krajiny. Lebo Hospodin, váš Boh, je milostivý a súcitný a neodvráti si od vás tvár, keď sa k nemu obrátite.“
2CH.30.10	Bežci chodili z mesta do mesta krajinou Efrajima, Menaššeho až po Zebulún. Tí ich však posmeškovali a vysmievali sa im. 
2CH.30.11	Iba niektorí z Ašéra, Menaššeho a Zebulúna prišli pokorne do Jeruzalema.
2CH.30.12	I v Judsku zasiahol Boh, keď im dal jednomyseľnosť, aby podľa Hospodinovho slova splnili príkaz kráľa a hodnostárov.
2CH.30.13	Tak sa v druhom mesiaci zhromaždilo do Jeruzalema množstvo ľudu svätiť slávnosť Nekvasených chlebov. Bolo to obrovské zhromaždenie. 
2CH.30.14	Pustili sa odstraňovať oltáre, čo boli v Jeruzaleme. Odstránili aj všetky kadidlové oltáre a pohádzali ich do potoka Kidrón.
2CH.30.15	V štrnásty deň druhého mesiaca zabíjali veľkonočného baránka. Kňazi a leviti sa s pocitom hanby posvätili a priniesli spaľované obety do Hospodinovho domu.
2CH.30.16	Stali si na svoje miesto podľa právneho predpisu a zákona Božieho muža Mojžiša. Kňazi kropili krv, ktorú im podávali leviti. 
2CH.30.17	Pretože v zhromaždení bolo mnoho takých, čo sa neposvätili, leviti zabíjali veľkonočné baránky pre všetkých, ktorí neboli dosť čistí, aby ich zasvätili Hospodinovi. 
2CH.30.18	Keďže sa mnohí ľudia, najmä z Efrajima, Menaššeho, Jissachára a Zebulúna, neočistili a jedli veľkonočného baránka v rozpore s platným predpisom, modlil sa za nich Chizkija: „Dobrotivý Hospodin, odpusť každému,
2CH.30.19	kto sa úprimne odhodlal vzývať Boha Hospodina, Boha svojich otcov, i keď nie v tej čistote, akú vyžaduje svätyňa.“ 
2CH.30.20	Hospodin vypočul Chizkiju a uzdravil ľud.
2CH.30.21	Izraeliti, ktorí sa nachádzali v Jeruzaleme, slávili sedemdňovú slávnosť Nekvasených chlebov veľmi radostne. Leviti a kňazi chválili Hospodina z celej sily deň čo deň. 
2CH.30.22	Chizkija sa prívetivo prihovoril ku všetkým levitom, ktorí preukázali dobrú znalosť služby Hospodinovi. Sedem dní slávnostne hodovali, prinášali obety spoločenstva a vzdávali vďaku Hospodinovi, Bohu svojich otcov. 
2CH.30.23	Celé zhromaždenie sa rozhodlo, že bude svätiť ďalších sedem dní. Tak radostne slávili ďalších sedem dní. 
2CH.30.24	Judský kráľ Chizkija totiž daroval zhromaždeniu tisíc býčkov a sedemtisíc oviec. Hodnostári zasa darovali zhromaždeniu tisíc býčkov a desaťtisíc oviec. Posvätilo sa množstvo kňazov. 
2CH.30.25	Radovalo sa celé zhromaždenie Júdovcov: kňazi, leviti a celé zhromaždenie, zídené z Izraela vrátane prisťahovalcov, ktorí prišli z Izraela alebo bývali v Judsku. 
2CH.30.26	V Jeruzaleme zavládla veľká radosť, akej tam nebolo od čias izraelského kráľa Šalamúna, Dávidovho syna. 
2CH.30.27	Potom povstali léviovskí kňazi a požehnali ľud. Ich hlas bol vypočutý a ich modlitba prenikla do neba, do jeho svätého príbytku.
2CH.31.1	Keď sa to všetko skončilo, pobrali sa všetci prítomní Izraeliti do judských miest a rozmlátili kamenné stĺpy, postínali ašery a úplne zbúrali výšiny i oltáre v celom Judsku, na území Benjamína, Efrajima a Menaššeho. Potom sa všetci Izraeliti vrátili, každý na svoj majetok, do svojich miest.
2CH.31.2	Chizkija zaradil kňazov a levitov do jednotlivých tried, každého podľa kňazskej či levitskej služby: k spaľovanej obete, k obetám spoločenstva, k výkonu služby, ku vzdávaniu vďaky a chvály v bránach Hospodinových táborov.
2CH.31.3	Príspevok z kráľovského majetku slúžil na spaľované obety, a to na spaľované obety raňajšie i večerné, na spaľované obety v soboty, ďalej na novmesiace a slávnosti, ako je to predpísané v Hospodinovom zákone.
2CH.31.4	Ľudu, obyvateľom Jeruzalema, prikázal odvádzať pre kňazov a levitov určenú čiastku, aby sa mohli pevne držať Hospodinovho zákona. 
2CH.31.5	Keď sa tá výzva rozniesla, naznášali Izraeliti množstvo prvotín obilia, muštu, oleja, medu a rôznych poľných plodín. Priniesli i mnoho desiatkov zo všetkého.
2CH.31.6	Aj Izraeliti a Júdovci, bývajúci v judských mestách, odvádzali desiatok z dobytka a oviec, ako aj desiatok z darov zasvätených ich Bohu, Hospodinovi, a uložili to na hŕby.
2CH.31.7	V treťom mesiaci ich začali zakladať a v siedmom mesiaci skončili. 
2CH.31.8	Keď prišiel Chizkija i hodnostári a uvideli tie hŕby, dobrorečili Hospodinovi a jeho ľudu, Izraelu. 
2CH.31.9	Chizkija sa spytoval kňazov a levitov ohľadom tých hŕb. 
2CH.31.10	Hlavný kňaz Azarja z Cadókovho domu mu odpovedal: „Odkedy začali nosiť dary do Hospodinovho domu, najedli sme sa dosýta a ešte i veľa zostalo. Pretože Hospodin svoj ľud požehnal, zostalo toto množstvo.“ 
2CH.31.11	Chizkija dal pripraviť v Hospodinovom dome komory. Keď ich pripravili, 
2CH.31.12	verne vnášali dnu obety pozdvihovania, desiatky a zasvätené dary. Ich správcom bol levita Konanja, jeho zástupcom bol jeho brat Šimei. 
2CH.31.13	Jechíel, Azazja, Nachat, Asael, Jerimót, Jozabád, Elíel, Jismachja, Machat a Benaja boli z poverenia kráľa Chizkiju a predstaveného Božieho domu Azarju dozorcami pod vedením Konanju a jeho brata Šimeiho. 
2CH.31.14	Léviovec Kore, Jimnov syn, strážca východnej brány, spravoval milodary, určené Bohu. Mal z nich dávať na pozdvihované obety Hospodinovi a na najsvätejšie dary. 
2CH.31.15	Jemu podliehali v kňazských mestách: Eden, Minjamin, Ješúa, Šemaja, Amarja a Šechanja, aby verne rozdeľovali svojim bratom podľa tried, nadriadenému i podriadenému.
2CH.31.16	Navyše aj osobám mužského pohlavia, ktoré boli uvedené v rodovom zozname od trojročných nahor, každému, kto prichádzal do Hospodinovho domu podľa každodenného poriadku do služby, podľa ich povinností a zadelenia. 
2CH.31.17	Kňazské rodové zoznamy sa zostavovali podľa rodinného pôvodu a levitské rodové zoznamy od dvadsaťročných nahor podľa ich povinností a tried. 
2CH.31.18	Zahŕňali aj všetky ich deti, ženy, synov, dcéry a celé zhromaždenie, uvedené v rodovom zozname, lebo sa verne posväcovali. 
2CH.31.19	No kňazi Áronovci mali na pastvinách svojich miest všade po mestách zvlášť vymenovaných mužov, aby rozdeľovali podiely všetkým kňazom a všetkým levitom uvedeným v rodovom zozname. 
2CH.31.20	Takto konal Chizkija v celom Judsku. Robil to, čo bolo pred Hospodinom, jeho Bohom, dobré, správne a pravdivé. 
2CH.31.21	Pri každom podujatí, ktoré začal v službe Božieho domu pre zákon a prikázania, sa pokúšal riadiť Bohom a konal všetko dôsledne a úspešne.
2CH.32.1	Po týchto udalostiach a dôkazoch vernosti prišiel asýrsky kráľ Sancheríb. Napadol Judsko, obľahol opevnené mestá s úmyslom zmocniť sa ich.
2CH.32.2	Keď Chizkija videl, že prišiel Sancheríb a chystá sa napadnúť Jeruzalem, 
2CH.32.3	dohodol sa so svojimi hodnostármi a hrdinami, že upchajú vodné pramene, ktoré sú von za mestom. Tí mu poskytli pomoc. 
2CH.32.4	Zhromaždilo sa množstvo ľudu a upchali všetky pramene i potok, ktorý pretekal stredom územia. Dôvodili: „Prečo by mali asýrski králi, až prídu, nájsť toľko vody?“
2CH.32.5	Potom sa pustil do opevňovania a opravil všetky poškodené hradby. Na nich vybudoval veže a druhú vonkajšiu hradbu. Opevnil Millo v Dávidovom meste a zhotovil množstvo oštepov a štítov. 
2CH.32.6	Nad ľudom ustanovil vojenských veliteľov, zhromaždil ich k sebe na priestranstvo pri mestskej bráne a takto ich povzbudzoval: 
2CH.32.7	„Buďte silní a odvážni! Nebojte sa a nedeste sa pred asýrskym kráľom ani pred celým davom, ktorý ho sprevádza, lebo prevaha je na našej strane.
2CH.32.8	S ním je telesná sila, s nami je Hospodin, náš Boh, hotový nám pomôcť a viesť naše boje.“ Ľud sa spoľahol na slová judského kráľa Chizkiju.
2CH.32.9	Neskôr vyslal asýrsky kráľ Sancheríb svojich služobníkov do Jeruzalema, kým on sám s celou svojou vojenskou mocou bojoval proti Lachíšu. Judskému kráľovi Chizkijovi a všetkým Júdovcom v Jeruzaleme odkázal: 
2CH.32.10	„Takto vraví asýrsky kráľ Sancheríb: Na čo sa spoliehate, keď za obliehania zostávate v Jeruzaleme? 
2CH.32.11	Keď Chizkija vyhlasuje: ‚Hospodin, náš Boh, nás vyslobodí z moci asýrskeho kráľa,‘ tak vás zavádza, aby vás umoril hladom a smädom. 
2CH.32.12	Veď sám Chizkija odstránil jeho výšiny i oltáre a prikázal Judsku a Jeruzalemu: ‚Pred jedným oltárom budete vzdávať pocty a na ňom páliť kadidlo.‘ 
2CH.32.13	Neviete, čo som urobil ja a moji otcovia národom všetkých krajín? Mohli bohovia národov krajín vyslobodiť svoju krajinu z mojej moci? 
2CH.32.14	Ktorý zo všetkých bohov tých národov, ktoré moji otcovia použitím hubiacej kliatby vyhubili, mohol svoj ľud vyslobodiť z mojej moci? Môže vás azda váš Boh vyslobodiť z mojej moci? 
2CH.32.15	Nech vás teda Chizkija neklame a nezavádza! Neverte mu, lebo ani jeden z bohov všetkých tých národov a kráľovstiev nemohol svoj ľud vyslobodiť z mojej moci ani z moci mojich otcov. Ani váš Boh vás z nej nevyslobodí.“
2CH.32.16	Jeho sluhovia naďalej útočili slovami proti Hospodinovi, Bohu, a proti jeho služobníkovi Chizkijovi. 
2CH.32.17	Napísal aj hanopisy na Hospodina, Boha Izraela, a hromžil proti nemu: „Ako bohovia národov iných krajín nevyslobodili svoj ľud z mojej moci, tak z nej svoj ľud nevyslobodí ani Boh Chizkijov!“ 
2CH.32.18	V judskej reči vykrikovali na jeruzalemský ľud, ktorý bol na hradbách, aby ho vydesili, zastrašili, a tak dobyli mesto. 
2CH.32.19	O Bohu Jeruzalema sa vyjadrovali ako o bohoch národov zeme, diele ľudských rúk. 
2CH.32.20	Preto sa kráľ Chizkija a prorok Izaiáš, Amócov syn, modlili a úpenlivo volali k nebesiam.
2CH.32.21	Hospodin vyslal anjela, ktorý zničil v tábore asýrskeho kráľa, všetkých udatných hrdinov, vojvodcov a hodnostárov, takže sa so zahanbením vrátil do svojej vlasti. Keď potom vošiel do domu svojho boha, vlastní synovia ho zabili mečom. 
2CH.32.22	Tak vyslobodil Hospodin Chizkiju a obyvateľov Jeruzalema z moci asýrskeho kráľa Sancheríba i z moci ostatných nepriateľov a zaistil mu pokoj od okolia. 
2CH.32.23	Mnohí prinášali do Jeruzalema Hospodinovi dary a judskému kráľovi Chizkijovi cennosti. Odvtedy si ho vysoko vážili všetky národy.
2CH.32.24	V tom čase Chizkija smrteľne ochorel. Keď sa však modlil k Hospodinovi, dal mu odpoveď i znamenie.
2CH.32.25	Chizkija sa neodplatil vďakou za prijaté dobrodenia, ale spyšnelo mu srdce. Preto sa Boh rozhneval na neho, na Judsko i Jeruzalem.
2CH.32.26	Keď sa Chizkija a obyvatelia Jeruzalema kajali zo svojej pýchy, Hospodinov hnev ich nepostihol za jeho čias.
2CH.32.27	Chizkija oplýval bohatstvom a slávou. Zhotovil si pokladnice na striebro, zlato, drahokamy, balzamy, štíty a na rôzne prepychové predmety. 
2CH.32.28	Mal sklady na úrodu obilia, muštu, oleja, stajne pre rôzne druhy dobytka a maštale pre stáda. 
2CH.32.29	Vybudoval si mestá, mal veľké stáda oviec a dobytka, lebo Boh ho zahrnul nesmiernym imaním. 
2CH.32.30	Chizkija zasypal horný výtok vôd Gichónu a zviedol ich po západnej strane Dávidovho mesta. Chizkijovi sa darilo v každom podujatí. 
2CH.32.31	Iba v prípade, keď boli k nemu vyslaní poverenci babylonských kniežat, aby preskúmali znamenie, ktoré nastalo v krajine, ho Boh opustil, aby ho podrobil skúške a spoznal celé jeho zmýšľanie.
2CH.32.32	Ostatné Chizkijove príbehy a jeho zbožné skutky sú zapísané vo Videní proroka Izaiáša, syna Amóca, a v Knihe judských a izraelských kráľov.
2CH.32.33	Chizkija sa uložil k svojim predkom, pochovali ho na svahu pri hroboch Dávidovcov. Keď zomrel, vzdali mu poctu všetci Júdovci a obyvatelia Jeruzalema. Po ňom sa stal kráľom jeho syn Menašše.
2CH.33.1	Menašše mal dvanásť rokov, keď sa stal kráľom, a päťdesiatpäť rokov vládol v Jeruzaleme.
2CH.33.2	Robil Hospodinovi naprotiveň podľa ohavností národov, ktoré Hospodin vyhnal spred Izraelitov. 
2CH.33.3	Obnovil výšiny, ktoré zrúcal jeho otec Chizkija, zriadil pre baalov oltáre, zhotovil ašery, uctieval celý nebeský zástup a slúžil mu.
2CH.33.4	Postavil oltáre v Hospodinovom dome, o ktorom sa Hospodin sám vyslovil: „V Jeruzaleme zostane navždy moje meno.“
2CH.33.5	Na oboch nádvoriach Hospodinovho domu postavil oltáre pre celý nebeský zástup. 
2CH.33.6	V údolí Ben-Hinnóm dal synov previesť cez oheň, vykonával veštby, čary a zaklínania, priviedol vyvolávačov duchov a vykladačov. Hospodinovi robil všemožne naprotiveň, aby ho tak urážal.
2CH.33.7	Vytesanú sochu modly umiestnil v Božom dome, o ktorom povedal Boh Dávidovi a jeho synovi Šalamúnovi: „V tomto dome a v Jeruzaleme, ktorý som si zvolil spomedzi všetkých izraelských kmeňov, si navždy uložím svoje meno. 
2CH.33.8	Nedopustím, aby sa niekedy pohla noha Izraela z pôdy, ktorú som dal vašim otcom za predpokladu, že budú dbať na všetko, čo som im prostredníctvom Mojžiša prikázal, teda na celý zákon, na ustanovenia a právne predpisy.“ 
2CH.33.9	Menašše zviedol Júdu i obyvateľov Jeruzalema na to, aby páchali väčšie zlo než národy, ktoré Hospodin vyhubil pred Izraelitmi.
2CH.33.10	Hospodin sa prihováral Menaššemu a jeho ľudu, ale tí si to nevšímali. 
2CH.33.11	Preto na nich Hospodin priviedol veliteľov vojska asýrskeho kráľa. Tí Menaššeho dolapili, zachytili hákmi, sputnali okovami a odvliekli do Babylonu.
2CH.33.12	Vo svojej tiesni sa doprosoval priazne Hospodina, svojho Boha, a veľmi sa pokoril pred Bohom svojich otcov.
2CH.33.13	Keď sa k nemu modlil, Hospodin sa dal uprosiť, vypočul jeho úpenlivé volanie a priviedol ho späť do Jeruzalema, do jeho kráľovstva. Tak spoznal Menašše, že iba Hospodin je pravý Boh.
2CH.33.14	Neskôr vybudoval vonkajšie hradby Dávidovho mesta, západne od Gichónu, v údolí smerom k Rybnej bráne i vôkol Ófelu, a vystaval ich do výšky. Vo všetkých opevnených mestách v Judsku umiestnil veliteľov vojska.
2CH.33.15	Z Hospodinovho domu odstránil cudzie božstvá, sochu a všetky oltáre, ktoré predtým vybudoval na návrší Hospodinovho domu i v Jeruzaleme. Všetko vyhádzal von z mesta.
2CH.33.16	Znovu zriadil Hospodinov oltár a obetoval na ňom obety spoločenstva a ďakovné obety. Vyzval Júdu, aby slúžil Hospodinovi, Bohu Izraela. 
2CH.33.17	Ľud však i ďalej obetoval na výšinách, i keď Hospodinovi, svojmu Bohu.
2CH.33.18	Ostatné Menaššeho príbehy, jeho modlitba k Bohu, slová vidcov, ktorí sa k nemu prihovárali v mene Hospodina, Boha Izraela, sú zapísané v Príbehoch izraelských kráľov. 
2CH.33.19	O jeho modlitbe a odpovedi na ňu, o všetkých jeho hriechoch, o nevere, o miestach, kde zriadil výšiny a zaviedol ašery i sochy, prv než sa pokoril, sa píše v Dejinách Chozaja. 
2CH.33.20	Keď sa Menašše uložil k svojim predkom, pochovali ho v jeho hrobe. Po ňom sa stal kráľom jeho syn Amón.
2CH.33.21	Amón mal dvadsaťdva rokov, keď sa stal kráľom, a dva roky vládol v Jeruzaleme.
2CH.33.22	Robil Hospodinovi naprotiveň, podobne ako jeho otec Menašše. Amón obetoval všetkým tesaným modlám, ktoré zhotovil jeho otec Menašše, a slúžil im. 
2CH.33.23	Nepokoril sa pred Hospodinom ako jeho otec Menašše, čím Amón zväčšil svoju vinu. 
2CH.33.24	Jeho služobníci sa proti nemu vzbúrili a zavraždili ho v jeho paláci. 
2CH.33.25	Pospolitý ľud však pobil všetkých účastníkov vzbury proti kráľovi Amónovi a po ňom ustanovil za kráľa jeho syna Joziáša.
2CH.34.1	Joziáš mal osem rokov, keď sa stal kráľom, a tridsaťjeden rokov vládol v Jeruzaleme.
2CH.34.2	Robil to, čo uznáva Hospodin za správne. Chodil po cestách svojho praotca Dávida a neodklonil sa napravo ani naľavo.
2CH.34.3	V ôsmom roku svojej vlády, ešte ako mladík, sa začal zaujímať o Boha svojho praotca Dávida a v dvanástom roku začal očisťovať Judsko a Jeruzalem od výšin, ašer, tesaných a liatych modiel.
2CH.34.4	Za jeho prítomnosti zbúrali oltáre baalov, kadidlové oltáriky, ktoré boli na nich, posekal ašery, tesané a liate modly dolámal, rozdrvil a roztrúsil po hroboch tých, čo im obetovali. 
2CH.34.5	Kosti kňazov spálil na ich oltároch a tak očistil Judsko a Jeruzalem.
2CH.34.6	V mestách Menaššeho, Efrajima, Šimeóna až po Naftaliho a v ich okolitých rumoviskách
2CH.34.7	zbúral oltáre, ašery a tesané modly rozdrvil na prach. Na celom území Izraela povytínal všetky kadidlové oltáriky a vrátil sa do Jeruzalema.
2CH.34.8	V osemnástom roku svojej vlády, po očistení krajiny a chrámu, vyslal Šafána, Acaljovho syna, veliteľa mesta Maaseju a kancelára Joácha, Joacházovho syna, opraviť dom Hospodina, svojho Boha.
2CH.34.9	Keď prišli k veľkňazovi Chilkijovi, odovzdali peniaze, prinesené pre Boží dom, ktoré nazbierali leviti, strážcovia prahu, od Menaššeho, Efrajima i celého zvyšku Izraela, ako i od celého Júdu, Benjamína a obyvateľov Jeruzalema. 
2CH.34.10	Odovzdali ich dielovedúcim, ktorí mali dozor v Hospodinovom dome, a tí zas robotníkom zamestnaným v Hospodinovom dome na oprave poškodených častí chrámu. 
2CH.34.11	Z nich vyplácali tesárov a stavbárov, kupovali opracované kamene i drevo na krovy a hrady budov, ktoré judskí králi nechali spustnúť. 
2CH.34.12	Muži vykonávali prácu statočne. Jachat, Obadja, leviti z Merariovcov, Zecharja a Mešullám a leviti z Kohátovcov stáli nad nimi ako dozorcovia. Všetci leviti, čo ovládali hru na hudobných nástrojoch, 
2CH.34.13	dozerali na nosičov nákladov a boli predstavenými všetkým robotníkom pri rozličnej práci. Niektorí leviti boli zas pisármi, úradníkmi a vrátnikmi.
2CH.34.14	Keď vynášali peniaze prinesené do Hospodinovho domu, objavil kňaz Chilkija knihu Hospodinovho zákona, vydaného prostredníctvom Mojžiša.
2CH.34.15	Chilkija oznámil pisárovi Šafánovi: „V Hospodinovom dome som našiel knihu zákona.“ Chilkija odovzdal tú knihu Šafánovi, 
2CH.34.16	Šafán zaniesol knihu kráľovi a oznámil mu: „Tvoji služobníci vykonali všetko, čo mali nariadené. 
2CH.34.17	Vysypali peniaze, ktoré sa našli v Hospodinovom dome, a odovzdali ich dozorcom a robotníkom.“ 
2CH.34.18	Pisár Šafán ešte kráľovi podotkol: „Kňaz Chilkija mi odovzdal nejakú knihu.“ Potom z nej Šafán čítal pred kráľom.
2CH.34.19	Keď kráľ počul slová zákona, roztrhol si šaty. 
2CH.34.20	Chilkijovi, Šafánovmu synovi Achikámovi, Michovmu synovi Abdónovi, pisárovi Šafánovi a kráľovmu služobníkovi Asajovi prikázal: 
2CH.34.21	„Choďte, dopytujte sa Hospodina na to, čo sa týka mňa i zvyšku Izraelitov a Júdovcov vzhľadom na obsah nájdenej knihy. Veď veľký je Hospodinov hnev, ktorý sa vylial na nás preto, že naši otcovia zanedbali jeho slovo a neriadili sa všetkým, čo stojí v tejto knihe.“ 
2CH.34.22	Vtedy odišiel Chilkija a kráľom určení ľudia k prorokyni Chulde, žene Šallúma, syna Tokhata, Chasrovho syna, šatniara. Bývala v druhej štvrti Jeruzalema. Hovorili s ňou v tomto zmysle.
2CH.34.23	Povedala im: „Takto vraví Hospodin, Boh Izraela: ‚Odkážte mužovi, ktorý vás ku mne poslal: 
2CH.34.24	Takto teda vraví Hospodin: Privodím pohromu na toto miesto a na jeho obyvateľov všetky kliatby, poznačené v knihe, z ktorej sa pred judským kráľom čítalo.
2CH.34.25	Pretože ma opustili a pálili kadidlo iným bohom, aby ma každým svojím skutkom urážali, vyleje sa môj pálčivý hnev na toto miesto a nezhasne.‘ 
2CH.34.26	Judskému kráľovi, ktorý vás poslal dopytovať sa Hospodina, odkážte: ‚Takto vraví Hospodin, Boh Izraela, o slovách, ktoré si počul: 
2CH.34.27	Pretože sa ti obmäkčilo srdce, pokoril si sa pred Bohom, keď si počul jeho slová proti tomuto miestu a proti jeho obyvateľom, pokoril si sa predo mnou, roztrhol si si šaty a plakal si predo mnou, i ja som ťa vypočul,‘ znie výrok Hospodina.
2CH.34.28	‚Pripojím ťa k tvojim predkom, v pokoji ťa uložia do hrobu, takže neuzrieš všetku tú pohromu, čo privodím na toto miesto a na jeho obyvateľov.‘“ Podali o tom kráľovi správu.
2CH.34.29	Kráľ dal zvolať všetkých starších Judska a Jeruzalema. 
2CH.34.30	Nato vystúpil do Hospodinovho domu kráľ i všetci muži Judska i obyvatelia Jeruzalema, kňazi, leviti a všetok ľud bez ohľadu na postavenie. Prečítal pred nimi nahlas všetky slová Knihy zmluvy, nájdenej v Hospodinovom dome. 
2CH.34.31	Potom si kráľ stal na svoje miesto a uzavrel pred Hospodinom zmluvu, že budú nasledovať Hospodina a zachovávať jeho prikázania, svedectvá a ustanovenia bez výhrad, celou bytosťou a plniť slová zmluvy, zapísané v tejto knihe.
2CH.34.32	Zaviazal k tomu všetkých, čo boli v Jeruzaleme a na Benjamínovom území. Obyvatelia Jeruzalema konali podľa zmluvy Boha, Boha svojich otcov. 
2CH.34.33	Joziáš odstránil všetky ohavnosti zo všetkých krajov, čo patrili Izraelitom, a všetkým, čo bývajú v Izraeli, uložil povinnosť slúžiť Hospodinovi, svojmu Bohu. Kým žil, neodklonili sa od Hospodina, Boha svojich otcov.
2CH.35.1	Joziáš slávil v Jeruzaleme Paschu na počesť Hospodina. Veľkonočného baránka zabili štrnásteho dňa prvého mesiaca.
2CH.35.2	Kňazom určil ich povinnosti a pobádal ich k službe v Hospodinovom dome. 
2CH.35.3	Levitom, ktorí vyučovali celý Izrael a boli pre Hospodina posvätení, prikázal: „Uložte svätú archu do domu, ktorý postavil izraelský kráľ Šalamún, Dávidov syn. Už ju nemusíte nosiť na pleciach. Teraz slúžte Hospodinovi, svojmu Bohu, a jeho izraelskému ľudu!
2CH.35.4	Zoskupte sa podľa rodín na triedy podľa predpisu izraelského kráľa Dávida a jeho syna Šalamúna.
2CH.35.5	Rozostavte sa vo svätyni podľa rodinného začlenenia k svojim bratom z ľudu, a to pre každú skupinu jedno oddelenie léviovskej rodiny. 
2CH.35.6	Zabite veľkonočného baránka! Posväťte sa a baránka pripravte i svojim bratom, aby sa tak splnilo slovo Hospodina, dané prostredníctvom Mojžiša.“
2CH.35.7	Joziáš priniesol pre pospolitý ľud ako obetný dar drobné stádo: ovce a kozľatá, spolu tridsaťtisíc kusov, k tomu tritisíc kusov dobytka ako dar pre všetkých účastníkov Paschy. Pochádzalo to z kráľovho majetku. 
2CH.35.8	Jeho hodnostári tiež priniesli milodary pre ľud, kňazov a levitov. Chilkija, Zecharja, Jechíel, predstavení Božieho domu, darovali kňazom na Paschu dvetisícšesťsto baránkov a tristo kusov dobytka. 
2CH.35.9	Konanja, Šemaja a Netaneel, jeho bratia, ďalej Chašabja, Jeíel a Jozabád, levitskí hodnostári, darovali levitom na Paschu päťtisíc oviec a päťsto kusov dobytka. 
2CH.35.10	Keď sa zriadila služba, kňazi si stali na svoje miesto a leviti sa zoradili do tried podľa kráľovho príkazu. 
2CH.35.11	Potom zabíjali veľkonočné baránky, kňazi kropili krv, čo od nich prevzali, a leviti sťahovali kože. 
2CH.35.12	Spaľovanú obetu však odkladali stranou, aby sa dala skupinám rodín prostého ľudu a tie ju obetovali Hospodinovi, ako sa o tom píše v Mojžišovej knihe. To isté urobili s dobytkom. 
2CH.35.13	Veľkonočného baránka piekli podľa predpisu na ohni a zasvätené dary varili v hrncoch, v kotlíkoch a v misách a hneď roznášali všetkému pospolitému ľudu.
2CH.35.14	Potom ho pripravili sebe a kňazom, pretože kňazi Áronovci boli zaujatí prinášaním spaľovaných obiet a tukov až do noci. Leviti to nachystali sebe a kňazom, Áronovcom. 
2CH.35.15	Speváci Asáfovci stáli na svojom mieste podľa príkazu Dávida, Asáfa, Hemána a kráľovho vidca Jedutúna. Ani vrátnici pri jednotlivých bránach nemuseli prerušiť službu, lebo ich bratia leviti im pripravili jedlo.
2CH.35.16	V ten deň sa zriadila celá služba na počesť Hospodina zasvätením Paschy a prinášaním spaľovaných obiet na Hospodinovom oltári podľa nariadenia kráľa Joziáša. 
2CH.35.17	Prítomní Izraeliti svätili v tom čase Paschu a slávnosť Nekvasených chlebov sedem dní. 
2CH.35.18	Podobná Pascha sa v Izraeli nesvätila od čias proroka Samuela. Žiaden izraelský kráľ nesvätil takú Paschu ako Joziáš, kňazi, leviti, celý Júda, prítomní Izraeliti a obyvatelia Jeruzalema.
2CH.35.19	Táto Pascha sa svätila v osemnástom roku Joziášovej vlády.
2CH.35.20	Po všetkom tom, ako dal Joziáš do poriadku chrám, vypravil sa egyptský kráľ Necho do boja ku Karkemišu pri Eufrate. Joziáš vyrazil proti nemu.
2CH.35.21	Ten však vyslal k nemu poslov s odkazom: „Čo ťa je do mňa, judský kráľ? Nevypravil som sa dnes proti tebe, ale proti domu, s ktorým vediem vojnu. Boh mi prikázal, aby som sa ponáhľal. Ustúp Bohu, ktorý je so mnou, aby ťa nezničil!“ 
2CH.35.22	Joziáš mu však neustúpil, ale sa odvážil naňho zaútočiť. Nedbal na Nechove slová, hoci pochádzali od Boha, ale vyrazil do boja na rovine pri Megidde. 
2CH.35.23	Kráľa Joziáša však strelci zasiahli. Kráľ prikázal svojim služobníkom: „Odveďte ma, lebo som ťažko ranený.“ 
2CH.35.24	Služobníci ho preniesli z bojového voza a na druhom voze dopravili do Jeruzalema, kde zomrel. Pochovali ho v hroboch jeho predkov. Celé Judsko a Jeruzalem smútili za Joziášom. 
2CH.35.25	Jeremiáš zložil o Joziášovi žalospev. Dodnes ospevujú všetci speváci a speváčky svojimi žalospevmi Joziáša. Stalo sa to v Izraeli zvykom. Možno ich nájsť zapísané v Žalospevoch.
2CH.35.26	Ostatné Joziášove príbehy, prejavy jeho zbožnosti v zhode so zákonom Hospodina, 
2CH.35.27	dávnejšie i novšie príbehy, sú zapísané v Knihe izraelských a judských kráľov.
2CH.36.1	Ľud, čo bol v krajine, vzal Joziášovho syna Joacháza a po jeho otcovi ho ustanovil v Jeruzaleme za kráľa.
2CH.36.2	Joacház mal dvadsaťtri rokov, keď sa stal kráľom, a v Jeruzaleme vládol tri mesiace. 
2CH.36.3	Egyptský kráľ ho v Jeruzaleme zosadil z vlády a na krajinu uvalil pokutu sto talentov striebra a talent zlata. 
2CH.36.4	Egyptský kráľ dosadil za kráľa nad Judskom a Jeruzalemom jeho brata Eljakíma a zmenil mu meno na Jojakím. Jeho brata Joacháza dal Necho odvliecť do Egypta.
2CH.36.5	Jojakím mal dvadsaťpäť rokov, keď sa stal kráľom, a jedenásť rokov vládol v Jeruzaleme. Hospodinovi, svojmu Bohu, robil naprotiveň. 
2CH.36.6	Babylonský kráľ Nebukadnesar sa vypravil proti nemu, sputnal ho okovami a odvliekol do Babylonu.
2CH.36.7	I niektoré predmety z Hospodinovho domu odniesol Nebukadnesar do Babylonu a uložil ich vo svojom chráme.
2CH.36.8	Ostatné Jojakímove príbehy, ohavnosti, ktoré páchal, a ďalšie zistenia o ňom sú zapísané v Knihe izraelských a judských kráľov. Po ňom sa stal kráľom jeho syn Jojachín.
2CH.36.9	Jojachín mal osem rokov, keď sa stal kráľom, a tri mesiace i desať dní vládol v Jeruzaleme. Hospodinovi robil naprotiveň. 
2CH.36.10	Po uplynutí roka ho dal kráľ Nebukadnesar spolu so vzácnymi predmetmi Hospodinovho domu dopraviť do Babylonu. Za kráľa nad Judskom a Jeruzalemom ustanovil jeho brata Cidkiju.
2CH.36.11	Cidkija mal dvadsaťjeden rokov, keď sa stal kráľom, a jedenásť rokov vládol v Jeruzaleme.
2CH.36.12	Hospodinovi, svojmu Bohu, robil naprotiveň. Nepokoril sa pred prorokom Jeremiášom, hovorcom Hospodina.
2CH.36.13	Dokonca sa vzbúril proti kráľovi Nebukadnesarovi, ktorý ho zaviazal prísahou na Boha. Tvrdošijne sa vzpieral a zanovite odmietal návrat k Hospodinovi, Bohu Izraela.
2CH.36.14	Ba i všetci vedúci kňazi a ľud sa stávali čoraz viac nevernejší. Nasledovali rôzne ohavnosti národov, čím poškvrnili dom, ktorý si Hospodin posvätil v Jeruzaleme.
2CH.36.15	Hospodin, Boh ich otcov, im po svojich posloch dával včas výstrahu, lebo mal súcit so svojím ľudom a svojím príbytkom.
2CH.36.16	Tí však zosmiešňovali Božích poslov, pohŕdali jeho slovami a potupovali jeho prorokov, až sa hnev Hospodina natoľko vystupňoval proti ľudu, že mu už nebolo pomoci.
2CH.36.17	Priviedol na nich chaldejského kráľa, ktorý vo svätyni pobil mečom ich mládencov, neušetril mládenca ani pannu, ani starca, ani veľmi zostarnutého človeka. Všetkých vydal do jeho moci. 
2CH.36.18	Všetko veľké i malé náčinie Božieho domu, poklady Hospodinovho domu, poklady kráľa a jeho hodnostárov, všetko to odniesol do Babylonu. 
2CH.36.19	Potom zapálili Boží dom, strhli hradby Jeruzalema a všetky jeho paláce spálili. Tak vyšli všetky vzácnosti navnivoč.
2CH.36.20	Tých, čo unikli meču, presídlil do Babylonu. Tam museli jemu a jeho synom slúžiť ako otroci až do nástupu perzskej vlády.
2CH.36.21	Tak sa splnilo slovo Hospodina, vyrieknuté Jeremiášom: „Kým si krajina nevynahradí svoje soboty. Po celý čas, kým bola pustá, odpočívala, aby sa naplnilo sedemdesiat rokov.“
2CH.36.22	V prvom roku perzského kráľa Kýra — aby sa tak splnilo Hospodinovo slovo, vyrieknuté Jeremiášom — dal Hospodin vnuknutie perzskému kráľovi Kýrovi, ktorý dal rozhlásiť po celom kráľovstve, a to i písomne:
2CH.36.23	„Takto vraví perzský kráľ Kýros: ‚Hospodin, Boh nebies, mi odovzdal všetky kráľovstvá zeme a poveril ma, aby som mu postavil dom v Jeruzaleme, ktorý je v Judsku. Ak niekto spomedzi vás pochádza z jeho ľudu, Hospodin, jeho Boh, nech je s ním a nech sa dá na cestu!‘“
EZR.1.1	V prvom roku perzského kráľa Kýra, aby sa splnilo slovo Hospodina, vyslovené Jeremiášovými ústami, Hospodin vzbudil ducha perzského kráľa Kýra a on dal v celom svojom kráľovstve vyhlásiť — a to aj písomne — toto:
EZR.1.2	„Takto hovorí perzský kráľ Kýros: ‚Hospodin, Boh nebies, mi dal všetky kráľovstvá zeme a on ma poveril, aby som mu postavil dom v Jeruzaleme, ktorý je v Judsku.
EZR.1.3	Kto spomedzi vás patrí k jeho ľudu, nech je jeho Boh s ním, nech sa vydá do Jeruzalema, ktorý je v Judsku, a nech buduje dom Hospodina, Boha Izraela; to je ten Boh, ktorý je v Jeruzaleme.
EZR.1.4	Každého, kto zostal na ktoromkoľvek mieste, kde býva ako cudzinec, nech podporia miestni obyvatelia striebrom, zlatom, majetkom a dobytkom spolu s dobrovoľnými darmi na Boží dom, ktorý je v Jeruzaleme!‘“
EZR.1.5	A tak sa vybrali rodoví náčelníci Júdu a Benjamína, kňazi a leviti a vôbec každý, v kom Boh vzbudil svojho ducha, aby šiel a staval Hospodinov dom, ktorý bol v Jeruzaleme. 
EZR.1.6	Všetci navôkol ich podporili striebornými nádobami, zlatom, majetkom, dobytkom a drahocennosťami, okrem všetkého, čo darovali dobrovoľne.
EZR.1.7	Kráľ Kýros vydal nádoby Hospodinovho domu, ktoré Nebukadnesar odvliekol z Jeruzalema a uložil v dome svojho Boha.
EZR.1.8	Perzský kráľ Kýros ich vydal prostredníctvom pokladníka Mitredáta a ten ich prepočítané odovzdal judskému kniežaťu Šešbaccarovi.
EZR.1.9	Toto je ich počet: tridsať zlatých mís, tisíc strieborných mís, dvadsaťdeväť nožov, 
EZR.1.10	tridsať zlatých čiaš, štyristodesať druhoradých strieborných čiaš, tisíc iných nádob; 
EZR.1.11	všetkých nádob zo zlata a striebra bolo päťtisícštyristo. Toto všetko niesol Šešbaccar so zajatcami, ktorí išli z Babylonu do Jeruzalema.
EZR.2.1	Toto sú príslušníci provincie, ktorí šli z vyhnanstva, zajatci, ktorých odvliekol babylonský kráľ Nebukadnesar do Babylonu. Vrátili sa do Jeruzalema a do Judska, každý do svojho mesta;
EZR.2.2	tí, čo prišli so Zerubbábelom, Ješúom, Nechemjom, Serajom, Reelajom, Mordochajom, Bilšánom, Mispárom, Bigvajom, Rechúmom a Baanom. Počet mužov izraelského ľudu: 
EZR.2.3	potomkov Paróšových bolo dvetisícstosedemdesiatdva, 
EZR.2.4	Šefatjových tristosedemdesiatdva, 
EZR.2.5	Arachových sedemstosedemdesiatpäť, 
EZR.2.6	potomkov Pachat-Moábových po Ješúovi a Joábovi bolo dvetisícosemstodvanásť, 
EZR.2.7	potomkov Elámových bolo tisícdvestopäťdesiatštyri, 
EZR.2.8	Zattuových deväťstoštyridsaťpäť, 
EZR.2.9	Zakkajových sedemstošesťdesiat, 
EZR.2.10	Baniho šesťstoštyridsaťdva, 
EZR.2.11	Bebajových šesťstodvadsaťtri, 
EZR.2.12	Azgádových tisícdvestodvadsaťdva, 
EZR.2.13	Adonikámových šesťstošesťdesiatšesť, 
EZR.2.14	Bigvajových dvetisícpäťdesiatšesť, 
EZR.2.15	Adínových štyristopäťdesiatštyri; 
EZR.2.16	potomkov Atérových po Jechizkijovi bolo deväťdesiatosem, 
EZR.2.17	Becajových tristodvadsaťtri, 
EZR.2.18	Jorových stodvanásť, 
EZR.2.19	Chašumových dvestodvadsaťtri, 
EZR.2.20	Gibbárových deväťdesiatpäť. 
EZR.2.21	Betlehemčanov bolo stodvadsaťtri, 
EZR.2.22	Netofanov päťdesiatšesť, 
EZR.2.23	Anatóťanov stodvadsaťosem,
EZR.2.24	Azmáveťanov štyridsaťdva, 
EZR.2.25	Kirjat-Jearímčanov, Kefirčanov a Beerótčanov sedemstoštyridsaťtri, 
EZR.2.26	Rámčanov a Gebanov šesťstodvadsaťjeden, 
EZR.2.27	Michmásanov stodvadsaťdva, 
EZR.2.28	Bételčanov a Ajanov dvestodvadsaťtri, 
EZR.2.29	Nebóanov päťdesiatdva, 
EZR.2.30	Magbíšanov stopäťdesiatšesť, 
EZR.2.31	ostatných Elámcov tisícdvestopäťdesiatštyri, 
EZR.2.32	Charímovcov tristodvadsať, 
EZR.2.33	Lódčanov, Chadídčanov a Ónčanov sedemstodvadsaťpäť, 
EZR.2.34	Jerišanov tristoštyridsaťpäť, 
EZR.2.35	Senaancov tritisícšesťstotridsať.
EZR.2.36	Kňazi: Jedajovcov, patriacich k Ješúovmu domu, bolo deväťstosedemdesiattri, 
EZR.2.37	Immérovcov tisícpäťdesiatdva, 
EZR.2.38	Pašchúrovcov tisícdvestoštyridsaťsedem, 
EZR.2.39	Charímovcov tisícsedemnásť.
EZR.2.40	Leviti: potomkov Ješúu a Kadmíela po Hodavjovi bolo sedemdesiatštyri.
EZR.2.41	Speváci: potomkov Asáfových bolo stodvadsaťosem.
EZR.2.42	Vrátnici: potomkov Šallúmových, Atérových, Talmónových, Akkúbových, Chatitových, Šobajových bolo stotridsaťdeväť.
EZR.2.43	Nevoľníci chrámu
EZR.2.44	Kerósovci, Síahovci, Padónovci, 
EZR.2.45	Lebanovci, Chagabovci, Akkúbovci, 
EZR.2.46	Chagábovci, Šamlajovci, Chanánovci, 
EZR.2.47	Giddélovci, Gacharovci, Reajovci, 
EZR.2.48	Recínovci, Nekodaovci, Gazzámovci, 
EZR.2.49	Uzzovci, Paséachovci, Besajovci, 
EZR.2.50	Asnovci, Meunímovci, Nefusímovci, 
EZR.2.51	Bakbúkovci, Chakufovci, Charchúrovci, 
EZR.2.52	Baclútovci, Mechidovci, Charšovci, 
EZR.2.53	Barkósovci, Siserovci, Temachovci, 
EZR.2.54	Necíachovci a Chatifovci; 
EZR.2.55	potomkovia Šalamúnových služobníkov: Sotajovci, Soferetovci, Perudovci,
EZR.2.56	Jalovci, Darkónčania, Giddélovci, 
EZR.2.57	Šefatjovci, Chattílovci, Pocheret-Haccebajímovci a Amiovci; 
EZR.2.58	všetkých chrámových nevoľníkov a potomkov Šalamúnových služobníkov bolo tristodeväťdesiatdva.
EZR.2.59	Aj títo vyšli z Tél-Melachu, Tél-Charše, Kerúbu, Addánu a Imméru, lenže nevedeli preukázať rod svojich otcov a svoj pôvod, či sú z Izraela: 
EZR.2.60	šesťstopäťdesiatdva Delajových, Tobijových a Nekodaových potomkov.
EZR.2.61	Z potomkov kňazov: Chobajovci a Kócovci; potomkovia Barzillaja, ktorý si vzal za ženu jednu z dcér Gileádčana Barzillaja, a bol nazvaný ich menom.
EZR.2.62	Tí hľadali svoj zápis v rodovom zozname, ale pretože ho nenašli, vylúčili ich z kňazstva.
EZR.2.63	Kráľov miestodržiteľ im zakázal jesť z najsvätejších vecí, pokiaľ kňaz s urím a tummím nezaujme svoje miesto.
EZR.2.64	Celé toto spoločenstvo dovedna tvorilo štyridsaťdvatisíctristošesťdesiat osôb, 
EZR.2.65	okrem ich sluhov a ich slúžok, ktorých bolo sedemtisíctristotridsaťsedem; ďalej s nimi bolo dvesto spevákov a speváčok. 
EZR.2.66	Koní mali sedemstotridsaťšesť, mulíc dvestoštyridsaťpäť, 
EZR.2.67	tiav štyristotridsaťpäť a oslov šesťtisícsedemstodvadsať.
EZR.2.68	Poniektorí rodoví náčelníci po svojom príchode k Hospodinovmu domu, ktorý je v Jeruzaleme, venovali dobrovoľné dary na Boží dom, aby ho zasa postavili na tom mieste, kde stál. 
EZR.2.69	Podľa svojich možností prispeli na dielo chrámu šesťdesiatjedentisíc drachiem v zlate, päťtisíc mín v striebre a sto kňazských rúch. 
EZR.2.70	Tak sa teda kňazi, leviti a poniektorí z ľudu usadili tu; speváci, vrátnici a nevoľníci chrámu vo svojich mestách; celý Izrael býval vo svojich mestách.
EZR.3.1	Keď sa blížil siedmy mesiac, vtedy, keď už Izraeliti boli vo svojich mestách, zišiel sa do jedného ľud v Jeruzaleme.
EZR.3.2	Jocadákov syn Ješúa so svojimi druhmi, kňazmi, a Šealtíelov syn Zerubbábel so svojimi druhmi sa rozhodli postaviť oltár Bohu Izraela, aby na ňom prinášali spaľované obety, ako je napísané v zákone Božieho muža Mojžiša.
EZR.3.3	Oltár postavili na jeho pôvodných základoch, hoci mali strach pred obyvateľstvom okolitých krajín, a prinášali na ňom spaľované obety Hospodinovi ráno i večer.
EZR.3.4	Slávili tiež slávnosť Stánkov podľa predpisu a deň čo deň prinášali spaľované obety v stanovenom počte, ako žiadal predpis na príslušný deň,
EZR.3.5	a po nich ustavičnú spaľovanú obetu, obety na novmesiace, ďalej na všetky výročné slávnosti Hospodina, ktoré sa svätili, a vždy, keď niekto obetoval Hospodinovi dobrovoľnú obetu.
EZR.3.6	Od prvého dňa siedmeho mesiaca začali Hospodinovi prinášať spaľované obety, hoci ešte neboli položené základy chrámu Hospodina. 
EZR.3.7	Dali peniaze kamenárom a tesárom, stravu, nápoj a olej Sidončanom a Týrčanom, aby dopravili cédrové drevo z Libanonu po mori k Jafe podľa povolenia, ktoré mali od perzského kráľa Kýra.
EZR.3.8	V druhom roku po svojom návrate k Božiemu domu do Jeruzalema, v druhom mesiaci Šealtíelov syn Zerubbábel a Jocadákov syn Ješúa s ostatnými svojimi druhmi, kňazmi, levitmi a so všetkými, ktorí prišli zo zajatia do Jeruzalema, začali práce a poverili levitov od dvadsiatich rokov nahor riadením práce na Hospodinovom dome.
EZR.3.9	A tak nastúpil Ješúa, jeho synovia a jeho bratia, Kadmíel a jeho synovia s Júdovými potomkami do jedného a riadili tých, čo pracovali na stavbe Božieho chrámu; takisto Chenadádovi synovia a ich synovia a ich bratia, leviti.
EZR.3.10	Keď stavitelia kládli základy Hospodinovho chrámu, pozvali kňazov, aby sa postavili vo svojom rúchu s trúbami, aj levitov, synov Asáfa, s cimbalmi, aby velebili Hospodina podľa vzoru izraelského kráľa Dávida.
EZR.3.11	Striedavo chválili a velebili Hospodina spevom: „Lebo je dobrý, lebo jeho milosrdenstvo trvá naveky nad Izraelom.“ Všetok ľud sa ozýval veľkým jasotom a chválil Hospodina, že bol položený základ Hospodinovho domu.
EZR.3.12	Mnohí z kňazov, levitov a rodových náčelníkov, tí starší, ktorí videli predošlý chrám, však veľmi nariekali, keď pred ich očami kládli základ tohto chrámu. Mnohí sa zas ozývali natešeným hlasom,
EZR.3.13	takže nik nevedel rozoznať hlasitý radostný krik od hlasitého plaču ľudu, lebo veľmi hlasne kričal a bolo ho počuť ďaleko.
EZR.4.1	Keď sa dopočuli Júdovi a Benjamínovi protivníci, že navrátenci zo zajatia stavajú chrám Hospodinovi, Bohu Izraela, 
EZR.4.2	prišli k Zerubbábelovi a rodovým náčelníkom a povedali im: „Chceli by sme s vami stavať, lebo aj my uctievame vášho Boha a obetujeme mu od čias asýrskeho kráľa Esar-Chaddóna, ktorý nás sem doviedol.“
EZR.4.3	Lenže Zerubbábel, Ješúa a iní náčelníci izraelských rodín im odvetili: „Vy a my nesmieme spolu stavať dom nášmu Bohu, ale iba my sami staviame Hospodinovi, Bohu Izraela, ako nám rozkázal perzský kráľ, kráľ Kýros.“
EZR.4.4	Tak sa stalo, že ľud tejto krajiny sa usiloval odobrať chuť do práce judskému ľudu. Zastrašovali ich, aby nestavali. 
EZR.4.5	Okrem toho podplácali radcov, aby marili ich predsavzatie. Tak to bolo po všetky dni perzského kráľa Kýra, až kým nekraľoval perzský kráľ Dárius.
EZR.4.6	Za kraľovania Ahasvéra, na začiatku jeho kraľovania napísali žalobu na judských a jeruzalemských obyvateľov.
EZR.4.7	V časoch Artaxerxa písal zas Bišlám, Mitredát a Tabeel so svojimi ostatnými spolupracovníkmi perzskému kráľovi Artaxerxovi. Listina bola napísaná aramejským písmom a bola preložená do aramejčiny.
EZR.4.8	Kancelár Rechúm a pisár Šimšaj zostavili kráľovi Artaxerxovi správu o Jeruzaleme tohto znenia: 
EZR.4.9	„Kancelár Rechúm, pisár Šimšaj, ostatní ich spolupracovníci — sudcovia, nižší úradníci, dozorcovia a správcovia, ľudia z Uruku, Babylonu, Šušanu, teda Elámci 
EZR.4.10	a ostatné národy, ktoré veľký a slávny Asnappar zajal a usadil v samárijských mestách a na ostatnom Záriečí.“ 
EZR.4.11	Toto je odpis listu, ktorý mu poslali: „Kráľovi Artaxerxovi; tvoji služobníci, ľudia spoza Rieky, a tak ďalej. 
EZR.4.12	Nech je kráľovi známe, že Židia, ktorí sa vybrali od teba sem hore, prišli k nám do Jeruzalema, mesta spurného a zlého, a opäť ho stavajú a opevňujú hradbami a opravujú zbúraniská. 
EZR.4.13	Nech je teda kráľovi známe, že ak bude toto mesto postavené a jeho hradby budú opravené, nebudú odvádzať ani daň, ani dávku, ani clo a nakoniec to bude na škodu kráľom. 
EZR.4.14	Nuž a keďže solíme soľou paláca, nepatrí sa, aby sme sa ďalej prizerali na poškodzovanie kráľa. Preto teraz podávame kráľovi túto správu, 
EZR.4.15	aby hľadali v kronikách tvojich otcov. Veď v kronikách nájdeš a dozvieš sa, že toto mesto je mestom odbojným a škodí kráľom, ba i podrobeným krajinám, a že v ňom robievali vzbury odpradávna, a preto bolo toto mesto spustošené. 
EZR.4.16	Upozorňujeme teda kráľa, že ak toto mesto bude postavené a jeho hradby budú obnovené, nebudeš mať, veru, na Záriečí účasť.“
EZR.4.17	Kráľ poslal kancelárovi Rechúmovi, pisárovi Šimšajovi a ostatným ich spolupracovníkom, ktorí bývali v Samárii, a iným na Záriečí, túto odpoveď: „Pokoj, a tak ďalej. 
EZR.4.18	Obžalobný spis, ktorý ste nám poslali, bol jasne prečítaný v mojej prítomnosti. 
EZR.4.19	Na môj rozkaz hľadali a našli, že sa toto mesto odpradávna vzpieralo proti kráľom a že v ňom dochádzalo k odbojom a vzburám 
EZR.4.20	a že v Jeruzaleme bývali mocní králi a panovali nad všetkými územiami, čo sú za Riekou, a platila sa im daň, poplatok a clo. 
EZR.4.21	Preto teraz vydajte rozkaz, aby sa zabránilo tým mužom stavať toto mesto, kým nevydám iný rozkaz. 
EZR.4.22	Varujte sa postupovať v tej veci nedbanlivo, aby z toho nevzrástla škoda v kráľov neprospech.“
EZR.4.23	Keď odpis nariadenia kráľa Artaxerxa prečítali pred Rechúmom, pred pisárom Šimšajom a pred ich spolupracovníkmi, vybrali sa napochytro k Židom do Jeruzalema a z vládnej moci im rozkázali prestať.
EZR.4.24	Tak bola zastavená práca na Božom príbytku v Jeruzaleme a nerobilo sa až do druhého roku kraľovania perzského kráľa Dária.
EZR.5.1	Prorok Aggeus a Iddov syn Zachariáš však prorokovali v mene Boha Izraela, ktorý vládol nad nimi, tým Židom, ktorí boli v Judsku a v Jeruzaleme.
EZR.5.2	Šealtíelov syn Zerubbábel a Jocadákov syn Ješúa sa vzchopili a začali stavať Boží dom v Jeruzaleme. Ruka v ruke s nimi pracovali Boží proroci a podporovali ich.
EZR.5.3	V tom čase k nim prišiel vladár Záriečia Tattenaj, Šetar-Bozenaj a ich spolupracovníci a opýtali sa ich: „Kto vám dovolil stavať tento chrám a opravovať tieto hradby?“ 
EZR.5.4	Ďalej sa ich spytovali: „Ako sa volajú muži, čo stavajú túto budovu?“ 
EZR.5.5	Božie oko však spočívalo na starších Židoch, a tak im neprerušili prácu, kým sa nepredostrie správa Dáriovi a kým odtiaľ nedostanú rozhodnutie o tom.
EZR.5.6	Odpis listu, ktorý poslal vladár Záriečia Tattenaj, Šetar-Bozenaj, ich spolupracovníci a správcovia spoza Rieky kráľovi Dáriovi. 
EZR.5.7	Poslali mu správu a v nej bolo napísané toto: „Kráľovi Dáriovi dokonalý pokoj! 
EZR.5.8	Nech je známe kráľovi, že sme sa vypravili do judskej krajiny k domu veľkého Boha. Stavajú ho z kamenných kvádrov. Steny obkladajú drevom. Pracuje sa usilovne na tom diele a ono im rastie pod rukami. 
EZR.5.9	Opýtali sme sa teda starších a takto sme im vraveli: ‚Kto vám dovolil stavať tento chrám a opravovať tieto hradby?‘ 
EZR.5.10	Opýtali sme sa ich aj na ich mená, aby sme ti dali vedieť, aj sme zaznačili mená mužov, ktorí sú ich náčelníkmi. 
EZR.5.11	Odpovedali nám takto: ‚My sme služobníci Boha nebies a zeme a staviame tento chrám, ktorý bol postavený už dávno pred mnohými rokmi. Staval ho a aj postavil veľký izraelský kráľ.
EZR.5.12	Potom však, keď naši praotcovia popudili k hnevu Boha nebies, vydal ich do rúk babylonského kráľa, Chaldejca Nebukadnesara, ktorý zbúral tento chrám a ľud presídlil do Babylonu.
EZR.5.13	Kráľ Kýros však vydal v prvom roku panovania nad Babylonom nariadenie postaviť tento Boží dom.
EZR.5.14	Ba ešte aj zlaté a strieborné nádoby, ktoré patrili Božiemu domu a ktoré Nebukadnesar pobral z jeruzalemského chrámu a odniesol do babylonského chrámu, kráľ Kýros vyniesol z babylonského chrámu a odovzdal ich istému mužovi menom Šešbaccar, ktorého vymenoval za miestodržiteľa,
EZR.5.15	a povedal mu: »Vezmi tieto nádoby, choď a ulož ich v jeruzalemskom chráme! Nech sa stavia Boží dom na tom mieste, kde stál!«‘ 
EZR.5.16	Nuž a tento Šešbaccar došiel, postaral sa o základy Božieho domu v Jeruzaleme a odvtedy sa stavia dosiaľ, ale dostavaný nie je. 
EZR.5.17	Teraz, ak kráľ uzná za dobré, nech sa pátra v kráľovskej klenotnici tam v Babylone, či je to tak, že kráľ Kýros vydal rozkaz stavať Boží dom v Jeruzaleme. Nech nám teda kráľ pošle rozhodnutie v tejto veci!“
EZR.6.1	Vtedy kráľ Dárius vydal rozkaz hľadať v klenotnici písomnosti, uložené tam v Babylone. 
EZR.6.2	Aj sa našiel v panovníckom sídle Ekbatana, ktoré leží v médskej provincii, jeden zvitok, kde bolo napísané: „Pamätný záznam: 
EZR.6.3	V prvom roku svojho kraľovania rozkázal kráľ Kýros vo veci Božieho domu v Jeruzaleme: ‚Nech sa stavia tento chrám ako miesto, na ktoré sa prinášajú obety spoločenstva a ohňové obety na základoch, ktoré znesú jeho výšku šesťdesiat lakťov a jeho šírku šesťdesiat lakťov.
EZR.6.4	Tri vrstvy sú z kamenných kvádrov a potom jedna vrstva z dreva.
EZR.6.5	Aj zlaté a strieborné nádoby, ktoré patrili Božiemu domu a ktoré Nebukadnesar zobral z chrámu v Jeruzaleme a doniesol do Babylonu, nech vrátia a nech prídu späť do jeruzalemského chrámu! Zlož ich v Božom dome!‘“
EZR.6.6	„Teraz teda Tattenaj, miestodržiteľ na Záriečí, a Šetar-Bozenaj so svojimi spolupracovníkmi i správcovia spoza Rieky, choďte odtiaľ preč! 
EZR.6.7	Nechajte, nech sa pracuje na tom Božom dome! Nech židovský miestodržiteľ a ich starší stavajú ten Boží dom tam, kde stál predtým. 
EZR.6.8	Týmto vydávam rozkaz o tom, ako sa máte zachovať k židovským starším, ktorí stavajú ten Boží dom: Nech sa z kráľovských príjmov, z toho, čo vynáša daň Záriečia, bez okolkov vyplácajú náklady tým mužom, aby dielo neviazlo. 
EZR.6.9	A čo treba, býčky, barany a jahňatá na spaľované obety Bohu nebies, zrno, soľ, víno a či olej nech sa im každodenne dáva bez akéhokoľvek klamstva, o čo požiadajú jeruzalemskí kňazi,
EZR.6.10	aby prinášali Bohu nebies milé obety a modlili sa za blažený život kráľa a jeho rodiny.
EZR.6.11	Ďalej sa vydáva z mojej strany rozkaz: Ktokoľvek by nedodržal toto nariadenie, nech vytrhnú z jeho domu trám, nech ho vztýčia a nech ho naň pribijú a jeho dom nech je z trestu obrátený na rumovisko!
EZR.6.12	Boh, ktorý tam dáva prebývať svojmu menu, nech zvrhne každého kráľa a ľudí, ktorí by sa odvážili toto nedodržiavať a zbúrať ten Boží dom v Jeruzaleme! Ja, Dárius, som vydal tento rozkaz. Nech sa prísne dodržiava!“
EZR.6.13	Tattenaj, miestodržiteľ na Záriečí, Šetar-Bozenaj a ich spolupracovníci urobili presne podľa toho, ako im odpovedal kráľ Dárius. 
EZR.6.14	Židovskí starší teda mohli ďalej stavať a práca im išla od ruky, ako predpovedal prorok Aggeus a Iddov syn Zachariáš. Podľa nariadenia Boha Izraela a podľa nariadenia perzských kráľov Kýra, Dária a Artaxerxa pokračovali v stavbe až do dokončenia.
EZR.6.15	Tak dokončili Boží dom do tretieho dňa mesiaca adár v šiestom roku kraľovania kráľa Dária.
EZR.6.16	Potom Izraeliti, kňazi, leviti a ostatní, čo prišli zo zajatia, oslávili natešení posvätenie Božieho domu.
EZR.6.17	Pri posviacke Božieho domu obetovali sto býkov, dvesto baranov, štyristo baránkov a dvanásť capov na obetu za hriech, za celý Izrael podľa počtu izraelských kmeňov.
EZR.6.18	Potom zadelili kňazov po ich triedach, takisto levitov po ich oddeleniach na Božiu službu v Jeruzaleme, ako sa píše v Mojžišovej knihe.
EZR.6.19	Vtedy tí, čo prišli zo zajatia, slávili Paschu štrnásteho dňa prvého mesiaca.
EZR.6.20	Keďže kňazi a leviti sa do jedného očistili, všetci boli čistí, a tak mohli zabíjať veľkonočného baránka všetkým, čo prišli zo zajatia, aj svojim bratom kňazom, aj sebe.
EZR.6.21	Izraeliti teda jedli veľkonočného baránka, a to nielen tí, čo prišli zo zajatia, ale aj všetci, čo sa oddelili od poškvrny pohanov tej krajiny a pridali sa k nim, aby hľadali Hospodina, Boha Izraela.
EZR.6.22	Slávili aj slávnosť Nekvasených chlebov sedem dní v radosti, lebo Hospodin ich obdaroval radosťou. Naklonil k nim srdce asýrskeho kráľa, aby posilňoval ich ruky na stavbe domu Boha, Boha Izraela.
EZR.7.1	Po týchto udalostiach počas vlády perzského kráľa Artaxerxa prišiel Ezdráš, syn Seraju, syna Azarju, syna Chilkiju,
EZR.7.2	syna Šallúma, syna Cadóka, syna Achitúba, 
EZR.7.3	syna Amarju, syna Azarju, syna Merajóta, 
EZR.7.4	syna Zerachju, syna Uzziho, syna Bukkiho, 
EZR.7.5	syna Abišúu, syna Pinchása, syna Eleazára, syna najvyššieho kňaza Árona.
EZR.7.6	Tento Ezdráš vyšiel z Babylonu. Bol zákonníkom, skúseným v Mojžišovom zákone, ktorý dal Hospodin, Boh Izraela. Keďže bola nad ním ruka Hospodina, jeho Boha, kráľ mu dával všetko, o čo žiadal.
EZR.7.7	Zároveň putoval do Jeruzalema húf Izraelitov, kňazov, levitov, spevákov, vrátnikov a nevoľníkov chrámu v siedmom roku kráľa Artaxerxa. 
EZR.7.8	Do Jeruzalema došiel v piatom mesiaci, v siedmom roku tohto kráľa. 
EZR.7.9	Na prvý deň prvého mesiaca bol totiž určený odchod z Babylonu a v prvý deň piateho mesiaca sa dostal do Jeruzalema, lebo na ňom spočívala dobrotivá ruka jeho Boha. 
EZR.7.10	Ezdráš si totiž zaumienil skúmať Hospodinov zákon, plniť ho a učiť izraelský ľud ustanovenia a právne predpisy.
EZR.7.11	Toto je odpis listiny, ktorú dal kráľ Artaxerxes kňazovi Ezdrášovi, zákonníkovi, znalcovi Hospodinových príkazov a nariadení pre Izrael:
EZR.7.12	„Artaxerxes, kráľ kráľov, kňazovi Ezdrášovi, učenému v zákone nebeského Boha, pozdrav a tak ďalej.
EZR.7.13	Ja vydávam rozkaz, že každý, kto by v mojom kráľovstve mal vôľu — či z izraelského ľudu, či z jeho kňazov, či z levitov — ísť do Jeruzalema, môže sa vybrať s tebou. 
EZR.7.14	Kráľ a jeho siedmi radcovia ťa posielajú preskúmať stav vecí v Judsku a v Jeruzaleme, ako žiada zákon tvojho Boha, čo máš v ruke,
EZR.7.15	a dopraviť striebro so zlatom, ktoré kráľ a jeho radcovia dobrovoľne venovali Bohu Izraela, ktorého príbytok je v Jeruzaleme,
EZR.7.16	aj všetko striebro a zlato, ktoré nájdeš v celej babylonskej provincii popri dobrovoľnom dare ľudu a kňazov, venovanom domu ich Boha v Jeruzaleme. 
EZR.7.17	Preto za toto striebro bezodkladne nakúp býky, barany a baránky s príslušnými pokrmovými a nápojovými obetami a obetuj ich na oltári domu vášho Boha v Jeruzaleme! 
EZR.7.18	To, čo ty a tvoji bratia usúdite, že by bolo dobré spraviť so striebrom a zlatom, ktoré bude nazvyš, spravte podľa vôle svojho Boha. 
EZR.7.19	Nádoby, ktoré dostávaš pre službu v dome tvojho Boha, odovzdaj pred Bohom v Jeruzaleme! 
EZR.7.20	Ostatné, čo ešte treba pre dom tvojho Boha, čo ti bude ešte treba vynaložiť, uhraď z kráľovskej pokladnice!
EZR.7.21	Ja, kráľ Artaxerxes, týmto nariaďujem všetkým pokladníkom na Záriečí: Všetko, o čo by vás požiadal kňaz Ezdráš, znalec zákona nebeského Boha, treba bez okolkov splniť 
EZR.7.22	do sto talentov striebra, do sto kórov pšenice, do sto batov vína, do sto batov oleja a soli bez vyúčtovania! 
EZR.7.23	Všetko, čo sa žiada podľa rozhodnutia nebeského Boha, treba presne splniť pre dom nebeského Boha, aby azda nevzbĺkol hnevom proti kráľovej ríši a proti jeho synom. 
EZR.7.24	Ďalej vám oznamujeme, že nik nemá právo uvaliť daň, dávku či clo ani na kňazov, ani na levitov, spevákov, vrátnikov, chrámových nevoľníkov, ani na nijakých služobníkov tohto Božieho domu.
EZR.7.25	Ty, Ezdráš, podľa toho, ako prikazuje múdrosť tvojho Boha, ktorú máš v rukách, vymenuj sudcov vedno s obhajcami, aby vysluhovali právo všetkému ľudu na Záriečí, totiž tým, čo poznajú zákon tvojho Boha; a kto by ho nepoznal, toho učte!
EZR.7.26	Každý, kto by neposlúchol zákon tvojho Boha a zákon kráľa, nech je bez okolkov odsúdený alebo na smrť, alebo do vyhnanstva, alebo na peňažnú pokutu, alebo do žalára!“
EZR.7.27	„Nech je zvelebený Hospodin, Boh našich otcov, ktorý vnukol kráľovi do srdca, aby okrášlil Hospodinov dom v Jeruzaleme 
EZR.7.28	a naklonil ku mne milosť kráľa, jeho radcov a všetkých mocných kniežat kráľa. Ja teda, posilnený rukou Hospodina, svojho Boha, ktorá bola nado mnou, zhromaždil som popredných z Izraela, aby išli so mnou.“
EZR.8.1	Toto sú predáci rodín, zapísaní do rodového zoznamu, ktorí vyšli so mnou za kraľovania kráľa Artaxerxa z Babylonu:
EZR.8.2	Z Pinchásových synov Geršóm, z Itamárových synov Daniel, z Dávidových synov Chattúš,
EZR.8.3	Šechanjov syn. Z Paróšových synov Zecharja a s ním zapísaných v rodovom zozname stopäťdesiat mužov.
EZR.8.4	Z Pachat-Moábových synov: Zerachjov syn Eljehoenaj a s ním dvesto mužov.
EZR.8.5	Zo Zattúových synov: Jachazíelov syn Šechanja a s ním tristo mužov. 
EZR.8.6	Z Adínových synov: Jonatánov syn Ebed a s ním päťdesiat mužov. 
EZR.8.7	Z Elámových synov: Ataljov syn Ješaja a s ním sedemdesiat mužov. 
EZR.8.8	Zo Šefatjových synov: Michaelov syn Zebadja a s ním osemdesiat mužov. 
EZR.8.9	Z Joábových synov: Jechíelov syn Obadja a s ním dvestoosemnásť mužov. 
EZR.8.10	Z Baniových synov: Josifjov syn Šelomót a s ním stošesťdesiat mužov. 
EZR.8.11	Z Bebajových synov: Bebajov syn Zecharja a s ním dvadsaťosem mužov. 
EZR.8.12	Z Azgádových synov: Hakkatánov syn Jochanán a s ním stodesať mužov. 
EZR.8.13	Z Adonikámových synov poslední a volajú sa Elifelet, Jeíel a Šemaja a s nimi šesťdesiat mužov. 
EZR.8.14	Z Bigvajových synov Utaj a Zabúd
EZR.8.15	Zhromaždil som ich k rieke, čo tečie do Ahavy, a pobudli sme tam tri dni. Keď som sa rozhliadol po ľude a kňazoch, nenašiel som medzi nimi ani jediného levitu. 
EZR.8.16	Vtedy som poslal po predákov, po Eliezera, Aríela, Šemaju, Elnatána, Jaríba, Elnatána, Nátana, Zecharju a Mešulláma a po učiteľov Jojaríba a Elnatána. 
EZR.8.17	Rozkázal som im, aby šli k Iddovi, predstavenému v obci Kasifja, a vložil som im do úst slová, ktorými sa bolo treba prihovoriť Iddovi a jeho bratom, nevoľníkom chrámu v obci Kasifja, aby k nám priviedli služobníkov pre dom nášho Boha. 
EZR.8.18	Keďže nad nami bola dobrotivá ruka nášho Boha, priviedli nám veľmi učeného muža zo synov Machliho, Léviho syna, Izraelovho syna, totiž Šerebju, a jeho synov s jeho bratmi, spolu osemnástich,
EZR.8.19	ďalej Chašabju a s ním Ješaju z Merariho synov, jeho bratov a ich synov, spolu dvadsiatich,
EZR.8.20	a z nevoľníkov chrámu, ktorých dal Dávid a kniežatá na službu levitom, dvestodvadsať nevoľníkov chrámu. Títo všetci boli zaznačení podľa mena.
EZR.8.21	Potom som tam pri rieke Ahave vyhlásil pôst, aby sme sa pokorili pred svojím Bohom a vyprosili si od neho šťastnú cestu pre seba, pre svoje deti i pre celý svoj majetok.
EZR.8.22	Hanbil som sa totiž prosiť kráľa o vojsko a jazdu na našu ochranu pred nepriateľom na ceste. Veď sme vyhlásili kráľovi: „Ruka nášho Boha vládne nad všetkými tými, čo ho vyhľadávajú na svoje dobro, ale jeho mohutný hnev zasahuje všetkých, čo ho opúšťajú.“
EZR.8.23	Postili sme sa teda a prosili sme o to svojho Boha a dal sa nám uprosiť.
EZR.8.24	Potom som vybral dvanástich z popredných kňazov, Šerebju a Chašabju a s nimi desiatich spomedzi ich bratov. 
EZR.8.25	Potom som im odvážil striebro, zlato a nádoby, posvätný dar pre dom nášho Boha, ktorý obetoval kráľ, jeho radcovia, jeho kniežatá a všetci Izraeliti, koľko ich tam bolo. 
EZR.8.26	Odvážil som im teda do rúk šesťstopäťdesiat hrivien striebra, sto hrivien strieborného náčinia, zlata tiež sto hrivien, 
EZR.8.27	ďalej dvadsať zlatých džbánov po tisíc dareikov a dve nádoby z lesklého bronzu, vzácne ako zlato. 
EZR.8.28	Pritom som im povedal: „Vy ste zasvätení Hospodinovi, i tieto nádoby sú posvätné, aj striebro so zlatom je obetný dar Hospodinovi, Bohu vašich otcov.
EZR.8.29	Opatrujte ich a strážte, kým ich neodvážite pred predstavenými kňazov, levitov a pred predstavenými izraelských rodov v Jeruzaleme, v komorách Hospodinovho domu!“
EZR.8.30	Kňazi a leviti prevzali odvážené striebro, zlato a nádoby, aby ich dopravili do Jeruzalema, do domu nášho Boha.
EZR.8.31	Dvanásteho dňa prvého mesiaca sme sa pohli od rieky Ahavy a uberali sme sa do Jeruzalema. Ruka nášho Boha bola nad nami. On nás na ceste chránil pred nepriateľmi a zbojníkmi.
EZR.8.32	Tak sme prišli do Jeruzalema a ostali sme tam tri dni. 
EZR.8.33	Na štvrtý deň potom Meremótovi, synovi kňaza Uriju, odvážili striebro, zlato a nádoby v dome nášho Boha. Ďalej tam bol Pinchásov syn Eleazár a okrem týchto boli prítomní aj leviti, Ješúov syn Jozabád a Binnújov syn Noadja. 
EZR.8.34	Aj podľa počtu aj podľa váhy všetko súhlasilo. Celkovú váhu hneď aj zapísali.
EZR.8.35	Vyhnanci, čo prišli zo zajatia, priniesli spaľované obety Bohu Izraela, dvanásť býčkov za celý Izrael, deväťdesiatšesť baranov, sedemdesiatsedem baránkov, dvanásť capov na obetu za hriech; toto všetko priniesli Hospodinovi ako spaľovanú obetu.
EZR.8.36	Potom odovzdali kráľove nariadenia kráľovským miestodržiteľom a povereným správcom za Riekou, ktorí podporovali ľud i Boží dom.
EZR.9.1	Keď sa toto vykonalo, pristúpili ku mne predstavení so slovami: „Izraelský ľud ani kňazi, ani leviti sa neoddelili od národov týchto krajín, totiž od Kanaánčanov, Chetitov, Perizzejcov, Jebúsejov, Ammónčanov, Moábčanov, Egypťanov a Amorejčanov, a konajú podľa ich ohavností.
EZR.9.2	Vzali si za ženy z ich dcér pre seba i svojich synov a pomiešali sväté potomstvo s národmi tých krajín. Kniežatá a predstavení sa prehrešili dokonca prví.“
EZR.9.3	Keď som to počul, roztrhol som si rúcho a plášť, trhal som si vlasy z hlavy a bradu a sedel som veľmi rozrušený. 
EZR.9.4	Poschádzali sa ku mne všetci, čo sa báli slova Boha Izraela pre priestupok tých, čo prišli zo zajatia. Ja som však sedel rozrušený až do večernej obety.
EZR.9.5	Počas večernej obety som však skončil kajúci obrad, s roztrhnutým rúchom a plášťom som sa hodil na kolená, rozprestrel som ruky k Hospodinovi, svojmu Bohu, 
EZR.9.6	a vravel som: „Môj Bože, pýrim sa a hanbím sa pozdvihnúť svoju tvár k tebe, môj Bože, lebo naše neprávosti nám prerástli cez hlavu a naše previnenia siahajú až po nebesia.
EZR.9.7	Od čias našich otcov až po dnešný deň sme sa veľmi previňovali. Pre naše neprávosti sme boli my, naši králi i naši kňazi vydaní do rúk kráľov cudzích krajín, pod meč, do zajatia, za korisť a na verejnú hanbu, ako je to aj dnes. 
EZR.9.8	Teraz sa Hospodin, náš Boh, na chvíľočku nad nami zmiloval, aby nám ponechal zachránených, aby nám dovolil uchytiť sa na svojom posvätnom mieste, aby nám náš Boh rozžiaril oči a dal nám trocha pookriať v našej porobe.
EZR.9.9	Hoci sme boli otrokmi, náš Boh nás neopustil v našej porobe, ale nám priaznivo naklonil perzských kráľov, takže nám umožnili pookriať. Mohli sme opäť vybudovať dom nášho Boha a postaviť ho z rozvalín. Bol našou ochranou v Judsku a v Jeruzaleme.
EZR.9.10	Čo ti však, náš Bože, po tom všetkom povedať? Veď sme opustili tvoje prikázania, 
EZR.9.11	ktoré si nám dal prostredníctvom svojich služobníkov, prorokov, keď si povedal: ‚Krajina, do ktorej idete, aby ste ju dedične zaujali, je zem poškvrnená nečistotou národov tých krajín, pre ohavnosť tých, čo ju od jedného konca po druhý naplnili svojou nečistotou.
EZR.9.12	Nedávajte teda svoje dcéry za ich synov, ani neberte ich dcéry svojim synom! Nikdy sa neusilujte o ich blaho a dobro, aby ste boli čoraz mocnejší, požívali výhody krajiny a poručili ju svojim synom až naveky.‘
EZR.9.13	Po tom všetkom, čo prišlo na nás pre naše zlé skutky a pre naše veľké previnenie, Ty, Bože náš, si nás ušetril viac než by sme si zaslúžili za svoje neprávosti a ponechal si nám tento zvyšok zachránených. 
EZR.9.14	Neslobodno sa nám vykrúcať a porušovať tvoje príkazy, nesmieme sa spríbuzniť s tými ohavnými národmi. Veď či by si sa nerozhneval na nás do vykynoženia, takže by nik nezostal nažive a neunikol skaze?
EZR.9.15	Hospodin, Bože Izraela, ty si spravodlivý, takže sme tu dnes ako zvyšok zachránených. Hľa, my sme pred tebou obťažení takou vinou, že nik pred tebou pre to neobstojí!“
EZR.10.1	Kým sa Ezdráš modlil a kým sa vyznával s plačom, ležiac dolu tvárou pred Božím domom, poschádzal sa k nemu veľký zástup Izraelitov, mužov, žien a detí a ľud usedavo plakal.
EZR.10.2	Vtedy sa ozval Šechanja, syn Jechíela z Elámovcov, a povedal Ezdrášovi: „Spreneverili sme sa proti svojmu Bohu tým, že sme si vzali za ženy cudzinky z národov krajiny, ale ešte je nádej pre Izrael.
EZR.10.3	Zaviažme sa teraz zmluvou svojmu Bohu, že zapudíme všetky ženy, aj deti, ktoré sa im narodili, keď ty, pane, a tí, čo sa boja prikázania nášho Boha, odporúčate tak urobiť. Nech sa teda postupuje podľa zákona!
EZR.10.4	Vstaň, lebo ty to musíš nariadiť, a my ti pomôžeme! Pusti sa mužne do toho!“
EZR.10.5	Ezdráš teda vstal a vyzval popredných kňazov, levitov a celú izraelskú pospolitosť, aby prisahali, že sa zaväzujú konať podľa tohto slova. Tak aj prisahali. 
EZR.10.6	Ezdráš sa zdvihol spred Božieho domu, išiel do izby Eljašíbovho syna Jochanána a tam prenocoval. Nejedol však chlieb a nepil vodu, lebo žialil pre hriech tých, čo prišli zo zajatia.
EZR.10.7	Potom vyhlásili po Judsku a po Jeruzaleme, aby sa všetci navrátenci zišli do Jeruzalema. 
EZR.10.8	Každému, kto sa nedostaví do troch dní podľa uznesenia vrchnosti a starších, nech kliatba stihne celý jeho majetok a on sám nech je vylúčený z obce tých, čo prišli zo zajatia!
EZR.10.9	Do troch dní sa zišli do Jeruzalema všetci judskí a benjamínski muži. Bolo to v deviatom mesiaci, dvadsiateho dňa toho mesiaca. Celý národ sedel na priestranstve pred Božím domom a triasol sa pre samotnú vec i pre lejaky. 
EZR.10.10	Vtedy vstal kňaz Ezdráš a povedal im: „Spreneverili ste sa tým, že ste sa poženili s cudzinkami a tak ste rozmnožili previnenie izraelského ľudu.
EZR.10.11	Preto sa teraz vyznajte Hospodinovi, Bohu svojich otcov, urobte mu po vôli a oddeľte sa od národov tejto krajiny a od cudziniek!“ 
EZR.10.12	Celé zhromaždenie odpovedalo veľkým hlasom: „Sme povinní urobiť tak, ako nám hovoríš. 
EZR.10.13	No ľud je početný, je čas dažďov a nevydržíme stáť vonku. Okrem toho to nie je práca na jeden deň ani na dva, lebo sme sa veľmi mnohí previnili v tejto veci. 
EZR.10.14	Preto prosíme, nech naši predstavení zastupujú celú obec a všetci, čo sa v našich mestách poženili s cudzinkami, prídu v určenom čase so staršími a so sudcami jednotlivých miest, kým sa od nás neodvráti páľava hnevu nášho Boha pre túto vec.“
EZR.10.15	Iba Asaelov syn Jonatán a Tikvov syn Jachzeja sa vzopreli proti tomu; Mešullám a levita Šabbetaj ich podporovali. 
EZR.10.16	No navrátenci tak urobili. Kňaz Ezdráš si vybral mužov, predstavených rodov podľa jednotlivých rodín. Všetci boli zaznačení podľa mena. Zasadli v prvý deň desiateho mesiaca a skúmali tú vec. 
EZR.10.17	Do prvého dňa prvého mesiaca skončili prípady všetkých, čo sa poženili s cudzinkami.
EZR.10.18	Vyšlo najavo, že z kňazských synov si pobrali cudzie ženy títo: zo synov Jocadákovho syna Ješúu a z jeho bratov: Maaseja, Eliezer, Jaríb a Gedalja.
EZR.10.19	Zaručili sa, že svoje ženy prepustia a že za svoju vinu obetujú barana zo stáda.
EZR.10.20	Z Immérových synov: Chanani a Zebadja. 
EZR.10.21	Z Charímových synov: Maaseja, Elija, Šemaja, Jechíel a Uzzija. 
EZR.10.22	Z Pašchúrových synov: Eljoenaj, Maaseja, Jišmael, Netaneel, Jozabád a Elasa. 
EZR.10.23	Z levitov Jozabád, Šimei, Kelaja zvaný Kelita, Petachja, Jehuda a Eliezer.
EZR.10.24	Zo spevákov Eljašíb a z vrátnikov Šallúm, Telem a Uri.
EZR.10.25	Ďalej z izraelského ľudu: z Paróšových synov: Ramja, Jizzija, Malkija, Mijjamín, Eleazár, Malkija a Benaja. 
EZR.10.26	Z Elámových synov: Mattanja, Zecharja, Jechíel, Abdi, Jeremót a Elija. 
EZR.10.27	Zo Zattuových synov: Eljoenaj, Eljašíb, Mattanja, Jeremót, Zabád a Aziza. 
EZR.10.28	Z Bebajových synov: Jochanán, Chananja, Zabbaj, Atlaj. 
EZR.10.29	Z Baniho synov: Mešullám, Mallúch, Adaja, Jašúb, Šeál, Jeremót. 
EZR.10.30	Z Pachat-Moábových synov: Adna, Kelál, Benaja, Maaseja, Mattanja, Becaleel, Binnúj a Menašše. 
EZR.10.31	Z Charímových synov: Eliezer, Jiššija, Malkija, Šemaja, Šimeón, 
EZR.10.32	Benjamín, Mallúch, Šemarja. 
EZR.10.33	Z Chašumových synov: Mattenaj, Mattatta, Zabád, Elifelet, Jeremaj, Menašše, Šimei. 
EZR.10.34	Z Baniho synov: Maadaj, Amrám, Uel, 
EZR.10.35	Benaja, Bedja, Kelúhi, 
EZR.10.36	Vanja, Meremót, Eljašíb, 
EZR.10.37	Mattanja, Mattenaj, Jaasáv, 
EZR.10.38	Bani, Binnúj, Šimei, 
EZR.10.39	Šelemja, Nátan, Adaja, 
EZR.10.40	Machnadbaj, Šašaj, Šaraj, 
EZR.10.41	Azarel, Šelemja, Šemarja, 
EZR.10.42	Šallúm, Amarja a Jozef. 
EZR.10.43	Z Nebóových synov: Jeíel, Mattitja, Zabád, Zebina, Jaddaj, Joel a Benaja.
EZR.10.44	Títo všetci si vzali cudzinky. Boli medzi nimi už aj také, ktoré mali deti.
NEH.1.1	Príbehy Nehemiáša, Chachaljovho syna. V mesiaci kislév dvadsiateho roku som bol v pevnosti v Šušane.
NEH.1.2	Vtedy prišiel Chanani, jeden z mojich bratov, s niekoľkými mužmi z Judska. Spytoval som sa ich na zvyšok Židov, ktorí sa už vrátili zo zajatia, a na Jeruzalem. 
NEH.1.3	Odpovedali mi: „Zvyšok tých, čo sa vrátili zo zajatia, je v tamojšej provincii vo veľkej núdzi a potupe. Hradby Jeruzalema sú zbúrané a jeho brány pohltil oheň.“
NEH.1.4	Keď som počul tie slová, sadol som si, plakal som a smútil niekoľko dní. Postil som sa a modlil pred Bohom nebies.
NEH.1.5	Vzdychal som: „Ach, Hospodin, Bože nebies, veľký a hrozný Bože, ktorý zachovávaš zmluvu a milosť voči tým, čo ťa milujú a zachovávajú tvoje prikázania.
NEH.1.6	Nech sú tvoje uši pozorné a tvoje oči otvorené, aby si počul modlitbu svojho služobníka, ktorú stále odriekam pred tebou dňom i nocou za Izraelitov, tvojich služobníkov. Vyznávam hriechy Izraelitov, ktoré sme proti tebe páchali. Aj ja, aj dom môjho otca sme hrešili.
NEH.1.7	Hrubo sme sa proti tebe previnili a nezachovávali sme prikázania, ustanovenia a právne predpisy, ktoré si prikázal svojmu služobníkovi Mojžišovi. 
NEH.1.8	Spomeň si, prosím, na slovo, ktoré si prikázal svojmu služobníkovi Mojžišovi: ‚Ak sa spreneveríte, rozptýlim vás medzi národy.
NEH.1.9	Ak sa však ku mne navrátite, budete zachovávať moje prikázania a budete podľa nich konať, keby ste boli zahnaní čo i na kraj neba, zhromaždím vás odtiaľ a privediem na miesto, ktoré som si vyvolil, aby tam prebývalo moje meno.‘
NEH.1.10	Veď oni sú tvoji služobníci a tvoj ľud, ktorý si vykúpil svojou veľkou silou a mocnou rukou.
NEH.1.11	Ach, Pane, nech tvoje ucho pozorne vypočuje modlitbu tvojho služobníka a modlitbu tvojich služobníkov, ktorí sa ochotne boja tvojho mena. Dopraj dnes úspech svojmu služobníkovi a daj, aby našiel zľutovanie u tohto muža.“ Bol som totiž kráľovým hlavným čašníkom.
NEH.2.1	V mesiaci nisán v dvadsiatom roku kráľa Artaxerxa, keď víno bolo práve pred ním, vzal som to víno a podal kráľovi. Keďže som pred ním nebýval smutný,
NEH.2.2	kráľ sa ma opýtal: „Prečo máš smutnú tvár? Veď nie si chorý. Nie je to nič iné ako smútok v srdci.“ Veľmi som sa preľakol.
NEH.2.3	Odpovedal som kráľovi: „Nech žije kráľ naveky! Ako nemám byť smutný, keď mesto, kde sú hroby mojich otcov, je zrúcané a jeho brány pohltil oheň?“
NEH.2.4	Nato mi kráľ povedal: „Čo tým myslíš?“ Medzitým som sa modlil k Bohu nebies. 
NEH.2.5	Kráľovi som povedal: „Ak sa to kráľovi páči a ak je ti tvoj služobník milý, pošli ma do Judska, do mesta, kde sú hroby mojich otcov, aby som ho vybudoval.“ 
NEH.2.6	Vtedy sa ma kráľ opýtal — a kráľovná sedela vedľa neho: „Ako dlho ti potrvá cesta a kedy sa vrátiš?“ Kráľ uznal za správne vyslať ma, keď som mu udal určitý čas.
NEH.2.7	Povedal som kráľovi: „Ak to kráľ pokladá za dobré, nech mi dajú odporúčajúce listy pre miestodržiteľov v Záriečí, ktorí mi zabezpečia sprievod, kým neprídem do Judska, 
NEH.2.8	a odporúčajúci list Asáfovi, správcovi kráľovských lesov, aby mi dodal drevo na zhotovenie brán chrámovej pevnosti, na hradby mesta a na dom, do ktorého sa mám nasťahovať.“ Kráľ mi vyhovel, lebo dobrotivá ruka môjho Boha bola nado mnou.
NEH.2.9	Prišiel som k miestodržiteľom v Záriečí a predložil som im kráľove odporúčajúce listy. Kráľ so mnou poslal aj veliteľov vojska a jazdcov. 
NEH.2.10	Keď sa to dozvedel Sanballat Chorónsky a ammónsky sluha Tobija, nesmierne ich zlostilo, že prišiel človek, ktorý sa usiluje o blaho Izraelitov.
NEH.2.11	Prišiel som do Jeruzalema a pobudol som tam tri dni.
NEH.2.12	Potom som v noci vstal, ja i niekoľko mužov so mnou, ale nikomu som neoznámil, čo mi môj Boh vnukol vykonať pre Jeruzalem. Nemal som so sebou nijaké zviera okrem toho, na ktorom som jazdil. 
NEH.2.13	V noci som vyšiel Údolnou bránou k Dračiemu prameňu až k Hnojnej bráne a skúmal som hradby Jeruzalema, ktoré boli samá trhlina, a ktorého brány pohltil oheň.
NEH.2.14	Prešiel som k Pramennej bráne a ku Kráľovskému rybníku. Zviera však so mnou nemalo kadiaľ prejsť.
NEH.2.15	Preto som pešo v noci vystupoval údolím a skúmal som hradby. Potom som sa obrátil a vošiel som Údolnou bránou a tak som sa vrátil späť.
NEH.2.16	Predáci však nevedeli, kam som šiel, ani čo robím. Ani Židom ani kňazom, ani šľachticom, ani predákom, ani ostatným robotníkom som dovtedy nič neoznámil.
NEH.2.17	Potom som im povedal: „Sami vidíte zlé položenie, v ktorom sa nachádzame, že Jeruzalem je zbúraný a jeho brány sú zničené ohňom. Nože, postavme hradby Jeruzalema, aby sme neboli ďalej na posmech.“
NEH.2.18	Keď som im rozpovedal o ruke môjho Boha, ako dobrotivo vládla nado mnou, i o kráľových slovách, ktoré mi oznámil, povedali: „Vzchopme sa a dajme sa do stavby!“ Nato priložili ruky k dobrému dielu. 
NEH.2.19	Keď to počul Sanballat Chorónsky, ammónsky sluha Tobija a Arab Gešem, posmievali sa nám a pohŕdavo nám vraveli: „Čože to robíte? Chystáte azda vzburu proti kráľovi?“ 
NEH.2.20	Nato som im odvetil: „Sám Boh nebies nám dá úspech a my, jeho služobníci, sa pustíme do práce a budeme stavať. Vy však nemáte ani podiel, ani nárok, ani pamiatku v Jeruzaleme.“
NEH.3.1	Veľkňaz Eljašíb a jeho bratia sa dali do práce a vystavali Ovčiu bránu. Sami ju obnovili
NEH.3.2	Vedľa neho stavali muži z Jericha a vedľa nich staval Imriho syn Zakkúr.
NEH.3.3	Rybnú bránu stavali Senaovi synovia. Oni ju vystužili trámami, osadili jej vráta i jej zvislé a priečne závory.
NEH.3.4	Vedľa nich opravoval Meremót, syn Uriju, vnuk Kóca. Vedľa neho opravoval Mešullám, syn Berechju, vnuk Mešezabela. Vedľa neho opravoval Cadók, syn Baanu. 
NEH.3.5	Vedľa neho opravovali Tekóania. Ich šľachtici však nesklonili šije k práci pre svojho Pána.
NEH.3.6	Starú bránu opravoval Paséachov syn Jojada a Besodjov syn Mešullám. Oni ju vystužili trámami, osadili jej vráta, i jej zvislé a priečne závory. 
NEH.3.7	Vedľa nich opravoval Melatja Gibeónsky a meronotský Jadón, muži z Gibeónu a Micpy, ktorí podliehali miestodržiteľovi v Záriečí. 
NEH.3.8	Vedľa nich opravoval Charchajov syn Uzzíel, jeden zo zlatníkov. Vedľa neho opravoval Chananja, jeden z mastičkárov. Tí spevnili jeruzalemské hradby po Širokú hradbu.
NEH.3.9	Vedľa nich opravoval Chúrov syn Refaja, predstavený polovice jeruzalemského obvodu. 
NEH.3.10	Vedľa neho, oproti svojmu domu, opravoval Charumafov syn Jedaja. Vedľa neho opravoval Chašabnejov syn Chattúš. 
NEH.3.11	Ďalší úsek aj Pecnú vežu opravoval Charímov syn Malkija a Pachat-Moábov syn Chaššúb. 
NEH.3.12	Vedľa neho opravoval Hallochéšov syn Šallúm, predstavený polovice jeruzalemského obvodu, i so svojimi dcérami. 
NEH.3.13	Údolnú bránu opravoval Chanún a obyvatelia Zanóachu. Oni ju postavili, osadili jej vráta i jej zvislé a priečne závory. Opravili aj tisíc lakťov hradby až po Hnojnú bránu. 
NEH.3.14	Hnojnú bránu opravoval Rechábov syn Malkija, predstavený bét-keremského obvodu. On ju postavil, osadil jej vráta i jej zvislé a priečne závory. 
NEH.3.15	Pramennú bránu opravoval Kol-Chozeho syn Šallún, predstavený micpianskeho obvodu. On ju postavil, zastrešil, osadil jej vráta i jej zvislé a priečne závory. Opravil aj steny rybníka Šelach pri kráľovskej záhrade, až po schody vedúce z Dávidovho mesta.
NEH.3.16	Za ním opravoval Azbúkov syn Nechemja, predstavený polovice bét-cúrskeho obvodu, až oproti dávidovským hrobom, po umelú vodnú nádrž a po Dom hrdinov.
NEH.3.17	Za ním opravovali leviti pod vedením Baniho syna Rechúma. Vedľa nich opravoval za svoj obvod Chašabja, predstavený polovice keilského obvodu. 
NEH.3.18	Za nimi opravovali ich bratia pod vedením Chenadádovho syna Bavvaja, predstaveného druhej polovice keilského obvodu. 
NEH.3.19	Vedľa nich opravoval Ješúov syn Ezer, predstavený Micpy. Opravil ďalší úsek oproti miestu, kadiaľ sa vystupuje k zbrojnému skladu v rohu hradby.
NEH.3.20	Za ním Zabbajov syn Baruch usilovne opravoval ďalší úsek od rohu hradby až po vchod do domu veľkňaza Eljašíba.
NEH.3.21	Za ním Meremót, syn Uriju, vnuk Kóca, opravoval ďalší úsek od vchodu až po koniec Eljašíbovho domu.
NEH.3.22	Za ním opravovali kňazi, muži z Okolia. 
NEH.3.23	Za nimi Benjamín a Chaššúb opravovali oproti svojim domom. Za nimi Azarja, syn Maaseju, vnuk Ananju opravoval vedľa svojho domu. 
NEH.3.24	Za ním opravoval Chenadádov syn Binnúj ďalší úsek od Azarjovho domu po ohyb hradby, až po roh. 
NEH.3.25	Uzajov syn Palál opravoval oproti ohybu hradby a veže, ktorá vyčnieva nad horným kráľovským palácom pri nádvorí väznice. Za ním opravoval Paróšov syn Pedaja.
NEH.3.26	Chrámoví nevoľníci bývali na Ófele a opravovali až po miesto oproti Vodnej bráne na východe a po vyčnievajúcu vežu.
NEH.3.27	Za nimi opravovali Tekóania ďalší úsek spred veľkej vyčnievajúcej veže až po hradbu na Ófele. 
NEH.3.28	Povyše Konskej brány opravovali kňazi, každý oproti svojmu domu.
NEH.3.29	Za nimi opravoval oproti svojmu domu Immérov syn Cadók a za ním opravoval strážca Východnej brány Šechanjov syn Šemaja.
NEH.3.30	Za ním opravoval ďalší úsek Šelemjov syn Chananja a Caláfov šiesty syn Chanún. Za nimi opravoval oproti svojmu príbytku Berechjov syn Mešullám.
NEH.3.31	Za ním opravoval Malkija, jeden zo zlatníkov, až po dom chrámových nevoľníkov a kupcov oproti Strážnej bráne až po prístrešok na rohu. 
NEH.3.32	Medzi prístreškom na rohu a Ovčou bránou opravovali zlatníci a kupci.
NEH.3.33	Keď sa Sanballat dopočul, že staviame hradby, vzplanul hnevom a veľmi sa namrzel. Posmieval sa Židom 
NEH.3.34	a pred svojimi súkmeňovcami a pred samárijským vojskom hovoril: „Čo to robia títo úbohí Židia? Dovolia im to? Budú môcť obetovať? Dokončia to za deň? Či z hromady zrúcaním oživia kamene? Veď sú spálené.“ 
NEH.3.35	Ammónčan Tobija stál vedľa neho a povedal: „Nech len stavajú. Líška im zrúti kamennú hradbu, ak na ňu vyskočí.“
NEH.3.36	Počuj, Bože náš, ako nami pohŕdajú. Vráť ich potupovanie na ich hlavy a vydaj ich ako lup do krajiny, kde budú v zajatí.
NEH.3.37	Neprikrývaj ich vinu, nedovoľ zmazať ich hriech spred seba, lebo brojili proti tým, čo stavali.
NEH.3.38	My sme však stavali hradby ďalej. Celé hradby boli pospájané do polovice výšky a ľud bol ochotný pracovať.
NEH.4.1	Keď sa Sanballat a Tobija, ako aj Arabi, Ammónčania a Ašdóďania dopočuli, že obnova hradieb Jeruzalema postupuje a že sa začali zapchávať trhliny, veľmi sa nazlostili. 
NEH.4.2	Všetci spolu sa sprisahali, že pôjdu bojovať proti Jeruzalemu a že v ňom spôsobia zmätok.
NEH.4.3	Modlili sme sa k svojmu Bohu a na obranu pred nimi sme vo dne i v noci stavali proti nim stráž. 
NEH.4.4	Vtedy Júdovci hovorili:
NEH.4.4	„Ochabuje nosičova sila,
NEH.4.4	ruín je priveľa
NEH.4.4	a my nevládzeme
NEH.4.4	dobudovať hradby.“
NEH.4.5	Naši protivníci hovorili: „Nič nebudú vedieť, nič nezbadajú skôr ako prídeme medzi nich, pobijeme ich a zastavíme prácu.“ 
NEH.4.6	Židia, ktorí bývali v ich blízkosti, prišli a varovali nás aspoň desaťkrát: „Kamkoľvek sa obrátite, odvšadiaľ idú proti nám!“ 
NEH.4.7	Preto som na nižšie položených otvorených miestach za hradbami rozostavil podľa rodov ľud s ich mečmi, oštepmi a lukmi. 
NEH.4.8	Keď som to videl, vstal som a prehovoril som k šľachticom, predákom a ostatnému ľudu: „Nebojte sa ich! Pamätajte na veľkého a hrozného Pána a bojujte za svojich bratov, synov i dcéry, za ženy aj za domácnosti.“
NEH.4.9	Keď naši nepriatelia počuli, že sa to prezradilo a Boh zmaril ich zámer, všetci sme sa mohli vrátiť ku hradbám, každý k svojej práci.
NEH.4.10	Od toho dňa polovica mojich mládencov pracovala na stavbe, kým druhá polovica držala oštepy, štíty, luky a panciere a velitelia stáli za celým domom Júdu. 
NEH.4.11	Tí, čo stavali hradby, aj tí, čo nosili a nakladali bremená, jednou rukou pracovali na stavbe a druhou držali zbraň. 
NEH.4.12	Každý, kto staval, mal na bedrách pripásaný svoj meč a takto staval, kým trubač stál vedľa mňa. 
NEH.4.13	Šľachticom, predákom aj ostatnému ľudu som povedal: „Práce je veľa a je rozsiahla, no my sme roztrúsení po hradbách, vzdialení jeden od druhého. 
NEH.4.14	Zhromaždite sa k nám na miesto, kde začujete zvuk trúby. Náš Boh bude bojovať za nás.“
NEH.4.15	Tak sme pracovali na diele od východu rannej zory až do východu hviezd, kým polovica držala kopije. 
NEH.4.16	V tom čase som nariadil ľudu: „Nech každý so svojím sluhom nocuje v Jeruzaleme a tak nám v noci pomôžu strážiť a cez deň pracovať.“ 
NEH.4.17	Nikto z nás — ani ja, ani moji bratia, ani sluhovia, ani muži zo stráže, ktorí patrili k môjmu sprievodu —, sme si nevyzliekali šaty, ale každý mal svoju zbraň poruke.
NEH.5.1	Ľud, najmä ženy, začali hlasno volať o pomoc k svojim židovským krajanom. 
NEH.5.2	Niektorí sa sťažovali: „Svojich synov a dcéry musíme dávať do zálohu, aby sme dostali obilie, najedli sa a mohli prežiť.“ 
NEH.5.3	Iní hovorili: „Svoje polia, vinice a domy dávame do zálohu, aby sme dostali obilie v tomto hlade.“
NEH.5.4	Ďalší zase vraveli: „Na zaplatenie dane kráľovi za svoje polia a vinice sme si museli požičať peniaze. 
NEH.5.5	Veď my sme takí istí ľudia ako naši súkmeňovci, ich synovia sú takí istí ako naši synovia, a predsa musíme predávať vlastných synov a vlastné dcéry do otroctva — a niektoré z našich dcér sú už zotročené — sme však bezmocní. Naše polia a vinice patria iným.“
NEH.5.6	Keď som počul ich volanie o pomoc a tieto slová, veľmi som sa nahneval. 
NEH.5.7	Rozhodol som sa, že vezmem na zodpovednosť šľachticov a predákov a dohovorím im: „Vy úžerníčite na úkor svojich bratov!“ Zvolal som proti nim veľké zhromaždenie
NEH.5.8	a povedal som im: „My sme podľa svojich možností vykúpili z otroctva svojich židovských bratov, ktorí boli predaní pohanom. Vy však sami predávate do otroctva svojich bratov a ich potom predávajú nám.“ Nato umĺkli a nenašli slova.
NEH.5.9	Ďalej som povedal: „Nedobre robíte. Nechcete chodiť v bázni pred naším Bohom bez toho, aby nás pohania, naši nepriatelia, potupovali?
NEH.5.10	Veď i ja, moji bratia i moji sluhovia im požičiavame peniaze a obilie. Odpusťme im tento dlh!
NEH.5.11	Vráťte im teda ešte dnes ich polia, vinice, olivy a domy, ako aj úrok z peňazí, obilia, muštu a oleja, čo ste im požičali.“ 
NEH.5.12	Nato odvetili: „Vrátime a nebudeme od nich nič požadovať. Urobíme, ako vravíš.“ Zavolal som kňazov, pred ktorými som ich zaviazal prísahou, že budú konať podľa tohto sľubu.
NEH.5.13	Vytriasol som aj záhyby svojho rúcha a povedal som: „Nech Boh takto vytrasie z domu i majetku každého, kto nedodrží toto slovo. Nech bude takto vytrasený a prázdny!“ Nato celý zbor prisvedčil: „Amen!“ Potom oslavovali Hospodina. A ľud urobil, ako sľúbil.
NEH.5.14	Od toho dňa, keď ma kráľ ustanovil za miestodržiteľa v Judsku, teda počas dvanástich rokov — od dvadsiateho do tridsiateho druhého roku kráľa Artaxerxa — ani ja, ani moji bratia sme si nenárokovali miestodržiteľské dávky.
NEH.5.15	Predchádzajúci miestodržitelia, moji predchodcovia, zaťažovali ľud a vyberali od neho denne na chlieb a víno po štyridsať šeklov striebra. Aj ich sluhovia zneužívali svoju moc nad ľudom, ale ja som tak nerobil z bázne pred Bohom.
NEH.5.16	Podieľal som sa i na práci na hradbách. Nekúpili sme pole, ale všetci moji služobníci sa zapojili do práce. 
NEH.5.17	Pri mojom stole jedávali Júdovci a predáci, okolo stopäťdesiat osôb, ako aj ľudia, ktorí k nám prichádzali z okolitých národov.
NEH.5.18	Denne sa pripravoval jeden vôl, šesť vyberaných oviec, aj hydinu mi pripravovali a raz za desať dní hojne rozličného vína, no miestodržiteľský plat som nepožadoval, lebo služba zaťažovala tento ľud. 
NEH.5.19	Pamätaj na mňa, Bože môj, na moje dobro, na všetko, čo som urobil pre tento ľud!
NEH.6.1	Keď oznámili Sanballatovi, Tobijovi a Arabovi Gešemovi i ostatným našim nepriateľom, že som vybudoval hradby a neostali na nich trhliny, hoci vráta do brán som do tých čias ešte neosadil, 
NEH.6.2	Sanballat a Gešem mi odkázali: „Poď, poraďme sa spolu v niektorej dedine na rovine Óno.“ Zamýšľali mi však urobiť niečo zlé.
NEH.6.3	Ja som k nim však poslal poslov s odkazom: „Musím vykonať veľkú prácu, preto ta nemôžem prísť. Prečo by sa mala práca prerušiť iba preto, že ju opustím, aby som zišiel k vám?“ 
NEH.6.4	Podobným spôsobom mi poslali odkaz štyri razy, no ja som im odpovedal rovnako. 
NEH.6.5	Sanballat podobne poslal ku mne svojho sluhu aj piaty raz. Ten mal v ruke otvorený list, 
NEH.6.6	v ktorom bolo napísané: „Počuť medzi národmi — aj Gešem to tvrdí —, že sa ty a Júdovci zamýšľate vzbúriť, preto staviaš hradby. Podľa týchto rečí sa chceš sám stať ich kráľom.
NEH.6.7	Vraj si ustanovil aj prorokov, aby v Jeruzaleme o tebe prevolávali: ‚Judsko má kráľa!‘ Takú správu môžu oznámiť kráľovi. Poď teda, poradíme sa spolu!“ 
NEH.6.8	Nato som odkázal: „Nič z toho, čo tvrdíš, sa nestalo. Sám si si to vymyslel.“ 
NEH.6.9	Tí všetci nás chceli zastrašiť. Hovorili si: „Ich ruky ochabnú v práci a tá sa nedokončí.“ Tak teda, Bože, posilni moje ruky!
NEH.6.10	Vošiel som do domu Šemaju, Delajovho syna, Mehetabelovho vnuka, ktorý žil oddelene. Povedal mi:
NEH.6.10	„Poďme do Božieho domu, do vnútra chrámu,
NEH.6.10	zavrime dvere chrámu, lebo sa ťa chystajú zabiť,
NEH.6.10	v noci sa ťa chystajú zabiť!“
NEH.6.11	Ja som však odvetil: „Môže niekto ako ja utiecť? Môže niekto ako ja vojsť do chrámu a zostať nažive? Nevojdem. 
NEH.6.12	Zbadal som, že ho Boh neposlal, ale proroctvo o mne vyslovil preto, lebo ho Tobija a Sanballat najali za odmenu. 
NEH.6.13	Bol najatý, aby som dostal strach, urobil to a prehrešil sa. Použili by to na šírenie zlej povesti o mne, aby ma mohli hanobiť. 
NEH.6.14	Pamätaj, Bože môj, na Tobiju a Sanballata, na tieto ich skutky aj na prorokyňu Noadju a ostatných prorokov, ktorí ma zastrašovali!“
NEH.6.15	Tak boli dvadsiateho piateho elúla hradby dohotovené za päťdesiatdva dní. 
NEH.6.16	Keď sa to všetci naši nepriatelia dopočuli a uvideli to všetky okolité pohanské národy, veľmi zmalomyseľneli. Uvedomili si, že toto dielo sa uskutočnilo s pomocou nášho Boha.
NEH.6.17	V týchto dňoch judskí šľachtici popísali mnoho listov a odosielali ich Tobijovi. Tobijove zase dochádzali im. 
NEH.6.18	Veď mnohí v Judsku s ním boli spojení prísahou. Bol zaťom Šechanju, Arachovho syna, a jeho syn Jochanán si vzal dcéru Mešulláma, Berechjovho syna. 
NEH.6.19	Aj o jeho dobrých vlastnostiach hovorili predo mnou a moje slová donášali jemu. Tobija posielal listy, aby ma zastrašoval.
NEH.7.1	Keď boli hradby dostavané, dal som osadiť vráta. Boli ustanovení aj vrátnici, speváci a leviti. 
NEH.7.2	Velením nad Jeruzalemom som poveril svojho brata Chananiho a veliteľa pevnosti Chananju, lebo bol spoľahlivejší a bohabojnejší ako mnohí iní.
NEH.7.3	Rozkázal som im: „Nech neotvárajú brány Jeruzalema, kým slnko nezačne hriať. Nech vráta nezatvoria a nezamknú, dokiaľ slnko nezapadne za more. Obyvatelia Jeruzalema nech sa postavia do stráže: jedni na strážne miesto a druhí pred vlastný dom.“
NEH.7.4	Mesto bolo rozsiahle a veľké, ale bývalo v ňom málo ľudí a domy neboli postavené. 
NEH.7.5	Vtedy mi môj Boh vnukol, aby som zhromaždil šľachticov, predstavených i ľud a zapísal ich podľa rodov. Našiel som rodový zoznam tých, čo sa vrátili na začiatku, a v ňom bolo napísané: 
NEH.7.6	Toto sú ľudia z provincie, ktorí sa vrátili zo zajatia, do ktorého ich odvliekol babylonský kráľ Nebukadnesar. Vrátili sa do Jeruzalema a Judska, každý do svojho mesta.
NEH.7.7	Prišli so Zerubbábelom, Ješúom, Nechemjom, Azarjom, Raamjom, Nachamánim, Mordochajom, Bilšánom, Misperetom, Bigvajom, Nechúmom a Baanom.
NEH.7.7	Zoznam mužov izraelského ľudu: 
NEH.7.8	Paróšových potomkov bolo dvetisícstosedemdesiatdva, 
NEH.7.9	Šefatjových tristosedemdesiatdva, 
NEH.7.10	Arachových šesťstopäťdesiatdva, 
NEH.7.11	Pachat-Moábových, teda Ješúových a Joábových, dvetisícosemstoosemnásť, 
NEH.7.12	Elámových tisícdvestopäťdesiatštyri, 
NEH.7.13	Zattuových osemstoštyridsaťpäť, 
NEH.7.14	Zakkajových sedemstošesťdesiat, 
NEH.7.15	Binnújových šesťstoštyridsaťosem, 
NEH.7.16	Bebajových šesťstodvadsaťosem, 
NEH.7.17	Azgádových dvetisíctristodvadsaťdva, 
NEH.7.18	Adonikámových šesťstošesťdesiatsedem, 
NEH.7.19	Bigvajových dvetisícšesťdesiatsedem, 
NEH.7.20	Adínových šesťstopäťdesiatpäť, 
NEH.7.21	Atérových, teda Chizkijových, deväťdesiatosem, 
NEH.7.22	Chašumových tristodvadsaťosem, 
NEH.7.23	Becajových tristodvadsaťštyri, 
NEH.7.24	Charífových stodvanásť, 
NEH.7.25	Gibeónových deväťdesiatpäť, 
NEH.7.26	mužov z Betlehema a Netofy stosedemdesiatosem, 
NEH.7.27	z Anatótu stodvadsaťosem, 
NEH.7.28	z Bét-Azmavetu štyridsaťdva, 
NEH.7.29	z Kirjat-Jearímu, Kefiry a Beerótu sedemstoštyridsaťtri, 
NEH.7.30	z Rámy a Geby šesťstodvadsaťjeden, 
NEH.7.31	z Michmásu stodvadsaťdva, 
NEH.7.32	z Bételu a Aja stodvadsaťtri, 
NEH.7.33	z druhého Nebóa päťdesiatdva, 
NEH.7.34	potomkov druhého Eláma tisícdvestopäťdesiatštyri, 
NEH.7.35	Charímových tristodvadsať, 
NEH.7.36	mužov z Jericha tristoštyridsaťpäť, 
NEH.7.37	mužov z Lód-Chadída a z Óna sedemstodvadsaťjeden, 
NEH.7.38	potomkov Senaových tritisícdeväťstotridsať.
NEH.7.39	Kňazi: Jedajových potomkov z Ješúovej rodiny bolo deväťstosedemdesiattri, 
NEH.7.40	Immérových tisícpäťdesiatdva, 
NEH.7.41	Pašchúrových tisícdvestoštyridsaťsedem, 
NEH.7.42	Charímových tisícsedemnásť.
NEH.7.43	Leviti: potomkov Ješúu, teda Kadmíela a Hodvu, bolo sedemdesiatštyri.
NEH.7.44	Speváci: potomkov Asáfa bolo stoštyridsaťosem.
NEH.7.45	Vrátnici: Šallúmových, Atérových, Talmónových, Akkúbových, Chatitových, Šobajových potomkov bolo stotridsaťosem.
NEH.7.46	Chrámoví nevoľníci boli: potomkovia Cichu, Chasufu, Tabbaóta, 
NEH.7.47	Kerósa, Síu, Padóna, 
NEH.7.48	Lebanu, Chagabu, Šalmaja, 
NEH.7.49	Chanána, Giddéla, Gachara, 
NEH.7.50	Reaja, Recína, Nekodu, 
NEH.7.51	Gazzáma, Uzzu, Paséacha, 
NEH.7.52	Besaja, Meuníma, Nefusíma, 
NEH.7.53	Bakbúka, Chakufu, Charchúra, 
NEH.7.54	Baclíta, Mechidu, Charšu, 
NEH.7.55	Barkósa, Siseru, Temacha, 
NEH.7.56	Necíacha a Chatifu.
NEH.7.57	Potomkovia Šalamúnových služobníkov boli: potomkovia Sotaja, Sofereta, Peridu, 
NEH.7.58	Jalu, Darkóna, Giddéla, 
NEH.7.59	Šefatju, Chattíla, Pocheret-Haccebajíma a Amóna. 
NEH.7.60	Všetkých chrámových nevoľníkov a potomkov Šalamúnových služobníkov bolo tristodeväťdesiatdva.
NEH.7.61	Tí prišli z Tél-Melachu, Tél-Charše, Kerúbu, Addónu a z Imméru, no nemohli dokázať, že ich otcovský rod a pôvod je z Izraela. 
NEH.7.62	Delajových, Tobijových a Nekodaových potomkov bolo šesťstoštyridsaťdva.
NEH.7.63	Z kňazov potomkovia Chobaja, Kóca a Barzillaja, ktorý si vzal za ženu jednu z dcér Gileádčana Barzillaja a volal sa podľa ich mena, 
NEH.7.64	hľadali svoju listinu rodového zoznamu. Keď sa však nenašla, boli vyhlásení za nevhodných na kňazskú službu. 
NEH.7.65	Miestodržiteľ im povedal, že nesmú jesť z najsvätejších vecí, kým nebude ustanovený kňaz, ktorý sa bude dopytovať pomocou urím a tummím.
NEH.7.66	Celé spoločenstvo dovedna tvorilo štyridsaťdvatisíctristošesťdesiat ľudí 
NEH.7.67	okrem otrokov a otrokýň, ktorých bolo sedemtisíctristotridsaťsedem. Mali aj dvestoštyridsaťpäť spevákov a speváčok. Koní mali sedemstotridsaťšesť, mulíc dvestoštyridsaťpäť, 
NEH.7.68	tiav mali štyristotridsaťpäť, oslov šesťtisícsedemstodvadsať.
NEH.7.69	Niekoľkí z predákov rodov prispeli na dielo: miestodržiteľ pridal k chrámovému pokladu tisíc zlatých drachiem, päťdesiat kropeničiek a päťstotridsať kňazských rúch. 
NEH.7.70	Z predákov rodov prispeli na poklad určený pre dielo dvadsaťtisíc zlatých drachiem a dvetisícdvesto mín striebra. 
NEH.7.71	Toho, čo daroval zvyšok ľudu, bolo dvadsaťtisíc zlatých drachiem, dvetisíc mín striebra a šesťdesiatsedem kňazských rúch. 
NEH.7.72	Nato sa kňazi, leviti, vrátnici, speváci, ako aj niektorí z ľudu usídlili v Jeruzaleme, chrámoví nevoľníci i celý Izrael zasa vo svojich mestách. Keď nadišiel siedmy mesiac, Izraeliti už boli vo svojich mestách.
NEH.8.1	Všetok ľud do jedného sa zhromaždil na námestie pred Vodnou bránou. Vyzvali zákonníka Ezdráša, aby priniesol knihu Mojžišovho zákona, ktorý Hospodin prikázal Izraelu.
NEH.8.2	Kňaz Ezdráš v prvý deň siedmeho mesiaca priniesol zákon
NEH.8.3	Čítal z neho na námestí pred Vodnou bránou od svitania do poludnia pred mužmi, ženami a tými, čo boli schopní rozumieť. Pozornosť všetkých bola upriamená na knihu zákona. 
NEH.8.4	Zákonník Ezdráš stál na vyvýšenom drevenom podstavci, ktorý na ten účel zhotovili. Vedľa neho stál po pravici Mattitja, Šema, Anaja, Urija, Chilkija, Maaseja a po ľavici Pedaja, Míšael, Malkija, Chašum, Chašbaddana, Zecharja a Mešullám.
NEH.8.5	Ezdráš otvoril knihu pred všetkým ľudom, lebo stál vyššie. Keď knihu otvoril, všetok ľud povstal. 
NEH.8.6	Ezdráš dobrorečil Hospodinovi, veľkému Bohu. Všetok ľud pozdvihol ruky a odpovedal: „Amen, amen!“ Padli na kolená a klaňali sa Hospodinovi tvárou až po zem. 
NEH.8.7	Ješúa, Bani, Šerebja, Jamín, Akkúb, Šabbetaj, Hodija, Maaseja, Kelita, Azarja, Jozabád, Chanán, Pelaja a leviti vysvetľovali ľudu zákon. Ľud stál na svojom mieste.
NEH.8.8	Čítali z knihy Božieho zákona, odsek za odsekom, a vysvetľovali zmysel, aby ľudia chápali, čo sa čítalo.
NEH.8.9	Vtedy kráľovský miestodržiteľ Nehemiáš, kňaz a zákonník Ezdráš i leviti, ktorí poučovali ľud, povedali všetkému ľudu: „Tento deň je zasvätený Hospodinovi, vášmu Bohu. Nesmúťte a neplačte!“ Všetok ľud totiž plakal, keď počul slová zákona.
NEH.8.10	Ďalej im povedal: „Choďte, jedzte dobroty, pite sladké nápoje a pošlite niečo aj tým, čo nemajú nič pripravené, lebo tento deň je zasvätený nášmu Pánovi. Nebuďte smutní, lebo radosť Hospodina je vaším útočiskom.“
NEH.8.11	Aj leviti upokojovali všetok ľud: „Utíšte sa, lebo tento deň je posvätný. Nebuďte smutní!“ 
NEH.8.12	Vtedy všetok ľud odišiel jesť, piť, posielať dary a usporiadať veľkú radostnú slávnosť, lebo pochopil slová, ktoré mu oznámili.
NEH.8.13	Na druhý deň sa zhromaždili predáci rodín všetkého ľudu, kňazi aj leviti k zákonníkovi Ezdrášovi, aby sa ďalej oboznámili so slovami zákona. 
NEH.8.14	V zákone, ktorý Hospodin prikázal prostredníctvom Mojžiša, našli napísané, že Izraeliti majú počas slávnosti v siedmom mesiaci bývať v stanoch
NEH.8.15	a že majú vyhlásiť a rozhlásiť vo všetkých mestách i v Jeruzaleme: „Vyjdite do hôr, prineste ratolesti šľachtených i planých olív, ratolesti myrtové, palmové aj ratolesti iných listnatých stromov na zhotovenie stanov, ako je napísané.“
NEH.8.16	Vtedy ľudia vyšli, doniesli ratolesti a zhotovili si stany, každý na svojej streche, na svojich dvoroch, na nádvorí Božieho domu, na námestí pri Vodnej bráne i na námestí pri Efrajimskej bráne.
NEH.8.17	Tak si celé spoločenstvo tých, čo sa vrátili zo zajatia, zhotovilo stany a bývalo v nich. Izraeliti tak totiž nerobili od čias Jozuu, syna Núna, až po onen deň. Zavládla preveľká radosť. 
NEH.8.18	Každodenne, od prvého až do posledného dňa, sa čítala kniha Božieho zákona. Sedem dní svätili slávnosť a na ôsmy deň sa podľa nariadenia konalo slávnostné zhromaždenie.
NEH.9.1	V dvadsiaty štvrtý deň toho istého mesiaca sa Izraeliti zhromaždili. Oblečení do vrecoviny a posypaní zemou sa postili. 
NEH.9.2	Potomkovia Izraela sa oddelili od všetkých cudzincov, postavili sa a vyznávali svoje hriechy aj previnenia svojich otcov.
NEH.9.3	Povstali na svojich miestach, keď štvrtinu dňa čítali v knihe zákona Hospodina, svojho Boha, a štvrtinu dňa sa vyznávali a klaňali Hospodinovi, svojmu Bohu.
NEH.9.4	Potom sa Ješúa, Bani, Kadmíel, Šebanja, Bunni, Šerebja, Bani a Kenáni postavili na stupienok pre levitov a hlasno vzývali Hospodina, svojho Boha. 
NEH.9.5	Leviti Ješúa, Kadmíel, Bani, Chašabneja, Šerebja, Hodija, Šebanja a Petachja povedali:
NEH.9.5	„Povstaňte, dobrorečte Hospodinovi, svojmu Bohu,
NEH.9.5	od vekov až naveky!
NEH.9.5	Nech dobrorečia tvojmu slávnemu menu,
NEH.9.5	ktoré je vyvýšené nad každé dobrorečenie a chválu.
NEH.9.6	Ty si jediný, Hospodin,
NEH.9.6	ty si stvoril nebesia,
NEH.9.6	nebesia nebies a všetky ich zástupy,
NEH.9.6	zem a všetko, čo je na nej,
NEH.9.6	moria i všetko, čo je v nich.
NEH.9.6	Ty všetkému dávaš život
NEH.9.6	a nebeské zástupy sa ti klaňajú.
NEH.9.7	Ty, Hospodin, si Boh,
NEH.9.7	ktorý si vyvolil Abráma,
NEH.9.7	vyviedol si ho z Úru Chaldejcov
NEH.9.7	a dal si mu meno Abrahám.
NEH.9.8	Keď si zistil, že jeho srdce je ti verné,
NEH.9.8	uzavrel si s ním zmluvu,
NEH.9.8	že krajinu Kanaánčanov, Chetitov, Amorejčanov,
NEH.9.8	Perizzejcov, Jebúsejov a Girgašejov
NEH.9.8	dáš jeho potomstvu.
NEH.9.8	Dodržal si svoje slovo,
NEH.9.8	lebo si spravodlivý.
NEH.9.9	Videl si biedu našich otcov v Egypte,
NEH.9.9	vypočul si ich volanie o pomoc pri Trstinovom mori.
NEH.9.10	Urobil si znamenia a divy na faraónovi,
NEH.9.10	na všetkých jeho služobníkoch
NEH.9.10	i na celom ľude jeho krajiny,
NEH.9.10	pretože si vedel,
NEH.9.10	že sa voči nim správajú spupne.
NEH.9.10	Tým si si urobil meno, aké máš dodnes.
NEH.9.11	Rozdelil si pred nimi more
NEH.9.11	a uprostred mora prešli po suchu,
NEH.9.11	ale ich prenasledovateľov si vrhol do hlbín
NEH.9.11	ako kameň do rozbúrených vôd.
NEH.9.12	Vo dne si ich vodil oblakovým stĺpom
NEH.9.12	a ohnivým stĺpom v noci,
NEH.9.12	aby si im osvetľoval cestu,
NEH.9.12	ktorou mali ísť.
NEH.9.13	Zostúpil si na vrch Sinaj,
NEH.9.13	hovoril si s nimi z neba
NEH.9.13	a dal si im správne nariadenia,
NEH.9.13	spoľahlivé zákony,
NEH.9.13	dobré ustanovenia a prikázania.
NEH.9.14	Oboznámil si ich
NEH.9.14	so svojou svätou sobotou
NEH.9.14	a dal si im prostredníctvom svojho služobníka Mojžiša
NEH.9.14	prikázania, ustanovenia a zákony.
NEH.9.15	Dal si im chlieb z neba,
NEH.9.15	keď trpeli hladom,
NEH.9.15	aj vodu si vyviedol zo skaly,
NEH.9.15	keď boli smädní.
NEH.9.15	Kázal si im, aby išli
NEH.9.15	a zabrali do vlastníctva krajinu,
NEH.9.15	o ktorej si so zdvihnutou rukou prisahal,
NEH.9.15	že im ju dáš.
NEH.9.16	Avšak oni, naši otcovia, spyšneli,
NEH.9.16	zatvrdili sa a nepočúvali tvoje príkazy,
NEH.9.17	nechceli ťa poslúchať
NEH.9.17	a nepamätali na tvoje predivné skutky,
NEH.9.17	ktoré si konal s nimi.
NEH.9.17	Zatvrdili si šije, vzali si do hlavy,
NEH.9.17	že sa vrátia do svojho otroctva v Egypte.
NEH.9.17	Ty si však Boh, ktorý odpúšťa,
NEH.9.17	ktorý je milostivý a milosrdný,
NEH.9.17	dlho zhovievajúci a bohatý v milosti,
NEH.9.17	a tak si ich neopustil.
NEH.9.18	Hoci si odliali podobu teľaťa
NEH.9.18	a povedali: ‚Toto je tvoj boh,
NEH.9.18	ktorý ťa vyviedol z Egypta!‘
NEH.9.18	a hoci sa dopúšťali veľkého rúhania,
NEH.9.19	ty si ich vo svojom preveľkom milosrdenstve
NEH.9.19	neopustil na púšti.
NEH.9.19	Oblakový stĺp od nich neodstúpil vo dne,
NEH.9.19	ale viedol ich cestou,
NEH.9.19	ani ohnivý stĺp v noci,
NEH.9.19	lež osvetľoval im cestu,
NEH.9.19	ktorou mali ísť.
NEH.9.20	Dal si im svojho dobrého ducha,
NEH.9.20	aby ich priviedol k rozumu.
NEH.9.20	Ich ústam si neodoprel svoju mannu
NEH.9.20	a dal si im vodu, keď mali smäd.
NEH.9.21	Štyridsať rokov si ich opatroval na púšti,
NEH.9.21	nemali nedostatok.
NEH.9.21	Plášte sa im nezodrali
NEH.9.21	ani nohy im neopuchli.
NEH.9.22	Dal si im kráľovstvá a národy,
NEH.9.22	rozdelil si im ich až po okraj
NEH.9.22	a oni zabrali krajinu Sichóna,
NEH.9.22	krajinu chešbónskeho kráľa
NEH.9.22	i krajinu bášanského kráľa Óga.
NEH.9.23	Rozmnožil si ich synov ako nebeské hviezdy
NEH.9.23	a voviedol si ich do krajiny,
NEH.9.23	o ktorej si prisľúbil ich otcom,
NEH.9.23	že vojdú do nej a zaberú ju do vlastníctva.
NEH.9.24	Synovia vošli, zabrali do vlastníctva krajinu
NEH.9.24	a ty si pred nimi pokoril
NEH.9.24	obyvateľov krajiny, Kanaánčanov,
NEH.9.24	a vydal si im do rúk
NEH.9.24	ich kráľov a národy krajiny,
NEH.9.24	aby s nimi naložili, ako sa im páčilo.
NEH.9.25	Obsadili opevnené mestá a úrodnú pôdu,
NEH.9.25	zabrali príbytky plné dobrých vecí,
NEH.9.25	vykopané studne, vinice, olivové sady
NEH.9.25	a množstvo ovocných stromov.
NEH.9.25	Jedli, nasýtili sa, stučneli
NEH.9.25	a užívali si vďaka tvojej veľkej dobrote.
NEH.9.26	No spriečili sa, vzbúrili sa proti tebe,
NEH.9.26	tvoj zákon zavrhli
NEH.9.26	a povraždili tvojich prorokov,
NEH.9.26	ktorí ich nabádali, aby sa navrátili k tebe.
NEH.9.26	Dopúšťali sa veľkého rúhania.
NEH.9.27	Preto si ich vydal napospas protivníkom
NEH.9.27	a tí ich sužovali.
NEH.9.27	Keď vo chvíľach súženia
NEH.9.27	volali k tebe o pomoc,
NEH.9.27	ty si ich vypočul z nebies.
NEH.9.27	Podľa svojho veľkého milosrdenstva
NEH.9.27	si im dával záchrancov,
NEH.9.27	ktorí ich vyslobodzovali z rúk ich protivníkov.
NEH.9.28	Len čo si vydýchli,
NEH.9.28	opäť páchali, čo sa ti nepáči.
NEH.9.28	Keď si ich vydal napospas ich nepriateľom
NEH.9.28	a tí ich prenasledovali,
NEH.9.28	znova volali k tebe.
NEH.9.28	Ty si ich podľa svojho milosrdenstva
NEH.9.28	vypočul z neba a mnohokrát vyslobodil.
NEH.9.29	Napomínal si ich,
NEH.9.29	aby sa vrátili k tvojmu zákonu,
NEH.9.29	ale oni spyšneli,
NEH.9.29	neposlúchali tvoje prikázania
NEH.9.29	a hrešili proti tvojim právnym predpisom,
NEH.9.29	ktorých dodržiavaním človek žije.
NEH.9.29	No oni vzdorovito mykli plecami,
NEH.9.29	zatvrdili sa a neposlúchali.
NEH.9.30	Veľa rokov si k nim bol zhovievavý,
NEH.9.30	napomínal si ich svojím duchom
NEH.9.30	prostredníctvom svojich prorokov,
NEH.9.30	no neposlúchali, a preto si ich vydal
NEH.9.30	do rúk národov krajín.
NEH.9.31	Avšak pre svoje hojné milosrdenstvo
NEH.9.31	si s nimi neskoncoval, ani si ich neopustil,
NEH.9.31	lebo ty si milostivý a milosrdný Boh.
NEH.9.32	Teraz však, Bože náš,
NEH.9.32	veľký, mocný a hrozný Bože,
NEH.9.32	ktorý zachovávaš zmluvu a priazeň,
NEH.9.32	nepodceňuj všetky útrapy,
NEH.9.32	ktoré zastihli nás, našich kráľov,
NEH.9.32	naše kniežatá, našich kňazov,
NEH.9.32	našich prorokov, našich otcov a všetok tvoj ľud
NEH.9.32	od čias asýrskych kráľov až dodnes.
NEH.9.33	Ty si spravodlivý vo všetkom,
NEH.9.33	čo nás zastihlo, lebo ty si konal verne,
NEH.9.33	ale my sme si počínali bezbožne.
NEH.9.34	Naši králi, naše kniežatá, naši kňazi a naši otcovia
NEH.9.34	neplnili tvoj zákon, nedbali na tvoje príkazy
NEH.9.34	a na tvoje výstrahy, ktorými si ich varoval.
NEH.9.35	Vo svojom kráľovstve
NEH.9.35	napriek mnohým tvojim dobrodeniam,
NEH.9.35	ktoré si im preukazoval,
NEH.9.35	a v rozľahlej úrodnej krajine,
NEH.9.35	ktorú si im dal, ti neslúžili,
NEH.9.35	ani sa neodvrátili od svojich zlých skutkov.
NEH.9.36	Hľa, my sme dnes otrokmi.
NEH.9.36	V krajine, ktorú si dal našim otcom,
NEH.9.36	aby požívali jej ovocie a jej dobré veci,
NEH.9.36	hľa, v tej sme otrokmi.
NEH.9.37	Jej hojná úroda patrí kráľom,
NEH.9.37	ktorých si ustanovil nad nami za naše hriechy.
NEH.9.37	Tí podľa svojej ľubovôle panujú
NEH.9.37	nad našimi telami aj nad naším dobytkom.
NEH.9.37	Sme vo veľkom súžení.“
NEH.10.1	Pre toto všetko uzatvárame písomne pevnú dohodu spečatenú našimi kniežatami, našimi levitmi a našimi kňazmi.
NEH.10.2	Listinu spečatili: miestodržiteľ Nehemiáš, syn Chachalju, a Cidkija, 
NEH.10.3	Seraja, Azarja, Jirmeja, 
NEH.10.4	Pašchúr, Amarja, Malkija, 
NEH.10.5	Chattúš, Šebanja, Mallúch, 
NEH.10.6	Charím, Meremót, Obadja, 
NEH.10.7	Daniel, Ginnetón, Baruch, 
NEH.10.8	Mešullám, Abija, Mijjamín, 
NEH.10.9	Maazja, Bilgaj, Šemaja; to boli kňazi. 
NEH.10.10	Leviti: Ješúa, syn Azanju, Binnúj zo synov Chenadádových, Kadmíel 
NEH.10.11	a jeho bratia, Šebanja, Hodija, Kelita, Pelaja, Chanán, 
NEH.10.12	Micha, Rechób, Chašabja, 
NEH.10.13	Zakkúr, Šerebja, Šebanja, 
NEH.10.14	Hodija, Bani a Beninu.
NEH.10.15	Predáci ľudu: Paróš, Pachat-Moáb, Elám, Zattu, Bani, 
NEH.10.16	Bunni, Azgád, Bebaj, 
NEH.10.17	Adonija, Bigvaj, Adín, 
NEH.10.18	Atér, Chizkija, Azzúr, 
NEH.10.19	Hodija, Chašum, Becaj, 
NEH.10.20	Charíf, Anatót, Nebaj, 
NEH.10.21	Magpiáš, Mešullám, Chezír, 
NEH.10.22	Mešezabel, Cadók, Jaddúa, 
NEH.10.23	Pelatja, Chanán, Anaja, 
NEH.10.24	Hošea, Chananja, Chaššúb, 
NEH.10.25	Hallochéš, Pilcha, Šobék, 
NEH.10.26	Rechúm, Chašabna, Maaseja, 
NEH.10.27	Achija, Chanán, Anán, 
NEH.10.28	Mallúch, Charím, Baana.
NEH.10.29	Ostatný ľud, kňazi, leviti, vrátnici, speváci, chrámoví nevoľníci a všetci, ktorí sa oddelili od národov pohanských krajín a pridali sa k Božiemu zákonu, ich ženy, synovia, dcéry, všetci, ktorí boli schopní chápať,
NEH.10.30	pripojili sa k svojim vznešeným bratom, zaviazali sa kliatbou a prísahou, že sa budú riadiť Božím zákonom, ktorý bol vydaný prostredníctvom Božieho služobníka Mojžiša, a budú zachovávať a plniť všetky príkazy Hospodina, nášho Pána, jeho právne predpisy a jeho ustanovenia:
NEH.10.31	„Svoje dcéry nevydáme za pohanov v krajine a ich dcéry nebudeme brať pre svojich synov.
NEH.10.32	Ak pohania prinesú na predaj svoj tovar alebo akékoľvek obilie v sobotný deň, neprevezmeme to od nich ani v sobotu, ani v iný posvätný deň. Siedmeho roku sa zriekneme úrody i akéhokoľvek vymáhania dlhov.
NEH.10.33	Ďalej si ukladáme za povinnosť dávať za seba tretinu šekla ročne na službu v dome nášho Boha
NEH.10.34	na predkladané chleby, na ustavičnú pokrmovú obetu, na ustavične spaľovanú obetu, na obety v soboty, v novmesiace a na výročné slávnosti, na posvätné dary, na obety za hriech, určené na získanie zmierenia Izraela, a na všetku prácu v dome nášho Boha.
NEH.10.35	Ďalej my, kňazi, leviti aj ľud určujeme lósom spôsob darovania dreva, ktoré prinesieme každoročne podľa rodín v stanovený čas do domu nášho Boha, aby horelo na oltári Hospodina, nášho Boha, ako je napísané v zákone.
NEH.10.36	Zaväzujeme sa prinášať každoročne prvotiny zo svojho poľa, prvotiny z každého ovocia všetkých stromov do Hospodinovho domu.
NEH.10.37	Podobne budeme prinášať do domu nášho Boha kňazom konajúcim službu v dome nášho Boha to, čo je prvorodené z našich synov a zvierat, ako je napísané v zákone, prvorodené zo svojho hovädzieho dobytka i oviec.
NEH.10.38	Prvotiny zo svojho zamieseného cesta a svoje pozdvihované dávky, prvotiny zo všetkých ovocných stromov, muštu i oleja budeme prinášať kňazom do komôr domu nášho Boha, desiatky zo svojho poľa zase levitom. Leviti vyberú totiž desiatky po všetkých našich vidieckych mestách.
NEH.10.39	Keď leviti vyberajú desiatky, nech je s levitmi aj kňaz, áronovský potomok. Potom leviti zanesú desiatok z desiatkov do domu nášho Boha do skladiskových komôr.“
NEH.10.40	Do komôr mali totiž Izraeliti i leviti prinášať dávky obilia, muštu i oleja. Tam sú nádoby svätyne, službukonajúci kňazi, vrátnici a speváci. „Nebudeme zanedbávať dom svojho Boha.“
NEH.11.1	Predáci ľudu bývali v Jeruzaleme a ostatný ľud losoval, aby každý desiaty išiel bývať do svätého mesta Jeruzalema a deviati zostali v iných mestách. 
NEH.11.2	Ľud žehnal všetkým, ktorí sa dobrovoľne odhodlali bývať v Jeruzaleme.
NEH.11.3	Toto sú predáci provincie, ktorí bývali v Jeruzaleme a judských mestách. Každý býval na svojom vlastníctve po svojich mestách: Izraeliti, kňazi, leviti, chrámoví nevoľníci a potomkovia Šalamúnových služobníkov.
NEH.11.4	V Jeruzaleme bývali niektorí z Júdovcov a Benjamínovcov. Z Júdovcov: Ataja, syn Uzziju, syna Zecharju, syna Amarju, syna Šefatju, syna Mahalalela z Perecových potomkov, 
NEH.11.5	Maaseja, syn Barucha, syna Kol-Chozeho, syna Chazaju, syna Adaju, syna Jojaríba, syna Zecharju, syna Šilčana. 
NEH.11.6	Všetkých Perecových potomkov, čo bývali v Jeruzaleme, bolo štyristošesťdesiatosem udatných mužov.
NEH.11.7	Toto sú zase Benjamínovci: Sallu, syn Mešulláma, syna Joéda, syna Pedaju, syna Kolaju, syna Maaseju, syna Itíela, syna Ješaju. 
NEH.11.8	Ďalej Gabbaj a Sallaj, spolu deväťstodvadsaťosem. 
NEH.11.9	Joel, syn Zichriho, bol ich predstavený, a Jehuda, syn Hassenuu, bol druhý nad mestom.
NEH.11.10	Z kňazov: Jedaja, syn Jojaríba, Jachín, 
NEH.11.11	Seraja, syn Chilkiju, syna Mešulláma, syna Cadóka, syna Merajóta, syna Achitúba, bol predstavený Božieho domu, 
NEH.11.12	a ich bratia, ktorí konali službu v chráme. Bolo ich osemstodvadsaťdva. Ďalej Adaja, syn Jerocháma, syna Pelalju, syna Amciho, syna Zecharju, syna Pašchúra, syna Malkiju, 
NEH.11.13	a jeho bratia, predáci rodín. Tých bolo dvestoštyridsaťdva. Amašsaj, syn Azarela, syna Achzaja, syna Mešillemóta, syna Imméra, 
NEH.11.14	a ich bratia, udatní hrdinovia; tých bolo stodvadsaťosem. Ich predstaveným bol Zabdíel, syn Haggedolíma.
NEH.11.15	Z levitov: Šemaja, syn Chaššúba, syna Azrikáma, syna Chašabju, syna Bunniho, 
NEH.11.16	Šabbetaj a Jozabád z levitských predákov, ktorí dozerali na vonkajšie práce pri Božom dome, 
NEH.11.17	Mattanja, syn Michu, syna Zabdiho, syna Asáfa — ten prvý začínal chválospev pri modlitbe, Bakbukja, ako druhý medzi svojimi bratmi, a Abda, syn Šammúu, syna Galála, syna Jedutúna. 
NEH.11.18	Všetkých levitov vo svätom meste bolo dvestoosemdesiatštyri. 
NEH.11.19	Vrátnici: Akkúb, Talmón a ich bratia, ktorí strážili pri bránach. Tých bolo spolu stosedemdesiatdva.
NEH.11.20	Ostatní Izraeliti, kňazi i leviti boli vo všetkých judských mestách, každý na svojom dedičstve. 
NEH.11.21	Chrámoví nevoľníci bývali na Ófele; Cicha a Gišpa boli nadradenými chrámovým nevoľníkom. 
NEH.11.22	Predstavený levitov v Jeruzaleme bol Uzzi, syn Baniho, syna Chašabju, syna Mattanju, syna Michu, z potomkov Asáfa, ktorí spievali pri službe v Božom dome. 
NEH.11.23	Platil pre nich kráľovský príkaz a pevná dohoda pre spevákov o tom, čo kto mal robiť vo svoj deň. 
NEH.11.24	Petachja, syn Mešezabela, z potomstva Zeracha, syna Jehudu, bol kráľovským pobočníkom vo všetkých veciach, ktoré sa týkali ľudu.
NEH.11.25	Niektorí z Júdovcov sa usadili v osadách na svojich poliach v Kirjat-Arbe a priľahlých dedinách, Dibóne a priľahlých dedinách, v Jekabceele a priľahlých osadách,
NEH.11.26	v Ješúe, Molade a v Bét-Pelete, 
NEH.11.27	v Chacar-Šuále, Beér-Šebe a priľahlých dedinách, 
NEH.11.28	v Ciklagu, Mechone a priľahlých dedinách,
NEH.11.29	v Én-Rimmóne, v Corei a Jarmúte, 
NEH.11.30	v Zanóachu, Adulláme a priľahlých dedinách, v Lachíši a na jeho poliach, v Azeke a priľahlých dedinách. Tak sa usadili od Beér-Šeby až po údolie Hinnóm.
NEH.11.31	Príslušníci Benjamína bývali, počnúc od Geby, v Michmáse, Ajji, Bételi a priľahlých dedinách,
NEH.11.32	v Anatóte, Nóbe, Ananji, 
NEH.11.33	Chacóre, Ráme, Gittajime, 
NEH.11.34	Chadíde, Ceboíme, Neballáte, 
NEH.11.35	Lóde, Óne a v Údolí remeselníkov. 
NEH.11.36	Z levitov sa niektoré judské skupiny pripojili k Benjamínovcom.
NEH.12.1	Toto sú kňazi a leviti, ktorí sa vrátili so Zerubbábelom, Šealtíelovým synom: Ješúa, Seraja, Jirmeja, Ezra, 
NEH.12.2	Amarja, Mallúch, Chattúš, 
NEH.12.3	Šechanja, Rechúm, Meremót, 
NEH.12.4	Iddo, Ginnetój, Abija,
NEH.12.5	Mijjamín, Maadja, Bilga, 
NEH.12.6	Šemaja, Jojaríb, Jedaja, 
NEH.12.7	Sallu, Amók, Chilkija, Jedaja. To boli predáci kňazov a ich bratov za dní Ješúu.
NEH.12.8	Leviti: Ješúa, Binnúj, Kadmíel, Šerebja, Jehuda a Mattanja, ktorý mal so svojimi bratmi na starosti ďakovné piesne.
NEH.12.9	Ich bratia Bakbukja a Unni stáli v službe oproti nim. 
NEH.12.10	Ješúa splodil Jojakíma, Jojakím splodil Eljašíba a Eljašíb splodil Jojadu.
NEH.12.11	Jojada splodil Jonatána, Jonatán splodil Jaddúu.
NEH.12.12	V dňoch Jojakíma boli kňazmi títo predáci rodín: za Serajovu rodinu Meraja, za Jirmejovu Chananja, 
NEH.12.13	za Ezrovu Mešullám, za Amarjovu Jochanán, 
NEH.12.14	za Mallúchovu Jonatán, za Šebanjovu Jozef, 
NEH.12.15	za Charímovu Adna, za Merajótovu Chelkaj, 
NEH.12.16	za Iddovu Zecharja, za Ginnetónovu Mešullám, 
NEH.12.17	za Abijovu Zichri, za Minjaminovu a Moadjovu Piltaj, 
NEH.12.18	za Bilgovu Šammúa, za Šemajovu Jonatán, 
NEH.12.19	za Jojaríbovu Mattenaj, za Jedajovu Uzzi, 
NEH.12.20	za Sallajovu Kallaj, za Amókovu Eber, 
NEH.12.21	za Chilkijovu Chašabja, za Jedajovu Netaneel.
NEH.12.22	Leviti, predáci kňazských rodín, boli spísaní za čias Eljašíba, Jojadu, Jonatána a Jaddúu až po kraľovanie perzského Dária. 
NEH.12.23	Pri Léviovcoch boli predáci rodín vpísaní do Knihy letopisov až po dni Jochanána, Eljašíbovho syna. 
NEH.12.24	Predáci levitov boli: Chašabja, Šerebja, Ješúa, Binnúj, Kadmíel a ich bratia, ktorí stáli pri chválospevoch a ďakovných piesňach podľa rozkazu Božieho muža Dávida oproti nim, skupina pri skupine.
NEH.12.25	Mattanja, Bakbukja, Obadja, Mešullám, Talmón a Akkúb boli strážnikmi, ktorí konali službu vrátnikov v skladiskách pri bránach.
NEH.12.26	Tí boli za dní Jojakíma, syna Ješúu, syna Jocadáka, za čias miestodržiteľa Nehemiáša a kňaza-zákonníka Ezdráša.
NEH.12.27	Pri posviacke hradieb Jeruzalema vyhľadali levitov na všetkých miestach a priviedli ich do Jeruzalema, aby vykonali radostnú posviacku s ďakovnými piesňami, spevmi, cimbalmi, harfami a citarami. 
NEH.12.28	Tu sa zhromaždili príslušníci spevákov tak z okolia Jeruzalema, ako aj z osád Netofanov, 
NEH.12.29	z Bét-Gilgálu, zo strání Geby a Azmávetu; speváci si totiž vystavali osady okolo Jeruzalema. 
NEH.12.30	Keď sa kňazi a leviti očistili, očistili aj ľud, brány a hradby.
NEH.12.31	Potom som poslal judské kniežatá hore na hradby a zriadil som dva veľké ďakovné zbory a slávnostné sprievody. Jeden šiel napravo po hradbe smerom k Hnojnej bráne.
NEH.12.32	Za nimi šiel Hošaja s polovicou judských kniežat, 
NEH.12.33	Azarja, Ezra, Mešullám, 
NEH.12.34	Jehuda, Benjamín, Šemaja, Jirmeja 
NEH.12.35	a niektorí z kňazov s trúbami: Zecharja, syn Jonatána, syna Šemaju, syna Mattanju, syna Michaju, syna Zakkúra, syna Asáfa, 
NEH.12.36	jeho súkmeňovci Šemaja, Azarel, Milalaj, Gilalaj, Maaj, Netaneel, Jehuda a Chanani hrali na hudobných nástrojoch Božieho muža Dávida a zákonník Ezdráš bol pred nimi.
NEH.12.37	Pri Pramennej bráne vystupovali priamo po schodoch Dávidovho mesta pri výstupe na hradby ponad Dávidovým domom až po Vodnú bránu na východe.
NEH.12.38	Druhý ďakovný zbor sa uberal naľavo a ja za ním s polovicou ľudu po múre popri Pecnej veži až k Širokej hradbe, 
NEH.12.39	ďalej ponad Efrajimskú bránu, Starú bránu, Rybnú bránu, vežu Chananel a vežu Mea až po Ovčiu bránu a zastal pri bráne väznice. 
NEH.12.40	Obe skupiny vzdávajúcich vďaku sa postavili v Božom dome aj so mnou i s polovicou šľachty, 
NEH.12.41	i kňazi Eljakím, Maaseja, Minjamin, Michaja, Eljoenaj, Zecharja, Chananja s trúbami, 
NEH.12.42	i Maaseja, Šemaja, Eleazár, Uzzi, Jochanán, Malkija, Elám a Ezer. Speváci sa dali do spevu pod vedením Jizrachju. 
NEH.12.43	V ten deň prinášali početné obety a radovali sa, lebo Boh im spôsobil radosť. Aj ženy a deti plesali a prejavy radosti Jeruzalema sa ozývali naďaleko.
NEH.12.44	V ten deň poverili niektorých mužov dozorom nad komorami, pokladnicou, dávkami, prvotinami a desiatkami, aby v nich zhromaždili zákonité podiely pre kňazov a levitov z mestských polí, lebo Júda mal radosť zo službukonajúcich kňazov a levitov. 
NEH.12.45	Oni bdeli nad bohoslužbou a nad službou očisťovania, podobne speváci a vrátnici podľa príkazu Dávida a jeho syna Šalamúna.
NEH.12.46	Už dávno, za čias Dávida a Asáfa, jestvovali totiž vedúci spevákov aj oslavné a ďakovné piesne Bohu.
NEH.12.47	Za dní Zerubbábela a Nehemiáša celý Izrael odovzdával podiely pre spevákov a vrátnikov, ako to každý deň vyžadoval; dávali posvätné dary levitom, leviti zase dávali posvätné dary Áronovým synom.
NEH.13.1	V tom čase čítali ľudu verejne z Mojžišovej knihy a našli v nej napísané, že Ammónčan a Moábčan nikdy nesmie vstúpiť do Božieho zhromaždenia,
NEH.13.2	pretože Izraelitom nevyšli v ústrety s chlebom a vodou, ale najali proti nim Bileáma, aby ich preklínal. Náš Boh však zmenil kliatbu na požehnanie.
NEH.13.3	Keď počuli ten zákon, oddelili všetkých miešancov od Izraela.
NEH.13.4	Ešte predtým kňaz Eljašíb, ktorý bol správca siení domu nášho Boha a bol Tobijov príbuzný,
NEH.13.5	prepožičal mu veľkú miestnosť, kde predtým ukladali pokrmové obety, kadidlo, nádoby, desiatky obilia, muštu a oleja, čo patrilo levitom, spevákom a vrátnikom, ako aj pozdvihované obety pre kňazov.
NEH.13.6	Keď sa toto všetko dialo, nebol som v Jeruzaleme. V tridsiatom druhom roku babylonského kráľa Artaxerxa som totiž odcestoval ku kráľovi a po istom čase som si vyžiadal od neho voľno. 
NEH.13.7	Keď som prišiel do Jeruzalema a dozvedel som sa o zlej veci, ktorú pre Tobiju spáchal Eljašíb — zariadil totiž pre neho miestnosť vo dvoranách domu nášho Boha — 
NEH.13.8	veľmi sa mi to nepáčilo a dal som vyhodiť všetko Tobijovo domáce zariadenie z miestnosti.
NEH.13.9	Miestnosť som prikázal očistiť a znova tam vniesť náradie Božieho domu, pokrmové obety a kadidlo.
NEH.13.10	Dozvedel som sa tiež, že levitom sa neodovzdávalo to, čo im patrí, na čo sa službukonajúci leviti a speváci rozutekali, každý na svoje pole.
NEH.13.11	Vtedy som pokarhal predstavených a opýtal som sa: „Prečo je Boží dom opustený?“ Potom som ich zhromaždil a postavil na ich miesta. 
NEH.13.12	Vtedy všetci Júdovci prinášali desiatky obilia, muštu i oleja do zásobární.
NEH.13.13	Za dozorcu nad skladiskami som určil kňaza Šelemju, zákonníka Cadóka, z levitov Pedaju a za ich pobočníka Chanána, syna Zakkúra, syna Mattanju, lebo ich pokladali za spoľahlivých. Ich úlohou bolo rozdeľovať čiastky svojim bratom.
NEH.13.14	Pamätaj preto na mňa, Bože môj, a nevymaž z pamäti moje dobrodenie, ktoré som preukázal domu svojho Boha a jeho službe.
NEH.13.15	V tých dňoch som videl, že v Judsku v sobotu lisujú víno, zvážajú hromady obilia, na osly nakladajú bremená a v sobotný deň privážajú do Jeruzalema aj víno, hrozno, figy a rozličný náklad. Vystríhal som ich, keď v takýto deň predávali potraviny.
NEH.13.16	Týrčania, ktorí tam bývali, privážali v sobotu ryby a predávali rozličný tovar Júdovcom i v Jeruzaleme. 
NEH.13.17	Vtedy som pokarhal judských šľachticov a opýtal som sa ich: „Čo to za veľké zlo páchate, keď znesväcujete sobotný deň? 
NEH.13.18	Nerobili tak už vaši otcovia, takže náš Boh uviedol na nás aj na toto mesto všetku tú pohromu? Vy však privolávate na Izrael ešte väčší hnev tým, že znesväcujete sobotu.“
NEH.13.19	Len čo sa v bránach Jeruzalema začalo stmievať pred sobotou, rozkázal som, aby brány zatvorili. Prikázal som tiež, aby ich neotvorili skôr ako po sobote. Spomedzi svojich sluhov som postavil niektorých k bránam, aby sa v sobotný deň nedostal dnu nijaký náklad. 
NEH.13.20	Potom kupci a predavači rozmanitého tovaru prenocovali raz alebo dva razy mimo Jeruzalema. 
NEH.13.21	Vtedy som ich napomenul a povedal im: „Prečo nocujete pred hradbami? Ak to urobíte ešte raz, siahnem na vás!“ Odvtedy v sobotu neprichádzali. 
NEH.13.22	Levitom som prikázal, aby sa očisťovali, keď išli strážiť brány, aby sa sobotný deň svätil. Pamätaj na mňa, môj Bože, i pre toto a zmiluj sa nado mnou pre svoju veľkú milosť.
NEH.13.23	V tých istých dňoch som videl Júdovcov, ktorí sa oženili s Ašdóďankami, Ammónčankami a Moábčankami.
NEH.13.24	Polovica ich detí hovorila po ašdódsky a nevedeli hovoriť po judsky, iba rečou niektorého iného národa. 
NEH.13.25	Preto som sa s nimi pohádal — zlorečil som im, niektorých mužov som zbil, vysmial som ich a zaprisahal na Boha: „Nevydávajte svoje dcéry za ich synov a neberte ich dcéry pre svojich synov ani pre seba!
NEH.13.26	Či nezhrešil týmto izraelský kráľ Šalamún? Medzi mnohými národmi nebolo kráľa, ako bol on; bol miláčikom svojho Boha a on ho ustanovil za kráľa nad celým Izraelom, a predsa aj jeho zviedli na hriech ženy, cudzinky.
NEH.13.27	Či musíme o vás počúvať, že páchate všetko toto veľké zlo a že ste sa spreneverili svojmu Bohu, keď sa ženíte s cudzinkami?“
NEH.13.28	Jeden zo synov Jojadu, syna veľkňaza Eljašíba, bol zaťom Sanballata Chorónskeho. Preto som ho od seba odohnal.
NEH.13.29	Pamätaj na nich, môj Bože, pre poškvrnenie kňazstva a pre zmluvu kňazov a levitov!
NEH.13.30	Tak som ich očistil od všetkého, čo je cudzie, zriadil som poriadok služby pre kňazov a levitov, každému podľa druhu jeho práce, 
NEH.13.31	aj dodávanie dreva a prvotín v určený čas. Pamätaj na mňa, môj Bože, na moje dobro!
EST.1.1	Stalo sa to za dní Ahasvéra; bol to ten Ahasvér, ktorý kraľoval od Indie až po Kúš nad stodvadsiatimi siedmimi krajinami.
EST.1.2	Vtedy, keď kráľ Ahasvér sedel na svojom kráľovskom tróne, ktorý bol v pevnosti v Šušane,
EST.1.3	v treťom roku svojho kraľovania, usporiadal hostinu pre všetkých svojich hodnostárov a svojich služobníkov: perzských a médskych vojenských činiteľov, šľachticov a krajinských miestodržiteľov. 
EST.1.4	Dlho, stoosemdesiat dní, im ukazoval bohatstvo svojho slávneho kráľovstva a veľkosť i nádheru svojej moci. 
EST.1.5	Keď sa skončili tie dni, kráľ usporiadal pre všetok ľud, ktorý bol v pevnosti v Šušane, od najväčšieho po najmenšieho, sedemdňovú hostinu na záhradnom nádvorí kráľovského paláca. 
EST.1.6	Záclony z bavlny a fialového purpuru boli zavesené na šnúrach z jemného ľanu a červeného purpuru, na strieborných krúžkoch a mramorových stĺpoch; zlaté a strieborné lôžka boli na mozaikovej dlažbe z alabastru a mramoru, z perlete a drahokamov. 
EST.1.7	Nápoje sa podávali v zlatých nádobách, ktoré sa neustále zamieňali za iné; i kráľovského vína bol dostatok, ako sa na kráľa patrí. 
EST.1.8	Popíjali podľa pokynu, že nikoho nemožno nútiť, lebo kráľ prikázal všetkým hodnostárom svojho paláca, aby každému splnili želanie. 
EST.1.9	Aj kráľovná Vašti usporiadala hostinu pre ženy v paláci, ktorý patril kráľovi Ahasvérovi.
EST.1.10	Keď sa na siedmy deň kráľovi srdce rozveselilo vínom, nariadil Mehumánovi, Biztovi, Charbonovi, Bigtovi, Abagtovi, Zetarovi a Karkasovi, siedmim eunuchom obsluhujúcim kráľa Ahasvéra,
EST.1.11	aby priviedli kráľovnú Vašti s korunou na hlave pred kráľa, aby ukázal národom a hodnostárom jej krásu; bola totiž krásna. 
EST.1.12	Kráľovná Vašti však odmietla prísť, ako jej rozkázal kráľ prostredníctvom svojich eunuchov. Vtedy sa kráľ veľmi rozhneval a vzplanula v ňom zlosť. 
EST.1.13	Kráľ sa spýtal mudrcov, ktorí sa vyznali v pomeroch, lebo tak sa kráľova záležitosť predkladala všetkým znalcom zákonov a predpisov; 
EST.1.14	najbližšie mu boli Karšena, Šetár, Admata, Taršíš, Meres, Marsena, Memuchán, sedem perzských a médskych hodnostárov, ktorí mali prístup ku kráľovi a zastávali popredné miesta v kráľovstve: 
EST.1.15	„Čo sa má stať podľa zákona s kráľovnou Vašti, keď nesplnila príkaz kráľa Ahasvéra doručený eunuchmi?“
EST.1.16	Vtedy povedal Memuchán kráľovi a hodnostárom: „Kráľovná Vašti neurazila len kráľa, ale aj všetkých hodnostárov a všetky národy v krajinách kráľa Ahasvéra. 
EST.1.17	Medzi všetkými ženami sa rozchýri, čo povedala kráľovná, takže budú pohŕdať svojimi mužmi a povedia si: ‚Kráľ Ahasvér rozkázal, aby k nemu priviedli kráľovnú Vašti, a ona neprišla!‘ 
EST.1.18	Keď sa o slovách kráľovnej dozvedia perzské a médske manželky hodnostárov, ešte dnes budú takisto hovoriť so svojimi manželmi. Z toho vznikne mnoho urážok a hnevu. 
EST.1.19	Ak to kráľ uzná za vhodné, nech vydá kráľovské nariadenie, ktoré sa zapíše medzi perzské a médske zákony a nech sa neprestupuje: Vašti už nesmie prísť pred kráľa Ahasvéra a on odovzdá jej kráľovskú hodnosť inej žene, lepšej než je ona.
EST.1.20	Keď počujú kráľov rozkaz vydaný pre celú jeho veľkú ríšu, potom všetky manželky si budú ctiť svojich manželov, od najväčšieho po najmenšieho.“ 
EST.1.21	Memuchánova rada sa zapáčila kráľovi i hodnostárom a kráľ urobil podľa nej: 
EST.1.22	rozposlal listy do všetkých svojich krajín, do každej krajiny jej vlastným písmom a každému národu v jeho vlastnej reči, aby každý muž bol pánom svojho domu a hovoril svojím rodným jazykom
EST.2.1	Keď sa potom utíšila zlosť kráľa Ahasvéra, spomenul si na Vašti, na to, čo urobila, i na to, čo sa uznieslo o nej. 
EST.2.2	Potom povedali kráľovské pážatá, ktoré ho obsluhovali: „Nech vyhľadajú pre kráľa dievčatá, panny krásneho vzhľadu. 
EST.2.3	Nech kráľ ustanoví zmocnencov po všetkých krajinách kráľovstva, aby zhromaždili všetky dievčatá, panny krásneho vzhľadu, do háremu v pevnosti Šušan k Hegajovi, kráľovmu eunuchovi, strážcovi žien. On im dá prípravky na skrášľovanie. 
EST.2.4	To dievča, ktoré sa zapáči kráľovi, nech sa stane kráľovnou namiesto Vašti.“ Kráľovi sa zapáčila táto rada a urobil tak.
EST.2.5	V pevnosti Šušan bol Žid, ktorý sa volal Mordochaj, syn Jaíra, syna Šimeiho, syna Kíša. Bol to Benjamínovec,
EST.2.6	odvlečený do zajatia z Jeruzalema so zajatcami odvlečenými spolu s judským kráľom Jechonjom, ktorých dal odvliecť babylonský kráľ Nebukadnesar.
EST.2.7	Mordochaj vychovával Hadassu, totiž Ester, dcéru svojho strýka, lebo nemala ani otca, ani matku. Dievča malo peknú postavu a bolo krásne na pohľad. Keď jej zomreli otec i matka, vzal si ju Mordochaj za svoju.
EST.2.8	Keď vyhlásili kráľov výrok a zákon, začali zhromažďovať mnohé dievčatá v pevnosti Šušan k Hegajovi. Vtedy vzali aj Ester do kráľovského paláca pod ochranu Hegaja, strážcu žien. 
EST.2.9	Dievča sa mu zapáčilo a získalo si jeho priazeň. Hneď jej dal prípravky na skrášľovanie, šperky a dal jej sedem pekných dievčat z kráľovského paláca, aby ju obsluhovali. Pridelil jej i jej dievčatám najlepšiu časť háremu.
EST.2.10	Ester nepovedala nič o svojom národe a o svojom pôvode, pretože Mordochaj jej prikázal, aby o tom nehovorila.
EST.2.11	Mordochaj sa prechádzal každý deň pred nádvorím háremu, aby sa dozvedel, ako sa má Ester a čo sa s ňou deje. 
EST.2.12	Potom prišiel rad na každú devu, aby vošla ku kráľovi Ahasvérovi, keď ju predtým dvanásť mesiacov pripravovali podľa zákona pre ženy. Tak dlho totiž trvali prípravy: šesť mesiacov ich natierali myrhovým olejom, šesť mesiacov balzamami a líčidlami. 
EST.2.13	Až potom vchádzala deva ku kráľovi. Všetko, čo si zažiadala, dostala, aby si to vzala so sebou z háremu do kráľovského paláca. 
EST.2.14	Večer ta išla a ráno sa vrátila do druhého háremu ku kráľovmu eunuchovi Šaašgazovi, strážcovi vedľajších žien. Ku kráľovi sa už nedostala, iba ak si ju obľúbil, a ak bola zavolaná podľa mena. 
EST.2.15	Keď prišiel rad na Ester, dcéru Abichajila, strýka Mordochaja — ten si ju vzal za vlastnú —, aby vošla ku kráľovi, nežiadala nič, len čo jej povedal Hegaj, kráľovský eunuch, strážca žien. Ester si aj tak získala priazeň všetkých, čo sa na ňu pozreli.
EST.2.16	Potom vzali Ester ku kráľovi Ahasvérovi do jeho kráľovského paláca desiateho mesiaca, totiž v mesiaci tebét, v siedmom roku jeho kraľovania. 
EST.2.17	Kráľ si zamiloval Ester viac ako všetky ženy a získala si viac jeho priazne ako všetky panny. Položil jej kráľovskú korunu na hlavu a ustanovil ju za kráľovnú namiesto Vašti.
EST.2.18	Potom kráľ usporiadal veľkú hostinu pre všetkých svojich hodnostárov a svojich služobníkov na počesť Ester. Vyhlásil úľavy krajinám a rozdával dary s kráľovskou štedrosťou.
EST.2.19	Keď panny zhromažďovali po druhý raz, sedel Mordochaj v kráľovskej bráne. 
EST.2.20	Ester ešte stále nepovedala nič o svojom pôvode a o svojom národe, ako jej prikázal Mordochaj. Ester sa správala podľa Mordochajovho príkazu, kým bola v jeho opatere. 
EST.2.21	Keď Mordochaj sedával v kráľovskej bráne, rozhnevali sa Bigtán a Tereš, dvaja kráľovskí eunuchovia spomedzi strážcov vchodu, a chceli pozdvihnúť ruku proti kráľovi Ahasvérovi.
EST.2.22	Mordochaj sa však o tom dozvedel a oznámil to kráľovnej Ester a ona to povedala kráľovi v mene Mordochaja. 
EST.2.23	Záležitosť sa vyšetrila a dokázala. Oboch strážcov obesili a zapísali to v kráľovej prítomnosti do kroník.
EST.3.1	Potom kráľ Ahasvér poctil Hamána, Hammedatovho syna, Agagovca, a povýšil ho tým, že postavil jeho kreslo nad všetkých svojich hodnostárov.
EST.3.2	Aj všetci kráľovskí služobníci, ktorí boli v kráľovskej bráne, kľakali a klaňali sa pred Hamánom, lebo tak rozkázal kráľ. Mordochaj však ani nekľakal, ani sa neklaňal.
EST.3.3	Kráľovskí služobníci v kráľovskej bráne dohovárali Mordochajovi: Prečo porušuješ kráľovský príkaz? 
EST.3.4	Dohovárali mu každý deň, ale neposlúchol ich. Oznámili teda Hamánovi, aby zistil, či obstojí Mordochajovo odôvodnenie. Oznámil im totiž, že je Žid. 
EST.3.5	Hamán si všimol, že Mordochaj pred ním ani nekľaká, ani sa neklania a nahneval sa. 
EST.3.6	Natoľko ním opovrhol, že sa mu málilo pozdvihnúť ruku len proti Mordochajovi. Keď mu oznámili, z akého národa je Mordochaj, Hamán hľadal spôsob, ako vyhubiť všetkých Židov, teda Mordochajov národ, v celom Ahasvérovom kráľovstve.
EST.3.7	V prvom mesiaci, totiž v mesiaci nisán, v dvanástom roku vlády kráľa Ahasvéra, padol púr
EST.3.8	Hamán povedal kráľovi Ahasvérovi: „Jestvuje jeden národ, ktorý je síce rozptýlený, ale predsa oddelený medzi národmi vo všetkých krajinách tvojho kráľovstva. Ich zákony sú odlišné od zákonov všetkých národov, ani kráľovskými zákonmi sa neriadia, takže pre kráľa nie je výhodné nechať ich na pokoji.
EST.3.9	Ak to kráľ uzná za vhodné, nech sa vydá písomný príkaz, aby ich vyhubili. Desaťtisíc talentov striebra zaplatím do rúk úradníkov, aby ich odviedli do kráľovských pokladníc.“ 
EST.3.10	Vtedy kráľ sňal zo svojej ruky pečatný prsteň a dal ho Agagovcovi Hamánovi, synovi Hammedata, nepriateľovi Židov.
EST.3.11	Kráľ povedal Hamánovi: „Dajú ti peniaze i ten národ, aby si mohol s ním naložiť, ako sa ti bude páčiť.“
EST.3.12	Trinásteho dňa prvého mesiaca zavolali kráľovských pisárov a tí napísali všetko, ako rozkázal Hamán kráľovským satrapom a miestodržiteľom v každej krajine a kniežatám každého národa, každej krajine jej písmom a každému národu jeho rečou. Bolo to napísané v mene kráľa Ahasvéra a zapečatené kráľovým pečatným prsteňom.
EST.3.13	Tak poslali listiny po rýchlych posloch do všetkých krajín kráľovstva, aby vyhubili, zabíjali a zničili všetkých Židov od chlapca až po starca, deti i ženy v jeden deň: trinásteho dňa v dvanástom mesiaci, totiž v mesiaci adár. Korisť po nich sa môže rozobrať. 
EST.3.14	Odpis tejto listiny sa má vydať ako zákon v každej krajine, má byť zverejnený pre všetky národy, aby boli pripravené na ten deň. 
EST.3.15	Rýchli poslovia ihneď vybehli podľa kráľovho slova, len čo bol vydaný zákon v pevnosti v Šušane. Potom kráľ i Hamán si zasadli piť, zatiaľ čo v meste Šušane nastalo zdesenie.
EST.4.1	Mordochaj sa dozvedel o všetkom, čo sa stalo. Roztrhol si šaty, obliekol si vrecovinu a hlavu si posypal popolom. Vyšiel do mesta a veľmi hlasne a žalostne nariekal.
EST.4.2	Tak prišiel po kráľovskú bránu, pretože do kráľovskej brány sa nesmelo vojsť vo vrecovinovom odeve. 
EST.4.3	Všade, v každej provincii, kamkoľvek sa dostal kráľovský rozkaz, totiž jeho zákon, konali Židia veľké smútočné obrady s pôstom, plačom a smútkom; vrecovina a popol sa stali lôžkom mnohých.
EST.4.4	Potom prišli dvorné dámy Ester i jej eunuchovia a oznámili jej to. Kráľovná sa veľmi zarmútila a poslala šaty, aby obliekli Mordochaja a sňali z neho vrecovinu. Ale on nechcel privoliť.
EST.4.5	Preto Ester zavolala Hatácha, jedného z kráľovských eunuchov, aby sa dostavil k nej. Rozkázala mu ísť za Mordochajom, aby sa dozvedela, čo sa deje a prečo si tak počína. 
EST.4.6	I vyšiel Hatách k Mordochajovi na námestie pred kráľovskú bránu.
EST.4.7	Mordochaj mu oznámil všetko, čo sa mu prihodilo, aj presný údaj o sume peňazí, ktoré sľúbil Hamán odviesť do kráľovských pokladníc za vyhubenie Židov.
EST.4.8	Dal mu jeden odpis zákona, ktorý bol vyhlásený v Šušane o ich vyhubení, aby ho ukázal Ester. Nech jej to oznámia, nech jej odovzdá príkaz, aby vošla ku kráľovi prosiť ho o milosť a prihovoriť sa u neho za svoj národ. 
EST.4.9	Hatách prišiel a oznámil Ester všetko, čo povedal Mordochaj.
EST.4.10	Ester po Hatáchovi odkázala Mordochajovi: 
EST.4.11	„Všetci kráľovskí služobníci, ba i ľud kráľových krajín, vedia, že pre každého muža i ženu, ktorí by vošli ku kráľovi do vnútorného dvora bez pozvania, platí jediný zákon: usmrtiť. Len ten, ku ktorému kráľ vystrie svoje zlaté žezlo, zostane nažive. Mňa však už tridsať dní nevolali, aby som vošla ku kráľovi.“
EST.4.12	Potom Mordochajovi odovzdal Esterin odkaz.
EST.4.13	Mordochaj odkázal Ester: „Nemysli si, že so svojím životom vyviazneš v kráľovskom paláci jediná zo všetkých Židov.
EST.4.14	Ak budeš v tejto chvíli mlčať, úľava a záchrana príde Židom odinakiaľ, ale ty a tvoja rodina zahyniete. Ktovie, či si nedosiahla kráľovskú hodnosť práve pre takú chvíľu, ako je táto?“
EST.4.15	Ester znova odkázala Mordochajovi: 
EST.4.16	„Choď, zhromaždi všetkých Židov, ktorých nájdeš v Šušane, a postite sa za mňa. Nejedzte a nepite tri dni a tri noci. Ja sa tiež budem so svojimi dvornými dámami takto postiť. Potom pôjdem ku kráľovi, hoci to nie je v súlade so zákonom. Ak mám zahynúť, zahyniem.“
EST.4.17	Mordochaj odišiel a zariadil všetko, ako mu prikázala Ester.
EST.5.1	Na tretí deň si Ester obliekla kráľovské rúcho a postavila sa do vnútorného nádvoria kráľovského paláca oproti kráľovmu sídlu. Kráľ práve sedel v kráľovskom paláci na tróne, ktorý bol oproti vchodu. 
EST.5.2	Keď kráľ videl kráľovnú Ester stáť na nádvorí, získala si jeho priazeň. Kráľ vystrel k Ester zlaté žezlo, ktoré držal v ruke. Ester pristúpila a dotkla sa hlavice žezla.
EST.5.3	Kráľ sa jej spýtal: „Čo je s tebou, kráľovná Ester? Aké máš želanie? Aj keby to bola polovica kráľovstva, dostaneš to.“
EST.5.4	Ester odpovedala: „Ak je to kráľovi vhod, nech príde kráľ i Hamán dnes na hostinu, ktorú som mu prichystala.“
EST.5.5	Kráľ povedal: „Ponáhľajte sa k Hamánovi, aby sa vyplnilo Esterino želanie.“ Potom prišiel kráľ i Hamán na hostinu, ktorú Ester vystrojila.
EST.5.6	Keď popíjali víno, kráľ povedal Ester: „Akú máš prosbu? Splní sa. Aké máš želanie? Aj keby to bola polovica kráľovstva, dostaneš to.“ 
EST.5.7	Ester odpovedala: „Mám prosbu i želanie. 
EST.5.8	Ak som získala priazeň u kráľa, a ak je to kráľovi vhod dať mi, o čo prosím, urobiť, čo si želám, nech príde kráľ i Hamán znova na hostinu, ktorú pre nich pripravím. Zajtra urobím podľa kráľovských slov.“
EST.5.9	V ten deň odišiel Hamán veselý a v dobrej nálade. Keď však uzrel Mordochaja v kráľovskej bráne, že ani nepovstal, ani sa pred ním netriasol, veľmi sa naňho nazlostil. 
EST.5.10	Ale Hamán sa ovládol a šiel domov. Pozval priateľov i svoju ženu Zereš. 
EST.5.11	Potom im Hamán porozprával o sláve svojho bohatstva, o tom, ako má veľa synov a o všetkom, čím ho kráľ povýšil a vyzdvihol nad kráľovských hodnostárov a služobníkov.
EST.5.12	Hamán pokračoval: „Dokonca aj kráľovná Ester pozvala na hostinu, ktorú usporiadala, iba kráľa a mňa. Aj na zajtra som k nej pozvaný spolu s kráľom.
EST.5.13	Ale to všetko je nanič, keď vidím Žida Mordochaja sedieť v kráľovskej bráne.“
EST.5.14	Jeho žena Zereš a všetci jeho priatelia mu povedali: „Nech urobia šibenicu, vysokú päťdesiat lakťov. Ráno povedz kráľovi, aby na ňu obesili Mordochaja. Len choď veselo s kráľom na hostinu!“ Taká reč sa páčila Hamánovi a dal pripraviť šibenicu.
EST.6.1	Tej noci kráľ nemohol zaspať. Preto rozkázal, aby mu doniesli Knihu záznamov o pamätihodných udalostiach. Čítali z nej kráľovi.
EST.6.2	Zistili, že bolo zapísané, ako Mordochaj oznámil o Bigtánovi a Terešovi, dvoch kráľových eunuchoch, ktorí strážili prah, že chceli zabiť kráľa Ahasvéra.
EST.6.3	Kráľ sa opýtal: „Akú poctu a či povýšenie za to dostal Mordochaj?“ Kráľovské pážatá, ktoré ho obsluhovali, povedali: „Nedostal nič.“
EST.6.4	Vtedy sa kráľ opýtal: „Kto je na nádvorí?“ Práve vtedy vošiel Hamán na vonkajšie nádvorie kráľovského paláca požiadať kráľa, aby Mordochaja obesili na šibenici, ktorú mu Hamán pripravil.
EST.6.5	Kráľovské pážatá mu povedali: „Hľa, Hamán je na nádvorí.“ Kráľ povedal: „Nech vojde.“ 
EST.6.6	Hamán vošiel. Kráľ sa ho opýtal: „Čo treba urobiť tomu, koho chce kráľ poctiť?“ Hamán si pomyslel: „Komu inému by chcel kráľ preukázať poctu než mne?“
EST.6.7	Hamán odpovedal kráľovi: „Nech každému, koho chce kráľ poctiť, 
EST.6.8	prinesú kráľovské rúcho, do ktorého sa oblieka iba kráľ, a nech privedú koňa, na ktorom jazdí len kráľ, a nech mu dajú na hlavu kráľovskú korunu. 
EST.6.9	Nech mu niektorý z najvyšších kráľovských hodnostárov odovzdá rúcho i koňa a nech oblečie toho, komu chce kráľ preukázať poctu. Nech ho posadia na koňa na námestí a nech volajú pred ním: ‚Takto poctia toho, koho chce kráľ vyznamenať!‘“
EST.6.10	Vtedy kráľ povedal Hamánovi: „Hneď zober rúcho a koňa, o ktorých si hovoril, a pocti tak Žida Mordochaja, ktorý sedí v kráľovskej bráne. Nevynechaj nič z toho, čo si povedal.“
EST.6.11	Hamán vzal rúcho i koňa a obliekol Mordochaja, posadil ho na koňa na námestí a volal pred ním: „Takto poctia toho, koho chce kráľ vyznamenať!“
EST.6.12	Mordochaj sa vrátil do kráľovskej brány. Hamán sa ponáhľal domov smutný, so zahalenou tvárou
EST.6.13	a rozpovedal svojej žene Zereš i všetkým svojim priateľom, čo sa mu stalo. Jeho radcovia a manželka Zereš mu povedali: „Ak Mordochaj, ktorý je začiatkom tvojho pádu, pochádza zo židovského rodu, nepremôžeš ho, ale určite mu podľahneš.“ 
EST.6.14	Ešte sa s ním zhovárali, keď prišli kráľovskí eunuchovia, aby odviedli Hamána na hostinu, ktorú pripravila Ester.
EST.7.1	Kráľ i Hamán prišli znovu popíjať s kráľovnou Ester.
EST.7.2	Druhého dňa, keď pili víno, kráľ sa zase spýtal Ester: „Aké máš želanie, kráľovná Ester? Aj keby to bola polovica kráľovstva, dostaneš to.“
EST.7.3	Kráľovná Ester odpovedala: „Ak som získala tvoju priazeň, ó, kráľ, a ak je to kráľovi prijateľné, nech mi je darovaný život na moje želanie a život môjho národa na moju žiadosť. 
EST.7.4	Boli sme totiž predaní — ja i môj národ —, aby nás vyhubili, zabíjali a zničili. Keby sme mali byť len predaní za otrokov a otrokyne, mlčala by som, lebo naše nešťastie by nestálo za to, aby sa kráľ pre to trápil.“
EST.7.5	Kráľ Ahasvér povedal kráľovnej Ester: „Kto a kde je ten, kto hodlá také niečo urobiť?“ 
EST.7.6	Ester odpovedala: „Tým zarytým nepriateľom je tento zlomyseľný Hamán.“ Hamán nato zostal celý ohromený pred kráľom a kráľovnou.
EST.7.7	Vtedy kráľ nahnevaný vstal od popíjania vína a šiel do záhrady pri paláci. Hamán vstal, aby si vyprosil život od kráľovnej Ester, lebo videl, že kráľ rozhodol o jeho záhube.
EST.7.8	Keď sa kráľ vrátil zo záhrady pri paláci do miestnosti, v ktorej popíjali víno, Hamán práve padal na lôžko, na ktorom odpočívala Ester. Kráľ sa spýtal: „Či azda ešte chceš znásilniť kráľovnú za mojej prítomnosti v dome?“ Keď to slovo vyšlo z kráľových úst, zakryli Hamánovi tvár.
EST.7.9	Vtedy povedal Charbona, jeden z eunuchov, kráľovi: „Tu je šibenica, ktorú prichystal Hamán pre toho Mordochaja, ktorý prehovoril v kráľov prospech. Stojí v Hamánovom dome a je vysoká päťdesiat lakťov.“ Kráľ povedal: „Obeste ho na ňu!“
EST.7.10	Tak obesili Hamána na tú šibenicu, ktorú prichystal Mordochajovi, a kráľov hnev sa utíšil.
EST.8.1	V ten istý deň kráľ Ahasvér odovzdal kráľovnej Ester dom Hamána, protivníka Židov. Mordochaj prišiel pred kráľa, lebo Ester mu oznámila, čím jej je Mordochaj.
EST.8.2	Kráľ sňal svoj pečatný prsteň, ktorý odobral Hámanovi, a dal ho Mordochajovi. Ester ustanovila Mordochaja nad Hamánovým domom.
EST.8.3	Ester sa ďalej prihovárala pred kráľom, padla mu k nohám, plakala a prosila ho o zľutovanie, aby odvrátil pohromu, ktorú prichystal Agagovec Hamán, i to, čo zosnoval proti Židom. 
EST.8.4	Kráľ vystrel k Ester zlaté žezlo, Ester povstala, postavila sa pred kráľa
EST.8.5	a povedala: „Ak je to kráľovi prijateľné a ak som získala jeho priazeň, ak je správne, čo hovorím kráľovi a ak som milá v jeho očiach, nech napíšu, aby sa odvolali listiny — úklady Agagovca Hamána, Hammedatovho syna, ktoré napísal na zničenie Židov vo všetkých kráľových krajinách.
EST.8.6	Veď ako sa môžem dívať na skazu, ktorá má doľahnúť na môj ľud? Ako by som sa mohla dívať na skazu môjho rodu?“
EST.8.7	Kráľ Ahasvér povedal kráľovnej Ester a Židovi Mordochajovi: „Hľa, Ester som dal dom Hamána, ktorého obesili na šibenicu preto, že vystrel svoju ruku proti Židom.
EST.8.8	Vy napíšte v mene kráľa Židom, čo sa vám zdá najlepšie, a zapečaťte to kráľovským pečatným prsteňom. Listinu napísanú v mene kráľa a zapečatenú kráľovským pečatným prsteňom nemožno totiž odvolať.“
EST.8.9	V tom čase, v treťom mesiaci, totiž v mesiaci siván, dvadsiateho tretieho dňa toho mesiaca, zavolali kráľovských pisárov. Tí napísali všetko tak, ako prikázal Mordochaj Židom, satrapom, miestodržiteľom a kniežatám na územiach, ktoré sa tiahnu od Indie až po Kúš, stodvadsiatim siedmim krajinám, každej krajine v jej písme a každému národu v jeho reči, aj Židom ich písmom a v ich reči.
EST.8.10	Dal to napísať v mene kráľa Ahasvéra, zapečatil kráľovským pečatným prsteňom a rozoslal listiny rýchlymi poslami, ktorí jazdili na vládnych plnokrvných koňoch najlepšieho chovu.
EST.8.11	Kráľ v listine dovolil Židom v každom meste, aby sa zhromaždili a zničili všetko vojsko národa a krajiny, ktorá by ich sužovala, aj deti a ženy, a korisť po nich aby si rozobrali —
EST.8.12	v jednom a tom istom dni vo všetkých provinciách kráľa Ahasvéra, v trinástom dni dvanásteho mesiaca, totiž v mesiaci adár.
EST.8.13	Odpis tejto listiny má byť vydaný ako zákon vo všetkých krajinách, zverejnený všetkým národom, aby Židia boli pripravení na ten deň a mohli sa pomstiť svojim nepriateľom. 
EST.8.14	Rýchli poslovia, ktorí jazdili na vládnych plnokrvných koňoch, sa ihneď cvalom vydali na cestu podľa kráľovho rozkazu, len čo bol vydaný zákon v meste Šušan.
EST.8.15	Mordochaj odišiel od kráľa v kráľovskom rúchu z fialového purpuru a bavlny, s veľkou zlatou korunou a v plášti z jemného ľanu a červeného purpuru. Mesto Šušan jasalo a radovalo sa.
EST.8.16	Židia sa dožili svetla a radosti, veselosti a pocty.
EST.8.17	V každej krajine i v každom meste, všade, kam sa dostalo kráľovské slovo a jeho zákon, mali Židia radosť a veselosť, hostiny a sviatok. Mnohí z národov tých krajín sa pridávali k Židom, lebo doľahol na nich strach pred Židmi.
EST.9.1	V dvanástom mesiaci, totiž v mesiaci adár, trinásteho dňa, keď mal byť vykonaný kráľovský rozkaz, totiž jeho zákon, v deň, keď nepriatelia dúfali, že sa zmocnia Židov, došlo k zvratu: Židia sa zmocnili tých, čo ich nenávideli.
EST.9.2	Židia sa zhromaždili vo svojich mestách vo všetkých krajinách kráľa Ahasvéra, aby zasadili úder tým, čo im chceli zle. Nikto neobstál pred nimi, lebo strach pred nimi doľahol na všetky národy.
EST.9.3	Všetky kniežatá provincií, satrapovia, miestodržitelia a kráľovskí úradníci podporovali Židov, lebo doľahol na nich strach pred Mordochajom.
EST.9.4	Mordochaj mal veľký vplyv v kráľovskom paláci a povesť o ňom sa rozniesla po všetkých krajinách, pretože Mordochaj nadobúdal stále väčší vplyv.
EST.9.5	Židia pobili všetkých svojich nepriateľov: bili ich mečom a hubili. Urobili svojim nepriateľom, čo sa im zachcelo.
EST.9.6	V pevnosti Šušan Židia povraždili päťsto mužov.
EST.9.7	Aj Paršandátu, Dalpóna, Aspatu,
EST.9.8	Porátu, Adalju, Aridatu, 
EST.9.9	Parmaštu, Arisaja, Aridaja a Vajzatu, 
EST.9.10	desať synov Hamána, Hammedatovho syna, protivníka Židov, zabili, ale na korisť nesiahli.
EST.9.11	V ten deň došlo ku kráľovi hlásenie o počte zavraždených v pevnosti Šušan. 
EST.9.12	Kráľ povedal kráľovnej Ester: „V pevnosti Šušan Židia povraždili päťsto mužov a desať Hamánových synov. Čo asi urobili v ostatných kráľových provinciách? Máš nejaké želanie, aby sa ti splnilo? Máš ešte nejakú prosbu, aby som ti ju vyplnil?“
EST.9.13	Ester povedala: „Ak je to kráľovi prijateľné, nech je ešte zajtra dovolené Židom v Šušane, aby konali podľa zákona platného dnes. Desať synov Hamánových nech obesia na šibenici!“
EST.9.14	Kráľ prikázal, aby sa to splnilo. V Šušane bol vydaný zákon a desať Hamánových synov obesili. 
EST.9.15	Šušanskí Židia sa teda zhromaždili aj štrnásteho dňa mesiaca adár a v Šušane pobili tristo mužov; ale na korisť nesiahli.
EST.9.16	Aj ostatní Židia v kráľových provinciách sa zhromaždili, postavili sa na obranu svojich životov, zbavili sa svojich nepriateľov a z tých, čo ich nenávideli, pobili sedemdesiatpäťtisíc ľudí, ale na korisť nesiahli.
EST.9.17	Bolo to trinásteho dňa mesiaca adár a štrnásteho dňa toho mesiaca si odpočinuli. Urobili si ho dňom hodovania a radosti. 
EST.9.18	Židia v Šušane sa zhromaždili trinásteho dňa toho mesiaca aj štrnásteho dňa toho mesiaca a pätnásteho dňa toho mesiaca odpočívali. Urobili si ho dňom hodovania a radosti. 
EST.9.19	Preto rozptýlení Židia, ktorí bývajú v odľahlých mestách, slávia štrnásty deň mesiaca adár s radosťou a hodovaním ako sviatočný deň, v ktorý si navzájom posielajú dary.
EST.9.20	Potom Mordochaj spísal všetky tieto udalosti a rozoslal listiny všetkým Židom vo všetkých krajinách kráľa Ahasvéra, blízkym i vzdialeným, 
EST.9.21	aby ich zaviazal sláviť štrnásty deň mesiaca adár a pätnásty deň toho mesiaca 
EST.9.22	každý rok ako dni, v ktorých sa Židia zbavili svojich nepriateľov, a mesiac, ktorý sa im zmenil zo žiaľu na radosť a zo smútku na sviatok — aby ich svätili ako dni hodovania a radosti a vzájomného obdarúvania sa a obdarovania chudobných.
EST.9.23	Tak teda Židia prijali ako zvyk to, čo začali robiť, a to, čo im napísal Mordochaj. 
EST.9.24	Lebo Agagovec Hamán, Hammedatov syn, protivník všetkých Židov, strojil úklady Židom, aby ich zničil, a hodil púr, totiž lós, aby ich vyhladil.
EST.9.25	Keď však Ester vstúpila pred kráľa, ten dal rozkaz, dokonca písomne, aby zmenil jeho zlý zámer, ktorý osnoval proti Židom, aby sa obrátil proti nemu, aby obesili jeho i jeho synov na šibenici.
EST.9.26	Preto nazvali tieto dni Purím podľa slova púr; podľa všetkých slov tohto listu, podľa toho, ako to videli a prežili. 
EST.9.27	Židia to prijali ako povinnosť a odovzdali to i svojmu potomstvu a všetkým, čo sa k nim pripojili, že neprestanú tak robiť každý rok v tých dvoch dňoch podľa platného predpisu a v ustanovenom čase, ako bolo zapísané.
EST.9.28	Tieto dni sa pripomínajú a zachovávajú v každom pokolení a v každej rodine, v každej krajine a v každom meste. Tieto dni Purím nevymiznú u Židov a pamiatka na ne nezanikne v ich potomstve.
EST.9.29	Potom kráľovná Ester, Abichajilova dcéra, spolu so Židom Mordochajom písala ešte raz s plnou záväznosťou, aby potvrdila list o Purím.
EST.9.30	Poslala listy všetkým Židom do stodvadsiatichsiedmich krajín Ahasvérovho kráľovstva, slová pokoja a pravdy, 
EST.9.31	aby potvrdila záväznosť dní Purím v určenom čase, ako ustanovil Žid Mordochaj a kráľovná Ester, aby urobili záväznými pre seba i pre svoje potomstvo slová o pôstoch a nárekoch.
EST.9.32	Rozkaz Ester urobil záväznými tieto slová o Purím a bol zapísaný do knihy.
EST.10.1	Kráľ Ahasvér podrobil núteným prácam pevninu i morské ostrovy. 
EST.10.2	Všetky jeho významné a hrdinské činy i presná správa o veľkosti Mordochaja, ktorého kráľ povýšil, sú zapísané v Kronikách médskych a perzských kráľov.
EST.10.3	Žid Mordochaj bol totiž druhý po kráľovi Ahasvérovi, bol veľmi vplyvný medzi Židmi a obľúbený u množstva svojich súkmeňovcov, lebo sa usiloval o dobro svojho ľudu a hovorieval v prospech svojho rodu.
JOB.1.1	V krajine Úc žil jeden muž, ktorý sa volal Jób. Bol to bezúhonný, priamy človek, ktorý sa bál Boha a stránil sa zlého.
JOB.1.2	Narodilo sa mu sedem synov a tri dcéry.
JOB.1.3	Do jeho vlastníctva patrilo sedemtisíc oviec, tritisíc tiav, päťsto volských záprahov, päťsto oslíc a veľké množstvo služobníctva. Tento muž bol významnejší než všetci ľudia Východu.
JOB.1.4	Jeho synovia jeden po druhom, každý vo svoj určený deň, usporadúvali domáce hostiny, na ktoré pozývali aj svoje tri sestry, aby jedli a pili. 
JOB.1.5	Vždy, keď sa skončili dni hostiny, Jób posielal po nich a posväcoval ich. Včasráno vstával, obetoval spaľovanú obetu za každého z nich, pretože si povedal: „Možno moji synovia zhrešili a rúhali sa Bohu vo svojej mysli.“ Jób to takto robieval ustavične.
JOB.1.6	Jedného dňa, keď Boží synovia predstúpili pred Hospodina, prišiel medzi nich aj satan.
JOB.1.7	Hospodin sa opýtal satana: „Odkiaľ prichádzaš?“ Satan odpovedal: „Z potuliek a pochôdzok po zemi.“
JOB.1.8	Vtedy Hospodin povedal satanovi: „Dobre si si všimol môjho služobníka Jóba? Veď na zemi niet nikoho ako on, kto by bol bezúhonný a priamy, bál sa Boha a stránil sa zlého.“
JOB.1.9	Satan odpovedal Hospodinovi: „Neoplatí sa azda Jóbovi báť sa Boha?
JOB.1.10	Či si všade dookola neohradil jeho, jeho dom i všetko, čo má? Prácu jeho rúk si požehnal a jeho stáda sa rozrástli po celej krajine.
JOB.1.11	Veď len vystri svoju ruku a udri do všetkého, čo má, či sa ti nebude do očí rúhať!?“
JOB.1.12	Hospodin odvetil satanovi: „Pozri, všetko, čo mu patrí, je v tvojich rukách, len nesiahaj na jeho osobu.“ Vtedy satan odišiel spred Hospodina.
JOB.1.13	Jedného dňa, keď Jóbovi synovia a dcéry jedli, pili víno v dome svojho prvorodeného brata, 
JOB.1.14	prišiel k Jóbovi posol a hlási: „Voly orali a oslice sa pásli popri nich, 
JOB.1.15	keď zaútočili Šebania a pobrali ich. Paholkov pozabíjali mečom a len ja sám som unikol, aby som ti to povedal.“ 
JOB.1.16	Ten ešte hovoril a už prichádza ďalší a oznamuje: „Boží oheň padol z neba, vzbĺkol medzi ovcami a paholkami a spálil ich. Len ja sám som unikol, aby som ti to povedal.“ 
JOB.1.17	Aj on ešte hovoril a už prichádza ďalší a oznamuje: „Chaldejci vyslali tri oddiely, prepadli ťavy a pobrali ich. Sluhov pozabíjali mečom a len ja sám som unikol, aby som ti to povedal.“
JOB.1.18	Aj tento ešte hovoril a už prichádza ďalší a oznamuje: „Tvoji synovia a tvoje dcéry jedli a pili víno v dome svojho prvorodeného brata, 
JOB.1.19	keď zrazu sa cez púšť prihnala víchrica a udrela na všetky štyri oporné múry domu, ktorý padol na mladých a zabil ich. Len ja sám som unikol, aby som ti to povedal.“
JOB.1.20	Vtedy Jób vstal, roztrhol si plášť, ostrihal si hlavu, padol na zem, klaňal sa
JOB.1.21	a povedal:
JOB.1.21	„Nahý som vyšiel zo života matky
JOB.1.21	a nahý sa ta vrátim.
JOB.1.21	Hospodin dal a Hospodin vzal,
JOB.1.21	nech je požehnané meno Hospodina.“
JOB.1.22	Keď sa toto všetko dialo, Jób nezhrešil a neprisúdil Bohu nič nenáležité.
JOB.2.1	Jedného dňa, keď Boží synovia predstúpili pred Hospodina, prišiel medzi nich aj satan
JOB.2.2	Hospodin sa pýta satana: „Odkiaľ prichádzaš?“ Satan hovorí: „Z potuliek a pochôdzok po zemi.“ 
JOB.2.3	Vtedy Hospodin povedal satanovi: „Dobre si si všimol môjho služobníka Jóba? Veď na zemi niet nikoho ako on, kto by bol taký bezúhonný a priamy, bál sa Boha a stránil sa zlého. Ešte stále sa drží svojej bezúhonnosti, hoci si ma proti nemu nahovoril, aby som ho bez príčiny ničil.“ 
JOB.2.4	Satan odpovedal Hospodinovi: „Kožu za kožu a všetko, čo človek má, dá za svoj život. 
JOB.2.5	Veď len polož naňho svoju ruku a dotkni sa jeho kostí a jeho tela, či sa ti nebude do očí rúhať!?“ 
JOB.2.6	Hospodin odpovedal satanovi: „Nech je teda v tvojich rukách, len ušetri jeho život.“
JOB.2.7	Potom satan odišiel spred Hospodina a ranil Jóba boľavými vredmi od hlavy po päty.
JOB.2.8	Vzal si teda črep, aby sa ním škrabal, a pritom sedel v popole.
JOB.2.9	Manželka mu povedala: „Čo sa ešte stále pridŕžaš svojej bezúhonnosti? Rúhaj sa Bohu a zomri!“
JOB.2.10	Jób jej odpovedal: „Rozprávaš ako nejaká bláznivá žena. Či len dobré budeme prijímať od Boha a zlé nie?“ Keď sa toto všetko dialo, Jób ústami nezhrešil.
JOB.2.11	Keď sa traja Jóbovi priatelia dopočuli o všetkom nešťastí, ktoré ho postihlo, každý z nich sa vydal na cestu. Elifaz z Temánu, Bildad zo Šúachu a Cofar z Naamy sa stretli, aby mu išli prejaviť sústrasť a potešili ho.
JOB.2.12	Keď ho zazreli z diaľky, ani ho nespoznali. Vtedy nahlas zaplakali, všetci si roztrhli šaty a vyhadzovali prach, aby im padal na hlavu.
JOB.2.13	Nato si sadli k nemu na zem a bez slova sedeli sedem dní a sedem nocí, pretože videli to veľké trápenie.
JOB.3.1	Potom sa Jób ozval a zlorečil dňu svojho narodenia, 
JOB.3.2	keď povedal:
JOB.3.3	„Nech zhynie deň, keď som sa narodil,
JOB.3.3	a tá noc, čo povedala: ‚Chlapec sa počal.‘
JOB.3.4	Nech stemnie ten deň,
JOB.3.4	nech sa oň nezaujíma Boh zhora,
JOB.3.4	nech naň nezasvieti ani lúč svetla.
JOB.3.5	Nech si ho kúpi tma,
JOB.3.5	nech na ňom spočinie tieň smrti
JOB.3.5	a nech sa ho cez deň zmocnia chmáry.
JOB.3.6	Tú noc nech schytia temnoty,
JOB.3.6	nech sa neraduje medzi dňami roka
JOB.3.6	a nech sa nezaráta do počtu mesiacov.
JOB.3.7	Nech je tá noc neplodná,
JOB.3.7	nech v nej nezaznie nijaký jasot,
JOB.3.8	nech ju preklínajú tí, čo zlorečia dňu,
JOB.3.8	čo sú schopní zobudiť Leviatana
JOB.3.9	Nech sa stemnejú jej večerné hviezdy
JOB.3.9	a nech márne čaká na svetlo,
JOB.3.9	lebo ho neuvidí, ani keď ranná zora otvorí viečka,
JOB.3.10	pretože mi neuzavrela brány materského lona
JOB.3.10	a neskryla predo mnou trápenie.
JOB.3.11	Prečože som sa nenarodil mŕtvy,
JOB.3.11	nezahynul som, len čo som vyšiel z lona matky?
JOB.3.12	Prečo ma vzali na kolená
JOB.3.12	a načo ma nadájali prsia?
JOB.3.13	Veď teraz by som nerušene ležal,
JOB.3.13	spal a odpočíval
JOB.3.14	s pozemskými kráľmi a ich radcami,
JOB.3.14	ktorí si stavajú hrobky,
JOB.3.15	alebo s kniežatami, čo majú zlato
JOB.3.15	a plnia si domy striebrom.
JOB.3.16	Alebo — tak ako potratený
JOB.3.16	a zakopaný plod, vôbec by som nebol,
JOB.3.16	tak ako deti, čo nikdy nevideli svetlo.
JOB.3.17	Tam bezbožníci prestávajú zúriť
JOB.3.17	a odpočívajú vysilení.
JOB.3.18	Všetkým väzňom tam dajú pokoj,
JOB.3.18	nepočujú hlas dozorcu.
JOB.3.19	Je tam malý aj veľký;
JOB.3.19	a otrok je slobodný od svojich pánov.
JOB.3.20	Prečo zmorený dostáva svetlo
JOB.3.20	a načo je život zatrpknutým v duši,
JOB.3.21	čo čakajú na smrť, ktorá neprichádza?
JOB.3.21	Hľadajú ju síce viac ako ukryté poklady,
JOB.3.22	čo sa radujú, ba plesajú,
JOB.3.22	keď nájdu hrob.
JOB.3.23	Prečo dostáva svetlo muž, pred ktorým je skrytá vlastná cesta,
JOB.3.23	a za ktorým ju Boh uzavrel?
JOB.3.24	Lebo mal by som jesť, ja však vzdychám
JOB.3.24	a môj nárek sa valí ako voda.
JOB.3.25	Veď ma postihlo to, čoho som sa hrozil,
JOB.3.25	a to, čoho som sa bál, prichádza na mňa.
JOB.3.26	Nemám pokoj, utíšenie ani oddych,
JOB.3.26	ale prišiel zmätok.“
JOB.4.1	Nato Elifaz z Temánu odpovedal takto:
JOB.4.2	„Znesieš pokus o príhovor? Neunaví ťa to?
JOB.4.2	Kto by sa však dokázal zdržať slov?
JOB.4.3	Veď ty si mnohých poúčal
JOB.4.3	a slabé ruky si posilňoval.
JOB.4.4	Tvoje slová stavali na nohy toho, kto sa potkol
JOB.4.4	a podlamujúce sa kolená si upevňoval.
JOB.4.5	Nuž a teraz, keď to prišlo na teba, si netrpezlivý,
JOB.4.5	dotklo sa ťa to a si vyľakaný.
JOB.4.6	Či ti tvoja zbožnosť nie je istotou
JOB.4.6	a bezúhonnosť tvojich ciest nádejou?
JOB.4.7	Len sa rozpomeň, či niekto nevinný zahynul,
JOB.4.7	a kde boli úprimní ľudia vykynožení?
JOB.4.8	Ako to ja vidím: tí, čo orú neprávosť
JOB.4.8	a sejú trápenie, ich aj žnú.
JOB.4.9	Zhynú od Božieho dychu
JOB.4.9	a vietor jeho hnevu s nimi skoncuje.
JOB.4.10	Levica reve, počuť leví hlas,
JOB.4.10	ale zuby levíčat sú vylámané.
JOB.4.11	Starý lev hynie bez koristi
JOB.4.11	a mláďatá levice sa rozutekali.
JOB.4.12	No ku mne sa prikradlo slovo
JOB.4.12	a moje ucho zachytilo jeho šepot.
JOB.4.13	Pri dumaní o nočných videniach,
JOB.4.13	keď padá na ľudí hlboký spánok,
JOB.4.14	pochytili ma strach a triaška
JOB.4.14	a naplnili hrôzou všetky moje kosti.
JOB.4.15	Nejaký duch prešiel predo mnou,
JOB.4.15	až sa mi chlpy na tele zježili.
JOB.4.16	Zastal, ale nepoznal som jeho zjav,
JOB.4.16	podobu som mal pred očami. Bolo ticho, keď som začul hlas:
JOB.4.17	‚Môže byť smrteľník spravodlivejší ako Boh
JOB.4.17	a muž čistejší ako jeho Tvorca?‘
JOB.4.18	Keď sa ani na svojich sluhov nespolieha
JOB.4.18	a svojich anjelov obviňuje z omylu,
JOB.4.19	o čo skôr tých, čo bývajú v domoch z hliny
JOB.4.19	a základy majú v prachu.
JOB.4.19	Rýchlejšie ako mole ich vykántria,
JOB.4.20	bití sú od rána do večera,
JOB.4.20	pre ľahostajnosť zahynú naveky!
JOB.4.21	Vari nie je vytrhnutý ich stanový kolík?
JOB.4.21	Zomierajú, ale bez múdrosti.
JOB.5.1	Len volaj, či ti niekto odpovie.
JOB.5.1	Na koho zo svätých sa obrátiš?
JOB.5.2	Blázna zabije hnev
JOB.5.2	a nerozumného usmrtí vášeň.
JOB.5.3	Videl som, ako blázon zapúšťa korene,
JOB.5.3	ale znenazdajky je jeho obydlie vyvrátené.
JOB.5.4	Jeho synovia sú ďaleko od záchrany,
JOB.5.4	sú utláčaní v bráne a niet toho, kto by ich ratoval.
JOB.5.5	Čo nažne, to poje hladný a suché snopy mu poberú,
JOB.5.5	po jeho bohatstve dychtia smädní.
JOB.5.6	Veď z prachu nevyrastá nešťastie
JOB.5.6	a zo zeme neklíči trápenie.
JOB.5.7	Naozaj, človek sa rodí na trápenie,
JOB.5.7	ako iskry vyletujú nahor.
JOB.5.8	Radšej by som hľadal Boha
JOB.5.8	a Bohu by som predložil svoj prípad:
JOB.5.9	tomu, ktorý koná veľkolepé veci, ktoré nemožno prebádať,
JOB.5.9	a podivuhodné skutky, ktoré nemožno spočítať.
JOB.5.10	On dáva dážď na povrch zeme
JOB.5.10	a zosiela vodu na polia,
JOB.5.11	aby ponížených postavil na výšiny
JOB.5.11	a smútiacich pozdvihol do bezpečia.
JOB.5.12	Marí zámery chytrákov,
JOB.5.12	takže ich ruky nedosiahnu úspech.
JOB.5.13	Prichytí múdrych v ich chytráctve,
JOB.5.13	takže rada úskočných sa vždy ukáže ako unáhlená.
JOB.5.14	Cez deň narazia na tmu
JOB.5.14	a napoludnie hmatajú ako v noci.
JOB.5.15	On zachraňuje chudobného pred mečom,
JOB.5.15	ústami a rukou mocného,
JOB.5.16	a tak má chudobný nádej
JOB.5.16	a neprávosť zatvorené ústa.
JOB.5.17	Aký blahoslavený je človek, ktorého Boh karhá!
JOB.5.17	Nuž nepohŕdaj výchovou Všemohúceho,
JOB.5.18	lebo on pôsobí bolesť, ale aj obväzuje,
JOB.5.18	zraňuje, ale jeho ruky aj liečia.
JOB.5.19	Zo šiestich úzkostí ťa vyslobodí,
JOB.5.19	v siedmich sa ťa nedotkne zlé.
JOB.5.20	V čase hladu ťa vykúpi zo smrti
JOB.5.20	a v čase vojny z moci meča.
JOB.5.21	Budeš skrytý pred bičom jazyka
JOB.5.21	a nebudeš sa báť násilia, že príde.
JOB.5.22	Vysmeješ sa násiliu i hladomoru.
JOB.5.22	Ani divej zveri sa neboj,
JOB.5.23	veď máš zmluvu s kameňmi na poli
JOB.5.23	a poľná zver uzavrela s tebou mier.
JOB.5.24	Budeš vedieť, že tvoj stan je bezpečný,
JOB.5.24	a keď preveríš svoj príbytok, nič mu nebude chýbať.
JOB.5.25	Presvedčíš sa, že máš množstvo detí
JOB.5.25	a tvojho potomstva je sťa trávy na poli.
JOB.5.26	K svojmu hrobu dôjdeš v zrelom veku,
JOB.5.26	ako keď sa zvážajú snopy v pravý čas.
JOB.5.27	Nuž takto to je, prebádali sme to a je to tak.
JOB.5.27	Načúvaj, aj ty si to uvedom!“
JOB.6.1	Nato Jób odpovedal takto:
JOB.6.2	„Kiežby dôkladne zvážili môj žiaľ
JOB.6.2	a celé moje trápenie položili na váhy!
JOB.6.3	Veď teraz by prevážilo piesok mora.
JOB.6.3	Preto sú moje slová neuvážené.
JOB.6.4	Veď mám v sebe šípy Všemohúceho,
JOB.6.4	môj duch pije ich jed,
JOB.6.4	zoskupili sa proti mne hrôzy od Boha.
JOB.6.5	Híka vari divý osol nad zelenou trávou,
JOB.6.5	a či vôl ručí nad svojím krmivom?
JOB.6.6	Či sa jedlo bez chuti neosolí?
JOB.6.6	Má azda vaječný bielok chuť?
JOB.6.7	Ja sa toho odmietam čo len dotknúť,
JOB.6.7	je to pre mňa, ako keď sa skazí chlieb.
JOB.6.8	Kiežby sa uskutočnila moja žiadosť
JOB.6.8	a Boh splnil moju nádej,
JOB.6.9	že by sa Bohu páčilo rozmliaždiť ma,
JOB.6.9	vystrieť ruku a vytnúť ma.
JOB.6.10	Vtedy by som ešte mal útechu
JOB.6.10	a poskočil by som si zmietaný v kŕčoch.
JOB.6.10	Nech nešetrí! Veď som nezaprel slová Svätého.
JOB.6.11	Mám azda toľko sily, že môžem čakať
JOB.6.11	a toľko času, že môžem byť trpezlivý?
JOB.6.12	Je moja sila ako sila kameňa
JOB.6.12	a moje telo pevné ako bronz?
JOB.6.13	Hľa, nemôžem si sám pomôcť
JOB.6.13	a nemám už nádej na úspech.
JOB.6.14	Kto odopiera láskavosť priateľovi,
JOB.6.14	opúšťa bázeň pred Všemohúcim.
JOB.6.15	Moji bratia sklamali ako vysychajúci potok.
JOB.6.15	Vzďaľujú sa ako odtekajúce rieky
JOB.6.16	zakalené ľadom
JOB.6.16	a roztopeným snehom.
JOB.6.17	Časom vysychajú a strácajú sa,
JOB.6.17	v horúčave miznú zo svojho miesta.
JOB.6.18	Karavány odbočia zo svojej cesty,
JOB.6.18	dostanú sa do pustatiny a hynú.
JOB.6.19	Vyčkávali na karavány z Temy,
JOB.6.19	na cestujúcich zo Šeby čakali s nádejou,
JOB.6.20	no vyšli na hanbu, lebo sa na ne spoliehali,
JOB.6.20	išli ďalej a boli sklamaní.
JOB.6.21	Teraz ste totiž vy ničomní,
JOB.6.21	pozeráte na ten des a ste prestrašení.
JOB.6.22	Azda som povedal: ‚Niečo mi dajte!‘?
JOB.6.22	Alebo: ‚Zo svojho dajte za mňa úplatok!‘?
JOB.6.23	Alebo: ‚Vysloboďte ma z ruky protivníka
JOB.6.23	a vykúpte ma z moci ukrutníkov!‘?
JOB.6.24	Poučte ma a stíchnem,
JOB.6.24	vysvetlite mi, kde som zblúdil.
JOB.6.25	Aké bolestné sú úprimné reči,
JOB.6.25	čo mi to vlastne vyčítate?
JOB.6.26	Či zamýšľate chytať ma za slová,
JOB.6.26	vari len tak do vetra hovorí zúfalec?
JOB.6.27	Losujete o sirotu
JOB.6.27	a kupčíte s ľuďmi.
JOB.6.28	Teraz sa, prosím, obráťte ku mne,
JOB.6.28	či vám do tváre budem klamať,
JOB.6.29	otočte sa teda, nech sa nestane krivda,
JOB.6.29	obráťte sa ešte, veď tu ide o moju spravodlivosť!
JOB.6.30	Azda je na mojom jazyku neprávosť,
JOB.6.30	vari podnebie mojich úst nerozozná skazenosť?
JOB.7.1	Či nie je údelom človeka na zemi boj?
JOB.7.1	Jeho dni sú ako dni nádenníka,
JOB.7.2	ako otrok dychtí po chládku,
JOB.7.2	ako nádenník baží po výplate.
JOB.7.3	Tak mi bol daný do dedičstva chladný svit mesiaca
JOB.7.3	a boli mi nadelené noci útrap.
JOB.7.4	Keď si ľahnem, vravím: ‚Kedy už vstanem?‘
JOB.7.4	Ale večer sa preťahuje a zunuje sa mi prehadzovanie až do úsvitu.
JOB.7.5	Telo sa mi oblieklo do červov,
JOB.7.5	moja koža popraskala ako hruda suchej zeme a mokvá.
JOB.7.6	Moje dni prebehli rýchlejšie ako tkáčsky čln
JOB.7.6	a skončili sa v beznádeji.
JOB.7.7	Spomeň si, že môj život je len závan vetra,
JOB.7.7	moje oko sa nevráti pozrieť sa na krásu.
JOB.7.8	Neuzrie ma oko toho, kto sa na mňa pozerá.
JOB.7.8	Uprieš na mňa zrak, ale už ma niet.
JOB.7.9	Ako sa rozplynul oblak a zmizol,
JOB.7.9	tak ten, kto zostupuje do podsvetia, už nevystúpi.
JOB.7.10	Už sa nevráti do svojho domu
JOB.7.10	a doma ho nespoznajú.
JOB.7.11	Takže ja si nejdem krotiť ústa,
JOB.7.11	prehovorím z bolesti svojho ducha,
JOB.7.11	s trpkou dušou sa budem sťažovať.
JOB.7.12	Som azda more alebo morská obluda,
JOB.7.12	že nado mnou ustanovuješ stráž?
JOB.7.13	Keď vravím: ‚V posteli sa mi uľaví
JOB.7.13	a lôžko ponesie môj nárek,‘
JOB.7.14	vtedy ma snami desíš
JOB.7.14	a strašíš vidinami,
JOB.7.15	takže moja duša volí zadusenie,
JOB.7.15	radšej volí smrť ako život.
JOB.7.16	Mám toho dosť! Večne žiť aj tak nebudem!
JOB.7.16	Nechaj ma, veď moje dni sú len márnosť!
JOB.7.17	Čo je človek, že ho máš za takého veľkého
JOB.7.17	a venuješ mu takú pozornosť,
JOB.7.18	že ho ráno čo ráno navštevuješ
JOB.7.18	a každú chvíľu skúmaš?
JOB.7.19	Dokedy neodvrátiš odo mňa svoj zrak?
JOB.7.19	Nenecháš ma ani kým neprehltnem slinu!
JOB.7.20	Čo ti spôsobím, ak by som zhrešil, ty strážca ľudí?
JOB.7.20	Prečo si si ma postavil za terč, takže som sám sebe na ťarchu?
JOB.7.21	Prečo mi neodpustíš môj hriech
JOB.7.21	a neprepáčiš moju vinu?
JOB.7.21	Teraz si ľahnem do prachu,
JOB.7.21	ty ma budeš hľadať, ale už ma nebude.“
JOB.8.1	Nato Bildad zo Šúachu odpovedal takto:
JOB.8.2	„Dokedy budeš takto hovoriť?
JOB.8.2	Veď tvoje reči sú ako víchor.
JOB.8.3	Vari Boh prekrúca právo
JOB.8.3	alebo Všemohúci spravodlivosť?
JOB.8.4	Ak tvoji synovia proti nemu zhrešili,
JOB.8.4	tak ich vydal do moci ich vlastného priestupku.
JOB.8.5	Ak však ty budeš horlivo hľadať Boha
JOB.8.5	a o milosť prosiť Všemohúceho,
JOB.8.6	ak si čistý a úprimný,
JOB.8.6	tak teraz povstane pre teba a obnoví tvoj spravodlivý príbytok
JOB.8.7	a hoci tvoje začiatky boli nepatrné,
JOB.8.7	tvoja budúcnosť sa preveľmi vzmôže.
JOB.8.8	Len sa opýtaj predchádzajúceho pokolenia
JOB.8.8	a zisti si výsledky skúmania ich otcov,
JOB.8.9	veď my sme tu len včerajší a nemáme poznanie,
JOB.8.9	lebo naše dni na zemi sú len tieň.
JOB.8.10	Vari ťa oni nepoučia?
JOB.8.10	Porozprávajú ti to a povedia, čo majú na srdci.
JOB.8.11	Vyrastie azda trstina tam, kde nie je močiar?
JOB.8.11	Rozmnoží sa šachorina bez vody?
JOB.8.12	Keď sa ešte zelená, keď sa ešte nezrezáva,
JOB.8.12	prv ako každá iná tráva vyschne.
JOB.8.13	Tak pochodia všetci, ktorí zabúdajú na Boha,
JOB.8.13	a nádej podliaka zhynie.
JOB.8.14	Jeho nádej je ako babie leto
JOB.8.14	a jeho dúfanie ako pavučina.
JOB.8.15	Spoľahne sa na svoj dom, ale ten neobstojí,
JOB.8.15	bude ho spevňovať, ale nevydrží.
JOB.8.16	Na slnku je plný miazgy
JOB.8.16	a jeho výhonok sa vypína nad záhradou.
JOB.8.17	Jeho korene sa prepletajú kopou kamenia,
JOB.8.17	kamenný dom si vyhľadávajú.
JOB.8.18	Ak ho odpracú z jeho miesta,
JOB.8.18	bude zapierať: ‚Nikdy som ťa nevidel.‘
JOB.8.19	Taká je teda radosť jeho cesty
JOB.8.19	a z prachu pučia ďalší takí.
JOB.8.20	Nuž Boh nezavrhne bezúhonného
JOB.8.20	ani neposilní ruku tých, čo robia zlo.
JOB.8.21	Celkom naplní tvoje ústa smiechom
JOB.8.21	a tvoje pery radostným pokrikom.
JOB.8.22	Tí, čo ťa nenávidia, musia sa obliecť do hanby,
JOB.8.22	a stan bezbožných — toho už niet.“
JOB.9.1	Nato Jób odpovedal takto:
JOB.9.2	„Pravdaže, viem, že je to tak,
JOB.9.2	veď ako môže byť smrteľník spravodlivý pred Bohom?
JOB.9.3	Ak sa mu zachce viesť s ním spor,
JOB.9.3	z tisíc otázok mu neodpovie ani na jednu.
JOB.9.4	On je múdry v srdci, odvážny a silný.
JOB.9.4	Kto sa mu vzoprel a ostal celý?
JOB.9.5	Prenáša hory,
JOB.9.5	ony však nevedia, že to ich vo svojom hneve prevrátil,
JOB.9.6	otriasa zemou, až sa pohne z miesta,
JOB.9.6	chvejú sa jej stĺpy,
JOB.9.7	prikazuje slnku, takže nevychádza,
JOB.9.7	a hviezdy uzatvára pod pečať.
JOB.9.8	On sám rozprestiera nebesia
JOB.9.8	a kráča na morských vlnách,
JOB.9.9	je tvorcom Veľkého voza aj Orióna,
JOB.9.9	Plejád aj súhvezdí juhu.
JOB.9.10	On koná také veľkolepé veci a nespočetné obdivuhodné skutky,
JOB.9.10	že sa nedajú preskúmať.
JOB.9.11	Tu prejde popri mne, ale ho nevidím,
JOB.9.11	minie ma, ale ho nevnímam.
JOB.9.12	Keď on niečo uchytí, kto mu v tom zabráni?
JOB.9.12	Kto mu povie: ‚Čo to robíš!‘?
JOB.9.13	Boh neodvráti svoj hnev.
JOB.9.13	Pred ním sa zhrbili aj pomáhači Rahaba
JOB.9.14	ako by som mu teda ja mohol odvrávať?
JOB.9.14	Ako by som pred ním vyberal slová?
JOB.9.15	Ani keby som bol spravodlivý, neodpovedal by som,
JOB.9.15	len by som svojho Sudcu prosil o milosť.
JOB.9.16	Keby som zavolal a on by aj odpovedal,
JOB.9.16	neverím, že počúval môj hlas.
JOB.9.17	Ten, ktorý ma búrkou mrzačí
JOB.9.17	a bezdôvodne množí moje rany,
JOB.9.18	vydýchnuť mi nedá,
JOB.9.18	len horkými kúskami ma sýti.
JOB.9.19	Pokiaľ ide o silu, tak on je nezdolný,
JOB.9.19	ak ide o súd, kto ho tam predvolá?
JOB.9.20	Hoci by som aj bol spravodlivý, moje vlastné ústa ma vyhlásia za vinného,
JOB.9.20	aj keď som bezúhonný, ony to prekrútia.
JOB.9.21	Som bezúhonný!
JOB.9.21	O dušu mi nejde!
JOB.9.21	Život sa mi protiví.
JOB.9.22	Je mi to jedno. Preto som povedal:
JOB.9.22	‚On aj bezúhonnému, aj bezbožnému chystá koniec.‘
JOB.9.23	Keď bič niekoho v okamihu usmrtí,
JOB.9.23	on sa z pokušenia nevinných len vysmieva.
JOB.9.24	Krajina je vydaná do moci bezbožného,
JOB.9.24	no on oči sudcom zakrýva.
JOB.9.24	Ak nie on, tak kto teda?
JOB.9.25	Moje dni sú rýchlejšie ako bežec,
JOB.9.25	ušli a nič dobré nevideli.
JOB.9.26	Prebehli ako člny z tŕstia,
JOB.9.26	ako keď sa orol vrhne na korisť.
JOB.9.27	Ak si poviem: ‚Kiež zabudnem na svoje ponosy,
JOB.9.27	vyhladím si tvár a usmejem sa,‘
JOB.9.28	mám strach zo všetkých svojich útrap,
JOB.9.28	lebo viem, že ma nenecháš bez trestu.
JOB.9.29	Ja budem uznaný vinným,
JOB.9.29	načo mi je táto márna námaha?
JOB.9.30	Keby som sa umyl aj snehovo čistou vodou
JOB.9.30	a ruky si očistil v lúhu,
JOB.9.31	aj tak ma potopíš v jame,
JOB.9.31	že sa mi zhnusia aj vlastné šaty.
JOB.9.32	Ja predsa nie som mu roveň, aby som sa mohol ozvať:
JOB.9.32	‚Poďme spolu na súd!‘
JOB.9.33	Niet toho, kto by medzi nami rozhodol,
JOB.9.33	kto by na oboch svoju ruku položil.
JOB.9.34	Nech odvráti odo mňa svoju palicu,
JOB.9.34	nech ma nedesí jeho hrôza,
JOB.9.35	potom prehovorím a nebudem sa ho báť,
JOB.9.35	lebo môj prípad je iný.
JOB.10.1	Z tej duše sa mi zhnusil život,
JOB.10.1	vypustím zo seba svoju sťažnosť,
JOB.10.1	z horkej duše prehovorím.
JOB.10.2	Poviem Bohu: ‚Neodsudzuj ma!
JOB.10.2	Daj mi vedieť, prečo vedieš so mnou spor!
JOB.10.3	Je to podľa teba dobré, že utláčaš
JOB.10.3	a opovrhuješ dielom svojich dlaní,
JOB.10.3	a že radu bezbožných svetlom zalievaš?
JOB.10.4	Máš azda oči človeka
JOB.10.4	a zrak smrteľníka?
JOB.10.5	Či sú tvoje dni ako dni človeka
JOB.10.5	a tvoje roky ako dni muža,
JOB.10.6	že sa usiluješ nájsť u mňa previnenie
JOB.10.6	a pátraš po mojom hriechu?
JOB.10.7	Hoci aj vieš, že nie som vinný
JOB.10.7	a niet nikoho, čo by ma vytrhol z tvojej ruky?
JOB.10.8	Tvoje ruky ma sformovali, celého ma pospájali,
JOB.10.8	a teraz ma pohltíš?
JOB.10.9	Pamätaj, prosím, že si ma utvoril ako hlinu
JOB.10.9	a vraciaš ma do prachu.
JOB.10.10	Či si ma nezlial ako mlieko
JOB.10.10	a nenechal zraziť sa ako syr?
JOB.10.11	Priodel si ma mäsom a kožou,
JOB.10.11	z kostí a šliach si ma utkal.
JOB.10.12	Dal si mi život, milosť
JOB.10.12	a tvoja starostlivosť strážila môjho ducha.
JOB.10.13	Tieto veci si ukrýval v srdci,
JOB.10.13	viem, že toto si mal v úmysle,
JOB.10.14	že ak hreším, spozoruješ to
JOB.10.14	a nenecháš ma bez trestu.
JOB.10.15	Keď som sa previnil, beda mi!
JOB.10.15	Keby som aj konal spravodlivo,
JOB.10.15	ani tak nemôžem pozdvihnúť hlavu,
JOB.10.15	lebo som sýty potupy.
JOB.10.15	Len sa pozri na tú moju biedu!
JOB.10.16	Ak zdvihnem hlavu, lovíš ma ako lev
JOB.10.16	a obratom ma prekvapíš.
JOB.10.17	Staviaš nových svedkov a znásobuješ svoj hnev proti mne.
JOB.10.17	Neustále útoky a vojna sú mojím údelom.
JOB.10.18	Tak prečo si ma vyviedol z lona matky?
JOB.10.18	Skonal by som, ani jedno oko by to nezbadalo.
JOB.10.19	Bol by som, ako keby ma nikdy nebolo,
JOB.10.19	prevezený z maternice rovno do hrobu.
JOB.10.20	Nie je vari poskromne mojich dní?
JOB.10.20	Tak teda prestaň a nechaj ma, nech trochu pookrejem,
JOB.10.21	kým pôjdem a nevrátim sa
JOB.10.21	do ríše tmy a tieňov smrti,
JOB.10.22	do ríše takej tmy, ako je čerň šera smrti,
JOB.10.22	ríše bez poriadku, kde je žiara svetla ako temno tmy.‘“
JOB.11.1	Nato Cofar z Naamy odpovedal takto:
JOB.11.2	„Ostane vari také množstvo slov bez odpovede?!
JOB.11.2	Azda sa ten, čo má plno rečí, obháji?
JOB.11.3	Či tvoje bľabotanie umlčí mužov?
JOB.11.3	Budeš sa posmievať, a nikto ťa nezahriakne?
JOB.11.4	Veď si povedal: ‚Moje učenie je rýdze
JOB.11.4	a v tvojich očiach som čistý.‘
JOB.11.5	Kiežby Boh prehovoril,
JOB.11.5	otvoril proti tebe ústa
JOB.11.6	a porozprával ti tajomstvá múdrosti,
JOB.11.6	lebo sú priveľmi zložité, aby si to pochopil.
JOB.11.6	Vedz teda, že Boh ti odpúšťa viac, ako sa previníš.
JOB.11.7	Preskúmaš azda Boha
JOB.11.7	a či bez zvyšku vystihneš dokonalosť Všemohúceho?
JOB.11.8	Je vyššia ako nebesia. Čo teda chceš robiť?
JOB.11.8	Je hlbšia ako podsvetie. Čo teda môžeš vedieť?
JOB.11.9	Jej miera je dlhšia ako zem
JOB.11.9	a širšia sťa more.
JOB.11.10	Ak sa priženie, dá ťa uväzniť
JOB.11.10	a zvolá súd, kto mu v tom zabráni?
JOB.11.11	Veď on vie, kto sú ničomníci,
JOB.11.11	a keď vidí neprávosť, vari jej nevenuje pozornosť?
JOB.11.12	Tupec môže tak nadobudnúť ostrovtip,
JOB.11.12	ako sa divému oslovi môže narodiť človek.
JOB.11.13	Ak pripravíš svoje srdce
JOB.11.13	a k nemu vystrieš svoje dlane,
JOB.11.14	ak vzdiališ neprávosť od svojej ruky
JOB.11.14	a v tvojom stane nebude prebývať bezprávie,
JOB.11.15	potom pozdvihneš svoju nepoškvrnenú tvár,
JOB.11.15	budeš pevným odliatkom z bronzu a nebudeš sa báť.
JOB.11.16	Zabudneš totiž na trápenie,
JOB.11.16	spomenieš si naň ako na vodu, ktorá odtiekla.
JOB.11.17	Nad poludnie bude život jasnejší,
JOB.11.17	temnota bude ako ráno.
JOB.11.18	Potom budeš dúfať, lebo je nádej,
JOB.11.18	rozhliadneš sa a uložíš sa v bezpečí.
JOB.11.19	Natiahneš sa a nikto ťa nebude znepokojovať
JOB.11.19	a mnohí si ťa budú chcieť získať.
JOB.11.20	Bezbožní však stratia zrak,
JOB.11.20	ich útočisko padne
JOB.11.20	a ich nádejou je, že vydýchnu dušu.“
JOB.12.1	Nato Jób odpovedal takto:
JOB.12.2	„Vy ste naozaj ľudia, ako sa patrí,
JOB.12.2	a s vami vymrie múdrosť!
JOB.12.3	Aj ja mám toľko rozumu ako vy, nie som od vás horší,
JOB.12.3	veď komu to nie je jasné?
JOB.12.4	Svojmu priateľovi som na posmech,
JOB.12.4	ja, ktorý Boha vzývam a dostal som od neho odpoveď.
JOB.12.4	Som na posmech,
JOB.12.4	hoci som spravodlivý a bezúhonný.
JOB.12.5	Myšlienky tých, čo sú v bezpečí, opovrhujú nešťastím
JOB.12.5	pripraveným pre tých, ktorým sa trasú nohy.
JOB.12.6	Na pokoji sú stany ničiteľov,
JOB.12.6	v bezpečí sú tí, čo rozhorčujú Boha,
JOB.12.6	čo by chceli Boha mať v hrsti.
JOB.12.7	Však už len zvierat sa opýtaj a poučia ťa,
JOB.12.7	nebeského vtáctva a porozpráva ti,
JOB.12.8	alebo rastlinstva zeme a vyučí ťa,
JOB.12.8	morské ryby ti to vyrozprávajú.
JOB.12.9	Kto by medzi nimi nevedel,
JOB.12.9	že to urobila Hospodinova ruka?
JOB.12.10	V jeho ruke je duša všetkého živého
JOB.12.10	a duch každého ľudského tela.
JOB.12.11	Či ucho neskúma slová
JOB.12.11	ako podnebie úst ochutnáva jedlo?
JOB.12.12	Či u starcov je múdrosť
JOB.12.12	a či dĺžka dní znamená rozumnosť?
JOB.12.13	Len Boh má múdrosť a moc,
JOB.12.13	jemu patrí rada a rozumnosť.
JOB.12.14	Veď čo on zrúca, viac sa nevybuduje,
JOB.12.14	koho on zavrie, tomu viac neotvoria.
JOB.12.15	Ak zastaví vodu, tá vyschne,
JOB.12.15	ale keď ju pošle, prevráti zem.
JOB.12.16	On má silu aj zdravý rozum,
JOB.12.16	jemu patrí zvedený aj zvodca.
JOB.12.17	Radcov necháva ísť bosých
JOB.12.17	a zo sudcov robí bláznov,
JOB.12.18	tresty kráľov ruší
JOB.12.18	a kráľov priaha do roboty.
JOB.12.19	Kňazov necháva ísť bosých
JOB.12.19	a vykoreňuje prastaré rody.
JOB.12.20	Pripravuje o reč tých, na ktorých sa spoliehame,
JOB.12.20	starcov zbavuje súdnosti.
JOB.12.21	Na kniežatá vylieva pohŕdanie
JOB.12.21	a opasky mocných ničí.
JOB.12.22	Odkrýva nepreskúmané hlbiny tmy
JOB.12.22	a na svetlo vynáša tiene smrti.
JOB.12.23	Necháva národy vyrásť a hubí ich,
JOB.12.23	rozširuje ich a potom odprace.
JOB.12.24	Odoberá rozum vodcom národov zeme,
JOB.12.24	necháva ich blúdiť v pustatinách bez ciest
JOB.12.25	a tak hmatajú v tme bez svetla
JOB.12.25	a dopúšťa, aby blúdili ako opití.
JOB.13.1	Nuž to všetko videlo moje oko,
JOB.13.1	moje ucho to počulo a pochopilo.
JOB.13.2	Čo vy viete, viem aj ja,
JOB.13.2	nezaostávam za vami.
JOB.13.3	Ja však budem hovoriť so Všemohúcim
JOB.13.3	a chcem sa obhajovať pred Bohom,
JOB.13.4	zatiaľ čo vy zliepate lži.
JOB.13.4	Naničhodní lekári ste všetci!
JOB.13.5	Kiež by ste čušali,
JOB.13.5	to by bola vaša múdrosť!
JOB.13.6	Len si vypočujte moje dôvody
JOB.13.6	a pozorujte moju obhajobu.
JOB.13.7	Budete azda luhať pre Boha
JOB.13.7	a podvádzať v jeho prospech?
JOB.13.8	Chytáte mu stranu?
JOB.13.8	Za Boha vediete spor?
JOB.13.9	Dopadne to dobre, ak vás preverí?
JOB.13.9	Alebo ho chcete oklamať, ako klamete človeka?
JOB.13.10	Celkom isto vás pokarhá,
JOB.13.10	ak mu potajomky budete chytať stranu.
JOB.13.11	Nevydesí vás jeho vznešenosť
JOB.13.11	a nepadne na vás z neho hrôza?
JOB.13.12	Vaše pamätihodné výroky sú príslovia z popola,
JOB.13.12	vaše hradby sú len z hliny.
JOB.13.13	Buďte chvíľu ticho, nech prehovorím ja,
JOB.13.13	nech sa so mnou stane čokoľvek!
JOB.13.14	Načo v zuboch nesiem svoje telo
JOB.13.14	a v hrsti držím svoj život?
JOB.13.15	Veď nech ma aj zabije, nebudem už čakať,
JOB.13.15	ale budem obhajovať pred ním svoje cesty.
JOB.13.16	Aj to mi bude na spásu,
JOB.13.16	pretože pred neho nepríde nehanebník.
JOB.13.17	Vydržte počúvať moju reč
JOB.13.17	a môj výklad nech vám vojde do uší!
JOB.13.18	Tu teda predkladám svoj spor,
JOB.13.18	viem, že budem mať pravdu.
JOB.13.19	Ktože by sa chcel so mnou prieť?
JOB.13.19	Lebo ak teraz budem mlčať, zahyniem.
JOB.13.20	Iba dve veci mi nerob
JOB.13.20	a nebudem sa viac pred tebou skrývať:
JOB.13.21	Vzdiaľ odo mňa svoju ruku,
JOB.13.21	tvoja hrôza nech ma nedesí!
JOB.13.22	Potom zavolaj a ja odpoviem,
JOB.13.22	alebo ja prehovorím a ty mi odpovieš.
JOB.13.23	Koľko mám previnení a hriechov?
JOB.13.23	Daj mi poznať môj zločin a hriech!
JOB.13.24	Prečo ukrývaš svoju tvár
JOB.13.24	a pokladáš ma za svojho nepriateľa?
JOB.13.25	Hrozíš vari rozviatemu lístiu
JOB.13.25	a prenasleduješ suchú slamu?
JOB.13.26	Veď si proti mne zapisuješ trpké veci
JOB.13.26	a dávaš mi dediť viny mladosti.
JOB.13.27	Zasekávaš mi nohy do klady,
JOB.13.27	dozeráš na všetky moje chodníky,
JOB.13.27	značkuješ moje chodidlá,
JOB.13.28	hoci človek sa rozpadne ako bútľavina,
JOB.13.28	ako šaty, ktoré rozožrali mole.
JOB.14.1	Zo ženy zrodený človek
JOB.14.1	žije len krátko, ale je sýty nepokoja.
JOB.14.2	Rozkvitne ako kvet a zvädne,
JOB.14.2	zmizne ako tieň a neostane stáť.
JOB.14.3	Ty však na takého upieraš oko
JOB.14.3	a privádzaš ho proti sebe na súd.
JOB.14.4	Kto urobí z nečistého čisté? Nikto!
JOB.14.5	Ak sú mu vymerané dni a u teba je počet jeho mesiacov,
JOB.14.5	hranice, ktoré si mu vymedzil, neprekročí.
JOB.14.6	Nedívaj sa na neho, nech si vydýchne,
JOB.14.6	kým ho ako nádenníka deň nepoteší.
JOB.14.7	Veď aj strom má nádej,
JOB.14.7	ak ho vytnú, ešte vyrastie a jeho výhonok nezanikne.
JOB.14.8	Ak aj jeho koreň zostarne v zemi
JOB.14.8	a jeho kmeň odumrie v prachu,
JOB.14.9	len čo zacíti vodu, vypučí
JOB.14.9	a ako priesada vyženie mládnik.
JOB.14.10	Keď však zomrie muž, ostane ležať,
JOB.14.10	keď vydýchne človek, kdeže je už?
JOB.14.11	Ako keď sa voda stratí z mora
JOB.14.11	a rieka opadne a vyschne,
JOB.14.12	tak aj človek, ak si ľahol, už nevstane.
JOB.14.12	Kým budú nebesia,
JOB.14.12	ľudia sa zo svojho spánku nepreberú a nevstanú.
JOB.14.13	Kiežby si ma uschoval v podsvetí
JOB.14.13	a ukryl ma, kým tvoj hnev neprestane,
JOB.14.13	vymeral by si mi lehotu a potom si na mňa spomenul.
JOB.14.14	Ak muž umrie, azda zase ožije?
JOB.14.14	Každý deň svojho boja by som vyčkával, kedy príde striedanie!
JOB.14.15	Ty by si zavolal a ja by som ti odpovedal,
JOB.14.15	túžil by si po diele svojich rúk.
JOB.14.16	Teraz by si síce rátal moje kroky,
JOB.14.16	ale nevšímal by si si môj hriech.
JOB.14.17	Môj zločin by bol zapečatený vo vreci
JOB.14.17	a moju neprávosť by si zatrel.
JOB.14.18	Dokonca aj hora sa zrúti a rozpadne
JOB.14.18	a bralo sa posunie zo svojho miesta.
JOB.14.19	Kamene sa drobia pôsobením vody,
JOB.14.19	jej príval vymieľa pôdu,
JOB.14.19	ty však hubíš nádej človeka.
JOB.14.20	Raz a navždy ho premôžeš a musí odísť,
JOB.14.20	zmeníš mu tvár a pošleš ho preč.
JOB.14.21	Ak sú jeho synovia vážení, nedozvie sa,
JOB.14.21	ak sú bezvýznamní, nepozná to,
JOB.14.22	ale aj tak ho celé telo bolí
JOB.14.22	a jeho duša nad ním smúti.“
JOB.15.1	Nato Elifaz z Temánu odpovedal takto:
JOB.15.2	„Odpovedá vari múdry človek vedomosťami vzatými z vetra
JOB.15.2	alebo si plní vnútro východným vetrom,
JOB.15.3	dôvodí slovom, ktoré neosoží,
JOB.15.3	a rečami, ktoré neprospejú?
JOB.15.4	Veď ty dokonca rušíš bázeň
JOB.15.4	a maríš rozjímanie pred Bohom!
JOB.15.5	Tvoja neprávosť totiž učí tvoje ústa
JOB.15.5	a vyberáš si výrazy prefíkancov.
JOB.15.6	Vlastné ústa ťa odsúdia, nie ja,
JOB.15.6	vlastné pery svedčia proti tebe.
JOB.15.7	Vari si sa narodil ako prvý človek na svete
JOB.15.7	a bol si počatý prv ako vrchy?
JOB.15.8	Azda si počúval na porade u Boha
JOB.15.8	a len na seba obmedzuješ múdrosť?
JOB.15.9	Čo také vieš, čo nevieme my?
JOB.15.9	Čo poznáš, s čím my nie sme oboznámení?
JOB.15.10	Medzi nami je aj šedivý, aj starší človek,
JOB.15.10	vekom dôstojnejší než tvoj otec.
JOB.15.11	Alebo sa ti máli Božia útecha
JOB.15.11	a slovo, ktoré k tebe mierne hovorí?
JOB.15.12	Prečo ťa strháva srdce
JOB.15.12	a prečo sa ti iskria oči,
JOB.15.13	takže svoje dychčanie obraciaš proti Bohu
JOB.15.13	a vravíš, čo máš na jazyku?
JOB.15.14	Čo je človek, že by mal byť čistý
JOB.15.14	a čo tvor narodený zo ženy, že by mal byť spravodlivý?
JOB.15.15	Veď Boh sa ani na svojich svätých nespolieha
JOB.15.15	a ani nebesia nie sú čisté v jeho očiach,
JOB.15.16	kdežeby ešte odporný a skazený muž,
JOB.15.16	ktorý pije neprávosť ako vodu!?
JOB.15.17	Poučím ťa, len ma vypočuj!
JOB.15.17	Vyrozprávam, čo som videl.
JOB.15.18	To, čo mudrci hlásajú
JOB.15.18	a neukryli to od čias svojich otcov.
JOB.15.19	Im samým bola daná krajina
JOB.15.19	a cudzinec pomedzi nich neprechádzal.
JOB.15.20	Bezbožník sa každý deň zmieta strachom
JOB.15.20	a počet rokov je pred násilníkom skrytý.
JOB.15.21	Zvuk hrôzy znie v jeho ušiach,
JOB.15.21	v období pokoja príde naňho zhubca.
JOB.15.22	Na návrat z tmy sa nespolieha,
JOB.15.22	je vyhliadnutý pre meč.
JOB.15.23	Vandruje za chlebom — kde asi je?
JOB.15.23	Vie, že deň tmy je mu už pripravený.
JOB.15.24	Desí ho trápenie a zdoláva ho trýzeň
JOB.15.24	ako kráľa pripraveného na útok.
JOB.15.25	To preto, lebo proti Bohu vystrel svoju ruku
JOB.15.25	a hrdí sa pred Všemohúcim.
JOB.15.26	Rúti sa tvrdohlavo proti nemu
JOB.15.26	pod ochranou pevných štítov,
JOB.15.27	pretože tvár si pokryl tukom
JOB.15.27	a na páse sa obložil sadlom.
JOB.15.28	Potom musel bývať v rozváľaných mestách,
JOB.15.28	v neobývaných domoch pripravených na zbúranie.
JOB.15.29	Nezbohatne a jeho majetok neobstojí
JOB.15.29	ani jeho klasy sa nebudú nakláňať k zemi.
JOB.15.30	Neunikne temnotám, jeho výhonky vyschnú od plameňa,
JOB.15.30	dychom vlastných úst zanikne.
JOB.15.31	Nech sa nespolieha na márnosť!
JOB.15.31	Bude zmätený, pretože za odmenu dostane márnosť.
JOB.15.32	Jeho dni sa predčasne naplnia
JOB.15.32	a jeho vetva sa nezazelená.
JOB.15.33	Ako vinič zhodí svoje nedozreté plody,
JOB.15.33	ako oliva nechá opadnúť svoje kvety,
JOB.15.34	lebo spolok pokrytcov je jalový
JOB.15.34	a oheň stravuje stany úplatkárov.
JOB.15.35	Plodom ich tehotenstva je trápenie a rodia bezprávie,
JOB.15.35	ich vnútro je vždy pripravené na zradu.“
JOB.16.1	Nato Jób odpovedal takto:
JOB.16.2	„Veľa takého som už počul,
JOB.16.2	všetci ste len takí sužujúci tešitelia.
JOB.16.3	Či už bude koniec rečiam do vetra,
JOB.16.3	alebo čo ťa dráždi, že sa ozývaš?
JOB.16.4	Aj ja by som vedel hovoriť ako vy,
JOB.16.4	keby ste boli na mojom mieste,
JOB.16.4	hromadiť slová proti vám
JOB.16.4	a pokyvovať nad vami hlavou.
JOB.16.5	Posilňoval by som vás ústami
JOB.16.5	a už pohyb mojich perí by vám uľavil.
JOB.16.6	Ak prehovorím, moja bolesť nepoľaví,
JOB.16.6	ak prestanem, čoho sa tým zbavím?
JOB.16.7	Veď práve teraz ma celkom vyčerpal.“
JOB.16.7	„Vyhubil si celé moje spoločenstvo.
JOB.16.8	Schmatol si ma, stal si sa svedkom,
JOB.16.8	ktorý sa postavil proti mne,
JOB.16.8	moja bieda na mňa žaluje.“
JOB.16.9	„Jeho hnev ma roztrhal, nenávidel ma
JOB.16.9	a škrípal na mňa zubami.
JOB.16.9	Môj nepriateľ zaostruje na mňa oči.
JOB.16.10	Naširoko roztvorili proti mne ústa,
JOB.16.10	hanebne ma udierali po lícach,
JOB.16.10	všetci do jedného sa proti mne spolčujú.
JOB.16.11	Boh ma vydáva napospas výrastkovi,
JOB.16.11	do rúk bezbožníkov ma odovzdáva.
JOB.16.12	Bol som v bezpečí, ale mnou zatriasol,
JOB.16.12	chytil ma za šiju a roztrieskal,
JOB.16.12	postavil si ma ako terč,
JOB.16.13	obkľučujú ma jeho lukostrelci,
JOB.16.13	krája moje obličky a nemá zľutovanie,
JOB.16.13	na zem vylieva moju žlč.
JOB.16.14	Zasadzuje mi úder za úderom,
JOB.16.14	rúti sa proti mne ako bohatier.
JOB.16.15	Na kožu som si ušil vrecovinu,
JOB.16.15	svoj roh som zaboril do prachu.
JOB.16.16	Tvár mi sčervenela od plaču
JOB.16.16	a na viečkach mám tieň smrti,
JOB.16.17	hoci v mojich dlaniach niet násilia
JOB.16.17	a moja modlitba je čistá.
JOB.16.18	Zem, neprikry moju krv,
JOB.16.18	nech pre môj nárek niet úkrytu.
JOB.16.19	Veď aj teraz — môj svedok je v nebesiach,
JOB.16.19	ten, čo sa za mňa prihovára, je na výsostiach.
JOB.16.20	Priatelia sa mi vysmievajú,
JOB.16.20	moje oko roní slzy pred Bohom.
JOB.16.21	Kiež niekto obháji muža pred Bohom,
JOB.16.21	človeka pred jeho priateľom.
JOB.16.22	Veď prejde len niekoľko rokov
JOB.16.22	a vydám sa na cestu, z ktorej sa nevrátim.
JOB.17.1	Môj duch je zlomený,
JOB.17.1	moje dni vyhasli,
JOB.17.1	ostal mi len hrob.
JOB.17.2	Okolo mňa je samý posmeškár
JOB.17.2	a moje oko spočíva na ich uštipačnostiach.
JOB.17.3	Záloh za mňa nechaj u seba!
JOB.17.3	Veď kto by sa zveril ako ručiteľ do mojich rúk?!
JOB.17.4	Ich srdce si zbavil úsudku,
JOB.17.4	preto ich nepovýšiš.
JOB.17.5	Ak niekto za odmenu udáva priateľov,
JOB.17.5	oči jeho synov oslepnú.
JOB.17.6	Dal ma ľuďom ako porekadlo,
JOB.17.6	preto si predo mnou ľudia odpľujú.
JOB.17.7	Oko mi zoslablo od plaču
JOB.17.7	a všetky údy môjho tela sú ako tieň.
JOB.17.8	Úprimní sú z toho zhrození
JOB.17.8	a nevinný sa rozohňuje proti pokrytcovi.
JOB.17.9	Spravodlivý sa pridŕža svojej cesty
JOB.17.9	a ten, čo má čisté ruky, ešte zosilnie.
JOB.17.10	Vy všetci však znovu poďte sem,
JOB.17.10	hoci múdreho medzi vami nenájdem.
JOB.17.11	Moje dni prešli,
JOB.17.11	moje plány, túžby môjho srdca, sú zničené!
JOB.17.12	Zamieňajú noc za deň,
JOB.17.12	svetlo je vraj blízko tmy.
JOB.17.13	Ak dúfam, podsvetie mi bude domovom,
JOB.17.13	v tme si usteliem posteľ,
JOB.17.14	hrob oslovím: ‚Ty si môj otec!‘
JOB.17.14	Červom poviem: ‚Moja matka a moja sestra!‘
JOB.17.15	Kde je teda moja nádej?
JOB.17.15	Moja nádej — kto ju ešte uvidí?
JOB.17.16	Zostúpi k závorám podsvetia,
JOB.17.16	keď si spolu odpočinieme v prachu.“
JOB.18.1	Nato Bildad zo Šúachu odpovedal takto:
JOB.18.2	„Dokedy budete loviť slová?
JOB.18.2	Najprv sa pochopme, až potom sa rozprávajme!
JOB.18.3	Prečo nás považujete za dobytok?
JOB.18.3	Prečo sme nečistí vo vašich očiach?
JOB.18.4	Ty, čo sa vlastným hnevom ničíš,
JOB.18.4	či pre teba má spustnúť zem
JOB.18.4	a bralo sa pohnúť z miesta?
JOB.18.5	Bezbožníkom predsa vyhasne svetlo
JOB.18.5	a plameň ich ohňa nevydá žiaru.
JOB.18.6	Svetlo slabne v jeho stane
JOB.18.6	a kahanec nad ním vyhasne.
JOB.18.7	Jeho rázne kroky sa skrátia
JOB.18.7	a jeho vlastné plány ho odstavia.
JOB.18.8	Pretože vlastné nohy ho ženú do siete
JOB.18.8	a chodí nad pascou.
JOB.18.9	Za pätu sa chytí do osídel,
JOB.18.9	zmocní sa ho nastražená slučka.
JOB.18.10	V zemi je mu skrytý povraz
JOB.18.10	a na chodníku klepec.
JOB.18.11	Zôkol-vôkol ho ľakajú hrôzy,
JOB.18.11	stíhajú ho na každom kroku.
JOB.18.12	Nech sa celkom vysilí
JOB.18.12	a nech mu nešťastie stojí po boku.
JOB.18.13	Nech si pojedá vlastnú kožu,
JOB.18.13	jeho údy nech požiera prvorodený syn smrti.
JOB.18.14	Vytrhnú ho z bezpečia jeho stanu
JOB.18.14	a poženú ku kráľovi hrôz.
JOB.18.15	Jeho stan bude obývaný bez neho,
JOB.18.15	na jeho príbytok sa vysype síra.
JOB.18.16	Zdola mu schnú korene,
JOB.18.16	navrchu vädnú vetvy.
JOB.18.17	Jeho pamiatka na zemi vyhynula,
JOB.18.17	jeho meno je široko-ďaleko neznáme.
JOB.18.18	Vyhodia ho zo svetla do tmy,
JOB.18.18	vyženú ho zo sveta.
JOB.18.19	Nebude mať potomstvo ani plod vo svojom ľude,
JOB.18.19	ani nikoho, kto by ho prežil v jeho príbytkoch.
JOB.18.20	Deň jeho nešťastia predesí ľudí na západe
JOB.18.20	a na východe sa ich zmocní triaška.
JOB.18.21	Naozaj to takto býva s príbytkami nespravodlivých
JOB.18.21	a s miestom toho, kto nepozná Boha.“
JOB.19.1	Nato Jób odpovedal takto:
JOB.19.2	„Dokedy mi budete trápiť dušu
JOB.19.2	a trýzniť ma slovami?
JOB.19.3	Už je to desiaty raz, čo ste ma znevážili,
JOB.19.3	nehanbíte sa a ubližujete mi.
JOB.19.4	Aj keby som naozaj bol zblúdil,
JOB.19.4	je to moja vec.
JOB.19.5	Ak sa naozaj nado mňa povyšujete
JOB.19.5	a zdôvodňujete moju potupu,
JOB.19.6	vedzte teda, že to Boh ma poškodil
JOB.19.6	a zamotal do svojej siete.
JOB.19.7	Veď keď kričím: ‚Pomoc!‘, nedostávam odpoveď,
JOB.19.7	dovolávam sa pomoci, ale spravodlivosti sa nedovolám.
JOB.19.8	Cestu mi zarúbal, takže neprejdem
JOB.19.8	a chodníky mi zahalil tmou.
JOB.19.9	Česť mi vyzliekol
JOB.19.9	a sňal mi korunu z hlavy.
JOB.19.10	Na všetkých stranách ma rúca, takže odchádzam,
JOB.19.10	moju nádej vytrhol ako strom.
JOB.19.11	Jeho hnev vzbĺkol proti mne,
JOB.19.11	pokladá ma za svojho nepriateľa.
JOB.19.12	Jeho oddiely spolu prichádzajú,
JOB.19.12	urovnali si cestu proti mne
JOB.19.12	a utáborili sa okolo môjho stanu.
JOB.19.13	Bratov odo mňa vzdialil
JOB.19.13	a moji známi sa mi celkom odcudzili.
JOB.19.14	Príbuzní sa ma zriekli
JOB.19.14	a dôverní priatelia na mňa zabudli.
JOB.19.15	Hostia v mojom dome a moje slúžky ma pokladajú za cudzieho,
JOB.19.15	pre nich som iba cudzozemcom.
JOB.19.16	Volám na svojho otroka, ten mi však neodpovedá,
JOB.19.16	vlastnými ústami sa ho doprosujem.
JOB.19.17	Môj dych je odporný aj vlastnej žene
JOB.19.17	a hnusím sa vlastným súrodencom.
JOB.19.18	Dokonca aj chlapci mnou pohŕdajú,
JOB.19.18	len čo vstanem, už mi odvrávajú.
JOB.19.19	Protivím sa všetkým svojim dôverníkom,
JOB.19.19	tí, ktorých som miloval, sa obrátili proti mne.
JOB.19.20	Koža a mäso sa mi lepia na kosti,
JOB.19.20	len o vlások som unikol smrti.
JOB.19.21	Vy, priatelia moji, zľutujte, zľutujte sa nado mnou!
JOB.19.21	Veď ma zasiahla Božia ruka!
JOB.19.22	Prečo ma tak ako Boh prenasledujete?
JOB.19.22	Veď z môjho tela sa nenasýtite!
JOB.19.23	Kiežby sa moje slová zapisovali,
JOB.19.23	kiežby sa dostali do knihy,
JOB.19.24	železným rydlom a olovom
JOB.19.24	naveky boli vyryté do kameňa!
JOB.19.25	Ja viem, že môj Vykupiteľ žije
JOB.19.25	a nakoniec sa postaví nad prachom!
JOB.19.26	Aj potom, keď moja koža bude takto zodratá,
JOB.19.26	zo svojho tela uvidím Boha,
JOB.19.27	svojimi očami ho pri sebe uvidím — nie niekto cudzí.
JOB.19.27	Moje vnútro už hynie túžbou.
JOB.19.28	Lebo potom poviete: ‚Prečo by sme ho mali prenasledovať?‘
JOB.19.28	Keďže je však koreň veci vo mne,
JOB.19.29	vy sa bojte meča!
JOB.19.29	Hnev je totiž mečom na neprávosti,
JOB.19.29	aby ste spoznali, že jestvuje súd!“
JOB.20.1	Nato Cofar z Naamy odpovedal takto:
JOB.20.2	„Preto sa moje myšlienky ozývajú
JOB.20.2	a preto sa ponáhľam,
JOB.20.3	lebo počúvam karhanie, ktoré ma potupuje,
JOB.20.3	pretože mi odpovedá vietor bez rozumu.
JOB.20.4	Vari oddávna nevieš,
JOB.20.4	odvtedy, čo je človek na zemi,
JOB.20.5	že jasot bezbožníkov je len krátky
JOB.20.5	a že radosť podliaka trvá len okamih?
JOB.20.6	Aj keď jeho povýšenectvo vystúpi až do nebies
JOB.20.6	a jeho hlava dosiahne oblaky,
JOB.20.7	navždy sa pominie ako jeho vlastný výkal.
JOB.20.7	Tí, čo to uvidia, povedia: ‚Kdeže je?‘
JOB.20.8	Odletí ako sen a viac ho nenájdu,
JOB.20.8	zaženú ho ako nočné videnie.
JOB.20.9	Oko, ktoré ho pozorovalo, už ho neuvidí
JOB.20.9	ani jeho miesta neuzrie.
JOB.20.10	Jeho synovia sa budú uchádzať o priazeň bedárov
JOB.20.10	a vlastnými rukami odovzdá svoj majetok.
JOB.20.11	Jeho kosti boli plné mladíckej sily,
JOB.20.11	ale aj tá si s ním ľahne do prachu.
JOB.20.12	Hoci mu je zlo sladké v ústach,
JOB.20.12	predsa si ho skrýva pod jazykom,
JOB.20.13	je k nemu zhovievavý a neopúšťa ho,
JOB.20.13	ponecháva si ho v ústach, aby ho vychutnal.
JOB.20.14	Jedlo sa mu zmení v črevách
JOB.20.14	a stane sa v jeho útrobách jedom kobry.
JOB.20.15	Bohatstvo zhltol, ale vydávi ho,
JOB.20.15	Boh mu ho z brucha vypudí.
JOB.20.16	Bude pridájaný jedom kobry,
JOB.20.16	zabije ho jazyk zmije.
JOB.20.17	Nech sa nekochá v bystrinách vôd
JOB.20.17	ani v potokoch medu a smotany.
JOB.20.18	Vráti, čo získal, a neprehltne to,
JOB.20.18	má obrovský zisk, ale sa z neho neteší,
JOB.20.19	lebo rozdrvil chudobných, opustil ich
JOB.20.19	a ulúpil dom, hoci ho nestaval.
JOB.20.20	Keďže sa s ničím neuspokojil,
JOB.20.20	nezachráni ho to, po čom túžil.
JOB.20.21	Jeho žravosti nikto neunikol,
JOB.20.21	preto jeho blahobyt nebude trvalý.
JOB.20.22	V období nadbytku bude v tiesni,
JOB.20.22	dopadne na neho moc utrpenia.
JOB.20.23	Nech si len brucho plní,
JOB.20.23	Boh mu doň pošle páľavu svojho hnevu
JOB.20.23	a zaplaví ho ňou vo chvíli, keď si bude zajedať.
JOB.20.24	Keď bude utekať pred železnou zbraňou,
JOB.20.24	prebodne ho šíp z bronzu.
JOB.20.25	Tasí zbraň, ale šíp mu prenikol cez chrbát
JOB.20.25	a žlčníkom mu preniká ligotavá čepeľ.
JOB.20.25	Je mu beda!
JOB.20.26	Úplná temnota je prichystaná pre jeho poklady,
JOB.20.26	strávi ho oheň, ktorý nikto nerozdúchal,
JOB.20.26	zle dopadne ten, kto prežije v jeho stane.
JOB.20.27	Nebesia zjavia jeho vinu
JOB.20.27	a zem sa postaví proti nemu.
JOB.20.28	Plody práce jeho domu zavlečú do cudziny,
JOB.20.28	rozlejú sa v deň Božieho hnevu.
JOB.20.29	Takýto údel určil Boh bezbožníkovi,
JOB.20.29	takéto dedičstvo dostane od Boha za svoje reči.“
JOB.21.1	Nato Jób odpovedal takto:
JOB.21.2	„Dobre počúvajte, čo hovorím,
JOB.21.2	a to bude od vás mne na útechu.
JOB.21.3	Vydržte ešte, keď budem hovoriť!
JOB.21.3	Až keď dohovorím, potom sa posmievajte!
JOB.21.4	Vari je moja sťažnosť určená ľuďom?
JOB.21.4	Ak nie, ako by som nemal byť netrpezlivý?
JOB.21.5	Obráťte sa ku mne a žasnite!
JOB.21.5	Dajte si ruku na ústa!
JOB.21.6	Keď si na to spomeniem, chytá ma hrôza
JOB.21.6	a moje telo zachvacuje triaška.
JOB.21.7	Prečo bezbožní ľudia žijú, dosahujú vysoký vek,
JOB.21.7	ba dokonca nadobúdajú veľký majetok?
JOB.21.8	Ich deti sú zabezpečené, sú s nimi
JOB.21.8	a oni sa tešia pohľadom na ne.
JOB.21.9	Ich domy majú pokoj od strachu
JOB.21.9	a Božia palica im nehrozí.
JOB.21.10	Jeho býk oplodňuje bez ťažkostí,
JOB.21.10	jeho krava sa otelí a nepotratí.
JOB.21.11	Svojich chlapcov vypúšťajú ako stádo
JOB.21.11	a ich deti si poskakujú v tanci.
JOB.21.12	Spievajú pri bubne a harfe
JOB.21.12	a radujú sa pri zvuku flauty.
JOB.21.13	Svoje dni dožívajú v blahobyte
JOB.21.13	a náhle zostupujú do podsvetia.
JOB.21.14	Bohu povedali: ‚Odíď od nás,
JOB.21.14	my nechceme poznať tvoje cesty!
JOB.21.15	Kto je Všemohúci, že by sme mu mali slúžiť?
JOB.21.15	Čo nám prospeje, ak na neho budeme naliehať s prosbami?‘
JOB.21.16	Nuž, svoj blahobyt nemajú vo vlastných rukách.
JOB.21.16	Ďaleko nech je odo mňa zmýšľanie bezbožných!
JOB.21.17	Ako často vyhasne kahanec bezbožných?
JOB.21.17	Ako často príde na neho nešťastie?
JOB.21.17	Ako často ho Boh bude ničiť vo svojom hneve?
JOB.21.18	Ako často sú sťa slama vo vetre
JOB.21.18	a sťa plevy, ktoré unáša víchor?
JOB.21.19	Odkladá Boh nešťastie pre jeho synov?
JOB.21.19	Nech vyplatí jeho, aby vedel, ako je to!
JOB.21.20	Nech vidí na vlastné oči svoju skazu
JOB.21.20	a nech pije z hnevu Všemohúceho!
JOB.21.21	Čo mu už záleží na dome, keď bude po ňom
JOB.21.21	a počet jeho mesiacov sa skončil?
JOB.21.22	Možno vari učiť Boha poznatkom,
JOB.21.22	keď on sám tých najvyšších súdi?
JOB.21.23	Niekto zomiera v plnom rozkvete síl,
JOB.21.23	bezstarostný a v pokoji,
JOB.21.24	jeho nádoby sú plné mlieka
JOB.21.24	a jeho kostná dreň sa obnovuje.
JOB.21.25	Iný zomiera so zatrpknutou dušou
JOB.21.25	a neužil si blahobytu.
JOB.21.26	Obaja si ľahnú do prachu,
JOB.21.26	kde ich pokryjú červy.
JOB.21.27	Nuž, ja poznám vaše myšlienky
JOB.21.27	a viem, aké úklady proti mne kujete,
JOB.21.28	lebo vravíte: ‚Kde je dom urodzeného
JOB.21.28	a kde je stan obývaný bezbožníkmi?‘
JOB.21.29	Azda ste sa nespýtali pocestných
JOB.21.29	a neporozumeli ste ich svedectvám,
JOB.21.30	že v deň nešťastia býva ušetrený zlý človek,
JOB.21.30	že v deň veľkého hnevu bývajú zachránení?
JOB.21.31	Kto mu povie do očí, ako sa správal,
JOB.21.31	a za to, čo urobil, kto sa mu odplatí?
JOB.21.32	Do hrobu ho dôstojne ponesú
JOB.21.32	a pri hrobke budú držať stráž.
JOB.21.33	Sladké sú mu hrudy pohrebiska,
JOB.21.33	všetci kráčajú za ním. Tí, čo idú pred ním, sú bez počtu.
JOB.21.34	Akože ma chcete potešiť nezmyslami?
JOB.21.34	Vaše odpovede sú samý podvod!“
JOB.22.1	Nato Elifaz z Temánu odpovedal takto:
JOB.22.2	„Môže azda muž osožiť Bohu?
JOB.22.2	Veď aj múdry osoží len sebe!
JOB.22.3	Vari má Všemohúci potešenie z toho, keď si spravodlivý,
JOB.22.3	alebo má z tvojich bezúhonných ciest úžitok?
JOB.22.4	Vari ťa posudzuje podľa tvojej bohabojnosti
JOB.22.4	a podľa toho sa s tebou súdi?
JOB.22.5	Či nie je priveľká tvoja zloba
JOB.22.5	a tvoje neprávosti nemajú konca?
JOB.22.6	Veď bezdôvodne berieš záloh od svojich bratov
JOB.22.6	a nahým vyzliekaš šaty.
JOB.22.7	Nenapojíš ustatého vodou
JOB.22.7	a hladnému odopieraš chlieb.
JOB.22.8	Krajinu bude vlastniť ten, kto je pracovitý,
JOB.22.8	a ten, koho Boh milostivo prijal, bude v nej bývať.
JOB.22.9	Ty si však vdovy naprázdno posielal preč
JOB.22.9	a ramená sirôt si lámal.
JOB.22.10	Preto ťa obklopujú nástrahy
JOB.22.10	a opantáva náhly strach
JOB.22.11	alebo taká tma, že nevidíš
JOB.22.11	a záplava vody ťa zakryje.
JOB.22.12	Vari nie je Boh na výšinách nebies?
JOB.22.12	Pozri len na najvzdialenejšie hviezdy — ako sú vysoko!
JOB.22.13	Ty však hovoríš: ‚Čože Boh vie?
JOB.22.13	Môže vari súdiť cez mraky?
JOB.22.14	Oblaky sú mu úkrytom, preto nevidí,
JOB.22.14	tak si kráča po nebeskej klenbe.‘
JOB.22.15	Chceš sa azda držať pradávnych ciest,
JOB.22.15	po ktorých chodili lotri,
JOB.22.16	čo boli predčasne vytrhnutí
JOB.22.16	a ich základy odplavila rieka?
JOB.22.17	Bohu hovoria: ‚Odstúp od nás!‘
JOB.22.17	Čo im teda urobí Všemohúci?
JOB.22.18	No on im naplnil domy dobrými vecami.
JOB.22.18	Aj tak nech sú však odo mňa ďaleko plány bezbožných!
JOB.22.19	Spravodliví to uvidia, budú sa tešiť
JOB.22.19	a nevinný sa im vysmeje:
JOB.22.20	‚Či to nie je tak, že naši odporcovia sú zničení
JOB.22.20	a ich zvyšky pohltil oheň?‘
JOB.22.21	Zblíž sa s Bohom a budeš mať pokoj.
JOB.22.21	Potom zakúsiš blahobyt.
JOB.22.22	Prijmi poučenie z jeho úst
JOB.22.22	a vezmi si k srdcu jeho slová.
JOB.22.23	Ak sa vrátiš k Všemohúcemu, zveľadí ťa.
JOB.22.23	Vzdiaľ neprávosť od svojho stanu
JOB.22.24	a zahoď zlato do prachu,
JOB.22.24	zlato z Ofíru pokladaj za riečny štrk!
JOB.22.25	Vtedy bude Všemohúci tvojím zlatom
JOB.22.25	a tvojím vyberaným striebrom.
JOB.22.26	Potom sa budeš tešiť zo Všemohúceho
JOB.22.26	a pozdvihneš tvár k Bohu.
JOB.22.27	Poprosíš ho a vypočuje ťa
JOB.22.27	a ty splníš, čo si mu sľúbil.
JOB.22.28	Čo rozhodneš, to sa stane,
JOB.22.28	a nad tvojimi cestami zažiari svetlo.
JOB.22.29	Keď budú iní skľúčení, povieš: ‚Hor sa!‘
JOB.22.29	Veď on zachráni tých, ktorým sa únavou zatvárajú oči!
JOB.22.30	Vyslobodí toho, kto nie je bez viny,
JOB.22.30	bude zachránený pre čistotu tvojich rúk.“
JOB.23.1	Nato Jób odpovedal takto:
JOB.23.2	„Aj dnes sú moje myšlienky trpké,
JOB.23.2	ale svoje vzdychanie ovládam.
JOB.23.3	Keby som len vedel, kde ho nájsť!
JOB.23.3	Išiel by som až do jeho príbytku,
JOB.23.4	predložil by som mu svoj spor
JOB.23.4	a ústa by som mal plné dôkazov.
JOB.23.5	Rád by som spoznal slová, ktorými odpovie,
JOB.23.5	a pochopil, čo mi oznámi.
JOB.23.6	Azda by sa z celej sily so mnou prel?
JOB.23.6	Nie! Len by si ma všimol.
JOB.23.7	Tam uňho môže priamy človek uvádzať dôvody.
JOB.23.7	Tam by som navždy unikol svojmu sudcovi.
JOB.23.8	Nuž, ale keď kráčam vpred, niet ho,
JOB.23.8	keď idem späť, nenachádzam ho,
JOB.23.9	keď koná naľavo, nevidím ho,
JOB.23.9	keď zahne napravo, nespozorujem ho.
JOB.23.10	Veď on dobre vie, kadiaľ chodím,
JOB.23.10	keď ma preskúša, vyjdem ako zlato.
JOB.23.11	Jeho stopy sa držala moja noha,
JOB.23.11	jeho cestou som šiel a neodbočil.
JOB.23.12	Jeho príkaz neopúšťam,
JOB.23.12	jeho slová si cením nad vlastné zásady.
JOB.23.13	Drží sa jedného, kto ho presvedčí?
JOB.23.13	Veď si robí, čo sa mu zachce.
JOB.23.14	No on splní to, čo mi určil
JOB.23.14	a na mysli má ešte veľa takýchto vecí.
JOB.23.15	Preto sa jeho prítomnosti desím,
JOB.23.15	len čo na to pomyslím, trasiem sa pred ním.
JOB.23.16	To Boh moje srdce skormútil
JOB.23.16	a Všemohúci mi nahnal hrôzu.
JOB.23.17	Veď ma nenivočí tma
JOB.23.17	ani vlastný výzor, ktorý pokrýva temnota.
JOB.24.1	Prečo Všemohúci skryl svoj čas
JOB.24.1	a prečo ani tí, čo ho poznajú, nevidia jeho dni?
JOB.24.2	Hriešnici prekladajú medze,
JOB.24.2	kradnú stáda a pasú ich,
JOB.24.3	odvedú sirotám osla,
JOB.24.3	vdove na záloh vezmú vola,
JOB.24.4	chudobných odstrkujú z cesty,
JOB.24.4	všetci bedári krajiny sa musia skrývať.
JOB.24.5	Vychádzajú na púšť za prácou ako divé osly.
JOB.24.5	Ako potravu pre svoje deti hľadajú korisť na stepi.
JOB.24.6	Po nociach žnú na poli
JOB.24.6	a paberkujú vo vinici bezbožníka.
JOB.24.7	Nocujú nahí, bez odevu,
JOB.24.7	nemajú prikrývku ani keď je chladno.
JOB.24.8	Zmáčaní horským lejakom
JOB.24.8	sú bez úkrytu a túlia sa ku kameňu.
JOB.24.9	Sirotu odtŕhajú od pŕs
JOB.24.9	a dávajú ju ako záloh za chudobného.
JOB.24.10	Chodia nahí, bez odevu
JOB.24.10	a o hlade snopy znášajú.
JOB.24.11	Lisujú olej medzi múrmi,
JOB.24.11	v lisoch šliapu hrozno, ale ostávajú smädní.
JOB.24.12	Z mesta počuť ston umierajúcich
JOB.24.12	a duša ranených volá o pomoc,
JOB.24.12	ale Boh si ich modlitbu nevšíma.
JOB.24.13	Oni boli medzi tými, čo sa vzbúrili proti svetlu,
JOB.24.13	neuznávali jeho cesty,
JOB.24.13	ani nezotrvávali na jeho chodníkoch.
JOB.24.14	Už na úsvite vstáva vrah, zabije úbožiaka a chudobného,
JOB.24.14	a v noci je z neho zlodej.
JOB.24.15	Oko cudzoložníka vyčkáva na súmrak a hovorí si:
JOB.24.15	‚Ani oko ma nezbadá.‘ Navyše, tvár si prikryje závojom.
JOB.24.16	Potme vnikajú do domov a rabujú ich,
JOB.24.16	cez deň sa zamknú, svetlo nepoznajú.
JOB.24.17	Pre nich všetkých je ráno vtedy, keď nastane temná tma,
JOB.24.17	lebo sa poznajú s hrôzami temnoty.
JOB.24.18	Ľahko ich odnesie voda,
JOB.24.18	ich podiel v krajine je prekliaty,
JOB.24.18	do ich viníc nezamieri lisovač hrozna.
JOB.24.19	Ako sucho a horúčava pohltí roztopený sneh,
JOB.24.19	tak pohltí podsvetie hriešnikov.
JOB.24.20	Nech zabudne na nich lono matky,
JOB.24.20	nech sú sladkí pre červa
JOB.24.20	a už sa viac nespomínajú.
JOB.24.20	Ako drevo nech je polámaná neprávosť!
JOB.24.21	S neplodnou, ktorá nerodí, zle zaobchádzali,
JOB.24.21	ani vdove nič dobré neurobili.
JOB.24.22	Boh svojou mocou pri živote udržuje mocných,
JOB.24.22	povstanú, hoci už v život nedúfali.
JOB.24.23	Poskytne im bezpečie, a oni sa na to spoľahnú,
JOB.24.23	ale jeho oči pozorujú ich cesty.
JOB.24.24	Na chvíľu sú povýšení a niet ich,
JOB.24.24	upadnú tak ako všetko a vädnú ako klas.
JOB.24.25	Či to nie je tak? Kto ma usvedčí zo lži?
JOB.24.25	Kto moje slová vyvráti?“
JOB.25.1	Nato Bildad zo Šúachu odpovedal takto:
JOB.25.2	„Jemu patrí vláda a pred ním treba mať strach,
JOB.25.2	na svojich výšinách si zabezpečuje pokoj.
JOB.25.3	Vari sa dajú spočítať jeho zástupy?
JOB.25.3	Nad kým by nevychádzalo jeho svetlo?
JOB.25.4	Ako by mohol byť smrteľník spravodlivý pred Bohom
JOB.25.4	a čistý ten, kto je zrodený zo ženy?
JOB.25.5	Dokonca ani mesiac nie je dosť jasný
JOB.25.5	a hviezdy dosť čisté v jeho očiach!
JOB.25.6	A čo ešte človek, ktorý je ako červ;
JOB.25.6	ľudský syn, čo je len červíkom?!“
JOB.26.1	Nato Jób odpovedal takto:
JOB.26.2	„Ako si len pomohol tomu, kto nemá síl!
JOB.26.2	Rameno bezmocného si ratoval!
JOB.26.3	Ako si len poradil nemúdremu
JOB.26.3	a naplno prejavil porozumenie!
JOB.26.4	Komu si vyrozprával slová
JOB.26.4	a v akom duchu to hovoríš?
JOB.26.5	Duchovia mŕtvych sa chvejú dolu, pod vodami,
JOB.26.5	aj všetci, čo tam prebývajú.
JOB.26.6	Pred ním je podsvetie
JOB.26.6	a ríša smrti
JOB.26.7	On rozprestiera sever nad prázdnotou,
JOB.26.7	zem zavesil nad ničím.
JOB.26.8	Vodu viaže vo svojich mrakoch
JOB.26.8	a oblak sa pod ňou neroztrhne.
JOB.26.9	Pohľad na trón zakrýva tak,
JOB.26.9	že rozostiera nad ním svoj oblak.
JOB.26.10	Vodnú hladinu obkolesuje medzou
JOB.26.10	až tam, kde hraničí svetlo a tma.
JOB.26.11	Nebeské stĺpy sa chvejú
JOB.26.11	a sú ohromené jeho pohrozením.
JOB.26.12	Svojou mocou rozbúril more
JOB.26.12	a svojou bystrosťou roztrieskal Rahaba
JOB.26.13	Jeho duch okrášlil nebesia,
JOB.26.13	jeho ruka prebodla unikajúceho hada.
JOB.26.14	Pozri, toto sú len útržky jeho konania,
JOB.26.14	začuli sme o tom len šepkanie.
JOB.26.14	Kto však pochopí hromový hlas jeho hrdinskej sily?“
JOB.27.1	Jób pokračoval vo svojich výrokoch takto:
JOB.27.2	„Tak, ako že žije Boh, ktorý mi odňal právo,
JOB.27.2	a Všemohúci, ktorý mi roztrpčil dušu,
JOB.27.3	kým ešte dýcham
JOB.27.3	a Boží dych je v mojich nozdrách,
JOB.27.4	moje pery nevyslovia neprávosť
JOB.27.4	a môj jazyk nevypovie lož.
JOB.27.5	V nijakom prípade vám nedám za pravdu!
JOB.27.5	Kým nezomriem, svojej bezúhonnosti sa nevzdám!
JOB.27.6	Svoju spravodlivosť som pevne uchopil a nepustím ju,
JOB.27.6	moje srdce mi nevyčíta nijaký z mojich dní.
JOB.27.7	Môj nepriateľ nech je ako bezbožník
JOB.27.7	a môj protivník ako zločinec.
JOB.27.8	Lebo akú nádej na korisť má podliak,
JOB.27.8	keď Boh ukoristí jeho dušu?
JOB.27.9	Azda Boh počuje jeho krik,
JOB.27.9	keď bude v úzkych?
JOB.27.10	Vari sa môže tešiť zo Všemohúceho
JOB.27.10	a neustále vzývať Boha?
JOB.27.11	Ukážem vám, čo je v Božej moci,
JOB.27.11	neskryjem, ako si počína Všemohúci.
JOB.27.12	Veď vy všetci ste to videli,
JOB.27.12	tak prečo ste tak veľmi nadutí?
JOB.27.13	Toto je údel bezbožníka od Boha
JOB.27.13	a dedičstvo, ktoré dostanú násilníci od Všemohúceho:
JOB.27.14	Ak má aj mnoho synov, zahynú mečom
JOB.27.14	a jeho potomstvo sa nenasýti chleba.
JOB.27.15	Tých, čo ho prežijú, smrť pochová,
JOB.27.15	jeho vdovy ho nebudú oplakávať.
JOB.27.16	Aj keď nahromadí striebra ako prachu
JOB.27.16	a šatstva ako hliny,
JOB.27.17	pripraví to pre spravodlivého, ktorý si ho oblečie,
JOB.27.17	a striebro pre nevinného, ktorý si ho podelí.
JOB.27.18	Dom si postavil ako pavúk
JOB.27.18	a z lístia si urobil prístrešok.
JOB.27.19	Boháč si ľahne, ale už nikdy viac to neurobí,
JOB.27.19	prv ako by otvoril oči, niet ho.
JOB.27.20	Hrôza ho zastihne ako povodeň,
JOB.27.20	víchrica ho zachytí uprostred noci.
JOB.27.21	Odnesie ho prudký vietor z východu a je preč,
JOB.27.21	z miesta, kde sa nachádzal, zmetie ho.
JOB.27.22	Keď sa na neho nemilosrdne vrhne,
JOB.27.22	ozlomkrky z jeho moci uniká.
JOB.27.23	Budú nad ním spínať ruky
JOB.27.23	a vypískajú ho z miesta, kde bol.
JOB.28.1	Jestvuje nálezisko striebra
JOB.28.1	a miesto, kde sa prečisťuje zlato.
JOB.28.2	Železo sa ťaží zo zeme
JOB.28.2	a meď sa taví z rudy.
JOB.28.3	Človek prekonáva tmu
JOB.28.3	a v najvzdialenejších miestach
JOB.28.3	vyhľadáva kamene ukryté v temnote.
JOB.28.4	Šachtu hĺbia ďaleko od obývaných miest,
JOB.28.4	zabudnutí bez pôdy pod nohami
JOB.28.4	visia a hojdajú sa ďaleko od ľudí.
JOB.28.5	Zem, z ktorej inak pochádza chlieb,
JOB.28.5	je v hĺbke spustošená akoby ohňom.
JOB.28.6	Jej skaly sú ložiskom zafírov
JOB.28.6	a sú tam zrnká zlata.
JOB.28.7	Chodník ta ani dravec nepozná
JOB.28.7	a oko jastraba ta nedovidí.
JOB.28.8	Pyšné šelmy po ňom nešliapali
JOB.28.8	ani lev sa po ňom neprechádzal.
JOB.28.9	Človek siahol rukou po tvrdom kameni
JOB.28.9	a od základov vyvracia vrchy,
JOB.28.10	do skál vytesal chodby
JOB.28.10	a tak jeho oko uvidelo všetko, čo je drahocenné.
JOB.28.11	Zamedzil presakovanie riek
JOB.28.11	a to, čo je skryté, vyniesol na svetlo.
JOB.28.12	No múdrosť — kde ju možno nájsť?
JOB.28.12	Sídlo rozumnosti — kde sa nachádza?
JOB.28.13	Človek nepozná jej cenu
JOB.28.13	a v krajine živých sa nenachádza.
JOB.28.14	Prahlbina hovorí: ‚Vo mne sa nenachádza.‘
JOB.28.14	More hovorí: ‚U mňa jej niet.‘
JOB.28.15	Nedá sa zaplatiť rýdzim zlatom
JOB.28.15	a striebro nevyváži jej cenu.
JOB.28.16	Nedá sa vymeniť ani za zlato z Ofíru,
JOB.28.16	ani za drahocenný ónyx alebo zafír.
JOB.28.17	Nedá sa porovnať so zlatom ani s drahým sklom,
JOB.28.17	ani vymeniť za predmety zo zlata.
JOB.28.18	Koraly a krištáľ sa ani nespomenú,
JOB.28.18	cena múdrosti je nad perly.
JOB.28.19	Nedá sa porovnať s kúšskym topásom
JOB.28.19	ani čistým zlatom vyvážiť.
JOB.28.20	No a táto múdrosť — odkiaľ prichádza?
JOB.28.20	A sídlo rozumnosti — kde sa nachádza?
JOB.28.21	Pred očami všetkých živých je zahalená,
JOB.28.21	skrytá aj pred vtáctvom nebies.
JOB.28.22	Abaddon
JOB.28.22	‚Len správa o nej sa nám dostala do uší.‘
JOB.28.23	Boh však rozumie jej ceste
JOB.28.23	a on vie, kde ju možno nájsť.
JOB.28.24	Veď on až do končín zeme dovidí,
JOB.28.24	pozoruje všetko pod nebom.
JOB.28.25	Keď určil vetru jeho váhu
JOB.28.25	a mierkou vody odmeral,
JOB.28.26	keď dažďu stanovil poriadok
JOB.28.26	a blesku s hromom určil cestu,
JOB.28.27	už vtedy ju videl a o nej rozprával,
JOB.28.27	pevne ju ustanovil a preskúmal.
JOB.28.28	Človeku potom povedal:
JOB.28.28	‚Pozri, bázeň pred Pánom, to je múdrosť,
JOB.28.28	a strániť sa zlého — to je rozumnosť.‘“
JOB.29.1	Jób pokračoval vo svojich výrokoch takto:
JOB.29.2	„Kiežby mi bolo ako v dávnych mesiacoch,
JOB.29.2	ako v dňoch, keď bdel nado mnou Boh,
JOB.29.3	keď nad mojou hlavou žiarila jeho svieca
JOB.29.3	a ja som pri jeho svetle kráčal temnotou,
JOB.29.4	ako v dňoch mojej mladosti,
JOB.29.4	keď bola Božia priazeň nad mojím stanom,
JOB.29.5	keď bol ešte so mnou Všemohúci
JOB.29.5	a moje deti okolo mňa,
JOB.29.6	keď sa moje kroky kúpali v smotane,
JOB.29.6	ba aj moja skala vydávala prúdy oleja.
JOB.29.7	Keď som prechádzal mestskou bránou
JOB.29.7	a keď som na námestí zaujímal svoj stolec,
JOB.29.8	mladíci, hneď ako ma zbadali, skryli sa,
JOB.29.8	starci vstali a ostali stáť.
JOB.29.9	Kniežatá sa zdržiavali slov
JOB.29.9	a ústa si zakryli dlaňou.
JOB.29.10	Vládcom zlyhával hlas
JOB.29.10	a jazyk sa im lepil na podnebie.
JOB.29.11	Ucho, ktoré ma počulo, mi blahorečilo
JOB.29.11	a oko, ktoré ma videlo, mi prisviedčalo,
JOB.29.12	pretože som zachraňoval úbožiaka volajúceho o pomoc,
JOB.29.12	aj sirotu, aj toho, kto nemal nijakého pomocníka.
JOB.29.13	Zostupovalo na mňa požehnanie hynúcich
JOB.29.13	a srdce vdovy som dokázal rozjasať.
JOB.29.14	Zaodieval som sa spravodlivosťou a ona zaodievala mňa,
JOB.29.14	môj súd bol pre mňa ako plášť s turbanom.
JOB.29.15	Očami som bol pre slepého
JOB.29.15	a nohami pre chromého.
JOB.29.16	Chudobným som bol otcom
JOB.29.16	a spor toho, koho som nepoznal, som preskúmal.
JOB.29.17	Tesáky nešľachetného som vylamoval,
JOB.29.17	zo zubov som mu vytrhával korisť.
JOB.29.18	Povedal som si: ‚Skonám spolu so svojím hniezdom
JOB.29.18	a rozmnožím svoje dni ako fénix.
JOB.29.19	Môj koreň sa rozrastá pri vode
JOB.29.19	a v mojich vetvách bude nocovať rosa.
JOB.29.20	Moja sláva je svieža
JOB.29.20	a luk v mojej ruke vrhá šíp za šípom.‘
JOB.29.21	Počúvali ma, čakali
JOB.29.21	a pri mojej rade umĺkli.
JOB.29.22	Po mojej reči sa už neozvali,
JOB.29.22	moje slovo padalo na nich ako rosa,
JOB.29.23	čakali na mňa ako na dážď
JOB.29.23	a naširoko otvárali ústa ako pre jarnú spŕšku.
JOB.29.24	Usmial som sa na nich, keď nemali dôveru.
JOB.29.24	Svetlo mojej tváre neodmietli.
JOB.29.25	Cestu som im určoval a stal som sa im vodcom.
JOB.29.25	Sedel som ako kráľ medzi šíkmi,
JOB.29.25	ako ten, kto potešuje zronených.
JOB.30.1	Teraz sa mi však smejú mladší odo mňa
JOB.30.1	a tí, ktorých otcov som nechcel postaviť ani ku psom svojho stáda.
JOB.30.2	Načo by mi bola sila ich rúk?
JOB.30.2	Veď ich sviežosť zhynula.
JOB.30.3	Pre biedu a krutý hlad vyjedajú step,
JOB.30.3	nedávno spustnutú pustatinu.
JOB.30.4	Vytrhávajú slez pri kríkoch
JOB.30.4	a koreň jalovca je im chlebom.
JOB.30.5	Ľudia ich spomedzi seba vyháňajú,
JOB.30.5	kričia na nich ako na zlodejov,
JOB.30.6	musia bývať v úžľabinách riek,
JOB.30.6	v podzemných dierach a skalných puklinách.
JOB.30.7	Medzi kríkmi pokrikujú,
JOB.30.7	túlia sa v pŕhľave.
JOB.30.8	Hlupáci a niktoši,
JOB.30.8	vyprášili ich z krajiny.
JOB.30.9	A teraz o mne spievajú
JOB.30.9	a posmešne hovoria.
JOB.30.10	S odporom sa odo mňa vzďaľujú
JOB.30.10	a neváhajú napľuť mi do tváre.
JOB.30.11	Pretože Boh moju tetivu uvoľnil a ponížil ma,
JOB.30.11	zbavili sa predo mnou všetkých zábran.
JOB.30.12	Po mojej pravici povstáva zberba tých, čo mi podrážajú nohy,
JOB.30.12	vŕšia proti mne cesty nešťastia.
JOB.30.13	Rozryli môj chodník, aby ma zahubili,
JOB.30.13	darí sa im, hoci im nikto nepomáha.
JOB.30.14	Prichádzajú akoby cez široký prielom,
JOB.30.14	ako pri búrke sa valia dnu.
JOB.30.15	Dopadla na mňa hrôza,
JOB.30.15	moja česť uniká ako vietor
JOB.30.15	a moja spása sa míňa sťa oblak.
JOB.30.16	Teraz sa moja duša vo mne rozliala,
JOB.30.16	zachvacujú ma dni trápenia.
JOB.30.17	V noci mi vŕta v kostiach,
JOB.30.17	moje trýznivé bolesti nikdy neutíchajú.
JOB.30.18	Násilím mi berie odev,
JOB.30.18	uchopil ma ako pás tuniky.
JOB.30.19	Hodil ma do blata,
JOB.30.19	som podobný prachu a popolu.
JOB.30.20	Volám k tebe o pomoc, ale mi neodpovedáš,
JOB.30.20	stojím tu, ale si ma nevšímaš.
JOB.30.21	Zmenil si sa a si ku mne neľútostný,
JOB.30.21	silou svojej ruky mi odporuješ.
JOB.30.22	Dvíhaš ma do vetra
JOB.30.22	a nechávaš ma na ňom jazdiť ako na koni,
JOB.30.22	nechávaš ma zmiznúť v búrke.
JOB.30.23	Viem, že ma vrátiš smrti,
JOB.30.23	zhromaždisku všetkých živých.
JOB.30.24	Veď či k núdznemu ruku nevztiahneš,
JOB.30.24	keď v nešťastí kričí o pomoc?
JOB.30.25	Vari som neplakal nad tými, ktorých deň bol ťažký
JOB.30.25	a duša mi nežialila nad chudobným?
JOB.30.26	Očakával som dobré, prišlo zlé,
JOB.30.26	dúfal som vo svetlo a prišla tma.
JOB.30.27	Vnútornosti vo mne vrú a neutíchajú,
JOB.30.27	stretli ma dni nešťastia.
JOB.30.28	Zarmútený kráčam bez jasu slnka,
JOB.30.28	v zhromaždení vstávam a kričím o pomoc.
JOB.30.29	Stal som sa bratom šakalov,
JOB.30.29	spoločníkom pštrosov.
JOB.30.30	Koža na mne černie,
JOB.30.30	kosti ma pália od horúčky.
JOB.30.31	Moja harfa sa stala nástrojom žiaľu,
JOB.30.31	moja flauta hlasom náreku.
JOB.31.1	So svojimi očami som uzavrel zmluvu,
JOB.31.1	ako by som sa teda mohol obzerať za pannou?
JOB.31.2	Aký je za to údel od Boha z výsosti
JOB.31.2	a aké dedičstvo od Všemohúceho na výšinách?
JOB.31.3	Či nešľachetným nehrozí skaza
JOB.31.3	a páchateľovi bezprávia nešťastie?
JOB.31.4	Vari sa on nepozerá na moje cesty
JOB.31.4	a všetky moje kroky nepočíta?
JOB.31.5	Ak som si počínal nečestne,
JOB.31.5	ak sa moja noha ponáhľala zradiť,
JOB.31.6	potom nech ma Boh odváži na váhach spravodlivosti
JOB.31.6	a nech zvie, že som bezúhonný.
JOB.31.7	Ak sa môj krok odchýlil od cesty
JOB.31.7	a moje srdce šlo za tým, čo oči vidia,
JOB.31.7	a na moje dlane prilipla nejaká škvrna,
JOB.31.8	nech potom iný zje, čo ja zasejem
JOB.31.8	a moje potomstvo nech je vykorenené!
JOB.31.9	Ak ma srdce zviedlo za ženou až tak,
JOB.31.9	že som striehol pri susedových dverách,
JOB.31.10	nech moja žena melie pre iného
JOB.31.10	a iní nech sa nad ňou skláňajú.
JOB.31.11	Veď to je nehanebnosť
JOB.31.11	a previnenie, ktoré patrí na súd,
JOB.31.12	bol by to oheň spaľujúci až po Abaddon
JOB.31.12	ktorý ničí od koreňa všetko, čo som získal.
JOB.31.13	Ak som svojmu sluhovi alebo slúžke
JOB.31.13	pri spore so mnou odoprel právo,
JOB.31.14	čo urobím, keď Boh povstane
JOB.31.14	a ako budem odpovedať, keď ma bude skúmať?
JOB.31.15	Vari ten, čo ma v matke utvoril, neutvoril aj jeho?
JOB.31.15	Nie je to ten istý, ktorý nás stvárnil v lone matky?
JOB.31.16	Ak som sa od želania chudobných odvracal,
JOB.31.16	ak som oči vdovy nechal vyhasnúť,
JOB.31.17	ak som sám jedával svoj krajec chleba
JOB.31.17	a sirota z neho nejedla
JOB.31.18	— veď od mladosti ma vychovával ako otec
JOB.31.18	a od lona mojej matky viedol —;
JOB.31.19	ak som sa díval na hynúceho bez odevu
JOB.31.19	a na chudobného bez prikrývky,
JOB.31.20	ak mi nedobrorečili jeho bedrá,
JOB.31.20	ak sa nezohrial vlnou pri strihaní mojich oviec,
JOB.31.21	ak som sa rukou zahnal na sirotu,
JOB.31.21	lebo som sa spoliehal na pomoc v bráne,
JOB.31.22	nech mi rameno z pleca odpadne
JOB.31.22	a ruka sa mi z kĺbu vylomí.
JOB.31.23	Veď pohroma od Boha je mojím postrachom,
JOB.31.23	nemôžem zniesť jeho vznešenosť.
JOB.31.24	Ak som svoju dôveru vkladal do zlata
JOB.31.24	a žltému kovu som hovoril: ‚Ty si moja nádej,‘
JOB.31.25	ak som sa tešil, že mám veľké bohatstvo,
JOB.31.25	že moja ruka nadobudla veľký zisk,
JOB.31.26	ak som videl žiariť slnečné svetlo
JOB.31.26	a mesiac ako nádherne putuje po oblohe,
JOB.31.27	ak ma tajne zviedlo moje srdce,
JOB.31.27	takže som im rukou poslal bozk,
JOB.31.28	aj to by bolo previnenie, ktoré patrí na súd,
JOB.31.28	pretože tým by som zaprel Boha z výsosti.
JOB.31.29	Vari som mal radosť z nešťastia človeka, čo ma nenávidel,
JOB.31.29	a jasal som, keď ho stihlo zlé?
JOB.31.30	Nedovolil som svojim ústam zhrešiť tým,
JOB.31.30	že by som bol na neho zvolával kliatbu.
JOB.31.31	Vari hovorili chlapi v mojom stane:
JOB.31.31	‚Kiežby nám dal z mäsa, veď nie sme sýti!‘?
JOB.31.32	Cudzinec nikdy nenocoval na ulici,
JOB.31.32	pocestnému som vždy otvoril dvere.
JOB.31.33	Ak som skrýval svoje hriechy, ako to robia ľudia,
JOB.31.33	a tak som v hrudi utajil svoju vinu,
JOB.31.34	potom nech mlčím a nevyjdem z dverí,
JOB.31.34	veď by som sa triasol pred veľkým davom
JOB.31.34	a bál by som sa pohŕdania príbuzných!
JOB.31.35	Kiežby ma niekto počúval! Tu je moje posledné slovo!
JOB.31.35	Nech mi Všemohúci odpovie! Žalobný spis svojho odporcu
JOB.31.36	by som určite na pleci niesol
JOB.31.36	a priviazal by som si ho na hlavu ako veniec!
JOB.31.37	O všetkých svojich krokoch by som mu porozprával
JOB.31.37	a ako vojvodca by som k nemu pristúpil!
JOB.31.38	Ak proti mne kričí moja roľa
JOB.31.38	a vedno s ňou jej brázdy plačú,
JOB.31.39	ak som z jej úrody jedol a nezaplatil
JOB.31.39	a jej majiteľov umoril,
JOB.31.40	nech namiesto pšenice bodľač zarodí
JOB.31.40	a namiesto jačmeňa burinu.“
JOB.31.40	Tu sa končia slová Jóba.
JOB.32.1	Vtedy títo traja muži prestali hovoriť s Jóbom, pretože sa považoval za spravodlivého.
JOB.32.2	Nato vzplanul hnevom Elihu z Búzu, Barachelov syn z Rámovho rodu. Vzplanul hnevom proti Jóbovi, pretože sa robil spravodlivejším ako Boh.
JOB.32.3	Jeho hnev vzplanul aj proti jeho trom priateľom, pretože nenašli odpoveď a Jóba odsudzovali ako bezbožníka.
JOB.32.4	Elihu so svojou rečou k Jóbovi čakal, pretože ostatní boli vekom starší ako on. 
JOB.32.5	Elihu videl, že títo traja nemajú nijakú odpoveď, preto vzplanul hnevom. 
JOB.32.6	Elihu z Búzu, Barachelov syn, prehovoril teda takto:
JOB.32.6	„Som mladý a vy ste už vo veku,
JOB.32.6	preto som sa obával predložiť vám svoju mienku.
JOB.32.7	Povedal som si: ‚Nech prehovorí vek
JOB.32.7	a množstvo rokov nech učí múdrosti.‘
JOB.32.8	No je to duch v človeku a dych Všemohúceho,
JOB.32.8	ktorý ľudí učí rozumnosti.
JOB.32.9	Dlhovekí nie sú vždy múdri
JOB.32.9	a starší nie vždy rozumejú tomu, čo je správne.
JOB.32.10	Preto vravím: ‚Vypočuj ma,
JOB.32.10	nech i ja predložím svoju mienku!‘
JOB.32.11	Čakal som na vaše slová,
JOB.32.11	na váš dôvtip som sluch nastavil.
JOB.32.11	Kým vy ste hľadali slová,
JOB.32.12	pozorne som vás sledoval,
JOB.32.12	ale nenašiel sa taký, čo by Jóba usvedčil,
JOB.32.12	ani niet medzi vami takého, kto by mu odpovedal.
JOB.32.13	Nehovorte: ‚Našli sme múdrosť.
JOB.32.13	Boh odveje Jóba, nie človek!‘
JOB.32.14	Keďže svoje slová nenamieril proti mne,
JOB.32.14	ani ja mu nebudem vašimi slovami odpovedať.
JOB.32.15	Sú zmätení, už sa neozývajú,
JOB.32.15	nenachádzajú slov.
JOB.32.16	Mám čakať, keď prestali hovoriť,
JOB.32.16	keď zastali a už neodpovedajú?
JOB.32.17	Ponúknem aj ja svoju odpoveď,
JOB.32.17	vyjadrím aj ja svoju mienku,
JOB.32.18	pretože som plný slov,
JOB.32.18	duch v mojom vnútri ma núti hovoriť.
JOB.32.19	Moje vnútro je ako uzatvorené víno,
JOB.32.19	ako nové vínne mechy, ktoré idú prasknúť.
JOB.32.20	Budem hovoriť a uľaví sa mi,
JOB.32.20	svoje pery otvorím a budem odpovedať.
JOB.32.21	Nikoho nebudem zvýhodňovať,
JOB.32.21	ani nikomu nebudem lichotiť,
JOB.32.22	lebo to neviem.
JOB.32.22	Ak len trochu zalichotím, nech ma môj Stvoriteľ odstráni!
JOB.33.1	Ty však, Jób, vypočuj si moje slová
JOB.33.1	a nastav sluch všetkým mojim výrokom.
JOB.33.2	Pozri, otvoril som ústa
JOB.33.2	a jazyk v mojich ústach hovorí.
JOB.33.3	Moje slová sú z priameho srdca,
JOB.33.3	moje pery vyjadria jasné poznanie.
JOB.33.4	Duch Boží ma utvoril
JOB.33.4	a dych Všemohúceho mi dáva život.
JOB.33.5	Odpovedz mi, ak môžeš,
JOB.33.5	priprav sa a postav sa predo mňa!
JOB.33.6	Pozri sa, i ja som pred Bohom taký ako ty,
JOB.33.6	aj ja som stvárnený z hliny.
JOB.33.7	Nemusíš mať zo mňa hrôzu
JOB.33.7	a môj nátlak na teba nedoľahne.
JOB.33.8	Isteže som počul, čo si povedal,
JOB.33.8	hlas tvojich slov ku mne neprestajne dolieha:
JOB.33.9	‚Som čistý a bez hriechu,
JOB.33.9	som nevinný a niet vo mne neprávosti.
JOB.33.10	Nachádza proti mne zámienky,
JOB.33.10	pokladá ma za svojho nepriateľa.
JOB.33.11	Nohy mi zatvára do klady,
JOB.33.11	stráži všetky moje chodníky.‘
JOB.33.12	Pozri sa, odpoviem ti, v tomto nemáš pravdu,
JOB.33.12	pretože Boh je väčší než človek.
JOB.33.13	Prečo s ním vedieš spor,
JOB.33.13	keď nijakým slovom neodpovedá?
JOB.33.14	Veď Boh prehovorí raz i druhý raz,
JOB.33.14	ale ty to nespozoruješ.
JOB.33.15	Vo sne, v nočnom videní,
JOB.33.15	keď na ľudí prichádza hlboký spánok,
JOB.33.15	v driemotách na lôžku,
JOB.33.16	vtedy ľuďom otvára ucho
JOB.33.16	a spečaťuje v nich svoje varovania,
JOB.33.17	aby odvrátil človeka od toho, čo koná,
JOB.33.17	a uchránil muža od povýšenosti,
JOB.33.18	aby zadržal jeho dušu nad jamou
JOB.33.18	a jeho život pred smrtiacou strelou.
JOB.33.19	Karhaný je bolesťou na lôžku
JOB.33.19	a ustavičným pálením v kostiach,
JOB.33.20	takže pociťuje odpor k chlebu
JOB.33.20	a hrdlo odmieta aj pochúťky.
JOB.33.21	Jeho telo sa navidomoči stráca
JOB.33.21	a vystupujú mu kosti, ktoré inak nevidno.
JOB.33.22	Jeho duša sa približuje k jame
JOB.33.22	a jeho život k poslom smrti.
JOB.33.23	Ak je pri ňom anjel, jeden z tisíca,
JOB.33.23	ktorý oznamuje človeku, čo je pre neho správne,
JOB.33.24	Boh sa nad ním zmiluje a povie:
JOB.33.24	‚Vykúp ho, nech nezostúpi do hrobu, našiel som výkupné.‘
JOB.33.25	Jeho telo bude sviežejšie ako v detstve
JOB.33.25	a do dní svojej mladosti sa navráti.
JOB.33.26	Modliť sa bude k Bohu a on sa k nemu skloní,
JOB.33.26	s jasotom uzrie jeho tvár a on vráti človeku jeho spravodlivosť.
JOB.33.27	Spievať bude pred ľuďmi a povie:
JOB.33.27	‚Zhrešil som a prekrútil, čo je správne,
JOB.33.27	no on mi to neodplatil.
JOB.33.28	Vykúpil moju dušu, nemusí ísť do hrobu,
JOB.33.28	môj život uvidí svetlo.‘
JOB.33.29	Nuž toto všetko robí Boh s človekom
JOB.33.29	dvakrát, ba aj trikrát,
JOB.33.30	aby jeho dušu uchránil od hrobu,
JOB.33.30	aby ho osvietilo svetlo života.
JOB.33.31	Dávaj pozor, Jób, počúvaj ma!
JOB.33.31	Mlč a ja budem hovoriť!
JOB.33.32	Ak máš čo povedať, odpovedz mi!
JOB.33.32	Hovor, veď by som bol rád, keby si mal pravdu!
JOB.33.33	Ak nemáš čo povedať, počúvaj ma!
JOB.33.33	Mlč a naučím ťa múdrosti!“
JOB.34.1	Elihu znova prehovoril takto:
JOB.34.2	„Počúvajte moje slová, vy múdri,
JOB.34.2	i vy znalci, venujte mi pozornosť!
JOB.34.3	Veď ucho preveruje slová tak,
JOB.34.3	ako podnebie ochutnáva jedlo.
JOB.34.4	Zvoľme si to, čo je správne,
JOB.34.4	spoločne poznajme, čo je dobré!
JOB.34.5	Jób totiž povedal:
JOB.34.5	‚Som spravodlivý a Boh mi odňal právo.
JOB.34.6	Protiprávne som vyhlásený za luhára,
JOB.34.6	moja rana je neliečiteľná, hoci som nezhrešil.‘
JOB.34.7	Kto je taký hrdina ako Jób,
JOB.34.7	čo pije výsmech ako vodu,
JOB.34.8	spája sa s tými, čo páchajú bezprávie,
JOB.34.8	a chodieva s bezbožnými mužmi?
JOB.34.9	Veď povedal:
JOB.34.9	‚Človeku nič neosoží, keď má zaľúbenie v Bohu.‘
JOB.34.10	Preto vy, rozvážni muži, počúvajte ma!
JOB.34.10	Podlosť je ďaleko od Boha
JOB.34.10	a bezprávie od Všemohúceho!
JOB.34.11	Veď človeku odpláca podľa jeho skutkov
JOB.34.11	a s každým zaobchádza podľa jeho ciest.
JOB.34.12	Boh iste nekoná bezbožne
JOB.34.12	a Všemohúci neprekrúca právo.
JOB.34.13	Kto mu dal do opatery zem
JOB.34.13	a kto celý svet pred neho položil?
JOB.34.14	Keby svoje srdce upriamil len na seba
JOB.34.14	a svojho ducha i dych späť k sebe vzal,
JOB.34.15	všetko živé by zaraz skonalo
JOB.34.15	a človek by sa do prachu vrátil.
JOB.34.16	Ak teda máš rozum, počúvaj toto,
JOB.34.16	venuj pozornosť mojim slovám.
JOB.34.17	Vari ten, kto nenávidí právo, bude vládnuť,
JOB.34.17	alebo chceš obviniť z bezbožnosti Spravodlivého a Mocného?
JOB.34.18	Toho, čo kráľovi hovorí: ‚Ty naničhodník!‘
JOB.34.18	a kniežatám: ‚Vy bezbožníci!‘?
JOB.34.19	Toho, čo nenadŕža vládcom
JOB.34.19	a neuprednostňuje bohatého pred chudobným,
JOB.34.19	pretože oni všetci sú dielom jeho rúk?
JOB.34.20	Náhle umierajú.
JOB.34.20	O polnoci sa ľud trasie a hynie,
JOB.34.20	mocný je odstránený bez zásahu človeka.
JOB.34.21	Jeho oči sú upreté na cesty každého človeka
JOB.34.21	všetky jeho kroky pozoruje.
JOB.34.22	Niet takej tmy ani takej temnoty,
JOB.34.22	kde by sa páchatelia bezprávia poskrývali,
JOB.34.23	pretože nie je v moci človeka,
JOB.34.23	kedy má prísť na Boží súd.
JOB.34.24	Bez vyšetrovania ničí mocných
JOB.34.24	a iných stavia namiesto nich.
JOB.34.25	Poznajúc ich skutky, zvrhne ich za noci,
JOB.34.25	takže ležia rozdrvení.
JOB.34.26	Pre ich bezbožnosti ich trestá na takom mieste,
JOB.34.26	kde to ľudia vidia.
JOB.34.27	To všetko preto, lebo sa od neho odvrátili
JOB.34.27	a o nijakej z jeho ciest neuvažovali,
JOB.34.28	takže sa pred neho dostalo volanie bedárov
JOB.34.28	a začul volanie chudobných.
JOB.34.29	Keď zachováva pokoj, kto ho obviní?
JOB.34.29	Keď skryje svoju tvár, kto ho zbadá?
JOB.34.29	On predsa bdie nad všetkými národmi a ľuďmi,
JOB.34.30	aby nekraľoval nehanebník
JOB.34.30	ani nikto z tých, čo zvádzajú ľud.
JOB.34.31	Či sa Bohu hovorí: ‚Znášal som trest,
JOB.34.31	už sa viac neprehreším;
JOB.34.32	nauč ma veci, ktoré nevidím,
JOB.34.32	ak som páchal zlo, už ho neurobím?‘
JOB.34.33	Má vari on odplácať, ako chceš ty,
JOB.34.33	lebo jeho rozhodnutie si odmietol?
JOB.34.33	Ty si musíš voliť, nie ja!
JOB.34.33	Takže hovor, čo vieš!
JOB.34.34	Rozumní ľudia a aj múdry,
JOB.34.34	čo ma počúva, mi povedia,
JOB.34.35	že Jób hovorí bez rozmyslu
JOB.34.35	a jeho slová nie sú prezieravé.
JOB.34.36	Nech je Jób až do úplného konca skúšaný,
JOB.34.36	pretože odpovedá ako ničomníci,
JOB.34.37	k svojmu hriechu pridáva vzburu,
JOB.34.37	dvíha dlane na obranu a množí slová proti Bohu.“
JOB.35.1	Elihu znova prehovoril takto:
JOB.35.2	„Vari to považuješ za správne, keď hovoríš:
JOB.35.2	‚Moja spravodlivosť je väčšia ako Božia?‘
JOB.35.3	Hovoríš: ‚Čo z toho máš?
JOB.35.3	Čo mi prospeje, keď nehreším?‘
JOB.35.4	Odpoviem tebe
JOB.35.4	a zároveň i tvojim priateľom:
JOB.35.5	‚Zahľaď sa na nebo a pozoruj,
JOB.35.5	sleduj oblaky, sú vyššie ako ty!
JOB.35.6	Ak si zhrešil, čo mu tým urobíš?
JOB.35.6	A čo mu spôsobíš množstvom priestupkov?
JOB.35.7	Ak si spravodlivý, čo mu tým dáš,
JOB.35.7	alebo čo z tvojej ruky prijme?
JOB.35.8	Tvoja bezbožnosť platí len na takého, ako si ty,
JOB.35.8	a na človeka tvoja spravodlivosť.
JOB.35.9	Pre častý útlak ľudia kričia,
JOB.35.9	spod nadvlády mocných volajú o pomoc.‘
JOB.35.10	Človek sa však nepýta: ‚Kde je Boh, môj Tvorca,
JOB.35.10	ten, čo dáva piesne v noci,
JOB.35.11	ten, čo nás poučuje viac ako pozemskú zver
JOB.35.11	a robí múdrejšími nad nebeské vtáctvo?‘
JOB.35.12	Tam kričia,
JOB.35.12	ale on pre pýchu zlých neodpovedá.
JOB.35.13	Boh určite nevypočuje prázdne reči,
JOB.35.13	Všemohúci si ich nevšimne,
JOB.35.14	tým skôr tak urobí, keď povieš, že ho nevidíš.
JOB.35.14	Spor mu predložili, len naň čakaj!
JOB.35.15	Teraz, keďže jeho hnev nič netrestá
JOB.35.15	a nedbá príliš na pochabosť,
JOB.35.16	Jób môže márne otvárať ústa
JOB.35.16	a množiť slová bez rozmyslu.“
JOB.36.1	Elihu ďalej hovoril:
JOB.36.2	„Vydrž trochu a budem ti rozprávať,
JOB.36.2	lebo ešte je čo povedať v prospech Boha.
JOB.36.3	Svoje poznanie zďaleka prinášam,
JOB.36.3	svojmu Tvorcovi dám za pravdu.
JOB.36.4	Moje slová neklamú
JOB.36.4	a pred tebou je ten, čo má dokonalé poznanie.
JOB.36.5	Boh je mocný, ale nikým neopovrhuje;
JOB.36.5	mocný je v sile svojej múdrosti.
JOB.36.6	Nenechá žiť bezbožného,
JOB.36.6	ale zabezpečuje právo biednych.
JOB.36.7	Neodvracia zrak od spravodlivého.
JOB.36.7	Kráľov navždy posadí na trón, aby ich vyvýšil.
JOB.36.8	Ak sú spútaní v okovách
JOB.36.8	a povrazmi trápenia poviazaní,
JOB.36.9	oznamuje im ich čin a priestupok,
JOB.36.9	lebo boli pyšní.
JOB.36.10	Otvára im ucho na napomenutie
JOB.36.10	a hovorí, aby sa odvrátili od neprávosti.
JOB.36.11	Ak ho poslúchnu a budú mu slúžiť,
JOB.36.11	dokončia svoje dni v blahobyte
JOB.36.11	a svoje roky prežijú príjemne.
JOB.36.12	No ak nepočúvnu, strelou zahynú,
JOB.36.12	znenazdajky skonajú.
JOB.36.13	Ľudia skazeného srdca vyvolávajú hnev
JOB.36.13	a nevolajú o pomoc, ani keď sú ním spútaní.
JOB.36.14	Ich duša zomiera v mladosti
JOB.36.14	a život strácajú medzi zasvätenými smilníkmi
JOB.36.15	Biedneho pre jeho biedu vyslobodí,
JOB.36.15	pre útlak mu ucho otvára.
JOB.36.16	Veď aj teba odvábil z tlamy súženia na šírinu,
JOB.36.16	kde už niet útlaku
JOB.36.16	a kde tvoj stôl bude plný dobrôt.
JOB.36.17	Keďže sa na teba vzťahuje odsúdenie bezbožného,
JOB.36.17	súd a právo ťa zastihnú.
JOB.36.18	Nech ťa hnev nezvedie k výsmechu,
JOB.36.18	nech ťa neodradí veľkosť výkupného.
JOB.36.19	Vari sa zbavíš úzkosti krikom
JOB.36.19	či vypätím všetkých síl?
JOB.36.20	Nedychti po noci,
JOB.36.20	v ktorej národy opustia svoje miesta!
JOB.36.21	Daj si pozor, neobráť sa k neprávosti,
JOB.36.21	lebo potom zakúsiš utrpenie.
JOB.36.22	Pozri, Boh koná vznešene vo svojej moci,
JOB.36.22	kto je taký učiteľ ako on?
JOB.36.23	Kto mu určuje cestu
JOB.36.23	a kto hovorí: ‚Krivdu si spáchal?‘
JOB.36.24	Pamätaj, že máš vyvyšovať jeho dielo,
JOB.36.24	ktoré ospievali ľudia.
JOB.36.25	Každý človek naň hľadí,
JOB.36.25	smrteľník naň zrak z diaľky upiera.
JOB.36.26	Zaiste, Boh je veľký a my ho nepoznáme,
JOB.36.26	počet jeho rokov je nepreskúmateľný.
JOB.36.27	Priťahuje kvapky vody,
JOB.36.27	čo sa potom z hmly zrážajú ako dážď,
JOB.36.28	ktorý dávajú oblaky
JOB.36.28	a hojne prší na ľudí.
JOB.36.29	Vie niekto pochopiť rozpínanie oblakov,
JOB.36.29	hromobitie z jeho stanu?
JOB.36.30	Rozprestrel nad ním svetlo
JOB.36.30	a prikryl hlbiny mora.
JOB.36.31	Pretože nimi spravuje národy
JOB.36.31	aj jedlo dáva v hojnosti.
JOB.36.32	Dlane si vyzbrojuje bleskom,
JOB.36.32	prikazuje mu zasiahnuť útočníka.
JOB.36.33	Hovorí o ňom jeho hrmenie,
JOB.36.33	ktoré vzbudzuje hnev proti neprávosti.
JOB.37.1	Zaiste sa mi pri tom trasie srdce,
JOB.37.1	zo svojho miesta ide vyskočiť.
JOB.37.2	Dobre počúvajte burácanie jeho hlasu,
JOB.37.2	dunenie, ktoré vychádza z jeho úst.
JOB.37.3	Pod celé nebo ho vypustí,
JOB.37.3	jeho svetlo sa dostane do všetkých kútov zeme.
JOB.37.4	Potom jeho zvuk zarachotí,
JOB.37.4	vznešeným hlasom zahrmí hrom,
JOB.37.4	bleskom nebráni, keď počuť jeho hlas.
JOB.37.5	Boží hlas záhadne hrmí,
JOB.37.5	koná veľké veci, ale my ich nepoznáme.
JOB.37.6	Snehu hovorí: ‚Padaj na zem.‘
JOB.37.6	Dážď i lejak dokazujú jeho moc.
JOB.37.7	Na ruku každého človeka dáva pečať,
JOB.37.7	aby všetci ľudia jeho dielo poznali.
JOB.37.8	Zver zalieza do brlohu,
JOB.37.8	vo svojich norách prebýva.
JOB.37.9	Z komnaty vychádza víchrica,
JOB.37.9	so severnými vetrami prichádza chlad.
JOB.37.10	Božím dychom vzniká ľad
JOB.37.10	a vodná hladina zamŕza.
JOB.37.11	Vlahou obťažkáva oblak
JOB.37.11	a mrak rozptyľuje blesky.
JOB.37.12	Tento kolobeh sa ustavične opakuje podľa jeho príkazov,
JOB.37.12	aby sa splnilo všetko, čo im na povrchu celej zeme prikazuje.
JOB.37.13	Zosiela to buď ako trest,
JOB.37.13	alebo na prospech jeho zeme ako prejav milosrdenstva.
JOB.37.14	Toto počúvaj, Jób, postoj
JOB.37.14	a uvažuj o Božích divoch!
JOB.37.15	Vari vieš, ako im Boh dáva príkazy,
JOB.37.15	že jeho oblak vydáva svetlo?
JOB.37.16	Vari vieš, ako sa vznášajú oblaky,
JOB.37.16	úžasné diela toho, ktorý je dokonalý v poznaní,
JOB.37.17	ktorého šat sa rozohreje,
JOB.37.17	keď sa zem vetrom z juhu upokojí?
JOB.37.18	Môžeš ako on rozťahovať oblaky
JOB.37.18	pevné ako liate zrkadlo?
JOB.37.19	Daj nám poznať, čo mu máme povedať,
JOB.37.19	pre tmu sa nevieme pripraviť.
JOB.37.20	Azda mu niekto povie: ‚Chcem hovoriť!‘?
JOB.37.20	Vari povedal, že chce byť pohltený?
JOB.37.21	Teraz však nevidno svetlo,
JOB.37.21	ono zasvieti medzi mrakmi,
JOB.37.21	keď zaveje vietor a prečistí ich.
JOB.37.22	Zo severu prichádza zlatistá nádhera,
JOB.37.22	okolo Boha je hrozivá veleba.
JOB.37.23	Všemohúceho nenachádzame, veľká je jeho moc;
JOB.37.23	právom a veľkosťou svojej spravodlivosti neubližuje.
JOB.37.24	Preto sa ho ľudia boja,
JOB.37.24	na nikoho, kto je múdry vo vlastných očiach, neberie ohľad.“
JOB.38.1	Takto odpovedal Hospodin Jóbovi z búrky:
JOB.38.2	„Ktože to zatemňuje zámer
JOB.38.2	nevedomými slovami?
JOB.38.3	Opáš si teda bedrá ako chlap,
JOB.38.3	budem sa ťa pýtať a ty ma poučíš.
JOB.38.4	Kde si bol, keď som kládol základy zeme?
JOB.38.4	Povedz, ak niečo rozumné o tom vieš!
JOB.38.5	Kto určil jej rozmery? — Veď to vieš! —
JOB.38.5	Kto nad ňou natiahol meraciu šnúru?
JOB.38.6	Do čoho sú zapustené jej podstavce,
JOB.38.6	kto položil jej uholný kameň,
JOB.38.7	keď ranné hviezdy spoločne jasali
JOB.38.7	a všetci Boží synovia radostne výskali?
JOB.38.8	Kto uzatvoril more vrátami,
JOB.38.8	keď vyvrelo z lona zeme,
JOB.38.9	keď som mu dal oblak za odev
JOB.38.9	a temné mračno ho obvinulo,
JOB.38.10	keď som mu stanovil medzu,
JOB.38.10	a dal závoru a vráta,
JOB.38.11	keď som povedal: ‚Potiaľto smieš prísť, ďalej nie,
JOB.38.11	tu sa zlomí pýcha tvojich vĺn?‘
JOB.38.12	Azda si niekedy v živote dal rozkaz ránu
JOB.38.12	a dal si poznať rannej zore jej miesto,
JOB.38.13	aby uchopila zem za okraje
JOB.38.13	a boli z nej vytrasení zločinci?
JOB.38.14	Vtedy sa zem mení ako hlina pod pečatným valčekom
JOB.38.14	a všetko sa ukáže vo farbe ako šaty.
JOB.38.15	Bezbožným bude však svetlo odoprené
JOB.38.15	a ich pozdvihnuté rameno bude zlomené.
JOB.38.16	Vari si došiel až k prameňom mora
JOB.38.16	a po dne prahlbiny si sa prechádzal?
JOB.38.17	Azda sa ti odkryli brány smrti,
JOB.38.17	na vráta tieňa smrti si pozeral?
JOB.38.18	Uvedomil si si šírku zeme?
JOB.38.18	Povedz, ak si ju celú spoznal!
JOB.38.19	Kde je cesta k príbytku svetla
JOB.38.19	a kde má miesto tma?
JOB.38.20	Vedel by si ju odviesť k jej hranici
JOB.38.20	a preskúmať chodníky k jej domu?
JOB.38.21	Určite to vieš, veď vtedy si sa narodil
JOB.38.21	a veľký je už počet tvojich dní!
JOB.38.22	Došiel si k zásobám snehu
JOB.38.22	a videl si zásoby ľadovca,
JOB.38.23	ktoré udržujem na čas úzkosti,
JOB.38.23	na deň boja a vojny?
JOB.38.24	Kadiaľ vedie cesta ta, kde sa delí svetlo,
JOB.38.24	a odkiaľ sa ženie východný vietor na zem?
JOB.38.25	Kto utvoril korytá pre povodeň
JOB.38.25	a kto pripravil cestu pre búrkové mračno,
JOB.38.26	aby pršalo na ľudoprázdnu krajinu,
JOB.38.26	na púšť, kde niet človeka,
JOB.38.27	aby sa napojili spustošené a pusté miesta
JOB.38.27	a vzišla mladá tráva?
JOB.38.28	Vari má dážď otca,
JOB.38.28	alebo kto splodil kvapky rosy?
JOB.38.29	Z čieho lona vyšiel ľad
JOB.38.29	a kto porodil nebeský srieň?
JOB.38.30	Voda stuhne na kameň
JOB.38.30	a zamrzne hladina nad hlbinou.
JOB.38.31	Zviažeš vari Plejády reťazami
JOB.38.31	alebo uvoľníš povrazy Orióna?
JOB.38.32	Vyvedieš azda v pravý čas hviezdy zverokruhu
JOB.38.32	a určíš dráhu Veľkého a Malého voza?
JOB.38.33	Poznáš azda zákony nebies
JOB.38.33	a určuješ ich vládu na zemi?
JOB.38.34	Keď zakričíš na oblak,
JOB.38.34	pokryje ťa záplava vôd?
JOB.38.35	Posielaš azda po blesky, aby prišli
JOB.38.35	a povedali: ‚Tu sme!‘?
JOB.38.36	Kto dal ibisovi múdrosť
JOB.38.36	alebo kto dal kohútovi rozum?
JOB.38.37	Kto vo svojej múdrosti poráta oblaky
JOB.38.37	a kto povylieva nebeské mechy,
JOB.38.38	takže prach stuhne ako zliatina
JOB.38.38	a hrudy zeme sa zlepia?
JOB.38.39	Vari ty pre levicu ulovíš korisť
JOB.38.39	a nasýtiš hlad levíčat,
JOB.38.40	keď sa krčia v ležoviskách
JOB.38.40	a striehnu skryté v húštine?
JOB.38.41	Kto pripraví krkavcovi úlovok,
JOB.38.41	keď jeho mláďatá volajú k Bohu a blúdia bez potravy?
JOB.39.1	Poznáš čas vrhu kozorožcov?
JOB.39.1	Pozoruješ pôrodné bolesti jeleníc?
JOB.39.2	Počítaš mesiace, kým donosia mladé
JOB.39.2	a poznáš čas ich vrhu?
JOB.39.3	Schúlia sa, vrhnú mladé,
JOB.39.3	bolesti sa zbavia.
JOB.39.4	Ich mláďatá mocnejú, voľne rastú, odbehnú
JOB.39.4	a viac sa k nim nevrátia.
JOB.39.5	Kto pustil divého osla na slobodu
JOB.39.5	a kto rozviazal opraty stepnému oslovi?
JOB.39.6	Za domov som mu určil step
JOB.39.6	a za príbytok soľnú pláň.
JOB.39.7	Ruch mesta je mu na smiech,
JOB.39.7	krik pohoniča nepočúva,
JOB.39.8	na vrchoch sliedi po paši
JOB.39.8	a vyhľadáva každú zeleň.
JOB.39.9	Bude azda byvol ochotný slúžiť ti
JOB.39.9	a strávi noc pri tvojich jasliach?
JOB.39.10	Priviažeš byvola povrazom, aby oral
JOB.39.10	a v dolinách za tebou bránil?
JOB.39.11	Vari sa spoľahneš na neho, lebo má veľkú silu
JOB.39.11	a ponecháš mu svoju prácu?
JOB.39.12	Veríš mu, že ti obilie privezie
JOB.39.12	a zhromaždí na holohumnici?
JOB.39.13	Krídlo pštrosice si veselo trepoce,
JOB.39.13	nie je to však peruť ani perie bociana,
JOB.39.14	lebo vajcia necháva na zemi
JOB.39.14	a v prachu ich zohrieva,
JOB.39.15	zabúda, že ich noha môže rozšliapnuť
JOB.39.15	a poľná zver zadláviť.
JOB.39.16	So svojimi mláďatami zaobchádza tvrdo, akoby jej ani nepatrili,
JOB.39.16	nebojí sa, že jej námaha vyjde nazmar.
JOB.39.17	Pretože Boh jej dal zabudnúť na múdrosť
JOB.39.17	a nedal jej účasť na rozumnosti.
JOB.39.18	No len čo sa zdvihne a vyrazí,
JOB.39.18	koňovi s jazdcom sa vysmeje.
JOB.39.19	Azda si ty dal silu koňovi
JOB.39.19	a zaodel si jeho šiju hrivou?
JOB.39.20	Bude ti vari skákať ako kobylka?
JOB.39.20	Jeho prudké fŕkanie pôsobí strach.
JOB.39.21	Hrabe v údolí a teší sa,
JOB.39.21	je plný sily a vytiahne proti zbroji.
JOB.39.22	Vysmieva sa strachu, nedá sa vyľakať,
JOB.39.22	pred mečom neustúpi.
JOB.39.23	Tulec, blýskavá kopija a šíp
JOB.39.23	na ňom hrkocú.
JOB.39.24	S hrmotom a zúrivo sa ženie po zemi,
JOB.39.24	neobstojí, keď zaznie zvuk rohu.
JOB.39.25	Pri zvuku rohu zaerdží
JOB.39.25	a zďaleka vetrí boj, pokrik veliteľov a vojnovú vravu.
JOB.39.26	Podľa tvojho rozumu to azda sokol vzlieta
JOB.39.26	a smerom na juh rozprestiera krídla?
JOB.39.27	To na tvoje slovo sa orol vysoko vznáša
JOB.39.27	a vysoko si stavia hniezdo?
JOB.39.28	Na brale býva a hniezdi,
JOB.39.28	na skalných výbežkoch má pevnosť.
JOB.39.29	Potravu odtiaľ vyhľadáva,
JOB.39.29	jeho oči ďaleko dovidia.
JOB.39.30	Jeho mláďatá vyciciavajú krv
JOB.39.30	a tam, kde sú mŕtvoly, je aj on.“
JOB.40.1	Hospodin znova prehovoril k Jóbovi takto:
JOB.40.2	„Bude sa vari hašterivý hádať so Všemohúcim?
JOB.40.2	Ten, kto obžalúva Boha, nech odpovie!“
JOB.40.3	Jób odpovedal Hospodinovi takto:
JOB.40.4	„Pozri, čože ti ja taký nepatrný odpoviem?
JOB.40.4	Kladiem si ruku na ústa.
JOB.40.5	Raz som prehovoril, ale už sa neozvem,
JOB.40.5	ba aj druhý raz, ale už nebudem pokračovať.“
JOB.40.6	Vtedy Hospodin odpovedal Jóbovi z búrky takto:
JOB.40.7	„Opáš si teda bedrá ako chlap,
JOB.40.7	budem sa ťa pýtať a ty ma poučíš.
JOB.40.8	Naozaj chceš zrušiť môj rozsudok?
JOB.40.8	Chceš obviniť mňa, aby si ty bol spravodlivý?
JOB.40.9	Máš azda také rameno ako Boh?
JOB.40.9	Burácaš vari takým hlasom ako on?
JOB.40.10	Nuž, ozdob sa velebou a vznešenosťou,
JOB.40.10	zaodej sa slávou a nádherou.
JOB.40.11	Vylej svoj prekypujúci hnev,
JOB.40.11	zhliadni na všetkých povýšených a poníž ich!
JOB.40.12	Pozri na všetkých povýšených a pokor ich,
JOB.40.12	pošliap bezbožníkov všade, kde sa nachádzajú!
JOB.40.13	Všetkých ich zahrab do prachu,
JOB.40.13	obviaž im tváre na zabudnutých miestach.
JOB.40.14	Potom ťa aj ja pochválim,
JOB.40.14	že ťa zachránila tvoja vlastná pravica.
JOB.40.15	Pozri na behemóta
JOB.40.15	žerie trávu ako dobytok.
JOB.40.16	Pozri, v jeho bedrách je sila,
JOB.40.16	v brušných svaloch má svoju moc.
JOB.40.17	Svoj chvost vzpriamuje ako céder,
JOB.40.17	šľachy na jeho stehnách sú pospletané.
JOB.40.18	Jeho kosti sú ako trubice z bronzu,
JOB.40.18	jeho hnáty sú ako železné tyče.
JOB.40.19	Stojí na začiatku Božích ciest,
JOB.40.19	len jeho Tvorca sa môže k nemu s mečom priblížiť.
JOB.40.20	Vrchy mu poskytujú potravu tam,
JOB.40.20	kde sa všetka poľná zver hráva.
JOB.40.21	Ležiava pod lotosmi,
JOB.40.21	v úkryte z trstiny a v močarisku.
JOB.40.22	Prikrývajú ho lotosy, robia mu tieň,
JOB.40.22	obklopujú ho riečne vŕby.
JOB.40.23	Rieka môže byť prudká, ale on sa neľaká;
JOB.40.23	má istotu, aj keď sa mu Jordán valí do papule.
JOB.40.24	Chytí ho niekto spredu,
JOB.40.24	hákom mu nos prepichne?
JOB.40.25	Vytiahneš Leviatana
JOB.40.25	zviažeš mu jazyk povrazom?
JOB.40.26	Pretiahneš mu cez nozdry povraz z tŕstia,
JOB.40.26	prepichneš mu čeľusť hákom?
JOB.40.27	Vari ťa bude prosiť,
JOB.40.27	bude s tebou nežne hovoriť?
JOB.40.28	Uzavrie s tebou zmluvu,
JOB.40.28	aby si si ho vzal navždy za otroka?
JOB.40.29	Budeš sa s ním hrať ako s vtáčaťom,
JOB.40.29	priviažeš ho pre svoje dievčatá?
JOB.40.30	Budú s ním kupčiť obchodníci,
JOB.40.30	rozdelia si ho medzi sebou kupci?
JOB.40.31	Dopicháš mu kožu bodcami
JOB.40.31	a jeho hlavu harpúnami?
JOB.40.32	Polož naňho dlaň!
JOB.40.32	Pamätaj na boj! Viac to neurobíš!
JOB.41.1	Nádej, že ho budeš mať, je klamlivá.
JOB.41.1	Či už pohľad na jeho zjav nevyvoláva mdlobu?
JOB.41.2	Nikto nie je taký odvážny, aby sa proti nemu postavil.
JOB.41.2	Kto by už potom predo mnou obstál?
JOB.41.3	Kto mi niečo prvý dal, aby som sa mu musel odmeniť?
JOB.41.3	Veď všetko pod nebom mi patrí.
JOB.41.4	Nebudem mlčať o jeho údoch
JOB.41.4	ani o jeho obrovskej sile,
JOB.41.4	ani o kráse jeho vzrastu.
JOB.41.5	Kto ho zbavil panciera,
JOB.41.5	kto prenikol za dvojitý rad jeho zubov?
JOB.41.6	Kto otvoril vráta jeho papule?
JOB.41.6	Vôkol jeho zubov je hrôza.
JOB.41.7	Jeho chrbát je ako rady štítov,
JOB.41.7	sú tesne uzavreté a zapečatené.
JOB.41.8	Jeden k druhému tak priliehajú,
JOB.41.8	že ani vietor neprenikne medzi ne.
JOB.41.9	Navzájom sú pospájané,
JOB.41.9	sú zopnuté, nedajú sa rozdeliť.
JOB.41.10	Keď kýchne, zapaľuje sa svetlo,
JOB.41.10	oči má ako riasy rannej zory.
JOB.41.11	Z papule mu vychádzajú pochodne,
JOB.41.11	prskajú ohnivé iskry.
JOB.41.12	Z nozdier sa mu valí dym
JOB.41.12	ako spod rozdúchaného kotla alebo ako z tŕstia.
JOB.41.13	Jeho dych rozpaľuje uhlíky,
JOB.41.13	z papule mu šľahá plameň.
JOB.41.14	V jeho šiji prebýva sila,
JOB.41.14	hrôza pred ním tancuje.
JOB.41.15	Laloky jeho tela k sebe priliehajú,
JOB.41.15	sú na ňom ako odliate, netrasú sa.
JOB.41.16	Jeho srdce je tvrdé sťa skala,
JOB.41.16	nepoddajné ako spodný mlynský kameň.
JOB.41.17	Keď vstane, mocní sa strachujú,
JOB.41.17	keď ničí, strácajú hlavu.
JOB.41.18	Ak ho aj meč zasiahne, bezvýsledne,
JOB.41.18	podobne kopija, šíp aj oštep.
JOB.41.19	Železo považuje za slamu,
JOB.41.19	bronz za práchnivé drevo.
JOB.41.20	Strela z luku ho nedonúti zutekať,
JOB.41.20	kamene z praku sa na ňom menia na plevy.
JOB.41.21	Kyjak mu pripadá ako steblo,
JOB.41.21	chveniu oštepa sa iba smeje.
JOB.41.22	Naspodku má akoby ostré črepiny,
JOB.41.22	ťahá sa v blate ako mlátiaci cep.
JOB.41.23	Hlbinu sťa hrniec do varu uvádza,
JOB.41.23	more používa ako fľaštičku na voňavku.
JOB.41.24	Za sebou zanecháva žiarivú dráhu,
JOB.41.24	takže prahlbina pripomína šedivú hlavu.
JOB.41.25	Na zemi ho nemožno k ničomu pripodobniť,
JOB.41.25	tak je utvorený, že nepozná strach.
JOB.41.26	Na všetko pyšné pozerá zhora,
JOB.41.26	kráľom je nad všetkými šelmami.“
JOB.42.1	Nato Jób odpovedal Hospodinovi takto:
JOB.42.2	„Spoznal som, že môžeš všetko,
JOB.42.2	a že nijaký plán nie je pre teba neuskutočniteľný.
JOB.42.3	Kto tu pre neznalosť zakrýva múdre rozhodnutie?
JOB.42.3	Preto odpovedám: ‚Ja som hovoril o veciach,
JOB.42.3	ktoré som nechápal, a o divoch, o ktorých neviem.‘
JOB.42.4	Vypočuj ma, prosím, a ja prehovorím.
JOB.42.4	Budem ti klásť otázky a ty ma poučíš.
JOB.42.5	Chýr o tebe sa mi dostal do ucha,
JOB.42.5	ale teraz ťa na vlastné oči vidím.
JOB.42.6	Preto odvolávam svoje slová
JOB.42.6	a kajám sa v prachu a v popole.“
JOB.42.7	Potom, keď Hospodin dopovedal Jóbovi tieto slová, Elifazovi z Temánu povedal: „Môj hnev vzplanul proti tebe a tvojim dvom spoločníkom, lebo ste nehovorili o mne správne, tak ako môj služobník Jób.
JOB.42.8	Preto teda si vezmite sedem býčkov a sedem baranov, choďte k môjmu služobníkovi Jóbovi a prineste za seba spaľovanú obetu. Môj služobník Jób sa bude za vás modliť, lebo len pre neho nebudem zaobchádzať s vami podľa vášho bláznovstva, pretože ste nehovorili o mne ako môj služobník Jób.“
JOB.42.9	Potom Elifaz z Temánu, Bildad zo Šúachu a Cofar z Naamy urobili tak, ako im Hospodin povedal. Nato Hospodin vzal ohľad na Jóba.
JOB.42.10	Hospodin zmenil Jóbov údel vtedy, keď sa modlil za svojich blížnych. Potom dal Hospodin Jóbovi dvojnásobok všetkého, čo vlastnil.
JOB.42.11	Vtedy k nemu prišli všetci jeho bratia, sestry a všetci niekdajší známi, aby s ním jedli chlieb v jeho dome. Prejavili mu sústrasť a potešovali ho pre všetko zlé, čo Hospodin na neho dopustil. Každý z nich mu daroval jednu kesitu
JOB.42.12	Ďalšie Jóbove dni Hospodin požehnal ešte väčšmi ako predchádzajúce. Mal štrnásťtisíc oviec a šesťtisíc tiav, tisíc volských záprahov a tisíc oslíc. 
JOB.42.13	Mal sedem synov a tri dcéry.
JOB.42.14	Jednej dal meno Jemima, druhú pomenoval Kecía a tretiu nazval Keren-Happúch
JOB.42.15	V celej krajine nebolo krajších žien ako boli Jóbove dcéry. Aj im dal otec dedičstvo medzi ich bratmi. 
JOB.42.16	Jób potom žil stoštyridsať rokov, videl svojich synov a vnukov až do štvrtého pokolenia. 
JOB.42.17	Napokon Jób zomrel starý a sýty životom.
PSA.1.1	Blahoslavený ten, kto nechodí podľa rady bezbožných,
PSA.1.1	nestojí na ceste hriešnikov,
PSA.1.1	nesedáva v kruhu posmešníkov,
PSA.1.2	ale záľubu má v zákone Hospodina,
PSA.1.2	o jeho zákone rozjíma dňom i nocou.
PSA.1.3	Bude ako strom zasadený pri vodných tokoch,
PSA.1.3	čo úrodu dáva vo svojom čase,
PSA.1.3	jeho lístie nevädne
PSA.1.3	a všetko, čo robí, darí sa mu.
PSA.1.4	Inak je to s bezbožníkmi,
PSA.1.4	tí sú ako plevy, ktoré odnáša vietor.
PSA.1.5	Preto bezbožníci neobstoja pred súdom
PSA.1.5	ani hriešnici v zhromaždení spravodlivých.
PSA.1.6	Hospodin pozná cestu spravodlivých,
PSA.1.6	no cesta bezbožníkov vedie do záhuby.
PSA.2.1	Prečo sa búria národy
PSA.2.1	a ľudia vymýšľajú daromnosti?
PSA.2.2	Spolčujú sa pozemskí králi,
PSA.2.2	vládcovia sa spolu radia
PSA.2.2	proti Hospodinovi a jeho pomazanému:
PSA.2.3	„Roztrhnime putá
PSA.2.3	a odhoďme ich povrazy!“
PSA.2.4	Ten, ktorý tróni na nebesiach, smeje sa,
PSA.2.4	Pán sa im vysmieva.
PSA.2.5	Vtedy v hneve prehovorí,
PSA.2.5	svojou prchkosťou ich vyľaká:
PSA.2.6	„Ja som ustanovil svojho kráľa na Sione,
PSA.2.6	na svojom svätom vrchu.“
PSA.2.7	Oznamujem rozhodnutie Hospodina.
PSA.2.7	Povedal mi: „Ty si môj syn,
PSA.2.7	ja som ťa dnes splodil.“
PSA.2.8	Požiadaj ma a dám ti národy ako dedičstvo,
PSA.2.8	končiny zeme do vlastníctva.
PSA.2.9	Rozbiješ ich železným prútom,
PSA.2.9	roztlčieš ako hlinenú nádobu.
PSA.2.10	Králi, buďte teda rozumní,
PSA.2.10	sudcovia zeme, dajte sa poučiť!
PSA.2.11	S bázňou slúžte Hospodinovi!
PSA.2.11	Jasajte s chvením!
PSA.2.12	Bozkávajte syna, aby sa nerozhneval
PSA.2.12	a aby ste nezahynuli na ceste,
PSA.2.12	lebo jeho hnev veľmi ľahko vzplanie.
PSA.2.12	Blahoslavení sú všetci, čo sa k nemu utiekajú.
PSA.3.1	Dávidov žalm. Keď utekal pred svojím synom Absolónom.
PSA.3.2	Hospodin, ako veľa je mojich nepriateľov,
PSA.3.2	mnohí povstávajú proti mne.
PSA.3.3	Mnohí hovoria o mne:
PSA.3.3	„Ani Boh mu nepomôže!“
PSA.3.4	Ty však, Hospodin, si môj štít,
PSA.3.4	si moja sláva; pozdvihuješ mi hlavu.
PSA.3.5	Nahlas volám k Hospodinovi
PSA.3.5	a on mi odpovie zo svojho svätého vrchu.
PSA.3.6	Ľahnem si, zaspím a prebudím sa,
PSA.3.6	lebo Hospodin ma podoprie.
PSA.3.7	Nebojím sa mnohotisícového zástupu,
PSA.3.7	ktorý ma obkľučuje.
PSA.3.8	Povstaň, Hospodin,
PSA.3.8	zachráň ma, môj Boh!
PSA.3.8	Veď ty si rozbil čeľuste mojim nepriateľom
PSA.3.8	a povyrážal si zuby bezbožníkom.
PSA.3.9	Hospodin je záchranou.
PSA.3.9	Nech tvoje požehnanie spočinie na tvojom ľude. 
PSA.4.1	Zbormajstrovi pri hre na strunovom nástroji. Dávidov žalm.
PSA.4.2	Keď volám, vypočuj ma,
PSA.4.2	môj spravodlivý Bože!
PSA.4.2	Ty si mi uľavoval v tiesni.
PSA.4.2	Zmiluj sa nado mnou; počuj moju modlitbu!
PSA.4.3	Ľudia, dokedy budete tupiť moju česť,
PSA.4.3	milovať daromnosti a vyhľadávať lož?
PSA.4.4	Pochopte, Hospodin pre zbožného robí divy.
PSA.4.4	Hospodin počuje, keď volám k nemu.
PSA.4.5	Chvejte sa a nehrešte;
PSA.4.5	uvažujte na lôžku a zmĺknite!
PSA.4.6	Prinášajte správne obety
PSA.4.6	a dôverujte Hospodinovi!
PSA.4.7	Mnohí sa pýtajú: „Kto nám ukáže niečo dobré?“
PSA.4.7	Hospodin, nech nás osvieti svetlo tvojej tváre!
PSA.4.8	Dal si mi do srdca väčšiu radosť,
PSA.4.8	než majú oni z hojnosti obilia a muštu.
PSA.4.9	V pokoji si ľahnem a zaspím,
PSA.4.9	lebo len ty sám, Hospodin,
PSA.4.9	dávaš bezpečný príbytok.
PSA.5.1	Zbormajstrovi na flaute. Dávidov žalm.
PSA.5.2	Hospodin, počuj moje slová,
PSA.5.2	všimni si môj vzdych!
PSA.5.3	Vypočuj moje hlasné volanie,
PSA.5.3	Kráľ môj a Boh môj,
PSA.5.3	lebo sa k tebe modlím!
PSA.5.4	Hospodin, ty zrána počuješ môj hlas.
PSA.5.4	Ráno ti pripravím obetu a počkám.
PSA.5.5	Ty predsa nie si božstvo,
PSA.5.5	čo sa v bezbožnosti kochá,
PSA.5.5	u teba nešľachetný nemá miesta.
PSA.5.6	Povýšenci pred tebou neobstoja;
PSA.5.6	nenávidíš všetkých, čo páchajú neprávosť.
PSA.5.7	Vyhubíš luhárov;
PSA.5.7	krvilačný a klamár sa Hospodinovi protiví.
PSA.5.8	Ja však z tvojej veľkej milosti
PSA.5.8	smiem vojsť do tvojho domu,
PSA.5.8	s bázňou pred tebou sa budem klaňať
PSA.5.8	v tvojom svätom chráme.
PSA.5.9	Hospodin, veď ma svojou spravodlivosťou
PSA.5.9	navzdory mojim protivníkom.
PSA.5.9	Urovnaj svoju cestu predo mnou!
PSA.5.10	Veď na ich ústa nieto spoľahnutia,
PSA.5.10	ich vnútro — samá skaza,
PSA.5.10	ich hrdlo — otvorený hrob,
PSA.5.10	ich jazyk — samá úlisnosť.
PSA.5.11	Bože, odhaľ ich vinu!
PSA.5.11	Nech padnú pre svoje zámery!
PSA.5.11	Rozožeň ich pre mnohé vzbury,
PSA.5.11	lebo ti odporovali.
PSA.5.12	Nech sa radujú všetci, čo sa k tebe utiekajú,
PSA.5.12	a nech naveky plesajú!
PSA.5.12	Ochraňuj ich a nech jasajú v tebe tí,
PSA.5.12	čo milujú tvoje meno.
PSA.5.13	Ty, Hospodin, žehnáš spravodlivého.
PSA.5.13	Chrániš ho priazňou ako štítom.
PSA.6.1	Zbormajstrovi pri hre na osemstrunovom nástroji. Dávidov žalm.
PSA.6.2	Netrestaj ma, Hospodin, vo svojom hneve
PSA.6.2	a vo svojom rozhorčení ma nekarhaj!
PSA.6.3	Zmiluj sa nado mnou, Hospodin, lebo chradnem,
PSA.6.3	uzdrav ma, Hospodin, lebo mi kosti meravejú.
PSA.6.4	Moja duša je veľmi vystrašená
PSA.6.4	a ty, Hospodin, dokedy…?
PSA.6.5	Obráť sa, Hospodin, vysloboď moju dušu,
PSA.6.5	zachráň ma svojou milosťou!
PSA.6.6	V smrti si na teba nikto nespomenie.
PSA.6.6	Kto ťa v podsvetí
PSA.6.7	Už ma vyčerpalo vzlykanie,
PSA.6.7	každú noc plačom kropím svoje lôžko,
PSA.6.7	slzami zmáčavam svoju posteľ.
PSA.6.8	Žiaľ mi oko zoslabil,
PSA.6.8	kalí ho množstvo mojich protivníkov.
PSA.6.9	Vzdiaľte sa všetci, čo páchate neprávosť,
PSA.6.9	lebo Hospodin počul môj plač.
PSA.6.10	Hospodin počul moju úpenlivú prosbu.
PSA.6.10	Hospodin prijal moju modlitbu.
PSA.6.11	Veľmi sa zahanbia a prestrašia všetci moji nepriatelia.
PSA.6.11	Odídu v náhlom zahanbení.
PSA.7.1	Dávidov žalospev, ktorý spieval Hospodinovi pre Benjamínovca Kúša
PSA.7.2	Hospodin, môj Bože, k tebe sa utiekam.
PSA.7.2	Zachráň ma pred všetkými, čo ma prenasledujú,
PSA.7.2	a vysloboď ma,
PSA.7.3	aby ma neroztrhali ako lev
PSA.7.3	a nebolo by pomoci ani záchrany.
PSA.7.4	Hospodin, môj Boh, ak som to urobil,
PSA.7.4	ak je na mojich rukách bezprávie,
PSA.7.5	ak som sa dobrodincovi odplatil zlom
PSA.7.5	či bezdôvodne obral svojho protivníka,
PSA.7.6	nech nepriateľ prenasleduje a dostihne moju dušu,
PSA.7.6	zašliapne môj život do zeme
PSA.7.6	a moju česť zhodí do prachu. 
PSA.7.7	Povstaň, Hospodin, vo svojom hneve!
PSA.7.7	Postav sa proti zúrivosti mojich protivníkov!
PSA.7.7	Prebuď sa k súdu, ktorý si prikázal, môj Bože!
PSA.7.8	Nech ťa obkľúči zástup národov,
PSA.7.8	zasadni nad nimi na výsosti!
PSA.7.9	Hospodin bude súdiť národy.
PSA.7.9	Súď ma, Hospodin,
PSA.7.9	podľa mojej spravodlivosti a neviny!
PSA.7.10	Skoncuj so zlobou bezbožníkov,
PSA.7.10	podpor spravodlivého,
PSA.7.10	spravodlivý Bože, ktorý skúmaš srdcia i obličky.
PSA.7.11	Boh mi je štítom.
PSA.7.11	On je záchrancom ľudí úprimného srdca.
PSA.7.12	Boh je spravodlivý sudca.
PSA.7.12	On dáva výstrahu každý deň.
PSA.7.13	Ak sa človek neobráti, ak si ostrí meč,
PSA.7.13	napína luk a chystá sa strieľať,
PSA.7.14	na seba chystá smrtonosnú zbraň
PSA.7.14	a pripravuje si ohnivé šípy.
PSA.7.15	Hľa, počne neprávosť, nosí trápenie
PSA.7.15	a porodí lož.
PSA.7.16	Kope jamu, vyhĺbi ju,
PSA.7.16	ale spadne do priehlbne, ktorú prichystal.
PSA.7.17	Čím iných chce trápiť, to padne na jeho hlavu,
PSA.7.17	čím iných trýzniť chce, zosype sa mu na temeno.
PSA.7.18	Oslavovať budem Hospodina pre jeho spravodlivosť
PSA.7.18	a ospevovať meno Hospodina, Najvyššieho.
PSA.8.1	Zbormajstrovi. Na nápev: „Pri lisoch.“ Dávidov žalm.
PSA.8.2	Hospodin, Pán náš,
PSA.8.2	aké vznešené je tvoje meno na celej zemi!
PSA.8.2	Velebnosť svoju vyvýšil si nad nebesia.
PSA.8.3	Z úst detí a dojčiat si si pripravil chválu
PSA.8.3	proti svojim odporcom,
PSA.8.3	aby si umlčal nepriateľa i pomstiteľa.
PSA.8.4	Keď hľadím na tvoje nebesia,
PSA.8.4	dielo tvojich prstov,
PSA.8.4	na mesiac a hviezdy, ktoré si upevnil, pýtam sa:
PSA.8.5	„Čo je človek, že naňho pamätáš,
PSA.8.5	a syn človeka, že sa ho ujímaš?
PSA.8.6	Urobil si ho len o niečo menším než nebeské bytosti.
PSA.8.6	Korunoval si ho slávou a dôstojnosťou.
PSA.8.7	Ustanovil si ho za vládcu nad dielom svojich rúk,
PSA.8.7	všetko si mu položil pod nohy:
PSA.8.8	všetky ovce, kozy a dobytok
PSA.8.8	aj divú zver,
PSA.8.9	nebeské vtáctvo, morské ryby,
PSA.8.9	všetko to, čo pláva morskými cestami.
PSA.8.10	Hospodin, Pán náš,
PSA.8.10	aké vznešené je tvoje meno na celej zemi!“
PSA.9.1	Zbormajstrovi na nápev Mútlabbén
PSA.9.2	Oslavovať budem Hospodina celým srdcom.
PSA.9.2	Chcem vyrozprávať všetky tvoje obdivuhodné skutky.
PSA.9.3	Budem sa radovať a jasať v tebe,
PSA.9.3	ospevovať budem tvoje meno, Najvyšší.
PSA.9.4	Moji nepriatelia ustúpia,
PSA.9.4	potknú sa a zhynú pred tebou,
PSA.9.5	lebo si obhájil moje právo a rozriešil môj spor.
PSA.9.5	Zasadol si na trón, Sudca spravodlivý.
PSA.9.6	Pokarhal si pohanov a zahubil bezbožníka,
PSA.9.6	ich meno si vytrel na večné veky.
PSA.9.7	Po nepriateľoch zostali navždy len trosky,
PSA.9.7	zbúral si ich mestá, niet po nich ani pamiatky.
PSA.9.8	Hospodin však tróni naveky,
PSA.9.8	súdny stolec má pripravený.
PSA.9.9	On bude spravodlivo súdiť svet,
PSA.9.9	národy rozsúdi podľa práva.
PSA.9.10	Hospodin je útočiskom utláčanému,
PSA.9.10	útočiskom v čase súženia.
PSA.9.11	V teba dúfajú tí, čo poznajú tvoje meno,
PSA.9.11	veď ty, Hospodin, neopúšťaš tých, čo ťa hľadajú.
PSA.9.12	Ospevujte Hospodina, ktorý tróni na Sione,
PSA.9.12	zvestujte národom jeho skutky.
PSA.9.13	Veď ten, ktorý pomstí krv, pamätá na ubiedených,
PSA.9.13	nezabúda na ich kvílenie.
PSA.9.14	Zmiluj sa nado mnou, Hospodin!
PSA.9.14	Pozri, ako ma sužujú tí, čo ma nenávidia!
PSA.9.14	Vytrhni ma z brán smrti,
PSA.9.15	aby som mohol hlásať
PSA.9.15	všetku tvoju velebnosť
PSA.9.15	v bránach dcéry Siona
PSA.9.15	a plesať, že si ma zachránil.
PSA.9.16	Pohania padli do jamy,
PSA.9.16	ktorú vykopali,
PSA.9.16	noha im uviazla
PSA.9.16	v sieti, ktorú nastražili.
PSA.9.17	Hospodin sa dal poznať pri súde, ktorý konal;
PSA.9.17	bezbožník uviazol
PSA.9.17	v diele svojich rúk. — Higgajón
PSA.9.18	Do podsvetia sa prepadnú bezbožníci,
PSA.9.18	všetci pohania, ktorí zabúdajú na Boha.
PSA.9.19	Chudobný však nezostane natrvalo zabudnutý,
PSA.9.19	ani nádej utrápených nikdy nezhynie.
PSA.9.20	Povstaň, Hospodin, nech sa človek nevystatuje,
PSA.9.20	nech sú pohania súdení pred tvojou tvárou.
PSA.9.21	Zastraš ich, Hospodin,
PSA.9.21	nech spoznajú pohania, že sú len ľuďmi. 
PSA.10.1	Hospodin, prečo si tak ďaleko
PSA.10.1	a prečo sa skrývaš v čase súženia?
PSA.10.2	Spupnosť bezbožníka spaľuje chudobného.
PSA.10.2	Nech sa chytí do nástrah, ktoré pripravil.
PSA.10.3	Bezbožník sa vystatuje svojimi záľubami,
PSA.10.3	chváli lakomca a pohŕda Hospodinom.
PSA.10.4	Bezbožník hovorí povýšene:
PSA.10.4	„Boh sa nestará, Boha niet.“
PSA.10.4	Také je celé jeho zmýšľanie.
PSA.10.5	Úspešné sú jeho cesty v každom čase.
PSA.10.5	Tvoje súdy sú pre neho privysoko.
PSA.10.5	Soptí proti všetkým svojim protivníkom.
PSA.10.6	Myslí si: „Nepohnem sa.
PSA.10.6	Z pokolenia na pokolenie nič zlé ma nestihne.“
PSA.10.7	Ústa má plné kliatby, klamu a násilia,
PSA.10.7	na jazyku trápenie a neprávosť.
PSA.10.8	Sedáva na postriežke za ohradou,
PSA.10.8	v úkrytoch vraždí nevinného,
PSA.10.8	očami sliedi po bezbranných.
PSA.10.9	V húštine striehne ako v úkryte lev.
PSA.10.9	Striehne, aby sa zmocnil biedneho.
PSA.10.9	Zmocní sa biedneho, vtiahne ho do siete.
PSA.10.10	Plazí sa a krčí,
PSA.10.10	nešťastníci padajú do jeho pazúrov.
PSA.10.11	Myslí si: „Boh zabudol,
PSA.10.11	skryl si tvár, nikdy to neuvidí.“
PSA.10.12	Hospodin, Bože, povstaň, zdvihni svoju ruku!
PSA.10.12	Nezabúdaj na ubiedených!
PSA.10.13	Prečo smie bezbožník znevažovať Boha
PSA.10.13	a myslieť si: „Ty to nevyskúmaš?“
PSA.10.14	Ty však vidíš trápenie a žiaľ,
PSA.10.14	hľadíš a berieš to do svojich rúk.
PSA.10.14	Bezbranný sa spolieha na teba,
PSA.10.14	ty pomáhaš sirote.
PSA.10.15	Zlom rameno bezbožného a zlého človeka.
PSA.10.15	Jeho bezbožnosť vypátraš, nič ti neunikne.
PSA.10.16	Hospodin je kráľom na večné veky,
PSA.10.16	pohania zmiznú z jeho krajiny.
PSA.10.17	Vypočúvaš túžbu pokorných, Hospodin,
PSA.10.17	posilňuješ ich srdce, nakláňaš k nim ucho.
PSA.10.18	Brániš právo siroty i zdeptaného.
PSA.10.18	Pozemský človek už nebude naháňať strach.
PSA.11.1	Zbormajstrovi. Dávidov.
PSA.11.1	V Hospodinovi nachádzam útočisko.
PSA.11.1	Ako mi môžete povedať:
PSA.11.1	„Uleť si, vtáča, na svoj vrch!?
PSA.11.2	Pozri, bezbožníci už luk napínajú,
PSA.11.2	šíp si kladú na tetivu,
PSA.11.2	aby za tmy strieľali na úprimných.
PSA.11.3	Keď sa základy rozvrátia,
PSA.11.3	čo si počne spravodlivý?“
PSA.11.4	Hospodin je vo svojom svätom chráme,
PSA.11.4	Hospodinov trón je na nebesiach,
PSA.11.4	jeho oči hľadia,
PSA.11.4	jeho pohľad skúma ľudí.
PSA.11.5	Hospodin skúma spravodlivého i bezbožného.
PSA.11.5	Z duše nenávidí toho, kto má záľubu v násilí.
PSA.11.6	Dážď žeravého uhlia a síry spustí na bezbožníkov,
PSA.11.6	horúci vietor bude ich údelom.
PSA.11.7	Hospodin je predsa spravodlivý, miluje spravodlivé skutky.
PSA.11.7	Úprimní uvidia jeho tvár.
PSA.12.1	Zbormajstrovi na osemstrunovom nástroji. Dávidov žalm.
PSA.12.2	Pomôž, Hospodin, lebo zbožného už niet
PSA.12.2	a spomedzi ľudí miznú verní.
PSA.12.3	Klamú sa navzájom
PSA.12.3	úlisnými perami a neúprimným srdcom.
PSA.12.4	Nech Hospodin zničí všetky úlisné pery
PSA.12.4	i chvastavý jazyk tých,
PSA.12.5	čo hovoria: „V našom jazyku je sila,
PSA.12.5	máme predsa ústa. Kto je naším pánom?“
PSA.12.6	„Pre útlak biednych, pre vzdychy úbohých
PSA.12.6	povstanem teraz,“ hovorí Hospodin,
PSA.12.6	„zachránim tých, ktorými pohŕdajú.“
PSA.12.7	Hospodinove slová sú rýdze
PSA.12.7	ako striebro tavené v hlinenej forme,
PSA.12.7	sedemkrát prečistené.
PSA.12.8	Hospodin, ty ich ochrániš,
PSA.12.8	aj nás navždy zachrániš pred týmto pokolením;
PSA.12.9	hoci vôkol nás chodia bezbožníci
PSA.12.9	a medzi ľuďmi sa vzmáha podlosť.
PSA.13.1	Zbormajstrovi. Dávidov žalm.
PSA.13.2	Dokedy ešte, Hospodin, budeš na mňa zabúdať? Navždy?
PSA.13.2	Dokedy budeš predo mnou skrývať svoju tvár?
PSA.13.3	Dokedy mám v duši nosiť starosť
PSA.13.3	a v srdci dennodenne žiaľ?
PSA.13.3	Dokedy sa bude nepriateľ vypínať nado mnou?
PSA.13.4	Hospodin, môj Bože, pohliadni a odpovedz mi!
PSA.13.4	Rozjasni mi oči, aby som neusnul spánkom smrti,
PSA.13.5	aby môj nepriateľ nepovedal: Premohol som ho!
PSA.13.5	Moji protivníci budú jasať, ak sa sklátim.
PSA.13.6	Ja však dúfam v tvoju milosť,
PSA.13.6	moje srdce plesá nad tvojou spásou.
PSA.13.6	Budem ospevovať Hospodina, lebo mi urobil dobre.
PSA.14.1	Zbormajstrovi. Dávidov žalm.
PSA.14.1	Blázon si v srdci hovorí: „Boha niet!“
PSA.14.1	Konajú skazonosne a ohavne,
PSA.14.1	niet nikoho, kto by konal dobro.
PSA.14.2	Hospodin hľadí z neba na ľudí,
PSA.14.2	díva sa, či je aspoň niekto rozumný,
PSA.14.2	kto hľadá Boha.
PSA.14.3	Všetci poblúdili, všetci sa zvrhli,
PSA.14.3	niet nikoho, kto by konal dobro,
PSA.14.3	niet ani jediného.
PSA.14.4	Nevedia azda všetci páchatelia neprávosti,
PSA.14.4	čo zožierajú môj ľud, akoby jedli chlieb,
PSA.14.4	a Hospodina nevzývajú,
PSA.14.5	že raz sa budú strachom chvieť?
PSA.14.5	Boh je totiž s pokolením spravodlivého.
PSA.14.6	Zámery biedneho tupíte,
PSA.14.6	ale jeho útočiskom je Hospodin.
PSA.14.7	Kiežby zo Siona prišla spása Izraela!
PSA.14.7	Keď Hospodin zmení údel svojho ľudu,
PSA.14.7	Jákob zajasá, Izrael sa poteší.
PSA.15.1	Dávidov žalm.
PSA.15.1	Hospodin, kto smie byť hosťom v tvojom stane?
PSA.15.1	Kto môže bývať na tvojom svätom vrchu?
PSA.15.2	Ten, kto žije bezúhonne,
PSA.15.2	kto koná spravodlivo,
PSA.15.2	kto zo srdca pravdu hovorí,
PSA.15.3	kto neškodí jazykom,
PSA.15.3	kto neubližuje druhému,
PSA.15.3	kto netupí blížneho,
PSA.15.4	kto pohŕda podliakom,
PSA.15.4	kto ctí si tých, čo sa boja Hospodina,
PSA.15.4	kto prísahu nezmení, hoci by utrpel škodu,
PSA.15.5	kto peniaze nepožičiava na úrok
PSA.15.5	a proti nevinnému sa nedá podplatiť.
PSA.15.5	Ten, kto takto koná, nikdy sa neskláti.
PSA.16.1	Pamätný Dávidov zápis
PSA.16.1	Ochraňuj ma, Bože, k tebe sa utiekam!
PSA.16.2	Hovorím Hospodinovi: „Ty si môj Pán!
PSA.16.2	Bez teba niet šťastia pre mňa.“
PSA.16.3	Vo svätých, slávnych tejto krajiny,
PSA.16.3	nachádzam všetku svoju záľubu.
PSA.16.4	Množia sa útrapy tých, čo bežia k iným bohom;
PSA.16.4	neprinesiem im krvavú obetu,
PSA.16.4	ich mená ani na pery nevezmem.
PSA.16.5	Hospodin, moje dedičstvo a kalich,
PSA.16.5	ty si záruka môjho údelu.
PSA.16.6	Na utešených miestach pripadla mi výmera,
PSA.16.6	veľmi sa mi páči moje dedičstvo.
PSA.16.7	Velebím Hospodina, ktorý mi radí,
PSA.16.7	aj v noci mi to pripomínajú obličky.
PSA.16.8	Stále si predstavujem Hospodina,
PSA.16.8	keď mi je po pravici, neklátim sa.
PSA.16.9	Preto sa srdce teší a duša mi plesá,
PSA.16.9	ba aj telo bude v bezpečí,
PSA.16.10	lebo ma nenecháš v podsvetí
PSA.16.10	a svojmu zbožnému nedáš uzrieť porušenie
PSA.16.11	Dávaš mi poznať cestu života,
PSA.16.11	plnosť radosti v tvojej prítomnosti.
PSA.16.11	Po tvojej pravici je večná blaženosť.
PSA.17.1	Dávidova modlitba.
PSA.17.1	Vypočuj, Hospodin, spravodlivú žiadosť,
PSA.17.1	venuj pozornosť môjmu volaniu!
PSA.17.1	Nakloň sluch k mojej modlitbe
PSA.17.1	plynúcej z perí, čo neklamú.
PSA.17.2	Ty sám rozhodni o mne,
PSA.17.2	tvoje oči vidia, čo je správne.
PSA.17.3	Skúmaš mi srdce, pozoruješ ma v noci,
PSA.17.3	skúšaš ma a nijakú neprávosť si nenašiel,
PSA.17.3	ani úmysel, ktorý by prešiel cez pery.
PSA.17.4	Podľa slova tvojich úst o ľudských činoch
PSA.17.4	vyhýbal som sa chodníkom násilníka.
PSA.17.5	Kráčal som v tvojich šľapajach,
PSA.17.5	nohy sa mi nepošmykli.
PSA.17.6	K tebe volám, Bože, lebo mi odpovieš,
PSA.17.6	nakloň mi svoje ucho, počuj, čo hovorím.
PSA.17.7	Ukáž divy svojho milosrdenstva,
PSA.17.7	ty, ktorý svojou pravicou zachraňuješ tých,
PSA.17.7	čo sa k tebe utiekajú pred nepriateľmi.
PSA.17.8	Chráň ma ako zrenicu oka!
PSA.17.8	Skry ma v tôni svojich krídel
PSA.17.9	pred bezbožníkmi, ktorí chcú na mne spáchať násilie,
PSA.17.9	pred úhlavnými nepriateľmi, čo ma zúrivo obkľučujú.
PSA.17.10	Srdce im obrástlo tukom,
PSA.17.10	ich ústa hovoria povýšene.
PSA.17.11	Sledujú ma, už ma obkľučujú,
PSA.17.11	upierajú na mňa oči, aby ma zrazili k zemi,
PSA.17.12	ako lev, keď chce roztrhať korisť,
PSA.17.12	ako levíča, ktoré striehne v úkryte.
PSA.17.13	Povstaň, Hospodin, predíď ho a zraz!
PSA.17.13	Svojím mečom ma zachráň pred bezbožníkom
PSA.17.14	a svojou rukou, Hospodin, z moci ľudí,
PSA.17.14	ktorých údelom je len tento život.
PSA.17.14	Naplň im brucho zo svojich zásob
PSA.17.14	a nasýť ich synov;
PSA.17.14	prebytok nechajú svojim deťom.
PSA.17.15	Ja však v spravodlivosti
PSA.17.15	keď sa prebudím, nasýtim sa tvojou podobou.
PSA.18.1	Zbormajstrovi. Od Hospodinovho služobníka Dávida, ktorý spieval túto pieseň Hospodinovi, keď ho vyslobodil z moci všetkých jeho nepriateľov i zo Šaulovej ruky.
PSA.18.2	Hovoril:
PSA.18.2	„Vrúcne ťa milujem, Hospodin, moja sila!
PSA.18.3	Hospodin je moja skala, moja pevnosť a môj vysloboditeľ;
PSA.18.3	môj Boh je moje bralo, k nemu sa utiekam;
PSA.18.3	môj štít, roh mojej spásy a môj hrad.
PSA.18.4	Volám k Hospodinovi, ktorý je hoden chvály,
PSA.18.4	budem zachránený pred svojimi nepriateľmi.
PSA.18.5	Zovreli ma putá smrti,
PSA.18.5	prívaly záhuby ma vyľakali.
PSA.18.6	Stiesnili ma putá podsvetia,
PSA.18.6	nástrahy smrti šli mi v ústrety.
PSA.18.7	V úzkosti volám k Hospodinovi,
PSA.18.7	kričím o pomoc k svojmu Bohu.
PSA.18.7	Vo svojom chráme vypočuje môj hlas,
PSA.18.7	moje výkriky preniknú k jeho sluchu.
PSA.18.8	Zem sa pohla a zatriasla,
PSA.18.8	zachveli sa základy vrchov,
PSA.18.8	pohli sa, lebo vzplanul hnevom.
PSA.18.9	Dym sa mu valil z nozdier,
PSA.18.9	oheň z jeho úst pohlcoval,
PSA.18.9	žeravé uhlíky blčali z neho.
PSA.18.10	Naklonil nebesia a zostúpil
PSA.18.10	a mrákavu mal pod nohami.
PSA.18.11	Niesol sa na cherubovi a letel,
PSA.18.11	vznášal sa na krídlach vetra.
PSA.18.12	Zo tmy si spravil skrýšu,
PSA.18.12	z temných vôd a hustých oblakov stan.
PSA.18.13	Pred jeho jasom hnali sa mračná,
PSA.18.13	krupobitie i uhlie žeravé.
PSA.18.14	Hospodin zahrmel na nebesiach,
PSA.18.14	Najvyšší vydal hlas, krupobitie i uhlie žeravé.
PSA.18.15	Vystrelil svoje šípy a rozohnal ich,
PSA.18.15	zmiatol ich množstvom bleskov.
PSA.18.16	Objavili sa riečiská
PSA.18.16	a obnažili sa základy sveta,
PSA.18.16	lebo si pohrozil, Hospodin,
PSA.18.16	a zadul si rozhnevaným dychom.
PSA.18.17	Z výsosti vystrel ruku, uchopil ma
PSA.18.17	a vytiahol z veľkej vody.
PSA.18.18	Zachránil ma pred mocným nepriateľom,
PSA.18.18	pred tými, čo ma nenávidia, hoci boli silnejší než ja.
PSA.18.19	Vystúpili proti mne v deň môjho nešťastia,
PSA.18.19	no Hospodin mi bol oporou.
PSA.18.20	Poskytol mi priestor,
PSA.18.20	vytrhol ma, lebo si ma obľúbil.
PSA.18.21	Hospodin ma odmenil podľa mojej spravodlivosti,
PSA.18.21	odplatil mi podľa čistoty mojich rúk,
PSA.18.22	lebo som sa pridŕžal Hospodinových ciest,
PSA.18.22	svojvoľne som sa neodvracal od svojho Boha.
PSA.18.23	Veď všetky jeho práva som mal na zreteli,
PSA.18.23	od jeho ustanovení nedal som sa odvrátiť.
PSA.18.24	Bezúhonne som sa ho pridŕžal
PSA.18.24	a chránil sa previnenia.
PSA.18.25	Hospodin mi odplatil podľa mojej spravodlivosti,
PSA.18.25	podľa čistoty mojich rúk pred jeho očami.
PSA.18.26	Voči vernému si verný,
PSA.18.26	voči šľachetnému šľachetný,
PSA.18.27	voči úprimnému úprimný,
PSA.18.27	ale zvráteného prenecháš jeho zvrátenosti.
PSA.18.28	Ty predsa zachraňuješ utláčaný ľud,
PSA.18.28	no oči povýšencov nútiš sklopiť.
PSA.18.29	Hospodin, ty zapaľuješ moju sviecu.
PSA.18.29	Môj Boh mi presvecuje temnotu.
PSA.18.30	S tebou iste prerazím nepriateľské šíky,
PSA.18.30	so svojím Bohom preskočím aj múr.
PSA.18.31	Božia cesta je dokonalá,
PSA.18.31	Hospodinova reč je osvedčená.
PSA.18.31	On je štítom každému, kto sa k nemu utieka.
PSA.18.32	Veď kto je Boh okrem Hospodina?
PSA.18.32	Kto je Skala, ak nie náš Boh?
PSA.18.33	Boh, ktorý ma opásal silou
PSA.18.33	a vedie ma cestou dokonalosti,
PSA.18.34	dal mi nohy jeleňa
PSA.18.34	a postavil ma na výšiny.
PSA.18.35	Moje ruky vycvičil na boj,
PSA.18.35	moje ramená sú ako napnutý bronzový luk.
PSA.18.36	Dal si mi štít svojej spásy,
PSA.18.36	tvoja pravica bola mi oporou
PSA.18.36	a tvoja blahosklonnosť ma zveľadila.
PSA.18.37	Mojim krokom si cestu uvoľnil,
PSA.18.37	nevytkli sa mi členky.
PSA.18.38	Budem prenasledovať svojich nepriateľov, dostihnem ich
PSA.18.38	a nevrátim sa, kým ich celkom nezničím.
PSA.18.39	Zdrvím ich, už nevstanú.
PSA.18.39	Padnú mi pod nohy.
PSA.18.40	Opásal si ma bojovou silou,
PSA.18.40	mojich odporcov si zohol podo mňa.
PSA.18.41	Daroval si mi šije nepriateľov,
PSA.18.41	umlčím tých, čo ma nenávidia.
PSA.18.42	Budú kričať o pomoc, ale nik ich nezachráni,
PSA.18.42	budú volať na Hospodina, no neodpovie.
PSA.18.43	Ako vietor rozvieva prach, tak ich rozptýlim,
PSA.18.43	pošliapem ich ako blato na ulici.
PSA.18.44	Vyslobodíš ma zo vzbury ľudu,
PSA.18.44	ustanovíš ma za hlavu národov.
PSA.18.44	Bude mi slúžiť ľud, ktorý som nepoznal.
PSA.18.45	Poslúchnu ma na slovo,
PSA.18.45	cudzinci sa mi budú zaliečať.
PSA.18.46	Cudzinci ochabnú
PSA.18.46	a vytratia sa zo svojich bášt.
PSA.18.47	Nech žije Hospodin! Nech je požehnaná moja Skala!
PSA.18.47	Nech je vyvýšený Boh, moja spása!
PSA.18.48	Bože, dožičil si mi pomstu,
PSA.18.48	podmanil si mi národy.
PSA.18.49	Môj Vysloboditeľ z rúk nepriateľov,
PSA.18.49	dvíhaš ma nad mojich odporcov,
PSA.18.49	vytrhávaš ma z moci násilníka.
PSA.18.50	Hospodin, preto ťa budem chváliť medzi národmi
PSA.18.50	a ospevovať tvoje meno žalmami.
PSA.18.51	Svojho kráľa veľkolepo zachraňuješ,
PSA.18.51	prejavuješ priazeň svojmu pomazanému,
PSA.18.51	Dávidovi a jeho potomstvu naveky.“
PSA.19.1	Zbormajstrovi. Dávidov žalm.
PSA.19.2	Nebesia rozprávajú o Božej sláve,
PSA.19.2	obloha hlása dielo jeho rúk.
PSA.19.3	Deň dňu odovzdáva správu,
PSA.19.3	noc noci zvestuje poznanie
PSA.19.4	bez reči, bez slov,
PSA.19.4	nepočuť ich hlas.
PSA.19.5	Ich posolstvo znie po celej zemi
PSA.19.5	a ich oznamy doletia až po končiny sveta.
PSA.19.5	Postavil na nich slnku stan.
PSA.19.6	Ono vychádza ako ženích zo svojho príbytku,
PSA.19.6	teší sa ako hrdina, čo beží do cieľa.
PSA.19.7	Na jednom kraji nebies vychádza,
PSA.19.7	na druhom zapadá;
PSA.19.7	nič sa neskryje pred jeho páľavou.
PSA.19.8	Hospodinov zákon je dokonalý,
PSA.19.8	občerstvuje dušu.
PSA.19.8	Hospodinovo rozhodnutie je spoľahlivé,
PSA.19.8	neskúseného robí múdrym.
PSA.19.9	Hospodinove príkazy sú správne,
PSA.19.9	srdce napĺňajú radosťou.
PSA.19.9	Hospodinov príkaz je jasný,
PSA.19.9	očiam dáva svetlo.
PSA.19.10	Bázeň pred Hospodinom je čistá,
PSA.19.10	zostáva naveky;
PSA.19.10	Hospodinove výroky sú pravdivé,
PSA.19.10	všetky sú spravodlivé.
PSA.19.11	Vzácnejšie sú ako zlato,
PSA.19.11	ako množstvo rýdzeho zlata;
PSA.19.11	sladšie sú ako med,
PSA.19.11	ako med z plástov.
PSA.19.12	Napomínajú aj tvojho služobníka;
PSA.19.12	kto ich zachováva, má hojnú odmenu.
PSA.19.13	Kto si uvedomuje svoje poblúdenia?
PSA.19.13	Zbav ma aj skrytých vín.
PSA.19.14	Ochráň svojho sluhu aj pred spupnými,
PSA.19.14	aby ma neovládli.
PSA.19.14	Potom budem bez úhony,
PSA.19.14	zbavený veľkého hriechu.
PSA.19.15	Nech ti je príjemná reč mojich úst
PSA.19.15	a úvahy môjho srdca pred tebou,
PSA.19.15	Hospodin, moja Skala a môj Vykupiteľ!
PSA.20.1	Zbormajstrovi. Dávidov žalm.
PSA.20.2	Nech ťa v deň súženia vypočuje Hospodin,
PSA.20.2	nech ťa ochraňuje meno Jákobovho Boha!
PSA.20.3	Nech ti pošle pomoc zo svätyne,
PSA.20.3	nech ťa podoprie zo Siona!
PSA.20.4	Nech sa rozpamätá na všetky tvoje obetné dary,
PSA.20.4	nech so záľubou prijme tvoju spaľovanú obetu! 
PSA.20.5	Nech ti dá, čo si tvoje srdce žiada,
PSA.20.5	nech splní každý tvoj zámer!
PSA.20.6	Nech zaplesáme nad tvojím víťazstvom
PSA.20.6	a v mene svojho Boha vztýčime zástavu!
PSA.20.6	Nech Hospodin splní všetky tvoje prosby!
PSA.20.7	Teraz viem,
PSA.20.7	že Hospodin dá zvíťaziť svojmu pomazanému,
PSA.20.7	odpovie mu zo svojho svätého neba
PSA.20.7	mocnými činmi svojej víťaznej pravice.
PSA.20.8	Títo sa spoliehajú na vozy, tamtí na kone,
PSA.20.8	my si však pripomíname meno Hospodina, nášho Boha.
PSA.20.9	Oni klesnú a padnú,
PSA.20.9	no my povstaneme a zostaneme vzpriamení.
PSA.20.10	Hospodin, pomôž kráľovi,
PSA.20.10	vypočuj nás, keď budeme volať k tebe!
PSA.21.1	Zbormajstrovi. Dávidov žalm.
PSA.21.2	Hospodin, kráľ sa teší z tvojej sily.
PSA.21.2	Ako len jasá nad tvojou záchranou!
PSA.21.3	Splnil si mu túžbu srdca,
PSA.21.3	neodoprel si mu žiadosť pier.
PSA.21.4	Vyšiel si mu v ústrety so štedrým požehnaním,
PSA.21.4	na hlavu si mu položil korunu z rýdzeho zlata.
PSA.21.5	Prosil ťa o život, dal si mu ho
PSA.21.5	na dlhý čas, naveky, navždy.
PSA.21.6	Preslávil si ho svojím víťazstvom,
PSA.21.6	zaodel si ho dôstojnosťou a velebou.
PSA.21.7	Urobil si ho stálym zdrojom požehnania,
PSA.21.7	blažíš ho radosťou z tvojej prítomnosti.
PSA.21.8	Kráľ dôveruje Hospodinovi,
PSA.21.8	z milosti Najvyššieho nezakolíše.
PSA.21.9	Tvoja ruka nájde všetkých tvojich nepriateľov,
PSA.21.9	tvoja pravica dostihne tých, čo ťa nenávidia.
PSA.21.10	Spáliš ich ako ohnivá pec,
PSA.21.10	len čo sa zjavíš, Hospodin.
PSA.21.10	Vo svojom hneve ich pohltíš,
PSA.21.10	oheň ich strávi.
PSA.21.11	Vykoreníš ich rod zo zeme
PSA.21.11	a ich potomstvo spomedzi ľudí,
PSA.21.12	lebo osnovali zlo proti tebe,
PSA.21.12	vymýšľali nástrahy, ale nič nezmohli.
PSA.21.13	Donútiš ich na útek,
PSA.21.13	keď svoj luk napneš proti nim.
PSA.21.14	Vyvýš sa, Hospodin, vo svojej sile!
PSA.21.14	Tvoju hrdinskú moc chceme ospevovať a oslavovať.
PSA.22.1	Zbormajstrovi na nápev: „Jelenica rannej zory.“ Dávidov žalm.
PSA.22.2	Bože môj, Bože môj! Prečo si ma opustil?
PSA.22.2	Ďaleko si od mojej spásy, ďaleko od môjho kriku.
PSA.22.3	Bože môj, volám vo dne — neodpovedáš.
PSA.22.3	Volám v noci — neviem sa utíšiť.
PSA.22.4	Ty, Svätý, tróniš
PSA.22.4	nad chválami Izraela.
PSA.22.5	Naši otcovia dúfali v teba,
PSA.22.5	dúfali, a ty si ich vyslobodzoval.
PSA.22.6	Volali k tebe, a boli zachránení.
PSA.22.6	Dúfali v teba, a neboli zahanbení.
PSA.22.7	Som ako červ, nie ako človek;
PSA.22.7	ľuďom som na posmech, ba aj vlastní ma zavrhli.
PSA.22.8	Všetci, čo ma vidia, posmievajú sa mi,
PSA.22.8	uškŕňajú sa, pokyvujú hlavou:
PSA.22.9	„Spoľahol sa na Hospodina,
PSA.22.9	mal by ho zachrániť.
PSA.22.9	Nech ho vytrhne, veď má v ňom záľubu.“
PSA.22.10	Veď ty si ma vytiahol z lona matky,
PSA.22.10	na jej prsiach dával si mi nádej.
PSA.22.11	Od svojho zrodu odkázaný som na teba,
PSA.22.11	ty si môj Boh už od lona matky.
PSA.22.12	Nebuď ďaleko odo mňa,
PSA.22.12	blíži sa súženie
PSA.22.12	a niet toho, kto by pomohol.
PSA.22.13	Obkľúčilo ma mnoho býčkov,
PSA.22.13	bášanské býky ma obstúpili.
PSA.22.14	Roztvorili tlamu proti mne
PSA.22.14	ako dravý a revúci lev.
PSA.22.15	Som ako rozliata voda,
PSA.22.15	uvoľnili sa mi všetky kosti.
PSA.22.15	Moje srdce je ako vosk,
PSA.22.15	roztopilo sa vo mne.
PSA.22.16	Hrdlo mi vyschlo ako črepiny,
PSA.22.16	jazyk sa mi prilepil na podnebie,
PSA.22.16	vrhol si ma do prachu smrti.
PSA.22.17	Psy ma obkľúčili,
PSA.22.17	zovrela ma tlupa zlosynov,
PSA.22.17	prebodli mi ruky a nohy.
PSA.22.18	Môžem si spočítať všetky kosti.
PSA.22.18	Oni sa prizerajú, oči si pasú na mne.
PSA.22.19	Delia si moje rúcho,
PSA.22.19	o môj odev losujú.
PSA.22.20	Ty sa však nevzďaľuj, Hospodin,
PSA.22.20	Sila moja, ponáhľaj sa mi na pomoc!
PSA.22.21	Zachráň mi pred mečom život,
PSA.22.21	to jediné, čo mám, z moci psov.
PSA.22.22	Vytrhni ma z tlamy levovej,
PSA.22.22	spred rohov byvolov! —
PSA.22.22	A ty si ma vypočul.
PSA.22.23	Svojim bratom chcem ohlasovať tvoje meno,
PSA.22.23	v zhromaždení ťa chcem chváliť.
PSA.22.24	Vy, čo sa bojíte Hospodina, chváľte ho!
PSA.22.24	Celé Jákobovo potomstvo, oslavujte ho!
PSA.22.24	Celé Izraelovo potomstvo, majte pred ním bázeň!
PSA.22.25	Veď on neopovrhol biednym úbožiakom
PSA.22.25	ani sa ho neštítil.
PSA.22.25	Neodvrátil od neho svoju tvár;
PSA.22.25	vypočul ho, keď volal o pomoc.
PSA.22.26	Od teba pochádza môj chválospev vo veľkom zhromaždení.
PSA.22.26	Pred bohabojnými splním svoje sľuby.
PSA.22.27	Pokorní sa dosýta najedia.
PSA.22.27	Tí, čo hľadajú Hospodina, budú ho chváliť.
PSA.22.27	„Nech navždy žijú vaše srdcia!“
PSA.22.28	Všetky končiny zeme sa rozpomenú
PSA.22.28	a vrátia sa k Hospodinovi.
PSA.22.28	Všetky kmene národov
PSA.22.28	budú sa ti klaňať.
PSA.22.29	Hospodinovi patrí vláda,
PSA.22.29	on panuje nad národmi.
PSA.22.30	Pred ním sa sklonia všetci mocní zeme,
PSA.22.30	pred ním padnú všetci, čo zostupujú do prachu zeme,
PSA.22.30	tí, čo si nemôžu zachovať život.
PSA.22.31	Potomstvo mu bude slúžiť.
PSA.22.31	O Pánovi bude rozprávať budúcim pokoleniam.
PSA.22.32	Bude prichádzať a zvestovať jeho spravodlivosť
PSA.22.32	budúcemu ľudu: „On to urobil.“
PSA.23.1	Dávidov žalm.
PSA.23.1	Hospodin je môj pastier, nič mi nechýba.
PSA.23.2	Vodí ma na zelené pastviny,
PSA.23.2	privádza ma k tichým vodám.
PSA.23.3	Obnovuje mi život,
PSA.23.3	vodí ma správnymi cestami
PSA.23.3	pre svoje meno.
PSA.23.4	Hoc by som šiel temným údolím,
PSA.23.4	nebudem sa báť zlého.
PSA.23.4	Veď ty si so mnou,
PSA.23.4	tvoj prút a tvoja palica sú mi útechou.
PSA.23.5	Prestieraš mi stôl
PSA.23.5	pred mojimi protivníkmi,
PSA.23.5	hlavu mi natieraš olejom,
PSA.23.5	môj kalich preteká.
PSA.23.6	Áno, dobrota a milosť budú ma sprevádzať
PSA.23.6	po všetky dni môjho života.
PSA.23.6	Vracať sa budem
PSA.23.6	pokiaľ budem žiť.
PSA.24.1	Dávidov žalm
PSA.24.1	Hospodinovi patrí zem i to, čo ju napĺňa,
PSA.24.1	svet i tí, čo ho obývajú.
PSA.24.2	Veď on ho založil na moriach
PSA.24.2	a upevnil na vodných prúdoch.
PSA.24.3	Kto smie vystúpiť na vrch Hospodina?
PSA.24.3	Kto sa smie postaviť na jeho svätom mieste?
PSA.24.4	Ten, kto má ruky nevinné a srdce čisté;
PSA.24.4	ten, kto sa neobracia k márnosti,
PSA.24.4	ani falošne neprisahá.
PSA.24.5	Ten si odnesie požehnanie od Hospodina
PSA.24.5	a ospravedlnenie od Boha svojej spásy.
PSA.24.6	To je pokolenie tých, čo sa na neho vypytujú,
PSA.24.6	čo vyhľadávajú, teba, Bože Jákobov.
PSA.24.7	Brány, zdvihnite hlavice!
PSA.24.7	Prastaré vchody, zdvihnite sa,
PSA.24.7	aby mohol vojsť Kráľ slávy!
PSA.24.8	Kto je ten Kráľ slávy?
PSA.24.8	Hospodin, silný a mocný,
PSA.24.8	Hospodin, vojnový hrdina.
PSA.24.9	Brány, zdvihnite hlavice!
PSA.24.9	Prastaré vchody, zdvihnite sa,
PSA.24.9	aby mohol vojsť Kráľ slávy!
PSA.24.10	Ktože je ten Kráľ slávy?
PSA.24.10	Hospodin zástupov.
PSA.24.10	On je ten Kráľ slávy!
PSA.25.1	Dávidov.
PSA.25.1	Na teba čakám, Hospodin,
PSA.25.1	k tebe pozdvihujem dušu, môj Bože.
PSA.25.2	V teba som dúfal, nech nie som zahanbený,
PSA.25.2	nech moji nepriatelia nejasajú nado mnou.
PSA.25.3	Nebudú zahanbení ani tí, čo čakajú na teba.
PSA.25.3	Zahanbení budú tí, čo sa pre nič za nič dopúšťajú nevery.
PSA.25.4	Hospodin, daj mi poznať svoje cesty!
PSA.25.4	Nauč ma kráčať po tvojich chodníkoch!
PSA.25.5	Veď ma svojou pravdou a vyučuj ma,
PSA.25.5	lebo ty si Boh mojej spásy,
PSA.25.5	na teba čakám deň čo deň.
PSA.25.6	Pamätaj, Hospodin, na svoje zľutovanie
PSA.25.6	a milosť, ktoré trvajú od vekov.
PSA.25.7	Na hriechy mojej mladosti
PSA.25.7	a na moju odbojnosť nespomínaj!
PSA.25.7	Pamätaj na mňa svojou milosťou,
PSA.25.7	lebo si dobrotivý, Hospodin.
PSA.25.8	Hospodin je dobrý a úprimný,
PSA.25.8	preto učí hriešnikov svojej ceste.
PSA.25.9	Vedie pokorných podľa práva,
PSA.25.9	učí pokorných svojej ceste.
PSA.25.10	Všetky chodníky Hospodina sú milosrdenstvo a vernosť
PSA.25.10	pre tých, čo zachovávajú jeho zmluvu a rozhodnutia.
PSA.25.11	Pre svoje meno, Hospodin,
PSA.25.11	odpusť mi vinu, lebo je veľká.
PSA.25.12	Kto je ten človek, ktorý sa bojí Hospodina?
PSA.25.12	Ukáže mu cestu, ktorú si má vybrať.
PSA.25.13	Pokojne bude spávať
PSA.25.13	a jeho potomstvo zdedí krajinu.
PSA.25.14	Hospodin je priateľ tých, čo sa ho boja,
PSA.25.14	a oboznamuje ich so svojou zmluvou.
PSA.25.15	Stále upieram oči na Hospodina,
PSA.25.15	lebo on mi vyslobodzuje nohy zo siete.
PSA.25.16	Obráť sa ku mne a zmiluj sa nado mnou,
PSA.25.16	lebo som osamelý a biedny.
PSA.25.17	Útrapy môjho srdca sa rozmnožili.
PSA.25.17	Vyveď ma z mojich úzkostí!
PSA.25.18	Pozri sa na moju biedu a trápenie!
PSA.25.18	Sním zo mňa všetky hriechy!
PSA.25.19	Pozri, koľko mám nepriateľov!
PSA.25.19	Ukrutne ma nenávidia.
PSA.25.20	Ochraňuj mi život a vysloboď ma!
PSA.25.20	Nech sa nemusím hanbiť, že sa utiekam k tebe.
PSA.25.21	Bezúhonnosť a statočnosť ma ochraňujú,
PSA.25.21	lebo dúfam v teba.
PSA.25.22	Bože, vykúp Izrael
PSA.25.22	zo všetkých jeho útrap!
PSA.26.1	Dávidov.
PSA.26.1	Súď ma, Hospodin, lebo som žil bezúhonne
PSA.26.1	a dúfal som neochvejne v Hospodina.
PSA.26.2	Skúmaj ma, Hospodin, a skúšaj,
PSA.26.2	ohňom mi prepáľ ľadviny a srdce!
PSA.26.3	Tvoje milosrdenstvo mám stále pred očami,
PSA.26.3	žijem podľa tvojej pravdy.
PSA.26.4	Nevysedával som s ničomníkmi,
PSA.26.4	neschádzal som sa s pokrytcami.
PSA.26.5	Nenávidel som spoločnosť zlosynov,
PSA.26.5	k bezbožníkom si ani nesadnem.
PSA.26.6	Na znak nevinnosti si umývam ruky,
PSA.26.6	smiem chodiť okolo tvojho oltára, Hospodin,
PSA.26.7	aby som ťa mohol chváliť piesňou vďaky
PSA.26.7	a rozprávať o tvojich obdivuhodných skutkoch.
PSA.26.8	Hospodin! Milujem dom, v ktorom prebývaš,
PSA.26.8	a miesto, kde je príbytok tvojej slávy.
PSA.26.9	Nezatrať moju dušu s hriešnikmi,
PSA.26.9	môj život s krvilačnými ľuďmi.
PSA.26.10	Na ich rukách lipne hanebnosť,
PSA.26.10	ich pravica je samý úplatok.
PSA.26.11	Ja však budem žiť bezúhonne.
PSA.26.11	Vykúp ma a zmiluj sa nado mnou!
PSA.26.12	Moja noha stojí na rovine.
PSA.26.12	V zhromaždeniach budem chváliť Hospodina.
PSA.27.1	Dávidov.
PSA.27.1	Hospodin je moje svetlo a moja spása.
PSA.27.1	Koho sa mám báť?
PSA.27.1	Hospodin je útočisko môjho života.
PSA.27.1	Pred kým sa mám triasť?
PSA.27.2	Keď sa ku mne priblížili zlosynovia,
PSA.27.2	aby ma zhltli,
PSA.27.2	vtedy sa moji utláčatelia a nepriatelia
PSA.27.2	potkli a padli.
PSA.27.3	Aj keby sa proti mne postavil vojenský tábor,
PSA.27.3	nezľakne sa moje srdce.
PSA.27.3	Aj keby sa proti mne strhla vojna,
PSA.27.3	stále budem dúfať.
PSA.27.4	Len jedno som žiadal od Hospodina,
PSA.27.4	len o to sa snažím,
PSA.27.4	aby som smel bývať v jeho dome
PSA.27.4	po všetky dni svojho života,
PSA.27.4	aby som mohol rozjímať o dobrote Hospodina
PSA.27.4	a obdivovať jeho chrám.
PSA.27.5	Veď ma schová vo svojom úkryte
PSA.27.5	v deň pohromy.
PSA.27.5	Ukryje ma v skrýši svojho stanu,
PSA.27.5	postaví ma vysoko na skalu.
PSA.27.6	Už teraz pozdvihne moju hlavu
PSA.27.6	nad nepriateľov vôkol mňa.
PSA.27.6	V jeho stane prinesiem
PSA.27.6	obety s plesaním.
PSA.27.6	Spievať a hrať budem Hospodinovi.
PSA.27.7	Počúvaj, Hospodin, môj hlas, keď volám,
PSA.27.7	zmiluj sa nado mnou a vypočuj ma!
PSA.27.8	Moje srdce ti pripomína tvoje slová:
PSA.27.8	„Hľadajte moju tvár!“
PSA.27.8	Hľadám tvoju tvár, Hospodin.
PSA.27.9	Neskrývaj svoju tvár predo mnou!
PSA.27.9	Neodvracaj sa v hneve od svojho služobníka!
PSA.27.9	Ty si mi pomáhal.
PSA.27.9	Nezavrhni a neopusť ma,
PSA.27.9	Bože mojej spásy!
PSA.27.10	Keby ma otec i matka opustili,
PSA.27.10	Hospodin by sa ma ujal.
PSA.27.11	Hospodin, ukáž mi svoju cestu!
PSA.27.11	Navzdory mojim protivníkom
PSA.27.11	veď ma po priamom chodníku.
PSA.27.12	Nevydaj ma napospas utláčateľom,
PSA.27.12	veď sa proti mne postavili falošní svedkovia;
PSA.27.12	srší z nich krutosť.
PSA.27.13	Napriek tomu verím,
PSA.27.13	že uzriem Hospodinovu dobrotu
PSA.27.13	v krajine živých.
PSA.27.14	Očakávaj Hospodina!
PSA.27.14	Buď silný! Nech je pevné tvoje srdce.
PSA.27.14	Očakávaj Hospodina!
PSA.28.1	Dávidov.
PSA.28.1	Hospodin, volám k tebe!
PSA.28.1	Skala moja, nemlč!
PSA.28.1	Ak budeš mlčať, budem sa podobať tým,
PSA.28.1	čo zostupujú do hrobu.
PSA.28.2	Počuj môj úpenlivý hlas,
PSA.28.2	keď volám k tebe o pomoc
PSA.28.2	a spínam ruky k tvojej veľsvätyni.
PSA.28.3	Nezaraď ma medzi bezbožníkov
PSA.28.3	a páchateľov bezprávia.
PSA.28.3	S blížnymi sa vľúdne zhovárajú,
PSA.28.3	ale v srdci majú zlobu.
PSA.28.4	Nalož s nimi podľa ich skutkov,
PSA.28.4	podľa ich zlých činov.
PSA.28.4	Nalož s nimi podľa diela ich rúk,
PSA.28.4	odplať im podľa ich zásluh.
PSA.28.5	Oni predsa nechápu skutky Hospodina
PSA.28.5	ani dielo jeho rúk.
PSA.28.5	Zničí ich a neobnoví.
PSA.28.6	Nech je zvelebený Hospodin,
PSA.28.6	lebo vypočul moje úpenlivé volanie o pomoc.
PSA.28.7	Hospodin je moja sila a môj štít.
PSA.28.7	Moje srdce mu dôveruje.
PSA.28.7	Dostalo sa mi pomoci a srdce mi zaplesalo.
PSA.28.7	Vďačne ho oslavujem piesňou.
PSA.28.8	Hospodin je sila svojho ľudu
PSA.28.8	a útočisko spásy jeho pomazaného.
PSA.28.9	Spas ľud svoj!
PSA.28.9	Požehnaj svoje dedičstvo!
PSA.28.9	Buď mu pastierom naveky!
PSA.29.1	Dávidov žalm.
PSA.29.1	Zvelebujte Hospodina, synovia Boží
PSA.29.1	zvelebujte Hospodinovu slávu a moc!
PSA.29.2	Velebte slávu Hospodinovho mena!
PSA.29.2	Klaňajte sa Hospodinovi v jeho svätej nádhere.
PSA.29.3	Hlas Hospodina znie nad vodami,
PSA.29.3	slávny Boh zahrmel,
PSA.29.3	Hospodin sa ozval nad mohutnými vodami.
PSA.29.4	Hlas Hospodina je mocný.
PSA.29.4	Hlas Hospodina je veľkolepý.
PSA.29.5	Hlas Hospodina láme cédre.
PSA.29.5	Hospodin vyvracia libanonské cédre.
PSA.29.6	Prinúti Libanon, aby skákal ako teľa,
PSA.29.6	a Sirjon
PSA.29.7	Hlas Hospodina kreše ohnivé plamene.
PSA.29.8	Hlas Hospodina otriasa púšťou.
PSA.29.8	Hospodin otriasa púšťou Kadéš.
PSA.29.9	Hlas Hospodina urýchľuje pôrod jeleníc
PSA.29.9	a lesy zbavuje lístia.
PSA.29.9	V jeho chráme všetko volá: Sláva!
PSA.29.10	Hospodin trónil nad potopou,
PSA.29.10	Hospodin tróni ako kráľ naveky.
PSA.29.11	Hospodin dáva silu svojmu ľudu.
PSA.29.11	Hospodin požehnáva svoj ľud pokojom.
PSA.30.1	Žalm. Pieseň pri posviacke chrámu. Dávidov.
PSA.30.2	Hospodin, chválim ťa, lebo si ma zachránil.
PSA.30.2	Nedovolil si, aby moji nepriatelia jasali nado mnou.
PSA.30.3	Hospodin, môj Bože,
PSA.30.3	volal som k tebe o pomoc
PSA.30.3	a uzdravil si ma.
PSA.30.4	Hospodin, vyviedol si ma z podsvetia.
PSA.30.4	Zachoval si ma pri živote,
PSA.30.4	aby som nezostúpil do hrobu.
PSA.30.5	Oslavujte Hospodina hudbou, vy, jeho zbožní,
PSA.30.5	chváľte jeho svätú pamiatku!
PSA.30.6	Jeho hnev trvá chvíľku, jeho milosť však po celý život.
PSA.30.6	Plač môže trvať do noci,
PSA.30.6	s ránom však prichádza plesanie.
PSA.30.7	Keď som bol v bezpečí, povedal som si:
PSA.30.7	„Nikdy sa nezachvejem.“
PSA.30.8	Hospodin, tvoja priazeň ma pozdvihla na pevný vrch.
PSA.30.8	Zmocnil sa ma strach, keď si skryl svoju tvár.
PSA.30.9	Hospodin, volám k tebe.
PSA.30.9	Úpenlivo prosím svojho Pána o milosť:
PSA.30.10	„Čo by si mal z môjho života
PSA.30.10	Chválil by ťa prach? Oznámil by tvoju vernosť?
PSA.30.11	Počúvaj, Hospodin! Zmiluj sa nado mnou!
PSA.30.11	Hospodin, pomôž mi!“
PSA.30.12	Môj nárek si zmenil na tanec.
PSA.30.12	Vyzliekol si mi smútočný šat a odel si ma radosťou,
PSA.30.13	aby nikdy neutíchla oslavná pieseň pre teba.
PSA.30.13	Hospodin, môj Bože, navždy ťa chcem velebiť.
PSA.31.1	Zbormajstrovi. Dávidov žalm.
PSA.31.2	Hospodin, k tebe som sa utiekal,
PSA.31.2	nech nie som nikdy zahanbený.
PSA.31.2	Zachráň ma svojou spravodlivosťou!
PSA.31.3	Nakloň ku mne svoje ucho!
PSA.31.3	Čím skôr ma zachráň!
PSA.31.3	Buď mi opevnenou skalou,
PSA.31.3	pevnosťou mojej spásy.
PSA.31.4	Veď ty si moja skala, moja pevnosť,
PSA.31.4	pre svoje meno ma veď a sprevádzaj.
PSA.31.5	Vysloboď ma zo siete, ktorú mi nastavili.
PSA.31.5	Ty si predsa moja pevnosť.
PSA.31.6	Svojho ducha zverujem do tvojej ruky.
PSA.31.6	Vykúpil si ma, Hospodin, verný Bože.
PSA.31.7	Nenávidím tých, čo uctievajú márne modly.
PSA.31.7	Ja dúfam len v Hospodina.
PSA.31.8	Smiem jasať a radovať sa z tvojej milosti.
PSA.31.8	Zhliadol si na moju biedu,
PSA.31.8	vedel si o mne, keď som bol v duševnej tiesni.
PSA.31.9	Nevydal si ma do ruky nepriateľa,
PSA.31.9	postavil si mi nohy na voľné priestranstvo.
PSA.31.10	Hospodin, zmiluj sa nado mnou, lebo som v tiesni!
PSA.31.10	Moje oči, duša i telo
PSA.31.10	ochabli od žiaľu.
PSA.31.11	Môj život sa míňa v žiali
PSA.31.11	a moje roky v stonaní.
PSA.31.11	Vlastnou vinou mi opadla sila
PSA.31.11	a moje kosti skrehli.
PSA.31.12	Všetci moji odporcovia,
PSA.31.12	najmä susedia,
PSA.31.12	ma potupujú.
PSA.31.12	Som postrachom svojim známym.
PSA.31.12	Tí, čo ma vidia na verejnosti,
PSA.31.12	utekajú predo mnou.
PSA.31.13	Vypadol som im z mysle ako mŕtvy.
PSA.31.13	Podobám sa na rozbitú nádobu.
PSA.31.14	Počul som predsa šepkanie mnohých:
PSA.31.14	„Hrôza zo všetkých strán!“
PSA.31.14	Spolčili sa proti mne,
PSA.31.14	radia sa, ako by mi vzali život.
PSA.31.15	Ja len tebe dôverujem, Hospodin.
PSA.31.15	Povedal som: „Ty si môj Boh.“
PSA.31.16	V tvojej ruke je môj čas.
PSA.31.16	Vytrhni ma z moci nepriateľov a prenasledovateľov.
PSA.31.17	Rozjasni tvár nad svojím služobníkom.
PSA.31.17	Zachráň ma svojou milosťou!
PSA.31.18	Hospodin, nedaj ma zahanbiť, veď som volal k tebe.
PSA.31.18	Bezbožníci sa zahanbia, umĺknu v podsvetí.
PSA.31.19	Nech onemejú lživé pery,
PSA.31.19	čo hovoria naduto, nehanebne a pohŕdavo
PSA.31.19	proti spravodlivému.
PSA.31.20	Aká nesmierna je tvoja dobrota!
PSA.31.20	Uchoval si ju pre tých, čo sa ťa boja.
PSA.31.20	Preukázal si ju tým, čo sa zjavne utiekajú k tebe.
PSA.31.21	Schováš ich vo svojom úkryte pred ľudskou zákernosťou.
PSA.31.21	Skryješ ich vo svojom príbytku pred svárlivými jazykmi.
PSA.31.22	Hospodin je zvelebený,
PSA.31.22	lebo mi zázračne prejavil milosť
PSA.31.22	v obliehanom meste.
PSA.31.23	V úzkosti som si povedal:
PSA.31.23	„Odvrhnutý som spred tvojej tváre.“
PSA.31.23	Ty si však vypočul môj úpenlivý hlas,
PSA.31.23	keď som k tebe volal o pomoc.
PSA.31.24	Milujte Hospodina všetci jeho zbožní.
PSA.31.24	Hospodin chráni verných,
PSA.31.24	no vrchovato odpláca povýšencom.
PSA.31.25	Všetci, čo očakávate Hospodina,
PSA.31.25	buďte silní a nech je pevné vaše srdce.
PSA.32.1	Dávidov. Poučný žalm.
PSA.32.1	Blahoslavený, komu je priestupok odpustený
PSA.32.1	a hriech prikrytý.
PSA.32.2	Blahoslavený človek, ktorému Hospodin nepočíta vinu
PSA.32.2	a v ktorého duchu niet podvodu.
PSA.32.3	Kým som mlčal, chradli moje kosti
PSA.32.3	a celý deň som nariekal.
PSA.32.4	Veď dňom i nocou doliehala na mňa tvoja ruka.
PSA.32.4	Moja životná sila vysychala
PSA.32.4	ako v letnej páľave.
PSA.32.5	Vyznal som ti svoj hriech
PSA.32.5	a nezatajil svoju vinu.
PSA.32.5	Povedal som:
PSA.32.5	„Vyznám Hospodinovi svoje priestupky.“
PSA.32.5	Ty si potom odpustil vinu môjho hriechu.
PSA.32.6	Nech sa preto k tebe modlí každý zbožný,
PSA.32.6	kým ťa možno nájsť,
PSA.32.6	aby ho veľké záplavy nedosiahli.
PSA.32.7	Ty si moja skrýša.
PSA.32.7	Ochrániš ma pred súžením,
PSA.32.7	zahrnieš ma radosťou zo spásy.
PSA.32.8	Poučím ťa a ukážem ti cestu, ktorou máš kráčať.
PSA.32.8	Poradím ti a budem ťa mať na očiach.
PSA.32.9	Nebuďte bez rozumu ako kôň a mulica,
PSA.32.9	ktorých silu treba krotiť uzdou a zubadlom,
PSA.32.9	inak ich neovládneš.
PSA.32.10	Bezbožník má mnoho bolestí,
PSA.32.10	ale ten, kto dúfa v Hospodina, bude zahrnutý milosťou.
PSA.32.11	Radujte sa a jasajte v Hospodinovi, spravodliví!
PSA.32.11	Plesajte všetci, čo máte úprimné srdce!
PSA.33.1	Spravodliví, plesajte v Hospodinovi!
PSA.33.1	Statočným pristane chválospev.
PSA.33.2	Oslavujte Hospodina citarou,
PSA.33.2	hrajte mu na desaťstrunovej harfe!
PSA.33.3	Spievajte mu novú pieseň,
PSA.33.3	krásne a hlasno rozozvučte struny!
PSA.33.4	Hospodinovo slovo je naozaj úprimné
PSA.33.4	a všetky jeho skutky sú pravdivé.
PSA.33.5	Miluje spravodlivosť a právo.
PSA.33.5	Hospodinova milosť napĺňa zem.
PSA.33.6	Hospodinovým slovom boli utvorené nebesia
PSA.33.6	a dychom jeho úst všetky ich zástupy.
PSA.33.7	Zhromaždil morské vody ako do priehrady,
PSA.33.7	oceány vlial do nádrží.
PSA.33.8	Nech sa celá zem bojí Hospodina,
PSA.33.8	nech sa ho obávajú všetci obyvatelia sveta,
PSA.33.9	lebo povedal — a stalo sa,
PSA.33.9	rozkázal — a povstal svet.
PSA.33.10	Hospodin marí zámery národov,
PSA.33.10	navnivoč privádza úmysly ľudí.
PSA.33.11	Hospodinove zámery sú večné,
PSA.33.11	úmysly jeho srdca pretrvávajú pokolenia.
PSA.33.12	Blahoslavený národ, ktorého Bohom je Hospodin,
PSA.33.12	ľud, ktorý si on vyvolil za dedičstvo.
PSA.33.13	Hospodin hľadí z nebies,
PSA.33.13	vidí všetkých ľudí.
PSA.33.14	Z miesta, kde tróni, pozoruje
PSA.33.14	všetkých obyvateľov zeme.
PSA.33.15	Ten, ktorý každému zvlášť stvárnil srdce,
PSA.33.15	všíma si všetky ich skutky.
PSA.33.16	Kráľa nezachráni veľké vojsko,
PSA.33.16	hrdinu neoslobodí veľká sila.
PSA.33.17	Kôň je klamná pomoc,
PSA.33.17	nezachraňuje ani svojou veľkou silou.
PSA.33.18	Hospodinovo oko spočíva na tých, čo sa ho boja,
PSA.33.18	na tých, čo očakávajú jeho milosť,
PSA.33.19	aby zachránil ich dušu pred smrťou
PSA.33.19	a ich život v čase hladu.
PSA.33.20	Naša duša očakáva Hospodina,
PSA.33.20	on je naša pomoc a náš štít.
PSA.33.21	V ňom sa raduje naše srdce,
PSA.33.21	lebo dúfame v jeho sväté meno.
PSA.33.22	Hospodin, nech je tvoja milosť nad nami tak,
PSA.33.22	ako ťa očakávame!
PSA.34.1	Dávidov. Keď predstieral pomätenosť pred Abimelechom, ktorý ho odohnal a on odišiel.
PSA.34.2	Zvelebovať budem Hospodina v každom čase,
PSA.34.2	ústami ho budem ustavične chváliť.
PSA.34.3	Hospodinom sa budem chváliť,
PSA.34.3	pokorní to počujú a zaradujú sa.
PSA.34.4	Oslavujte so mnou Hospodina,
PSA.34.4	spoločne vyvyšujme jeho meno!
PSA.34.5	Hľadal som Hospodina, odpovedal mi,
PSA.34.5	vytrhol ma zo všetkých hrôz.
PSA.34.6	Tí, čo ho uzrú, budú žiariť,
PSA.34.6	ich tváre sa nezapýria.
PSA.34.7	Tento úbožiak volal, Hospodin ho vypočul
PSA.34.7	a vyslobodil ho zo všetkých súžení.
PSA.34.8	Hospodinov anjel táborí okolo bohabojných
PSA.34.8	a vyslobodí ich.
PSA.34.9	Skúste a presvedčte sa, aký dobrý je Hospodin.
PSA.34.9	Blahoslavený muž, čo sa utieka k nemu.
PSA.34.10	Bojte sa Hospodina jeho svätí,
PSA.34.10	lebo tým, čo sa ho boja, nič nechýba.
PSA.34.11	Levíčatá môžu biediť a hladovať,
PSA.34.11	ale tým, čo hľadajú Hospodina,
PSA.34.11	nič dobré nebude chýbať.
PSA.34.12	Poďte, synovia, počúvajte ma,
PSA.34.12	nech vás naučím bázni pred Hospodinom! 
PSA.34.13	Kto je ten muž, čo si obľúbil život
PSA.34.13	a miluje dni, v ktorých by zažil dobro?
PSA.34.14	Chráň si teda jazyk pred zlom,
PSA.34.14	svoje pery pred lživými rečami,
PSA.34.15	odvráť sa od zla, konaj dobro,
PSA.34.15	hľadaj pokoj a usiluj sa oň!
PSA.34.16	Hospodinove oči hľadia na spravodlivých,
PSA.34.16	jeho uši počujú ich volanie o pomoc.
PSA.34.17	Hospodin čelí zločincom,
PSA.34.17	aby vyhladil ich pamiatku zo zeme.
PSA.34.18	Tých, čo volajú o pomoc, Hospodin počuje,
PSA.34.18	z každého súženia ich vyslobodzuje.
PSA.34.19	Hospodin je s tými, čo majú skrúšené srdce,
PSA.34.19	zachraňuje tých, čo majú ubitého ducha.
PSA.34.20	Mnohé zlo musí vytrpieť spravodlivý,
PSA.34.20	Hospodin ho však z každého vyslobodí.
PSA.34.21	Chráni mu všetky kosti,
PSA.34.21	ani jediná sa mu nezlomí.
PSA.34.22	Zloba usmrtí bezbožníka.
PSA.34.22	Kto nenávidí spravodlivého, bude pykať.
PSA.34.23	Hospodin vykúpi dušu svojich služobníkov.
PSA.34.23	Nikto z tých, čo sa utiekajú k nemu, nebude pykať.
PSA.35.1	Dávidov.
PSA.35.1	Hospodin, spor sa s tými, čo so mnou vedú spor,
PSA.35.1	napadni tých, čo mňa napádajú!
PSA.35.2	Uchop veľký a malý štít!
PSA.35.2	Vstaň a pomôž mi!
PSA.35.3	Vztýč kopiju a zataras cestu
PSA.35.3	tým, čo ma prenasledujú.
PSA.35.3	Povedz mi:
PSA.35.3	„Ja som tvoja spása.“
PSA.35.4	Nech sa hanbia a pýria tí,
PSA.35.4	čo mi siahajú na život.
PSA.35.4	Nech zahanbení ustúpia,
PSA.35.4	čo snujú zlo proti mne.
PSA.35.5	Nech sú ako plevy vo vetre,
PSA.35.5	nech ich Hospodinov anjel rozoženie!
PSA.35.6	Nech je ich cesta tmavá a klzká,
PSA.35.6	nech ich Hospodinov anjel prenasleduje.
PSA.35.7	Veď mi bezdôvodne nastavili sieť,
PSA.35.7	bez príčiny kopali jamu, aby ma dostali.
PSA.35.8	Nech ho nečakane stihne záhuba
PSA.35.8	a sám nech uviazne v sieti, ktorú nastavil,
PSA.35.8	nech ta spadne a zahynie!
PSA.35.9	Moja duša bude však jasať v Hospodinovi,
PSA.35.9	bude sa tešiť z jeho spásy.
PSA.35.10	Celá moja bytosť nech povie:
PSA.35.10	„Hospodin, kto je ako ty?!
PSA.35.10	Zachraňuješ slabšieho pred silnejším,
PSA.35.10	chudobného a bedára pred tým, čo ho zdiera.“
PSA.35.11	Povstávajú podlí svedkovia
PSA.35.11	a vypytujú sa ma na to, o čom ani neviem.
PSA.35.12	Zlým sa mi odplácajú za dobré,
PSA.35.12	som ako sirota.
PSA.35.13	Keď oni boli chorí, ja som sa odel vrecovinou
PSA.35.13	a koril pôstom.
PSA.35.13	Kiežby sa mi modlitba za nich vrátila späť!
PSA.35.14	Chodieval som k chorému ako k priateľovi či bratovi,
PSA.35.14	smútil som ako za matkou,
PSA.35.14	zármutok ma zronil.
PSA.35.15	Oni sa však zhŕkli a radovali sa z môjho pádu.
PSA.35.15	Bitkári, ktorých som nepoznal,
PSA.35.15	zbehli sa proti mne
PSA.35.15	a bez prestania ma tupili.
PSA.35.16	Rúhali sa, škodoradostne sa mi posmievali
PSA.35.16	a cerili na mňa zuby.
PSA.35.17	Pane! Dokedy sa budeš na to dívať?
PSA.35.17	Zachráň mi život pred ich pustošením,
PSA.35.17	to jediné, čo mám, pred levíčatami.
PSA.35.18	Budem ťa zvelebovať vo veľkom zhromaždení,
PSA.35.18	chváliť ťa budem pred početným ľudom.
PSA.35.19	Nech sa neradujú nado mnou podlí nepriatelia,
PSA.35.19	nech nepožmurkávajú tí, čo ma bezdôvodne nenávidia.
PSA.35.20	Veď to, čo hovoria, neslúži pokoju.
PSA.35.20	Šíria klamstvá o tichých v krajine.
PSA.35.21	Naširoko otvárajú ústa proti mne
PSA.35.21	a hovoria: „Dobre ti tak!
PSA.35.21	Vidíme to na vlastné oči.“
PSA.35.22	Hospodin, ty si to videl. Nemlč!
PSA.35.22	Pane, nevzďaľuj sa odo mňa!
PSA.35.23	Prebuď sa a postav sa za moje právo,
PSA.35.23	za môj spor, Boh môj a Pán môj!
PSA.35.24	Hospodin, môj Bože, súď ma podľa svojej spravodlivosti!
PSA.35.24	Nech sa neradujú nado mnou.
PSA.35.25	Nech si nemyslia: „Dobre mu tak, to sme chceli!“
PSA.35.25	Nech nepovedia: „Prehltli sme ho.“
PSA.35.26	Nech sa zahanbia a zapýria všetci,
PSA.35.26	čo sa tešia z môjho nešťastia.
PSA.35.26	Nech sa odejú hanbou a potupou tí,
PSA.35.26	čo sa povyšujú nado mňa.
PSA.35.27	Nech plesajú a tešia sa tí,
PSA.35.27	čo mi žičia spravodlivosť.
PSA.35.27	Nech ustavične hovoria:
PSA.35.27	„Veľký je Hospodin, ktorý doprial
PSA.35.27	pokoj svojmu služobníkovi.“
PSA.35.28	Môj jazyk bude hlásať tvoju spravodlivosť
PSA.35.28	a šíriť chválu o tebe deň čo deň.
PSA.36.1	Zbormajstrovi. Od Hospodinovho sluhu Dávida.
PSA.36.2	V srdci bezbožníka prehovára zloba
PSA.36.2	a Božia bázeň chýba pred jeho očami.
PSA.36.3	Je príliš samoľúby, aby uznal
PSA.36.3	a znenávidel svoju vinu.
PSA.36.4	Slová jeho úst sú samá podlosť a klam.
PSA.36.4	Prestal konať rozvážne a správne.
PSA.36.5	Na svojom lôžku vymýšľa neprávosť.
PSA.36.5	Dáva sa na nedobré cesty,
PSA.36.5	neštíti sa zlého.
PSA.36.6	Hospodin, tvoje milosrdenstvo siaha po nebesia
PSA.36.6	a tvoja vernosť až k oblakom.
PSA.36.7	Tvoja spravodlivosť je ako Božie vrchy,
PSA.36.7	tvoje právo je ako morské hlbiny.
PSA.36.7	Ty, Hospodin, zachraňuješ ľudí i zver.
PSA.36.8	Bože, aká vzácna je tvoja milosť!
PSA.36.8	Ľudia sa utiekajú do tône tvojich krídel.
PSA.36.9	Sýtia sa hojnosťou tvojho domu,
PSA.36.9	napájaš ich z riavy tvojich slastí.
PSA.36.10	Veď u teba je prameň života.
PSA.36.10	V tvojom svetle uvidíme svetlo.
PSA.36.11	Zachovaj svoju milosť tým, čo ťa poznajú,
PSA.36.11	a spravodlivosť tým, čo majú úprimné srdce.
PSA.36.12	Nech ma nepošliape noha pyšného
PSA.36.12	a neodoženie ma ruka bezbožníkov.
PSA.36.13	Tam padli páchatelia neprávosti,
PSA.36.13	zrútili sa a nemôžu vstať.
PSA.37.1	Dávidov.
PSA.37.1	Nerozčuľuj sa nad ničomníkmi,
PSA.37.1	nežiarli na páchateľov bezprávia!
PSA.37.2	Veď rýchlo uschnú ako tráva
PSA.37.2	a zvädnú ako zelená bylina.
PSA.37.3	Dúfaj v Hospodina a konaj dobro,
PSA.37.3	bývaj vo vlastnej krajine a zachovávaj vernosť.
PSA.37.4	Raduj sa v Hospodinovi
PSA.37.4	a dá ti, po čom túži tvoje srdce.
PSA.37.5	Zver svoju cestu Hospodinovi,
PSA.37.5	dôveruj mu a on sa o všetko postará.
PSA.37.6	Tvojej spravodlivosti dá vyjsť ako svetlu
PSA.37.6	a tvojmu právu ako jasnému poludniu.
PSA.37.7	Utíš sa pred Hospodinom, vyčkaj na neho
PSA.37.7	a nerozčuľuj sa nad tým, kto má úspech,
PSA.37.7	a nad tým, kto je zákerný.
PSA.37.8	Prestaň sa hnevať a zanechaj zlosť!
PSA.37.8	Nerozčuľuj sa, vedie to len k zlému!
PSA.37.9	Veď ničomníci budú vyhubení,
PSA.37.9	ale tí, čo očakávajú Hospodina, budú vlastniť krajinu.
PSA.37.10	Ešte chvíľku a bude po bezbožníkovi,
PSA.37.10	budeš hľadať, kde je, a nenájdeš ho.
PSA.37.11	Pokorní však budú vlastniť zem
PSA.37.11	a budú sa radovať z hojnosti pokoja.
PSA.37.12	Bezbožník kladie nástrahy spravodlivému,
PSA.37.12	cerí na neho zuby.
PSA.37.13	Pán sa mu smeje,
PSA.37.13	lebo vidí, že príde jeho deň.
PSA.37.14	Bezbožníci tasia meče a napínajú luky,
PSA.37.14	aby zrazili bedára a chudobného
PSA.37.14	a pozabíjali tých, čo žijú statočne.
PSA.37.15	Vlastný meč im vnikne do srdca
PSA.37.15	a luky sa im polámu.
PSA.37.16	Lepšie je to málo, čo má spravodlivý,
PSA.37.16	než hojnosť, čo majú mnohí bezbožníci,
PSA.37.17	lebo ramená bezbožníkov budú polámané,
PSA.37.17	ale spravodlivých podoprie Hospodin.
PSA.37.18	Hospodin pozná dni bezúhonných
PSA.37.18	a ich dedičstvo bude trvať večne.
PSA.37.19	Nebudú zahanbení v zlých časoch,
PSA.37.19	v dňoch hladu sa nasýtia.
PSA.37.20	No bezbožníci zahynú.
PSA.37.20	Nepriatelia Hospodina sa pominú ako pôvab lúk,
PSA.37.20	rozplynú sa ako dym.
PSA.37.21	Bezbožník si požičia, ale nevráti,
PSA.37.21	spravodlivý má však súcit a rozdáva.
PSA.37.22	Tí, ktorých požehnáva Boh, budú vlastniť zem
PSA.37.22	a tí, ktorých preklína, budú vyhubení.
PSA.37.23	Hospodin upevňuje kroky človeka,
PSA.37.23	v jeho ceste má záľubu.
PSA.37.24	Ak spadne, nezostane ležať,
PSA.37.24	lebo mu Hospodin podoprie ruku.
PSA.37.25	Bol som mladý a zostarol som,
PSA.37.25	no spravodlivého som nevidel opusteného
PSA.37.25	ani jeho potomstvo žobrať o chlieb.
PSA.37.26	Vždy má súcit, požičiava
PSA.37.26	a jeho potomstvo bude požehnané.
PSA.37.27	Odvráť sa od zla, konaj dobro
PSA.37.27	a bývaj tu naveky!
PSA.37.28	Veď Hospodin miluje právo,
PSA.37.28	neopustí svojich zbožných,
PSA.37.28	naveky ich zachová,
PSA.37.28	ale potomstvo bezbožných bude vyhubené.
PSA.37.29	Spravodliví budú vlastniť krajinu,
PSA.37.29	budú v nej bývať naveky.
PSA.37.30	Ústa spravodlivého hovoria múdrosť,
PSA.37.30	jeho jazyk vyslovuje právo.
PSA.37.31	V srdci má zákon svojho Boha,
PSA.37.31	jeho kroky sa nezachvejú.
PSA.37.32	Bezbožník striehne na spravodlivého,
PSA.37.32	usiluje sa ho usmrtiť.
PSA.37.33	Hospodin ho nenechá v jeho rukách,
PSA.37.33	nedopustí, aby ho súd vyhlásil za vinného.
PSA.37.34	Dúfaj v Hospodina,
PSA.37.34	pridŕžaj sa jeho cesty.
PSA.37.34	Povýši ťa, aby si zaujal krajinu.
PSA.37.34	Vtedy budeš svedkom záhuby bezbožníkov.
PSA.37.35	Videl som ukrutného bezbožníka,
PSA.37.35	vypínal sa ako zelený strom.
PSA.37.36	Pominul sa, pozrite, niet ho!
PSA.37.36	Hľadal som ho, ale nenašiel sa.
PSA.37.37	Zachovávaj bezúhonnosť a dbaj o úprimnosť,
PSA.37.37	lebo budúcnosť patrí pokojamilovnému.
PSA.37.38	Odbojníci budú celkom vyhubení,
PSA.37.38	budúcnosťou bezbožných je záhuba.
PSA.37.39	Spása spravodlivých je od Hospodina,
PSA.37.39	on je pevnosťou v čase súženia.
PSA.37.40	Hospodin im pomôže a vyslobodí ich,
PSA.37.40	oslobodí ich od bezbožníkov, zachráni ich,
PSA.37.40	lebo sa utiekajú k nemu.
PSA.38.1	Dávidov žalm na spomienku.
PSA.38.2	Hospodin, netrestaj ma vo svojom hneve,
PSA.38.2	nekarhaj ma vo svojom rozhorčení.
PSA.38.3	Veď tvoje šípy uviazli vo mne
PSA.38.3	a tvoja ruka doľahla na mňa.
PSA.38.4	Pre tvoj hrozný hnev niet zdravého miesta na mojom tele,
PSA.38.4	ani moje kosti nie sú v poriadku pre môj hriech.
PSA.38.5	Veď previnenia mi prerástli cez hlavu.
PSA.38.5	Je to ťažké bremeno, ťažšie, než unesiem.
PSA.38.6	Páchnu a hnisajú mi rany
PSA.38.6	pre moju nerozvážnosť.
PSA.38.7	Zohnutý som a veľmi skľúčený,
PSA.38.7	smutne sa vlečiem celý deň,
PSA.38.8	lebo mám bedrá celkom zapálené
PSA.38.8	a zdravého miesta niet na mojom tele.
PSA.38.9	Som otupený a nesmierne zdrvený,
PSA.38.9	kvíliacim srdcom nariekam.
PSA.38.10	Pane, predostrel som ti každé svoje želanie
PSA.38.10	a moje vzdychanie nie je skryté pred tebou.
PSA.38.11	Srdce sa mi prudko rozbúchalo. Sila ma opustila.
PSA.38.11	A svetlo mojich očí? Aj to zhaslo.
PSA.38.12	Moji milí a priatelia neuniesli moju chorobu.
PSA.38.12	Moji príbuzní stoja obďaleč.
PSA.38.13	Tí, čo za mnou sliedia, nastavili mi pascu.
PSA.38.13	Tí, čo mi chcú zle, radili sa, ako ma zničia.
PSA.38.13	Celé dni vymýšľajú úklady,
PSA.38.14	ale ja som ako hluchý. Nepočujem.
PSA.38.14	Som ako nemý, čo ústa neotvorí.
PSA.38.15	Som ako človek, čo nepočuje,
PSA.38.15	a nevie sa brániť ústami.
PSA.38.16	Hospodin, teba očakávam.
PSA.38.16	Pán, môj Boh, ty mi odpovieš.
PSA.38.17	Preto som mohol povedať: „Nech sa už neradujú nado mnou
PSA.38.17	a keď sa potknem, nech sa nevystatujú nado mnou.“
PSA.38.18	Veď už takmer padám
PSA.38.18	a moja bolesť trvá ustavične.
PSA.38.19	Preto vyznávam svoju vinu
PSA.38.19	a trápim sa pre svoj hriech.
PSA.38.20	Moji nepriatelia sú živí a mocní.
PSA.38.20	Mnoho je tých, čo ma neprávom nenávidia,
PSA.38.21	odplácajú sa mi zlým za dobré
PSA.38.21	a napádajú ma za snahu o dobro.
PSA.38.22	Hospodin, neopusť ma!
PSA.38.22	Bože môj, nevzďaľuj sa odo mňa!
PSA.38.23	Ponáhľaj sa mi na pomoc,
PSA.38.23	Pán, moja spása!
PSA.39.1	Pre zbormajstra Jedutúna
PSA.39.2	Povedal som: „Dám pozor na svoje správanie,
PSA.39.2	aby som nezhrešil jazykom.
PSA.39.2	Budem držať ústa na uzde,
PSA.39.2	kým je bezbožník pri mne.“
PSA.39.3	Odmlčal som sa,
PSA.39.3	bol som celkom ticho,
PSA.39.3	no moja bolesť sa rozjatrila.
PSA.39.4	Srdce sa mi rozpálilo v hrudi.
PSA.39.4	Oheň vzplanul pri rozjímaní.
PSA.39.4	Musel som prehovoriť.
PSA.39.5	„Hospodin, daj mi poznať, kedy skonám,
PSA.39.5	a aký je počet mojich dní,
PSA.39.5	aby som si uvedomil, aký som pominuteľný.
PSA.39.6	Hľa, dal si mi času na piaď
PSA.39.6	a dĺžka môjho života pre teba je ako nič.“
PSA.39.6	Každý človek je len akoby vánok,
PSA.39.6	aj keď pevne stojí.
PSA.39.7	Človek pobieha sem i tam ako tieň,
PSA.39.7	vzrušuje sa pre zbytočnosti,
PSA.39.7	hromadí, hoci nevie, kto to zoberie.
PSA.39.8	Na čo by som mal teda čakať, Pane?
PSA.39.8	Moja nádej sa upiera k tebe,
PSA.39.9	zbav ma každej viny.
PSA.39.9	Nevydávaj ma bláznovi na posmech.
PSA.39.10	Zmĺknem a neotvorím ústa,
PSA.39.10	lebo ty konáš.
PSA.39.11	Odvráť odo mňa svoje tresty,
PSA.39.11	hyniem pod údermi tvojej ruky.
PSA.39.12	Za previnenie napomínaš ľudí trestom,
PSA.39.12	ako moľ ničíš to, po čom túžia.
PSA.39.12	Veru, každý človek je len vánok. 
PSA.39.13	Hospodin, vypočuj moju modlitbu!
PSA.39.13	Venuj pozornosť môjmu volaniu o pomoc!
PSA.39.13	Nemlč, keď slzy prelievam!
PSA.39.13	Veď pre teba som len cudzinec,
PSA.39.13	iba pútnik ako všetci moji otcovia.
PSA.39.14	Odvráť svoj pohľad odo mňa,
PSA.39.14	aby som pookrial, skôr než odídem
PSA.39.14	a už ma nebude.
PSA.40.1	Zbormajstrovi. Dávidov žalm.
PSA.40.2	Túžobne som očakával Hospodina,
PSA.40.2	sklonil sa ku mne
PSA.40.2	a počul moje volanie o pomoc.
PSA.40.3	Vytiahol ma z jamy hrôzy,
PSA.40.3	z bahna a blata.
PSA.40.3	Nohy mi postavil na skalu
PSA.40.3	a spevňuje moje kroky.
PSA.40.4	Do úst mi vkladá novú pieseň,
PSA.40.4	chválospev na nášho Boha.
PSA.40.4	Mnohí to uvidia, budú sa báť
PSA.40.4	a dúfať v Hospodina.
PSA.40.5	Blahoslavený muž,
PSA.40.5	ktorý svoju nádej vkladá do Hospodina
PSA.40.5	a neobracia sa k nafúkancom
PSA.40.5	ani k tým, čo sa uchyľujú ku klamstvu.
PSA.40.6	Veľa divov si vykonal,
PSA.40.6	Hospodin, môj Bože,
PSA.40.6	a v tvojich zámeroch s nami
PSA.40.6	sa ti nik nevyrovná.
PSA.40.6	Chcel by som to hlásať a vyrozprávať,
PSA.40.6	je toho však viac, než sa dá spočítať.
PSA.40.7	Obetu ani dary si nepraješ,
PSA.40.7	ale otvoril si mi uši.
PSA.40.7	Spaľovanú obetu ani obetu za hriech si nežiadal.
PSA.40.8	Vtedy som povedal: „Hľa, prichádzam.
PSA.40.8	Vo zvitku je napísané o mne,
PSA.40.9	že mám plniť tvoju vôľu.
PSA.40.9	A to chcem, Bože môj,
PSA.40.9	vo svojom vnútri mám tvoj zákon.“
PSA.40.10	Radostne som oznámil spravodlivosť
PSA.40.10	vo veľkom zhromaždení.
PSA.40.10	Nezavrel som svoje ústa,
PSA.40.10	Hospodin, ty to vieš.
PSA.40.11	Nenechal som si tvoju spravodlivosť pre seba.
PSA.40.11	Rozprával som o tvojej vernosti a spáse.
PSA.40.11	Neutajil som tvoju milosť a pravdu
PSA.40.11	pred veľkým zhromaždením.
PSA.40.12	Ty, Hospodin, neodopieraj mi svoje milosrdenstvo!
PSA.40.12	Tvoje milosrdenstvo a vernosť nech ma ustavične chránia!
PSA.40.13	Zovreli ma ťažkosti,
PSA.40.13	ktorým niet počtu.
PSA.40.13	Doľahli na mňa moje viny,
PSA.40.13	nemôžem pre ne ani vzhliadnuť.
PSA.40.13	Je ich viac ako vlasov na mojej hlave,
PSA.40.13	až strácam odvahu.
PSA.40.14	Hospodin, ráč ma vyslobodiť!
PSA.40.14	Hospodin, ponáhľaj sa mi na pomoc!
PSA.40.15	Nech sa zahanbia a zapýria všetci,
PSA.40.15	čo ma chcú pripraviť o život.
PSA.40.15	Nech odtiahnu zahanbene tí,
PSA.40.15	čo sa tešia z môjho nešťastia.
PSA.40.16	Nech zmeravejú od hanby tí,
PSA.40.16	čo mi posmešne hovoria: „Tak ti treba!“
PSA.40.17	Nech sa v tebe tešia a radujú
PSA.40.17	všetci, čo ťa hľadajú.
PSA.40.17	Tí, čo milujú tvoju spásu,
PSA.40.17	nech vždy hovoria: „Hospodin je veľký.“
PSA.40.18	Som síce biedny a úbohý,
PSA.40.18	ale Pán na mňa myslí.
PSA.40.18	Ty si moja pomoc a záchrana,
PSA.40.18	môj Bože, neváhaj!
PSA.41.1	Zbojmajstrovi. Dávidov žalm.
PSA.41.2	Blahoslavený, kto myslí na bedára.
PSA.41.2	Hospodin ho zachráni v deň nešťastia.
PSA.41.3	Hospodin ho ochráni a zachová ho nažive,
PSA.41.3	bude blahoslavený na zemi.
PSA.41.3	Nevydá ho pažravosti nepriateľov.
PSA.41.4	Hospodin ho posilní na lôžku chorých
PSA.41.4	a celkom ho zbaví choroby.
PSA.41.5	Povedal som: „Hospodin, zmiluj sa nado mnou!
PSA.41.5	Uzdrav ma! Zhrešil som proti tebe.“
PSA.41.6	Moji nepriatelia o mne zlomyseľne hovoria:
PSA.41.6	„Kedyže už zomrie? Kedy zanikne jeho meno?“
PSA.41.7	Keď ma niekto navštívi, hovorí prázdne reči,
PSA.41.7	hromadí zlobu, vyjde von a ohovára ma.
PSA.41.8	Všetci, čo ma nenávidia, spolu si o mne šuškajú
PSA.41.8	a zamýšľajú zlo proti mne.
PSA.41.9	„Doľahla naňho zlá choroba;
PSA.41.9	kto takto uľahol, už nevstane.“
PSA.41.10	Ba aj môj priateľ, ktorému som dôveroval,
PSA.41.10	čo jedával môj chlieb, sa odo mňa odvrátil
PSA.41.11	Ty však, Hospodin, zmiluj sa nado mnou, pomôž mi vstať,
PSA.41.11	aby som sa im odplatil.
PSA.41.12	Podľa toho poznám, že ma máš rád,
PSA.41.12	keď môj nepriateľ nebude nado mnou jasať.
PSA.41.13	Ty sa ma ujmeš, lebo som bezúhonný,
PSA.41.13	postavíš ma navždy pred seba.
PSA.41.14	Nech je zvelebený Hospodin, Boh Izraela,
PSA.41.14	od vekov až naveky.
PSA.41.14	Amen. Amen.
PSA.42.1	Zbormajstrovi. Poučný žalm Korachovcov.
PSA.42.2	Ako laň dychtí po bystrinách,
PSA.42.2	tak moja duša dychtí po tebe, Bože.
PSA.42.3	Moja duša má smäd po Bohu, po živom Bohu.
PSA.42.3	Kedy pôjdem a uzriem Božiu tvár?
PSA.42.4	Slzy mi bývajú chlebom dňom i nocou,
PSA.42.4	keď sa ma každý deň pýtajú: „Kde je tvoj Boh?“
PSA.42.5	Spomínam na to a dušu si vylievam,
PSA.42.5	ako som chodieval so zástupom
PSA.42.5	a vodieval do Božieho domu
PSA.42.5	slávnostný zástup so zvučným plesaním a s vďakou.
PSA.42.6	Prečo si skľúčená, moja duša,
PSA.42.6	prečo sa znepokojuješ?
PSA.42.6	Čakaj na Boha, ešte mu budem ďakovať,
PSA.42.6	svojmu Spasiteľovi, svojmu Bohu.
PSA.42.7	Moja duša je skľúčená, preto sa rozpomínam na teba
PSA.42.7	z krajiny jordánskej, z končiarov Chermónu, z vrchu Micár.
PSA.42.8	Hlbina hlbine ozýva sa na hukot tvojich vodopádov.
PSA.42.8	Všetky tvoje príboje a vlny valia sa cezo mňa.
PSA.42.9	Vo dne mi Hospodin preukazuje milosť,
PSA.42.9	v noci je mi jeho pieseň modlitbou k Bohu môjho života.
PSA.42.10	Poviem Bohu, svojej Skale: „Prečo si na mňa zabudol?
PSA.42.10	Prečo mám chodiť v smútku utláčaný nepriateľom?“
PSA.42.11	Kosti ma smrteľne bolia a protivníci ma ešte tupia,
PSA.42.11	keď sa ma pýtajú každý deň: „Kde je tvoj Boh?“
PSA.42.12	Prečo si skľúčená, moja duša,
PSA.42.12	prečo sa znepokojuješ?
PSA.42.12	Čakaj na Boha, ešte mu budem ďakovať,
PSA.42.12	svojmu Spasiteľovi, svojmu Bohu.
PSA.43.1	Obháj moje právo, Bože,
PSA.43.1	a ujmi sa môjho sporu s neverným ľudom!
PSA.43.1	Zachráň ma pred ľstivým a podlým človekom!
PSA.43.2	Ty si mi, Bože, útočiskom. Prečo si ma zavrhol?
PSA.43.2	Prečo mám chodiť v smútku pre útlak nepriateľa?
PSA.43.3	Zošli svoje svetlo a svoju pravdu, nech ma vedú!
PSA.43.3	Nech ma dovedú na tvoj svätý vrch, k tvojim príbytkom.
PSA.43.4	Potom pristúpim k Božiemu oltáru, k Bohu svojej radosti;
PSA.43.4	zaplesám a na harfe ťa budem oslavovať, Bože, môj Bože!
PSA.43.5	Prečo si skľúčená, moja duša, prečo sa znepokojuješ?
PSA.43.5	Čakaj na Boha, ešte mu budem ďakovať,
PSA.43.5	svojmu Spasiteľovi, svojmu Bohu.
PSA.44.1	Zbormajstrovi. Poučný žalm Korachovcov.
PSA.44.2	Bože, na vlastné uši sme počuli,
PSA.44.2	naši otcovia nám o tom rozprávali,
PSA.44.2	čo si vykonal za ich čias,
PSA.44.2	v dávnych časoch.
PSA.44.3	Svojou rukou si vyhnal pohanov,
PSA.44.3	ich si však zasadil;
PSA.44.3	na národy si zoslal pohromu,
PSA.44.3	ich si však rozmnožil.
PSA.44.4	Veď nie vlastným mečom zaujali krajinu,
PSA.44.4	nie vlastné rameno im pomohlo k víťazstvu,
PSA.44.4	ale tvoja pravica, tvoje rameno a svetlo tvojej tváre,
PSA.44.4	lebo si ich miloval.
PSA.44.5	Bože, ty si môj Kráľ!
PSA.44.5	Prikáž, aby Jákob bol zachránený!
PSA.44.6	S tebou prekoleme svojich protivníkov,
PSA.44.6	v tvojom mene udupeme svojich nepriateľov.
PSA.44.7	Nespolieham sa na svoj luk
PSA.44.7	a môj meč ma nezachráni,
PSA.44.8	lebo ty si nás zachránil pred protivníkmi
PSA.44.8	a zahanbil si tých, čo nás nenávideli.
PSA.44.9	Bohom sa chválime deň čo deň
PSA.44.9	a tvoje meno budeme chváliť naveky.
PSA.44.10	Predsa si nás zavrhol, vystavil potupe
PSA.44.10	a nevedieš do boja naše vojská.
PSA.44.11	Donútil si nás ustúpiť pred protivníkom
PSA.44.11	a tí, čo nás nenávidia, nás olúpili.
PSA.44.12	Vydal si nás ako ovce napospas
PSA.44.12	a rozptýlil si nás medzi národy.
PSA.44.13	Predal si svoj ľud pod cenu
PSA.44.13	a nič si na tom nezískal.
PSA.44.14	Vystavil si nás potupe našich susedov,
PSA.44.14	posmechu a hane nášho okolia.
PSA.44.15	Urobil si nás príslovím medzi pohanmi;
PSA.44.15	národy krútia hlavou nad nami.
PSA.44.16	Deň čo deň je predo mnou moja potupa
PSA.44.16	a hanba mi pokryla tvár
PSA.44.17	pre reči utŕhača a posmievača,
PSA.44.17	pre pohľad nepriateľa a pomstiteľa.
PSA.44.18	To všetko prišlo na nás, hoci sme na teba nezabudli,
PSA.44.18	neporušili sme tvoju zmluvu.
PSA.44.19	Naše srdce sa neodvrátilo od teba
PSA.44.19	ani náš krok nevybočil z tvojho chodníka,
PSA.44.20	aj keď si nás spustošil na mieste šakalov
PSA.44.20	a prikryl temnotou.
PSA.44.21	Keby sme boli zabudli na meno nášho Boha
PSA.44.21	a vystierali ruky k cudziemu bohu,
PSA.44.22	či by to Boh nebol postrehol?
PSA.44.22	On predsa pozná tajomstvá srdca!
PSA.44.23	Pre teba nás vraždia deň čo deň,
PSA.44.23	majú nás za ovce na zabitie.
PSA.44.24	Zobuď sa! Prečo spíš, Pane?
PSA.44.24	Precitni, nezavrhni nás navždy!
PSA.44.25	Prečo si skrývaš tvár?
PSA.44.25	Zabúdaš na našu biedu a útlak?
PSA.44.26	Veď naša duša sa rozptýlila do prachu,
PSA.44.26	naše telo splynulo so zemou.
PSA.44.27	Vstaň a pomôž nám,
PSA.44.27	vykúp nás pre svoju milosť!
PSA.45.1	Zbormajstrovi. Na nápev: „Ľalie.“ Poučný žalm Korachovcov. Pieseň lásky.
PSA.45.2	Srdce mi prekypuje krásnymi slovami,
PSA.45.2	prednesiem svoje verše kráľovi.
PSA.45.2	Môj jazyk je ako pero zručného pisára.
PSA.45.3	Ty si najkrajší z ľudských synov,
PSA.45.3	z tvojich pier plynie milota.
PSA.45.3	Preto ťa Boh požehnal naveky.
PSA.45.4	Hrdina, pripáš si na bedrá meč,
PSA.45.4	velebu a dôstojnosť!
PSA.45.5	Nech sa ti vydarí cesta,
PSA.45.5	nasadni do voza.
PSA.45.5	Bojuj za pravdu a zneváženú spravodlivosť!
PSA.45.5	Nech ťa tvoja pravica učí úžasným skutkom.
PSA.45.6	Tvoje ostré šípy zasiahnu srdcia nepriateľov kráľa,
PSA.45.6	národy sa ti poddajú.
PSA.45.7	Tvoj trón je trón od Boha na večné veky
PSA.45.7	a žezlo tvojho kráľovstva je žezlom práva.
PSA.45.8	Miluješ spravodlivosť a nenávidíš bezbožnosť,
PSA.45.8	preto ťa hojnejšie pomazal Boh, tvoj Boh,
PSA.45.8	olejom radosti ako tvojich druhov.
PSA.45.9	Každé tvoje rúcho vonia myrhou, od aloy a kasie.
PSA.45.9	Z palácov zdobených slonovinou ťa rozveseľuje hudba strún.
PSA.45.10	Kráľovské dcéry sú medzi tvojimi vyvolenými,
PSA.45.10	po tvojej pravici je kráľovná ozdobená zlatom z Ofíru.
PSA.45.11	Počúvaj, dcéra, dávaj pozor a zbystri sluch,
PSA.45.11	zabudni na svoj ľud a na otcovský dom!
PSA.45.12	Sám kráľ zatúžil po tvojej kráse.
PSA.45.12	On je tvoj pán, skloň sa pred ním.
PSA.45.13	Dcéry z Týru ti prinesú dary,
PSA.45.13	poprední z ľudu budú sa uchádzať o tvoju priazeň.
PSA.45.14	Kráľovská dcéra v paláci je samá nádhera,
PSA.45.14	jej rúcho je pretkávané zlatom.
PSA.45.15	V pestrých šatách ju uvádzajú ku kráľovi;
PSA.45.15	za ňou ti privedú panny, jej družice.
PSA.45.16	Sprevádza ich radostný jasot;
PSA.45.16	tak vstúpia do kráľovského paláca.
PSA.45.17	Namiesto otcov budeš mať synov,
PSA.45.17	ustanovíš ich za kniežatá po celej krajine.
PSA.45.18	Tvoje meno budem pripomínať všetkým pokoleniam.
PSA.45.18	Preto ťa národy budú oslavovať na večné veky.
PSA.46.1	Zbormajstrovi. Od Korachovcov. Pieseň pre vysoký hlas.
PSA.46.2	Boh je naše útočisko a sila,
PSA.46.2	osvedčená pomoc v súženiach.
PSA.46.3	Preto sa nebudeme báť,
PSA.46.3	hoci by sa zem prevrátila
PSA.46.3	a vrchy by sa klátili uprostred mora,
PSA.46.4	hoci by hučali a penili sa jeho vody
PSA.46.4	a vrchy by sa triasli, keď sa vzduje more.
PSA.46.5	Rieka svojimi ramenami potešuje Božie mesto,
PSA.46.5	sväté príbytky Najvyššieho.
PSA.46.6	Boh je uprostred neho, nepohne sa;
PSA.46.6	Boh mu pomôže na úsvite.
PSA.46.7	Národy hučali, kráľovstvá sa otriasali.
PSA.46.7	Vydal hlas a zem sa rozplynula.
PSA.46.8	Hospodin zástupov je s nami.
PSA.46.8	Jákobov Boh je náš hrad.
PSA.46.9	Poďte a hľaďte na skutky Hospodina,
PSA.46.9	ktorý koná úžasné veci na zemi:
PSA.46.10	zastavuje vojny až po končiny zeme,
PSA.46.10	zlomí luk, poláme kopiju,
PSA.46.10	bojové vozy spáli v ohni.
PSA.46.11	Prestaňte! Uznajte, že ja som Boh!
PSA.46.11	Som vyvýšený medzi národmi, som vyvýšený na zemi.
PSA.46.12	Hospodin zástupov je s nami.
PSA.46.12	Jákobov Boh je náš hrad.
PSA.47.1	Zbormajstrovi. Žalm Korachovcov.
PSA.47.2	Tlieskajte, všetky národy,
PSA.47.2	nadšene pozdravujte Boha,
PSA.47.3	lebo Hospodin, Najvyšší, vzbudzuje bázeň.
PSA.47.3	On je veľký Kráľ nad celou zemou.
PSA.47.4	Podmaňuje nám národy
PSA.47.4	a kmene nám podrobuje pod nohy.
PSA.47.5	Vybral nám dedičný podiel,
PSA.47.5	slávu Jákoba, ktorého si zamiloval.
PSA.47.6	Boh vystúpil hore za jasotu,
PSA.47.6	Hospodin za zvuku trúby.
PSA.47.7	Ospevujte Boha, ospevujte!
PSA.47.7	Ospevujte nášho Kráľa, ospevujte!
PSA.47.8	Veď Boh je Kráľom celej zeme,
PSA.47.8	ospevujte ho poučnými žalmami!
PSA.47.9	Boh kraľuje nad národmi,
PSA.47.9	Boh sedí na svojom svätom tróne.
PSA.47.10	Kniežatá národov sa zhromaždili
PSA.47.10	s ľudom Abrahámovho Boha,
PSA.47.10	lebo Bohu patria ochranné štíty zeme.
PSA.47.10	On je veľmi vyvýšený.
PSA.48.1	Pieseň. Žalm Korachovcov.
PSA.48.2	Veľký je Hospodin a hoden veľkej chvály.
PSA.48.2	V meste nášho Boha je jeho svätý vrch.
PSA.48.3	Na radosť celej zeme krásne sa vypína
PSA.48.3	vrch Sion, severný výbežok
PSA.48.3	mesto veľkého Kráľa.
PSA.48.4	Boh sa v jeho palácoch
PSA.48.4	osvedčil ako spoľahlivá ochrana.
PSA.48.5	Králi sa totiž zišli,
PSA.48.5	pritiahli spoločne,
PSA.48.6	no keď sa rozhliadli, užasli
PSA.48.6	a v zmätku zutekali.
PSA.48.7	Tam sa ich zmocnila triaška,
PSA.48.7	bolesť ako tej, ktorá rodí;
PSA.48.8	ako keď východný vietor
PSA.48.8	triešti zámorské lode.
PSA.48.9	Čo sme počuli, to sme aj videli
PSA.48.9	v meste Hospodina zástupov,
PSA.48.9	v meste nášho Boha:
PSA.48.9	Boh ho upevnil naveky. 
PSA.48.10	V tvojom chráme, Bože,
PSA.48.10	rozjímame o tvojej milosti.
PSA.48.11	Ako tvoje meno, Bože,
PSA.48.11	tak i tvoja chvála sa šíri až po končiny zeme.
PSA.48.11	Tvoja pravica je plná spravodlivosti.
PSA.48.12	Pre tvoje súdy
PSA.48.12	raduje sa vrch Sion
PSA.48.12	a judské dcéry jasajú.
PSA.48.13	Prejdite okolo Siona!
PSA.48.13	Zrátajte jeho veže!
PSA.48.14	Dôkladne si prezrite jeho opevnenie!
PSA.48.14	Prejdite jeho palácmi,
PSA.48.14	aby ste mohli rozprávať budúcemu pokoleniu,
PSA.48.15	že tento Boh je na večné veky naším Bohom.
PSA.48.15	On nás bude večne viesť
PSA.49.1	Zbormajstrovi. Žalm Korachovcov.
PSA.49.2	Čujte to, všetky národy,
PSA.49.2	zbystrite sluch, všetci obyvatelia sveta,
PSA.49.3	jednoduchí i vznešení,
PSA.49.3	bohatí spolu s chudobnými!
PSA.49.4	Moje ústa vyslovia múdre výroky
PSA.49.4	a úvahy môjho srdca budú rozumné.
PSA.49.5	Nakloním ucho k prísloviu,
PSA.49.5	za zvuku harfy vyjavím svoju záhadu.
PSA.49.6	Prečo sa mám báť v zlých dňoch,
PSA.49.6	keď ma tiesni zločinnosť záškodníkov,
PSA.49.7	ktorí sa spoliehajú na svoj majetok
PSA.49.7	a vystatujú sa veľkým bohatstvom?
PSA.49.8	Nikto nemôže vykúpiť ani brata,
PSA.49.8	ani za seba dať Bohu cenu zmierenia,
PSA.49.9	lebo priveľké je výkupné za život.
PSA.49.9	Navždy sa musí zriecť toho,
PSA.49.10	že bude žiť naveky
PSA.49.10	a že nikdy neuzrie hrob.
PSA.49.11	Veď vidí, že zomierajú múdri,
PSA.49.11	hynie blázon i nerozumný
PSA.49.11	a svoje bohatstvo nechávajú iným.
PSA.49.12	Navždy majú v hrobe svoj domov
PSA.49.12	a príbytok z rodu na rod,
PSA.49.12	hoci pozemky pomenovali svojím menom.
PSA.49.13	Človek si v blahobyte ani neodpočinie,
PSA.49.13	je ako zviera, ktoré hynie.
PSA.49.14	Taký je údel tých, čo si nerozvážne dôverujú,
PSA.49.14	aj ich nasledovníkov, čo schvaľujú ich reči.
PSA.49.15	Rútia sa do podsvetia ako ovce,
PSA.49.15	smrť im bude pastierom.
PSA.49.15	Zostúpia priamo do hrobu,
PSA.49.15	ich podoba sa rozplynie v podsvetí,
PSA.49.15	zostanú bez svojich príbytkov.
PSA.49.16	Mňa však vykúpi Boh,
PSA.49.16	vytrhne ma z moci podsvetia.
PSA.49.17	Nemaj obavy, ak niekto bohatne
PSA.49.17	a množí blahobyt svojho domu;
PSA.49.18	veď keď zomrie, nič si nevezme so sebou;
PSA.49.18	jeho blahobyt nezostúpi za ním.
PSA.49.19	Aj keď si zaživa navráva:
PSA.49.19	„Chvália ťa, že si si dobre počínal!“,
PSA.49.20	predsa pôjde k pokoleniu svojich predkov,
PSA.49.20	ktorí už nikdy neuvidia svetlo.
PSA.49.21	Človek v blahobyte to nechápe,
PSA.49.21	je ako zviera, ktoré hynie.
PSA.50.1	Asáfov žalm.
PSA.50.1	Boh, Boh Hospodin, hovorí
PSA.50.1	a oslovuje zem od východu slnka až po jeho západ.
PSA.50.2	Zo Siona, z dokonalej krásy
PSA.50.2	skvie sa Boh.
PSA.50.3	Náš Boh prichádza a nemlčí.
PSA.50.3	Pred ním pustoší oheň
PSA.50.3	a vôkol neho zúri búrka.
PSA.50.4	Zhora volá na nebo a zem,
PSA.50.4	chce súdiť svoj ľud.
PSA.50.5	Zhromaždite mi mojich zbožných,
PSA.50.5	čo so mnou uzavreli zmluvu pri obete.
PSA.50.6	Nebesia hlásajú jeho spravodlivosť,
PSA.50.6	lebo Boh sám je sudcom.
PSA.50.7	„Počúvaj, ľud môj, chcem prehovoriť,
PSA.50.7	chcem svedčiť proti tebe, Izrael!
PSA.50.7	Ja som Boh, tvoj Boh.
PSA.50.8	Nekarhám ťa pre tvoje obety,
PSA.50.8	veď stále sú tvoje spaľované obety predo mnou.
PSA.50.9	Nevezmem býčka z tvojho domu
PSA.50.9	ani capy z tvojich košiarov,
PSA.50.10	lebo moja je všetka lesná zver
PSA.50.10	a na vrchoch dobytka na tisíce.
PSA.50.11	Poznám všetko vtáctvo hôr,
PSA.50.11	moje je všetko, čo sa hýbe na poliach.
PSA.50.12	Ak by som bol hladný, nepovedal by som to tebe,
PSA.50.12	veď môj je svet so všetkým, čo je v ňom.
PSA.50.13	Či jedávam mäso býkov
PSA.50.13	a pijem krv capov?
PSA.50.14	Prines Bohu obetu vďaky
PSA.50.14	a splň Najvyššiemu svoje sľuby!
PSA.50.15	Vzývaj ma v deň súženia,
PSA.50.15	ja ťa zachránim a ty mi vzdáš úctu.“
PSA.50.16	Bezbožnému však Boh hovorí:
PSA.50.16	„Ako to, že odriekaš moje ustanovenia
PSA.50.16	a berieš do úst moju zmluvu,
PSA.50.17	ale nenávidíš napomenutie
PSA.50.17	a odmietaš moje slová?!
PSA.50.18	Keď vidíš zlodeja, spriahaš sa s ním
PSA.50.18	a s cudzoložníkmi sa spolčuješ.
PSA.50.19	Ústa prepožičiavaš na zlé
PSA.50.19	a tvoj jazyk snuje klamstvo.
PSA.50.20	Vysedávaš a ohováraš svojho brata,
PSA.50.20	syna vlastnej matky hanobíš.
PSA.50.21	Toto stváraš, a ja mám mlčať?
PSA.50.21	Myslíš si, že som ako ty?
PSA.50.21	Obviňujem ťa a vyčítam ti to.
PSA.50.22	Pochopte to vy, čo zabúdate na Boha,
PSA.50.22	aby som vás nemusel roztrhať
PSA.50.22	a nik by vás nezachránil.
PSA.50.23	Kto prinesie obetu vďaky, ten ma ctí.
PSA.50.23	Kto sa pridŕža správnej cesty,
PSA.50.23	tomu ukážem Božiu záchranu.“
PSA.51.1	Zbormajstrovi. Žalm Dávida, 
PSA.51.2	keď prišiel k nemu prorok Nátan, pretože vošiel k Batšebe.
PSA.51.3	Bože, zmiluj sa nado mnou podľa svojej milosti!
PSA.51.3	Pre svoje veľké milosrdenstvo zotri moje ťažké priestupky!
PSA.51.4	Dôkladne zo mňa zmy moju vinu,
PSA.51.4	očisti ma od môjho hriechu!
PSA.51.5	Veď ja viem o svojich previneniach,
PSA.51.5	svoj hriech mám stále na mysli.
PSA.51.6	Proti tebe samému som zhrešil,
PSA.51.6	urobil som, čo pokladáš za zlé.
PSA.51.6	Preto si spravodlivý v tom, čo hovoríš,
PSA.51.6	čistý, keď súdiš.
PSA.51.7	Naozaj som sa narodil v neprávosti
PSA.51.7	a matka ma počala v hriechu.
PSA.51.8	Hľa, ty obľubuješ pravdu vo vnútri človeka,
PSA.51.8	dávaš mi poznať hĺbku múdrosti.
PSA.51.9	Zbav ma hriechu yzopom a budem čistý,
PSA.51.9	umy ma a budem belší ako sneh!
PSA.51.10	Daj mi počuť slová radosti a potešenia,
PSA.51.10	nech zajasajú kosti, čo si zdrvil.
PSA.51.11	Zakry si tvár pred mojimi hriechmi
PSA.51.11	a zotri všetky moje viny!
PSA.51.12	Stvor mi čisté srdce, Bože,
PSA.51.12	obnov vo mne pevného ducha!
PSA.51.13	Neodvrhni ma od seba,
PSA.51.13	neodnímaj mi svojho svätého ducha!
PSA.51.14	Vráť mi radosť z tvojej spásy
PSA.51.14	a podopri ma duchom poslušnosti!
PSA.51.15	Chcem učiť neverných tvojim cestám,
PSA.51.15	aby sa hriešnici obrátili k tebe.
PSA.51.16	Vytrhni ma z viny krviprelievania,
PSA.51.16	Bože, Boh mojej spásy,
PSA.51.16	nech zaplesá môj jazyk nad tvojou spravodlivosťou!
PSA.51.17	Pane, otvor mi pery
PSA.51.17	a moje ústa budú ohlasovať tvoju chválu.
PSA.51.18	Veď nemáš záľubu v obete
PSA.51.18	a keby som priniesol spaľovanú obetu,
PSA.51.18	nepáčila by sa ti.
PSA.51.19	Skrúšený duch, to je obeta Bohu;
PSA.51.19	skrúšeným a zdrveným srdcom nepohŕdaš, Bože.
PSA.51.20	Svojou priazňou preukáž dobro Sionu,
PSA.51.20	vybuduj múry Jeruzalema!
PSA.51.21	Potom si obľúbiš náležité obety,
PSA.51.21	spaľované obety a celostné obety.
PSA.51.21	Vtedy budú obetovať býčky na tvojom oltári.
PSA.52.1	Zbormajstrovi. Dávidov poučný žalm. 
PSA.52.2	Po tom, čo Edómčan Doég prišiel oznámiť Šaulovi: „Dávid vošiel do domu Achimelecha.“
PSA.52.3	Prečo sa chváliš zlom, ty hrdina?
PSA.52.3	Božia milosť predsa trvá po všetky dni!
PSA.52.4	Vymýšľaš skazu,
PSA.52.4	tvoj jazyk je ako ostrá britva,
PSA.52.4	ty podvodník!
PSA.52.5	Miluješ väčšmi zlé než dobré,
PSA.52.5	väčšmi lož než slová pravdy.
PSA.52.6	Miluješ každé skazonosné slovo,
PSA.52.6	ty jazyk podvodný!
PSA.52.7	Veď Boh ťa navždy zrazí,
PSA.52.7	schmatne, vytrhne zo stanu
PSA.52.7	a vykorení zo zeme živých.
PSA.52.8	Uzrú to spravodliví, budú sa báť,
PSA.52.8	budú sa mu však vysmievať:
PSA.52.9	„Pozrite! Muž, ktorý nechcel mať oporu v Bohu,
PSA.52.9	lež spoliehal sa na svoje veľké bohatstvo,
PSA.52.9	cítil sa mocný vo svojej zvrátenosti.“
PSA.52.10	Ja som však v Božom chráme ako čerstvá oliva,
PSA.52.10	dúfam v Božiu milosť
PSA.52.10	na večné veky.
PSA.52.11	Budem ti ďakovať naveky,
PSA.52.11	že si tak konal.
PSA.52.11	V kruhu tvojich zbožných
PSA.52.11	dúfam v tvoje meno, lebo je dobré.
PSA.53.1	Zbormajstrovi. Podľa Machalat
PSA.53.2	Blázon si hovorí: „Boha niet!“
PSA.53.2	Takí si počínajú zvrátene a ohavne,
PSA.53.2	nikto nekoná dobro.
PSA.53.3	Boh z nebies hľadí na ľudí,
PSA.53.3	aby videl, či sa nájde niekto rozumný,
PSA.53.3	čo hľadá Boha.
PSA.53.4	Odpadli všetci, do jedného sú skazení,
PSA.53.4	nikto nekoná dobro,
PSA.53.4	ani len jediný.
PSA.53.5	Nevedia to azda páchatelia neprávosti,
PSA.53.5	ktorí zožierajú môj ľud, akoby jedli chlieb,
PSA.53.5	ale Boha nevzývajú?
PSA.53.6	Veľmi sa zľakli tam, kde sa niet čoho báť.
PSA.53.6	Veď Boh rozmetal kosti tých, čo ťa tiesnili.
PSA.53.6	Zahanbia sa, lebo ich Boh zavrhol.
PSA.53.7	Kiež príde zo Siona spása Izraela!
PSA.53.7	Keď Boh zmení osud svojho ľudu,
PSA.53.7	Jákob zajasá, Izrael sa poteší.
PSA.54.1	Zbormajstrovi pri hre na strunovom nástroji. Dávidov poučný žalm, 
PSA.54.2	ktorý vznikol, keď Zífania prišli a oznámili Šaulovi: „Dávid sa skrýva u nás.“
PSA.54.3	Pomôž mi, Bože, pre svoje meno,
PSA.54.3	svojou mocou prisúď mi právo!
PSA.54.4	Počuj, Bože, moju modlitbu,
PSA.54.4	počúvaj reči mojich úst!
PSA.54.5	Povstali totiž proti mne cudzinci,
PSA.54.5	na život mi siahajú násilníci,
PSA.54.5	čo neberú ohľad na Boha.
PSA.54.6	Boh mi však pomáha,
PSA.54.6	Pán ma udržiava pri živote.
PSA.54.7	Zlo nech sa obráti na mojich protivníkov!
PSA.54.7	Znič ich, lebo ty si verný!
PSA.54.8	Ochotne ti budem obetovať
PSA.54.8	a zvelebovať tvoje meno, Hospodin, lebo je dobré.
PSA.54.9	Veď on ma vytrhol z každého súženia
PSA.54.9	a moje oko sa môže zvysoka dívať na nepriateľov.
PSA.55.1	Zbormajstrovi pri hre na strunovom nástroji. Dávidov poučný žalm.
PSA.55.2	Počúvaj, Bože, moju modlitbu,
PSA.55.2	neskrývaj sa pred mojou úpenlivou prosbou!
PSA.55.3	Pozorne ma vypočuj a odpovedz mi!
PSA.55.3	Som znepokojený a vzdychám
PSA.55.4	pre krik nepriateľa
PSA.55.4	a útlak bezbožníka.
PSA.55.4	Vháňajú ma do nešťastia
PSA.55.4	a napádajú ma v hneve.
PSA.55.5	Srdce sa mi zviera v hrudi,
PSA.55.5	ovládli ma hrôzy smrti.
PSA.55.6	Strach a chvenie prišli na mňa.
PSA.55.6	Premohla ma hrôza.
PSA.55.7	Povedal som si:
PSA.55.7	„Kiežby som mal krídla holubice!
PSA.55.7	Odletel by som a býval inde.
PSA.55.8	Naozaj by som ďaleko zaletel
PSA.55.8	a býval na púšti.
PSA.55.9	Ponáhľal by som sa do bezpečia
PSA.55.9	pred prudkým vetrom, pred víchricou.“
PSA.55.10	Zmäť ich, Pane, jazyky im rozdeľ,
PSA.55.10	lebo v meste vidím násilie a hádky.
PSA.55.11	Dňom i nocou ho obchádzajú po hradbách,
PSA.55.11	uprostred neho je ničomnosť a utrpenie.
PSA.55.12	Skaza je v jeho strede.
PSA.55.12	Z jeho ulíc nemizne útlak a klam.
PSA.55.13	Keby ma tupil nepriateľ,
PSA.55.13	to by som zniesol.
PSA.55.13	Keby sa nado mnou vypínal nenávistník,
PSA.55.13	pred ním by som sa skryl.
PSA.55.14	Si to však ty, človek ako ja,
PSA.55.14	môj druh a dôverný priateľ,
PSA.55.15	s ktorým ma spájalo milé priateľstvo.
PSA.55.15	Spolu sme chodievali v jasavom sprievode do Božieho domu.
PSA.55.16	Nech ich stihne smrť!
PSA.55.16	Zaživa nech zostúpia do podsvetia,
PSA.55.16	lebo v ich príbytkoch i v nich je plno zloby!
PSA.55.17	No ja budem volať k Bohu
PSA.55.17	a Hospodin ma zachráni.
PSA.55.18	Večer, ráno i napoludnie
PSA.55.18	vzdychám a nariekam.
PSA.55.18	On počuje môj hlas.
PSA.55.19	Vyslobodí ma z boja,
PSA.55.19	aby som mal pokoj,
PSA.55.19	hoci sú mnohí proti mne.
PSA.55.20	Boh ma vypočuje.
PSA.55.20	Ten, čo tróni od večnosti, ich pokorí, 
PSA.55.20	lebo zmeniť sa nechcú
PSA.55.20	a Boha sa neboja.
PSA.55.21	Zaháňa sa rukou na pokojných ľudí,
PSA.55.21	znesväcuje svoju zmluvu,
PSA.55.22	jeho ústa sú hladšie než maslo,
PSA.55.22	no bojovné srdce má.
PSA.55.22	Nad olej jemnejšie sú jeho slová,
PSA.55.22	sú to však vytasené meče.
PSA.55.23	Zlož svoje starosti na Hospodina,
PSA.55.23	on sa o teba postará.
PSA.55.23	Nikdy nedopustí, aby sa spravodlivý sklátil.
PSA.55.24	Ty ich však, Bože, vrhneš
PSA.55.24	do jamy záhuby.
PSA.55.24	Krvilační a podvodní ľudia
PSA.55.24	sa nedožijú ani polovice svojich dní.
PSA.55.24	No ja dúfam v teba.
PSA.56.1	Zbormajstrovi, na nápev: „Zamĺknutá holubica diaľav.“ Pamätný Dávidov zápis, keď ho Filištínci chytili v Gate.
PSA.56.2	Bože, zmiluj sa nado mnou,
PSA.56.2	lebo sliedi za mnou človek,
PSA.56.2	deň čo deň ma napáda a utláča.
PSA.56.3	Denne sliedia za mnou protivníci,
PSA.56.3	mnoho je tých, čo pyšne broja proti mne.
PSA.56.4	V deň, keď som preľaknutý,
PSA.56.4	spolieham sa na teba.
PSA.56.5	V Boha, ktorého slovo chválim,
PSA.56.5	v tohto Boha dúfam, nebojím sa.
PSA.56.5	Čo mi môže urobiť telo?
PSA.56.6	Deň čo deň prekrúcajú moje slová,
PSA.56.6	vymýšľajú o mne len zlé.
PSA.56.7	Spolčujú sa a striehnu,
PSA.56.7	striehnu na moje kroky,
PSA.56.7	chcú ma pripraviť o život.
PSA.56.8	Pre neprávosť im nedaj uniknúť!
PSA.56.8	Vrhni ich, Bože, do hnevu národov!
PSA.56.9	O mojej biede máš záznam,
PSA.56.9	do svojej nádoby daj moje slzy.
PSA.56.9	Či v tvojej knihe nie je o nich záznam?
PSA.56.10	Raz moji nepriatelia ustúpia,
PSA.56.10	v deň, keď zavolám o pomoc.
PSA.56.10	Tak poznám, že Boh je pri mne.
PSA.56.11	V Boha, ktorého slovo chválim,
PSA.56.11	v Hospodina, ktorého slovo chválim,
PSA.56.12	v toho Boha dúfam, nebojím sa.
PSA.56.12	Čo mi môže urobiť človek?
PSA.56.13	Na mne je, Bože, splniť, čo som ti sľúbil,
PSA.56.13	prinášam ti obety vďaky,
PSA.56.14	lebo si ma vytrhol zo smrti,
PSA.56.14	ba aj moje nohy si zachránil od úrazu,
PSA.56.14	aby som smel chodiť pred Bohom
PSA.56.14	vo svetle živých.
PSA.57.1	Zbormajstrovi na nápev: „Nezahub!“ Pamätný Dávidov zápis, keď utiekol do jaskyne pred Šaulom.
PSA.57.2	Zmiluj sa nado mnou, Bože! Zmiluj sa nado mnou,
PSA.57.2	lebo k tebe sa utieka moja duša
PSA.57.2	a v tôni tvojich krídel nachádzam útočisko,
PSA.57.2	kým nepominie pohroma.
PSA.57.3	K Bohu volám, k Najvyššiemu,
PSA.57.3	k Bohu, ktorý koná za mňa.
PSA.57.4	Zošle pomoc z neba, zachráni ma,
PSA.57.4	zahanbí tých, čo ma dychtivo prenasledujú. 
PSA.57.4	Boh zošle svoje milosrdenstvo a vernosť.
PSA.57.5	Musím ležať medzi levmi,
PSA.57.5	z ktorých srší oheň,
PSA.57.5	medzi ľuďmi, ktorých zuby sú oštepy a šípy,
PSA.57.5	ich jazyk je ostrý meč.
PSA.57.6	Vyvýš sa, Bože, nad nebesia,
PSA.57.6	tvoja sláva nech je nad celou zemou!
PSA.57.7	Mojim nohám nastavili sieť,
PSA.57.7	moja duša je skľúčená,
PSA.57.7	vykopali mi jamu,
PSA.57.7	sami však spadli do nej.
PSA.57.8	Moje srdce je pripravené, Bože,
PSA.57.8	moje srdce je pripravené
PSA.57.8	spievať ti a hrať.
PSA.57.9	Prebuď sa, moja duša,
PSA.57.9	prebuď sa, harfa, citara,
PSA.57.9	nech zobudím rannú zoru!
PSA.57.10	Budem ti ďakovať, Pane, medzi ľuďmi,
PSA.57.10	ospevovať ťa medzi národmi,
PSA.57.11	lebo veľké je tvoje milosrdenstvo, až po nebesia,
PSA.57.11	tvoja vernosť až po oblaky.
PSA.57.12	Vyvýš sa, Bože, nad nebesia,
PSA.57.12	tvoja sláva nech je nad celou zemou!
PSA.58.1	Zbormajstrovi na nápev: „Nezahub!“ Pamätný Dávidov zápis.
PSA.58.2	Naozaj hovoríte spravodlivo, mocipáni?
PSA.58.2	A súdite podľa práva, ľudskí synovia?
PSA.58.3	Naopak, v srdci vymýšľate neprávosť,
PSA.58.3	rukami razíte cestu násiliu v krajine.
PSA.58.4	Odcudzili sa bezbožníci,
PSA.58.4	blúdia od narodenia,
PSA.58.4	od lona matky klamú.
PSA.58.5	Majú v sebe jed ako hady.
PSA.58.5	Sú ako hluchá zmija, ktorá si zapcháva uši,
PSA.58.6	aby nepočula hlas zaklínača,
PSA.58.6	čarodejníka skúseného v zaklínaní.
PSA.58.7	Bože, zuby im povyrážaj z úst!
PSA.58.7	Polám chrup levíčatám, Hospodin!
PSA.58.8	Nech sa stratia ako rozliata voda!
PSA.58.8	Keď namieria, nech sa im šípy otupia!
PSA.58.9	Nech sú ako slimák v rozklade,
PSA.58.9	ako potratený plod, čo neuzrel svit slnka!
PSA.58.10	Skôr než sa na burine stačia rozrásť tŕne,
PSA.58.10	sviežej či uschnutej, nech ich zmetie víchor!
PSA.58.11	Poteší sa spravodlivý, keď uvidí pomstu,
PSA.58.11	zmočí si nohy v krvi bezbožníka.
PSA.58.12	Ľudia povedia: „Predsa má odmenu spravodlivý.
PSA.58.12	Predsa jestvuje Boh, čo súdi na zemi.“
PSA.59.1	Zbormajstrovi na nápev: „Nezahub!“ Pamätný Dávidov zápis, keď Šaul poslal strážiť jeho dom, aby ho usmrtili.
PSA.59.2	Môj Bože, osloboď ma od nepriateľov!
PSA.59.2	Zachráň ma pred tými, čo povstávajú proti mne!
PSA.59.3	Osloboď ma od páchateľov neprávosti,
PSA.59.3	zachráň ma pred tými, čo prelievajú krv!
PSA.59.4	Veď mi striehnu na život,
PSA.59.4	mocní ma napádajú,
PSA.59.4	hoci som sa neprevinil, ani nezhrešil, Hospodin.
PSA.59.5	Som bez viny, oni však pribiehajú a chystajú sa.
PSA.59.5	Vstaň, poď mi v ústrety a pozri sa!
PSA.59.6	Ty však, Hospodin, Boh zástupov, Boh Izraela,
PSA.59.6	prebuď sa, potrestaj všetkých pohanov!
PSA.59.6	Nezmiluj sa nad nikým z vierolomných zradcov!
PSA.59.7	Vracajú sa po večeroch,
PSA.59.7	zavýjajú sťa psy,
PSA.59.7	pobehujú okolo mesta.
PSA.59.8	Ústa sa im penia,
PSA.59.8	medzi perami majú meče.
PSA.59.8	„Veď ktože počuje?“
PSA.59.9	Ty sa im však, Hospodin, smeješ,
PSA.59.9	vysmievaš sa všetkým pohanom.
PSA.59.10	Moja sila, budem sa ťa pridŕžať,
PSA.59.10	lebo ty, Bože, si mi pevnosťou.
PSA.59.11	Môj milostivý Boh vyjde mi v ústrety,
PSA.59.11	Boh mi dovolí hľadieť na mojich protivníkov.
PSA.59.12	Nezabíjaj ich, aby môj ľud nezabudol.
PSA.59.12	Rozožeň ich svojou silou a zvrhni ich!
PSA.59.12	Pane, ty si náš štít!
PSA.59.13	Hriechom ich úst je vyrieknuté slovo.
PSA.59.13	Nech uviaznu vo vlastnej pýche
PSA.59.13	pre kliatbu a lož, čo vyslovia!
PSA.59.14	Skoncuj s nimi v hneve!
PSA.59.14	Skoncuj, nech ich niet!
PSA.59.14	Nech vedia, že Boh vládne v Jákobovi
PSA.59.14	až do končín zeme.
PSA.59.15	Vracajú sa po večeroch,
PSA.59.15	zavýjajú sťa psy, pobehujú okolo mesta.
PSA.59.16	Túlajú sa za potravou,
PSA.59.16	štekajú, ak sa nenasýtia.
PSA.59.17	Ja však budem ospevovať tvoju silu,
PSA.59.17	za rána budem plesať nad tvojou milosťou,
PSA.59.17	lebo si mi bol pevnosťou,
PSA.59.17	útočiskom, keď mi bolo úzko.
PSA.59.18	Moja sila, kiež ťa oslavujem,
PSA.59.18	lebo ty, Bože, si moja pevnosť,
PSA.59.18	môj milostivý Boh.
PSA.60.1	Zbormajstrovi na nápev: „Ľalia svedectva.“ Pamätný Dávidov zápis na poučenie, 
PSA.60.2	keď bojoval proti mezopotámskym Aramejčanom z Coby. Keď sa Joáb vrátil a v Soľnom údolí porazil dvanásťtisíc Edómčanov.
PSA.60.3	Bože, zavrhol si nás a rozohnal;
PSA.60.3	hneval si sa, no opäť nás zjednoť!
PSA.60.4	Zatriasol si krajinou a rozštiepil si ju.
PSA.60.4	Zaceľ jej trhliny, lebo sa otriasa.
PSA.60.5	Tvrdé skúšky si dopustil na svoj ľud,
PSA.60.5	napojil si nás vínom závratu.
PSA.60.6	Dal si znamenie tým, čo sa ťa boja,
PSA.60.6	aby mohli ujsť pred lukom.
PSA.60.7	Zachráň nás svojou pravicou a vypočuj nás,
PSA.60.7	aby boli vyslobodení tvoji obľúbenci.
PSA.60.8	Boh prehovoril vo svojej svätyni:
PSA.60.8	„Víťazoslávne rozdelím Síchem,
PSA.60.8	rozmeriam údolie Sukkót.
PSA.60.9	Mne patrí Gileád, mne patrí Menašše.
PSA.60.9	Efrajim je prilba mojej hlavy,
PSA.60.9	Judsko je moja berla.
PSA.60.10	Moábsko je moje umývadlo,
PSA.60.10	na Edómsko hodím svoj sandál,
PSA.60.10	Filištínsko nech nado mnou zaplesá.“
PSA.60.11	Kto ma vovedie do opevneného mesta?
PSA.60.11	Kto ma zavedie do Edómska?
PSA.60.12	Či si nás ty, Bože, nezavrhol,
PSA.60.12	a teda, Bože, nebudeš viesť naše zástupy?
PSA.60.13	Udeľ nám pomoc proti utláčateľom,
PSA.60.13	lebo ľudská pomoc je márna.
PSA.60.14	S Bohom budeme udatní.
PSA.60.14	On rozšliape našich utláčateľov.
PSA.61.1	Zbormajstrovi pri hre na strunovom nástroji. Dávidov.
PSA.61.2	Počuj, Bože, moje kvílenie,
PSA.61.2	pozoruj moju modlitbu!
PSA.61.3	Z končín zeme volám k tebe
PSA.61.3	skľúčeným srdcom.
PSA.61.3	Vyveď ma na skalu,
PSA.61.3	čo je pre mňa privysoká.
PSA.61.4	Veď si mi býval útočiskom,
PSA.61.4	pevnou vežou pred nepriateľom.
PSA.61.5	Kiež v tvojom stane bývam naveky,
PSA.61.5	kiež nájdem útočisko v tôni tvojich krídel.
PSA.61.6	Bože, ty si počul moje sľuby,
PSA.61.6	dal si dedičstvo tým,
PSA.61.6	čo sa boja tvojho mena.
PSA.61.7	Pridaj dni k dňom kráľovým,
PSA.61.7	nech jeho roky trvajú z pokolenia na pokolenie,
PSA.61.8	nech večne tróni pred Bohom.
PSA.61.8	Prikáž, aby ho milosrdenstvo a vernosť chránili.
PSA.61.9	Kiež teda navždy ospevujem tvoje meno
PSA.61.9	a svoje sľuby plním deň čo deň!
PSA.62.1	Pre zbormajstra Jedutúna. Dávidov žalm.
PSA.62.2	Len v Bohu sa moja duša upokojí,
PSA.62.2	lebo od neho je moja spása.
PSA.62.3	Len on je moja skala, moja spása
PSA.62.3	a moja pevnosť. Nebudem príliš otrasený.
PSA.62.4	Dokedy budete dorážať na človeka
PSA.62.4	a všetci mu hroziť vraždou?
PSA.62.4	Je ako stena na spadnutie,
PSA.62.4	ako múr, čo sa rúca.
PSA.62.5	Len o tom sa radia,
PSA.62.5	ako ho strhnúť z výšky.
PSA.62.5	Milujú lož.
PSA.62.5	Ústami žehnajú,
PSA.62.5	no srdcom preklínajú. 
PSA.62.6	Len v Bohu sa moja duša upokojí,
PSA.62.6	lebo od neho je moja nádej.
PSA.62.7	Len on je moja skala, moja spása
PSA.62.7	a moja pevnosť. Nebudem otrasený.
PSA.62.8	V Bohu je moja spása a moja česť.
PSA.62.8	Skalou mojej sily a mojím útočiskom je Boh.
PSA.62.9	Ľudia, dúfajte v neho v každom čase,
PSA.62.9	vylievajte si pred ním srdce!
PSA.62.9	Boh je naším útočiskom. 
PSA.62.10	Ľudskí synovia sú ako dych,
PSA.62.10	ľudia sú len klam.
PSA.62.10	Na váhach sú všetci spolu ľahší ako dych.
PSA.62.11	Nespoliehajte sa na útlak,
PSA.62.11	nevkladajte márnu nádej do zbojstva.
PSA.62.11	Ak pribúda majetok,
PSA.62.11	neupínajte k nemu srdce.
PSA.62.12	Raz prehovoril Boh,
PSA.62.12	dvoje som z toho vyrozumel:
PSA.62.12	Bohu patrí moc,
PSA.62.13	u teba, Pane, je milosť,
PSA.62.13	lebo ty odplácaš každému
PSA.62.13	podľa jeho skutkov.
PSA.63.1	Dávidov žalm, keď bol na Judskej púšti.
PSA.63.2	Bože, ty si môj Boh! Hľadám ťa za úsvitu,
PSA.63.2	moja duša prahne po tebe.
PSA.63.2	Po tebe túži moje telo
PSA.63.2	ako suchá a pustá zem bez vody.
PSA.63.3	Tak ťa chcem uzrieť vo svätyni,
PSA.63.3	aby som videl tvoju moc a slávu.
PSA.63.4	Veď tvoja milosť je lepšia ako život,
PSA.63.4	moje pery ťa budú velebiť.
PSA.63.5	Budem ťa žehnať po celý život,
PSA.63.5	v tvojom mene budem dvíhať ruky.
PSA.63.6	Tukom a olejom sa sýti moja duša,
PSA.63.6	moje pery jasajú, moje ústa ťa chvália.
PSA.63.7	Na svojom lôžku myslím na teba,
PSA.63.7	pri výmene stráží o tebe rozjímam.
PSA.63.8	Veď si mi pomáhal,
PSA.63.8	v tôni tvojich krídel môžem plesať.
PSA.63.9	K tebe sa duša privinula,
PSA.63.9	tvoja pravica ma podopiera.
PSA.63.10	Tí, čo chystajú záhubu mojej duši,
PSA.63.10	vojdú do hlbín zeme.
PSA.63.11	Vydaní moci meča
PSA.63.11	za pokrm budú šakalom.
PSA.63.12	Kráľ sa však bude radovať v Bohu.
PSA.63.12	Chváliť sa môže každý, kto naňho prisahá,
PSA.63.12	luhárom budú ústa zapchaté.
PSA.64.1	Zbormajstrovi. Dávidov žalm.
PSA.64.2	Počuj, Bože, môj hlasný nárek!
PSA.64.2	Chráň mi život pred hrozbou nepriateľa!
PSA.64.3	Ukry ma pred tlupou zlosynov,
PSA.64.3	pred zúrivosťou páchateľov neprávosti,
PSA.64.4	čo si jazyk brúsia ako meč,
PSA.64.4	jedovaté slová chrlia ako šípy,
PSA.64.5	aby z úkrytu zasiahli statočného.
PSA.64.5	Zrazu naňho bez obáv vystrelia.
PSA.64.6	Utvrdzujú sa v zlom zámere,
PSA.64.6	dovrávajú sa, že nastavia osídla,
PSA.64.6	a hovoria: „Kto nás uvidí?“
PSA.64.7	Snujú podlosti,
PSA.64.7	zatajujú zosnovaný úmysel,
PSA.64.7	veď vnútro a srdce človeka je hlboké.
PSA.64.8	No Boh ich zasiahne šípom,
PSA.64.8	zrazu budú sami ranení.
PSA.64.9	Vlastný jazyk im prichystá pád.
PSA.64.9	Kto ich uvidí, pokrúti hlavou.
PSA.64.10	Všetci ľudia sa preľaknú,
PSA.64.10	zvestovať budú skutok Boha,
PSA.64.10	pochopia jeho konanie.
PSA.64.11	Spravodlivý sa poteší v Hospodinovi,
PSA.64.11	k nemu sa bude utiekať.
PSA.64.11	Ním sa budú chváliť všetci, čo majú úprimné srdce.
PSA.65.1	Zbormajstrovi. Dávidov žalm. Pieseň.
PSA.65.2	Tebe, Bože, patrí chválospev na Sione,
PSA.65.2	a tebe treba plniť sľuby
PSA.65.3	K tebe, ktorý počuješ modlitbu,
PSA.65.3	prichádzajú všetci.
PSA.65.4	Ak nás premáhajú neprávosti,
PSA.65.4	ty nám odpúšťaš naše priestupky.
PSA.65.5	Blahoslavený, koho si vyvolíš,
PSA.65.5	komu dovolíš prísť k tebe,
PSA.65.5	aby prebýval na tvojich nádvoriach.
PSA.65.5	Nasýťme sa dobrotou tvojho domu,
PSA.65.5	svätosťou tvojho chrámu.
PSA.65.6	Zázrakmi tvojej spravodlivosti nám odpovieš,
PSA.65.6	Bože, naša spása,
PSA.65.6	nádej všetkých končín zeme
PSA.65.6	i diaľav za morom.
PSA.65.7	Ty upevňuješ vrchy svojou silou,
PSA.65.7	opásaný si mocou,
PSA.65.8	tíšiš hukot morí,
PSA.65.8	hukot vĺn
PSA.65.8	i hluk národov.
PSA.65.9	Obyvatelia končín sa boja
PSA.65.9	tvojich znamení.
PSA.65.9	Plesanie pôsobíš tam,
PSA.65.9	kde svitá ráno a zmráka sa večer.
PSA.65.10	Navštevuješ zem a zvlažuješ ju,
PSA.65.10	hojne ju zúrodňuješ.
PSA.65.10	Božie riečisko je plné vody.
PSA.65.10	Pripravuješ im obilie.
PSA.65.10	Áno, takto sa staráš o zem:
PSA.65.11	zalievaš jej brázdy,
PSA.65.11	zarovnávaš jej hrudy,
PSA.65.11	dažďom ju kypríš
PSA.65.11	a požehnávaš jej porast.
PSA.65.12	Rok korunuješ svojou dobrotou,
PSA.65.12	z tvojich šľapají vyviera tuk.
PSA.65.13	Púštne pasienky sú plné vlahy,
PSA.65.13	kopce sa opášu jasotom.
PSA.65.14	Lúky sa zdobia stádami,
PSA.65.14	doliny sa odievajú obilím,
PSA.65.14	zvučia plesaním a spevom.
PSA.66.1	Zbormajstrovi. Pieseň. Žalm.
PSA.66.1	Hlasne jasaj Bohu, celá zem!
PSA.66.2	Spievajte na slávu jeho mena,
PSA.66.2	jeho slávu šírte chválospevom!
PSA.66.3	Povedzte Bohu: „Úžasné sú tvoje skutky!
PSA.66.3	Taká nesmierna je tvoja moc,
PSA.66.3	že ti pochlebujú tvoji nepriatelia.
PSA.66.4	Nech sa ti klania celá zem,
PSA.66.4	nech ťa ospevujú,
PSA.66.4	nech ospevujú tvoje meno!“
PSA.66.5	Poďte a pozrite na Božie diela,
PSA.66.5	úžasné sú jeho skutky pre ľudí.
PSA.66.6	Premenil more na súš,
PSA.66.6	cez rieku prešli pešo.
PSA.66.6	Radujme sa teda v ňom!
PSA.66.7	Svojou mocou vládne večne,
PSA.66.7	svojím zrakom sleduje národy.
PSA.66.7	Nech sa odbojníci nepovyšujú!
PSA.66.8	Národy, velebte nášho Boha,
PSA.66.8	nech o ňom zaznie hlasný chválospev!
PSA.66.9	On nás zachoval pri živote,
PSA.66.9	nedopustil, aby sa nám nohy klátili.
PSA.66.10	Veď ty si nás, Bože, skúšal,
PSA.66.10	prečistil, ako sa čistí striebro.
PSA.66.11	Vohnal si nás do siete,
PSA.66.11	priveľmi si nám zaťažil bedrá.
PSA.66.12	Dovolil si, aby nám ľudia chodili po hlave.
PSA.66.12	Prešli sme ohňom i vodou,
PSA.66.12	no doviedol si nás k hojnosti.
PSA.66.13	Do tvojho domu vojdem so spaľovanými obetami,
PSA.66.13	splním ti svoje sľuby,
PSA.66.14	ktoré vyriekli moje pery
PSA.66.14	a v súžení vyslovili moje ústa.
PSA.66.15	Prinesiem ti tučné spaľované obety
PSA.66.15	s obetným dymom baranov,
PSA.66.15	pripravím ti býky a capy.
PSA.66.16	Poďte a počúvajte, všetci bohabojní,
PSA.66.16	rozpoviem vám, čo mi urobil Boh.
PSA.66.17	Svojimi ústami som k nemu volával,
PSA.66.17	svojím jazykom som ho velebil.
PSA.66.18	Keby som bol mal v srdci zlý úmysel,
PSA.66.18	Pán by ma nebol vypočul.
PSA.66.19	Boh ma však vypočul,
PSA.66.19	všimol si hlas mojej modlitby.
PSA.66.20	Nech je zvelebený Boh,
PSA.66.20	ktorý neodmietol moju modlitbu
PSA.66.20	a neodoprel mi svoju milosť.
PSA.67.1	Zbormajstrovi pri hre na strunový nástroj. Žalm. Pieseň.
PSA.67.2	Nech je nám Boh milostivý a žehná nás,
PSA.67.2	nech medzi nami zažiari jeho tvár!
PSA.67.3	Nech tvoju cestu a tvoju spásu
PSA.67.3	poznajú na zemi všetky národy!
PSA.67.4	Nech ťa velebia, Bože, národy,
PSA.67.4	nech ťa velebia všetci ľudia!
PSA.67.5	Nech národy plesajú a radujú sa,
PSA.67.5	že ich súdiš nestranne
PSA.67.5	a vedieš národy na zemi.
PSA.67.6	Nech ťa velebia, Bože, národy,
PSA.67.6	nech ťa velebia všetci ľudia!
PSA.67.7	Zem vydala svoju úrodu,
PSA.67.7	Boh nás žehná, náš Boh.
PSA.67.8	Boh nás požehnáva.
PSA.67.8	Nech sa ho boja všetky končiny zeme!
PSA.68.1	Zbormajstrovi. Dávidov žalm. Pieseň.
PSA.68.2	Boh povstane a jeho nepriatelia sa rozpŕchnu,
PSA.68.2	zutekajú pred ním tí, čo ho nenávidia.
PSA.68.3	Ako býva odviaty dym, tak ich rozoženieš;
PSA.68.3	ako sa pri ohni rozpúšťa vosk,
PSA.68.3	tak zahynú bezbožní pred Bohom.
PSA.68.4	Spravodliví sa však tešia a jasajú,
PSA.68.4	pred Bohom radostne plesajú.
PSA.68.5	Spievajte Bohu, ospevujte jeho meno,
PSA.68.5	upravte cestu tomu, ktorý sa nesie na oblakoch!
PSA.68.5	Plesajte pred ním, lebo jeho meno je Hospodin!
PSA.68.6	Otcom sirôt a obhajcom vdov je Boh
PSA.68.6	vo svojom svätom príbytku.
PSA.68.7	Boh pripravuje domov osamelým,
PSA.68.7	väzňov privádza k blahobytu,
PSA.68.7	ale odbojníci zostanú vo vyprahnutom kraji.
PSA.68.8	Bože, keď si šiel na čele svojho ľudu,
PSA.68.8	keď si kráčal pustatinou,
PSA.68.9	otriasala sa zem,
PSA.68.9	nebo sa rozpršalo pred Bohom,
PSA.68.9	pred Bohom zo Sinaja,
PSA.68.9	pred Bohom, Bohom Izraela.
PSA.68.10	Hojným dažďom, Bože, zvlažil si svoje dedičstvo,
PSA.68.10	čo bolo zomdleté, to si osviežil.
PSA.68.11	Tam nachádza tvoje tvorstvo príbytok,
PSA.68.11	vo svojej dobrote, Bože, pripravil si ho pre biednych.
PSA.68.12	Pán prikázal hovoriť
PSA.68.12	a veľký je zástup zvestovateliek víťazstva:
PSA.68.13	„Utekajú králi vojsk, utekajú
PSA.68.13	a pani domu delí korisť.
PSA.68.14	Zostanete ležať medzi košiarmi?
PSA.68.14	Postriebrené sú krídla holubice,
PSA.68.14	jej perute sú zo žltkastého zlata.
PSA.68.15	Keď Všemohúci rozháňal kráľov,
PSA.68.15	snežilo na Calmóne.“
PSA.68.16	Vrchovina Bášan je vrchovinou božstiev,
PSA.68.16	vrchovina Bášan má mnoho štítov.
PSA.68.17	Prečo vy, strmé štíty, zazeráte
PSA.68.17	na vrch, na ktorom chce bývať Boh?
PSA.68.17	Skutočne, Hospodin tam bude sídliť natrvalo!
PSA.68.18	Božích vozov sú desaťtisíce, nespočetné tisíce,
PSA.68.18	na nich prišiel Pán zo Sinaja do svätyne.
PSA.68.19	Vystúpil si na výšinu,
PSA.68.19	priviedol si zajatcov,
PSA.68.19	ľudí si prijal do daru
PSA.68.19	ešte aj odbojníkov,
PSA.68.19	aby si trónil, Hospodin, Bože!
PSA.68.20	Nech je velebený Pán deň čo deň,
PSA.68.20	on nesie naše bremená.
PSA.68.20	Boh je naša spása.
PSA.68.21	Náš Boh je Boh záchrany,
PSA.68.21	Hospodin, Pán, má východisko zo smrti.
PSA.68.22	Áno, Boh rozdrví hlavu svojim nepriateľom,
PSA.68.22	vlasaté temeno tomu, kto zotrváva vo vinách.
PSA.68.23	Pán povedal: „Privediem ťa späť z Bášanu,
PSA.68.23	privediem ťa späť z hlbín mora,
PSA.68.24	aby si si opláchol nohy v krvi,
PSA.68.24	aby sa aj jazyku tvojich psov ušlo z nepriateľov.“
PSA.68.25	Bože, bolo vidieť tvoje sprievody,
PSA.68.25	sprievody môjho Boha, Kráľa, ísť do svätyne.
PSA.68.26	Vpredu šli speváci, vzadu hudobníci,
PSA.68.26	uprostred devy s bubienkami.
PSA.68.27	„V zhromaždeniach zvelebujte Boha,
PSA.68.27	Hospodina, vy, čo pochádzate z Izraela!“
PSA.68.28	Na čele je najmenší kmeň, Benjamín,
PSA.68.28	je tu zástup kniežat Júdu,
PSA.68.28	sú tu kniežatá Zebulúna, kniežatá Naftaliho.
PSA.68.29	Dokáž, Bože, svoju moc!
PSA.68.29	Potvrď, Bože, čo si vykonal pre nás
PSA.68.30	zo svojho chrámu nad Jeruzalemom!
PSA.68.30	Králi ti budú prinášať dary.
PSA.68.31	Obor sa na zver v tŕstí,
PSA.68.31	na stádo býkov s teľcami národov.
PSA.68.31	Pošliap tých, čo bažia po striebre,
PSA.68.31	rozožeň bojachtivé národy!
PSA.68.32	Prídu veľmoži z Egypta,
PSA.68.32	Kúš vystrie ruky k Bohu.
PSA.68.33	Kráľovstvá zeme, spievajte Bohu,
PSA.68.33	ospevujte Pána, 
PSA.68.34	ktorý sa nesie na nebesiach, na nebesiach odvekých!
PSA.68.34	Čujte, ako znie jeho hlas, jeho mocný hlas!
PSA.68.35	Zvestujte Božiu moc!
PSA.68.35	Jeho vznešenosť je nad Izraelom,
PSA.68.35	jeho moc je v oblakoch.
PSA.68.36	Boh vzbudzuje úžas vo svojich svätyniach.
PSA.68.36	On je Boh Izraela,
PSA.68.36	ktorý dáva ľudu moc a silu.
PSA.68.36	Nech je zvelebený Boh!
PSA.69.1	Zbormajstrovi na nápev: „Ľalie.“ Dávidov.
PSA.69.2	Zachráň ma, Bože,
PSA.69.2	lebo voda mi siaha až po hrdlo.
PSA.69.3	Topím sa v hlbokom bahne,
PSA.69.3	nemám sa na čo postaviť.
PSA.69.3	Dostal som sa do hlbokých vôd,
PSA.69.3	prúd ma odnáša.
PSA.69.4	Volanie ma vyčerpalo,
PSA.69.4	hrdlo mi vyschlo,
PSA.69.4	oči pohasli
PSA.69.4	očakávaním na môjho Boha.
PSA.69.5	Viac ako vlasov na mojej hlave
PSA.69.5	je tých, čo ma bez príčiny nenávidia.
PSA.69.5	Mocní sú tí, čo ma chcú zničiť,
PSA.69.5	podlí nepriatelia.
PSA.69.5	— Mám nahradiť,
PSA.69.5	čo som neulúpil? —
PSA.69.6	Bože, ty poznáš moju nerozumnosť,
PSA.69.6	nie sú ti skryté moje previnenia.
PSA.69.7	Nech sa nemusia hanbiť za mňa tí,
PSA.69.7	čo v teba dúfajú,
PSA.69.7	Pane, Hospodin zástupov!
PSA.69.7	Nech sa nemusia cítiť ponížení pre mňa tí,
PSA.69.7	čo ťa hľadajú,
PSA.69.7	Boh Izraela!
PSA.69.8	Veď pre teba znášam potupu
PSA.69.8	a hanba mi pokrýva tvár.
PSA.69.9	Za cudzieho ma pokladajú vlastní bratia,
PSA.69.9	cudzincom som pre synov svojej matky,
PSA.69.10	lebo horlenie za tvoj dom ma strávilo
PSA.69.10	a urážky tých, ktorí ťa tupia, padli na mňa.
PSA.69.11	Keď som plakal a v pôste si trápil dušu,
PSA.69.11	vyšiel som na posmech.
PSA.69.12	Keď som si obliekol vrecovinu,
PSA.69.12	stal som sa im posmešným príslovím.
PSA.69.13	Ohovárajú ma tí, čo vysedávajú v bráne,
PSA.69.13	posmešne si o mne pospevujú tí, čo sa opíjajú.
PSA.69.14	Ja sa však k tebe modlím,
PSA.69.14	Hospodin, v príhodnom čase.
PSA.69.14	Bože, odpovedz mi vernou pomocou pre svoju veľkú milosť!
PSA.69.15	Vytiahni ma z bahna, aby som sa neutopil!
PSA.69.15	Osloboď ma od tých, čo ma nenávidia,
PSA.69.15	zachráň ma z hlbokých vôd,
PSA.69.16	aby ma neodniesol vodný prúd,
PSA.69.16	aby ma nepohltila hlbina
PSA.69.16	a studňa nezavrela ústa nado mnou.
PSA.69.17	Ozvi sa mi, Hospodin, lebo tvoja milosť je dobrotivá.
PSA.69.17	Pre svoje hojné zľutovanie obráť sa ku mne.
PSA.69.18	Neskrývaj svoju tvár pred svojím sluhom,
PSA.69.18	lebo som v tiesni. Rýchlo sa mi ozvi!
PSA.69.19	Priblíž sa ku mne a vykúp ma.
PSA.69.19	Vysloboď ma napriek mojim nepriateľom.
PSA.69.20	Ty vieš, ako ma hania,
PSA.69.20	zahanbujú a tupia,
PSA.69.20	máš pred sebou všetkých mojich protivníkov.
PSA.69.21	Potupa mi zlomila srdce,
PSA.69.21	až som z toho chorý.
PSA.69.21	Očakával som súcit, ale márne,
PSA.69.21	tých, čo by potešili, no nebolo ich.
PSA.69.22	Do jedla mi pridávali jed,
PSA.69.22	smäd mi uhášali octom.
PSA.69.23	Nech im je stôl pascou
PSA.69.23	a ich obetné jedlá osídlom!
PSA.69.24	Nech sa im zatemnia oči, aby nevideli,
PSA.69.24	a navždy im ochrom bedrá!
PSA.69.25	Vylej na nich svoje roztrpčenie,
PSA.69.25	nech ich zasiahne páľava tvojho hnevu!
PSA.69.26	Nech ich tábor spustne,
PSA.69.26	nech v ich stanoch nikto nebýva!
PSA.69.27	Veď prenasledujú toho, koho si už ranil,
PSA.69.27	hovoria o bolesti tých, ktorých si zasiahol.
PSA.69.28	K ich vine pridaj vinu,
PSA.69.28	nech nemajú prístup k tvojej spravodlivosti.
PSA.69.29	Nech sú vytretí z knihy života,
PSA.69.29	nech nie sú zapísaní medzi spravodlivých.
PSA.69.30	Ja som však biedny a trápim sa,
PSA.69.30	tvoja spása, Bože, nech ma pozdvihne.
PSA.69.31	Piesňou chcem chváliť Božie meno
PSA.69.31	a velebiť ho chválospevom.
PSA.69.32	Hospodinovi to bude milšie než býk,
PSA.69.32	než rohatý býček s raticami.
PSA.69.33	Uvidia to pokorní a potešia sa.
PSA.69.33	Nech ožije srdce vám, ktorí hľadáte Boha,
PSA.69.34	lebo Hospodin počuje chudobných,
PSA.69.34	nepohŕda svojimi, keď sú uväznení.
PSA.69.35	Chváľte ho, nebesia i zem,
PSA.69.35	more i všetko, čo sa v ňom hmýri,
PSA.69.36	lebo Boh zachráni Sion
PSA.69.36	a znova vybuduje judské mestá.
PSA.69.36	Jeho sluhovia tam budú bývať a stanú sa vlastníkmi.
PSA.69.37	Potomkovia to zdedia
PSA.69.37	a bývať tam budú milovníci jeho mena.
PSA.70.1	Zbormajstrovi. Dávidov. Na spomienku.
PSA.70.2	Bože, ponáhľaj sa zachrániť ma!
PSA.70.2	Hospodin, ponáhľaj sa mi pomôcť!
PSA.70.3	Nech sa zahanbia a zapýria tí,
PSA.70.3	čo ma chcú pripraviť o život.
PSA.70.3	Nech s hanbou ustúpia tí,
PSA.70.3	čo sa tešia z môjho nešťastia.
PSA.70.4	Nech sa zahanbení odvrátia tí,
PSA.70.4	čo sa mi posmievajú.
PSA.70.5	Nech sa tešia a radujú v tebe všetci,
PSA.70.5	čo ťa hľadajú,
PSA.70.5	a tí, čo tvoju spásu milujú, nech vždy hovoria:
PSA.70.5	„Boh je veľký!“
PSA.70.6	Ja som však úbohý a chudobný,
PSA.70.6	Bože, ponáhľaj sa ku mne!
PSA.70.6	Ty si moja pomoc, môj vysloboditeľ,
PSA.70.6	Hospodin, nemeškaj!
PSA.71.1	K tebe sa utiekam, Hospodin,
PSA.71.1	nech nie som nikdy zahanbený!
PSA.71.2	Svojou spravodlivosťou ma zachráň a vysloboď!
PSA.71.2	Nakloň ku mne svoje ucho a pomôž mi!
PSA.71.3	Buď mi skalným útočiskom,
PSA.71.3	kam smiem kedykoľvek prísť.
PSA.71.3	Rozhodol si, že ma zachrániš,
PSA.71.3	lebo ty si moja skala a moja pevnosť.
PSA.71.4	Môj Bože, vysloboď ma z ruky bezbožníka,
PSA.71.4	z hrsti zvrhlíka a násilníka!
PSA.71.5	Veď ty si moja nádej, Pane,
PSA.71.5	Hospodin, tebe dôverujem od mladosti.
PSA.71.6	Na teba som odkázaný od života matky,
PSA.71.6	od lona matky si mojou ochranou.
PSA.71.6	O tebe stále znie môj chválospev.
PSA.71.7	Pre mnohých som ako zázrak,
PSA.71.7	ty si mi však pevným útočiskom.
PSA.71.8	Moje ústa sú plné chvály o tebe,
PSA.71.8	dennodenne ťa oslavujú.
PSA.71.9	Nezavrhuj ma v čase staroby,
PSA.71.9	keď mi ubúda síl, neopúšťaj ma!
PSA.71.10	Veď moji nepriatelia sa spolu radia
PSA.71.10	a tí, čo po mne sliedia, o mne hovoria:
PSA.71.11	„Boh ho opustil.
PSA.71.11	Prenasledujte a chyťte ho,
PSA.71.11	nik ho nezachráni.“
PSA.71.12	Bože, nevzďaľuj sa odo mňa!
PSA.71.12	Môj Bože, ponáhľaj sa mi pomôcť!
PSA.71.13	Nech v hanbe zahynú tí,
PSA.71.13	čo mi útočia na život.
PSA.71.13	Nech hanba a potupa zahalia tých,
PSA.71.13	čo mi chcú uškodiť.
PSA.71.14	Ja ťa však stále očakávam
PSA.71.14	a stále viac ťa budem chváliť.
PSA.71.15	Moje ústa budú rozprávať o tvojej spravodlivosti,
PSA.71.15	každý deň o tvojich spásnych skutkoch,
PSA.71.15	aj keď ich neviem spočítať.
PSA.71.16	Prichádzať budem s chválou mocných skutkov Pána, Hospodina.
PSA.71.16	Pripomínať budem tvoju, len tvoju spravodlivosť.
PSA.71.17	Bože, učil si ma od mladosti
PSA.71.17	a ja dosiaľ hlásam tvoje obdivuhodné skutky.
PSA.71.18	Ani keď zostarnem a zošediviem, neopúšťaj ma, Bože,
PSA.71.18	kým neoboznámim s tvojím mocným ramenom
PSA.71.18	všetky budúce pokolenia.
PSA.71.19	Tvoja moc a tvoja spravodlivosť,
PSA.71.19	Bože, siahajú k výšinám.
PSA.71.19	Vykonal si veľké veci,
PSA.71.19	Bože, kto sa ti vyrovná?
PSA.71.20	Dal si mi okúsiť mnohé súženia a biedy,
PSA.71.20	no znova ma oživíš a vyvedieš z hlbín zeme.
PSA.71.21	Zveľadíš moju dôstojnosť
PSA.71.21	a znova ma potešíš.
PSA.71.22	Aj ja ti budem ďakovať hrou na harfe
PSA.71.22	za tvoju vernosť, môj Bože.
PSA.71.22	Ospevovať ťa budem pri citare,
PSA.71.22	Svätý Izraela!
PSA.71.23	Nech plesajú moje pery,
PSA.71.23	keď ťa budem oslavovať,
PSA.71.23	i moja duša, ktorú si vykúpil.
PSA.71.24	Aj môj jazyk nech hovorí
PSA.71.24	celý deň o tvojej spravodlivosti,
PSA.71.24	lebo sa zahanbili a zapýrili tí,
PSA.71.24	čo mi chystali nešťastie.
PSA.72.1	Šalamúnov.
PSA.72.1	Bože, zver svoju právomoc kráľovi,
PSA.72.1	kráľovmu synovi svoju spravodlivosť.
PSA.72.2	Nech spravodlivo súdi tvoj ľud
PSA.72.2	a tvojich biednych podľa práva.
PSA.72.3	Nech vrchy prinášajú ľudu pokoj
PSA.72.3	a pahorky spravodlivosť.
PSA.72.4	Nech biednym z ľudu prisúdi právo,
PSA.72.4	nech pomôže chudobným
PSA.72.4	a rozdrví utláčateľa.
PSA.72.5	Nech sa ťa boja pri svite slnka i mesiaca
PSA.72.5	z pokolenia na pokolenie.
PSA.72.6	Ako keď dážď padá na pokosenú lúku
PSA.72.6	a ako rosa zavlažuje zem,
PSA.72.7	tak nech za dní jeho vlády kvitne spravodlivosť
PSA.72.7	a nech je hojnosť pokoja, kým nezanikne mesiac.
PSA.72.8	Nech vládne od mora k moru,
PSA.72.8	od Rieky
PSA.72.9	Nech sa koria pred ním jeho protivníci,
PSA.72.9	jeho nepriatelia nech lížu prach.
PSA.72.10	Králi Taršíša a ostrovov nech prinesú dary,
PSA.72.10	králi Šeby a Sáby
PSA.72.11	Nech sa mu klaňajú všetci králi,
PSA.72.11	nech mu slúžia všetky národy.
PSA.72.12	On zachráni chudobného, ktorý volá o pomoc,
PSA.72.12	biedneho i toho, ktorému nik nepomáha.
PSA.72.13	Zmilúva sa nad slabým a biednym
PSA.72.13	a zachraňuje život chudobných.
PSA.72.14	Z útlaku a násilia im vykupuje dušu,
PSA.72.14	ich krv je vzácna v jeho očiach.
PSA.72.15	Nech žije! Nech mu dávajú zlato zo Šeby!
PSA.72.15	Nech sa vždy zaňho modlia,
PSA.72.15	nech mu každodenne dobrorečia!
PSA.72.16	Nech je v krajine hojnosť obilia,
PSA.72.16	nech sa vlní na vrcholoch kopcov.
PSA.72.16	Nech prináša ovocie ako Libanon,
PSA.72.16	nech rozkvitajú mestá ako tráva zeme.
PSA.72.17	Nech jeho meno trvá naveky,
PSA.72.17	nech jeho meno prekvitá, kým trvá slnko.
PSA.72.17	Nech mu dobrorečia,
PSA.72.17	nech ho blahoslavia všetky národy!
PSA.72.18	Nech je zvelebený Hospodin, Boh, Boh Izraela!
PSA.72.18	Jedine on koná divy.
PSA.72.19	Nech je zvelebené jeho slávne meno naveky
PSA.72.19	a nech jeho sláva naplní celú zem!
PSA.72.19	Amen, amen.
PSA.72.20	Končia sa modlitby Dávida, Izajovho syna.
PSA.73.1	Asáfov žalm.
PSA.73.1	Aký dobrý je Boh k Izraelu,
PSA.73.1	k tým, čo majú čisté srdce!
PSA.73.2	No moje nohy takmer odbočili,
PSA.73.2	kroky sa mi skoro skĺzli.
PSA.73.3	Závidel som totiž pyšným,
PSA.73.3	keď som videl, ako si bezbožníci pokojne žijú.
PSA.73.4	Veď ich nič netrápi,
PSA.73.4	telo majú zdravé a vypasené.
PSA.73.5	Lopotu smrteľníkov nepoznajú,
PSA.73.5	nebývajú postihnutí ako iní ľudia.
PSA.73.6	Preto nosia pýchu ako náhrdelník,
PSA.73.6	odievajú sa rúchom násilia.
PSA.73.7	Oko im z tuku vyčnieva,
PSA.73.7	srdce majú plné výmyslov.
PSA.73.8	Posmievajú sa a zlomyseľne hovoria,
PSA.73.8	povýšene hrozia násilím.
PSA.73.9	Ústa dvíhajú proti nebu,
PSA.73.9	jazyk im behá po zemi.
PSA.73.10	Preto sa ľud k nim obracia
PSA.73.10	a dychtivo sa napája.
PSA.73.11	Hovoria: „Ako sa to dozvie Boh?
PSA.73.11	Pozná to Najvyšší?“
PSA.73.12	Naozaj, takí sú bezbožníci:
PSA.73.12	stále bez obáv hromadia majetok.
PSA.73.13	Zbytočne som teda dbal o čistotu srdca
PSA.73.13	a ruky si umýval v nevine.
PSA.73.14	Dennodenne som bitý,
PSA.73.14	každé ráno bývam trestaný.
PSA.73.15	Keby som si povedal: „Budem teda hovoriť ako oni,
PSA.73.15	spreneveril by som sa pokoleniu tvojich synov.“
PSA.73.16	Keď som uvažoval, ako tomu porozumieť,
PSA.73.16	zdalo sa mi to ťažké.
PSA.73.17	Len keď som vošiel do Božej svätyne,
PSA.73.17	pochopil som, ako skončia.
PSA.73.18	Veru, staviaš ich na klzké miesta,
PSA.73.18	necháš ich padnúť do záhuby.
PSA.73.19	Ako rýchlo vyjdú navnivoč,
PSA.73.19	zmiznú, hrôzou zahynú!
PSA.73.20	Ako po prebudení zmizne sen,
PSA.73.20	tak, Pane, zavrhneš ich obraz, keď sa zobudíš.
PSA.73.21	Keď sa mi srdce roztrpčovalo
PSA.73.21	a pichalo ma v ľadvinách,
PSA.73.22	bol som hlupák, človek bez rozumu,
PSA.73.22	bol som pred tebou ako dobytča.
PSA.73.23	Ja však zostávam stále s tebou,
PSA.73.23	držíš ma za pravicu.
PSA.73.24	Budeš ma viesť podľa svojho zámeru
PSA.73.24	a potom ma prijmeš do slávy.
PSA.73.25	Koho mám v nebi?
PSA.73.25	Keď som s tebou, v ničom na zemi nemám záľubu.
PSA.73.26	Aj keď mi chradne telo i srdce,
PSA.73.26	Boh mi naveky bude skalou srdca i údelom.
PSA.73.27	Tí, čo sa od teba vzďaľujú, zahynú.
PSA.73.27	Zničíš každého, kto sa ti spreneverí.
PSA.73.28	Mňa však Božia blízkosť blaží.
PSA.73.28	V Pánovi, Hospodinovi, mám útočisko,
PSA.73.28	preto ohlasujem všetky tvoje skutky.
PSA.74.1	Poučný žalm. Asáfov.
PSA.74.1	Prečo si nás, Bože, navždy zavrhol?
PSA.74.1	Prečo tvoj hnev horí proti ovciam tvojej pastviny?
PSA.74.2	Rozpomeň sa na svoj ľud, ktorý si si dávno získal,
PSA.74.2	na svoj dedičný kmeň, ktorý si vykúpil,
PSA.74.2	na vrch Sion, kde prebývaš.
PSA.74.3	Vykroč k večným zrúcaninám!
PSA.74.3	Nepriateľ vo svätyni všetko spustošil.
PSA.74.4	Tvoji protivníci revali uprostred tvojho zhromaždiska,
PSA.74.4	svoje znaky vztýčili namiesto našich znakov.
PSA.74.5	Vyzeralo to tak, ako keď sa v húštine stromov
PSA.74.5	dovysoka dvíhajú sekery.
PSA.74.6	Všetky rezbárske diela
PSA.74.6	zničili sekerou a kladivom.
PSA.74.7	Tvoju svätyňu vypálili,
PSA.74.7	príbytok tvojho mena zneuctili do základu.
PSA.74.8	Mysleli si: „Vyhubíme ich úplne!“
PSA.74.8	Vypálili všetky Božie zhromaždiská v krajine.
PSA.74.9	Svoje znaky už nevidíme, nieto už proroka;
PSA.74.9	nikto z nás nevie, dokedy.
PSA.74.10	Bože, dokedy sa bude utláčateľ rúhať?
PSA.74.10	Smie nepriateľ trvalo urážať tvoje meno?
PSA.74.11	Prečo svoju ruku sťahuješ späť?
PSA.74.11	Zdvihni z lona svoju pravicu a skoncuj s tým!
PSA.74.12	Boh je oddávna mojím kráľom,
PSA.74.12	on koná spásne skutky na zemi.
PSA.74.13	Ty si svojou silou rozdvojil more,
PSA.74.13	vodným obludám si porozbíjal hlavy.
PSA.74.14	Rozdrvil si hlavy Leviatana,
PSA.74.14	dal si ho za pokrm žralokom.
PSA.74.15	Otvoril si prameň i potok,
PSA.74.15	vysušil si mohutné riečne riavy.
PSA.74.16	Tvoj je deň, tvoja je i noc,
PSA.74.16	určil si miesto nebeským svetlám i slnku.
PSA.74.17	Ty si určil všetky hranice zeme,
PSA.74.17	leto i zimu si ty stanovil.
PSA.74.18	Rozpomeň sa, Hospodin, nepriateľ ťa hanobí
PSA.74.18	a bláznivý ľud zavrhol tvoje meno.
PSA.74.19	Nevydaj dravcom dušu svojej hrdličky,
PSA.74.19	na život svojich biednych nikdy nezabudni.
PSA.74.20	Hľaď na zmluvu,
PSA.74.20	lebo zákutia zeme stali sa pelechmi násilia!
PSA.74.21	Nech utláčaný neodchádza s hanbou,
PSA.74.21	nech biedni a chudobní chvália tvoje meno!
PSA.74.22	Vstaň, Bože, ujmi sa svojho sporu,
PSA.74.22	rozpomeň sa, ako ťa blázon hanobí celý deň!
PSA.74.23	Nezabudni na krik svojich protivníkov,
PSA.74.23	na stále mocnejší hukot svojich odporcov.
PSA.75.1	Zbormajstrovi na nápev: „Nezahub!“ Asáfov žalm. Pieseň.
PSA.75.2	Velebíme ťa, Bože, velebíme!
PSA.75.2	Tvoje meno je blízko, rozprávajú o tom tvoje divy.
PSA.75.3	Ja určím čas,
PSA.75.3	keď budem súdiť spravodlivo.
PSA.75.4	Hoc sa zem so všetkými obyvateľmi chveje,
PSA.75.4	ja sám som upevnil jej stĺpy.
PSA.75.5	Chvastúňom hovorím: „Nevychvaľujte sa!“
PSA.75.5	Bezbožníkom: „Nedvíhajte rohy!
PSA.75.6	Nedvíhajte si rohy dovysoka,
PSA.75.6	nehovorte s drzo vypätou šijou!“
PSA.75.7	Veď ani od východu, ani od západu,
PSA.75.7	ani od púšte neprichádza povýšenie.
PSA.75.8	Len Boh je sudca:
PSA.75.8	jedného poníži, druhého povýši.
PSA.75.9	Áno, v Hospodinovej ruke je kalich
PSA.75.9	s penivým okoreneným vínom;
PSA.75.9	z neho nalieva a všetci bezbožníci zeme
PSA.75.9	ho aj s kalom vypijú do dna.
PSA.75.10	Ja však budem plesať naveky,
PSA.75.10	ospevovať budem Boha Jákobovho.
PSA.75.11	Postínam všetky rohy bezbožníkov
PSA.75.11	a vyvýšia sa rohy spravodlivého.
PSA.76.1	Zbormajstrovi pri hre na strunovom nástroji. Asáfov žalm. Pieseň.
PSA.76.2	Boh je známy v Judsku,
PSA.76.2	veľké je jeho meno v Izraeli.
PSA.76.3	V Šaléme je jeho stan,
PSA.76.3	na Sione má svoj príbytok.
PSA.76.4	Tam polámal ohnivé šípy s lukmi,
PSA.76.4	štít a meč, vojnové zbrane.
PSA.76.5	Jasom a velebou prevyšuješ
PSA.76.5	vrchy odveké.
PSA.76.6	Udatní hrdinovia stali sa korisťou,
PSA.76.6	spia svojím spánkom;
PSA.76.6	všetkým bojovníkom ochabli ruky.
PSA.76.7	Tvoja hrozba, Bože Jákobov,
PSA.76.7	omráčila jazdca i koňa.
PSA.76.8	Ty si hrozný.
PSA.76.8	Kto obstojí pred tebou,
PSA.76.8	len čo sa rozhneváš?
PSA.76.9	Z neba si oznámil súd,
PSA.76.9	zem sa zľakla a stíchla,
PSA.76.10	keď Boh povstal, aby súdil,
PSA.76.10	aby zachránil všetkých ubiedených na zemi.
PSA.76.11	Áno, teba musí chváliť aj hnev človeka
PSA.76.11	a zvyšok hnevu spútaš.
PSA.76.12	Dávajte sľuby Hospodinovi, svojmu Bohu, a spĺňajte ich!
PSA.76.12	Nech všetci vôkol neho
PSA.76.12	prinášajú dary tomu, ktorý vzbudzuje bázeň.
PSA.76.13	Kniežatá zbavuje odvahy,
PSA.76.13	hrozný je pre kráľov zeme.
PSA.77.1	Pre zbormajstra Jedutúna. Asáfov žalm.
PSA.77.2	Úpenlivo volám k Bohu,
PSA.77.2	volám k Bohu a on ma vypočuje.
PSA.77.3	V deň svojho súženia sa pýtam Pána,
PSA.77.3	v noci neúnavne vystieram ruky.
PSA.77.3	Moja duša odmieta útechu.
PSA.77.4	Rozpomínam sa na Boha a vzdychám,
PSA.77.4	rozjímam a môj duch sa trápi.
PSA.77.5	Viečka mi držíš otvorené,
PSA.77.5	som rozrušený, nemôžem ani hovoriť.
PSA.77.6	Premýšľam o dávnych dňoch,
PSA.77.6	o rokoch pradávnych.
PSA.77.7	V noci si spomínam, ako som hrával na strunách,
PSA.77.7	premýšľam a môj duch uvažuje:
PSA.77.8	Zavrhuje vari Pán naveky
PSA.77.8	a neprejaví už priazeň?
PSA.77.9	Navždy sa skončila jeho milosť
PSA.77.9	a prestane hovoriť ďalším pokoleniam?
PSA.77.10	Zabudol Boh na zmilovanie,
PSA.77.10	odoprel v hneve svoje milosrdenstvo? 
PSA.77.11	Povedal som si: „Je to moja bolesť.
PSA.77.11	Zmeniť to môže pravica Najvyššieho.“
PSA.77.12	Chcem sa rozpomínať na Hospodinove skutky,
PSA.77.12	premýšľať o tvojich dávnych divoch.
PSA.77.13	Uvažovať chcem o všetkých tvojich činoch,
PSA.77.13	rozmýšľať o tvojich skutkoch.
PSA.77.14	Bože, tvoja cesta je svätá!
PSA.77.14	Ktorý boh je taký veľký ako náš Boh?
PSA.77.15	Ty si Boh, ktorý robí divy!
PSA.77.15	Svoju moc si dal poznať národom.
PSA.77.16	Mocným ramenom si vykúpil svoj ľud,
PSA.77.16	Jákobových a Jozefových synov.
PSA.77.17	Videli ťa vody, Bože,
PSA.77.17	videli ťa vody a rozochveli sa,
PSA.77.17	ba aj hlbiny sa zvírili.
PSA.77.18	Z oblakov sa valila voda,
PSA.77.18	v mračnách duneli hromy
PSA.77.18	a tvoje šípy lietali.
PSA.77.19	Tvoj hrom zaburácal vo víchrici,
PSA.77.19	svet osvecovali blesky,
PSA.77.19	zem sa triasla a chvela.
PSA.77.20	Tvoja cesta viedla morom,
PSA.77.20	tvoj chodník cez šíre vody,
PSA.77.20	no tvoje stopy nebolo vidieť.
PSA.77.21	Svoj ľud si viedol ako stádo
PSA.77.21	Mojžišovou a Áronovou rukou.
PSA.78.1	Asáfov poučný žalm.
PSA.78.1	Ľud môj, počúvaj moje poučenie!
PSA.78.1	Svoje ucho nakloň k slovám mojich úst.
PSA.78.2	Chcem hovoriť príslovia,
PSA.78.2	vyrozprávať záhadné príbehy dávnych čias,
PSA.78.3	čo sme počuli a poznáme,
PSA.78.3	o čom nám otcovia rozprávali.
PSA.78.4	Nezatajíme ich deťom,
PSA.78.4	budúcemu pokoleniu rozpovieme
PSA.78.4	slávne skutky Hospodina, jeho moc
PSA.78.4	a divy, ktoré urobil.
PSA.78.5	Jákobovi určil ustanovenia,
PSA.78.5	Izraelovi dal zákon
PSA.78.5	a našim otcom prikázal,
PSA.78.5	aby s ním oboznamovali svoje deti,
PSA.78.6	aby o ňom vedelo aj budúce pokolenie,
PSA.78.6	deti, čo sa narodia.
PSA.78.6	Tie budú o tom ďalej rozprávať svojim deťom,
PSA.78.7	aby dôverovali Bohu,
PSA.78.7	nezabúdali na Božie skutky
PSA.78.7	a zachovávali jeho prikázania,
PSA.78.8	aby neboli ako ich predkovia,
PSA.78.8	pokolenie vzdorovité a neposlušné,
PSA.78.8	pokolenie s nestálym srdcom,
PSA.78.8	ktorého duch nebol verný Bohu.
PSA.78.9	Lukom vyzbrojení Efrajimovci
PSA.78.9	zutekali v deň boja.
PSA.78.10	Nezachovávali zmluvu s Bohom
PSA.78.10	a odmietali žiť podľa jeho zákona.
PSA.78.11	Zabudli na jeho skutky
PSA.78.11	a na divy, ktoré im ukázal.
PSA.78.12	Pred ich otcami robil divy
PSA.78.12	v egyptskej krajine na coanskom poli.
PSA.78.13	Rozdelil more a previedol ich,
PSA.78.13	vodu postavil ako val.
PSA.78.14	Vo dne ich vodieval oblakom
PSA.78.14	a svetlom ohňa v noci.
PSA.78.15	Rozštiepil skaly na púšti
PSA.78.15	a hojne ich napájal ako z podzemného vodstva,
PSA.78.16	vyviedol riavy zo skaly
PSA.78.16	a vody nechal tiecť prúdom.
PSA.78.17	No oni ďalej hrešili proti nemu,
PSA.78.17	na púšti sa priečili Najvyššiemu.
PSA.78.18	V mysli pokúšali Boha,
PSA.78.18	žiadali pokrm podľa svojich chúťok.
PSA.78.19	Reptali proti Bohu a hovorili:
PSA.78.19	„Môže Boh prestrieť stôl na púšti?
PSA.78.20	Skalu síce udrel tak,
PSA.78.20	že tiekli vody a prúdili potoky,
PSA.78.20	no môže dať aj chlieb
PSA.78.20	a svojmu ľudu pripraviť aj mäso?“
PSA.78.21	Počul to Hospodin a rozhneval sa;
PSA.78.21	vzplanul oheň proti Jákobovi,
PSA.78.21	hnev vyšľahol aj proti Izraelovi,
PSA.78.22	lebo nedôverovali Bohu,
PSA.78.22	nedúfali v jeho pomoc.
PSA.78.23	Zhora rozkázal mračnám
PSA.78.23	a uvoľnil vráta nebies;
PSA.78.24	mannu im zosielal ako dážď, aby sa najedli,
PSA.78.24	dával im nebeské obilie.
PSA.78.25	Sýtiť sa smeli anjelským chlebom.
PSA.78.25	Stravu im poslal do sýtosti.
PSA.78.26	Na nebi uvoľnil východný vietor
PSA.78.26	a južný prihnal svojou mocou.
PSA.78.27	Spustil na nich spŕšku mäsa ako prach,
PSA.78.27	okrídlené vtáctvo ako morský piesok.
PSA.78.28	Spustil ho doprostred tábora,
PSA.78.28	okolo ich príbytkov.
PSA.78.29	Najedli, ba presýtili sa;
PSA.78.29	doprial im, čo si žiadali.
PSA.78.30	Nestihli uspokojiť svoju žiadostivosť,
PSA.78.30	jedlo mali ešte v ústach,
PSA.78.31	keď Boží hnev vzplanul proti nim,
PSA.78.31	pozabíjal ich popredných mužov
PSA.78.31	a pozrážal junač Izraela.
PSA.78.32	Napriek tomu ďalej hrešili
PSA.78.32	a neverili jeho divom.
PSA.78.33	V márnosti teda ukončil ich dni
PSA.78.33	a v predčasnom skone ich roky.
PSA.78.34	Kedykoľvek ich trestal smrťou, hľadali ho,
PSA.78.34	opätovne vyhľadávali Boha;
PSA.78.35	rozpamätúvali sa, že Boh je im skalou,
PSA.78.35	Boh, Najvyšší, je ich vykupiteľ.
PSA.78.36	Ústami ho však klamali,
PSA.78.36	jazykom mu luhali,
PSA.78.37	ani svojím srdcom neboli pri ňom,
PSA.78.37	nezostali verní jeho zmluve.
PSA.78.38	On však bol milosrdný,
PSA.78.38	odpúšťal vinu, nedopustil záhubu,
PSA.78.38	často odvracal svoj hnev,
PSA.78.38	neprejavil všetku svoju prchkosť.
PSA.78.39	Pamätal, že sú telo,
PSA.78.39	vietor, ktorý zaduje a nevracia sa.
PSA.78.40	Čo sa mu len navzpierali na púšti
PSA.78.40	a natrápili ho na pustatine!
PSA.78.41	Znova pokúšali Boha,
PSA.78.41	zarmucovali Svätého Izraela.
PSA.78.42	Nepripomínali si jeho mocnú ruku
PSA.78.42	ani deň vyslobodenia z útlaku,
PSA.78.43	keď dával svoje znamenia v Egypte,
PSA.78.43	keď konal divy na coanskom poli.
PSA.78.44	Ramená riek a toky premenil na krv,
PSA.78.44	aby sa nemohli napiť.
PSA.78.45	Poslal na nich hmyz, aby ich štípal,
PSA.78.45	žaby, aby im škodili.
PSA.78.46	Ich úrodu vydal napospas hmyzu
PSA.78.46	a plody ich námahy kobylkám.
PSA.78.47	Ich vinič zbil krupobitím
PSA.78.47	a sykomory ľadovcom.
PSA.78.48	Ich dobytok vydal krupobitiu
PSA.78.48	a ich stáda bleskom.
PSA.78.49	Poslal na nich páľavu svojho hnevu,
PSA.78.49	prudkého hnevu, prchkosti a súženia,
PSA.78.49	húf poslov záhuby.
PSA.78.50	Uvoľnil cestu svojmu hnevu,
PSA.78.50	ich duše neušetril pred smrťou,
PSA.78.50	ich život vydal napospas morovej nákaze.
PSA.78.51	V Egypte pozabíjal všetko prvorodené,
PSA.78.51	prvotiny plodnej sily v Chámových stanoch.
PSA.78.52	Svoj ľud však viedol ako ovce.
PSA.78.52	Púšťou ich sprevádzal ako stádo,
PSA.78.53	bezpečne ich vodil, nemuseli sa báť,
PSA.78.53	no ich nepriateľov pohltilo more.
PSA.78.54	Priviedol ich k svojmu svätému územiu,
PSA.78.54	k vrchu, čo získala jeho pravica.
PSA.78.55	Vyhnal národy spred nich,
PSA.78.55	meračským lanom im rozdelil dedičnú krajinu
PSA.78.55	a v stanoch pohanov ubytoval izraelské kmene.
PSA.78.56	Pokúšali však Boha, Najvyššieho, vzdorovali mu
PSA.78.56	a nedbali na jeho ustanovenia.
PSA.78.57	Odklonili sa a spreneverili ako ich otcovia,
PSA.78.57	zlyhali ako nespoľahlivý luk.
PSA.78.58	Urážali ho na obetných výšinách
PSA.78.58	a modlami ho podnecovali k žiarlivosti.
PSA.78.59	Boh to počul, rozhneval sa
PSA.78.59	a úplne zavrhol Izrael.
PSA.78.60	Opovrhol príbytkom v Šile,
PSA.78.60	stanom, v ktorom prebýval medzi ľuďmi.
PSA.78.61	Svoju moc vydal do zajatia
PSA.78.61	a svoju okrasu do rúk protivníka.
PSA.78.62	Svoj ľud vydal meču
PSA.78.62	a zanevrel na svoje dedičstvo.
PSA.78.63	Ich mládencov strávil oheň,
PSA.78.63	ich pannám nespievali svadobné piesne,
PSA.78.64	ich kňazi padli mečom
PSA.78.64	a ich vdovy neplakali.
PSA.78.65	Pán však precitol ako zo spánku,
PSA.78.65	ako hrdina rozjarený vínom.
PSA.78.66	Odrazil svojich protivníkov
PSA.78.66	a vystavil ich večnej potupe.
PSA.78.67	Zavrhol Jozefov stan
PSA.78.67	ani Efrajimov kmeň si nevyvolil,
PSA.78.68	no vyvolil si Júdov kmeň,
PSA.78.68	vrch Sion, ktorý miloval.
PSA.78.69	Postavil svätyňu pevne ako nebesia,
PSA.78.69	ako zem, ktorú založil naveky.
PSA.78.70	Vyvolil si Dávida, svojho sluhu,
PSA.78.70	vzal ho od ovčích košiarov,
PSA.78.71	odviedol ho od dojných oviec,
PSA.78.71	aby pásol Jákoba, jeho ľud,
PSA.78.71	a Izrael, jeho dedičstvo.
PSA.78.72	Pásol ich s bezúhonným srdcom,
PSA.78.72	skúsenou rukou ich viedol.
PSA.79.1	Asáfov žalm.
PSA.79.1	Bože, do tvojho dedičstva vtrhli pohania,
PSA.79.1	poškvrnili tvoj svätý chrám
PSA.79.1	a Jeruzalem zmenili na rumovisko.
PSA.79.2	Mŕtvoly tvojich služobníkov vydali
PSA.79.2	za pokrm nebeským vtákom,
PSA.79.2	telá tvojich zbožných dravej zveri.
PSA.79.3	Ich krv prelievali ako vodu
PSA.79.3	okolo Jeruzalema
PSA.79.3	a nemal ich kto pochovať.
PSA.79.4	Svojim susedom sme sa stali terčom potupy,
PSA.79.4	svojmu okoliu sme na posmech a hanu.
PSA.79.5	Dokedy ešte, Hospodin? Chceš sa stále hnevať?
PSA.79.5	Dokedy bude tvoja žiarlivosť horieť ako oheň?
PSA.79.6	Vylej svoje rozhorčenie na pohanov,
PSA.79.6	ktorí ťa neuznávajú,
PSA.79.6	na kráľovstvá,
PSA.79.6	čo nevzývajú tvoje meno!
PSA.79.7	Veď zožierali Jákoba
PSA.79.7	a pustošili jeho obydlia.
PSA.79.8	Nevyčítaj nám viny predkov,
PSA.79.8	ponáhľaj sa nám v ústrety so svojím zľutovaním,
PSA.79.8	lebo sme úplne bezmocní.
PSA.79.9	Pomôž nám, Bože, naša spása,
PSA.79.9	pre slávu svojho mena!
PSA.79.9	Vysloboď nás a odpusť nám hriechy
PSA.79.9	pre svoje meno!
PSA.79.10	Prečo majú pohania vravieť:
PSA.79.10	„Kde je ich Boh?“
PSA.79.10	Nech pohania pred našimi očami poznajú
PSA.79.10	pomstu za preliatu krv tvojich sluhov!
PSA.79.11	Nech k tebe prenikne vzdychanie zajatých!
PSA.79.11	Mocou svojho ramena zachovaj synov odsúdených na smrť.
PSA.79.12	Našim susedom sedemnásobne odplať do lona hanobenie,
PSA.79.12	ktorým ťa tupili, Pane!
PSA.79.13	My, tvoj ľud, ovce na tvojej pastve,
PSA.79.13	budeme ti ďakovať naveky,
PSA.79.13	z pokolenia na pokolenie
PSA.79.13	rozprávať o tvojich chvályhodných činoch.
PSA.80.1	Zbormajstrovi. Na nápev: „Ľalie.“ Asáfovo svedectvo. Žalm.
PSA.80.2	Pastier Izraela, počuj nás,
PSA.80.2	ty, ktorý vedieš Jozefa ako stádo
PSA.80.2	a tróniš nad cherubmi, zaskvej sa
PSA.80.3	pred Efrajimom, Benjamínom a Menaššem!
PSA.80.3	Prebuď svoju moc
PSA.80.3	a príď nás zachrániť!
PSA.80.4	Obnov nás, Bože,
PSA.80.4	rozjasni svoju tvár
PSA.80.4	a budeme zachránení!
PSA.80.5	Hospodin, Boh zástupov,
PSA.80.5	dokedy sa budeš hnevať
PSA.80.5	napriek modlitbe svojho ľudu?
PSA.80.6	Kŕmil si ich chlebom sĺz,
PSA.80.6	z čaše plnej sĺz si ich napájal.
PSA.80.7	Urobil si nás predmetom sporu našich susedov,
PSA.80.7	naši nepriatelia si z nás robia posmech.
PSA.80.8	Obnov nás, Boh zástupov,
PSA.80.8	rozjasni svoju tvár
PSA.80.8	a budeme zachránení.
PSA.80.9	Vinič si vzal z Egypta,
PSA.80.9	vyhnal si národy a zasadil si ho.
PSA.80.10	Pripravil si mu pôdu,
PSA.80.10	zapustil korene
PSA.80.10	a rozrástol sa po krajine.
PSA.80.11	Svojím tieňom zahalil vrchy,
PSA.80.11	svojimi ratolesťami Božie cédre.
PSA.80.12	Svoje vetvy vyhnal až k moru
PSA.80.12	a výhonky až k Rieke
PSA.80.13	Prečo si zbúral jeho ohrady?
PSA.80.13	Aby ho kmásali všetci, čo idú povedľa?
PSA.80.14	Diviak z lesa ho obžiera
PSA.80.14	a poľná zver ho spása.
PSA.80.15	Vráť sa, Boh zástupov,
PSA.80.15	zhliadni z neba, pozri,
PSA.80.15	ujmi sa tohto viniča,
PSA.80.16	kmeňa, ktorý zasadila tvoja pravica,
PSA.80.16	syna, ktorého si vychoval.
PSA.80.17	Tí, čo ho vypálili a obsekali,
PSA.80.17	nech zahynú pred hrozbou tvojho pohľadu.
PSA.80.18	Drž ruku nad mužom svojej pravice,
PSA.80.18	nad synom človeka, ktorého si si vychoval.
PSA.80.19	Neodstúpime od teba,
PSA.80.19	zachovaj nás pri živote a budeme vzývať tvoje meno.
PSA.80.20	Obnov nás, Hospodin, Boh zástupov,
PSA.80.20	rozjasni svoju tvár
PSA.80.20	a budeme zachránení!
PSA.81.1	Zbormajstrovi. Na nápev: „Pri lisoch.“ Asáfov.
PSA.81.2	Plesajte v Bohu, on je naša sila!
PSA.81.2	Zvučne jasajte Jákobovmu Bohu!
PSA.81.3	Zaspievajte, zabubnujte,
PSA.81.3	rozozvučte citaru a harfu!
PSA.81.4	Nech zaznie roh pri nove mesiaca,
PSA.81.4	pri jeho splne v deň našej slávnosti!
PSA.81.5	Také je ustanovenie pre Izraela
PSA.81.5	a prikázanie Jákobovho Boha.
PSA.81.6	Také pravidlo dal Jozefovi,
PSA.81.6	keď vytiahol proti Egyptu.
PSA.81.6	Počul som reč, ktorú som nepoznal:
PSA.81.7	„Sňal som mu bremeno z pliec
PSA.81.7	a ruky zbavil ťažkého koša.
PSA.81.8	V súžení si ma vzýval a vyslobodil som ťa,
PSA.81.8	za hromobitia som ti odpovedal,
PSA.81.8	pri vodách meribských som ťa vyskúšal.
PSA.81.9	Počuj, ľud môj, usvedčujem ťa,
PSA.81.9	kiežby si ma poslúchol, Izrael!
PSA.81.10	Nebudeš mať iného boha,
PSA.81.10	nebudeš sa klaňať cudziemu bohu!
PSA.81.11	Ja som Hospodin, tvoj Boh,
PSA.81.11	ja som ťa vyviedol z egyptskej krajiny.
PSA.81.11	Roztvor ústa a ja ich naplním.
PSA.81.12	Môj ľud však nedbal na môj hlas,
PSA.81.12	Izrael ma neposlúchol.
PSA.81.13	Nechal som ich teda v tvrdosti ich srdca,
PSA.81.13	nech idú podľa svojich zámerov.
PSA.81.14	Keby ma bol môj ľud poslúchol,
PSA.81.14	keby bol Izrael chodil po mojich cestách,
PSA.81.15	rýchlo by som bol pokoril jeho nepriateľov
PSA.81.15	a svojou rukou zasiahol jeho odporcov.
PSA.81.16	Zaliečali by sa mu tí, čo nenávidia Hospodina,
PSA.81.16	a ich osud by trval naveky.
PSA.81.17	Bol by som ich kŕmil tou najlepšou pšenicou
PSA.81.17	a sýtil medom zo skaly.“
PSA.82.1	Asáfov žalm.
PSA.82.1	Boh sa postavil v zhromaždení bohov,
PSA.82.1	uprostred bohov súdi:
PSA.82.2	„Dokedy chcete súdiť nespravodlivo
PSA.82.2	a nadŕžať bezbožníkom?
PSA.82.3	Prisúďte právo utláčanému a sirote,
PSA.82.3	poníženému a chudobnému vymáhajte spravodlivosť.
PSA.82.4	Ochráňte utláčaného a chudobného,
PSA.82.4	vytrhnite ho z moci bezbožníkov!“
PSA.82.5	Nič nevedia, nič nechápu,
PSA.82.5	chodia v temnote.
PSA.82.5	Chvejú sa všetky základy zeme.
PSA.82.6	Povedal som: „Bohovia ste,
PSA.82.6	všetci ste synmi Najvyššieho.
PSA.82.7	Vy tiež pomriete ako ostatní ľudia,
PSA.82.7	padnete ako hociktoré knieža.“
PSA.82.8	Vstaň, Bože, súď zem,
PSA.82.8	veď všetky národy sú tvojím vlastníctvom!
PSA.83.1	Pieseň. Asáfov žalm.
PSA.83.2	Bože, nezostaň ticho, nemlč,
PSA.83.2	Bože, nedopraj si pokoj!
PSA.83.3	Veď tvoji nepriatelia sa búria,
PSA.83.3	tí, čo ťa nenávidia, dvíhajú hlavu.
PSA.83.4	Proti tvojmu ľudu kujú zákerné plány,
PSA.83.4	radia sa proti tým, ktorých chrániš.
PSA.83.5	Hovoria: „Poďme, vyhubme ich, aby neboli národom,
PSA.83.5	nech sa už meno Izrael nikdy nespomenie!“
PSA.83.6	Svorne sa radili,
PSA.83.6	uzavreli zmluvu proti tebe
PSA.83.7	stany Edómčanov a Izmaelitov,
PSA.83.7	Moábčanov a Hagrijcov,
PSA.83.8	Gebal, Ammón s Amalékom,
PSA.83.8	Filištínsko a obyvatelia Týru.
PSA.83.9	Pripojili sa k nim aj Asýrčania,
PSA.83.9	posilou sa stali Lótovým synom. 
PSA.83.10	Zaobchádzaj s nimi ako s Midjánom,
PSA.83.10	ako so Siserom, ako s Jabínom pri potoku Kišón,
PSA.83.11	keď boli zabití pri Én-Dóre
PSA.83.11	a stali sa hnojom zeme.
PSA.83.12	Zaobchádzaj s ich kniežatami ako s Orébom a Zeébom,
PSA.83.12	so všetkými ich vodcami ako so Zebachom a Calmunnom,
PSA.83.13	s tými, čo hovorili:
PSA.83.13	„Zaberme Božie pastviny.“
PSA.83.14	Môj Bože, zaobchádzaj s nimi ako so zvíreným prachom,
PSA.83.14	ako s plevami vo vetre.
PSA.83.15	Ako oheň spaľuje les,
PSA.83.15	ako plameň stravuje hory,
PSA.83.16	tak ich svojou búrkou prenasleduj
PSA.83.16	a svojou víchricou ich vyľakaj!
PSA.83.17	Tváre im naplň hanbou, Hospodin,
PSA.83.17	aby hľadali tvoje meno.
PSA.83.18	Nech sú navždy zahanbení a preľaknutí,
PSA.83.18	nech sa hanbou zapýria a nech zahynú!
PSA.83.19	Nech vedia, že ty si ten, ktorý sa volá Hospodin,
PSA.83.19	len ty si najvyšší na celej zemi.
PSA.84.1	Zbormajstrovi. Na nápev: „Pri lisoch.“ Žalm Korachovcov.
PSA.84.2	Aké milé sú tvoje príbytky,
PSA.84.2	Hospodin zástupov!
PSA.84.3	Moja duša sa umára túžbou
PSA.84.3	po nádvoriach Hospodina;
PSA.84.3	moje srdce i telo plesajú
PSA.84.3	v ústrety živému Bohu.
PSA.84.4	Veď aj vrabec si nájde domov
PSA.84.4	a lastovička hniezdo,
PSA.84.4	kde si kladie mláďatá
PSA.84.4	pri tvojich oltároch,
PSA.84.4	Hospodin zástupov, môj Kráľ a môj Boh.
PSA.84.5	Blahoslavení tí, čo bývajú v tvojom dome
PSA.84.5	a ustavične ťa chvália.
PSA.84.6	Blahoslavený človek, čo má silu v tebe,
PSA.84.6	ten, čo sa vydáva na púť.
PSA.84.7	Keď prechádzajú vyschnutým údolím,
PSA.84.7	menia ho na prameň,
PSA.84.7	aj jesenný dážď ho pokrýva požehnaním.
PSA.84.8	Cestou im stále pribúda síl,
PSA.84.8	veď na Sione uvidia Boha.
PSA.84.9	Hospodin, Boh zástupov, počuj moju modlitbu,
PSA.84.9	načúvaj, Bože Jákoba! 
PSA.84.10	Záštita naša, Bože, pohliadni,
PSA.84.10	pozri sa na tvár svojho pomazaného!
PSA.84.11	Jeden deň v tvojich nádvoriach
PSA.84.11	je lepší než inde tisíc.
PSA.84.11	Radšej zostanem na prahu domu svojho Boha,
PSA.84.11	než by som mal bývať v stanoch bezbožníkov.
PSA.84.12	Hospodin, Boh, je slnkom a štítom,
PSA.84.12	milosť a slávu dáva Hospodin;
PSA.84.12	neodopiera dobro tým,
PSA.84.12	čo žijú bezúhonne.
PSA.84.13	Hospodin zástupov, blahoslavený človek,
PSA.84.13	čo dúfa v teba!
PSA.85.1	Zbormajstrovi. Žalm Korachovcov.
PSA.85.2	Hospodin, preukázal si milosť svojej krajine,
PSA.85.2	zmenil si údel Jákoba.
PSA.85.3	Odpustil si vinu svojho ľudu
PSA.85.3	a prikryl všetky jeho hriechy.
PSA.85.4	Odvrátil si všetku svoju prchkosť
PSA.85.4	a zmiernil svoj prudký hnev.
PSA.85.5	Obnov nás, Bože našej spásy,
PSA.85.5	odlož svoju nevôľu voči nám!
PSA.85.6	Chceš sa na nás večne hnevať?
PSA.85.6	Chceš svoj hnev z pokolenia na pokolenie prenášať?
PSA.85.7	Či nás znova neoživíš,
PSA.85.7	aby sa tvoj ľud mohol z teba radovať?
PSA.85.8	Ukáž nám, Hospodin, svoje milosrdenstvo
PSA.85.8	a daj nám svoju spásu!
PSA.85.9	Chcem počuť, čo hovorí Boh, Hospodin.
PSA.85.9	Hovorí o pokoji pre svoj ľud a pre svojich zbožných.
PSA.85.9	Len aby sa nevrátili zase k bláznovstvu.
PSA.85.10	Jeho spása je naozaj blízka tým, čo sa ho boja.
PSA.85.10	Nech jeho sláva prebýva v našej krajine!
PSA.85.11	Milosrdenstvo a vernosť sa stretnú,
PSA.85.11	spravodlivosť a pokoj sa pobozkajú.
PSA.85.12	Vernosť vypučí zo zeme,
PSA.85.12	spravodlivosť bude hľadieť z neba.
PSA.85.13	Hospodin dá požehnanie
PSA.85.13	a naša zem vydá svoju úrodu.
PSA.85.14	Predchádzať ho bude spravodlivosť
PSA.85.14	a zanechá stopy na jeho ceste.
PSA.86.1	Dávidova modlitba.
PSA.86.1	Nakloň svoj sluch, Hospodin, a odpovedz mi,
PSA.86.1	lebo som úbohý a chudobný.
PSA.86.2	Ochraňuj ma, veď som ti oddaný.
PSA.86.2	Pomôž mi, svojmu služobníkovi;
PSA.86.2	predsa si môj Boh, spolieham sa na teba!
PSA.86.3	Zmiluj sa nado mnou, Pane,
PSA.86.3	veď celý deň volám k tebe!
PSA.86.4	Obveseľ dušu svojho služobníka,
PSA.86.4	k tebe ju, Pane, povznášam.
PSA.86.5	Ty si dobrý, Pane, ochotný odpúšťať.
PSA.86.5	Oplývaš milosťou voči tým, čo k tebe volajú.
PSA.86.6	Hospodin, nakloň ucho k mojej modlitbe,
PSA.86.6	všímaj si môj úpenlivý hlas.
PSA.86.7	Volám ťa, keď som v tiesni,
PSA.86.7	a ty mi odpovieš.
PSA.86.8	Nikto medzi bohmi sa ti nevyrovná, Pane,
PSA.86.8	ani tvojim dielam.
PSA.86.9	Všetky národy, ktoré si utvoril,
PSA.86.9	prídu sa ti pokloniť, Pane,
PSA.86.9	a uctiť tvoje meno.
PSA.86.10	Ty si veľký a konáš divy,
PSA.86.10	ty jediný si Boh.
PSA.86.11	Vyuč ma, Hospodin, svojej ceste
PSA.86.11	a budem žiť podľa tvojej pravdy.
PSA.86.11	Upriam moju myseľ
PSA.86.11	na bázeň pred tvojím menom.
PSA.86.12	Chcem ti ďakovať, Pane, môj Bože,
PSA.86.12	celým srdcom a navždy velebiť tvoje meno.
PSA.86.13	Veľká je tvoja milosť voči mne,
PSA.86.13	vyslobodil si ma z hlbín podsvetia.
PSA.86.14	Bože, napadli ma pyšní ľudia,
PSA.86.14	tlupa násilníkov striehne na mňa,
PSA.86.14	na teba nedbajú.
PSA.86.15	Ty však, Pane, si Boh milosrdný a milostivý,
PSA.86.15	zhovievavý, plný lásky a vernosti.
PSA.86.16	Obráť sa ku mne a zmiluj sa nado mnou,
PSA.86.16	obdaruj svojho služobníka silou,
PSA.86.16	zachráň syna svojej služobnice!
PSA.86.17	Daj mi znamenie svojej priazne,
PSA.86.17	nech moji neprajníci zahanbení vidia,
PSA.86.17	že ty, Hospodin, mi pomáhaš a potešuješ ma.
PSA.87.1	Od Korachovcov. Žalm. Pieseň.
PSA.87.1	Jeho základy sú na posvätných vrchoch.
PSA.87.2	Hospodin miluje brány Siona
PSA.87.2	viac než všetky príbytky Jákoba.
PSA.87.3	Slávne chýry idú o tebe,
PSA.87.3	Božie mesto. 
PSA.87.4	Z tých, čo ma poznajú, spomeniem Rahab
PSA.87.4	ba aj Filištínsko, Týrus a Kúš,
PSA.87.4	tí všetci sa tu narodili.
PSA.87.5	O Sione sa povie:
PSA.87.5	„Ten i onen sa tam narodil
PSA.87.5	a sám Najvyšší ho upevnil.“
PSA.87.6	Hospodin pri súpise národov pripomenie:
PSA.87.6	„Tento sa tam narodil.“
PSA.87.7	Dajú sa do spevu a tanca:
PSA.87.7	„Pre mňa všetko z teba pramení.“
PSA.88.1	Pieseň. Žalm Korachovcov. Zbormajstrovi na nápev: „Machalat leannót
PSA.88.2	Hospodin, Boh mojej spásy,
PSA.88.2	k tebe volám dňom i nocou.
PSA.88.3	Kiež moja modlitba prenikne k tebe,
PSA.88.3	nakloň ucho k môjmu náreku!
PSA.88.4	Moja duša sa presýtila trápením,
PSA.88.4	môj život sa už dotkol podsvetia.
PSA.88.5	Počítajú ma k tým, čo zostupujú do hrobu,
PSA.88.5	som ako muž bez sily.
PSA.88.6	Mám miesto medzi mŕtvymi,
PSA.88.6	zabitými, čo ležia v hrobe,
PSA.88.6	na ktorých si už nespomenieš,
PSA.88.6	ktorí sú ti vytrhnutí z ruky.
PSA.88.7	Vrhol si ma do najhlbšej jamy,
PSA.88.7	do najtemnejších hlbín.
PSA.88.8	Doľahol na mňa tvoj hnev,
PSA.88.8	zmietlo ma tvoje vlnobitie. 
PSA.88.9	Vzdialil si odo mňa mojich známych,
PSA.88.9	sprotivil si ma pred nimi.
PSA.88.9	Som uväznený, nemôžem vyjsť.
PSA.88.10	Zrak mi zármutkom slabne.
PSA.88.10	Celý deň volám k tebe, Hospodin,
PSA.88.10	vystieram k tebe ruky.
PSA.88.11	Či mŕtvym budeš robiť divy?
PSA.88.11	Vstanú azda tiene mŕtvych, aby ťa chválili?
PSA.88.12	Dá sa v hrobe hovoriť o tvojej milosti
PSA.88.12	a v ríši smrti
PSA.88.13	Vie sa v temnote o tvojich divoch,
PSA.88.13	o tvojej spravodlivosti v krajine zabudnutia?
PSA.88.14	Ja však volám k tebe o pomoc, Hospodin,
PSA.88.14	hneď zrána sa k tebe vznáša moja modlitba.
PSA.88.15	Prečo si zavrhol moju dušu, Hospodin,
PSA.88.15	a skrývaš svoju tvár predo mnou?
PSA.88.16	Od mladosti som zúbožený a hyniem,
PSA.88.16	znášam tvoje hrôzy a som bezradný.
PSA.88.17	Tvoj prudký hnev sa prevalil cezo mňa
PSA.88.17	a tvoje hrozivé zásahy ma zničili.
PSA.88.18	Valia sa na mňa každodenne ako voda,
PSA.88.18	obkľučujú ma zo všetkých strán.
PSA.88.19	Vzdialil si odo mňa priateľa a druha,
PSA.88.19	spoločníkom sa mi stala temnota.
PSA.89.1	Poučný žalm Etána Ezrachovca.
PSA.89.2	Milosrdenstvo Hospodina chcem ospevovať naveky,
PSA.89.2	tvoju vernosť hlásať svojimi ústami z pokolenia na pokolenie.
PSA.89.3	Povedal som: „Tvoje milosrdenstvo je postavené naveky,
PSA.89.3	tvoja vernosť je pevná ako nebesia.“
PSA.89.4	Uzavrel som zmluvu so svojím vyvoleným,
PSA.89.4	prisahal som Dávidovi, svojmu služobníkovi:
PSA.89.5	„Naveky upevním tvoj rod,
PSA.89.5	postavím ti trón pre všetky pokolenia.“
PSA.89.6	Nebesia chvália tvoje divy, Hospodin,
PSA.89.6	a tvoju vernosť zhromaždenie svätých.
PSA.89.7	Veď kto sa nad oblakmi vyrovná Hospodinovi?
PSA.89.7	Kto z nebešťanov sa podobá Hospodinovi?
PSA.89.8	Boh v kruhu svätých budí strach.
PSA.89.8	Veľký a hrozný je pre všetkých vôkol neho.
PSA.89.9	Hospodin, Boh zástupov, kto je ako ty?
PSA.89.9	Mocný si, Hospodin, obklopený vernosťou.
PSA.89.10	Ty ovládaš pyšné more,
PSA.89.10	krotíš jeho vzduté vlny.
PSA.89.11	Ty si prebodol a rozdupal Rahaba
PSA.89.11	silným ramenom si rozohnal svojich nepriateľov.
PSA.89.12	Tvoje sú nebesia, tvoja je zem,
PSA.89.12	založil si svet a všetko, čo je na ňom.
PSA.89.13	Ty si stvoril sever i juh,
PSA.89.13	Tabór a Chermón plesajú v tvojom mene.
PSA.89.14	Máš mocné rameno,
PSA.89.14	silná je tvoja ruka, pozdvihnutá tvoja pravica.
PSA.89.15	Spravodlivosť a právo sú základom tvojho trónu,
PSA.89.15	milosrdenstvo a vernosť predchádzajú tvoju tvár.
PSA.89.16	Blahoslavený ľud, ktorý vie jasať,
PSA.89.16	kráčajú vo svetle tvojej tváre, Hospodin.
PSA.89.17	V tvojom mene sa tešia celý deň,
PSA.89.17	tvojou spravodlivosťou sa honosia,
PSA.89.18	lebo ty si ozdobou ich moci,
PSA.89.18	tvojou priazňou rastie naša sila.
PSA.89.19	Hospodin je náš štít,
PSA.89.19	náš kráľ, Svätý Izraela.
PSA.89.20	Kedysi vo videní si prehovoril k svojim verným takto:
PSA.89.20	„Poskytol som pomoc hrdinovi,
PSA.89.20	vyvoleného z ľudu som povýšil.
PSA.89.21	Našiel som svojho služobníka Dávida,
PSA.89.21	pomazal som ho svojím svätým olejom.
PSA.89.22	Pevne ho bude držať moja ruka
PSA.89.22	a posilní ho moje rameno.
PSA.89.23	Nepriateľ ho nezaskočí,
PSA.89.23	nešľachetný ho nepokorí.
PSA.89.24	Rozdrvím pred ním jeho nepriateľov,
PSA.89.24	porazím tých, čo ho nenávidia.
PSA.89.25	Moja vernosť a milosrdenstvo budú s ním,
PSA.89.25	mojím menom sa vyvýši jeho roh.
PSA.89.26	Položím jeho ruku na more
PSA.89.26	a jeho pravicu na veľtoky.
PSA.89.27	Bude ma vzývať: ‚Ty si môj Otec,
PSA.89.27	môj Boh a skala mojej spásy.‘
PSA.89.28	Ustanovím ho za prvorodeného,
PSA.89.28	za najvyššieho medzi kráľmi zeme.
PSA.89.29	Svoje milosrdenstvo mu zachovám naveky,
PSA.89.29	verne s ním dodržím zmluvu.
PSA.89.30	Naveky zachovám jeho rod,
PSA.89.30	jeho trón bude trvať, kým budú nebesia.
PSA.89.31	Ak jeho synovia opustia môj zákon
PSA.89.31	a nebudú sa správať podľa môjho práva,
PSA.89.32	ak moje ustanovenia znesvätia
PSA.89.32	a nezachovajú moje príkazy,
PSA.89.33	prútom potrestám ich vzburu
PSA.89.33	a ranami ich vinu.
PSA.89.34	Svoje milosrdenstvo však od neho neodvrátim
PSA.89.34	ani svoju vernosť nezruším.
PSA.89.35	Neznesvätím svoju zmluvu,
PSA.89.35	nezmením, čo mi vyšlo z úst.
PSA.89.36	Raz navždy som na svoju svätosť prisahal,
PSA.89.36	že nesklamem Dávida:
PSA.89.37	Jeho rod bude trvať naveky,
PSA.89.37	jeho trón bude predo mnou ako slnko.
PSA.89.38	Naveky bude stáť pevne ako mesiac,
PSA.89.38	verný svedok nad oblakmi.“
PSA.89.39	Ty si ho však predsa zavrhol a odmietol,
PSA.89.39	nahneval si sa na svojho pomazaného.
PSA.89.40	Zmluvu so svojím služobníkom si zrušil
PSA.89.40	a jeho korunu si až po zem zneuctil.
PSA.89.41	Zbúral si všetky jeho múry,
PSA.89.41	jeho pevnosti si zmenil na rozvaliny.
PSA.89.42	Drancovali ho všetci, čo šli povedľa,
PSA.89.42	bol na potupu svojim susedom.
PSA.89.43	Povýšil si pravicu jeho protivníkov,
PSA.89.43	rozveselil si všetkých jeho nepriateľov.
PSA.89.44	Otupil si ostrie jeho meča,
PSA.89.44	nedovolil si, aby obstál v boji.
PSA.89.45	Pozbavil si ho lesku,
PSA.89.45	jeho trón si zrazil na zem.
PSA.89.46	Skrátil si dni jeho mladosti,
PSA.89.46	hanbou si ho priodel.
PSA.89.47	Dokedy ešte, Hospodin? Budeš sa skrývať naveky?
PSA.89.47	Bude tvoj hnev blčať ako oheň?
PSA.89.48	Rozpomeň sa, aký je ľudský vek!
PSA.89.48	Akých pominuteľných si stvoril všetkých ľudí!
PSA.89.49	Kto kedy žil tak, že neuzrel smrť
PSA.89.49	a zachránil si dušu z moci podsvetia? 
PSA.89.50	Kde sú, Pane, predchádzajúce prejavy tvojho milosrdenstva,
PSA.89.50	o ktorých si prisahal Dávidovi vo svojej vernosti?
PSA.89.51	Rozpomeň sa, Pane, na potupenie svojich sluhov.
PSA.89.51	V hrudi nosím pohanenie od národov,
PSA.89.52	ktorým tvoji nepriatelia, Hospodin, tupia
PSA.89.52	každú stopu tvojho pomazaného.
PSA.89.53	Nech je zvelebený Hospodin naveky!
PSA.89.53	Amen. Amen.
PSA.90.1	Modlitba Mojžiša, Božieho muža.
PSA.90.1	Pane, býval si nám príbytkom
PSA.90.1	z pokolenia na pokolenie.
PSA.90.2	Skôr ako sa vrchy zrodili,
PSA.90.2	skôr než vznikla zem a svet,
PSA.90.2	od vekov naveky ty si Boh.
PSA.90.3	Človeka vraciaš do prachu,
PSA.90.3	hovoríš: „Vráťte sa, synovia človeka.“
PSA.90.4	Veď tisíc rokov je v tvojich očiach
PSA.90.4	ako včerajšok, čo sa pominul,
PSA.90.4	ako čas nočnej stráže.
PSA.90.5	Odplavuješ ich, sú ako sen,
PSA.90.5	ako tráva, čo pučí zrána;
PSA.90.6	zrána rozkvitá a rastie,
PSA.90.6	na večer vädne a uschýna.
PSA.90.7	Od hnevu tvojho hynieme;
PSA.90.7	desí nás tvoja prchkosť.
PSA.90.8	Kladieš si naše viny pred seba,
PSA.90.8	tajnosti do svetla svojej tváre.
PSA.90.9	Všetky dni naše miznú v tvojom hneve,
PSA.90.9	roky sa nám končia ako vzdych.
PSA.90.10	Počet našich rokov býva sedemdesiat,
PSA.90.10	pri väčšej sile aj osemdesiat;
PSA.90.10	ich pýchou je len lopota a strasť,
PSA.90.10	rýchlo sa pominú a my odlietame.
PSA.90.11	Ako by sa nebál tvojej prchkosti,
PSA.90.11	kto pozná silu tvojho hnevu?
PSA.90.12	Nauč nás počítať naše dni,
PSA.90.12	aby sme získali múdre srdce.
PSA.90.13	Vráť sa, Hospodin! Dokedy?
PSA.90.13	Preukáž milosť svojim sluhom!
PSA.90.14	Nasýť nás zrána svojou milosťou,
PSA.90.14	aby sme každý deň radostne plesali.
PSA.90.15	Toľko dní nás potešuj, koľko bolo dní poníženia
PSA.90.15	a rokov, počas ktorých nám bolo zle.
PSA.90.16	Zjav svoje dielo na svojich sluhoch
PSA.90.16	a na ich synoch svoju velebu.
PSA.90.17	Láskavosť Pána, nášho Boha, nech je nad nami.
PSA.90.17	Upevni dielo našich rúk,
PSA.90.17	upevni dielo našich rúk!
PSA.91.1	Kto býva v úkryte Najvyššieho,
PSA.91.1	odpočíva v tôni Všemohúceho,
PSA.91.2	nech povie Hospodinovi:
PSA.91.2	„Moje útočisko a moja pevnosť
PSA.91.2	je môj Boh, v ktorého dúfam.“
PSA.91.3	On ťa vyslobodí z osídla lovca
PSA.91.3	a zo zhubného moru.
PSA.91.4	Peruťou svojou ťa prikryje,
PSA.91.4	útočisko nájdeš pod jeho krídlami,
PSA.91.4	štítom a úkrytom je jeho vernosť.
PSA.91.5	Príšery nočnej nemusíš sa báť,
PSA.91.5	ani šípu, čo letí vo dne,
PSA.91.6	ani moru, čo sa prikráda v tmách,
PSA.91.6	ani nákazy, čo pustoší napoludnie.
PSA.91.7	Keby ti po boku padli tisíce
PSA.91.7	a desaťtisíce po pravici,
PSA.91.7	teba to nezasiahne.
PSA.91.8	Len čo otvoríš oči,
PSA.91.8	uzrieš odplatu bezbožných.
PSA.91.9	Ak máš útočisko v Hospodinovi,
PSA.91.9	u Najvyššieho svoj príbytok,
PSA.91.10	nič zlé sa ti nestane,
PSA.91.10	nijaká pohroma sa k tvojmu stanu nepriblíži.
PSA.91.11	Veď on svojim anjelom prikáže,
PSA.91.11	aby ťa chránili na všetkých tvojich cestách.
PSA.91.12	Na rukách ťa budú nosiť,
PSA.91.12	aby si si neudrel nohu o kameň.
PSA.91.13	Po levovi a zmiji budeš kráčať,
PSA.91.13	pošliapeš levíča i draka.
PSA.91.14	Vyslobodím ho, lebo sa ma pridŕža,
PSA.91.14	ochránim ho, lebo pozná moje meno.
PSA.91.15	Keď ma bude vzývať, odpoviem mu,
PSA.91.15	v súžení budem s ním,
PSA.91.15	vytrhnem ho a oslávim.
PSA.91.16	Nasýtim ho dlhým životom,
PSA.91.16	ukážem mu svoju spásu.
PSA.92.1	Žalm. Pieseň na sobotný deň.
PSA.92.2	Dobré je chváliť Hospodina,
PSA.92.2	ospevovať tvoje meno, Najvyšší;
PSA.92.3	hneď zrána hlásať tvoju milosť
PSA.92.3	a tvoju vernosť v noci
PSA.92.4	hudbou na desaťstrunovej lutne,
PSA.92.4	na harfe za zvuku citary.
PSA.92.5	Potešil si ma, Hospodin, svojimi skutkami;
PSA.92.5	plesám nad dielami tvojich rúk.
PSA.92.6	Aké veľkolepé sú tvoje diela, Hospodin,
PSA.92.6	aké nesmierne hlboké tvoje myšlienky!
PSA.92.7	Nerozumný človek o tom nič nevie,
PSA.92.7	blázon to nechápe.
PSA.92.8	Aj keď bezbožníci rastú ako tráva
PSA.92.8	a všetci zločinci prekvitajú,
PSA.92.8	predsa sú určení na večnú záhubu.
PSA.92.9	Ty však, Hospodin,
PSA.92.9	večne si vyvýšený.
PSA.92.10	Veď tvoji nepriatelia, Hospodin,
PSA.92.10	veď tvoji nepriatelia zahynú.
PSA.92.10	Všetci zločinci budú rozohnaní.
PSA.92.11	Môj roh si vyvýšil ako roh byvola,
PSA.92.11	pomazal si ma čerstvým olejom.
PSA.92.12	Moje oko pozoruje mojich protivníkov,
PSA.92.12	moje uši počujú o tých, čo broja proti mne.
PSA.92.13	Spravodlivý prekvitá ako palma,
PSA.92.13	košatie ako libanonský céder.
PSA.92.14	Tí, čo sú zasadení v dome Hospodina,
PSA.92.14	budú prekvitať na nádvoriach nášho Boha.
PSA.92.15	Aj v šedinách prinesú plody,
PSA.92.15	zostanú svieži a čerství,
PSA.92.16	aby hlásali, že Hospodin je priamy,
PSA.92.16	je mojou skalou, neprávosti v ňom niet.
PSA.93.1	Hospodin kraľuje, odel sa velebou.
PSA.93.1	Hospodin sa odel, opásal sa mocou.
PSA.93.1	Svet je pevne založený, nepohne sa.
PSA.93.2	Tvoj trón je pevný od vekov,
PSA.93.2	ty si od večnosti.
PSA.93.3	Rieky pozdvihli, Hospodin,
PSA.93.3	rieky pozdvihli svoj hlas,
PSA.93.3	rieky zvyšujú svoj hukot.
PSA.93.4	Nad hukot mnohých vôd
PSA.93.4	i nad príboj mora
PSA.93.4	vznešenejší je Hospodin na výsostiach.
PSA.93.5	Tvoje rozhodnutia sú naozaj spoľahlivé.
PSA.93.5	Tvojmu domu patrí svätosť
PSA.93.5	na dlhé časy, Hospodin.
PSA.94.1	Boh pomsty, Hospodin,
PSA.94.1	Boh pomsty, zaskvej sa!
PSA.94.2	Povstaň, Sudca zeme,
PSA.94.2	pyšným daj odplatu!
PSA.94.3	Dokedy, Hospodin, budú bezbožníci,
PSA.94.3	dokedy budú bezbožníci jasať?
PSA.94.4	Hovoria rúhavo a vyzývavo,
PSA.94.4	vystatujú sa všetci zločinci.
PSA.94.5	Šliapu po tvojom ľude, Hospodin,
PSA.94.5	utláčajú tvoje dedičstvo.
PSA.94.6	Vraždia vdovy a cudzincov,
PSA.94.6	zabíjajú siroty.
PSA.94.7	Hovoria: „Hospodin to nevidí,
PSA.94.7	Jákobov Boh si to nevšíma.“
PSA.94.8	Majte rozum, vy tupci z ľudu!
PSA.94.8	Vy nerozumní, kedy zmúdriete?
PSA.94.9	Či nepočuje ten, kto stvoril ucho?
PSA.94.9	Či nevidí ten, kto stvárnil oko?
PSA.94.10	Či netrestá ten, kto karhá národy?
PSA.94.10	Veď on učí človeka múdrosť!
PSA.94.11	Hospodin pozná zmýšľanie človeka,
PSA.94.11	vie, že je len číra márnosť.
PSA.94.12	Blahoslavený, koho ty, Hospodin, karháš,
PSA.94.12	vyučuješ podľa svojho zákona,
PSA.94.13	aby si mu doprial utíšenie v zlých dňoch,
PSA.94.13	zatiaľ čo bezbožníkovi sa kope jama.
PSA.94.14	Veď Hospodin svoj ľud nezavrhne,
PSA.94.14	neopustí svoje dedičstvo.
PSA.94.15	Na súde opäť zavládne spravodlivosť,
PSA.94.15	pôjdu za ňou všetci, čo majú úprimné srdce.
PSA.94.16	Kto sa ma zastane proti zlosynom?
PSA.94.16	Kto sa postaví za mňa proti páchateľom bezprávia?
PSA.94.17	Keby mi nebol pomohol Hospodin,
PSA.94.17	takmer by som sa bol ocitol v ríši ticha.
PSA.94.18	Keď hovorím: „Noha sa mi kĺže,“
PSA.94.18	tvoja milosť ma podopiera, Hospodin.
PSA.94.19	Keď mi príval starostí zviera vnútro,
PSA.94.19	tvoja útecha dušu mi oblaží.
PSA.94.20	Či môže byť tvojím spojencom trón skazy,
PSA.94.20	čo pod zdaním práva pácha samú krivdu?
PSA.94.21	Úskočne ohrozujú život spravodlivého
PSA.94.21	a obviňujú nevinnú krv.
PSA.94.22	No Hospodin je mojou pevnosťou,
PSA.94.22	môj Boh skalnou skrýšou.
PSA.94.23	Odplatí im ich neprávosť,
PSA.94.23	ich vlastnou zlobou ich zničí,
PSA.94.23	zničí ich Hospodin, náš Boh.
PSA.95.1	Poďte, plesajme pred Hospodinom,
PSA.95.1	zvučne oslavujme Skalu našej spásy!
PSA.95.2	Predstúpme vďačne pred jeho tvár,
PSA.95.2	zvučne ho velebme žalmami!
PSA.95.3	Veď Hospodin je veľký Boh,
PSA.95.3	veľký Kráľ nad všetkými božstvami.
PSA.95.4	Hlbiny zeme má vo svojej ruke,
PSA.95.4	patria mu končiare vrchov.
PSA.95.5	Jeho je more, sám ho utvoril,
PSA.95.5	aj pevnine dali tvar jeho ruky.
PSA.95.6	Poďte, skloňme sa, v úcte sa pokloňme,
PSA.95.6	pokľaknime pred Hospodinom, svojím Tvorcom.
PSA.95.7	Veď on je náš Boh,
PSA.95.7	my sme ľud jeho pastvy,
PSA.95.7	ovce, čo jeho ruka vedie.
PSA.95.7	Kiežby ste dnes počuli jeho hlas:
PSA.95.8	„Nezatvrdzujte si srdce ako v Meribe,
PSA.95.8	ako na púšti v deň Massy,
PSA.95.9	kde ma vaši otcovia pokúšali
PSA.95.9	a skúšali, hoci videli moje činy.
PSA.95.10	Štyridsať rokov sa mi protivilo toto pokolenie.
PSA.95.10	Povedal som: ‚Je to ľud, čo blúdi srdcom,
PSA.95.10	nepozná moje cesty.‘
PSA.95.11	V hneve som teda prisahal:
PSA.95.11	‚Nevojdú do môjho pokoja!‘“
PSA.96.1	Spievajte Hospodinovi novú pieseň,
PSA.96.1	spievaj Hospodinovi, celá zem!
PSA.96.2	Spievajte Hospodinovi, zvelebujte jeho meno,
PSA.96.2	deň čo deň ohlasujte jeho spásu!
PSA.96.3	Hovorte medzi pohanmi o jeho sláve,
PSA.96.3	o jeho divoch medzi všetkými národmi,
PSA.96.4	lebo Hospodin je veľký a hoden všetkej chvály,
PSA.96.4	báť sa ho treba viac než všetkých bohov.
PSA.96.5	Všetci pohanskí bohovia sú len modly,
PSA.96.5	Hospodin však stvoril nebesia.
PSA.96.6	Predchádza ho veleba a dôstojnosť,
PSA.96.6	moc a nádhera je v jeho svätyni.
PSA.96.7	Rodiny národov, vzdávajte Hospodinovi,
PSA.96.7	vzdávajte Hospodinovi slávu a moc!
PSA.96.8	Vzdávajte Hospodinovi slávu hodnú jeho mena!
PSA.96.8	Prineste obetný dar a vstúpte do jeho nádvorí!
PSA.96.9	Klaňajte sa Hospodinovi v jeho svätej nádhere.
PSA.96.9	Chvej sa pred ním, celá zem!
PSA.96.10	Hlásajte medzi pohanmi: „Hospodin kraľuje!“
PSA.96.10	Svet je založený pevne, nepohne sa!
PSA.96.10	On súdi národy spravodlivo.
PSA.96.11	Nech sa radujú nebesia a plesá zem,
PSA.96.11	nech hučí more i to, čo je v ňom!
PSA.96.12	Nech jasá pole i všetko, čo je na ňom!
PSA.96.12	Nech plesajú všetky lesné stromy
PSA.96.13	pred Hospodinom, lebo prichádza,
PSA.96.13	prichádza súdiť zem.
PSA.96.13	On bude spravodlivo súdiť svet
PSA.96.13	a národy podľa svojej pravdy.
PSA.97.1	Hospodin kraľuje! Nech plesá zem,
PSA.97.1	nech sa radujú mnohé ostrovy!
PSA.97.2	Zahaľuje ho oblak a mrákava,
PSA.97.2	spravodlivosť a právo sú základom jeho trónu.
PSA.97.3	Predchádza ho oheň
PSA.97.3	a vôkol spaľuje jeho protivníkov.
PSA.97.4	Jeho blesky osvecujú svet,
PSA.97.4	zem to vidí a chveje sa.
PSA.97.5	Vrchy sa topia ako vosk pred Hospodinom,
PSA.97.5	pred Pánom celej zeme.
PSA.97.6	Nebesia zvestujú jeho spravodlivosť
PSA.97.6	a všetky národy vidia jeho slávu.
PSA.97.7	Zahanbia sa všetci, čo slúžia modlám
PSA.97.7	a chvascú sa svojimi bôžikmi.
PSA.97.7	Skloňte sa pred ním všetci bohovia!
PSA.97.8	Sion to počuje a teší sa,
PSA.97.8	judské dcéry plesajú
PSA.97.8	nad tvojimi súdmi, Hospodin.
PSA.97.9	Veď ty, Hospodin, si najvyšší na celej zemi,
PSA.97.9	nesmierne vyvýšený nad všetkých bohov.
PSA.97.10	Vy, ktorí milujete Hospodina, nenáviďte zlo!
PSA.97.10	On chráni život svojich verných
PSA.97.10	a vytrháva ich z ruky bezbožných.
PSA.97.11	Spravodlivému svitne svetlo
PSA.97.11	a radosť ľuďom úprimného srdca.
PSA.97.12	Spravodliví, tešte sa v Hospodinovi
PSA.97.12	a oslavujte jeho sväté meno!
PSA.98.1	Žalm.
PSA.98.1	Spievajte Hospodinovi novú pieseň,
PSA.98.1	lebo vykonal veci zázračné:
PSA.98.1	zvíťazil svojou pravicou,
PSA.98.1	svojím svätým ramenom.
PSA.98.2	Hospodin oznámil svoju spásu,
PSA.98.2	svoju spravodlivosť zjavil pred očami národov.
PSA.98.3	Spomenul si na svoje milosrdenstvo,
PSA.98.3	na vernosť domu Izraela.
PSA.98.3	Všetky končiny zeme
PSA.98.3	uzreli spásu nášho Boha.
PSA.98.4	Plesaj Hospodinovi, celá zem!
PSA.98.4	Jasajte, tešte sa, spievajte,
PSA.98.5	spievajte Hospodinovi pri citare,
PSA.98.5	pri citare nech zaznie spev!
PSA.98.6	Za zvuku trúb a rohov
PSA.98.6	plesajte pred Hospodinom, Kráľom!
PSA.98.7	Nech hučí more i to, čo je v ňom,
PSA.98.7	svet i tí, čo na ňom bývajú!
PSA.98.8	Nech rieky zatlieskajú rukami
PSA.98.8	a s nimi nech aj vrchy plesajú
PSA.98.9	pred Hospodinom, lebo prichádza
PSA.98.9	súdiť zem.
PSA.98.9	On bude spravodlivo súdiť svet
PSA.98.9	a národy podľa práva.
PSA.99.1	Hospodin kraľuje! Národy sa trasú.
PSA.99.1	Tróni nad cherubmi; zem sa chveje.
PSA.99.2	Hospodin na Sione je veľký,
PSA.99.2	vyvýšený nad všetky národy.
PSA.99.3	Nech chvália tvoje meno,
PSA.99.3	veľké a úžasné,
PSA.99.3	lebo je sväté!
PSA.99.4	Moc kráľa spočíva na láske k právu.
PSA.99.4	Ty si ustanovil právny poriadok,
PSA.99.4	vykonáš právo a spravodlivosť v Jákobovi.
PSA.99.5	Vyvyšujte Hospodina, nášho Boha,
PSA.99.5	klaňajte sa pred jeho podnožkou
PSA.99.5	— je svätý!
PSA.99.6	Mojžiš a Áron boli medzi jeho kňazmi,
PSA.99.6	Samuel medzi tými, čo vzývali jeho meno.
PSA.99.6	Vzývali Hospodina a on im odpovedal.
PSA.99.7	Hovorieval s nimi z oblačného stĺpa,
PSA.99.7	zachovávali jeho rozhodnutia,
PSA.99.7	ustanovenia, ktoré im dal.
PSA.99.8	Hospodin, Boh náš, ty si im odpovedal,
PSA.99.8	býval si pre nich odpúšťajúcim Bohom
PSA.99.8	i pomstiteľom ich neprávostí.
PSA.99.9	Vyvyšujte Hospodina, nášho Boha!
PSA.99.9	Klaňajte sa smerom k jeho svätému vrchu,
PSA.99.9	lebo svätý je Hospodin, náš Boh.
PSA.100.1	Žalm ďakovnej obety.
PSA.100.1	Plesaj Hospodinovi, celá zem!
PSA.100.2	Radostne slúžte Hospodinovi,
PSA.100.2	prichádzajte pred neho s jasotom!
PSA.100.3	Vedzte, že Hospodin je Boh,
PSA.100.3	on nás utvoril, patríme mu
PSA.100.3	sme jeho ľud, ovce jeho pastviny.
PSA.100.4	Vstúpte do jeho brán s vďakou
PSA.100.4	a s chválospevom do jeho nádvorí,
PSA.100.4	ďakujte mu, dobrorečte jeho menu,
PSA.100.5	lebo Hospodin je dobrý,
PSA.100.5	jeho milosť trvá naveky
PSA.100.5	a jeho vernosť z pokolenia na pokolenie!
PSA.101.1	Dávidov žalm.
PSA.101.1	O milosti a súde chcem spievať,
PSA.101.1	teba chcem ospevovať, Hospodin!
PSA.101.2	Chcem byť rozvážny na ceste dokonalosti.
PSA.101.2	Kedy prídeš ku mne?
PSA.101.2	Budem žiť v bezúhonnosti srdca
PSA.101.2	vo svojom dome.
PSA.101.3	Neupriamim pohľad
PSA.101.3	na vec ničomnú
PSA.101.3	Počínanie odpadlíkov nenávidím,
PSA.101.3	nezláka ma.
PSA.101.4	Nech je ďaleko odo mňa prevrátenosť srdca;
PSA.101.4	o zle nechcem ani vedieť.
PSA.101.5	Kto tajne ohovára blížneho,
PSA.101.5	toho umlčím.
PSA.101.5	Kto má pyšné oči a naduté srdce,
PSA.101.5	toho neznesiem.
PSA.101.6	Zrak upieram na verných v krajine,
PSA.101.6	aby bývali so mnou.
PSA.101.6	Kto chodí bezúhonne,
PSA.101.6	ten mi bude slúžiť.
PSA.101.7	V mojom dome nebude bývať ten,
PSA.101.7	kto koná úskočne.
PSA.101.7	Kto klame,
PSA.101.7	predo mnou neobstojí.
PSA.101.8	Každé ráno umlčím
PSA.101.8	všetkých bezbožníkov v krajine.
PSA.101.8	Z Hospodinovho mesta odstránim
PSA.101.8	všetkých, čo páchajú neprávosť.
PSA.102.1	Modlitba biedneho, keď je zúfalý a vylieva si žiaľ pred Hospodinom.
PSA.102.2	Hospodin, počuj moju modlitbu,
PSA.102.2	kiež moje volanie k tebe prenikne!
PSA.102.3	Neskrývaj svoju tvár predo mnou
PSA.102.3	v deň súženia,
PSA.102.3	nakloň ku mne ucho,
PSA.102.3	keď volám, rýchlo mi odpovedz!
PSA.102.4	Veď moje dni sa rozplynuli ako dym,
PSA.102.4	kosti mám žeravé ako pahreba.
PSA.102.5	Srdce mi usychá ako pokosená tráva,
PSA.102.5	aj chlieb už zabúdam jesť.
PSA.102.6	Od samého vzdychania
PSA.102.6	mi telo vyschlo na kosť.
PSA.102.7	Podobám sa pelikánovi na púšti,
PSA.102.7	som ako sova
PSA.102.8	Bdiem a som
PSA.102.8	ako osamelé vtáča na streche.
PSA.102.9	Celý deň ma tupia moji nepriatelia,
PSA.102.9	znevažujú ma tí, čo proti mne zúria.
PSA.102.10	Veď popol jem ako chlieb,
PSA.102.10	nápoj si riedim slzami
PSA.102.11	pre tvoj veľký hnev a tvoju rozhorčenosť,
PSA.102.11	lebo si ma zodvihol a odhodil.
PSA.102.12	Moje dni sú ako predĺžený tieň,
PSA.102.12	usychám ako bylina.
PSA.102.13	Ty však, Hospodin, zostávaš naveky,
PSA.102.13	tvoja pamiatka je z pokolenia na pokolenie.
PSA.102.14	Ty povstaneš, zľutuješ sa nad Sionom,
PSA.102.14	lebo je čas prejaviť mu priazeň,
PSA.102.14	nadišla tá chvíľa.
PSA.102.15	Tvoji sluhovia milujú jeho kamene,
PSA.102.15	ľútosť ich zviera nad jeho troskami.
PSA.102.16	Báť sa budú pohania tvojho mena, Hospodin,
PSA.102.16	a všetci králi zeme tvojej slávy,
PSA.102.17	pretože Hospodin znova vystavia Sion
PSA.102.17	a ukáže sa vo svojej sláve.
PSA.102.18	Skloní sa k modlitbe opustených
PSA.102.18	a nepohrdne ich modlitbou.
PSA.102.19	Nech sa to zapíše pre budúce pokolenia,
PSA.102.19	aby znova stvorený ľud chválil Hospodina,
PSA.102.20	že pozrel zo svojej vznešenej svätyne,
PSA.102.20	že Hospodin hľadel z neba na zem,
PSA.102.21	aby počul kvílenie väzňov
PSA.102.21	a vyslobodil odsúdených na smrť,
PSA.102.22	aby meno Hospodina oznámili na Sione
PSA.102.22	a jeho chválu v Jeruzaleme,
PSA.102.23	keď sa zhromaždia národy
PSA.102.23	a kráľovstvá, aby slúžili Hospodinovi.
PSA.102.24	Na ceste mi podlomil silu,
PSA.102.24	skrátil moje dni.
PSA.102.25	Hovorím: „Môj Bože, neber ma v polovici mojich dní!“
PSA.102.25	Tvoje roky pretrvávajú z pokolenia na pokolenie.
PSA.102.26	Pradávno si založil zem,
PSA.102.26	aj nebesia sú dielo tvojich rúk.
PSA.102.27	Tie sa pominú, ty ostaneš,
PSA.102.27	všetko sa rozpadne ako rúcho,
PSA.102.27	vymeníš ich ako odev, zmenia sa.
PSA.102.28	Ty si však ten istý
PSA.102.28	a tvoje roky sú bez konca.
PSA.102.29	Synovia tvojich služobníkov budú bývať bezpečne
PSA.102.29	a ich potomstvo bude stáť pevne pred tebou.
PSA.103.1	Dávidov.
PSA.103.1	Dobroreč Hospodinovi, moja duša,
PSA.103.1	celé moje vnútro jeho svätému menu!
PSA.103.2	Dobroreč Hospodinovi, moja duša,
PSA.103.2	nezabúdaj na nijaké z jeho dobrodení!
PSA.103.3	On ti odpúšťa všetky previnenia,
PSA.103.3	on ťa uzdravuje zo všetkých chorôb.
PSA.103.4	Zachraňuje ti život zo záhuby
PSA.103.4	on ťa venčí milosťou a milosrdenstvom.
PSA.103.5	Dobrom nasycuje tvoj život,
PSA.103.5	mladosť sa ti obnovuje ako orlovi.
PSA.103.6	Hospodin koná spravodlivé skutky,
PSA.103.6	dáva právo všetkým utláčaným.
PSA.103.7	Svoje cesty dal poznať Mojžišovi,
PSA.103.7	Izraelitom svoje skutky.
PSA.103.8	Hospodin je milostivý a milosrdný,
PSA.103.8	zhovievavý a bohatý na milosť.
PSA.103.9	Nebude stále vyhľadávať spor,
PSA.103.9	nebude sa večne hnevať.
PSA.103.10	Nezaobchádza s nami podľa našich hriechov,
PSA.103.10	ani nám neodpláca podľa previnení.
PSA.103.11	Ako vysoko je nebo nad zemou,
PSA.103.11	tak jeho milosť prevyšuje tých, čo sa ho boja.
PSA.103.12	Ako je vzdialený východ od západu,
PSA.103.12	tak vzďaľuje od nás naše neprávosti.
PSA.103.13	Ako sa otec zmilúva nad synmi,
PSA.103.13	tak sa Hospodin zmilúva nad tými, čo sa ho boja.
PSA.103.14	On vie, ako sme utvorení,
PSA.103.14	pamätá, že sme prach.
PSA.103.15	Človek, ktorého dni sú ako tráva,
PSA.103.15	kvitne ako poľný kvet;
PSA.103.16	sotva ho vietor ovanie, už ho niet,
PSA.103.16	prázdne miesto po ňom ostáva.
PSA.103.17	No Hospodinova milosť je od vekov naveky
PSA.103.17	nad tými, čo sa ho boja,
PSA.103.17	jeho spravodlivosť spočíva na detných deťoch,
PSA.103.18	na tých, čo zachovávajú jeho zmluvu
PSA.103.18	a pamätajú na jeho príkazy, aby ich plnili.
PSA.103.19	Hospodin si na nebi upevnil trón,
PSA.103.19	nad všetkým vládne jeho kráľovská moc.
PSA.103.20	Dobrorečte Hospodinovi jeho anjeli,
PSA.103.20	silní hrdinovia, čo jeho príkazy plníte
PSA.103.20	a poslúchate hlas jeho slova!
PSA.103.21	Dobrorečte Hospodinovi všetky jeho zástupy,
PSA.103.21	jeho služobníci, čo plníte jeho vôľu!
PSA.103.22	Dobrorečte Hospodinovi všetky jeho diela
PSA.103.22	na všetkých miestach, kde panuje!
PSA.103.22	Dobroreč Hospodinovi, moja duša!
PSA.104.1	Dobroreč Hospodinovi, moja duša!
PSA.104.1	Hospodin, môj Boh, nesmierne si veľký!
PSA.104.1	Nádherou a velebou si sa zaodel.
PSA.104.2	Zahaľuješ sa svetlom ako plášťom,
PSA.104.2	rozpínaš nebo ako stan.
PSA.104.3	Príbytky si staviaš na vodách,
PSA.104.3	z oblakov si robíš voz,
PSA.104.3	na perutiach vetra sa uberáš.
PSA.104.4	Víchry robíš poslami,
PSA.104.4	plamene ohňa služobníkmi.
PSA.104.5	Zem si založil na pilieroch,
PSA.104.5	nezachveje sa nikdy.
PSA.104.6	Záplavou si ju pokryl ako rúchom,
PSA.104.6	vody stáli nad vrchmi.
PSA.104.7	Pred tvojou hrozbou odtiekli,
PSA.104.7	tvoj hromový hlas ich vyľakal.
PSA.104.8	Keď sa vynorili vrchy, klesli do dolín,
PSA.104.8	na miesto, ktoré si im vymedzil.
PSA.104.9	Postavil si im hrádzu, ktorú neprekročia,
PSA.104.9	aby znova nepokryli zem.
PSA.104.10	Pramene vypúšťaš do potokov,
PSA.104.10	čo tečú medzi vrchmi,
PSA.104.11	napájajú všetku poľnú zver;
PSA.104.11	z nich si divé osly uhášajú smäd.
PSA.104.12	Nad nimi hniezdi nebeské vtáctvo,
PSA.104.12	spomedzi lístia sa ozýva jeho hlas.
PSA.104.13	Zo svojich príbytkov zvlažuješ vrchy,
PSA.104.13	ovocím tvojho diela sa sýti zem.
PSA.104.14	Trávu nechávaš rásť pre dobytok,
PSA.104.14	aj byliny, čo človek pestuje,
PSA.104.14	aby zo zeme získal obživu,
PSA.104.15	aj víno, čo srdce človeka rozveselí,
PSA.104.15	olej, aby sa skvela tvár,
PSA.104.15	a chlieb, aby posilnil srdce človeka.
PSA.104.16	Hojnosť vlahy majú stromy Hospodina,
PSA.104.16	libanonské cédre, ktoré zasadil.
PSA.104.17	V nich hniezdia vtáky,
PSA.104.17	v cyprusoch má domov bocian.
PSA.104.18	Výšiny vrchov patria kozorožcom
PSA.104.18	a v skalách majú skrýšu damany.
PSA.104.19	Utvoril mesiac, aby určoval čas;
PSA.104.19	slnko vie, kedy má zapadať.
PSA.104.20	Privádzaš tmu, nastáva noc,
PSA.104.20	vtedy sa hýbe všetka lesná zver.
PSA.104.21	Levíčatá revú za korisťou,
PSA.104.21	od Boha žiadajú potravu.
PSA.104.22	Pri východe slnka sa schúlia
PSA.104.22	a líhajú si do brlohov.
PSA.104.23	Človek ide za svojou prácou,
PSA.104.23	za tým, čo robí do večera.
PSA.104.24	Ako veľa je tvojich diel, Hospodin!
PSA.104.24	Všetky si múdro utvoril;
PSA.104.24	zem je plná tvojho tvorstva.
PSA.104.25	Tu je more, veľké, šírošíre,
PSA.104.25	hmýri sa v ňom nespočítateľné množstvo
PSA.104.25	živočíchov, malých i veľkých.
PSA.104.26	Plavia sa po ňom lode
PSA.104.26	a Leviatan, ktorého si utvoril, aby sa v ňom hral.
PSA.104.27	To všetko čaká na teba,
PSA.104.27	že im dáš načas potravu.
PSA.104.28	Dávaš im, zbierajú,
PSA.104.28	otváraš ruku, sýtia sa dobrotami.
PSA.104.29	Keď skrývaš tvár, preľaknú sa;
PSA.104.29	keď ich zbavuješ dychu, hynú,
PSA.104.29	vracajú sa do prachu.
PSA.104.30	Keď svojho ducha posielaš, sú stvorené,
PSA.104.30	tak obnovuješ povrch zeme.
PSA.104.31	Naveky sláva Hospodinovi!
PSA.104.31	Nech sa raduje Hospodin zo svojich diel!
PSA.104.32	Keď pozrie na zem, chveje sa;
PSA.104.32	dotkne sa vrchov, dymí sa z nich.
PSA.104.33	Spievať chcem Hospodinovi, kým žijem,
PSA.104.33	ospevovať chcem svojho Boha, kým tu budem.
PSA.104.34	Kiež mu je príjemná moja pieseň!
PSA.104.34	Budem sa radovať v Hospodinovi.
PSA.104.35	Kiež vyhynú hriešnici na zemi!
PSA.104.35	Kiežby už nebolo bezbožných!
PSA.104.35	Dobroreč Hospodinovi, moja duša!
PSA.104.35	Haleluja!
PSA.105.1	Ďakujte Hospodinovi, vzývajte jeho meno!
PSA.105.1	Medzi národmi oznamujte jeho skutky!
PSA.105.2	Spievajte mu, hrajte mu!
PSA.105.2	Rozprávajte o všetkých jeho divoch!
PSA.105.3	Chváľte sa jeho svätým menom!
PSA.105.3	Nech sa raduje srdce tých, čo hľadajú Hospodina!
PSA.105.4	Dopytujte sa na Hospodina a jeho moc,
PSA.105.4	ustavične hľadajte jeho tvár!
PSA.105.5	Spomínajte na divy, ktoré konal,
PSA.105.5	na znamenia a na rozsudky jeho úst,
PSA.105.6	vy, potomstvo Abraháma, jeho služobníka,
PSA.105.6	synovia Jákoba, jeho vyvolení!
PSA.105.7	On, Hospodin, je náš Boh,
PSA.105.7	jeho rozhodnutia platia na celej zemi.
PSA.105.8	Večne pamätá na svoju zmluvu,
PSA.105.8	na slovo, ktoré prikázal tisícim pokoleniam.
PSA.105.9	Uzavrel ju s Abrahámom
PSA.105.9	a prísahou potvrdil Izákovi,
PSA.105.10	ako zákon ju určil Jákobovi,
PSA.105.10	Izraelovi ako večnú zmluvu,
PSA.105.11	keď povedal: „Tebe dám krajinu Kanaán
PSA.105.11	do dedičného vlastníctva.“
PSA.105.12	Keď ich bol ešte malý počet, sotva hŕstka,
PSA.105.12	a boli v nej len cudzincami,
PSA.105.13	keď putovali od národa k národu,
PSA.105.13	z jedného kráľovstva k inému ľudu,
PSA.105.14	nedovolil, aby ich niekto utláčal,
PSA.105.14	pre nich pokarhal aj kráľov:
PSA.105.15	„Nedotýkajte sa mojich pomazaných,
PSA.105.15	neubližujte mojim prorokom!“
PSA.105.16	Skôr než na krajinu dopustil hlad
PSA.105.16	a pozbavil ich chleba
PSA.105.17	poslal pred nimi muža,
PSA.105.17	Jozefa, ktorého predali do otroctva.
PSA.105.18	Nohy mu zovreli do okov,
PSA.105.18	hrdlo mu zvierali v železách,
PSA.105.19	kým sa nesplnilo jeho slovo,
PSA.105.19	kým reč Hospodina nepotvrdila jeho nevinu.
PSA.105.20	Kráľ rozkázal, aby ho rozviazali,
PSA.105.20	vládca národov ho oslobodil.
PSA.105.21	Ustanovil ho za pána svojho domu,
PSA.105.21	za vládcu nad celým svojím majetkom,
PSA.105.22	aby poúčal jeho kniežatá podľa svojej vôle
PSA.105.22	a jeho starcov učil múdrosti.
PSA.105.23	Potom prišiel do Egypta Izrael,
PSA.105.23	Jákob bol hosťom v Chámovej krajine.
PSA.105.24	Svoj ľud urobil veľmi plodným
PSA.105.24	a silnejším, než boli jeho protivníci,
PSA.105.25	ktorým zvrátil srdce tak, že nenávideli jeho ľud
PSA.105.25	a zákerne sa správali k jeho služobníkom.
PSA.105.26	Poslal Mojžiša, svojho služobníka,
PSA.105.26	aj Árona, ktorého si vyvolil.
PSA.105.27	Predvádzali uprostred nich jeho znamenia
PSA.105.27	a divy v Chámovej krajine.
PSA.105.28	Poslal tmu a zotmelo sa,
PSA.105.28	a predsa sa protivili jeho slovám.
PSA.105.29	Ich vody premenil na krv
PSA.105.29	a rybám dal zahynúť.
PSA.105.30	Množstvo žiab zaplavilo krajinu,
PSA.105.30	ba aj kráľovské komnaty.
PSA.105.31	Povedal a prileteli muchy,
PSA.105.31	komáre na celé ich územie.
PSA.105.32	Krupobitie zoslal miesto dažďa,
PSA.105.32	plamene ohňa na ich krajinu.
PSA.105.33	Zničil im vinič i figovníky,
PSA.105.33	polámal stromy na ich území.
PSA.105.34	Povedal a prileteli kobylky,
PSA.105.34	nespočetné roje pažravého hmyzu.
PSA.105.35	Požrali im všetku zeleň v krajine,
PSA.105.35	požrali poľné plodiny.
PSA.105.36	V krajine im pozabíjal všetko prvorodené,
PSA.105.36	prvotinu každej sily.
PSA.105.37	Svojich však vyviedol so striebrom a zlatom,
PSA.105.37	slabocha v ich kmeňoch nebolo.
PSA.105.38	Egypt sa radoval, keď vychádzali,
PSA.105.38	lebo z nich padal naň strach.
PSA.105.39	Rozprestrel oblak ako prikrývku,
PSA.105.39	ohňom im osvecoval noc.
PSA.105.40	Keď žiadali, nahnal im prepelice,
PSA.105.40	sýtil ich nebeským chlebom.
PSA.105.41	Otvoril skalu a prúdom tiekla voda,
PSA.105.41	valila sa ako rieka pustým územím.
PSA.105.42	Pamätal na svoje sväté slovo,
PSA.105.42	na Abraháma, svojho služobníka.
PSA.105.43	Radostne vyviedol svoj ľud,
PSA.105.43	svojich vyvolených s plesaním.
PSA.105.44	Dal im krajiny pohanov,
PSA.105.44	dostali plody lopoty národov,
PSA.105.45	aby dbali na jeho ustanovenia
PSA.105.45	a zachovávali jeho zákony.
PSA.105.45	Haleluja!
PSA.106.1	Haleluja!
PSA.106.1	Ďakujte Hospodinovi, lebo je dobrý,
PSA.106.1	lebo naveky trvá jeho milosť.
PSA.106.2	Kto vyrozpráva mocné skutky Hospodina,
PSA.106.2	kto rozhlási všetku chválu o ňom?
PSA.106.3	Blahoslavení, čo zachovávajú právo,
PSA.106.3	čo v každom čase žijú spravodlivo.
PSA.106.4	Hospodin, rozpomeň sa na mňa z lásky k svojmu ľudu,
PSA.106.4	navštív ma svojou spásou,
PSA.106.5	aby som videl blaho tvojich vyvolených,
PSA.106.5	aby som sa tešil z radosti tvojho národa,
PSA.106.5	aby som sa chválil tvojím dedičstvom.
PSA.106.6	Hrešili sme ako naši otcovia,
PSA.106.6	páchali sme neprávosť, bezbožne sme si počínali.
PSA.106.7	Naši otcovia v Egypte sa nepoučili z tvojich divov,
PSA.106.7	nepripomínali si tvoju hojnú milosť,
PSA.106.7	búrili sa pri mori, pri Trstinovom mori.
PSA.106.8	On ich však zachránil pre svoje meno,
PSA.106.8	aby ukázal svoju moc.
PSA.106.9	Pohrozil Trstinovému moru a ono vyschlo,
PSA.106.9	hlbinami ich previedol ako púšťou.
PSA.106.10	Zachránil ich z ruky nenávistníka,
PSA.106.10	vykúpil ich z ruky nepriateľa.
PSA.106.11	Ich protivníkov zaplavili vody,
PSA.106.11	nezostal z nich jediný.
PSA.106.12	Vtedy uverili jeho slovám
PSA.106.12	a spievali mu chválospev.
PSA.106.13	Čoskoro však zabudli na jeho skutky,
PSA.106.13	nečakali na jeho rozhodnutie.
PSA.106.14	Podľahli žiadostivosti na púšti,
PSA.106.14	v pustom kraji pokúšali Boha.
PSA.106.15	Dal im teda, čo si žiadali,
PSA.106.15	dopustil však, aby chradli.
PSA.106.16	V tábore závideli Mojžišovi
PSA.106.16	aj Áronovi, Hospodinovmu svätému.
PSA.106.17	Otvorila sa zem a pohltila Datána,
PSA.106.17	pokryla zberbu Abiráma.
PSA.106.18	Proti tejto zberbe vzbĺkol oheň,
PSA.106.18	bezbožníkov strávil plameň.
PSA.106.19	Pri Horebe si spravili teľa,
PSA.106.19	uctievali uliatu modlu.
PSA.106.20	Svoju slávu zamenili
PSA.106.20	za podobu býka, čo žerie trávu.
PSA.106.21	Zabudli na Boha, ktorý ich zachránil
PSA.106.21	a v Egypte robil veľké veci,
PSA.106.22	zázraky v Chámovej krajine,
PSA.106.22	úžasné skutky pri Trstinovom mori.
PSA.106.23	Už vyhlásil, že ich vyhubí,
PSA.106.23	keby sa Mojžiš, jeho vyvolený,
PSA.106.23	v roztržke nebol postavil pred neho,
PSA.106.23	aby odvrátil jeho pustošivý hnev.
PSA.106.24	Pohrdli vytúženou krajinou,
PSA.106.24	neverili jeho slovu,
PSA.106.25	reptali vo svojich stanoch,
PSA.106.25	neposlúchli hlas Hospodina.
PSA.106.26	Na prísahu proti nim pozdvihol svoju ruku,
PSA.106.26	že ich na tej púšti nechá popadať,
PSA.106.27	ich potomstvo rozoženie medzi pohanov
PSA.106.27	a rozpráši do všetkých krajín.
PSA.106.28	Spriahli sa s Baal-Peórom,
PSA.106.28	jedli z obiet prinášaných mŕtvym bohom.
PSA.106.29	Dráždili ho svojimi činmi,
PSA.106.29	preto ich postihla pohroma.
PSA.106.30	Povstal Pinchás, vykonal rozsudok
PSA.106.30	a pohroma prestala.
PSA.106.31	To sa mu počítalo za spravodlivosť
PSA.106.31	z pokolenia na pokolenie až naveky.
PSA.106.32	Rozhnevali ho pri meribských vodách;
PSA.106.32	aj Mojžiš pre nich zle pochodil,
PSA.106.33	tak ho rozčúlili,
PSA.106.33	že jeho ústa vyriekli nerozvážnosť.
PSA.106.34	Nevyhubili národy,
PSA.106.34	ako im rozkázal Hospodin,
PSA.106.35	lebo sa pomiešali s pohanmi
PSA.106.35	a osvojili si ich spôsoby:
PSA.106.36	slúžili aj ich modlám,
PSA.106.36	tie sa im stali osídlom;
PSA.106.37	obetovali svojich synov
PSA.106.37	i svoje dcéry démonom;
PSA.106.38	prelievali nevinnú krv,
PSA.106.38	krv svojich synov a dcér,
PSA.106.38	ktoré obetovali kanaánskym modlám,
PSA.106.38	a zem bola poškvrnená krvou.
PSA.106.39	Poškvrnili sa vlastnými skutkami;
PSA.106.39	vlastnými činmi porušili vernosť.
PSA.106.40	Hospodin zahorel hnevom proti svojmu ľudu,
PSA.106.40	sprotivil si svoje dedičstvo.
PSA.106.41	Vydal ich do rúk pohanov,
PSA.106.41	vládli nad nimi ich nenávistníci.
PSA.106.42	Nepriatelia ich utláčali
PSA.106.42	a dostali do područia.
PSA.106.43	Mnohokrát ich vyslobodil,
PSA.106.43	svojvoľne mu však odporovali,
PSA.106.43	vo svojej neprávosti stále upadali.
PSA.106.44	Zhliadol však na ich úzkosť,
PSA.106.44	počul ich nárek.
PSA.106.45	Pre nich si pripomenul svoju zmluvu,
PSA.106.45	pre hojnosť svojej milosti mal s nimi súcit.
PSA.106.46	Vzbudil k nim ľútosť
PSA.106.46	vo všetkých, čo ich zajali.
PSA.106.47	Zachráň nás, Hospodin, Boh náš,
PSA.106.47	spomedzi pohanov nás zhromaždi,
PSA.106.47	aby sme mohli ďakovať tvojmu svätému menu
PSA.106.47	a honosiť sa tvojou chválou!
PSA.106.48	Zvelebený buď Hospodin, Boh Izraela,
PSA.106.48	od vekov až naveky!
PSA.106.48	Všetok ľud nech povie: „Amen!“
PSA.106.48	Haleluja!
PSA.107.1	Ďakujte Hospodinovi, lebo je dobrý,
PSA.107.1	lebo jeho milosrdenstvo trvá naveky.
PSA.107.2	Takto nech hovoria tí, ktorých Hospodin vykúpil,
PSA.107.2	ktorých vykúpil z ruky protivníka
PSA.107.3	a zhromaždil ich z krajín
PSA.107.3	západu a východu, severu a juhu.
PSA.107.4	Blúdili pustatinou a po púšti,
PSA.107.4	nenašli cestu k obývanému mestu.
PSA.107.5	Bývali hladní a smädní,
PSA.107.5	klesali na duchu.
PSA.107.6	Vo svojom súžení volali k Hospodinovi
PSA.107.6	a on ich vytrhol z úzkostí.
PSA.107.7	Viedol ich priamou cestou,
PSA.107.7	aby prišli k obývanému mestu.
PSA.107.8	Nech ďakujú Hospodinovi za jeho milosť,
PSA.107.8	za jeho divy s ľuďmi,
PSA.107.9	lebo smädných napojil
PSA.107.9	a hladných nasýtil dobrotami.
PSA.107.10	Tým, čo sedeli v tme a temnote
PSA.107.10	spútaní biedou a železami,
PSA.107.11	pretože sa vzpierali Božím výrokom
PSA.107.11	a pohŕdali radou Najvyššieho,
PSA.107.12	pokoril ich srdce utrpením.
PSA.107.12	Potkli sa a nemali pomocníka.
PSA.107.13	Vo svojom súžení volali k Hospodinovi
PSA.107.13	a on ich zachránil z úzkostí,
PSA.107.14	vyviedol ich z tmy a temnoty
PSA.107.14	a roztrhol im putá.
PSA.107.15	Nech ďakujú Hospodinovi za jeho milosť,
PSA.107.15	za jeho divy s ľuďmi,
PSA.107.16	lebo rozlámal bronzové dvere
PSA.107.16	a preťal železné závory.
PSA.107.17	Hlupáci pre svoje hriešne cesty
PSA.107.17	a pre svoje viny trpeli.
PSA.107.18	Všetok pokrm sa im z duše sprotivil
PSA.107.18	a priblížili sa k bránam smrti.
PSA.107.19	Vo svojom súžení volali k Hospodinovi
PSA.107.19	a on ich zachránil z úzkostí.
PSA.107.20	Poslal svoje slovo a uzdravil ich
PSA.107.20	a z hrobu ich vyslobodil.
PSA.107.21	Nech ďakujú Hospodinovi za jeho milosť,
PSA.107.21	za jeho divy s ľuďmi.
PSA.107.22	Nech prinášajú obety vďaky
PSA.107.22	a jeho skutky rozhlasujú s plesaním.
PSA.107.23	Tí, čo zišli k moru na lode
PSA.107.23	a slúžia na šírych vodách,
PSA.107.24	videli Hospodinove diela
PSA.107.24	a jeho divy v hlbine.
PSA.107.25	Na jeho slovo nastala víchrica
PSA.107.25	a zdvihla morské vlny.
PSA.107.26	Vznášali sa k nebu, klesali do hlbín,
PSA.107.26	duša sa im chvela v nebezpečenstve.
PSA.107.27	Tackali sa a motali ako opilec,
PSA.107.27	všetka ich múdrosť bola v koncoch.
PSA.107.28	Vo svojom súžení volali k Hospodinovi
PSA.107.28	a on ich vyviedol z úzkostí.
PSA.107.29	Víchricu zmenil na vánok,
PSA.107.29	vlny sa utíšili.
PSA.107.30	Potešili sa, že všetko stíchlo,
PSA.107.30	a on ich priviedol do vytúženého prístavu.
PSA.107.31	Nech ďakujú Hospodinovi za jeho milosť,
PSA.107.31	za jeho divy s ľuďmi.
PSA.107.32	Nech ho vyvyšujú v zhromaždení ľudu,
PSA.107.32	nech ho chvália v rade starších.
PSA.107.33	On premieňa rieky na púšť
PSA.107.33	a vodné žriedla na vyprahnutú zem,
PSA.107.34	úrodnú zem na soľnú púšť
PSA.107.34	pre zlobu jej obyvateľov.
PSA.107.35	On premieňa púšť na jazerá
PSA.107.35	a vyprahnutú zem na vodné žriedla.
PSA.107.36	Tam usadil hladných
PSA.107.36	a oni založili mesto na obývanie.
PSA.107.37	Obsiali polia, vysadili vinice
PSA.107.37	a pozberali hojnú úrodu.
PSA.107.38	Požehnal ich a veľmi sa rozmnožili.
PSA.107.38	Nedopustil, aby im z dobytka ubudlo.
PSA.107.39	Potom sa však ich počet zmenšil, hrbili sa
PSA.107.39	pod útlakom, nešťastím a súžením.
PSA.107.40	On vylial opovrhnutie na kniežatá
PSA.107.40	a nechal ich blúdiť pustatinou bez cesty.
PSA.107.41	Chudobného sa však ujal,
PSA.107.41	jeho rody rozmnožil ako stádo.
PSA.107.42	Uvidia to úprimní, potešia sa
PSA.107.42	a každej neprávosti sa zavrú ústa.
PSA.107.43	Kto je múdry, nech si to zapamätá;
PSA.107.43	nech si všíma milostivé skutky Hospodina!
PSA.108.1	Pieseň. Dávidov žalm.
PSA.108.2	Moje srdce je pripravené, Bože,
PSA.108.2	spievať ti a hrať,
PSA.108.2	veď ty si moja sláva.
PSA.108.3	Prebuď sa harfa, citara,
PSA.108.3	nech zobudím rannú zoru!
PSA.108.4	Budem ti ďakovať, Hospodin, medzi ľuďmi
PSA.108.4	a ospevovať ťa medzi národmi,
PSA.108.5	lebo veľké je tvoje milosrdenstvo, siaha nad nebesia,
PSA.108.5	tvoja vernosť až po oblaky.
PSA.108.6	Vyvýš sa, Bože, nad nebesia,
PSA.108.6	tvoja sláva nech je nad celou zemou!
PSA.108.7	Zachráň nás svojou pravicou a vypočuj nás,
PSA.108.7	aby boli vyslobodení tvoji obľúbenci.
PSA.108.8	Boh prehovoril vo svojej svätyni:
PSA.108.8	„Víťazoslávne rozdelím Síchem,
PSA.108.8	rozmeriam údolie Sukkót.
PSA.108.9	Mne patrí Gileád, mne patrí Menašše,
PSA.108.9	Efrajim je prilba mojej hlavy,
PSA.108.9	Judsko je moja berla.
PSA.108.10	Moábsko je moje umývadlo,
PSA.108.10	na Edómsko hodím svoj sandál,
PSA.108.10	nad Filištínskom víťazne zaplesám.“
PSA.108.11	Kto ma vovedie do opevneného mesta?
PSA.108.11	Kto ma zavedie do Edómska?
PSA.108.12	Či si nás, Bože, nezavrhol?
PSA.108.12	Bože, vari nebudeš viesť naše zástupy?
PSA.108.13	Udeľ nám pomoc proti utláčateľom,
PSA.108.13	lebo ľudská pomoc je márna.
PSA.108.14	S Bohom budeme udatní.
PSA.108.14	On rozšliape našich utláčateľov.
PSA.109.1	Zbormajstrovi. Dávidov žalm.
PSA.109.1	Boh mojej chvály, nemlč,
PSA.109.2	lebo sa otvorili proti mne bezbožné a ľstivé ústa.
PSA.109.2	Hovorili proti mne lživým jazykom.
PSA.109.3	Zasypali ma slovami nenávisti,
PSA.109.3	bez príčiny bojujú proti mne.
PSA.109.4	Za lásku sa mi odplácajú nepriateľstvom,
PSA.109.4	kým ja sa modlím.
PSA.109.5	Za dobré sa mi odplácajú zlým
PSA.109.5	a nenávisťou za lásku.
PSA.109.6	Ustanov nad ním bezbožníka,
PSA.109.6	žalobca nech mu stojí po pravici!
PSA.109.7	Nech ho súd uzná vinným,
PSA.109.7	nech je hriechom jeho modlitba.
PSA.109.8	Jeho dní nech je čím menej,
PSA.109.8	jeho úrad nech prevezme iný.
PSA.109.9	Jeho synovia nech osirejú,
PSA.109.9	jeho žena nech ovdovie.
PSA.109.10	Jeho synovia nech sa potulujú a žobrú,
PSA.109.10	nech zo svojich rumovísk chodia prosiť.
PSA.109.11	Nech ho veriteľ pripraví o všetko, čo má,
PSA.109.11	nech cudzí ulúpia, čo s námahou získal.
PSA.109.12	Nech mu nikto nezachová priazeň,
PSA.109.12	nech sa nikto nezmiluje nad jeho sirotami.
PSA.109.13	Nech je vyplienené jeho potomstvo,
PSA.109.13	nech je ich meno vytreté už v druhom pokolení.
PSA.109.14	Nech sa vina jeho otcov pripomína Hospodinovi,
PSA.109.14	hriech jeho matky nech nie je vymazaný.
PSA.109.15	Nech ich má Hospodin stále pred očami,
PSA.109.15	nech ich pamiatku vyhladí zo zeme,
PSA.109.16	pretože nepamätal na skutky lásky,
PSA.109.16	prenasledoval úbožiaka a chudobného
PSA.109.16	v snahe usmrtiť človeka skrúšeného srdca.
PSA.109.17	Rád vyslovoval kliatbu — nech dopadne naňho!
PSA.109.17	Nedožičil požehnanie — nech sa vzdiali od neho!
PSA.109.18	Obliekal si kliatbu ako odev,
PSA.109.18	nech vnikne do neho ako voda,
PSA.109.18	ako olej do jeho kostí.
PSA.109.19	Nech mu je odevom, do ktorého sa halí,
PSA.109.19	opaskom, ktorým sa stále opasuje.
PSA.109.20	Toto nech je odplata od Hospodina mojim protivníkom,
PSA.109.20	tým, čo zle hovoria proti mne.
PSA.109.21	Ty však, Hospodin, Pán,
PSA.109.21	vytrhni ma pre česť svojho mena
PSA.109.21	a nalož so mnou podľa dobroty svojej milosti,
PSA.109.22	lebo som úbohý, chudobný
PSA.109.22	a srdce mám zranené.
PSA.109.23	Musím odísť ako tieň, ktorý sa predlžuje,
PSA.109.23	som ako strasená kobylka.
PSA.109.24	Kolená sa mi podlamujú od pôstu,
PSA.109.24	z tela sa mi vytratil tuk.
PSA.109.25	Som im na posmech,
PSA.109.25	hľadia na mňa a potriasajú hlavou.
PSA.109.26	Pomôž mi, Hospodin, môj Boh!
PSA.109.26	Zachráň ma podľa svojho milosrdenstva!
PSA.109.27	Nech spoznajú, že to bola tvoja ruka,
PSA.109.27	že si to urobil ty, Hospodin.
PSA.109.28	Oni nech preklínajú — ty však žehnaj!
PSA.109.28	Povstanú a zahanbia sa,
PSA.109.28	tvoj služobník sa však bude radovať.
PSA.109.29	Nech si moji žalobníci oblečú potupu,
PSA.109.29	nech ich ako plášť halí hanba.
PSA.109.30	Veľmi budem ďakovať Hospodinovi svojimi ústami,
PSA.109.30	medzi mnohými ho budem chváliť,
PSA.109.31	lebo chudobnému stojí po pravici,
PSA.109.31	aby ho zachránil pred tými, čo ho súdia.
PSA.110.1	Dávidov žalm.
PSA.110.1	Výrok Hospodina môjmu Pánovi:
PSA.110.1	„Seď po mojej pravici,
PSA.110.1	kým nepoložím tvojich nepriateľov
PSA.110.1	za podnožku tvojim nohám.“
PSA.110.2	Žezlo tvojej moci vystrie Hospodin zo Siona.
PSA.110.2	Panuj uprostred svojich nepriateľov!
PSA.110.3	Tvoj ľud príde dobrovoľne
PSA.110.3	v deň, keď sa ujmeš moci;
PSA.110.3	v nádhere svätyne ako rosa z lona úsvitu
PSA.110.3	sa objaví tvoja mlaď
PSA.110.4	Hospodin prisahal a neoľutuje:
PSA.110.4	„Ty si kňaz naveky
PSA.110.4	na spôsob Melchisedeka.“
PSA.110.5	Pán je po tvojej pravici;
PSA.110.5	v deň svojho hnevu rozdrví kráľov.
PSA.110.6	Bude súdiť uprostred národov, bude tam plno mŕtvol.
PSA.110.6	Rozdrví hlavy mnohých krajín.
PSA.110.7	Cestou sa napije z potoka,
PSA.110.7	vďaka čomu vztýči hlavu.
PSA.111.1	Haleluja!
PSA.111.1	Ďakujem Hospodinovi z celého srdca
PSA.111.1	v kruhu úprimných, v zhromaždení.
PSA.111.2	Veľké sú skutky Hospodina,
PSA.111.2	skúmajú ich všetci, čo v nich majú záľubu.
PSA.111.3	Nádherné a velebné je jeho dielo,
PSA.111.3	jeho spravodlivosť bude trvať navždy.
PSA.111.4	Zaistil pamiatku svojim divom;
PSA.111.4	milostivý a milosrdný je Hospodin.
PSA.111.5	Dal pokrm tým, čo sa ho boja,
PSA.111.5	na svoju zmluvu bude večne pamätať.
PSA.111.6	Silu svojich skutkov oznámil svojmu ľudu:
PSA.111.6	a dal mu dedičstvo pohanov.
PSA.111.7	Pravda a právo sú diela jeho rúk,
PSA.111.7	všetky jeho príkazy sú spoľahlivé.
PSA.111.8	Pevné sú na večné veky,
PSA.111.8	utvorené sú podľa pravdy a práva.
PSA.111.9	Vykúpenie poslal svojmu ľudu,
PSA.111.9	naveky ustanovil svoju zmluvu,
PSA.111.9	jeho meno je sväté a hrozné.
PSA.111.10	Počiatok múdrosti je bázeň pred Hospodinom;
PSA.111.10	rozumní sú všetci, čo takto žijú.
PSA.111.10	Jeho chvála trvá navždy.
PSA.112.1	Haleluja!
PSA.112.1	Blahoslavený muž, ktorý sa bojí Hospodina
PSA.112.1	a v jeho príkazoch má veľkú záľubu.
PSA.112.2	Jeho potomstvo bude mocné na zemi,
PSA.112.2	pokolenie úprimných bude požehnané.
PSA.112.3	Hojnosť a bohatstvo je v jeho dome,
PSA.112.3	jeho spravodlivosť trvá navždy.
PSA.112.4	Úprimným zasvitne svetlo v tme,
PSA.112.4	veď Boh je milostivý, milosrdný a spravodlivý.
PSA.112.5	Dobrý je ten, čo sa zľutúva, požičiava
PSA.112.5	a spravuje veci rozvážne,
PSA.112.6	nikdy sa nezachveje.
PSA.112.6	Vo večnej pamäti bude spravodlivý.
PSA.112.7	Nezľakne sa zlej správy,
PSA.112.7	jeho srdce je pevné, dúfa v Hospodina.
PSA.112.8	Jeho srdce je neochvejné, nebude sa báť,
PSA.112.8	kým neuzrie pád svojich protivníkov.
PSA.112.9	Štedro dáva chudobným,
PSA.112.9	jeho spravodlivosť bude trvať navždy,
PSA.112.9	jeho moc slávne vynikne.
PSA.112.10	Uzrie to bezbožník a nazlostí sa,
PSA.112.10	škrípať bude zubami a zrúti sa.
PSA.112.10	Túžba bezbožníkov vyjde nazmar.
PSA.113.1	Haleluja!
PSA.113.1	Chváľte, Hospodinovi služobníci,
PSA.113.1	chváľte meno Hospodina!
PSA.113.2	Nech je velebené meno Hospodina
PSA.113.2	odteraz až naveky!
PSA.113.3	Od východu slnka až po jeho západ
PSA.113.3	Hospodinovo meno je hodné chvály.
PSA.113.4	Hospodin je vyvýšený nad všetky národy,
PSA.113.4	jeho sláva siaha nad nebesia.
PSA.113.5	Kto je ako Hospodin, náš Boh,
PSA.113.5	ktorý sídli vysoko
PSA.113.6	a hľadí do hlbín
PSA.113.6	neba i zeme?
PSA.113.7	On z prachu dvíha slabého,
PSA.113.7	zo smetiska povyšuje biedneho,
PSA.113.8	aby ho posadil medzi kniežatá,
PSA.113.8	kniežatá svojho ľudu.
PSA.113.9	Neplodnej umožňuje bývať v dome
PSA.113.9	ako šťastnej matke synov.
PSA.113.9	Haleluja!
PSA.114.1	Keď Izrael vychádzal z Egypta,
PSA.114.1	dom Jákobov spomedzi ľudu cudzieho jazyka,
PSA.114.2	Júda sa stal Božou svätyňou,
PSA.114.2	Izrael Božím vladárstvom.
PSA.114.3	More to videlo a ušlo,
PSA.114.3	Jordán ustúpil,
PSA.114.4	vrchy poskakovali ako barance
PSA.114.4	a pahorky ako jahňatá.
PSA.114.5	Čo ti je, more, že si ušlo,
PSA.114.5	a tebe, Jordán, že si ustúpil?
PSA.114.6	Vrchy, prečo poskakujete ako barance?
PSA.114.6	Pahorky, prečo skáčete ako jahňatá?
PSA.114.7	Chvej sa, zem, pred Pánom,
PSA.114.7	pred Bohom Jákoba,
PSA.114.8	ktorý mení skalu na jazero
PSA.114.8	a kremeň na pramene vôd.
PSA.115.1	Nie nám, Hospodin, nie nám,
PSA.115.1	ale tvojmu menu patrí česť
PSA.115.1	pre tvoje milosrdenstvo a pre tvoju vernosť!
PSA.115.2	Prečo majú hovoriť pohania:
PSA.115.2	„Kde je ich Boh?“
PSA.115.3	Náš Boh je na nebesiach,
PSA.115.3	všetko robí podľa svojej vôle.
PSA.115.4	Ich modly sú striebro a zlato,
PSA.115.4	dielo ľudských rúk.
PSA.115.5	Majú ústa, ale nehovoria,
PSA.115.5	majú oči, ale nevidia,
PSA.115.6	majú uši, ale nepočujú,
PSA.115.6	majú nosy, ale nečuchajú,
PSA.115.7	majú ruky, ale nehmatajú,
PSA.115.7	majú nohy, ale nechodia,
PSA.115.7	z hrdla hláska nevydajú.
PSA.115.8	Podobní im budú tí, čo ich zhotovujú,
PSA.115.8	všetci, čo sa na ne spoliehajú.
PSA.115.9	Izrael, dúfaj v Hospodina!
PSA.115.9	On je tvojou pomocou a štítom.
PSA.115.10	Áronovci, dúfajte v Hospodina!
PSA.115.10	On je vašou pomocou a štítom.
PSA.115.11	Hospodinovi ctitelia, dúfajte v Hospodina!
PSA.115.11	On vám je pomocou a štítom.
PSA.115.12	Hospodin na nás pamätá, žehná nás;
PSA.115.12	žehná dom Izraelov,
PSA.115.12	žehná dom Áronov,
PSA.115.13	žehná tých, čo ctia Hospodina,
PSA.115.13	malých i veľkých.
PSA.115.14	Kiež vás rozmnoží Hospodin,
PSA.115.14	vás i vašich synov!
PSA.115.15	Požehnaní, ktorí patríte Hospodinovi.
PSA.115.15	On utvoril nebo i zem.
PSA.115.16	Nebesia patria Hospodinovi,
PSA.115.16	zem dal ľuďom.
PSA.115.17	Mŕtvi nebudú chváliť Hospodina,
PSA.115.17	nikto z tých, čo zostupujú do hrobového ticha,
PSA.115.18	ale my budeme dobrorečiť Hospodinovi
PSA.115.18	odteraz až naveky.
PSA.115.18	Haleluja!
PSA.116.1	Milujem Hospodina, lebo počul
PSA.116.1	môj úpenlivý hlas,
PSA.116.2	lebo naklonil ku mne svoje ucho,
PSA.116.2	keď som k nemu volal.
PSA.116.3	Zovreli ma putá smrti,
PSA.116.3	prepadli ma úzkosti podsvetia,
PSA.116.3	znášam len súženie a žiaľ.
PSA.116.4	Vzýval som však meno Hospodina:
PSA.116.4	„Prosím, Hospodin, zachráň mi život!“
PSA.116.5	Hospodin je milostivý a spravodlivý,
PSA.116.5	náš Boh sa zľutúva.
PSA.116.6	Hospodin chráni bezbranných,
PSA.116.6	bol som bezmocný a pomohol mi.
PSA.116.7	Upokoj sa, moja duša,
PSA.116.7	lebo Hospodin ti dobre urobil.
PSA.116.8	Zachránil si ma pred smrťou,
PSA.116.8	moje oko pred slzami,
PSA.116.8	moju nohu pred úrazom.
PSA.116.9	Pred Hospodinom budem chodiť
PSA.116.9	v krajine živých.
PSA.116.10	Uveril som, preto hovorím:
PSA.116.10	„Bol som veľmi pokorený.“
PSA.116.11	V úzkosti som si povedal:
PSA.116.11	„Každý človek klame.“
PSA.116.12	Čím sa odvďačím Hospodinovi
PSA.116.12	za všetko dobré, čo mi urobil?
PSA.116.13	Pozdvihnem kalich spásy
PSA.116.13	a budem vzývať meno Hospodina.
PSA.116.14	Čo som Hospodinovi sľúbil,
PSA.116.14	splním pred všetkým jeho ľudom.
PSA.116.15	V Hospodinových očiach je vzácna
PSA.116.15	smrť jeho zbožných.
PSA.116.16	Hospodin, som tvoj služobník,
PSA.116.16	som tvoj služobník, syn tvojej služobnice.
PSA.116.16	Rozviazal si mi putá.
PSA.116.17	Prinesiem ti obetu vďaky
PSA.116.17	a budem vzývať meno Hospodina.
PSA.116.18	Čo som Hospodinovi sľúbil,
PSA.116.18	splním pred všetkým jeho ľudom,
PSA.116.19	v nádvoriach Hospodinovho domu,
PSA.116.19	v tvojom strede, Jeruzalem.
PSA.116.19	Haleluja!
PSA.117.1	Chváľte Hospodina, všetky národy,
PSA.117.1	oslavujte ho, všetci ľudia,
PSA.117.2	lebo je nesmierne jeho milosrdenstvo voči nám
PSA.117.2	a vernosť Hospodina až naveky!
PSA.117.2	Haleluja!
PSA.118.1	Ďakujte Hospodinovi, lebo je dobrý,
PSA.118.1	lebo jeho milosrdenstvo trvá naveky.
PSA.118.2	Nech povie Izrael:
PSA.118.2	„Jeho milosrdenstvo trvá naveky.“
PSA.118.3	Nech povie dom Áronov:
PSA.118.3	„Jeho milosrdenstvo trvá naveky.“
PSA.118.4	Nech povedia tí, čo sa boja Hospodina:
PSA.118.4	„Jeho milosrdenstvo trvá naveky.“
PSA.118.5	V tiesni som vzýval Hospodina
PSA.118.5	a Hospodin mi odpovedal a vyslobodil ma.
PSA.118.6	Hospodin je so mnou, nebojím sa.
PSA.118.6	Čo mi urobí človek?
PSA.118.7	Hospodin je so mnou, medzi mojimi pomocníkmi,
PSA.118.7	pohŕdavo sa pozriem na tých, čo ma nenávidia.
PSA.118.8	Lepšie je utiekať sa k Hospodinovi,
PSA.118.8	ako spoliehať sa na človeka.
PSA.118.9	Lepšie je utiekať sa k Hospodinovi,
PSA.118.9	ako spoliehať sa na kniežatá.
PSA.118.10	Obkľúčili ma všetky národy,
PSA.118.10	ale v mene Hospodina som ich odrazil.
PSA.118.11	Obkľúčili ma, áno, obkľúčili zovšadiaľ,
PSA.118.11	ale v mene Hospodina som ich odrazil.
PSA.118.12	Obkľúčili ma ako včely,
PSA.118.12	zhasli ako plameň z tŕnia,
PSA.118.12	ale v mene Hospodina som ich odrazil.
PSA.118.13	Prudko na mňa dorážali, aby som padol,
PSA.118.13	ale Hospodin mi pomohol.
PSA.118.14	Hospodin je moja sila a pieseň,
PSA.118.14	stal sa mi záchranou.
PSA.118.15	Hlas plesania nad záchrancom
PSA.118.15	znie v stanoch spravodlivých.
PSA.118.15	Hospodinova pravica mocne zasiahla.
PSA.118.16	Hospodinova pravica sa pozdvihla,
PSA.118.16	Hospodinova pravica mocne zasiahla.
PSA.118.17	Neumriem, budem žiť
PSA.118.17	a vyrozprávam skutky Hospodina.
PSA.118.18	Veľmi ma potrestal Hospodin,
PSA.118.18	smrti ma však nevydal.
PSA.118.19	Otvorte mi brány spravodlivosti,
PSA.118.19	vojdem nimi a poďakujem sa Hospodinovi.
PSA.118.20	Toto je Hospodinova brána,
PSA.118.20	ňou vchádzajú spravodliví.
PSA.118.21	Ďakujem ti, že si ma vypočul,
PSA.118.21	že si sa mi stal záchranou.
PSA.118.22	Kameň, ktorý stavitelia zavrhli,
PSA.118.22	stal sa uholným kameňom.
PSA.118.23	Stalo sa to na pokyn Hospodina:
PSA.118.23	je to vec v našich očiach obdivuhodná.
PSA.118.24	Toto je deň, ktorý urobil Hospodin,
PSA.118.24	plesajme a radujme sa v ňom!
PSA.118.25	Hospodin, prosím, pomôž!
PSA.118.25	Hospodin, prosím, dopraj úspech!
PSA.118.26	Požehnaný, kto prichádza v mene Hospodina!
PSA.118.26	Žehnáme vás z Hospodinovho domu.
PSA.118.27	Hospodin je Boh, osvecuje nás.
PSA.118.27	Zoraďte slávnostný sprievod s ratolesťami
PSA.118.27	až k rohom oltára.
PSA.118.28	Ty si môj Boh, ďakujem ti;
PSA.118.28	vyvyšujem ťa, môj Bože!
PSA.118.29	Ďakujte Hospodinovi, lebo je dobrý,
PSA.118.29	lebo jeho milosrdenstvo trvá naveky.
PSA.119.1	Blahoslavení, čo žijú bezúhonne
PSA.119.1	a správajú sa podľa Hospodinovho zákona.
PSA.119.2	Blahoslavení, čo sa pridŕžajú jeho prikázaní
PSA.119.2	a hľadajú ho celým srdcom,
PSA.119.3	čo nepáchajú neprávosť,
PSA.119.3	ale chodia po jeho cestách.
PSA.119.4	Vydal si svoje rozkazy,
PSA.119.4	aby sa dôsledne dodržiavali.
PSA.119.5	Kiež sú moje cesty pevne zamerané,
PSA.119.5	aby som zachoval tvoje ustanovenia!
PSA.119.6	Vtedy sa nezahanbím,
PSA.119.6	keď budem brať ohľad na všetky tvoje prikázania.
PSA.119.7	Z úprimného srdca ti budem ďakovať,
PSA.119.7	keď sa naučím tvoje spravodlivé predpisy.
PSA.119.8	Tvoje ustanovenia chcem zachovávať,
PSA.119.8	len ma nikdy neopusť!
PSA.119.9	Ako si mladý človek zachová čistotu?
PSA.119.9	Keď sa bude držať tvojho slova.
PSA.119.10	Celým srdcom som ťa hľadal;
PSA.119.10	nedopusť, aby som odbočil od tvojich príkazov!
PSA.119.11	V srdci som si skryl tvoju reč,
PSA.119.11	aby som proti tebe nehrešil.
PSA.119.12	Velebený buď, Hospodin!
PSA.119.12	Nauč ma svoje ustanovenia!
PSA.119.13	Svojimi perami vymenúvam
PSA.119.13	všetky výroky tvojich úst.
PSA.119.14	Život podľa tvojich prikázaní
PSA.119.14	ma teší viac než všetko bohatstvo.
PSA.119.15	O tvojich rozkazoch rozjímam,
PSA.119.15	chcem mať na zreteli tvoje chodníky.
PSA.119.16	V tvojich ustanoveniach mám záľubu,
PSA.119.16	na tvoje slovo nezabúdam.
PSA.119.17	Rob dobre svojmu sluhovi, aby som žil
PSA.119.17	a zachovával tvoje slovo!
PSA.119.18	Otvor mi oči, aby som videl
PSA.119.18	divy tvojho zákona!
PSA.119.19	Som len hosť na zemi,
PSA.119.19	neskrývaj predo mnou svoje príkazy!
PSA.119.20	Duša sa mi ustavične umára túžbou
PSA.119.20	za tvojimi predpismi.
PSA.119.21	Pyšných karháš;
PSA.119.21	prekliati sú tí, čo odbočujú od tvojich príkazov.
PSA.119.22	Zbav ma hany a opovrhnutia,
PSA.119.22	lebo sa pridŕžam tvojich prikázaní.
PSA.119.23	Hoci kniežatá zasadajú a dohovárajú sa proti mne,
PSA.119.23	tvoj sluha premýšľa o tvojich predpisoch.
PSA.119.24	Tvoje rozhodnutia sú mi potešením,
PSA.119.24	sú mojimi radcami.
PSA.119.25	Do prachu priľnula moja duša;
PSA.119.25	oživ ma podľa svojho slova.
PSA.119.26	Vyrozprával som ti o svojich cestách — odpovedal si mi.
PSA.119.26	Nauč ma svoje ustanovenia.
PSA.119.27	Daj mi pochopiť cestu tvojich príkazov,
PSA.119.27	aby som premýšľal o tvojich predivných skutkoch.
PSA.119.28	Duša mi slzí od žiaľu,
PSA.119.28	pozdvihni ma svojím slovom.
PSA.119.29	Odvráť ma od klamlivej cesty,
PSA.119.29	z milosti daruj mi svoj zákon.
PSA.119.30	Zvolil som si cestu pravdy,
PSA.119.30	tvoje právne predpisy mám pred sebou.
PSA.119.31	Držím sa tvojich rozhodnutí,
PSA.119.31	nedovoľ ma zahanbiť, Hospodin!
PSA.119.32	Budem bežať cestou tvojich príkazov,
PSA.119.32	lebo si mi srdce posilnil.
PSA.119.33	Ukáž mi, Hospodin, cestu svojich ustanovení,
PSA.119.33	dôsledne sa jej budem pridŕžať.
PSA.119.34	Daj mi pochopiť svoj zákon, aby som sa ho pridŕžal
PSA.119.34	a zachovával ho celým srdcom.
PSA.119.35	Voď ma cestou svojich prikázaní,
PSA.119.35	lebo v tom mám záľubu.
PSA.119.36	Nakloň moje srdce k tvojim rozhodnutiam,
PSA.119.36	nie k ziskuchtivosti.
PSA.119.37	Odvráť moje oči, aby nehľadeli na márnosť,
PSA.119.37	oživ ma na svojej ceste.
PSA.119.38	Splň svojmu sluhovi svoj sľub,
PSA.119.38	čo vedie k bázni pred tebou.
PSA.119.39	Odvráť odo mňa potupu, ktorej sa obávam,
PSA.119.39	lebo tvoje rozhodnutia sú dobré.
PSA.119.40	Po tvojich rozkazoch túžim,
PSA.119.40	oživ ma svojou spravodlivosťou.
PSA.119.41	Kiež tvoja milosť, Hospodin, zostúpi na mňa,
PSA.119.41	i tvoja spása, ako si povedal,
PSA.119.42	aby som odpovedal tomu, kto ma potupuje,
PSA.119.42	lebo dôverujem tvojmu slovu.
PSA.119.43	Neber mi nikdy z úst slovo pravdy,
PSA.119.43	lebo čakám na tvoje rozhodnutie.
PSA.119.44	Ustavične chcem plniť tvoj zákon,
PSA.119.44	naveky, navždy.
PSA.119.45	Voľne sa budem prechádzať,
PSA.119.45	lebo dbám na tvoje rozkazy.
PSA.119.46	Pred kráľmi budem hovoriť o tvojich rozhodnutiach
PSA.119.46	a nebudem sa hanbiť.
PSA.119.47	Budem mať záľubu v tvojich príkazoch,
PSA.119.47	ktoré som si zamiloval.
PSA.119.48	Vystieram ruky k tvojim príkazom, ktoré som si zamiloval,
PSA.119.48	a budem rozjímať o tvojich ustanoveniach.
PSA.119.49	Pamätaj na slovo, ktoré si dal svojmu sluhovi,
PSA.119.49	v ňom si mi dal nádej.
PSA.119.50	V mojom pokorení mi je útechou,
PSA.119.50	že tvoja reč ma oživí.
PSA.119.51	Pyšní sa mi náramne posmievajú,
PSA.119.51	no ja sa od tvojho zákona neodchýlim.
PSA.119.52	Rozpomínam sa, Hospodin, na tvoje odveké rozhodnutia
PSA.119.52	a teším sa.
PSA.119.53	Rozhorčil som sa nad bezbožníkmi,
PSA.119.53	ktorí opúšťajú tvoj zákon.
PSA.119.54	Tvoje ustanovenia sú mi piesňami
PSA.119.54	v príbytku, kde som hosťom.
PSA.119.55	V noci spomínam na tvoje meno, Hospodin,
PSA.119.55	chcem zachovávať tvoj zákon.
PSA.119.56	To je môj údel,
PSA.119.56	lebo sa pridŕžam tvojich rozkazov.
PSA.119.57	Povedal som, Hospodin, mojím údelom je
PSA.119.57	zachovávať tvoje slová.
PSA.119.58	Celým srdcom hľadám tvoju priazeň,
PSA.119.58	podľa svojho sľubu sa zmiluj nado mnou.
PSA.119.59	Premýšľam o svojich cestách,
PSA.119.59	chcem kráčať podľa tvojich napomenutí.
PSA.119.60	Ponáhľam sa a neotáľam
PSA.119.60	zachovávať tvoje príkazy.
PSA.119.61	Povrazy bezbožných ma spútavajú,
PSA.119.61	ale na tvoj zákon nezabúdam.
PSA.119.62	O polnoci vstávam, aby som ťa oslavoval
PSA.119.62	pre tvoje spravodlivé rozhodnutia.
PSA.119.63	Som druhom všetkých, čo sa ťa boja
PSA.119.63	a plnia tvoje rozkazy.
PSA.119.64	Hospodin, plná je zem tvojho milosrdenstva;
PSA.119.64	nauč ma svoje ustanovenia!
PSA.119.65	Preukázal si dobro svojmu služobníkovi,
PSA.119.65	Hospodin, podľa svojho slova.
PSA.119.66	Uč ma dobrote, múdrosti a poznaniu,
PSA.119.66	lebo dôverujem tvojim príkazom.
PSA.119.67	Kým som nebol pokorený, blúdil som;
PSA.119.67	teraz však zachovávam tvoju reč.
PSA.119.68	Ty si dobrý a preukazuješ dobro,
PSA.119.68	nauč ma svoje ustanovenia.
PSA.119.69	Pyšní ma neprávom obviňujú,
PSA.119.69	ja sa však celým srdcom pridŕžam tvojich rozkazov.
PSA.119.70	Ich srdce je necitlivé ako sadlo,
PSA.119.70	ja však mám záľubu v tvojom zákone.
PSA.119.71	Bolo to dobre, že som bol pokorený,
PSA.119.71	aby som sa naučil tvoje predpisy.
PSA.119.72	Zákon tvojich úst je mi vzácnejší
PSA.119.72	než tisíce v zlate a striebre.
PSA.119.73	Tvoje ruky ma utvorili a upevnili,
PSA.119.73	pomôž mi pochopiť a naučiť sa tvoje príkazy.
PSA.119.74	Tí, čo sa ťa boja, ma uvidia a potešia sa,
PSA.119.74	pretože čakám na tvoje slovo.
PSA.119.75	Viem, Hospodin, že tvoje rozhodnutia sú spravodlivé,
PSA.119.75	právom si ma pokoril.
PSA.119.76	Kiež ma poteší tvoja milosť,
PSA.119.76	ako si sľúbil svojmu služobníkovi.
PSA.119.77	Kiež sa prejaví na mne tvoje zľutovanie, aby som žil,
PSA.119.77	lebo tvoj zákon je mojím potešením.
PSA.119.78	Kiež sú zahanbení pyšní, že mi bezdôvodne krivdili;
PSA.119.78	ja však rozjímam o tvojich rozkazoch.
PSA.119.79	Kiež sa vrátia ku mne tí, čo sa ťa boja,
PSA.119.79	tí, čo tvoje rozhodnutia poznajú.
PSA.119.80	Kiež je moje srdce bezúhonné podľa tvojich predpisov,
PSA.119.80	aby som nebol zahanbený.
PSA.119.81	Duša mi prahne po tvojej spáse,
PSA.119.81	čakám na tvoje slovo.
PSA.119.82	Oči mi prahnú po tvojej reči,
PSA.119.82	keď sa pýtam: „Kedy ma potešíš?“
PSA.119.83	Hoci som ako mech v dyme,
PSA.119.83	nezabúdam na tvoje ustanovenia.
PSA.119.84	Koľko dní ostáva tvojmu služobníkovi?
PSA.119.84	Kedy odsúdiš tých, čo ma prenasledujú?
PSA.119.85	Pyšní mi prichystali jamy —
PSA.119.85	tí, čo nežijú podľa tvojho zákona.
PSA.119.86	Všetky tvoje príkazy sú spoľahlivé.
PSA.119.86	Pomôž mi! Bez príčiny ma prenasledujú.
PSA.119.87	Takmer by ma boli odstránili zo zeme;
PSA.119.87	ja som však neopustil tvoje rozkazy.
PSA.119.88	Podľa svojej milosti ma oživ,
PSA.119.88	aby som zachovával prikázania tvojich úst.
PSA.119.89	Hospodin, naveky pevne stojí
PSA.119.89	v nebesiach tvoje slovo.
PSA.119.90	Z pokolenia na pokolenie trvá tvoja vernosť;
PSA.119.90	zem si upevnil a stojí.
PSA.119.91	Všetko stojí dodnes podľa tvojich predpisov
PSA.119.91	a všetko ti slúži.
PSA.119.92	Keby mi tvoj zákon nebol útechou,
PSA.119.92	bol by som zahynul vo svojom pokorení.
PSA.119.93	Nikdy nezabudnem na tvoje rozkazy,
PSA.119.93	lebo nimi si ma oživil.
PSA.119.94	Tvoj som, zachráň ma,
PSA.119.94	lebo skúmam tvoje rozkazy.
PSA.119.95	Striehnu na mňa bezbožní, aby ma zahubili;
PSA.119.95	no ja si všímam tvoje napomenutia.
PSA.119.96	Videl som, že každá dokonalosť má medze,
PSA.119.96	tvoj príkaz je však bez medzí.
PSA.119.97	Ako len milujem tvoj zákon!
PSA.119.97	Celý deň o ňom rozjímam.
PSA.119.98	Tvoje príkazy ma robia múdrejším, než sú moji nepriatelia,
PSA.119.98	lebo sú moje naveky.
PSA.119.99	Múdrejší som než všetci moji učitelia,
PSA.119.99	lebo rozjímam o tvojich prikázaniach.
PSA.119.100	Som rozvážnejší než starci,
PSA.119.100	lebo plním tvoje rozkazy.
PSA.119.101	Pred každým krivolakým chodníkom zdržiavam svoje nohy,
PSA.119.101	aby som zachovával tvoje slovo.
PSA.119.102	Od tvojich rozhodnutí sa neodchyľujem,
PSA.119.102	lebo ty ma poúčaš.
PSA.119.103	Akú sladkú chuť má tvoja reč,
PSA.119.103	mojim ústam je sladšia ako med.
PSA.119.104	Tvoje rozkazy ma robia múdrejším,
PSA.119.104	preto nenávidím každý chodník lži.
PSA.119.105	Sviecou mojej nohe je tvoje slovo,
PSA.119.105	svetlom môjmu chodníku.
PSA.119.106	Prisahal som a chcem to dodržať,
PSA.119.106	že zachovám tvoje spravodlivé rozhodnutia.
PSA.119.107	Hospodin, som príliš pokorený,
PSA.119.107	oživ ma podľa svojho slova.
PSA.119.108	Hospodin, kiež sú ti milé obety mojich úst;
PSA.119.108	nauč ma svoje predpisy.
PSA.119.109	Život mám stále ohrozený,
PSA.119.109	no na tvoj zákon nezabúdam.
PSA.119.110	Bezbožníci mi prichystali osídlo,
PSA.119.110	od tvojich rozkazov sa však neodchyľujem.
PSA.119.111	Tvoje príkazy sú mi dedičstvom naveky,
PSA.119.111	lebo mi potešujú srdce.
PSA.119.112	V srdci som sa rozhodol plniť tvoje ustanovenia
PSA.119.112	navždy, až do konca.
PSA.119.113	Nenávidím nerozhodných,
PSA.119.113	ale tvoj zákon milujem.
PSA.119.114	Ty si moje útočisko a záštita,
PSA.119.114	na tvoje slovo čakám.
PSA.119.115	Vzdiaľte sa odo mňa, zlostníci,
PSA.119.115	chcem sa pridŕžať príkazov svojho Boha.
PSA.119.116	Podopieraj ma podľa svojej reči, aby som žil,
PSA.119.116	nezahanbi ma v mojej nádeji.
PSA.119.117	Podporuj ma a budem zachránený,
PSA.119.117	ustavične budem dbať na tvoje ustanovenia.
PSA.119.118	Zavrhuješ všetkých, čo sa vzďaľujú od tvojich ustanovení,
PSA.119.118	lebo ich zmýšľanie je lživé.
PSA.119.119	Všetkých bezbožníkov zeme odstraňuješ ako trosku,
PSA.119.119	preto milujem tvoje prikázania.
PSA.119.120	Telo sa mi strachom chveje,
PSA.119.120	bojím sa tvojich súdov.
PSA.119.121	Konám podľa práva a spravodlivosti,
PSA.119.121	nevydaj ma mojim utláčateľom.
PSA.119.122	Zabezpeč blaho svojho služobníka,
PSA.119.122	aby ma pyšní neutláčali!
PSA.119.123	Oči mi hynú túžbou po tvojej spáse,
PSA.119.123	po tvojej spravodlivej reči.
PSA.119.124	Nalož so svojím služobníkom podľa svojej milosti,
PSA.119.124	nauč ma svoje ustanovenia.
PSA.119.125	Som tvojím služobníkom, urob ma chápavým,
PSA.119.125	aby som poznal tvoje prikázania.
PSA.119.126	Hospodin, je čas zasiahnuť,
PSA.119.126	tvoj zákon sa porušuje.
PSA.119.127	Milujem tvoje prikázania
PSA.119.127	viac ako zlato, viac ako rýdze zlato.
PSA.119.128	Všetky tvoje rozkazy pokladám za správne,
PSA.119.128	nenávidím každý chodník lži.
PSA.119.129	Tvoje príkazy sú obdivuhodné,
PSA.119.129	preto ich moja duša zachováva.
PSA.119.130	Výklad tvojich slov osvecuje,
PSA.119.130	neskúsených robí rozumnými.
PSA.119.131	Dychtivo otváram ústa,
PSA.119.131	lebo túžim po tvojich prikázaniach.
PSA.119.132	Obráť sa ku mne, zmiluj sa nado mnou,
PSA.119.132	ako robíš tým, čo milujú tvoje meno.
PSA.119.133	Upevni moje kroky svojím výrokom,
PSA.119.133	nedovoľ, aby ma ovládla nejaká neprávosť.
PSA.119.134	Vykúp ma z útlaku ľudí,
PSA.119.134	aby som dodržal tvoje rozkazy.
PSA.119.135	Rozjasni svoju tvár nad svojím služobníkom,
PSA.119.135	nauč ma svoje ustanovenia.
PSA.119.136	Moje oči ronia prúdy sĺz,
PSA.119.136	lebo tvoj zákon sa nedodržiava.
PSA.119.137	Spravodlivý si, Hospodin,
PSA.119.137	tvoje rozhodnutia sú správne.
PSA.119.138	Rozkázal si, aby tvoje príkazy boli spravodlivé
PSA.119.138	a úplne spoľahlivé.
PSA.119.139	Horlenie za teba ma stravuje,
PSA.119.139	moji protivníci zabudli na tvoje slová.
PSA.119.140	Tvoja reč je rýdza,
PSA.119.140	tvoj služobník ju miluje.
PSA.119.141	Som malý a opovrhnutý,
PSA.119.141	no na tvoje rozkazy nezabúdam.
PSA.119.142	Tvoja spravodlivosť je spravodlivosť večná,
PSA.119.142	tvoj zákon je pravda.
PSA.119.143	Súženie a úzkosť na mňa doliehajú,
PSA.119.143	no tvoje príkazy sú mi potešením.
PSA.119.144	Spravodlivosť tvojich príkazov je večná,
PSA.119.144	urob ma chápavým, aby som žil.
PSA.119.145	Z celého srdca volám, odpovedz mi, Hospodin,
PSA.119.145	budem sa pridŕžať tvojich ustanovení.
PSA.119.146	K tebe volám, zachráň ma,
PSA.119.146	chcem plniť tvoje príkazy.
PSA.119.147	Pred svitaním vstávam, o pomoc volám,
PSA.119.147	na tvoje slovo čakám.
PSA.119.148	Moje oči sa budia skôr než nočné stráže
PSA.119.148	a premýšľam o tom, čo si povedal.
PSA.119.149	Vo svojej milosti ma vypočuj,
PSA.119.149	Hospodin, zachovaj mi život podľa svojho práva!
PSA.119.150	Blížia sa ku mne tí, čo sa ženú za podlosťou,
PSA.119.150	vzďaľujú sa od tvojho zákona.
PSA.119.151	Ty, Hospodin, si blízko,
PSA.119.151	všetky tvoje predpisy sú pravda.
PSA.119.152	Dávno viem z tvojich prikázaní,
PSA.119.152	že si ich ustanovil naveky.
PSA.119.153	Pozri na moje pokorenie a vytrhni ma,
PSA.119.153	lebo som nezabudol na tvoj zákon.
PSA.119.154	Rozsúď môj spor a zastaň sa ma,
PSA.119.154	zachovaj ma pri živote, ako si povedal.
PSA.119.155	Spása je ďaleko od bezbožníkov,
PSA.119.155	lebo sa nezaujímajú o tvoje ustanovenia.
PSA.119.156	Tvoje zľutovanie, Hospodin, je veľké,
PSA.119.156	oživ ma podľa svojich rozhodnutí.
PSA.119.157	Mnoho je tých, čo ma prenasledujú a sužujú,
PSA.119.157	ale od tvojich príkazov sa neodchýlim.
PSA.119.158	S odporom hľadím na odpadlíkov,
PSA.119.158	lebo nezachovávajú tvoje slovo.
PSA.119.159	Vidíš, že milujem tvoje rozkazy, Hospodin,
PSA.119.159	podľa svojho milosrdenstva mi zachovaj život!
PSA.119.160	Podstatou tvojho slova je pravda,
PSA.119.160	tvoje spravodlivé rozhodnutia sú večné.
PSA.119.161	Kniežatá ma prenasledujú bez príčiny,
PSA.119.161	moje srdce sa však bojí len tvojho slova.
PSA.119.162	Z tvojej reči sa radujem
PSA.119.162	ako ten, kto nachádza hojnú korisť.
PSA.119.163	Nenávidím lož, protiví sa mi,
PSA.119.163	tvoj zákon milujem.
PSA.119.164	Sedemkrát za deň ťa chválim
PSA.119.164	za tvoje spravodlivé súdy.
PSA.119.165	Tí, čo milujú tvoj zákon, majú hojnosť pokoja,
PSA.119.165	nemajú sa o čo potknúť.
PSA.119.166	V nádeji očakávam tvoju spásu, Hospodin,
PSA.119.166	a plním tvoje príkazy.
PSA.119.167	Moja duša sa pridŕža tvojich príkazov,
PSA.119.167	veľmi ich milujem.
PSA.119.168	Pridŕžam sa tvojich rozkazov a predpisov,
PSA.119.168	ty poznáš všetky moje cesty.
PSA.119.169	Hospodin, nech moje volanie prenikne k tebe,
PSA.119.169	urob ma chápavým podľa svojho slova.
PSA.119.170	Kiež dôjde k tebe moja úpenlivá prosba,
PSA.119.170	vysloboď ma podľa svojho sľubu.
PSA.119.171	Nech moje pery prekypujú chválou,
PSA.119.171	lebo ma učíš zachovávať svoje ustanovenia.
PSA.119.172	Kiež môj jazyk ospevuje tvoju reč,
PSA.119.172	lebo všetky tvoje príkazy sú spravodlivé.
PSA.119.173	Kiež mi tvoja ruka pomôže,
PSA.119.173	lebo som si vyvolil tvoje rozkazy.
PSA.119.174	Hospodin, túžim po tvojej spáse,
PSA.119.174	tvoj zákon je mi potešením.
PSA.119.175	Kiež moja duša žije a chváli ťa,
PSA.119.175	kiež mi tvoje súdy pomáhajú.
PSA.119.176	Blúdim ako stratená ovca.
PSA.119.176	Hľadaj svojho služobníka, veď som nezabudol na tvoje prikázania.
PSA.120.1	Pútnická pieseň.
PSA.120.1	K Hospodinovi som volal v súžení
PSA.120.1	a on mi odpovedal.
PSA.120.2	Hospodin, zachráň ma pred lživými perami
PSA.120.2	a úlisným jazykom.
PSA.120.3	Čo si zaslúžiš, čo ťa stihne,
PSA.120.3	ty jazyk úlisný?
PSA.120.4	Ostré šípy hrdinu
PSA.120.4	so žeravým uhlím z borievčia.
PSA.120.5	Beda mi, že musím žiť ako hosť v Mešechu
PSA.120.5	bývať v stanoch Kedáru
PSA.120.6	Pridlho už bývam s tými,
PSA.120.6	čo nenávidia pokoj.
PSA.120.7	Kým ja hovorím o pokoji,
PSA.120.7	oni chystajú boj.
PSA.121.1	Pútnická pieseň.
PSA.121.1	Svoje oči dvíham k vrchom.
PSA.121.1	Odkiaľ mi príde pomoc?
PSA.121.2	Moja pomoc je od Hospodina,
PSA.121.2	ktorý utvoril nebo i zem.
PSA.121.3	Nedopustí, aby sa ti noha zachvela.
PSA.121.3	Nedrieme tvoj strážca.
PSA.121.4	Nedrieme veru ani nespí
PSA.121.4	ten, čo stráži Izrael.
PSA.121.5	Hospodin je tvoj strážca.
PSA.121.5	Hospodin je ti záštitou po pravici.
PSA.121.6	Slnko ti cez deň neublíži
PSA.121.6	ani mesiac v noci.
PSA.121.7	Hospodin ťa ochráni pred každým zlom,
PSA.121.7	on ti ochráni život.
PSA.121.8	Hospodin bude chrániť tvoj odchod i príchod
PSA.121.8	odteraz až naveky.
PSA.122.1	Pútnická Dávidova pieseň.
PSA.122.1	Potešil som sa, keď mi povedali:
PSA.122.1	„Pôjdeme do Hospodinovho domu!“
PSA.122.2	Naše nohy už stoja
PSA.122.2	v tvojich bránach, Jeruzalem.
PSA.122.3	Jeruzalem je vystavaný ako mesto
PSA.122.3	pospájané do jediného celku.
PSA.122.4	Ta vystupujú kmene,
PSA.122.4	kmene Hospodina,
PSA.122.4	podľa príkazu pre Izrael
PSA.122.4	velebiť meno Hospodina.
PSA.122.5	Tam stoja súdne stolce,
PSA.122.5	stolce Dávidovho domu.
PSA.122.6	Jeruzalemu vyprosujte pokoj.
PSA.122.6	Kiež v pokoji žijú tí, čo ťa milujú!
PSA.122.7	„Kiež je pokoj na tvojich hradbách,
PSA.122.7	istota v tvojich palácoch!“
PSA.122.8	Pre svojich bratov a priateľov hovorím:
PSA.122.8	„Pokoj v tebe!“
PSA.122.9	Pre dom Hospodina, nášho Boha,
PSA.122.9	chcem prosiť o tvoje blaho.
PSA.123.1	Pútnická pieseň.
PSA.123.1	Svoje oči dvíham k tebe,
PSA.123.1	čo tróniš na nebesiach.
PSA.123.2	Ako oči sluhov hľadia
PSA.123.2	na ruku svojich pánov,
PSA.123.2	ako oči slúžky
PSA.123.2	na ruku svojej panej,
PSA.123.2	tak hľadia naše oči na Hospodina, nášho Boha,
PSA.123.2	kým sa nezmiluje nad nami.
PSA.123.3	Zmiluj sa nad nami, Hospodin, zmiluj sa nad nami,
PSA.123.3	lebo sme presýtení opovrhovaním.
PSA.123.4	Naša duša je presýtená
PSA.123.4	posmechom sebaistých, pohŕdaním pyšných.
PSA.124.1	Pútnická Dávidova pieseň.
PSA.124.1	Keby Hospodin nebol s nami,
PSA.124.1	— nech povie Izrael —,
PSA.124.2	keby Hospodin nebol s nami,
PSA.124.2	keď proti nám povstali ľudia,
PSA.124.3	boli by nás zaživa pohltili,
PSA.124.3	keď vzbĺkol ich hnev proti nám.
PSA.124.4	Voda by nás bola zatopila,
PSA.124.4	jej príval by sa bol cez nás prevalil.
PSA.124.5	Vzduté vody by sa boli
PSA.124.5	cez nás prevalili.
PSA.124.6	Nech je velebený Hospodin,
PSA.124.6	že nás nevydal za korisť ich zubom!
PSA.124.7	Naša duša je ako vtáča,
PSA.124.7	ktoré uniklo z osídla vtáčnika.
PSA.124.7	Osídlo sa roztrhlo
PSA.124.7	a my sme unikli.
PSA.124.8	Naša pomoc je v mene Hospodina,
PSA.124.8	stvoriteľa neba i zeme.
PSA.125.1	Pútnická pieseň.
PSA.125.1	Tí, čo sa spoliehajú na Hospodina,
PSA.125.1	sú ako vrch Sion:
PSA.125.1	nepohne sa, trvá naveky.
PSA.125.2	Ako sú vrchy vôkol Jeruzalema,
PSA.125.2	tak je Hospodin vôkol svojho ľudu
PSA.125.2	odteraz až naveky.
PSA.125.3	Nespočinie teda žezlo bezbožnosti
PSA.125.3	nad územím spravodlivých,
PSA.125.3	aby spravodliví nesiahli po bezpráví.
PSA.125.4	Hospodin, dobre rob dobrým,
PSA.125.4	tým, čo majú úprimné srdce!
PSA.125.5	Nech však tých, čo sa dávajú na krivolaké cesty,
PSA.125.5	Hospodin zaženie aj s páchateľmi neprávosti!
PSA.125.5	Pokoj nad Izraelom!
PSA.126.1	Pútnická pieseň.
PSA.126.1	Keď Hospodin zmenil údel Siona
PSA.126.1	boli sme ako vo sne.
PSA.126.2	Vtedy sme mali ústa plné smiechu
PSA.126.2	a jazyk plesania.
PSA.126.2	Vtedy sa medzi pohanmi hovorilo:
PSA.126.2	„Hospodin urobil pre nich veľké veci!“
PSA.126.3	Hospodin urobil pre nás veľké veci,
PSA.126.3	radovali sme sa.
PSA.126.4	Zmeň náš údel, Hospodin,
PSA.126.4	ako riečiská v Negeve
PSA.126.5	Tí, čo rozsievajú so slzami,
PSA.126.5	budú žať s plesaním.
PSA.126.6	S plačom vychádza ten,
PSA.126.6	čo rozsieva semeno;
PSA.126.6	s plesaním sa však vráti
PSA.126.6	a donesie snopy.
PSA.127.1	Pútnická pieseň. Šalamúnova.
PSA.127.1	Ak Hospodin nestavia dom,
PSA.127.1	márne sa namáhajú tí, čo ho stavajú;
PSA.127.1	ak Hospodin nestráži mesto,
PSA.127.1	márne bdie strážnik.
PSA.127.2	Márne zavčasu vstávate,
PSA.127.2	neskoro si líhate
PSA.127.2	a jedávate chlieb tvrdej námahy;
PSA.127.2	on zatiaľ svojmu milému dáva spánok.
PSA.127.3	Dedičstvo Hospodina sú synovia,
PSA.127.3	odmena je plod života.
PSA.127.4	Čím sú šípy v ruke hrdinu,
PSA.127.4	tým sú synovia splodení v mladosti.
PSA.127.5	Blahoslavený muž,
PSA.127.5	ktorý si nimi naplnil tulec;
PSA.127.5	nevyjde na hanbu, keď bude rokovať
PSA.127.5	s nepriateľmi v bráne.
PSA.128.1	Pútnická pieseň.
PSA.128.1	Blahoslavený každý, kto sa bojí Hospodina,
PSA.128.1	kto chodí po jeho cestách.
PSA.128.2	Keď sa budeš živiť z práce svojich rúk,
PSA.128.2	budeš blažený a dobre sa ti bude vodiť.
PSA.128.3	Tvoja žena bude v tvojom dome ako úrodný vinič;
PSA.128.3	tvoji synovia budú okolo tvojho stola ako mladé olivy.
PSA.128.4	Hľa, takto bude požehnaný muž,
PSA.128.4	ktorý sa bojí Hospodina.
PSA.128.5	Nech ťa požehná Hospodin zo Siona,
PSA.128.5	aby si videl blaho Jeruzalema
PSA.128.5	po všetky dni svojho života
PSA.128.6	a uzrel synov svojich synov.
PSA.128.6	Pokoj nad Izraelom!
PSA.129.1	Pútnická pieseň.
PSA.129.1	Často ma sužovali od mladosti
PSA.129.1	— nech povie Izrael —,
PSA.129.2	často ma sužovali od mladosti,
PSA.129.2	ale ma nepremohli.
PSA.129.3	Oráči mi orali po chrbte,
PSA.129.3	vyorávali dlhé brázdy.
PSA.129.4	Spravodlivý je Hospodin,
PSA.129.4	rozťal povrazy bezbožníkov.
PSA.129.5	Nech sa zahanbia a ustúpia
PSA.129.5	všetci, čo nenávidia Sion.
PSA.129.6	Nech sú ako tráva na strechách,
PSA.129.6	ktorá uschne skôr, než ju vytrhnú,
PSA.129.7	ktorou si kosec nenaplní hrsť
PSA.129.7	ani náruč ten, kto viaže snopy.
PSA.129.8	Okoloidúci nepovedia:
PSA.129.8	„Nech na vás spočinie požehnanie Hospodina!
PSA.129.8	Žehnáme vás v mene Hospodina.“
PSA.130.1	Pútnická pieseň.
PSA.130.1	Z hlbín volám k tebe, Hospodin.
PSA.130.2	Pane, počuj môj hlas;
PSA.130.2	kiež tvoje ucho pozorne vypočuje
PSA.130.2	hlas môjho vzdychania.
PSA.130.3	Ak si budeš, Hospodin, v pamäti uchovávať neprávosti,
PSA.130.3	Pane, kto obstojí?
PSA.130.4	Ty však máš moc odpúšťať,
PSA.130.4	aby cítili bázeň pred tebou.
PSA.130.5	Čakám na Hospodina.
PSA.130.5	Moja duša čaká na jeho slovo.
PSA.130.6	Moja duša čaká na Pána
PSA.130.6	viac ako strážcovia na ráno,
PSA.130.6	viac ako strážcovia na ráno.
PSA.130.7	Izrael, čakaj na Hospodina,
PSA.130.7	lebo od Hospodina je milosť
PSA.130.7	a od neho je plné vykúpenie.
PSA.130.8	On vykúpi Izrael
PSA.130.8	zo všetkých jeho neprávostí.
PSA.131.1	Pútnická Dávidova pieseň.
PSA.131.1	Hospodin, moje srdce nie je pyšné,
PSA.131.1	moje oči nie sú hrdé.
PSA.131.1	Nejdem za veľkými vecami
PSA.131.1	ani za tým, čo nemôžem dosiahnuť.
PSA.131.2	Radšej som si utíšil a upokojil dušu,
PSA.131.2	ako sa nasýtené dieťa utíši pri matke.
PSA.131.2	Moja duša je ako nasýtené dieťa.
PSA.131.3	Izrael, čakaj na Hospodina
PSA.131.3	odteraz až naveky.
PSA.132.1	Pútnická pieseň.
PSA.132.1	Hospodin, pamätaj na Dávida,
PSA.132.1	na všetko, čo podstúpil,
PSA.132.2	keď prisahal Hospodinovi
PSA.132.2	a dal sľub Jákobovmu Mocnému:
PSA.132.3	„Nevojdem do stanu, v ktorom bývam,
PSA.132.3	neľahnem si na lôžko, na ktorom odpočívam,
PSA.132.4	očiam nedoprajem spánok
PSA.132.4	ani viečkam zdriemnutie,
PSA.132.5	kým Hospodinovi nenájdem miesto,
PSA.132.5	príbytok Jákobovmu Mocnému.“
PSA.132.6	Počuli sme, že archa zmluvy je v Efrate,
PSA.132.6	našli sme ju na Jaarských nivách.
PSA.132.7	Vojdime do jeho príbytkov,
PSA.132.7	klaňajme sa pri podnožke jeho nôh.
PSA.132.8	Vstaň, Hospodin, zaujmi miesto svojho odpočinku,
PSA.132.8	ty i archa tvojej moci!
PSA.132.9	Nech sa tvoji kňazi odejú spravodlivosťou
PSA.132.9	a tvoji zbožní nech plesajú.
PSA.132.10	Pre svojho služobníka Dávida
PSA.132.10	neodmietni svojho pomazaného.
PSA.132.11	Hospodin prisahal vernosť Dávidovi,
PSA.132.11	neodstúpi od nej:
PSA.132.11	„Jedného potomka z tvojho rodu
PSA.132.11	posadím po tebe na trón.
PSA.132.12	Ak tvoji synovia dodržia moju zmluvu
PSA.132.12	i prikázania, ktoré ich naučím,
PSA.132.12	potom ich synovia na večné veky
PSA.132.12	budú sedieť na tvojom tróne.“
PSA.132.13	Veď Hospodin si vyvolil Sion,
PSA.132.13	chcel ho mať za príbytok:
PSA.132.14	„Toto bude miesto môjho odpočinku na večné veky;
PSA.132.14	tu budem bývať, lebo som si ho želal.
PSA.132.15	Jeho pokrm bohato požehnám,
PSA.132.15	jeho chudobných nasýtim chlebom.
PSA.132.16	Jeho kňazov odejem spásou
PSA.132.16	a jeho zbožní nadšene zaplesajú.
PSA.132.17	Postarám sa, aby tam vyrástol Dávidov roh
PSA.132.17	horiacu sviecu
PSA.132.18	Hanbou odejem jeho nepriateľov,
PSA.132.18	na ňom sa však bude ligotať kráľovská koruna.“
PSA.133.1	Pútnická Dávidova pieseň.
PSA.133.1	Aké je dobré a milé,
PSA.133.1	keď sú bratia spolu!
PSA.133.2	Je to sťa najvzácnejší olej na hlave,
PSA.133.2	čo steká na bradu,
PSA.133.2	na Áronovu bradu,
PSA.133.2	čo steká na okraj jeho rúcha.
PSA.133.3	Je to sťa rosa na Chermóne,
PSA.133.3	čo padá na sionské vrchy.
PSA.133.3	Tam udeľuje Hospodin požehnanie
PSA.133.3	a život naveky.
PSA.134.1	Pútnická pieseň.
PSA.134.1	Dobrorečte Hospodinovi
PSA.134.1	všetci jeho služobníci,
PSA.134.1	čo v noci stojaci bdiete v Hospodinovom dome.
PSA.134.2	Pozdvihnite ruky k svätyni
PSA.134.2	a dobrorečte Hospodinovi.
PSA.134.3	Nech ťa zo Siona požehnáva Hospodin,
PSA.134.3	ktorý utvoril nebo i zem!
PSA.135.1	Haleluja!
PSA.135.1	Chváľte meno Hospodina,
PSA.135.1	chváľte ho, služobníci Hospodina,
PSA.135.2	ktorí stojíte v Hospodinovom dome,
PSA.135.2	na nádvoriach domu nášho Boha.
PSA.135.3	Chváľte Hospodina, lebo Hospodin je dobrý,
PSA.135.3	ospevujte jeho meno, lebo je ľúbezné.
PSA.135.4	Hospodin si totiž vyvolil Jákoba,
PSA.135.4	Izrael za svoje vlastníctvo.
PSA.135.5	Ja viem, že Hospodin je veľký;
PSA.135.5	náš Pán prevyšuje všetkých bohov.
PSA.135.6	Hospodin koná, čo chce,
PSA.135.6	na nebi i na zemi,
PSA.135.6	v moriach i vo všetkých hlbinách.
PSA.135.7	Z odľahlých končín privádza oblaky,
PSA.135.7	bleskami sprevádza dážď,
PSA.135.7	vypúšťa vietor zo svojich skrýš.
PSA.135.8	On pozabíjal egyptských prvorodencov
PSA.135.8	od ľudí po dobytok;
PSA.135.9	zoslal znamenia a zázraky
PSA.135.9	tebe, Egypt,
PSA.135.9	faraónovi a všetkým jeho služobníkom.
PSA.135.10	Porazil mnohé národy
PSA.135.10	a pozabíjal mocných kráľov:
PSA.135.11	Sichóna, kráľa amorejského,
PSA.135.11	Óga, kráľa bášanského,
PSA.135.11	a všetky kráľovstvá Kanaánu.
PSA.135.12	Ich krajinu dal do dedičstva,
PSA.135.12	do dedičstva Izraelu, svojmu ľudu.
PSA.135.13	Hospodin, tvoje meno je večné,
PSA.135.13	pamiatka na teba, Hospodin, je z pokolenia na pokolenie.
PSA.135.14	Hospodin obráni svoj ľud,
PSA.135.14	nad svojimi služobníkmi sa zľutuje.
PSA.135.15	Modly pohanov sú striebro a zlato,
PSA.135.15	výtvor ľudských rúk.
PSA.135.16	Majú ústa, ale nemôžu hovoriť.
PSA.135.16	Majú oči, ale nemôžu vidieť.
PSA.135.17	Majú uši, ale nemôžu počuť,
PSA.135.17	ani v ich ústach niet dychu.
PSA.135.18	Im sa budú podobať ich tvorcovia,
PSA.135.18	každý, kto sa na ne spolieha.
PSA.135.19	Dom Izraela, dobroreč Hospodinovi!
PSA.135.19	Dom Árona, dobroreč Hospodinovi!
PSA.135.20	Dom Léviho, dobroreč Hospodinovi!
PSA.135.20	Vy, čo sa bojíte Hospodina, dobrorečte Hospodinovi!
PSA.135.21	Nech je pochválený Hospodin zo Siona,
PSA.135.21	ten, ktorý prebýva v Jeruzaleme!
PSA.135.21	Haleluja!
PSA.136.1	Ďakujte Hospodinovi, lebo je dobrý,
PSA.136.1	lebo jeho milosrdenstvo trvá naveky.
PSA.136.2	Ďakujte Bohu bohov,
PSA.136.2	lebo jeho milosrdenstvo trvá naveky.
PSA.136.3	Ďakujte Pánovi pánov,
PSA.136.3	lebo jeho milosrdenstvo trvá naveky.
PSA.136.4	Jedine on koná veľké divy,
PSA.136.4	lebo jeho milosrdenstvo trvá naveky.
PSA.136.5	Dômyselne utvoril nebesia,
PSA.136.5	lebo jeho milosrdenstvo trvá naveky.
PSA.136.6	Na vodách rozprestrel zem,
PSA.136.6	lebo jeho milosrdenstvo trvá naveky.
PSA.136.7	Utvoril veľké svetlá,
PSA.136.7	lebo jeho milosrdenstvo trvá naveky.
PSA.136.8	Slnko má vládnuť vo dne,
PSA.136.8	lebo jeho milosrdenstvo trvá naveky.
PSA.136.9	Mesiac a hviezdy majú vládnuť v noci,
PSA.136.9	lebo jeho milosrdenstvo trvá naveky.
PSA.136.10	Pozabíjal egyptských prvorodencov,
PSA.136.10	lebo jeho milosrdenstvo trvá naveky.
PSA.136.11	Odtiaľ vyviedol Izrael,
PSA.136.11	lebo jeho milosrdenstvo trvá naveky.
PSA.136.12	Mocnou rukou a vystretým ramenom,
PSA.136.12	lebo jeho milosrdenstvo trvá naveky.
PSA.136.13	Rozdelil Trstinové more,
PSA.136.13	lebo jeho milosrdenstvo trvá naveky.
PSA.136.14	Previedol ním Izrael,
PSA.136.14	lebo jeho milosrdenstvo trvá naveky.
PSA.136.15	Faraóna i s vojskom vrhol do Trstinového mora,
PSA.136.15	lebo jeho milosrdenstvo trvá naveky.
PSA.136.16	Svoj ľud viedol púšťou,
PSA.136.16	lebo jeho milosrdenstvo trvá naveky.
PSA.136.17	Porazil veľkých kráľov,
PSA.136.17	lebo jeho milosrdenstvo trvá naveky.
PSA.136.18	Pozabíjal mocných kráľov,
PSA.136.18	lebo jeho milosrdenstvo trvá naveky.
PSA.136.19	Amorejského kráľa Sichóna,
PSA.136.19	lebo jeho milosrdenstvo trvá naveky.
PSA.136.20	Bášanského kráľa Óga,
PSA.136.20	lebo jeho milosrdenstvo trvá naveky.
PSA.136.21	Ich krajinu dal do dedičstva,
PSA.136.21	lebo jeho milosrdenstvo trvá naveky.
PSA.136.22	Do dedičstva svojmu služobníkovi Izraelovi,
PSA.136.22	lebo jeho milosrdenstvo trvá naveky.
PSA.136.23	Spomenul si na nás v našom ponížení,
PSA.136.23	lebo jeho milosrdenstvo trvá naveky.
PSA.136.24	Oslobodil nás od našich protivníkov,
PSA.136.24	lebo jeho milosrdenstvo trvá naveky.
PSA.136.25	Všetkým tvorom dáva pokrm,
PSA.136.25	lebo jeho milosrdenstvo trvá naveky.
PSA.136.26	Ďakujte Bohu nebies,
PSA.136.26	lebo jeho milosrdenstvo trvá naveky.
PSA.137.1	Pri babylonských riekach,
PSA.137.1	tam sme sedávali a plakávali,
PSA.137.1	keď sme spomínali na Sion.
PSA.137.2	Tam sme na vŕby
PSA.137.2	vešali svoje citary.
PSA.137.3	Tí, čo nás ta odvliekli,
PSA.137.3	žiadali, aby sme im zaspievali;
PSA.137.3	radostný spev chceli tí, čo nás sužovali:
PSA.137.3	„Zaspievajte nám sionské piesne!“
PSA.137.4	Ako by sme mohli spievať
PSA.137.4	pieseň Hospodina v cudzej krajine?
PSA.137.5	Keby som zabudol na teba, Jeruzalem,
PSA.137.5	nech sa zabudne na moju pravicu!
PSA.137.6	Nech sa mi jazyk prilepí na podnebie,
PSA.137.6	ak sa nerozpamätám na teba,
PSA.137.6	ak mi Jeruzalem nebude
PSA.137.6	vrcholom radosti.
PSA.137.7	Pripomeň, Hospodin, synom Edómu deň Jeruzalema,
PSA.137.7	keď volali: „Zbúrajte, zbúrajte ho do základov!“
PSA.137.8	Dcéra Babylonu, ty ničiteľka,
PSA.137.8	blažený, kto ti primerane odplatí,
PSA.137.8	čo si nám spôsobila!
PSA.137.9	Blažený, kto tvoje deti
PSA.137.9	pochytá a roztrieska o skalu.
PSA.138.1	Dávidov.
PSA.138.1	Ďakujem ti z celého srdca
PSA.138.1	a pred božstvami
PSA.138.2	Vrhám sa na tvár pred tvojím svätým chrámom
PSA.138.2	a oslavujem tvoje meno
PSA.138.2	pre tvoje milosrdenstvo a vernosť,
PSA.138.2	lebo si nadovšetko zvelebil
PSA.138.2	svoje meno a svoje slovo.
PSA.138.3	Keď som volal k tebe, odpovedal si mi,
PSA.138.3	dodal si mi odvahu a posilnil si ma.
PSA.138.4	Budú ti ďakovať, Hospodin, všetci králi zeme,
PSA.138.4	keď vypočujú slová tvojich úst.
PSA.138.5	Budú ospevovať Hospodinove cesty,
PSA.138.5	lebo veľká je Hospodinova sláva.
PSA.138.6	Hospodin je na výsostiach, a predsa hľadí na poníženého,
PSA.138.6	pyšného však zďaleka pozná.
PSA.138.7	Aj keď som v súžení,
PSA.138.7	ty ma zachováš pri živote,
PSA.138.7	ruku vystieraš proti hnevu mojich nepriateľov,
PSA.138.7	tvoja pravica ma zachráni.
PSA.138.8	Hospodin dokončí svoj zámer so mnou.
PSA.138.8	Hospodin, tvoje milosrdenstvo trvá naveky.
PSA.138.8	Neopúšťaj dielo svojich rúk!
PSA.139.1	Zbormajstrovi. Dávidov žalm.
PSA.139.1	Hospodin, ty ma skúmaš a poznáš.
PSA.139.2	Ty vieš o mne, či si sadám a či vstávam,
PSA.139.2	i môj úmysel zďaleka poznáš.
PSA.139.3	Ty pozoruješ, či chodím, či ležím,
PSA.139.3	o všetkých mojich cestách vieš.
PSA.139.4	Ešte nemám slovo na jazyku
PSA.139.4	a ty, Hospodin, už vieš, čo chcem povedať.
PSA.139.5	Obkľučuješ ma zo všetkých strán,
PSA.139.5	svoju ruku kladieš na mňa.
PSA.139.6	Žasnem nad tvojím poznaním,
PSA.139.6	je privysoko, nedosiahnem ho.
PSA.139.7	Kam by som odišiel pred tvojím Duchom,
PSA.139.7	kam by som utiekol pred tvojou tvárou?
PSA.139.8	Keby som vystúpil na nebesia, si tam,
PSA.139.8	keby som si ustlal v podsvetí, si tam.
PSA.139.9	Keby som mal krídla rannej zory
PSA.139.9	a usadil by som sa pri najvzdialenejšom mori,
PSA.139.10	aj ta by ma priviedla tvoja ruka
PSA.139.10	a tvoja pravica by sa ma ujala.
PSA.139.11	Keby som povedal: „Možno ma tma ukryje
PSA.139.11	a noc moje svetlo obklopí,“
PSA.139.12	ani tma nie je dosť tmavá;
PSA.139.12	noc ti svieti ako deň,
PSA.139.12	tma ti je sťa svetlo.
PSA.139.13	Veď ty si mi utvoril ľadviny,
PSA.139.13	v matkinom živote si ma utkal.
PSA.139.14	Ďakujem ti, že si ma predivne utvoril;
PSA.139.14	tvoje skutky sú obdivuhodné,
PSA.139.14	to si veľmi dobre uvedomujem.
PSA.139.15	Moje kosti neboli skryté pred tebou,
PSA.139.15	keď som vznikal v skrytosti,
PSA.139.15	utkávaný v najspodnejších častiach zeme.
PSA.139.16	Tvoje oči ma videli už v zárodku,
PSA.139.16	všetko to bolo zapísané v tvojej knihe;
PSA.139.16	dni boli určené,
PSA.139.16	skôr než ktorýkoľvek z nich nastal.
PSA.139.17	Ako si vážim tvoje myšlienky, Bože,
PSA.139.17	aký nesmierny je ich počet.
PSA.139.18	Keby som ich mal spočítať, bolo by ich viac ako piesku.
PSA.139.18	Len čo sa zobudím, som s tebou.
PSA.139.19	Kiežby si, Bože, zabil bezbožníka!
PSA.139.19	Vzdiaľte sa odo mňa, krvilační muži!
PSA.139.20	Tí sa na teba ľstivo odvolávajú
PSA.139.20	a zneužívajú tvoje meno.
PSA.139.21	Hospodin, nemám azda nenávidieť tých, čo teba nenávidia?
PSA.139.21	Nemám si vari sprotiviť tých, čo povstávajú proti tebe?
PSA.139.22	Nenávidím ich, naskrze ich nenávidím,
PSA.139.22	stali sa mi nepriateľmi.
PSA.139.23	Skúmaj ma, Bože, a poznaj moje srdce,
PSA.139.23	skúšaj ma a poznaj moje zmýšľanie!
PSA.139.24	Hľaď, či som na ceste trápenia
PSA.139.24	a veď ma cestou večnosti!
PSA.140.1	Zbormajstrovi. Žalm. Dávidov.
PSA.140.2	Zbav ma, Hospodin, zlého človeka,
PSA.140.2	chráň ma pred násilníkom,
PSA.140.3	pred tými, čo v srdci myslia len na zlé,
PSA.140.3	každý deň vyvolávajú rozbroje.
PSA.140.4	Brúsia si jazyky ako hady,
PSA.140.4	na perách majú jed ako vretenice.
PSA.140.5	Hospodin, ochraňuj ma pred rukami bezbožníka,
PSA.140.5	zachovaj ma pred násilníkmi,
PSA.140.5	čo mi chcú podraziť nohy.
PSA.140.6	Pyšní mi nastavili slučku,
PSA.140.6	sieť z povrazov mi rozprestreli pri ceste,
PSA.140.6	nachystali mi osídla.
PSA.140.7	Hovorím Hospodinovi: „Ty si môj Boh!
PSA.140.7	Počuj hlas môjho vzdychania, Hospodin!“
PSA.140.8	Hospodin, Pán, moja mocná spása,
PSA.140.8	hlavu mi kryješ v deň boja.
PSA.140.9	Hospodin, nesplň želania bezbožníka,
PSA.140.9	nedovoľ, aby sa uskutočnili jeho zámery,
PSA.140.9	nech sa nevypína.
PSA.140.10	Kiež na hlavu tých, čo ma obkľučujú,
PSA.140.10	padne nešťastie, ktoré privolávajú na iných.
PSA.140.11	Nech padne na nich žeravé uhlie,
PSA.140.11	nech ich Boh vrhne do hlbín, aby nevstali.
PSA.140.12	Ohovárač nech neobstojí v krajine,
PSA.140.12	násilníka nech postihne nešťastie, aby padol.
PSA.140.13	Viem, že Hospodin rozrieši spor biedneho,
PSA.140.13	chudobným vymôže právo.
PSA.140.14	Len spravodliví budú chváliť tvoje meno,
PSA.140.14	úprimní budú bývať pred tvojou tvárou.
PSA.141.1	Dávidov žalm.
PSA.141.1	Hospodin, k tebe volám, ponáhľaj sa ku mne;
PSA.141.1	počuj môj hlas, keď volám k tebe!
PSA.141.2	Nech je moja modlitba pred tebou ako kadidlo,
PSA.141.2	moje zdvihnuté ruky ako večerná obeta.
PSA.141.3	Hospodin, postav mi k ústam stráž
PSA.141.3	a hliadku k dverám mojich pier.
PSA.141.4	Nedovoľ, aby sa moje srdce priklonilo k zlému
PSA.141.4	a dopustilo sa bezbožnosti
PSA.141.4	s páchateľmi neprávosti,
PSA.141.4	aby som nemal záľubu v ich pôžitkoch.
PSA.141.5	Keď ma udrie spravodlivý, je to milosť,
PSA.141.5	keď ma pokarhá, je to olej na hlavu;
PSA.141.5	moja hlava to neodmietne.
PSA.141.5	Napriek ich zlobe moja modlitba trvá.
PSA.141.6	Keď padnú do tvrdých rúk svojich sudcov,
PSA.141.6	budú počuť, aké vľúdne sú moje slová.
PSA.141.7	Ako keď sa orie a brázdi zem,
PSA.141.7	tak sa zosýpajú naše kosti do hrdla podsvetia.
PSA.141.8	Hospodin, Pán, k tebe hľadia moje oči,
PSA.141.8	v teba dúfam, nezbav ma života.
PSA.141.9	Chráň ma pred nástrahou, ktorú prichystali,
PSA.141.9	aj pred osídlami páchateľov neprávosti.
PSA.141.10	Nech bezbožníci spoločne padnú do vlastných sietí,
PSA.141.10	kým ja prejdem.
PSA.142.1	Dávidov poučný žalm. Modlitba, keď bol v jaskyni.
PSA.142.2	Nahlas volám k Hospodinovi,
PSA.142.2	nahlas volám k Hospodinovi o zmilovanie.
PSA.142.3	Pred ním vylievam svoj žiaľ,
PSA.142.3	rozprávam o svojom súžení.
PSA.142.4	Keď môj duch chradne,
PSA.142.4	ty aj vtedy poznáš môj chodník.
PSA.142.4	Na ceste, ktorou idem,
PSA.142.4	mi nastavili osídlo.
PSA.142.5	Pozri sa napravo a uvidíš:
PSA.142.5	nikto ma nechce poznať.
PSA.142.5	Nemám kam utiecť,
PSA.142.5	nikto sa o môj život nestará.
PSA.142.6	Hospodin, k tebe volám,
PSA.142.6	hovorím: „Ty si moje útočisko,
PSA.142.6	môj podiel v krajine žijúcich!“
PSA.142.7	Pozoruj môj nárek,
PSA.142.7	lebo som veľmi zúbožený.
PSA.142.7	Osloboď ma od tých, čo ma prenasledujú,
PSA.142.7	lebo sú mocnejší než ja.
PSA.142.8	Vyveď ma zo žalára, aby som chválil tvoje meno!
PSA.142.8	Spravodliví ma obstúpia, keď sa ma ujmeš.
PSA.143.1	Dávidov žalm.
PSA.143.1	Hospodin, počuj moju modlitbu,
PSA.143.1	počúvaj moje úpenlivé prosby,
PSA.143.1	odpovedz mi pre svoju pravdu, pre svoju spravodlivosť.
PSA.143.2	Nesúď sa so svojím služobníkom;
PSA.143.2	veď pred tebou nikto zo živých nie je spravodlivý.
PSA.143.3	Nepriateľ ma prenasleduje,
PSA.143.3	môj život zráža k zemi,
PSA.143.3	do temnôt ma posadil ako tých, čo dávno zomreli.
PSA.143.4	Duch môj chradne,
PSA.143.4	srdce mi tuhne.
PSA.143.5	Myslím na zašlé dni,
PSA.143.5	rozjímam o všetkých tvojich skutkoch,
PSA.143.5	uvažujem o diele tvojich rúk.
PSA.143.6	K tebe vystieram svoje ruky;
PSA.143.6	moja duša túži po tebe ako zem po vode.
PSA.143.7	Čím skôr mi odpovedz, Hospodin,
PSA.143.7	duch môj ochabuje;
PSA.143.7	neskrývaj svoju tvár predo mnou,
PSA.143.7	aby som sa nepodobal tým, čo zostupujú do hrobu.
PSA.143.8	Hneď zrána mi prejav svoju milosť,
PSA.143.8	lebo v teba dúfam.
PSA.143.8	Daj mi poznať cestu, ktorou mám ísť,
PSA.143.8	lebo k tebe pozdvihujem svoju dušu.
PSA.143.9	Osloboď ma od mojich nepriateľov, Hospodin,
PSA.143.9	u teba hľadám útočisko.
PSA.143.10	Nauč ma plniť tvoju vôľu,
PSA.143.10	veď ty si môj Boh.
PSA.143.10	Kiež ma tvoj dobrý duch
PSA.143.10	vedie po rovnej zemi.
PSA.143.11	Hospodin, pre svoje meno zachováš ma nažive,
PSA.143.11	pre svoju spravodlivosť ma vyvedieš z úzkosti.
PSA.143.12	Pre svoju milosť zničíš mojich nepriateľov,
PSA.143.12	odstrániš všetkých, čo ma sužujú,
PSA.143.12	veď som tvoj služobník.
PSA.144.1	Dávidov.
PSA.144.1	Nech je zvelebený Hospodin, moja skala,
PSA.144.1	ktorý učí moje ruky bojovať,
PSA.144.1	moje prsty viesť vojnu.
PSA.144.2	Moje milosrdenstvo
PSA.144.2	môj hrad a môj záchranca,
PSA.144.2	môj štít, ktorým sa kryjem.
PSA.144.2	On mi podmaňuje môj ľud.
PSA.144.3	Hospodin, čože je človek, že sa k nemu priznávaš;
PSA.144.3	a syn človeka, že naňho myslíš?
PSA.144.4	Človek sa podobá vánku,
PSA.144.4	jeho dni sú ako miznúci tieň.
PSA.144.5	Hospodin, nakloň nebesia a zostúp,
PSA.144.5	dotkni sa vrchov, aby sa z nich dymilo!
PSA.144.6	Zasiahni bleskom a rozpráš ich,
PSA.144.6	vystreľ šípy a zmäť ich!
PSA.144.7	Vystri ruku z výsosti,
PSA.144.7	vytrhni ma a vysloboď
PSA.144.7	z veľkých vôd, z rúk cudzincov,
PSA.144.8	ktorých ústa hovoria lož,
PSA.144.8	ktorých pravica je zradná.
PSA.144.9	Bože, budem ti spievať novú pieseň,
PSA.144.9	na desaťstrunovej harfe ti budem hrať.
PSA.144.10	Ty, ktorý pomáhaš kráľom,
PSA.144.10	čo zachraňuješ svojho služobníka Dávida
PSA.144.10	pred zhubným mečom,
PSA.144.11	zachráň ma
PSA.144.11	a vytrhni ma z rúk cudzincov,
PSA.144.11	ktorých ústa hovoria lož,
PSA.144.11	ktorých pravica je zradná.
PSA.144.12	Kiež sú šťastní naši synovia vo svojej mladosti
PSA.144.12	ako urastené štepy,
PSA.144.12	naše dcéry ako stĺpy
PSA.144.12	tesané podľa chrámového vzoru.
PSA.144.13	Naše sýpky nech sú plné,
PSA.144.13	nech dávajú hojnosť všetkého.
PSA.144.13	Našich oviec nech sú na tisíce,
PSA.144.13	na desaťtisíce na našich pasienkoch,
PSA.144.14	náš dobytok nech je plodný.
PSA.144.14	Nech nás nepostihne nešťastie ani odvlečenie,
PSA.144.14	ani žalostný nárek na uliciach.
PSA.144.15	Blahoslavený ľud, ktorému sa takto vodí,
PSA.144.15	blahoslavený ľud, ktorého Bohom je Hospodin!
PSA.145.1	Dávidov chválospev.
PSA.145.1	Budem ťa vyvyšovať, môj Boh a kráľ,
PSA.145.1	dobrorečiť tvojmu menu na večné veky.
PSA.145.2	Deň čo deň ti budem dobrorečiť,
PSA.145.2	chváliť tvoje meno na večné veky.
PSA.145.3	Veľký je Hospodin, hoden každej chvály,
PSA.145.3	jeho veľkosť sa nedá vystihnúť.
PSA.145.4	Pokolenie pokoleniu chváli tvoje činy,
PSA.145.4	hlása tvoje hrdinské skutky.
PSA.145.5	Úchvatnú slávu tvojej veleby
PSA.145.5	a tvoje zázračné diela chcem ospevovať.
PSA.145.6	Hovoriť budú o moci tvojich úžasných skutkov,
PSA.145.6	ja chcem rozprávať o tvojich veľkých činoch.
PSA.145.7	Budú šíriť pamiatku tvojej veľkej dobroty
PSA.145.7	a plesať nad tvojou spravodlivosťou.
PSA.145.8	Hospodin je milostivý a milosrdný,
PSA.145.8	zhovievavý a láskyplný.
PSA.145.9	Hospodin je dobrotivý voči všetkým,
PSA.145.9	zľutúva sa nad všetkými stvoreniami.
PSA.145.10	Nech ťa chvália, Hospodin, všetky tvoje skutky,
PSA.145.10	nech ti dobrorečia tvoji verní.
PSA.145.11	Nech hovoria o tvojom slávnom kraľovaní,
PSA.145.11	nech rozprávajú o tvojej moci,
PSA.145.12	aby sa ľudia dozvedeli o tvojich hrdinských skutkoch
PSA.145.12	a o slávnej nádhere tvojho kráľovstva.
PSA.145.13	Tvoje kráľovstvo pretrvá všetky veky,
PSA.145.13	tvoja vláda všetky pokolenia.
PSA.145.14	Hospodin podopiera všetkých padajúcich,
PSA.145.14	dvíha všetkých skľúčených.
PSA.145.15	Na teba sa upierajú oči všetkých,
PSA.145.15	ty im dávaš pokrm v pravý čas.
PSA.145.16	Otváraš svoju ruku
PSA.145.16	a ochotne sýtiš všetko, čo žije.
PSA.145.17	Hospodin je spravodlivý vo všetkom, čo koná,
PSA.145.17	a milostivý vo všetkých svojich skutkoch.
PSA.145.18	Hospodin je blízky všetkým, čo ho vzývajú,
PSA.145.18	všetkým, čo ho vzývajú úprimne.
PSA.145.19	Plní želanie tých, čo sa ho boja,
PSA.145.19	počuje, keď volajú o pomoc, a pomáha im.
PSA.145.20	Hospodin chráni všetkých, čo ho milujú,
PSA.145.20	ale všetkých bezbožníkov zahubí.
PSA.145.21	Moje ústa budú chváliť Hospodina,
PSA.145.21	a všetko tvorstvo nech dobrorečí jeho svätému menu
PSA.145.21	…na večné veky
PSA.146.1	Haleluja!
PSA.146.1	Chváľ, duša moja, Hospodina!
PSA.146.2	Chváliť budem Hospodina, kým žijem,
PSA.146.2	hrať a spievať budem svojmu Bohu po celý život.
PSA.146.3	Nespoliehajte sa na kniežatá,
PSA.146.3	na človeka, lebo nemôže pomôcť.
PSA.146.4	Keď vyjde z nich duch, vrátia sa do zeme,
PSA.146.4	v ten deň padnú ich plány.
PSA.146.5	Blahoslavený ten, komu pomáha Boh Jákoba,
PSA.146.5	kto sa spolieha na Hospodina, svojho Boha.
PSA.146.6	On utvoril nebo, zem, more
PSA.146.6	a všetko, čo je v nich.
PSA.146.6	On zachováva vernosť naveky.
PSA.146.7	On obhajuje právo utláčaných,
PSA.146.7	hladným dáva chlieb.
PSA.146.7	Hospodin vyslobodzuje väzňov.
PSA.146.8	Hospodin dáva slepým zrak,
PSA.146.8	Hospodin dvíha skľúčených,
PSA.146.8	Hospodin miluje spravodlivých.
PSA.146.9	Hospodin chráni cudzincov,
PSA.146.9	ujíma sa siroty a vdovy,
PSA.146.9	ale marí zámery bezbožníkov.
PSA.146.10	Hospodin bude kraľovať naveky.
PSA.146.10	Sion, tvoj Boh bude vládnuť
PSA.146.10	z pokolenia na pokolenie.
PSA.146.10	Haleluja!
PSA.147.1	Haleluja!
PSA.147.1	Aké dobré je ospevovať nášho Boha,
PSA.147.1	je to príjemné a patrí sa ho chváliť.
PSA.147.2	Hospodin buduje Jeruzalem
PSA.147.2	a zhromažďuje rozohnaných z Izraela;
PSA.147.3	uzdravuje skrúšených srdcom
PSA.147.3	a obväzuje im rany.
PSA.147.4	On určil počet hviezd
PSA.147.4	a všetky volá po mene.
PSA.147.5	Veľký a všemocný je náš Pán,
PSA.147.5	jeho múdrosť je nesmierna.
PSA.147.6	Hospodin sa ujíma pokorných,
PSA.147.6	bezbožných ponižuje až po zem.
PSA.147.7	Spievajte Hospodinovi pieseň vďaky,
PSA.147.7	spievajte nášmu Bohu pri zvuku citary.
PSA.147.8	Nebesia zahaľuje mračnami,
PSA.147.8	na zem zosiela dážď,
PSA.147.8	vŕšky odieva trávou.
PSA.147.9	Dobytku dáva krmivo
PSA.147.9	a mladým havranom, čo si krákaním žiadajú.
PSA.147.10	Nekochá sa v sile koňa,
PSA.147.10	nemá záľubu v svaloch muža.
PSA.147.11	Hospodin má záľubu v tých, čo sa ho boja,
PSA.147.11	v tých, čo očakávajú jeho milosť.
PSA.147.12	Jeruzalem, oslavuj Hospodina,
PSA.147.12	Sion, chváľ svojho Boha!
PSA.147.13	On spevnil závory tvojich brán,
PSA.147.13	požehnal tvojich synov v tebe.
PSA.147.14	Tvojim hraniciam zabezpečuje pokoj,
PSA.147.14	sýti ťa najlepšou pšenicou.
PSA.147.15	Posiela na zem svoju reč,
PSA.147.15	rýchlo sa šíri jeho slovo.
PSA.147.16	On sype sneh ako vlnu,
PSA.147.16	srieň rozsýpa ako popol,
PSA.147.17	ľadovec rozhadzuje ako odrobiny chleba.
PSA.147.17	Kto odolá jeho mrazu?
PSA.147.18	Pošle slovo, nastáva odmäk,
PSA.147.18	zošle vietor, a vody prúdia.
PSA.147.19	Svoje slovo oznámil Jákobovi,
PSA.147.19	svoje ustanovenia a rozhodnutia Izraelovi.
PSA.147.20	Neurobil tak inému národu,
PSA.147.20	preto nepoznali jeho rozhodnutia.
PSA.147.20	Haleluja!
PSA.148.1	Haleluja!
PSA.148.1	Chváľte Hospodina z nebies,
PSA.148.1	chváľte ho na výsostiach!
PSA.148.2	Chváľte ho, všetci jeho anjeli,
PSA.148.2	chváľte ho, všetky jeho zástupy!
PSA.148.3	Chváľte ho, slnko i mesiac,
PSA.148.3	chváľte ho, všetky jagavé hviezdy!
PSA.148.4	Chváľte ho, nebesia nebies
PSA.148.4	i vody, ktoré sú nad nebesami!
PSA.148.5	Kiež chvália meno Hospodina,
PSA.148.5	lebo on rozkázal a boli stvorené.
PSA.148.6	Postavil ich na večné veky;
PSA.148.6	vydal rozkaz, ktorý nepominie.
PSA.148.7	Chváľte Hospodina zo zeme:
PSA.148.7	morské obludy i všetky oceány,
PSA.148.8	oheň, ľadovec, sneh i hmla,
PSA.148.8	víchrica, čo spĺňa jeho slovo,
PSA.148.9	vrchy a všetky pahorky,
PSA.148.9	ovocné stromy a všetky cédre,
PSA.148.10	divá zver a všetok dobytok,
PSA.148.10	plazy a okrídlené vtáctvo,
PSA.148.11	pozemskí králi a všetky národy,
PSA.148.11	kniežatá a všetci sudcovia zeme,
PSA.148.12	mládenci a panny,
PSA.148.12	starí i mladí!
PSA.148.13	Kiež chvália meno Hospodina,
PSA.148.13	lebo len jeho meno je vyvýšené;
PSA.148.13	jeho veleba je nad zemou i nebom.
PSA.148.14	Vyvýšil roh svojho ľudu
PSA.148.14	na chválu všetkých svojich verných,
PSA.148.14	Izraelitov, ľudu, ktorý mu je blízky.
PSA.148.14	Haleluja!
PSA.149.1	Haleluja!
PSA.149.1	Spievajte Hospodinovi novú pieseň,
PSA.149.1	chválospev o ňom v zhromaždení zbožných.
PSA.149.2	Nech sa teší Izrael zo svojho Stvoriteľa,
PSA.149.2	nech synovia Siona jasajú nad svojím Kráľom.
PSA.149.3	Nech tancom chvália jeho meno,
PSA.149.3	nech mu spievajú pri zvuku bubna a citary.
PSA.149.4	Hospodin má záľubu vo svojom ľude,
PSA.149.4	pokorných ozdobí spásou.
PSA.149.5	Nech zbožní jasajú v sláve,
PSA.149.5	nech plesajú na svojich lôžkach.
PSA.149.6	Nech svojím hrdlom velebia Boha
PSA.149.6	a v ruke majú dvojsečný meč,
PSA.149.7	aby sa pomstili pohanom
PSA.149.7	a potrestali národy,
PSA.149.8	aby ich kráľov spútali reťazami
PSA.149.8	a ich šľachticov železnými okovami,
PSA.149.9	aby ich súdili podľa písaného práva.
PSA.149.9	Je to česť pre všetkých jeho zbožných.
PSA.149.9	Haleluja!
PSA.150.1	Haleluja!
PSA.150.1	Chváľte Boha v jeho svätyni,
PSA.150.1	chváľte ho na jeho vznešenej oblohe!
PSA.150.2	Chváľte ho pre jeho hrdinské skutky,
PSA.150.2	chváľte ho pre jeho nesmiernu veľkosť!
PSA.150.3	Chváľte ho zvukom trúby,
PSA.150.3	chváľte ho harfou a citarou!
PSA.150.4	Chváľte ho bubnom a tancom,
PSA.150.4	chváľte ho lýrou a flautou!
PSA.150.5	Chváľte ho ľubozvučnými cimbalmi!
PSA.150.5	Chváľte ho dunivými cimbalmi!
PSA.150.6	Nech všetko, čo dýcha, chváli Hospodina!
PSA.150.6	Haleluja!
PRO.1.1	Príslovia Šalamúna, Dávidovho syna, izraelského kráľa,
PRO.1.2	ako spoznať múdrosť a správnu výchovu,
PRO.1.2	ako pochopiť rozumné výroky,
PRO.1.3	ako si zabezpečiť vynikajúce vzdelanie,
PRO.1.3	spravodlivosť, právo a statočnosť,
PRO.1.4	aby neskúsení ľudia získali rozvážnosť
PRO.1.4	a mladík poznanie a obozretnosť.
PRO.1.5	Nech múdry počúva a obohatí sa o vedomosti,
PRO.1.5	nech rozumný získa skúsenosť,
PRO.1.6	aby pochopil príslovia a prirovnania,
PRO.1.6	slová mudrcov a ich záhady.
PRO.1.7	Bázeň pred Hospodinom je začiatkom poznania,
PRO.1.7	múdrosťou a výchovou len blázni pohŕdajú.
PRO.1.8	Syn môj, počúvaj otcovo napomenutie
PRO.1.8	a nepodceňuj matkino poučenie,
PRO.1.9	lebo oni sú pôvabným vencom na tvojej hlave
PRO.1.9	a náhrdelníkom na tvojom krku.
PRO.1.10	Syn môj, keby ťa hriešnici navádzali na zlé, neprivoľ.
PRO.1.11	Keby vraveli: „Poď s nami, striehnime a prelejme krv
PRO.1.11	a bez príčiny strojme úklady nevinnému.
PRO.1.12	Zhltnime ľudí zaživa ako podsvetie,
PRO.1.12	úplne celých, ako keď zostupujú do hrobu.
PRO.1.13	Získame tak všetok cenný majetok;
PRO.1.13	naplníme si domy korisťou.
PRO.1.14	Spoj svoj osud s naším
PRO.1.14	a všetci budeme mať jeden mešec.“
PRO.1.15	Syn môj, nekráčaj s nimi po ceste,
PRO.1.15	zadrž nohu od ich chodníka.
PRO.1.16	Veď ich nohy utekajú za zlom
PRO.1.16	a ponáhľajú sa prelievať krv.
PRO.1.17	— Nadarmo sa rozťahuje sieť,
PRO.1.17	keď to vtáky vidia. —
PRO.1.18	Oni však striehnu na vlastnú krv
PRO.1.18	a proti sebe stroja úklady.
PRO.1.19	Také sú chodníky každého, kto baží po zisku:
PRO.1.19	príde o život.
PRO.1.20	Múdrosť na ulici kričí,
PRO.1.20	hlasne volá na námestiach,
PRO.1.21	na baštách znie jej volanie
PRO.1.21	a v mestských bránach prednáša reči:
PRO.1.22	„Vy neskúsení, dokedy budete mať radi prostoduchosť,
PRO.1.22	a dokedy sa budú posmešníci schuti vysmievať
PRO.1.22	a blázni nenávidieť poznanie?
PRO.1.23	Venujte pozornosť mojim výčitkám!
PRO.1.23	Hľa, vylejem na vás svojho ducha,
PRO.1.23	oznámim vám svoje slová.
PRO.1.24	Pretože som vás volala, a vy ste sa vzpierali,
PRO.1.24	vystrela som ruku, no nikto si to nevšímal,
PRO.1.25	odmietli ste každú moju radu
PRO.1.25	a na moje výčitky ste nedbali,
PRO.1.26	aj ja sa budem z vašej záhuby smiať
PRO.1.26	a posmievať sa, keď na vás doľahne strach,
PRO.1.27	keď ako búrka príde na vás záhuba
PRO.1.27	a váš zánik sa priženie sťa víchrica,
PRO.1.27	keď na vás doľahne úzkosť a súženie.
PRO.1.28	Potom budú na mňa volať, ale ja sa neozvem,
PRO.1.28	budú ma vyhľadávať, no nenájdu ma,
PRO.1.29	pretože nenávideli poznanie,
PRO.1.29	nezvolili si bázeň pred Hospodinom,
PRO.1.30	moju radu odmietli
PRO.1.30	a pohrdli každou mojou výčitkou.
PRO.1.31	Nech sa len najedia plodov svojho konania
PRO.1.31	a nasýtia sa svojimi zámermi.
PRO.1.32	Neskúsených totiž zabije ich poblúdenie
PRO.1.32	a bláznov zahubí ich bezstarostnosť;
PRO.1.33	kto však mňa počúva, bude žiť v bezpečí,
PRO.1.33	pokojne bez strachu zo zla.“
PRO.2.1	Syn môj, ak prijmeš moje výroky,
PRO.2.1	ak budeš zachovávať moje prikázania
PRO.2.2	a napínať ucho za múdrosťou,
PRO.2.2	prikláňať svoje srdce za rozumnosťou,
PRO.2.3	keď budeš prosiť o rozum,
PRO.2.3	hlasne sa dovolávať rozumnosti,
PRO.2.4	ak ju budeš hľadať ako striebro
PRO.2.4	a sliediť za ňou ako za skrytými pokladmi,
PRO.2.5	potom porozumieš bázni pred Hospodinom
PRO.2.5	a nájdeš Božie poznanie.
PRO.2.6	Hospodin totiž dáva múdrosť
PRO.2.6	a z jeho úst vychádza poznanie a rozumnosť.
PRO.2.7	Poskytne pomoc statočným,
PRO.2.7	bude štítom tým, čo konajú čestne,
PRO.2.8	ustráži chodníky práva
PRO.2.8	a bude dohliadať na cestu zbožných.
PRO.2.9	Potom porozumieš spravodlivosti a právu,
PRO.2.9	statočnosti a všetkému, čo vedie k dobru,
PRO.2.10	lebo múdrosť ti vojde do srdca
PRO.2.10	a poznanie ti oblaží dušu.
PRO.2.11	Rozvaha bude nad tebou bdieť
PRO.2.11	a rozumnosť ťa bude strážiť,
PRO.2.12	aby ťa uchránila od zlej cesty,
PRO.2.12	od človeka, čo vraví zvrátenosti.
PRO.2.13	Od tých, čo zanechali priame chodníky
PRO.2.13	a vykročili na temné cesty,
PRO.2.14	čo sa tešia z konania zla
PRO.2.14	a radostne jasajú nad najhoršími zvrátenosťami.
PRO.2.15	Od tých, ktorých cesty sú pokrivené
PRO.2.15	a krivolaké sú ich chodníky;
PRO.2.16	zachráni ťa od cudzej ženy
PRO.2.16	a od cudzinky s líškavými rečami,
PRO.2.17	ktorá zanechala priateľa svojej mladosti
PRO.2.17	a zabudla na zmluvu svojho Boha.
PRO.2.18	Jej dom sa nakláňa k smrti,
PRO.2.18	jej cesty vedú k duchom mŕtvych.
PRO.2.19	Nevráti sa nikto z tých, čo zašli k nej,
PRO.2.19	nevkročia viac na chodníky života.
PRO.2.20	Preto sa uberaj cestou dobrých
PRO.2.20	a drž sa chodníka spravodlivých.
PRO.2.21	Veď len statoční budú bývať v krajine
PRO.2.21	a bezúhonní v nej zostanú,
PRO.2.22	no bezbožníci budú vyťatí z krajiny
PRO.2.22	a neverní budú z nej vykorenení.
PRO.3.1	Syn môj, nezabudni na moju náuku
PRO.3.1	a tvoje srdce nech dodržiava moje príkazy,
PRO.3.2	lebo ti predĺžia dni a roky života
PRO.3.2	a pridajú ti pokoj.
PRO.3.3	Milosrdenstvo a vernosť nech ťa neopustia.
PRO.3.3	Priviaž si ich na krk,
PRO.3.3	napíš si ich na tabuľu srdca
PRO.3.4	a získaš si tak priazeň a dobrú povesť
PRO.3.4	v očiach Boha a ľudí.
PRO.3.5	Dôveruj celým srdcom Hospodinovi
PRO.3.5	a nespoliehaj sa na svoj rozum.
PRO.3.6	Na všetkých svojich cestách ho poznávaj
PRO.3.6	a on sám ti urovná chodníky.
PRO.3.7	Nerob sa múdrym vo svojich očiach,
PRO.3.7	ale maj bázeň pred Hospodinom a odvráť sa od zla.
PRO.3.8	Uzdraví sa tvoje telo
PRO.3.8	a vzpružia sa tvoje kosti.
PRO.3.9	Ucti si Hospodina zo svojho majetku
PRO.3.9	a z prvotín každej úrody;
PRO.3.10	potom sa tvoje sýpky naplnia obilím
PRO.3.10	a tvojimi lismi bude pretekať mušt.
PRO.3.11	Syn môj, neodvrhuj Hospodinovu výchovu
PRO.3.11	a nezarmucuj sa pre jeho karhanie,
PRO.3.12	lebo Hospodin karhá toho, koho miluje,
PRO.3.12	ako otec syna, ktorého má rád.
PRO.3.13	Blažený človek, čo našiel múdrosť,
PRO.3.13	a muž, čo získal rozumnosť!
PRO.3.14	Veď získať ju je lepšie, než vlastniť striebro,
PRO.3.14	jej zisk je nad rýdze zlato.
PRO.3.15	Je cennejšia ako šperky
PRO.3.15	a nevyrovná sa jej nič z toho, čo máš rád.
PRO.3.16	V jej pravici je dlhý vek,
PRO.3.16	v ľavici zasa bohatstvo a sláva.
PRO.3.17	Jej cesty sú príjemné
PRO.3.17	a všetky jej chodníky sú pokoj.
PRO.3.18	Je stromom života pre tých, čo sa ňou posilňujú,
PRO.3.18	blažení sú tí, čo sa jej pridŕžajú.
PRO.3.19	Múdrosťou položil Hospodin základy zeme,
PRO.3.19	nebesia upevnil rozumnosťou.
PRO.3.20	Pomocou jeho poznania sa roztvorili hlbiny
PRO.3.20	a z oblakov padala rosa.
PRO.3.21	Syn môj, nespúšťaj to z očí
PRO.3.21	a zachovaj si múdrosť a rozvahu.
PRO.3.22	Budú pre teba životom,
PRO.3.22	ozdobou na tvojom krku.
PRO.3.23	Potom pôjdeš bezpečne svojou cestou
PRO.3.23	a noha sa ti nepotkne.
PRO.3.24	Keď si budeš líhať, nebudeš sa strachovať,
PRO.3.24	uložíš sa a bude sa ti sladko spať.
PRO.3.25	Neboj sa náhlej hrôzy
PRO.3.25	ani nivočenia zo strany svojvoľných, že prídu,
PRO.3.26	lebo Hospodin sa ti stane oporou
PRO.3.26	a nohu ti uchráni pred pascou.
PRO.3.27	Neodopri dobro tým, čo si ho zaslúžia,
PRO.3.27	ak je v tvojej moci konať ho.
PRO.3.28	Nehovor svojmu blížnemu:
PRO.3.28	„Choď, príď opäť zajtra, potom ti dám,“
PRO.3.28	a pritom to máš.
PRO.3.29	Nezamýšľaj nič zlé proti svojmu blížnemu,
PRO.3.29	ktorý býva v bezpečí pri tebe.
PRO.3.30	Nehádaj sa bezdôvodne s človekom,
PRO.3.30	ak ti neurobil nič zlé.
PRO.3.31	Nezáviď násilníkovi
PRO.3.31	a nezvoľ si nijakú z jeho ciest,
PRO.3.32	lebo podlý človek sa protiví Hospodinovi,
PRO.3.32	ktorý k priamym ľuďom prechováva dôveru.
PRO.3.33	Kliatba Hospodina spočíva na dome bezbožníka,
PRO.3.33	no príbytok spravodlivých požehnáva.
PRO.3.34	Posmeškárom sa vysmieva,
PRO.3.34	no poníženým udeľuje milosť.
PRO.3.35	Múdri zdedia slávu,
PRO.3.35	kým hlupáci si odnesú hanbu.
PRO.4.1	Počúvajte, synovia, poučenie otca
PRO.4.1	a usilujte sa spoznať rozumnosť.
PRO.4.2	Veď vám dávam dobré poučenie,
PRO.4.2	neopúšťajte preto moju náuku!
PRO.4.3	Veď aj ja som bol dieťaťom svojho otca,
PRO.4.3	útly a jediný v očiach mojej matky,
PRO.4.4	poúčal ma a vravel mi:
PRO.4.4	„Tvoje srdce nech sa pevne drží mojich slov,
PRO.4.4	zachovávaj moje príkazy a budeš žiť.
PRO.4.5	Získaj múdrosť, nadobudni rozumnosť,
PRO.4.5	nezabudni na moje slová a neodkloň sa od nich.
PRO.4.6	Neopusť ju a bude ťa chrániť,
PRO.4.6	miluj ju a bude ťa strážiť.
PRO.4.7	Začiatkom múdrosti je toto: získaj múdrosť,
PRO.4.7	za všetko, čo si nadobudol, kúp si rozumnosť.
PRO.4.8	Povznes ju a povýši ťa,
PRO.4.8	poctí ťa, ak si ju privinieš.
PRO.4.9	Položí ti na hlavu pôvabný veniec,
PRO.4.9	obdarí ťa vzácnou korunou.“
PRO.4.10	Počúvaj a prijmi moje výroky, syn môj,
PRO.4.10	a znásobia sa ti roky života.
PRO.4.11	Poúčam ťa o ceste múdrosti,
PRO.4.11	vediem ťa po chodníkoch počestnosti.
PRO.4.12	Keď kráčaš, neskrátia sa tvoje kroky,
PRO.4.12	keď budeš utekať, nepotkneš sa.
PRO.4.13	Drž sa pevne výchovy, nepusti sa jej,
PRO.4.13	zachovávaj ju, veď ona je tvoj život.
PRO.4.14	Nenastúp na chodník bezbožných
PRO.4.14	a nekráčaj po ceste zlých ľudí.
PRO.4.15	Vyhni sa jej a nekráčaj po nej,
PRO.4.15	odvráť sa od nej a obíď ju.
PRO.4.16	Veď oni nejdú spať, kým neurobia zlo,
PRO.4.16	nepremôže ich spánok, kým niekomu nepodrazia nohy,
PRO.4.17	jedia chlieb zloby
PRO.4.17	a pijú víno násilia.
PRO.4.18	Chodník spravodlivých je ako svetlo brieždenia,
PRO.4.18	ktorého jas prechádza do plného dňa.
PRO.4.19	Chodník bezbožníkov je sťa temnota,
PRO.4.19	nevedia, na čom sa potknú.
PRO.4.20	Syn môj, dávaj pozor na moje slová,
PRO.4.20	nakloň svoje ucho k mojim výrokom!
PRO.4.21	Nespúšťaj ich z očí,
PRO.4.21	chráň si ich v hĺbke srdca.
PRO.4.22	Veď sú životom pre tých, čo ich nachádzajú,
PRO.4.22	sú zdravím pre celé ich telo.
PRO.4.23	Pri plnej ostražitosti si stráž srdce,
PRO.4.23	lebo z neho vychádza život.
PRO.4.24	Odstráň faloš zo svojich úst
PRO.4.24	a úskočné pery nech sú ďaleko od teba.
PRO.4.25	Nech tvoje oči hľadia priamo,
PRO.4.25	tvoj pohľad nasmeruj pred seba.
PRO.4.26	Vyrovnaj chodník pre svoje nohy
PRO.4.26	a všetky tvoje cesty nech sú isté.
PRO.4.27	Nezaboč doprava ani doľava,
PRO.4.27	odvráť nohu od zla.
PRO.5.1	Syn môj, všimni si moju múdrosť,
PRO.5.1	k mojej rozumnosti nakloň svoje ucho,
PRO.5.2	aby si si zachoval rozvahu
PRO.5.2	a tvoje pery uchránili poznanie.
PRO.5.3	Pery cudzej ženy síce pretekajú medom,
PRO.5.3	jej ústa sú slizkejšie než olej,
PRO.5.4	ale jej koniec je horký ako palina
PRO.5.4	a ostrý ako dvojsečný meč.
PRO.5.5	Jej nohy zostupujú k smrti,
PRO.5.5	jej kroky vedú do podsvetia,
PRO.5.6	nedrží sa cesty života,
PRO.5.6	ale jej chodníky blúdia a ona nevie kam.
PRO.5.7	Preto ma teraz, synovia, počúvajte
PRO.5.7	a neodkláňajte sa od výrokov mojich úst.
PRO.5.8	Vzdiaľ od nej svoju cestu
PRO.5.8	a nepribližuj sa k dverám jej domu,
PRO.5.9	aby si tak svoju česť nevydal iným
PRO.5.9	a svoje roky surovcovi,
PRO.5.10	aby sa cudzí nenasýtili tvojou mocou
PRO.5.10	a dom cudzinca neobohatil tvojou námahou.
PRO.5.11	Inak budeš na konci stenať,
PRO.5.11	keď bude hynúť celé tvoje telo.
PRO.5.12	Potom povieš: „Ako som len nenávidel napomínanie
PRO.5.12	a moje srdce pohŕdalo výčitkami,
PRO.5.13	nepočúval som hlas svojich učiteľov
PRO.5.13	a nenakláňal som si ucho k tým, čo ma učili.
PRO.5.14	Takmer som upadol do všetkého zla
PRO.5.14	uprostred zhromaždenia a spoločenstva.“
PRO.5.15	Pi vodu z vlastnej studne,
PRO.5.15	vodu vyvierajúcu z tvojej studničky!
PRO.5.16	Majú sa vylievať von tvoje pramene
PRO.5.16	a po uliciach potoky vôd?
PRO.5.17	Nech patria len tebe samému,
PRO.5.17	a nie aj cudzincom!
PRO.5.18	Nech je požehnaný tvoj prameň,
PRO.5.18	raduj sa zo ženy svojej mladosti!
PRO.5.19	Je sťaby utešená laň a pôvabná srna;
PRO.5.19	nech ťa opájajú jej prsia po celý čas,
PRO.5.19	ustavične sa kochaj v jej láske.
PRO.5.20	Prečo by si sa mal kochať v cudzej žene, syn môj,
PRO.5.20	prečo by si mal objímať ňadrá inej?
PRO.5.21	Veď pred Hospodinom sú cesty každého človeka,
PRO.5.21	on zvažuje všetky jeho kroky.
PRO.5.22	Bezbožníka dolapia jeho vlastné neprávosti,
PRO.5.22	bude zovretý v putách svojich hriechov.
PRO.5.23	Zomrie, lebo sa mu nedostalo výchovy,
PRO.5.23	bude sa zmietať pre svoju veľkú hlúposť.
PRO.6.1	Syn môj, ak si sa zaručil za svojho blížneho
PRO.6.1	a zaviazal si sa za cudzieho človeka,
PRO.6.2	ak si sa zaplietol do výrokov svojich úst,
PRO.6.2	a chytil si sa do rečí svojich úst,
PRO.6.3	urob toto, syn môj, aby si sa zachránil:
PRO.6.3	pretože si padol do rúk svojho blížneho,
PRO.6.3	choď, poníž sa a naliehaj na svojho blížneho.
PRO.6.4	Nedožič spánok očiam
PRO.6.4	ani zdriemnutie mihalniciam!
PRO.6.5	Unikni ako gazela z ruky poľovníka,
PRO.6.5	ako vtáča z ruky vtáčkara.
PRO.6.6	Lenivec, zájdi k mravenisku,
PRO.6.6	pozoruj cestičky mravca a zmúdrej.
PRO.6.7	Hoci nemá vodcu,
PRO.6.7	predstaveného ani vládcu,
PRO.6.8	v lete si pripravuje potravu,
PRO.6.8	cez žatvu si zhromažďuje pokrm.
PRO.6.9	Lenivec, dokedy budeš vyspávať,
PRO.6.9	kedy vstaneš zo spánku?
PRO.6.10	Ešte si pospať, zdriemnuť trochu,
PRO.6.10	ešte si zložiť ruky a odpočívať —
PRO.6.11	no chudoba príde k tebe ako tulák
PRO.6.11	a núdza sťa ozbrojený muž.
PRO.6.12	Naničhodník, podliak je ten,
PRO.6.12	čo si vykračuje s falošnosťou v ústach,
PRO.6.13	žmurká okom,
PRO.6.13	naznačuje nohami,
PRO.6.13	ukazuje prstami,
PRO.6.14	vo svojom zvrátenom srdci snuje neustále zlo
PRO.6.14	a rozosieva zvady.
PRO.6.15	Preto ho náhle postihne záhuba,
PRO.6.15	zaraz bude zničený a nebude mu pomoci.
PRO.6.16	Šesť vecí nenávidí Hospodin,
PRO.6.16	sedem je pre neho ohavnosťou:
PRO.6.17	pyšné oči, falošný jazyk,
PRO.6.17	ruky, čo prelievajú nevinnú krv,
PRO.6.18	srdce, čo snuje podlé plány,
PRO.6.18	nohy, čo náhlivo bežia za zlom,
PRO.6.19	falošný svedok, čo šíri lži,
PRO.6.19	a ten, čo vyvoláva zvady medzi bratmi.
PRO.6.20	Syn môj, dodržiavaj prikázania svojho otca
PRO.6.20	a neopúšťaj poučenie svojej matky!
PRO.6.21	Priväzuj si ich stále na srdce,
PRO.6.21	obopni si ich okolo hrdla!
PRO.6.22	Na tvojich cestách ťa budú viesť,
PRO.6.22	keď zaspíš, budú ťa strážiť,
PRO.6.22	keď sa prebudíš, budú sa ti prihovárať.
PRO.6.23	Prikázanie je totiž lampou, poučenie svetlom,
PRO.6.23	výčitky pri výchove sú cestou života —
PRO.6.24	uchránia ťa od zlej ženy
PRO.6.24	a od úlisného jazyka cudzinky.
PRO.6.25	Nebaž v srdci po jej kráse,
PRO.6.25	nedaj sa opantať jej mihalnicami.
PRO.6.26	Veď prostitútke stačí aj peceň chleba,
PRO.6.26	no žena iného muža chce uloviť vzácny život.
PRO.6.27	Môže vari muž v hrudi držať oheň
PRO.6.27	a nespáliť si odev?
PRO.6.28	Môže azda človek chodiť po žeravom uhlí
PRO.6.28	a nepopáliť si nohy?
PRO.6.29	Takto pochodí ten, čo vchádza k žene svojho blížneho,
PRO.6.29	nebude bez viny, ktokoľvek sa jej dotkne.
PRO.6.30	Ľudia neopovrhnú zlodejom,
PRO.6.30	ktorý kradne, aby sa nasýtil, keď hladuje,
PRO.6.31	ale keď ho chytia, nahradí to sedemnásobne,
PRO.6.31	dá celý majetok svojho domu.
PRO.6.32	Ten, čo cudzoloží so ženou, stratil rozum,
PRO.6.32	kto to robí, zničí sám seba.
PRO.6.33	Postihnú ho rany a potupa,
PRO.6.33	jeho hanba nebude zotrená.
PRO.6.34	Veď žiarlivosť rozzúri muža,
PRO.6.34	nedá sa uprosiť v deň pomsty.
PRO.6.35	Nepristúpi na nijaké výkupné,
PRO.6.35	neuspokojí sa, aj keby si znásobil úplatok.
PRO.7.1	Syn môj, drž sa mojich slov,
PRO.7.1	moje prikázania si uchovaj!
PRO.7.2	Dbaj na moje príkazy a budeš žiť,
PRO.7.2	na moje poučenie ako na zrenicu oka!
PRO.7.3	Priviaž si ich na prsty,
PRO.7.3	napíš si ich na tabuľu srdca!
PRO.7.4	Povedz múdrosti: „Ty si moja sestra,“
PRO.7.4	rozumnosť pomenuj: „Príbuzná“ —
PRO.7.5	a uchráni ťa od cudzej ženy,
PRO.7.5	od cudzinky s úlisnými rečami.
PRO.7.6	Keď som bol v okne,
PRO.7.6	spoza mriežky som pozeral,
PRO.7.7	hľadel som na neskúsených,
PRO.7.7	spoznal som medzi mladíkmi jedného,
PRO.7.7	čo stratil rozum.
PRO.7.8	Prešiel ulicou za roh,
PRO.7.8	vykračoval cestou k jej domu
PRO.7.9	za večerného súmraku,
PRO.7.9	keď prichádzala temná noc.
PRO.7.10	Zrazu mu akási žena vyšla v ústrety,
PRO.7.10	v odeve prostitútky a so zákerným zámerom;
PRO.7.11	bola hlučná a zanovitá,
PRO.7.11	jej nohy nemali v jej dome pokoja.
PRO.7.12	Hneď bola na ulici a hneď zasa na námestí,
PRO.7.12	na každom rohu striehla.
PRO.7.13	Zmocnila sa ho, pobozkala ho
PRO.7.13	a nehanebne mu povedala:
PRO.7.14	„Obety spoločenstva mám priniesť,
PRO.7.14	dnes splním svoje sľuby.
PRO.7.15	Preto som ti vyšla v ústrety,
PRO.7.15	hľadala som ťa usilovne, aby som ťa našla.
PRO.7.16	Prikryla som svoje lôžko plachtami,
PRO.7.16	pestrofarebnými látkami z egyptského plátna.
PRO.7.17	Navoňala som svoju posteľ
PRO.7.17	myrhou, aloou a škoricou.
PRO.7.18	Poď, spíjajme sa milovaním až do rána,
PRO.7.18	potešujme sa láskaním!
PRO.7.19	Veď muž nie je doma,
PRO.7.19	odišiel na ďalekú cestu.
PRO.7.20	Vzal si mešec s peniazmi,
PRO.7.20	príde domov, keď bude mesiac v splne.“
PRO.7.21	Zviedla ho mnohým presviedčaním
PRO.7.21	a zvábila ho líškavými rečami.
PRO.7.22	Zrazu išiel za ňou ako vôl, keď ho vedú na jatku,
PRO.7.22	ako jeleň, čo sa chytá do pasce,
PRO.7.23	kým mu šíp neprebodne pečeň,
PRO.7.23	ako vtáča, čo sa vrhá do siete
PRO.7.23	a nevie, že mu ide o život.
PRO.7.24	A teraz, deti, počúvajte ma
PRO.7.24	a dávajte pozor na slová mojich úst:
PRO.7.25	„Nech ti srdce neodbočí na jej cesty
PRO.7.25	a netúlaj sa po jej chodníkoch!
PRO.7.26	Veď je mnoho obetí, čo priviedla k pádu,
PRO.7.26	a veľký počet tých, čo zmárnila.
PRO.7.27	Jej dom je cesta do podsvetia,
PRO.7.27	čo zostupuje do komnát smrti.“
PRO.8.1	Vari múdrosť nevolá
PRO.8.1	a rozum nevydáva svoj hlas?
PRO.8.2	Na vrchole výšin popri ceste
PRO.8.2	a na rázcestí stojí,
PRO.8.3	pri bránach, čo vedú do mesta,
PRO.8.3	vo vchodoch dverí hlasito volá:
PRO.8.4	„Na vás volám, muži,
PRO.8.4	môj hlas znie ľuďom!
PRO.8.5	Vy, neskúsení, osvojte si rozvážnosť,
PRO.8.5	a vy, hlúpi, naučte sa rozlišovať!
PRO.8.6	Počúvajte len, veď podstatné veci rozpoviem
PRO.8.6	a moje pery sa otvoria tomu, čo je správne.
PRO.8.7	Áno, moje podnebie vypovie pravdu,
PRO.8.7	ale neprávosť je ohavná mojim perám.
PRO.8.8	Spravodlivé sú všetky reči mojich úst,
PRO.8.8	niet v nich klamstva ani podvodu.
PRO.8.9	Všetky sú pochopiteľné pre rozumného človeka
PRO.8.9	a pravdivé pre tých, čo nadobudli poznanie.
PRO.8.10	Prijmite moje napomenutie radšej ako striebro
PRO.8.10	a poznanie radšej ako rýdze zlato.
PRO.8.11	Lebo múdrosť je cennejšia než šperky,
PRO.8.11	nevyrovnajú sa jej nijaké vytúžené veci.
PRO.8.12	Ja, múdrosť, bývam s rozvážnosťou
PRO.8.12	a našla som schopnosť rozlišovať.
PRO.8.13	Mať bázeň pred Hospodinom znamená nenávidieť zlo.
PRO.8.13	Neznášam pýchu, nadutosť, cestu zla
PRO.8.13	a ústa, čo prekrúcajú.
PRO.8.14	Mám dobrú radu a úspech,
PRO.8.14	ja som rozumnosť a mám silu.
PRO.8.15	S mojou pomocou králi kraľujú
PRO.8.15	a kniežatá vydávajú správne ustanovenia.
PRO.8.16	S mojou pomocou vládnu vladári,
PRO.8.16	vznešení a všetci spravodliví sudcovia.
PRO.8.17	Milujem tých, čo ma milujú.
PRO.8.17	Tí, čo ma túžobne hľadajú, nachádzajú ma.
PRO.8.18	Pri mne nájdu bohatstvo a česť,
PRO.8.18	trvalý blahobyt a spravodlivosť.
PRO.8.19	Moje plody sú lepšie než zlato, než rýdze zlato,
PRO.8.19	a moja úroda je lepšia než číre striebro.
PRO.8.20	Chodím po ceste spravodlivosti,
PRO.8.20	po chodníkoch práva,
PRO.8.21	aby som zadovážila majetok tým, čo ma milujú,
PRO.8.21	a naplnila ich pokladnice.
PRO.8.22	Hospodin ma utvoril na začiatku svojho diela,
PRO.8.22	pred svojimi dávnymi skutkami.
PRO.8.23	Od večnosti som ustanovená,
PRO.8.23	od začiatku, prv ako povstala zem.
PRO.8.24	Ešte neboli priepastné hlbiny, zrodila som sa,
PRO.8.24	keď ešte neboli pramene bohaté na vodu.
PRO.8.25	Predtým, ako boli umiestnené vrchy,
PRO.8.25	prv ako kopce som sa zrodila,
PRO.8.26	kým neutvoril zem, priestranstvá
PRO.8.26	a prvotný prach sveta
PRO.8.27	Keď upevňoval nebesia, bola som tam,
PRO.8.27	keď vymedzoval obzor nad hlbinami,
PRO.8.28	keď umiestňoval hore oblaky,
PRO.8.28	keď mohutneli pramene hlbín,
PRO.8.29	keď moru vymedzoval jeho hranice,
PRO.8.29	aby sa vody neprelievali cez brehy,
PRO.8.29	keď vyznačoval základy zeme,
PRO.8.30	vtedy som stála verne po jeho boku.
PRO.8.30	Deň čo deň som bola jeho potešením
PRO.8.30	a hrávala som sa pred ním po celý čas,
PRO.8.31	hrala som sa vo svete, na jeho zemi
PRO.8.31	a tešila som sa medzi ľuďmi.
PRO.8.32	Počúvajte ma teda, synovia!
PRO.8.32	Blahoslavení sú, čo kráčajú po mojich cestách.
PRO.8.33	Počujte napomenutie, aby ste zmúdreli,
PRO.8.33	nezanedbávajte ho!
PRO.8.34	Blahoslavený človek, čo ma počúva,
PRO.8.34	keď bdie deň čo deň pri mojich dverách
PRO.8.34	a stráži pri verajach mojich brán!
PRO.8.35	Veď kto ma nájde, nájde život
PRO.8.35	a získa priazeň Hospodina.
PRO.8.36	Kto však proti mne hreší, škodí sebe,
PRO.8.36	všetci, čo ma nenávidia, milujú smrť.“
PRO.9.1	Múdrosť si postavila dom,
PRO.9.1	sedem stĺpov vytesala.
PRO.9.2	Pozabíjala dobytok, namiešala víno
PRO.9.2	aj stôl prestrela.
PRO.9.3	Vyslala svoje slúžky
PRO.9.3	a z najvyššieho bodu mesta volá:
PRO.9.4	„Kto je prostoduchý, nech zabočí sem!“
PRO.9.4	Nerozumným hovorí:
PRO.9.5	„Poďte, jedzte z môjho jedla
PRO.9.5	a pite z vína, čo som namiešala!
PRO.9.6	Zanechajte prostoduchosť a budete žiť,
PRO.9.6	kráčajte po ceste rozumnosti.
PRO.9.7	Kto dohovára posmeškárovi, utŕži hanbu,
PRO.9.7	kto karhá bezbožníka, potupu.
PRO.9.8	Nekarhaj posmeškára, aby ťa neznenávidel,
PRO.9.8	pokarhaj múdreho a bude ťa mať rád.
PRO.9.9	Poraď múdremu a bude ešte múdrejší,
PRO.9.9	pouč spravodlivého a rozšíri si poznanie.
PRO.9.10	Začiatkom múdrosti je bázeň pred Hospodinom,
PRO.9.10	v poznaní Najsvätejšieho spočíva rozumnosť.
PRO.9.11	Veď vďaka mne sa rozmnožia tvoje dni
PRO.9.11	a pridajú sa ti roky života.
PRO.9.12	Ak si múdry, sám pre seba si múdry,
PRO.9.12	ak si však posmešník, sám sa budeš zodpovedať.“
PRO.9.13	Pani Hlúposť je nepokojná,
PRO.9.13	neviazaná, ničomu nerozumie.
PRO.9.14	Vysedáva pri dverách svojho domu
PRO.9.14	na najvyššom bode mesta,
PRO.9.15	aby pozvala okoloidúcich,
PRO.9.15	čo kráčajú priamo svojimi cestami.
PRO.9.16	Kto je prostoduchý, nech zabočí sem!
PRO.9.16	Nerozumným hovorí:
PRO.9.17	„Ukradnutá voda je sladká,
PRO.9.17	jedlo požívané v skrytosti je chutné.“
PRO.9.18	Lenže nevie, že sú tam duchovia mŕtvych
PRO.9.18	a že jej hostia sú v hlbinách podsvetia.
PRO.10.1	Šalamúnove príslovia.
PRO.10.1	Múdry syn potešuje otca,
PRO.10.1	ale hlúpy syn zarmucuje matku.
PRO.10.2	Bezbožne získané poklady neprinášajú úžitok,
PRO.10.2	spravodlivosť však vyslobodzuje zo smrti.
PRO.10.3	Hospodin nedopustí, aby spravodlivý hladoval,
PRO.10.3	no žiadostivosť bezbožníkov zapudí.
PRO.10.4	Lenivá ruka spôsobuje chudobu,
PRO.10.4	kým ruka usilovných obohacuje.
PRO.10.5	Kto zhromažďuje v lete úrodu, je múdry syn,
PRO.10.5	kto však cez žatvu vyspáva, je syn, čo robí hanbu.
PRO.10.6	Na hlave spravodlivého spočinie hojné požehnanie,
PRO.10.6	lež ústa bezbožníkov zastierajú násilie.
PRO.10.7	Pamiatka spravodlivého je požehnaním,
PRO.10.7	ale meno bezbožníkov sa rozplynie.
PRO.10.8	Múdry srdcom prijíma príkazy,
PRO.10.8	no uvravený blázon padne.
PRO.10.9	Kto kráča bezúhonne, kráča bezpečne,
PRO.10.9	kým ten, čo chodí pomýlenými cestami, vyjde najavo.
PRO.10.10	Kto žmurká okom, spôsobuje bôľ,
PRO.10.10	no uvravený blázon padne.
PRO.10.11	Ústa spravodlivého sú prameňom života,
PRO.10.11	ale ústa bezbožníkov zastierajú násilie.
PRO.10.12	Nenávisť vyvoláva rozbroje,
PRO.10.12	kým láska zakrýva všetky prehrešky.
PRO.10.13	Na perách rozumného je múdrosť,
PRO.10.13	na chrbte nerozumného však palica.
PRO.10.14	Múdri uchovávajú poznanie,
PRO.10.14	lež ústa blázna prinášajú skazu.
PRO.10.15	Majetok boháča je jeho opevneným mestom,
PRO.10.15	kým skazou núdznych je ich chudoba.
PRO.10.16	Odmena spravodlivého vedie k životu,
PRO.10.16	no zisk bezbožníka k hriechu.
PRO.10.17	Na ceste života je ten, čo zachováva napomenutia,
PRO.10.17	kto si však nevšíma dohováranie, blúdi.
PRO.10.18	Lživé pery zakrývajú nenávisť,
PRO.10.18	kto šíri klebety, je hlupák.
PRO.10.19	Kto má veľa rečí, nie je bez prehrešku,
PRO.10.19	no ten, čo ovláda svoje pery, je rozumný.
PRO.10.20	Číre striebro je jazyk spravodlivého,
PRO.10.20	ale srdce bezbožníkov za veľa nestojí.
PRO.10.21	Pery spravodlivého zasycujú mnohých,
PRO.10.21	blázni však hynú pre nerozumnosť.
PRO.10.22	Hospodinovo požehnanie obohacuje
PRO.10.22	a neprináša nijaké trápenie.
PRO.10.23	Tak ako pre hlupáka je zábavou páchanie zla,
PRO.10.23	tak múdrosť je radosťou pre rozumného muža.
PRO.10.24	Čoho sa bezbožník desí, to sa mu stane,
PRO.10.24	ale spravodlivým sa želanie splní.
PRO.10.25	Keď sa preženie víchrica, bezbožník neobstojí,
PRO.10.25	no základ spravodlivého je trvalý.
PRO.10.26	Ako ocot pre zuby a dym pre oči
PRO.10.26	je lenivec pre tých, čo mu dávajú prácu.
PRO.10.27	Bázeň pred Hospodinom predlžuje dni,
PRO.10.27	kým roky bezbožníkov sa skracujú.
PRO.10.28	Nádej spravodlivých vyvoláva radosť,
PRO.10.28	no nádej bezbožníkov sa pominie.
PRO.10.29	Hospodinova cesta je pevnosťou pre bezúhonného,
PRO.10.29	skazou pre tých, čo páchajú neprávosť.
PRO.10.30	Spravodlivý sa nikdy nepohne,
PRO.10.30	bezbožníci nebudú bývať v krajine.
PRO.10.31	Ústa spravodlivého plodia múdrosť,
PRO.10.31	ale zvrátený jazyk bude odrezaný.
PRO.10.32	Pery spravodlivého vedia, čo je milé,
PRO.10.32	lež ústa bezbožníkov, čo je zvrátené.
PRO.11.1	Falošná váha sa protiví Hospodinovi,
PRO.11.1	záleží mu na presnom závaží.
PRO.11.2	Keď príde pýcha, príde aj hanba,
PRO.11.2	zatiaľ čo pokorní vlastnia múdrosť.
PRO.11.3	Bezúhonnosť vedie statočných,
PRO.11.3	podlosť zničí zradcov.
PRO.11.4	V deň hnevu neosoží bohatstvo,
PRO.11.4	kým spravodlivosť zachraňuje pred smrťou.
PRO.11.5	Spravodlivosť vyrovnáva cestu bezúhonnému,
PRO.11.5	bezbožník však upadá pre vlastnú zlobu.
PRO.11.6	Spravodlivosť zachraňuje statočných,
PRO.11.6	zradcovia sa chytia do pasce svojich žiadostivostí.
PRO.11.7	Keď zomiera bezbožník, stráca sa jeho nádej
PRO.11.7	a očakávanie ničomníkov vyjde navnivoč.
PRO.11.8	Spravodlivý sa vyslobodí z úzkosti
PRO.11.8	a jeho miesto zaujme bezbožník.
PRO.11.9	Rúhavý človek ničí svojho blížneho ústami,
PRO.11.9	spravodliví sa však zachránia poznaním.
PRO.11.10	Keď sa darí spravodlivým, mesto jasá,
PRO.11.10	pri zániku bezbožníkov plesá.
PRO.11.11	Požehnaním statočných sa zveľaďuje mesto,
PRO.11.11	ústami bezbožníkov však pustne.
PRO.11.12	Svojím blížnym pohŕda nerozumný,
PRO.11.12	rozumný človek však mlčí.
PRO.11.13	Kto chodí a ohovára, prezrádza tajnosti,
PRO.11.13	no spoľahlivý človek ich udrží v sebe.
PRO.11.14	Kde chýba vedenie, tam ľud upadá,
PRO.11.14	v množstve radcov však spočíva záchrana.
PRO.11.15	Kto sa zaručí za cudzieho, veľmi si uškodí,
PRO.11.15	ale kto nenávidí záruky, je v bezpečí.
PRO.11.16	Šľachetná žena nadobúda česť,
PRO.11.16	kým násilníci získajú bohatstvo.
PRO.11.17	Sám sebe robí dobre milosrdný človek,
PRO.11.17	no ukrutník trýzni vlastné telo.
PRO.11.18	Bezbožník získava klamnú odplatu,
PRO.11.18	no ten, čo seje spravodlivosť, opravdivú odmenu.
PRO.11.19	Áno, spravodlivosť vedie k životu,
PRO.11.19	kto sa však pachtí za zlom, smeruje k smrti.
PRO.11.20	Skazení srdcom sa Hospodinovi protivia,
PRO.11.20	lež bezúhonní v správaní sa mu páčia.
PRO.11.21	Ruku na to, že zlý človek neunikne trestu,
PRO.11.21	potomstvo spravodlivých je však zachránené.
PRO.11.22	Ako zlatý krúžok v svinskom rypáku
PRO.11.22	je žena pekná, ale rozmarná.
PRO.11.23	Túžbou spravodlivých je len dobro,
PRO.11.23	nádejou bezbožníkov je iba hnev.
PRO.11.24	Jeden rozhadzuje a ešte mu pribúda,
PRO.11.24	kým druhý šetrí viac ako treba a zakúša núdzu.
PRO.11.25	Štedrý človek zbohatne
PRO.11.25	a kto dáva piť druhému, sám dostane piť.
PRO.11.26	Toho, kto zadržiava obilie, budú ľudia preklínať,
PRO.11.26	lež požehnanie je na hlave toho, čo ho predáva.
PRO.11.27	Kto usilovne hľadá dobro, nájde priazeň,
PRO.11.27	no kto vyhľadáva zlo, k tomu vstúpi.
PRO.11.28	Kto dôveruje vo svoje bohatstvo, sám padne,
PRO.11.28	kým spravodliví budú pučať ako lístie.
PRO.11.29	Ten, kto sužuje svojich domácich, zdedí vietor,
PRO.11.29	blázon bude slúžiť múdremu.
PRO.11.30	Ovocie spravodlivého je strom života,
PRO.11.30	múdry je ten, čo získava duše.
PRO.11.31	Pozri, ak spravodlivý dostane odplatu tu na zemi,
PRO.11.31	o čo viac bezbožník a hriešnik!
PRO.12.1	Ten, kto rád prijme napomenutie, miluje poznanie,
PRO.12.1	kto nenávidí výčitku, je hlupák.
PRO.12.2	Dobrák získava priazeň od Hospodina,
PRO.12.2	ale prefíkaného muža odsúdi.
PRO.12.3	V zlobe človek nenájde oporu,
PRO.12.3	no koreň spravodlivých sa nepohne.
PRO.12.4	Statočná žena je vencom svojho muža,
PRO.12.4	no nehanebnica je ako hnis v jeho kostiach.
PRO.12.5	Myšlienky spravodlivých sú správne,
PRO.12.5	ale zámery bezbožníkov sú ľstivé.
PRO.12.6	Slová bezbožníkov striehnu po živote,
PRO.12.6	kým ústa statočných sú im na záchranu.
PRO.12.7	Zvrhni bezbožníkov a nebude ich,
PRO.12.7	dom spravodlivých však obstojí.
PRO.12.8	Človeka chvália podľa jeho rozumnosti,
PRO.12.8	ale zvráteným srdcom budú pohŕdať.
PRO.12.9	Lepšie je tomu, čo je málo váženým a má sluhu,
PRO.12.9	ako tomu, čo sa robí váženým, hoci nemá chlieb.
PRO.12.10	Spravodlivý pozná potreby svojho dobytka,
PRO.12.10	lež vnútro bezbožníkov je neľútostné.
PRO.12.11	Kto obrába svoju pôdu, nasýti sa chlebom,
PRO.12.11	kto sa však zháňa za zbytočnosťami, stratil rozum.
PRO.12.12	Bezbožník baží za korisťou zlých ľudí,
PRO.12.12	no koreň spravodlivých prinesie úrodu.
PRO.12.13	Do previnenia svojich perí sa chytí ničomník,
PRO.12.13	kým spravodlivý sa vymaní z úzkostí.
PRO.12.14	Z ovocia svojich slov sa každý nasýti dobrom
PRO.12.14	a človek dostane odplatu podľa svojich skutkov.
PRO.12.15	Bláznovi sa zdá jeho cesta správna,
PRO.12.15	lež ten, čo si dá poradiť, je múdry.
PRO.12.16	Blázon prejaví svoj hnev hneď,
PRO.12.16	no rozvážny prehliadne urážku.
PRO.12.17	Kto šíri pravdu, hovorí, čo je správne,
PRO.12.17	ale falošný svedok hovorí lži.
PRO.12.18	Kto bezohľadne rozpráva, akoby bodal mečom,
PRO.12.18	lež jazyk múdrych prináša uzdravenie.
PRO.12.19	Pravdivé pery obstoja vždy,
PRO.12.19	falošný jazyk však len chvíľku.
PRO.12.20	V srdci tých, čo snujú zlo, je podvod,
PRO.12.20	kým v tých, čo šíria pokoj, je radosť.
PRO.12.21	Spravodlivému sa neprihodí nijaká neprávosť,
PRO.12.21	bezbožníci však zakúsia zlo.
PRO.12.22	Lživé pery sa protivia Hospodinovi,
PRO.12.22	lež páčia sa mu tí, čo sa verne správajú.
PRO.12.23	Rozvážny človek skrýva, čo vie,
PRO.12.23	no srdce bláznov vykrikuje hlúposti.
PRO.12.24	Ruka usilovných bude vládnuť,
PRO.12.24	ale lenivosť vedie k nútenej práci.
PRO.12.25	Nepokoj v srdci ubíja človeka,
PRO.12.25	láskavé slovo ho však potešuje.
PRO.12.26	Spravodlivý skúma cestu svojho blížneho,
PRO.12.26	ale bezbožníci na svojej ceste blúdia.
PRO.12.27	Lenivec si neupečie svoj úlovok,
PRO.12.27	kým vzácnym vlastníctvom človeka je usilovnosť.
PRO.12.28	Na ceste spravodlivosti je život,
PRO.12.28	v smere jej chodníka nesmrteľnosť.
PRO.13.1	Múdry syn, to je otcova výchova,
PRO.13.1	no posmešník nepočúva výčitky.
PRO.13.2	Z ovocia svojich slov každý zakúsi dobro,
PRO.13.2	zradcovia však bažia po násilí.
PRO.13.3	Ten, kto si dáva pozor na ústa, chráni si život,
PRO.13.3	no tomu, čo si naširoko otvára ústa, hrozí pohroma.
PRO.13.4	Duša lenivca túži a nemá nič,
PRO.13.4	ale duša usilovných je úplne spokojná.
PRO.13.5	Spravodlivý nenávidí falošné slová,
PRO.13.5	kým bezbožný koná nehanebne a opovržlivo.
PRO.13.6	Spravodlivosť stráži toho, kto kráča bezúhonnou cestou,
PRO.13.6	lež hriešnika zvalí bezbožnosť.
PRO.13.7	Niekto sa robí bohatým, a nemá nič,
PRO.13.7	iný sa robí chudobným, a má veľa majetku.
PRO.13.8	Výkupným za život človeka je jeho bohatstvo,
PRO.13.8	no bedár nedbá na hrozbu.
PRO.13.9	Svetlo spravodlivých jasne žiari,
PRO.13.9	zatiaľ čo lampa bezbožníkov zhasína.
PRO.13.10	Pýcha vyvoláva iba roztržku,
PRO.13.10	ale tí, čo si dajú poradiť, vlastnia múdrosť.
PRO.13.11	Nečestne nadobudnutý majetok sa stráca,
PRO.13.11	no tomu, čo ho po troche zbiera, sa zväčší.
PRO.13.12	Odďaľovaním nádeje chorľavie srdce,
PRO.13.12	kým splnená túžba je stromom života.
PRO.13.13	Kto slovom pohŕda, uškodí sám sebe,
PRO.13.13	no kto má v úcte prikázanie, bude odmenený.
PRO.13.14	Náuka múdreho je prameňom života,
PRO.13.14	odvádza od smrtonosných pascí.
PRO.13.15	Dobrý názor si získava priazeň,
PRO.13.15	zradcovia však zotrvajú na svojej ceste.
PRO.13.16	Každý rozvážny koná rozumne,
PRO.13.16	zatiaľ čo hlupák šíri bláznovstvo.
PRO.13.17	Neverný posol upadá do nešťastia,
PRO.13.17	ale verný vyslanec prináša uzdravenie.
PRO.13.18	Chudoba s hanbou postihnú toho, čo nedbá na napomínanie,
PRO.13.18	no ten, čo prijíma pokarhanie, bude poctený.
PRO.13.19	Splnená túžba lahodí duši,
PRO.13.19	lež bláznom sa protiví vyhýbať zlu.
PRO.13.20	Kto chodí s múdrymi, bude múdry,
PRO.13.20	ale kto sa drží bláznov, zle pochodí.
PRO.13.21	Hriešnikov stíha nešťastie,
PRO.13.21	no odmena spravodlivých je šťastím.
PRO.13.22	Dobrák zanechá dedičstvo svojim vnukom,
PRO.13.22	majetok hriešnika sa však zachová pre spravodlivého.
PRO.13.23	Veľa obživy môže priniesť pole chudobného,
PRO.13.23	no nespravodlivosť mu ho uchváti.
PRO.13.24	Kto šetrí palicu, nenávidí syna,
PRO.13.24	kto ho však miluje, včas ho vychováva.
PRO.13.25	Spravodlivý sa naje dosýta,
PRO.13.25	ale brucho bezbožníkov zíva prázdnotou.
PRO.14.1	Múdra žena si buduje dom,
PRO.14.1	ale hlúpa ho vlastnými rukami rúca.
PRO.14.2	Kto kráča čestne, má bázeň pred Hospodinom,
PRO.14.2	no pohŕda ním ten, čo sa správa scestne.
PRO.14.3	V ústach blázna vyrastá pýcha,
PRO.14.3	lež pre múdrych sú pery ochranou.
PRO.14.4	Kde niet volov, válov je prázdny,
PRO.14.4	kým sila býka zabezpečí veľkú úrodu.
PRO.14.5	Pravdivý svedok neklame,
PRO.14.5	falošný svedok však rozširuje lži.
PRO.14.6	Posmešník hľadá múdrosť, ale nadarmo,
PRO.14.6	no pre rozumného je poznanie ľahko dostupné.
PRO.14.7	Odíď spred hlúpeho muža,
PRO.14.7	veď z jeho pier nedočkáš sa poznania.
PRO.14.8	Múdrosťou rozvážneho je pochopiť, kam ide,
PRO.14.8	bláznovstvom hlupákov je podvod.
PRO.14.9	Blázni sa vysmievajú z obety za hriech,
PRO.14.9	no statočných sprevádza Božia priazeň.
PRO.14.10	Srdce pozná vlastnú trpkosť
PRO.14.10	a nikto cudzí sa s ním nedelí o radosť.
PRO.14.11	Dom bezbožníkov bude zničený,
PRO.14.11	ale stan statočných bude prekvitať.
PRO.14.12	Niektorá cesta sa človeku vidí ako správna,
PRO.14.12	no napokon je to cesta k smrti.
PRO.14.13	Aj v smiechu môže srdce zabolieť,
PRO.14.13	a radosť sa môže skončiť v zármutku.
PRO.14.14	Vierolomný sa nasýti zo svojich ciest
PRO.14.14	a dobrý človek zasa z tých svojich.
PRO.14.15	Neskúsený človek verí hocičomu,
PRO.14.15	no rozvážny svoje kroky zvažuje.
PRO.14.16	Múdry sa obáva a stráni sa zla,
PRO.14.16	hlúpy sa však povzbudzuje a verí si.
PRO.14.17	Prchký robí hlúposti
PRO.14.17	a prefíkaného muža budú nenávidieť.
PRO.14.18	Neskúsení dedia hlúposť,
PRO.14.18	no rozvážnych korunuje poznanie.
PRO.14.19	Zlí sa skláňajú pred dobrými
PRO.14.19	a bezbožníci v bránach spravodlivého.
PRO.14.20	Chudobného nenávidí aj jeho blížny,
PRO.14.20	no bohatý má priateľov nadostač.
PRO.14.21	Kto svojím blížnym pohŕda, hreší,
PRO.14.21	kým ten, čo má súcit s biednymi, je blažený.
PRO.14.22	Neblúdia azda tí, čo snujú zlo?
PRO.14.22	Milosrdenstvo a vernosť však sprevádza tých, čo chystajú dobro.
PRO.14.23	Každá námaha prináša zisk,
PRO.14.23	no prázdne reči len núdzu.
PRO.14.24	Korunou múdrych je ich bohatstvo,
PRO.14.24	ale bláznovstvo hlupákov zostane bláznovstvom.
PRO.14.25	Pravdivý svedok zachraňuje životy,
PRO.14.25	lež ten, čo vraví lož, je podvodník.
PRO.14.26	V bázni Hospodina je pevná nádej,
PRO.14.26	pre svoje deti je útočiskom.
PRO.14.27	Bázeň Hospodina je prameňom života,
PRO.14.27	slúži na únik z osídel smrti.
PRO.14.28	V množstve ľudu spočíva kráľova sláva,
PRO.14.28	ale v ubúdaní národa vladárova záhuba.
PRO.14.29	Trpezlivý oplýva rozumnosťou,
PRO.14.29	kým prchký vychvaľuje bláznovstvo.
PRO.14.30	Pokojné srdce dodá telu život,
PRO.14.30	no žiarlivosť je nákazou v kostiach.
PRO.14.31	Ten, čo utláča biedneho, potupuje svojho Tvorcu,
PRO.14.31	ctí ho však ten, kto sa nad chudobným zľutúva.
PRO.14.32	Bezbožníka zavrhne jeho vlastná zloba,
PRO.14.32	ale spravodlivý dôveruje aj v hodine smrti.
PRO.14.33	Múdrosť prebýva v srdci rozumného človeka,
PRO.14.33	a čo je vo vnútri bláznov, je zjavné.
PRO.14.34	Spravodlivosť pozdvihuje národ,
PRO.14.34	no hriech je pre národy hanbou.
PRO.14.35	Priazeň kráľa požíva múdry sluha,
PRO.14.35	jeho hnev však postihne nehanebníka.
PRO.15.1	Vľúdna odpoveď odvracia zlosť,
PRO.15.1	urážlivé slovo vzbudzuje hnev.
PRO.15.2	Jazyk múdrych obľubuje poznanie,
PRO.15.2	ale ústa bláznov chrlia hlúposti.
PRO.15.3	Oči Hospodina sú všade,
PRO.15.3	hľadia na zlých aj dobrých.
PRO.15.4	Ušľachtilá reč je stromom života,
PRO.15.4	falošná však zraňuje ducha.
PRO.15.5	Blázon pohŕda otcovou výchovou,
PRO.15.5	kto však prijíma pokarhanie, koná rozumne.
PRO.15.6	V dome spravodlivého je veľká hojnosť,
PRO.15.6	no neúspech postihne zisk bezbožníka.
PRO.15.7	Pery múdrych rozširujú poznanie,
PRO.15.7	no nie tak srdce hlupákov.
PRO.15.8	Obeta bezbožníkov sa Hospodinovi protiví,
PRO.15.8	kým modlitba statočných sa mu páči.
PRO.15.9	Hospodinovi sa protiví cesta bezbožníka,
PRO.15.9	miluje však toho, kto kráča za spravodlivosťou.
PRO.15.10	Prísny trest zastihne toho, čo sa spúšťa z cesty,
PRO.15.10	ten, čo neznáša napomínanie, zomrie.
PRO.15.11	Podsvetie
PRO.15.11	o čo viac potom srdcia ľudí!?
PRO.15.12	Posmešník nemá rád toho, kto mu niečo vyčíta,
PRO.15.12	za múdrymi však nepôjde.
PRO.15.13	Veselé srdce rozjasňuje tvár,
PRO.15.13	kým bolesť srdca ubíja ducha.
PRO.15.14	Srdce rozumného vyhľadáva poznanie,
PRO.15.14	ústa bláznov sa však vyžívajú v hlúposti.
PRO.15.15	Všetky dni utrápeného sú zlé,
PRO.15.15	no radostné srdce má neprestajné hody.
PRO.15.16	Lepšie je mať málo a bázeň pred Hospodinom,
PRO.15.16	než veľký poklad a preň nepokoj.
PRO.15.17	Lepší je pokrm zo zeleniny tam, kde je láska,
PRO.15.17	ako vykŕmený vôl tam, kde je nenávisť.
PRO.15.18	Vznetlivý človek vyvolá zvadu,
PRO.15.18	zatiaľ čo trpezlivý spor utišuje.
PRO.15.19	Cesta lenivca je sťaby zahataná tŕním,
PRO.15.19	no chodník statočných je upravený.
PRO.15.20	Múdry syn robí radosť otcovi,
PRO.15.20	no hlúpy človek pohŕda matkou.
PRO.15.21	Bláznovstvo je pre nerozumného radosťou,
PRO.15.21	rozumný však kráča priamo.
PRO.15.22	Nazmar vyjdú zámery bez rady,
PRO.15.22	no vydaria sa vďaka mnohým radcom.
PRO.15.23	Radosťou pre človeka je dávať odpovede.
PRO.15.23	Aké dobré je slovo v pravý čas!
PRO.15.24	Životná púť vedie rozumného človeka hore,
PRO.15.24	aby sa vyhol podsvetiu, čo je dole.
PRO.15.25	Hospodin zbúra dom pyšných,
PRO.15.25	no upevní medzu vdovy.
PRO.15.26	Podlé zámery sú pre Hospodina ohavnosťou,
PRO.15.26	kým príjemné slová sú pre neho čisté.
PRO.15.27	Kto baží po nečestnom zisku, trápi svoju rodinu,
PRO.15.27	ten však, čo nenávidí úplatky, bude žiť.
PRO.15.28	Srdce spravodlivého zvažuje, čo povedať,
PRO.15.28	ústa bezbožníkov však chrlia zlobu.
PRO.15.29	Hospodin je ďaleko od bezbožníkov,
PRO.15.29	no modlitbu spravodlivých vypočuje.
PRO.15.30	Žiarivý pohľad rozveselí srdce,
PRO.15.30	dobrá správa dodá silu.
PRO.15.31	Ucho, čo počúva blahodarné napomenutie,
PRO.15.31	bude prebývať v kruhu múdrych.
PRO.15.32	Kto odmieta výchovu, sám sebou pohŕda,
PRO.15.32	lež kto si všíma napomenutie, získa rozumnosť.
PRO.15.33	Bázeň pred Hospodinom vychováva k múdrosti,
PRO.15.33	slávu predchádza pokora.
PRO.16.1	Človek vo svojom srdci plánuje,
PRO.16.1	odpoveď však prichádza od Hospodina.
PRO.16.2	Človeku sa všetky jeho cesty javia súce,
PRO.16.2	no pohnútky zvažuje Hospodin.
PRO.16.3	Zver svoje diela Hospodinovi
PRO.16.3	a podaria sa tvoje zámery.
PRO.16.4	Hospodin koná všetko podľa svojho zámeru,
PRO.16.4	podobne aj bezbožník, ale pre deň pohromy.
PRO.16.5	Hospodinovi sa protiví každý namyslenec,
PRO.16.5	zaručene ho trest neminie.
PRO.16.6	Milosrdenstvo a vernosť zotiera vinu,
PRO.16.6	bázeň pred Hospodinom odvracia zlo.
PRO.16.7	Ak sa Hospodinovi páčia cesty človeka,
PRO.16.7	zmieri s ním aj jeho nepriateľov.
PRO.16.8	Lepšie je málo získané spravodlivo,
PRO.16.8	ako veľké zisky nadobudnuté neprávom.
PRO.16.9	Človek v srdci zvažuje svoju cestu,
PRO.16.9	no Hospodin jeho kroky usmerňuje.
PRO.16.10	Božie rozhodnutie je na perách kráľa,
PRO.16.10	jeho ústa sa nespreneveria na súde.
PRO.16.11	Presné váhy a miery patria Hospodinovi,
PRO.16.11	všetky závažia v mešci sú jeho dielom.
PRO.16.12	Kráľom sa protiví hriešne konanie,
PRO.16.12	lebo trón sa upevňuje spravodlivosťou.
PRO.16.13	Králi majú v obľube spravodlivé pery,
PRO.16.13	milovaný je ten, čo hovorí pravdu.
PRO.16.14	Kráľov hnev je posol smrti,
PRO.16.14	múdry muž ho uzmieri.
PRO.16.15	V jase tváre kráľa sa zračí život,
PRO.16.15	jeho priazeň je ako oblak jarného dažďa.
PRO.16.16	O čo lepšie je získať múdrosť ako rýdze zlato
PRO.16.16	a nadobudnúť rozumnosť namiesto striebra!
PRO.16.17	Cesta statočných sa vyhýba zlu,
PRO.16.17	chráni si život ten, čo stráži svoju púť.
PRO.16.18	Skazu predchádza pýcha
PRO.16.18	a pád predchádza namyslený duch.
PRO.16.19	Skrúšenému duchom je lepšie byť s poníženými,
PRO.16.19	ako deliť sa s pyšnými o korisť.
PRO.16.20	Šťastie nájde ten, kto uvažuje o čine,
PRO.16.20	blažený je ten, čo sa spolieha na Hospodina.
PRO.16.21	Múdreho srdcom budú volať rozumný,
PRO.16.21	prívetivá reč rozširuje poznatky.
PRO.16.22	Rozum je prameňom života pre toho, čo ho má,
PRO.16.22	no bláznovstvo je trestom pre bláznov.
PRO.16.23	Srdce múdreho dáva rozvahu jeho ústam,
PRO.16.23	rozširuje poznatky na jeho perách.
PRO.16.24	Príjemné slová sú medový plást,
PRO.16.24	sladkosť pre dušu a vzpruženie pre kosti.
PRO.16.25	Niektorá cesta sa človeku zdá správna,
PRO.16.25	nakoniec však vedie k smrti.
PRO.16.26	Nadšenie robotníka pracuje za neho,
PRO.16.26	pohýnajú ho jeho hladné ústa.
PRO.16.27	Ničomný človek snuje zlo,
PRO.16.27	na jeho perách je akoby blčiaci oheň.
PRO.16.28	Zvrátený človek vyvoláva zvadu,
PRO.16.28	ohovárač rozdeľuje dôverných priateľov.
PRO.16.29	Násilník zvádza blížneho
PRO.16.29	a vedie ho nedobrou cestou.
PRO.16.30	Kto zatvára oči, myslí na zvrátenosti,
PRO.16.30	ten, čo zlo vykonal, zoviera pery.
PRO.16.31	Šediny sú nádherná koruna,
PRO.16.31	získava sa čestným správaním.
PRO.16.32	Lepšie je byť trpezlivý ako hrdina,
PRO.16.32	lepší je ten, čo sa ovláda, než ten, čo dobyje mesto.
PRO.16.33	Lós sa síce hádže do náprsného vrecka,
PRO.16.33	každé rozhodnutie je však od Hospodina.
PRO.17.1	Lepší je kúsok suchého chleba v pokoji
PRO.17.1	ako dom plný obetných hostín so zvadou.
PRO.17.2	Múdry sluha bude vládnuť nad pánovým synom, čo robí hanbu,
PRO.17.2	a s bratmi sa rozdelí o dedičstvo.
PRO.17.3	Taviaca nádoba je na striebro a pec na zlato,
PRO.17.3	srdcia však skúša Hospodin.
PRO.17.4	Ničomník počúva podlé pery,
PRO.17.4	klamár nakláňa sluch k zlomyseľnému jazyku.
PRO.17.5	Kto si robí posmech z bedára, rúha sa jeho Tvorcovi,
PRO.17.5	kto sa raduje z nešťastia, toho neminie trest.
PRO.17.6	Korunou starcov sú ich vnuci
PRO.17.6	a ozdobou synov ich otcovia.
PRO.17.7	Nepristanú hlupákovi zbytočné reči,
PRO.17.7	o to menej lživé reči vládcovi.
PRO.17.8	Úplatok je v očiach darcu ako talizman,
PRO.17.8	kamkoľvek sa obráti, má úspech.
PRO.17.9	Kto prehliadne previnenie, usiluje sa o lásku,
PRO.17.9	kto ďalej o ňom rozpráva, rozdeľuje priateľov.
PRO.17.10	Výčitka zapôsobí na rozumného viac
PRO.17.10	ako sto palíc na blázna.
PRO.17.11	Zlý vyhľadáva iba vzburu,
PRO.17.11	no proti nemu bude vyslaný ukrutný posol.
PRO.17.12	Radšej stretnúť medvedicu zbavenú mláďat
PRO.17.12	ako blázna v jeho šialenstve.
PRO.17.13	Nešťastie neopustí dom toho,
PRO.17.13	kto sa za dobré odpláca zlým.
PRO.17.14	Začiatok zvady je ako vypustenie vôd,
PRO.17.14	a tak zanechaj hádku skôr, ako vybuchne.
PRO.17.15	Vyhlásenie bezbožníka za spravodlivého
PRO.17.15	a spravodlivého za bezbožníka —
PRO.17.15	jedno aj druhé sa Hospodinovi protiví.
PRO.17.16	Načo sú peniaze v ruke blázna?!
PRO.17.16	Kúpi si múdrosť? Veď nemá rozum!
PRO.17.17	Priateľ preukazuje lásku v každom čase,
PRO.17.17	v čase súženia sa z neho rodí brat.
PRO.17.18	Človek, čo stratil rozum, si tľapne dlaňou
PRO.17.18	a dáva záruku za svojho blížneho.
PRO.17.19	Previnenie má rád ten, čo miluje hádky,
PRO.17.19	ten, kto zvyšuje svoju bránu, vyhľadáva zánik.
PRO.17.20	Kto má skazené srdce, nenájde šťastie,
PRO.17.20	kto má falošný jazyk, upadne do nešťastia.
PRO.17.21	Kto splodil pomäteného, je zarmútený,
PRO.17.21	otec nezakúsi radosť z hlupáka.
PRO.17.22	Radostné srdce napomáha uzdravenie,
PRO.17.22	no skľúčený duch vysušuje kosti.
PRO.17.23	Bezbožník berie bokom úplatok,
PRO.17.23	a tak prekrúca chodníky práva.
PRO.17.24	Na tvári rozumného sa zračí múdrosť,
PRO.17.24	ale oči blázna hľadia na kraj zeme
PRO.17.25	Bláznivý syn prináša svojmu otcovi len trápenie
PRO.17.25	a horkosť tej, čo ho porodila.
PRO.17.26	Nie je dobré pokutovať spravodlivého
PRO.17.26	ani biť urodzených za ich statočnosť.
PRO.17.27	Kto sa krotí v reči, nadobúda poznanie,
PRO.17.27	pokojný duchom je rozumný človek.
PRO.17.28	Ak mlčí, aj pochábľa pokladajú za múdreho,
PRO.17.28	a za rozumného, keď má zatvorené pery.
PRO.18.1	Kto sa oddeľuje od druhých, uspokojuje svoje chúťky,
PRO.18.1	brojí proti každej dobrej rade.
PRO.18.2	Blázon nemá záľubu v rozumnosti,
PRO.18.2	ale vo vyjadrovaní svojich myšlienok.
PRO.18.3	Tam, kde vkročí bezbožník,
PRO.18.3	prichádza aj opovrhnutie a s hanbou potupa.
PRO.18.4	Slová z ľudských úst sú hlboké vody,
PRO.18.4	prameň múdrosti je rozvodnený potok.
PRO.18.5	Nie je dobré nadržiavať bezbožníkovi
PRO.18.5	a odstrčiť spravodlivého na súde.
PRO.18.6	Pery privádzajú blázna do hádky,
PRO.18.6	jeho ústa volajú po bitke.
PRO.18.7	Ústa sú bláznovi na skazu
PRO.18.7	a jeho pery sú pre neho pascou.
PRO.18.8	Slová klebetníka sú ako maškrty,
PRO.18.8	schádzajú až na dno žalúdka.
PRO.18.9	Aj ten, kto je vo svojej práci nedbanlivý,
PRO.18.9	je bratom ničiteľa.
PRO.18.10	Hospodinovo meno je pevná veža,
PRO.18.10	spravodlivý do nej zuteká a je v bezpečí.
PRO.18.11	Majetok pre boháča je ako opevnené mesto,
PRO.18.11	javí sa mu sťa nedostupná hradba.
PRO.18.12	Skazu predchádza namyslené srdce človeka,
PRO.18.12	slávu však predchádza pokora.
PRO.18.13	Odpovedať skôr, ako si vypočul,
PRO.18.13	je hlúpe a hanebné.
PRO.18.14	Ten, čo má mužného ducha, zvládne chorobu,
PRO.18.14	kto však znesie duchom zroneného?
PRO.18.15	Rozumné srdce získava poznanie
PRO.18.15	a ucho múdrych ho vyhľadáva.
PRO.18.16	Dar kliesni cestu človeku,
PRO.18.16	privádza ho k mocným.
PRO.18.17	Kto prvý rieši svoj spor, zdá sa spravodlivý,
PRO.18.17	kým nepríde jeho blížny a nepreverí ho.
PRO.18.18	Lós zakončuje zvady
PRO.18.18	a rozsudzuje mocnárov.
PRO.18.19	Urazený brat je nedostupnejší než opevnené mesto,
PRO.18.19	zvady sú ako závory pevnosti.
PRO.18.20	Z ovocia úst sa sýti vnútro človeka,
PRO.18.20	úroda pier ho nasýti.
PRO.18.21	Smrť a život sú v područí jazyka,
PRO.18.21	tí, čo ho milujú, najedia sa jeho plodov.
PRO.18.22	Kto našiel ženu, našiel dobro
PRO.18.22	a zadovážil si priazeň Hospodina.
PRO.18.23	Chudobný prosí o zmilovanie,
PRO.18.23	no bohatý odpovie drsno.
PRO.18.24	Niekto má priateľov, čo sú mu na škodu,
PRO.18.24	je však aj taký priateľ, čo sa pripúta viac než brat.
PRO.19.1	Lepší je chudobný kráčajúci v bezúhonnosti,
PRO.19.1	než človek s falošnými perami, ktorý je blázon.
PRO.19.2	Nikto nie je dobrý bez poznania,
PRO.19.2	kto sa náhli, dopúšťa sa hriechu.
PRO.19.3	Bláznovstvom si človek podvracia cestu,
PRO.19.3	jeho srdce sa hnevá na Hospodina.
PRO.19.4	Bohatstvo získava veľa priateľov,
PRO.19.4	biedny však príde o svojho priateľa.
PRO.19.5	Falošného svedka trest neminie
PRO.19.5	a ten, čo rozširuje lži, neutečie.
PRO.19.6	Mnohí pochlebujú urodzenému človeku
PRO.19.6	a každý je priateľom toho, kto je štedrý.
PRO.19.7	Bedára nenávidia všetci jeho bratia,
PRO.19.7	o čo skôr sa vzdialia od neho priatelia!
PRO.19.7	Aj keď za nimi volá, niet ich.
PRO.19.8	Kto získava poznanie, má rád seba,
PRO.19.8	kto koná rozumne, bude sa mu dobre vodiť.
PRO.19.9	Falošného svedka trest neminie
PRO.19.9	a ten, čo rozširuje lži, zahynie.
PRO.19.10	Nie je vhodné, aby blázon žil v blahobyte,
PRO.19.10	a už vôbec nie, aby otrok panoval nad kniežatami.
PRO.19.11	Rozumnosť robí človeka zhovievavým,
PRO.19.11	je mu cťou povzniesť sa nad previnením.
PRO.19.12	Kráľov hnev je ako rev mladého leva,
PRO.19.12	no ako rosa na tráve je jeho priazeň.
PRO.19.13	Bláznivý syn je nešťastím pre otca
PRO.19.13	a škriepky ženy sú ako ustavičné kvapkanie vody.
PRO.19.14	Dom i majetok je dedičstvom po otcoch,
PRO.19.14	rozumná žena však pochádza od Hospodina.
PRO.19.15	Lenivosť pohružuje do hlbokého spánku,
PRO.19.15	ten, čo zaháľa, bude hladovať.
PRO.19.16	Kto zachováva prikázanie, zachová si život,
PRO.19.16	kto sa nestará o svoje cesty, zomrie.
PRO.19.17	Kto sa zľutuje nad biednym, požičiava Hospodinovi,
PRO.19.17	ktorý mu odplatí jeho dobročinnosť.
PRO.19.18	Trestaj svojho syna, kým máš nádej,
PRO.19.18	nedaj sa tak strhnúť, že by si ho usmrtil!
PRO.19.19	Kto srší hnevom, zaslúži si pokutu,
PRO.19.19	ak mu ju však odpustíš, iba zväčšíš zlo.
PRO.19.20	Počúvaj radu a prijmi výčitku,
PRO.19.20	napokon zmúdrieš.
PRO.19.21	V ľudskom srdci je síce veľa zámerov,
PRO.19.21	no rozhodnutie Hospodina pretrvá.
PRO.19.22	Od človeka sa žiada vernosť,
PRO.19.22	preto je na tom lepšie bedár ako podvodník.
PRO.19.23	Bázeň pred Hospodinom vedie k životu,
PRO.19.23	spokojne spí ten, čo ju má, nezasiahne ho nešťastie.
PRO.19.24	Lenivec strčí ruku do misy,
PRO.19.24	ale k ústam ju už nepritiahne.
PRO.19.25	Udri posmievača a neskúsený sa stane rozvážnym,
PRO.19.25	vyčítaj rozumnému a získa poznanie.
PRO.19.26	Kto týra otca a vyháňa matku,
PRO.19.26	je odporný a nehanebný syn.
PRO.19.27	Syn môj, ak prestaneš počúvať výčitky,
PRO.19.27	vzdiališ sa od rozumných slov.
PRO.19.28	Ničomný svedok sa vysmieva z práva,
PRO.19.28	ústa bezbožníkov hltajú neprávosť.
PRO.19.29	Na posmievačov sú nachystané súdy
PRO.19.29	a na chrbty bláznov údery.
PRO.20.1	Víno je posmievač a opojný nápoj výtržník,
PRO.20.1	nie je múdry nik, koho premôžu.
PRO.20.2	Hrozba kráľa je ako rev mladého leva,
PRO.20.2	ten, kto ho rozhnevá, hreší proti sebe samému.
PRO.20.3	Pre človeka je cťou vyvarovať sa sporu,
PRO.20.3	no každý blázon vybuchne.
PRO.20.4	Lenivcovi sa nechce orať na jeseň,
PRO.20.4	ale cez žatvu žobre a nič nemá.
PRO.20.5	Zámery v srdci človeka sú hlboké vody,
PRO.20.5	rozumný človek z nich čerpá.
PRO.20.6	Mnoho ľudí sa chváli svojou vernosťou,
PRO.20.6	ale ktože nájde spoľahlivého muža?
PRO.20.7	Spravodlivý kráča v bezúhonnosti,
PRO.20.7	blažené sú jeho deti, ktoré zanechal.
PRO.20.8	Kráľ, čo sedí na sudcovskom stolci,
PRO.20.8	preosieva svojím zrakom všetko zlé.
PRO.20.9	Kto môže povedať: „Ja som si srdce očistil,
PRO.20.9	som čistý od hriechu?“
PRO.20.10	Dvojaké závažie a dvojaká miera —
PRO.20.10	oboje sa protiví Hospodinovi.
PRO.20.11	Už chlapec svojimi skutkami dáva najavo,
PRO.20.11	či je čisté a správne jeho konanie.
PRO.20.12	Aj počúvajúce ucho, aj vidiace oko
PRO.20.12	utvoril Hospodin.
PRO.20.13	Nemiluj spánok, aby si neschudobnel,
PRO.20.13	ale maj oči otvorené a nasýtiš sa chlebom.
PRO.20.14	„Zlé, je to zlé!“ vraví, kto kupuje,
PRO.20.14	no keď odíde, už sa tým chváli.
PRO.20.15	Jestvuje síce zlato a veľa rubínov,
PRO.20.15	drahocenným skvostom sú však pery plné poznania.
PRO.20.16	Zadrž odev toho, kto sa zaručuje za cudzinca,
PRO.20.16	a od toho, čo za cudzinku, vezmi zálohu!
PRO.20.17	Človeku je lahodný podvodom nadobudnutý chlieb,
PRO.20.17	no napokon má ústa plné štrku.
PRO.20.18	Plány pripravuj po porade,
PRO.20.18	boj veď s rozvahou!
PRO.20.19	Vyzrádza tajnosti, kto chodí a ohovára,
PRO.20.19	nezačínaj si preto s tárajom.
PRO.20.20	Kto zlorečí otcovi alebo matke,
PRO.20.20	tomu zhasne jeho lampa v hustej tme.
PRO.20.21	Majetok na začiatku rýchlo nadobúdaný
PRO.20.21	napokon nebude požehnaný.
PRO.20.22	Nehovor: „Odplatím sa za zlé!“
PRO.20.22	Dúfaj v Hospodina a zachráni ťa.
PRO.20.23	Dvojaké závažie sa Hospodinovi protiví,
PRO.20.23	falošná váha nie je dobrá.
PRO.20.24	Kroky muža vedie Hospodin,
PRO.20.24	ako môže človek svojej ceste rozumieť?
PRO.20.25	Pascou pre človeka je nerozvážne vyrieknuť: „Je to sväté!“,
PRO.20.25	a iba potom zvažovať sľuby.
PRO.20.26	Múdry kráľ preosieva bezbožníkov
PRO.20.26	a drví ich mlátiacim kolesom.
PRO.20.27	Hospodin stráži dych človeka,
PRO.20.27	skúma všetky zákutia vnútra.
PRO.20.28	Milosrdenstvo a vernosť ochraňujú kráľa,
PRO.20.28	milosrdenstvom podopiera svoj trón.
PRO.20.29	Ozdobou mladých je ich sila,
PRO.20.29	okrasou starcov sú šediny.
PRO.20.30	Zraňujúce údery vyčistia zlo
PRO.20.30	a rany zákutia vnútra.
PRO.21.1	Srdce kráľa je ako prúd vody v Hospodinovej ruke,
PRO.21.1	odvedie ho, kamkoľvek chce.
PRO.21.2	Človeku sa vidí každá cesta správna,
PRO.21.2	lenže srdcia posudzuje Hospodin.
PRO.21.3	Presadzovať spravodlivosť a právo
PRO.21.3	sa Hospodinovi páči viac ako obeta.
PRO.21.4	Povýšenecký pohľad a naduté srdce,
PRO.21.4	hoci sú lampou pre bezbožníkov, sú hriechom.
PRO.21.5	Plány usilovného iste vedú k zisku,
PRO.21.5	no k nedostatku smeruje každý, kto sa náhli.
PRO.21.6	Poklady získané falošným jazykom
PRO.21.6	sú prchavou parou pre tých, čo hľadajú smrť.
PRO.21.7	Bezbožníkov zachváti záhuba,
PRO.21.7	pretože odmietajú konať podľa práva.
PRO.21.8	Kľukatá je cesta vinníka,
PRO.21.8	ale konanie čistého je správne.
PRO.21.9	Lepšie je bývať v kúte na streche
PRO.21.9	ako s hašterivou ženou v jednom dome.
PRO.21.10	Duša bezbožníka dychtí po zle,
PRO.21.10	blížny nenájde v jeho očiach zľutovanie.
PRO.21.11	Keď trestajú posmešníka, neskúsený múdrie,
PRO.21.11	keď poúčajú múdreho, získava poznanie.
PRO.21.12	Spravodlivý pozoruje dom bezbožníka
PRO.21.12	a vrhá bezbožníkov do záhuby.
PRO.21.13	Kto si ucho zapcháva pred krikom bedára,
PRO.21.13	aj keď bude volať, nebude vypočutý.
PRO.21.14	Dar v skrytosti krotí hnev,
PRO.21.14	úplatok vo vrecku prudkú zlosť.
PRO.21.15	Presadzovať právo je pre spravodlivého radosť,
PRO.21.15	no pre páchateľov neprávosti je hrôzou.
PRO.21.16	Človek, čo zblúdil z cesty rozvážnosti,
PRO.21.16	bude spočívať v zhromaždení duchov mŕtvych.
PRO.21.17	Kto obľubuje radovánky, bude trieť núdzu,
PRO.21.17	kto má rád víno a olej, nezbohatne.
PRO.21.18	Výkupným za spravodlivého je bezbožník
PRO.21.18	a za statočného zradca.
PRO.21.19	Lepšie je bývať v púštnej krajine
PRO.21.19	ako s hašterivou a mrzutou ženou.
PRO.21.20	V príbytku múdreho je vzácny poklad a olej,
PRO.21.20	hlupák ich však premrhá.
PRO.21.21	Kto sa usiluje o spravodlivosť a milosrdenstvo,
PRO.21.21	nachádza život, spravodlivosť a slávu.
PRO.21.22	Múdry vystúpi do mesta hrdinov
PRO.21.22	a zbúra baštu, na ktorú sa spoliehali.
PRO.21.23	Kto si stráži ústa a jazyk,
PRO.21.23	stráži svoju dušu pred úzkosťami.
PRO.21.24	Pyšný nafúkanec, nazývaný posmešník,
PRO.21.24	vyčíňa vo svojej bezočivej pýche.
PRO.21.25	Žiadostivosť usmrtí lenivca,
PRO.21.25	lebo jeho ruky sa štítia práce.
PRO.21.26	Celý deň žiada viac a viac,
PRO.21.26	spravodlivý však rozdáva a nešetrí.
PRO.21.27	Obeta bezbožníkov je ohavnosť,
PRO.21.27	tým skôr, keď sa obetuje so zlým úmyslom.
PRO.21.28	Falošný svedok zahynie,
PRO.21.28	dobrý poslucháč však bude vždy vypovedať.
PRO.21.29	Bezbožník vystupuje s bezočivou tvárou,
PRO.21.29	statočný však dáva pozor na svoju cestu.
PRO.21.30	Nijaká múdrosť ani rozumnosť,
PRO.21.30	ani rada neplatia pred Hospodinom.
PRO.21.31	Kôň je pripravený na deň boja,
PRO.21.31	ale víťazstvo dáva Hospodin.
PRO.22.1	Dobré meno je viac ako veľké bohatstvo,
PRO.22.1	priazeň je lepšia než striebro a zlato.
PRO.22.2	Boháč a bedár sa v niečom stretajú:
PRO.22.2	obaja sú dielom Hospodina.
PRO.22.3	Rozvážny človek vidí zlo a ukryje sa,
PRO.22.3	neskúsení idú ďalej a doplatia na to.
PRO.22.4	Odmenou za pokoru a bázeň pred Hospodinom
PRO.22.4	je bohatstvo, sláva a život.
PRO.22.5	Tŕne a osídla sú na ceste zvráteného
PRO.22.5	človeka, no kto si chráni život, zďaleka sa im vyhne.
PRO.22.6	Pouč chlapca na začiatku jeho cesty
PRO.22.6	a neodchýli sa od nej ani v starobe.
PRO.22.7	Boháč panuje nad chudobnými,
PRO.22.7	dlžník je otrokom veriteľa.
PRO.22.8	Kto seje neprávosť, bude žať skazu
PRO.22.8	a prút jeho hnevu sa pominie.
PRO.22.9	Kto hľadí vľúdnym okom, bude požehnaný,
PRO.22.9	lebo dáva bedárovi zo svojho chleba.
PRO.22.10	Odožeň posmešníka a pominie zvada,
PRO.22.10	prestane svár a hanba.
PRO.22.11	Kto má rád čisté srdce a láskavé pery,
PRO.22.11	bude priateľom kráľa.
PRO.22.12	Oči Hospodina chránia poznanie,
PRO.22.12	on vyvracia slová zradcu.
PRO.22.13	Lenivec hovorí: „Vonku je lev,
PRO.22.13	na námestí by ma zadlávil!“
PRO.22.14	Ústa cudzích žien sú hlbokou jamou,
PRO.22.14	na koho sa Hospodin rozhnevá, padne do nej.
PRO.22.15	Pochabosť väzí v srdci chlapca,
PRO.22.15	ale trestajúca palica ju odtiaľ vyženie.
PRO.22.16	Kto zdiera bedára, aby sa obohatil,
PRO.22.16	a dáva boháčovi, iste zakúsi núdzu.
PRO.22.17	Nakloň svoj sluch, počúvaj slová múdrych
PRO.22.17	a upriam svoje srdce na moje poznatky.
PRO.22.18	Veď bude príjemné, ak si ich zachováš vo svojom vnútri,
PRO.22.18	zrazu sa dostanú na tvoje pery.
PRO.22.19	Dnes ťa poúčam, áno teba,
PRO.22.19	aby si sa spoliehal na Hospodina.
PRO.22.20	Vari som ti nenapísal tridsať výrokov
PRO.22.20	rád a poučení,
PRO.22.21	aby som ti dal spoznať istotu pravdivých slov
PRO.22.21	a aby si správne odpovedal tým, čo ťa posielajú?
PRO.22.22	Nezdieraj bedára, lebo je chudobný,
PRO.22.22	a nešliap po biednom v bráne,
PRO.22.23	lebo Hospodin sa ujme ich sporu
PRO.22.23	a okradne o život ich okrádačov.
PRO.22.24	Nepriateľ sa s hnevlivým mužom
PRO.22.24	a nestýkaj sa s prchkým chlapom,
PRO.22.25	aby si sa neprispôsobil jeho chodníkom
PRO.22.25	a nenastražil si pascu sám sebe.
PRO.22.26	Nepatri k tým, čo podávajú ruku
PRO.22.26	a dávajú záruku za dlhy,
PRO.22.27	ak ich nemáš z čoho splatiť.
PRO.22.27	Prečo má niekto vziať tvoje lôžko spod teba?
PRO.22.28	Nepohni medzu prastarú,
PRO.22.28	ktorú založili tvoji otcovia.
PRO.22.29	Videl si muža zručného v práci?
PRO.22.29	Bude stáť pred kráľmi,
PRO.22.29	nebude slúžiť obyčajným ľuďom.
PRO.23.1	Keď si zasadneš s panovníkom k jedlu,
PRO.23.1	dobre si všímaj, čo máš pred sebou,
PRO.23.2	a prilož si nôž na hrdlo,
PRO.23.2	ak máš priveľkú chuť.
PRO.23.3	Nebaž po jeho pochúťkach,
PRO.23.3	sú klamlivým pokrmom.
PRO.23.4	Za bohatstvom sa nežeň,
PRO.23.4	prestaň z vlastného uváženia.
PRO.23.5	Len čo na ňom očami spočinieš, už ho niet,
PRO.23.5	veď zrazu si nasadí krídla a odletí sťa orol k nebesiam.
PRO.23.6	Nejedz chlieb neprajníka
PRO.23.6	a nebaž po jeho pochúťkach!
PRO.23.7	On si totiž v mysli všetko zráta:
PRO.23.7	„Jedz a pi,“ vraví ti,
PRO.23.7	ale jeho srdce ti nie je naklonené.
PRO.23.8	Vyvrátiš sústo, čo si prehltol,
PRO.23.8	a svoje vľúdne slová zmárniš.
PRO.23.9	Nehovor nič pred bláznom, keď počúva,
PRO.23.9	lebo pohrdne tvojimi rozumnými slovami.
PRO.23.10	Nepohni medzu prastarú
PRO.23.10	a nezasahuj do poľa sirôt,
PRO.23.11	veď ich zástanca je mocný,
PRO.23.11	on sa ujme ich sporu proti tebe.
PRO.23.12	Upriam svoje srdce na výchovu
PRO.23.12	a svoje uši na poučné výroky
PRO.23.13	Nezdráhaj sa potrestať chlapca,
PRO.23.13	veď nezomrie, keď ho udrieš prútom.
PRO.23.14	Ty ho síce udrieš prútom,
PRO.23.14	ale zachrániš mu život od podsvetia.
PRO.23.15	Syn môj, ak bude múdre tvoje srdce,
PRO.23.15	aj moje srdce sa bude radovať
PRO.23.16	a moje vnútro bude plesať,
PRO.23.16	keď budú tvoje pery hovoriť, čo je správne.
PRO.23.17	Nech nehorlí tvoje srdce proti hriešnikom,
PRO.23.17	ale vždy radšej za bázeň pred Hospodinom,
PRO.23.18	lebo iste jestvuje budúcnosť
PRO.23.18	a tvoja nádej nevyjde nazmar.
PRO.23.19	Počúvaj, syn môj, a buď múdry,
PRO.23.19	veď svoje srdce rovnou cestou.
PRO.23.20	Nezdržuj sa medzi pijanmi vína
PRO.23.20	ani medzi tými, čo hltajú mäso.
PRO.23.21	Veď pijan a pažravec vyjdú na mizinu,
PRO.23.21	do handier ich odejú driemoty.
PRO.23.22	Poslúchaj svojho otca, on ťa splodil,
PRO.23.22	a nepohŕdaj svojou matkou, keď zostarla.
PRO.23.23	Kúp si pravdu a nepredaj múdrosť, výchovu a rozumnosť.
PRO.23.24	Od radosti jasá otec spravodlivého,
PRO.23.24	kto splodil múdreho, raduje sa z neho.
PRO.23.25	Nech sa raduje tvoj otec a tvoja mať,
PRO.23.25	nech jasá tá, čo ťa porodila.
PRO.23.26	Daj mi, syn môj, svoje srdce,
PRO.23.26	nech si tvoje oči obľúbia moje cesty.
PRO.23.27	Veď jamou hlbokou je prostitútka
PRO.23.27	a úzkou studňou cudzinka.
PRO.23.28	Aj ona strojí úklady ako zbojník
PRO.23.28	a množí neverných medzi ľuďmi.
PRO.23.29	Komu zostane bedákanie a komu jojkanie?
PRO.23.29	Komu zvady, komu sťažnosti?
PRO.23.29	Komu rany bez príčiny?
PRO.23.29	Komu mútne oči?
PRO.23.30	Tým, čo vysedávajú pri víne a
PRO.23.30	chodia ochutnávať miešané víno.
PRO.23.31	Nepozeraj na víno, ako sa červenie,
PRO.23.31	ako iskrí v pohári a hladko sa šmýka,
PRO.23.32	no nakoniec uhryzne ako had
PRO.23.32	a poštípe ako zmija.
PRO.23.33	Tvoje oči budú vidieť čudné veci
PRO.23.33	a tvoje srdce bude hovoriť zvrátene.
PRO.23.34	Budeš ako ten, čo leží na šírom mori,
PRO.23.34	ako ten, čo leží na vrchole sťažňa.
PRO.23.35	„Udreli ma,“ povieš, „no nič ma nebolí,
PRO.23.35	zbili ma, ale nič necítim.
PRO.23.35	Kedy sa zobudím, aby som zasa niečo našiel?“
PRO.24.1	Nezáviď zlým ľuďom
PRO.24.1	a nežiadaj si byť s nimi,
PRO.24.2	lebo ich srdce pomýšľa na záhubu,
PRO.24.2	ich pery hovoria o trápení.
PRO.24.3	Múdrosťou sa buduje dom
PRO.24.3	a rozumnosťou sa upevňuje.
PRO.24.4	Poznaním sa napĺňajú komory
PRO.24.4	rozmanitým drahým a skvelým majetkom.
PRO.24.5	Múdry bojovník je mocnejší než silák,
PRO.24.5	učený prevyšuje toho, čo sa robí silným,
PRO.24.6	lebo pod múdrym vedením budeš viesť svoj boj
PRO.24.6	a v množstve poradcov spočíva záchrana.
PRO.24.7	Múdrosť je privysoká pre blázna,
PRO.24.7	v bráne neotvorí svoje ústa.
PRO.24.8	Toho, kto premýšľa, ako páchať zlo,
PRO.24.8	budú volať intrigán.
PRO.24.9	Úklady blázna sú hriech,
PRO.24.9	posmievač sa ľuďom protiví.
PRO.24.10	Ak ochabneš v čase súženia,
PRO.24.10	tvoja sila je malá.
PRO.24.11	Zachraňuj vedených na smrť
PRO.24.11	a bráň tých, čo sa tackajú na popravisko.
PRO.24.12	Ak povieš: „Pozri, my sme to nevedeli,“
PRO.24.12	vari ten, čo skúma srdcia, tomu nerozumie,
PRO.24.12	a ten, čo stráži tvoju dušu, to nevie?
PRO.24.12	On odplatí človeku podľa jeho skutkov.
PRO.24.13	Jedz, syn môj, med, lebo je dobrý,
PRO.24.13	a medový plást je pre tvoje podnebie sladký.
PRO.24.14	Vedz, že taká istá je múdrosť pre tvoju dušu.
PRO.24.14	Ak si ju našiel, máš budúcnosť
PRO.24.14	a tvoja nádej nevyjde nazmar.
PRO.24.15	Bezbožník, nestroj úklady príbytku spravodlivého,
PRO.24.15	nenič miesto, kde odpočíva.
PRO.24.16	Veď spravodlivý, aj keď sedemkrát padne, opäť vstane,
PRO.24.16	ale bezbožníci sa budú v nešťastí potkýnať.
PRO.24.17	Neteš sa, keď padne tvoj nepriateľ,
PRO.24.17	a keď sa potkne, nech ti srdce neplesá,
PRO.24.18	aby to Hospodin nevidel
PRO.24.18	— bolo by to v jeho očiach zlé —
PRO.24.18	a odvrátil by od neho svoj hnev.
PRO.24.19	Nerozčuľuj sa pre tých, čo robia zlo,
PRO.24.19	nezáviď bezbožníkom!
PRO.24.20	Veď zlý človek nemá budúcnosť
PRO.24.20	a svieca bezbožníkov zhasne.
PRO.24.21	Boj sa Hospodina, syn môj, aj kráľa,
PRO.24.21	a nespolčuj sa s nestálymi ľuďmi,
PRO.24.22	lebo náhle môže prísť na nich pohroma;
PRO.24.22	ktože vie, aké nešťastie tí dvaja privedú?
PRO.24.23	Aj tieto príslovia pochádzajú od múdrych:
PRO.24.23	Nie je dobré nadržiavať ľuďom na súde.
PRO.24.24	Toho, čo povie bezbožníkovi: „Si spravodlivý,“
PRO.24.24	budú ľudia preklínať a národy mu budú zlorečiť,
PRO.24.25	tým však, čo ho pokarhajú, bude sa vodiť dobre
PRO.24.25	a spočinie na nich hojné požehnanie.
PRO.24.26	Na pery bozkáva ten, kto dáva priamu odpoveď.
PRO.24.27	Urob si svoju robotu vonku,
PRO.24.27	vykonaj si ju na poli
PRO.24.27	a potom si postavíš dom.
PRO.24.28	Nesvedč bez dôvodu proti svojmu blížnemu
PRO.24.28	a nezavádzaj svojimi perami.
PRO.24.29	Nehovor: „Ako urobil mne, tak urobím aj ja jemu,
PRO.24.29	každému odplatím podľa jeho skutkov.“
PRO.24.30	Prešiel som okolo poľa lenivého muža
PRO.24.30	a popri vinici človeka, čo stratil rozum.
PRO.24.31	A hľa, bola celkom zarastená bodľačím,
PRO.24.31	jej povrch pokrývala pŕhľava
PRO.24.31	a jej kamenný múr bol rozváľaný.
PRO.24.32	Keď som na to hľadel, vzal som si to k srdcu,
PRO.24.32	videl som a vzal som si z toho ponaučenie:
PRO.24.33	„Ešte si pospať, zdriemnuť trochu,
PRO.24.33	ešte si zložiť ruky a odpočívať,“
PRO.24.34	no chudoba príde k tebe ako tulák
PRO.24.34	a núdza ako ozbrojený muž.
PRO.25.1	Aj toto sú Šalamúnove príslovia, ktoré spísali muži judského kráľa Chizkiju.
PRO.25.2	Božou slávou je veci skrývať,
PRO.25.2	slávou kráľov veci skúmať.
PRO.25.3	Tak ako výšku nebies a hĺbku zeme
PRO.25.3	ani srdce kráľov nemožno preskúmať.
PRO.25.4	Odstráň zo striebra trosku
PRO.25.4	a tepcovi striebra sa nádoba podarí.
PRO.25.5	Odstráň bezbožníka spred kráľa
PRO.25.5	a upevní sa jeho trón v spravodlivosti.
PRO.25.6	Nevystatuj sa pred kráľom
PRO.25.6	a nepostav sa na miesto veľmožov,
PRO.25.7	lebo je lepšie, keď ti povedia: „Vystúp sem,“
PRO.25.7	než keď ťa ponížia pred urodzeným človekom,
PRO.25.7	ktorého tvoje oči videli.
PRO.25.8	Nechoď unáhlene pred súd!
PRO.25.8	Čože si napokon počneš,
PRO.25.8	keď ťa tvoj blížny zahanbí?
PRO.25.9	Veď svoj spor s blížnym,
PRO.25.9	ale neprezraď tajomstvo iného,
PRO.25.10	lebo ti to bude vyčítať ten, čo to počuje,
PRO.25.10	a zlá povesť sa od teba neodvráti.
PRO.25.11	Sťa zlaté jablká na striebornom podnose
PRO.25.11	je slovo vyrieknuté v pravý čas.
PRO.25.12	Ako zlatý krúžok a klenot z rýdzeho zlata
PRO.25.12	je karhajúci mudrc pre vnímavý sluch.
PRO.25.13	Ako chladivý sneh v čase žatvy
PRO.25.13	je spoľahlivý posol pre tých, čo ho posielajú,
PRO.25.13	pretože občerství dušu svojich pánov.
PRO.25.14	Oblaky s vetrom, ale bez dažďa,
PRO.25.14	to je človek, čo sa chváli darom, ktorý nedá.
PRO.25.15	Trpezlivosťou možno presvedčiť vodcu,
PRO.25.15	vľúdny jazyk láme kosti.
PRO.25.16	Našiel si med? Jedz s mierou,
PRO.25.16	aby si sa ho neprejedol a nevyvrátil si ho.
PRO.25.17	Len občas vstúp nohou do domu blížneho,
PRO.25.17	aby sa ťa nepresýtil a neznenávidel ťa.
PRO.25.18	Ako kyjak, meč a ostrý šíp
PRO.25.18	je človek, čo krivo svedčí proti blížnemu.
PRO.25.19	Ako zlomený zub a vytknutá noha
PRO.25.19	je spoliehanie sa na zradcu v čase súženia.
PRO.25.20	Ako niekto, čo si vyzlieka kabát v chladný deň
PRO.25.20	či leje ocot do lúhu,
PRO.25.20	je ten, čo spieva piesne skľúčenému srdcu.
PRO.25.21	Ak ten, čo ťa nenávidí, je hladný, daj mu jesť chlieb,
PRO.25.21	ak je smädný, daj mu napiť vody;
PRO.25.22	tým nahrnieš žeravé uhlie na jeho hlavu
PRO.25.22	a Hospodin ťa odmení.
PRO.25.23	Severný vietor prináša dážď
PRO.25.23	a pokútna reč hnevlivé pohľady.
PRO.25.24	Lepšie je bývať v kúte na streche
PRO.25.24	ako s hašterivou ženou v jednom dome.
PRO.25.25	Ako studená voda pre vyprahnuté hrdlo
PRO.25.25	je dobrá správa z ďalekého kraja.
PRO.25.26	Ako zmútený prameň a znečistená studňa
PRO.25.26	je spravodlivý, čo ustupuje bezbožníkovi.
PRO.25.27	Jesť priveľa medu nie je dobré
PRO.25.27	ani skúmať slávu iných slávu neprinesie!
PRO.25.28	Mesto zbúrané, bez hradieb,
PRO.25.28	to je muž, čo sa neovláda.
PRO.26.1	Ako k letu nepatrí sneh a k žatve dážď,
PRO.26.1	nepristane bláznovi česť.
PRO.26.2	Ako preletovanie vrabca a poletovanie lastovičky
PRO.26.2	ani bezdôvodná kliatba nedosiahne cieľ.
PRO.26.3	Bič na koňa, uzda na osla
PRO.26.3	a palica na chrbát bláznov.
PRO.26.4	Neodpovedaj bláznovi podľa jeho bláznovstva,
PRO.26.4	aby si nebol ako on.
PRO.26.5	Odpovedz bláznovi podľa jeho bláznovstva,
PRO.26.5	aby sa sám sebe nezdal múdry.
PRO.26.6	Nohy si odtína a okúsi násilie
PRO.26.6	ten, čo posiela odkazy po bláznovi.
PRO.26.7	Ako slabé nohy chromého
PRO.26.7	je príslovie v ústach bláznov.
PRO.26.8	Ako kameň vložený do praku
PRO.26.8	je pocta preukázaná bláznovi.
PRO.26.9	Ako tŕň, čo sa zadrel opilcovi do ruky,
PRO.26.9	je príslovie v ústach bláznov.
PRO.26.10	Ako strelec, čo chce všetko trafiť,
PRO.26.10	je ten, čo najíma blázna alebo tulákov.
PRO.26.11	Ako sa pes vráti k tomu, čo vyvráti,
PRO.26.11	opakuje blázon svoje bláznovstvo.
PRO.26.12	Videl si muža, čo sa sám sebe zdá múdry?
PRO.26.12	Blázon má viac nádeje než on.
PRO.26.13	Lenivec hovorí: „Na ceste je levíča,
PRO.26.13	lev sa poneviera po námestiach.“
PRO.26.14	Dvere sa otáčajú na svojich pántoch
PRO.26.14	a lenivec na svojom lôžku.
PRO.26.15	Lenivec siahne rukou do misy
PRO.26.15	a unaví sa, kým ju vráti k ústam.
PRO.26.16	Lenivec si pripadá múdrejší
PRO.26.16	než sedem rozumne odpovedajúcich.
PRO.26.17	Psa chytá za uši ten,
PRO.26.17	čo sa zamieša do sporu, ktorý sa ho netýka.
PRO.26.18	Ako pomätený, čo strieľa
PRO.26.18	ohnivé šípy a smrtonosné strely,
PRO.26.19	je človek, ktorý klame svojho blížneho
PRO.26.19	a hovorí: „Veď ja som len žartoval!“
PRO.26.20	Keď nieto dreva, vyhasne oheň,
PRO.26.20	keď niet klebetníka, utíchne zvada.
PRO.26.21	Ako uhlie pahrebu a drevo oheň,
PRO.26.21	tak roznieti škriepny človek spor.
PRO.26.22	Slová klebetníka sú ako maškrty,
PRO.26.22	schádzajú až na dno žalúdka.
PRO.26.23	Ako postriebrená hlinená nádoba
PRO.26.23	sú lichotivé pery so zlým srdcom.
PRO.26.24	Kto nenávidí, pretvaruje sa perami,
PRO.26.24	no vo svojom vnútri prechováva lesť.
PRO.26.25	Keď hovorí prívetivým hlasom, never mu,
PRO.26.25	veď v jeho srdci je sedmoraká ohavnosť,
PRO.26.26	a hoci nenávisť podvodne zakryje,
PRO.26.26	v zhromaždení sa zjaví jeho zloba.
PRO.26.27	Kto inému jamu kope, sám do nej padne,
PRO.26.27	kto kotúľa balvan, na toho sa zvalí.
PRO.26.28	Falošný jazyk nenávidí tých, čo zasiahol,
PRO.26.28	úlisné ústa privodia pád.
PRO.27.1	Nechváľ sa zajtrajškom,
PRO.27.1	lebo nevieš, čo deň zrodí.
PRO.27.2	Nech ťa chváli iný, nie tvoje ústa,
PRO.27.2	cudzí človek, nie tvoje pery!
PRO.27.3	Kameň je ťažký aj piesok niečo váži,
PRO.27.3	ale hnev blázna od oboch je ťažší.
PRO.27.4	Rozhorčenie je kruté, hnev je sťa povodeň,
PRO.27.4	kto však obstojí pred žiarlivosťou?
PRO.27.5	Lepšie je priame karhanie
PRO.27.5	ako skrývaná láska.
PRO.27.6	Dobre mienené sú údery milujúceho
PRO.27.6	a hojné sú bozky toho, kto nenávidí.
PRO.27.7	Sýty šliape po pláste medu,
PRO.27.7	hladnému je však každá horkosť sladká.
PRO.27.8	Ako vták, čo odletí ďaleko od svojho hniezda, je muž,
PRO.27.8	čo sa zatúla ďaleko od svojho príbytku.
PRO.27.9	Olej a kadidlo rozveseľujú srdce,
PRO.27.9	slasť z priateľa je viac ako vlastná rada.
PRO.27.10	Neopúšťaj svojho priateľa ani priateľa svojho otca,
PRO.27.10	keď ťa však stihne nešťastie, nechoď do príbytku svojho brata,
PRO.27.10	lebo lepší je blízky sused než vzdialený brat.
PRO.27.11	Buď múdry, syn môj, a rozveseľ moje srdce,
PRO.27.11	aby som mohol odpovedať tomu, čo mi robí výčitky.
PRO.27.12	Rozvážny človek vidí nebezpečenstvo a skryje sa,
PRO.27.12	neskúsení doplácajú na to, že idú ďalej.
PRO.27.13	Šaty zadrž tomu, čo sa zaručí za cudzieho,
PRO.27.13	ak za cudziu ženu, vezmi od neho záloh!
PRO.27.14	Tomu, kto včasráno hlučne dobrorečí blížnemu,
PRO.27.14	bude sa to považovať za zlorečenie.
PRO.27.15	Ustavičný lejak v daždivom dni
PRO.27.15	a hašterivá žena sú si podobné,
PRO.27.16	kto ju chce zvládnuť, chce zvládnuť vietor
PRO.27.16	a chytiť olej pravicou.
PRO.27.17	Železo sa brúsi železom
PRO.27.17	a jeden človek obrusuje druhého.
PRO.27.18	Kto sa stará o figovník, bude jesť ovocie,
PRO.27.18	kto stráži svojho pána, bude poctený.
PRO.27.19	Ako voda odráža tvár,
PRO.27.19	tak srdce odráža človeka.
PRO.27.20	Podsvetie
PRO.27.20	a nenasýtia sa ani oči človeka.
PRO.27.21	Ako taviaca nádoba striebro a pec zlato,
PRO.27.21	tak človeka preveria ústa, čo ho chvália.
PRO.27.22	Keby si blázna tĺčikom rozdrvil medzi obilím v mažiari,
PRO.27.22	bláznovstvo ho neopustí.
PRO.27.23	Poznaj dobre stav tvojho stáda
PRO.27.23	a venuj pozornosť čriedam,
PRO.27.24	veď hojnosť nebude navždy
PRO.27.24	ani koruna pre všetky pokolenia.
PRO.27.25	Keď sa pokosí tráva a ukáže sa nová zeleň,
PRO.27.25	po horách sa zberá mládza;
PRO.27.26	z baránkov máš odev,
PRO.27.26	za capov kúpiš pole,
PRO.27.27	máš dosť kozieho mlieka na svoju obživu,
PRO.27.27	na obživu svojej rodiny i na živobytie svojich slúžok.
PRO.28.1	Bezbožník uteká, hoci ho nik neprenasleduje,
PRO.28.1	spravodlivý sa však cíti bezpečný ako mladý lev.
PRO.28.2	Pri vzbure v krajine je mnoho vodcov,
PRO.28.2	no len rozumný a osvedčený muž udrží poriadok.
PRO.28.3	Chudobný muž, čo utláča núdznych,
PRO.28.3	je sťa ubíjajúci dážď, po ktorom niet chleba.
PRO.28.4	Tí, čo opúšťajú zákon, chvália bezbožníkov,
PRO.28.4	tí, čo zákon dodržiavajú, im odporujú.
PRO.28.5	Zlí ľudia nerozumejú právu,
PRO.28.5	no tí, čo hľadajú Hospodina, všetko chápu.
PRO.28.6	Lepší je chudobný kráčajúci bezúhonne,
PRO.28.6	než boháč, ktorého cesty sú zvrátené.
PRO.28.7	Kto zachováva zákon, je rozumný syn,
PRO.28.7	kto sa spolčuje s pažravcami, robí hanbu svojmu otcovi.
PRO.28.8	Kto rozmnožuje svoj majetok úrokmi a úžerou,
PRO.28.8	zhromažďujeho pre toho, čo sa zmilúva nad núdznymi.
PRO.28.9	Ak si niekto zapcháva uši, aby nepočul zákon,
PRO.28.9	jeho modlitba je ohavnosťou.
PRO.28.10	Kto zvádza statočných na zlú cestu, sám padne do jamy
PRO.28.10	a bezúhonní nadobudnú dobré dedičstvo.
PRO.28.11	Boháč sa zdá sám sebe múdry,
PRO.28.11	ale bedár, čo má rozum, ho prehliadne.
PRO.28.12	Keď spravodliví jasajú, je to veľká sláva,
PRO.28.12	keď však bezbožníci povstanú, ľudia sa skrývajú.
PRO.28.13	Kto tají svoje previnenia, nebude mať úspech,
PRO.28.13	kto ich však vyzná a zanechá, dosiahne milosrdenstvo.
PRO.28.14	Blahoslavený človek, čo si ustavične zachováva bázeň,
PRO.28.14	ale kto si zatvrdzuje srdce, dostane sa do nešťastia.
PRO.28.15	Ako revúci lev a túlavý medveď
PRO.28.15	je svojvoľný panovník nad biednym ľudom.
PRO.28.16	Vladár, čo stratil súdnosť, spôsobuje mnoho útlaku,
PRO.28.16	no ten, čo nenávidí neoprávnený zisk, bude dlho žiť.
PRO.28.17	Človek poškvrnený ľudskou krvou bude až do smrti unikať.
PRO.28.17	Nech ho nik nepodporí!
PRO.28.18	Kto kráča bezúhonne, bude zachránený,
PRO.28.18	no ten, čo chodí po zvrátených cestách, zrazu padne.
PRO.28.19	Kto obrába svoju pôdu, nasýti sa chlebom,
PRO.28.19	kto sa zháňa za daromnicami, zasýti sa chudobou.
PRO.28.20	Spoľahlivý človek bude zahrnutý požehnaním,
PRO.28.20	ale toho, kto chce rýchle zbohatnúť, neminie trest.
PRO.28.21	Nie je dobré nadržiavať ľuďom,
PRO.28.21	veď za kus chleba sa previní nejeden človek.
PRO.28.22	Závistlivec sa naháňa za majetkom,
PRO.28.22	no netuší, že doľahne na neho bieda.
PRO.28.23	Kto napomína človeka, neskôr nájde u neho viac priazne
PRO.28.23	ako ten, čo sa mu líška jazykom.
PRO.28.24	Kto zdiera svojho otca i matku a hovorí,
PRO.28.24	že to nie je previnenie, je spoločníkom ničiteľa.
PRO.28.25	Chamtivec vyvoláva hádky,
PRO.28.25	ale kto dúfa v Hospodina, bude sa vzmáhať.
PRO.28.26	Kto sa spolieha na seba, je hlupák,
PRO.28.26	kto však kráča podľa múdrosti, bude zachránený.
PRO.28.27	Kto dáva chudobnému, nebude mať nedostatok,
PRO.28.27	no toho, čo si zakrýva pred ním oči, postihne veľa kliatob.
PRO.28.28	Keď bezbožníci povstanú, ľudia sa skrývajú,
PRO.28.28	keď hynú, pribúdajú spravodliví.
PRO.29.1	Človek, čo si aj po viacerých napomenutiach zatvrdí šiju,
PRO.29.1	zrazu sa zlomí a nebude nápravy.
PRO.29.2	Keď pribúda spravodlivých, národ sa raduje,
PRO.29.2	no keď bezbožný vládne, ľud vzdychá.
PRO.29.3	Kto miluje múdrosť, poteší svojho otca,
PRO.29.3	ale ten, čo chodí za prostitútkami, premrhá majetok.
PRO.29.4	Kráľ právom upevní krajinu,
PRO.29.4	no spustoší ju ten, kto ju daňami vydiera.
PRO.29.5	Človek, čo lichotí svojmu blížnemu,
PRO.29.5	napína sieť pod jeho nohy.
PRO.29.6	V hriechu zlého človeka je pasca,
PRO.29.6	spravodlivý však plesá a raduje sa.
PRO.29.7	Spravodlivý pozná právo bedárov,
PRO.29.7	no bezbožník nemá pre také poznanie pochopenie.
PRO.29.8	Posmešníci poburujú mesto,
PRO.29.8	kým múdri odvracajú hnev.
PRO.29.9	Keď sa múdry muž súdi s bláznom, ten zúri
PRO.29.9	alebo sa bez prestania smeje.
PRO.29.10	Krvilační nenávidia bezúhonného,
PRO.29.10	kým statoční sa mu usilujú zachrániť život.
PRO.29.11	Hlupák všetok svoj hnev vyleje,
PRO.29.11	ale múdry ho nakoniec v sebe utíši.
PRO.29.12	Ak vládca počúva lživé slová,
PRO.29.12	všetci jeho sluhovia budú bezbožní.
PRO.29.13	Bedár a utláčateľ majú jedno spoločné:
PRO.29.13	to, že do očí oboch vnáša svetlo Hospodin.
PRO.29.14	Ak kráľ spravodlivo súdi bedárov,
PRO.29.14	jeho trón sa upevní naveky.
PRO.29.15	Palica a pokarhanie dáva múdrosť,
PRO.29.15	no samopašné dieťa robí hanbu svojej matke.
PRO.29.16	Kde pribudnú bezbožníci, previnenia sa rozmnožia
PRO.29.16	a spravodliví uvidia ich pád.
PRO.29.17	Starostlivo vychovávaj syna; on ti dožičí pokoj
PRO.29.17	a dopraje potešenie tvojej duši.
PRO.29.18	Bez zjavenia sa ľud stáva bezuzdným,
PRO.29.18	no kto zákon zachováva, je blažený.
PRO.29.19	Otroka nemožno vychovávať slovami,
PRO.29.19	hoci rozumie, nereaguje.
PRO.29.20	Videl si muža, čo veľa narozpráva?
PRO.29.20	Blázon má viac nádeje než on.
PRO.29.21	Kto rozmaznáva svojho sluhu od jeho mladosti,
PRO.29.21	napokon bude mať príživníka.
PRO.29.22	Hnevlivý človek vyvoláva hádky,
PRO.29.22	prchký chlap kopí previnenia.
PRO.29.23	Človeka poníži jeho povýšenosť,
PRO.29.23	ale ponížený duchom okúsi slávu.
PRO.29.24	Kto sa spolčuje so zlodejom, samého seba nenávidí;
PRO.29.24	počuje kliatbu, a predsa to neoznámi.
PRO.29.25	Kto sa trasie pred ľuďmi, kladie si pascu,
PRO.29.25	ale kto dôveruje Hospodinovi, bude v bezpečí.
PRO.29.26	Mnohí sa usilujú nakloniť si vladára,
PRO.29.26	ale iba Hospodin udeľuje právo človeku.
PRO.29.27	Spravodlivým sa protiví podlý človek
PRO.29.27	a bezbožníkovi sa protiví ten, čo ide priamou cestou.
PRO.30.1	Slová Agúra
PRO.30.1	Výrok tohto muža vynesený Itíelovi, Itíelovi a Uchálovi
PRO.30.2	Och, som hlúpy viac než ktokoľvek iný
PRO.30.2	a nemám ľudský rozum,
PRO.30.3	nenaučil som sa múdrosti
PRO.30.3	a nemám ani poznanie o Najsvätejšom.
PRO.30.4	Kto vystúpil do neba a odtiaľ zostúpil?
PRO.30.4	Kto do svojej hrsti vietor nazbieral?
PRO.30.4	Kto zabalil vodu do plášťa?
PRO.30.4	Ktože vytýčil všetky končiny zeme?
PRO.30.4	Ako sa volá a ako sa volá jeho syn? Isto to vieš!
PRO.30.5	Každá Božia reč je preverená,
PRO.30.5	je štítom tým, čo sa k nemu utiekajú.
PRO.30.6	Nepridávaj nič k jeho slovám,
PRO.30.6	aby ťa nepotrestal a neusvedčil z klamstva.
PRO.30.7	O dve veci ťa prosím,
PRO.30.7	neodopri mi ich prv, než zomriem:
PRO.30.8	Vzdiaľ odo mňa klamstvo a lživé slovo!
PRO.30.8	Nedávaj mi chudobu ani bohatstvo,
PRO.30.8	udeľ mi toľko chleba, koľko potrebujem,
PRO.30.9	aby som sa nepresýtil, nezaprel ťa
PRO.30.9	a nepovedal: „Kto je Hospodin?“
PRO.30.9	Aby som neschudobnel a nekradol
PRO.30.9	a nezneuctil tak meno svojho Boha.
PRO.30.10	Neohováraj sluhu pred jeho pánom,
PRO.30.10	aby ťa nepreklial, aby si ty neniesol trest.
PRO.30.11	Je pokolenie, čo preklína svojho otca
PRO.30.11	a svoju matku nežehná;
PRO.30.12	pokolenie, čo sa pokladá za čisté
PRO.30.12	a pritom nie je obmyté od špiny;
PRO.30.13	pokolenie — ako len povýšene hľadí
PRO.30.13	a namyslene žmurká viečkami!
PRO.30.14	Je pokolenie, čo má zuby ako meče
PRO.30.14	a čeľuste sťa nože,
PRO.30.14	aby pohltilo biednych zo zeme
PRO.30.14	a chudobných spomedzi ľudí.
PRO.30.15	Pijavica má dve dcéry, kričia: „Daj, daj!“
PRO.30.15	Sú tri veci, čo sa nikdy nenasýtia,
PRO.30.15	totiž štyri, čo nepovedia: „Dosť!“:
PRO.30.16	podsvetie a neplodné lono,
PRO.30.16	zem stále smädná po vode
PRO.30.16	a oheň, čo nikdy nepovie: „Dosť!“
PRO.30.17	Oko, čo sa posmieva otcovi,
PRO.30.17	a pohŕda poslušnosťou voči matke,
PRO.30.17	vyďobú havrany z údolia
PRO.30.17	a zožerú ho orlie mláďatá.
PRO.30.18	Tieto tri veci sú mi podivné,
PRO.30.18	vlastne štyri, čo nechápem:
PRO.30.19	cestu orla na nebi,
PRO.30.19	cestu hada po skale,
PRO.30.19	cestu lode po morskej hlbine
PRO.30.19	a cestu muža k dievčaťu.
PRO.30.20	Taká je aj cesta cudzoložnice:
PRO.30.20	naje sa, utrie si ústa
PRO.30.20	a povie: „Neurobila som nič neprístojné.“
PRO.30.21	Pred tromi vecami sa chveje zem,
PRO.30.21	vlastne štyri uniesť nemôže:
PRO.30.22	sluhu, čo kraľuje,
PRO.30.22	hlupáka, čo pažravo hltá chlieb,
PRO.30.23	nehanebnicu, čo sa vydáva,
PRO.30.23	a slúžku, čo zaberie miesto svojej panej.
PRO.30.24	Tieto štyri, hoci drobné zemské tvory,
PRO.30.24	sú výnimočne múdre:
PRO.30.25	mravce — národ bez sily,
PRO.30.25	a predsa si v lete vedia pripraviť potravu;
PRO.30.26	damany
PRO.30.26	a vedia si stavať brlohy v skale;
PRO.30.27	kobylky, hoci nemajú kráľa,
PRO.30.27	predsa všetky tiahnu v šíkoch;
PRO.30.28	jašteričky, hoci ich môžeš vziať do rúk,
PRO.30.28	predsa bývajú v kráľovských palácoch.
PRO.30.29	Títo traja vznešene vykračujú,
PRO.30.29	vlastne štyria, čo pyšne pochodujú:
PRO.30.30	lev, najmocnejší medzi zvieratami,
PRO.30.30	neustúpi pred ničím,
PRO.30.31	nafúkaný kohút aj cap
PRO.30.31	a kráľ na čele svojho ľudu.
PRO.30.32	Ak si hlúpy a vyťahuješ sa
PRO.30.32	alebo ak strojíš zlo, daj si ruku na ústa!
PRO.30.33	Veď šľahaním smotany vznikne maslo,
PRO.30.33	úder na nos spôsobí krvácanie
PRO.30.33	a nával hnevu vyvolá spor.
PRO.31.1	Slová kráľa Lemuela a výpovede, ktorými ho poúčala jeho matka.
PRO.31.2	Ó, syn môj, ó, syn môjho života!
PRO.31.2	Ó, syn mojich sľubov!
PRO.31.3	Nevydávaj svoju silu ženám
PRO.31.3	a svoj údel tým, ktoré ničia kráľov.
PRO.31.4	Nepatrí sa kráľom, Lemuel,
PRO.31.4	kráľom sa nepatrí piť víno
PRO.31.4	a panovníkom opojný nápoj,
PRO.31.5	aby azda pri popíjaní nezabudli na príkazy
PRO.31.5	a neprekrútili právo všetkých chudobných.
PRO.31.6	Dávajte opojný nápoj hynúcemu
PRO.31.6	a víno tým, čo majú trpký život,
PRO.31.7	nech sa napije a zabudne na svoju chudobu
PRO.31.7	a nech si už na svoju núdzu nespomenie!
PRO.31.8	Otvor svoje ústa namiesto nemého
PRO.31.8	a za práva všetkých slabých.
PRO.31.9	Otvor svoje ústa, spravodlivo súď
PRO.31.9	a zastávaj sa práva chudobných a núdznych!
PRO.31.10	Kto nájde ženu statočnú?
PRO.31.10	Je omnoho cennejšia než perly.
PRO.31.11	Srdce jej muža jej dôveruje,
PRO.31.11	nebude mu chýbať zisk.
PRO.31.12	Hospodári mu dobre, nie zle,
PRO.31.12	po celý svoj život.
PRO.31.13	Dbá o dostatok vlny a ľanu,
PRO.31.13	vlastnými rukami s chuťou pracuje.
PRO.31.14	Podobá sa lodiam kupcov,
PRO.31.14	svoj chlieb priváža zďaleka.
PRO.31.15	Vstáva ešte za noci, aby
PRO.31.15	dala pokrm svojmu domu
PRO.31.15	a príkazy svojim slúžkam.
PRO.31.16	Vyhliadne si pole a kúpi ho,
PRO.31.16	z ovocia svojich rúk vysádza vinicu.
PRO.31.17	Bedrá si silou opáše
PRO.31.17	a posilní si ramená.
PRO.31.18	Okusuje, aké dobré je jej počínanie,
PRO.31.18	jej lampa v noci nezhasína.
PRO.31.19	Jej ruky siahajú po praslici,
PRO.31.19	jej dlane sa chopia vretena.
PRO.31.20	Svoju dlaň otvára chudobnému
PRO.31.20	a k núdznemu svoje ruky vystiera.
PRO.31.21	Nebojí sa o svoj dom, keď sneží,
PRO.31.21	lebo všetci v dome majú po dva odevy.
PRO.31.22	Narobila si prikrývky,
PRO.31.22	jej odev je z jemného ľanu a purpuru.
PRO.31.23	Jej manžel je známy v bránach,
PRO.31.23	keď zasadá so staršími krajiny.
PRO.31.24	Vyrába a predáva plátno,
PRO.31.24	kupcom dodáva opasky.
PRO.31.25	Sila a dôstojnosť sú jej odevom,
PRO.31.25	s úsmevom sa díva na nastávajúci deň.
PRO.31.26	Ústa otvára v múdrosti
PRO.31.26	a na jazyku má láskavé poučenie.
PRO.31.27	Dozerá
PRO.31.27	a neje z chleba povaľačov.
PRO.31.28	Keď vstanú jej synovia, blahorečia jej,
PRO.31.28	aj jej muž ju zahŕňa pochvalou:
PRO.31.29	„Statočne si vedú mnohé ženy,
PRO.31.29	ale ty ich všetky predstihneš!“
PRO.31.30	Pôvab je klamlivý a krása prchavá,
PRO.31.30	ale žena, čo má bázeň pred Hospodinom, zasluhuje si chválu.
PRO.31.31	Dajte jej z ovocia jej rúk,
PRO.31.31	nech ju chvália v bránach jej skutky!
ECC.1.1	Slová Kazateľa
ECC.1.2	„Márnosť márností,“ povedal Kazateľ,
ECC.1.2	„márnosť márností, všetko je márnosť.“
ECC.1.3	Aký zisk zostane človeku pri všetkej jeho námahe,
ECC.1.3	ktorou sa namáha pod slnkom?
ECC.1.4	Pokolenie odchádza, pokolenie prichádza,
ECC.1.4	zem však stále zostáva.
ECC.1.5	Slnko vychádza, slnko zapadá,
ECC.1.5	náhli sa na svoje miesto, tam, kde zasa vyjde.
ECC.1.6	Vietor veje na juh, obracia sa na sever,
ECC.1.6	stále krúži a krúži, vo svojich okruhoch sa vietor vracia.
ECC.1.7	Všetky potoky tečú do mora, ale more sa nepreplní.
ECC.1.7	Na miesto, kam potoky tečú, ta sa vracajú, aby tiekli znova.
ECC.1.8	Všetky veci unavujú, keď ich človek nedokáže slovami vystihnúť.
ECC.1.8	Oko sa nenasýti pozeraním, ani ucho sa nenaplní počúvaním.
ECC.1.9	Čo bolo, to bude, a čo sa robilo, to sa bude robiť.
ECC.1.9	Niet nič nového pod slnkom.
ECC.1.10	Ak by aj niekto o niečom povedal: „Pozri, toto je nové!“
ECC.1.10	— už dávno to bolo v časoch, ktoré boli pred nami.
ECC.1.11	Predošlé veci nezostanú v pamäti, ani na to, čo príde,
ECC.1.11	nebudú spomínať tí, čo budú žiť neskôr.
ECC.1.12	Ja, Kazateľ, som bol kráľom nad Izraelom v Jeruzaleme.
ECC.1.13	Predsavzal som si, že budem múdro hľadať a skúmať všetko,
ECC.1.13	čo sa robí pod nebom:
ECC.1.13	ťažkú úlohu dal Boh ľudským synom, aby sa ňou umárali.
ECC.1.14	Videl som všetky skutky, ktoré sa robia pod slnkom,
ECC.1.14	a hľa, všetko je márnosť a honba za vetrom.
ECC.1.15	To, čo je krivé, nemožno narovnať,
ECC.1.15	a s tým, čo chýba, nemožno počítať.
ECC.1.16	Pomyslel som si: „Získal som väčšiu a hojnejšiu múdrosť ako všetci,
ECC.1.16	ktorí predo mnou vládli nad Jeruzalemom,
ECC.1.16	a moje srdce zakúsilo veľa múdrosti a poznania.“
ECC.1.17	Predsavzal som si, že spoznám múdrosť a poznanie,
ECC.1.17	hlúposť i bláznovstvo.
ECC.1.17	Zistil som však, že aj to je honba za vetrom.
ECC.1.18	Veď pri mnohej múdrosti je mnoho mrzutosti
ECC.1.18	a kto zväčšuje poznanie, zväčšuje bolesť.
ECC.2.1	Pomyslel som si: „Nože, choď, vyskúšaj radosť, uži dobré veci!“ Veď aj to je márnosť.
ECC.2.2	O smiechu som povedal: „Pochabosť,“
ECC.2.2	o radosti: „Čo tá dokáže?“
ECC.2.3	Vymyslel som si, že svoje telo budem osviežovať vínom, moje srdce sa však bude riadiť múdrosťou. Chopím sa i hlúposti, až kým neuvidím, kde je pre ľudských synov to dobro, ktoré majú robiť pod nebom počas svojho života.
ECC.2.4	Zveľadil som svoje diela:
ECC.2.4	postavil som si domy,
ECC.2.4	vysadil som si vinice,
ECC.2.5	urobil som si záhrady a parky,
ECC.2.5	vysadil som v nich rozmanité ovocné stromy,
ECC.2.6	urobil som si jazerá,
ECC.2.6	aby zavlažovali les rastúcich stromov.
ECC.2.7	Zadovážil som si otrokov a otrokyne,
ECC.2.7	mal som aj domácich sluhov,
ECC.2.7	vlastnil som veľa dobytka a oviec,
ECC.2.7	viac ako všetci, ktorí boli predo mnou v Jeruzaleme.
ECC.2.8	Nahromadil som si aj striebro a zlato,
ECC.2.8	poklady cudzích kráľov a krajín.
ECC.2.8	Zadovážil som si spevákov, speváčky
ECC.2.8	i rozkoš ľudských synov — množstvo žien.
ECC.2.9	Vzrástol a rozmohol som sa viac ako ktokoľvek,
ECC.2.9	kto bol predo mnou v Jeruzaleme.
ECC.2.9	Navyše moja múdrosť stála pri mne.
ECC.2.10	Čokoľvek si moje oči želali, nič som im neodoprel,
ECC.2.10	nebránil som svojmu srdcu v žiadnej radosti,
ECC.2.10	lebo srdce sa mi radovalo z celej mojej námahy
ECC.2.10	a to bol môj podiel zo všetkej mojej námahy.
ECC.2.11	No keď som sa pozeral na celú moju činnosť,
ECC.2.11	ktorú vykonali moje ruky,
ECC.2.11	a na námahu, ktorú som na ňu vynaložil,
ECC.2.11	a hľa — všetko bola márnosť a honba za vetrom.
ECC.2.11	Niet trvalého zisku pod slnkom.
ECC.2.12	Obzeral som sa, aby som videl múdrosť,
ECC.2.12	bláznovstvo a hlúposť.
ECC.2.12	Veď čo bude robiť človek, ktorý príde po kráľovi?
ECC.2.12	To, čo robili dávno iní.
ECC.2.13	Videl som, že múdrosť má takú výhodu pred hlúposťou,
ECC.2.13	akú výhodu má svetlo pred tmou:
ECC.2.14	múdry má svoje oči na hlave,
ECC.2.14	ale hlupák chodí v tme.
ECC.2.14	Viem však aj to,
ECC.2.14	že oboch stihne rovnaký údel.
ECC.2.15	Potom som si pomyslel:
ECC.2.15	„Ak aj mňa stretne údel hlupáka,
ECC.2.15	načo som sa potom stal nadmieru múdrym?“
ECC.2.15	Pomyslel som si, že aj to je márnosť,
ECC.2.16	lebo niet stálej spomienky ani na múdreho, ani na hlupáka.
ECC.2.16	V nasledujúcich dňoch sa na všetko zabudne.
ECC.2.16	Ako to, že múdry zomiera rovnako ako hlupák?!
ECC.2.17	Znenávidel som život,
ECC.2.17	lebo zle na mňa doliehalo to, čo sa robí pod slnkom,
ECC.2.17	veď všetko je márnosť a honba za vetrom.
ECC.2.18	Znenávidel som všetku svoju námahu,
ECC.2.18	ktorou som sa umáral pod slnkom,
ECC.2.18	ktorú zanechám človeku, čo príde po mne.
ECC.2.19	Ktovie, či bude múdry alebo hlúpy?
ECC.2.19	Zmocní sa však všetkého, s čím som sa namáhal
ECC.2.19	a v čom som bol múdry pod slnkom
ECC.2.19	— aj to je márnosť.
ECC.2.20	Odvrátil som sa, aby som zúfal nad celou svojou námahou,
ECC.2.20	ktorou som sa namáhal pod slnkom.
ECC.2.21	Je totiž človek, ktorý sa namáhal múdro, umne a šikovne,
ECC.2.21	ale svoj podiel odovzdá niekomu, kto sa s tým nenamáhal
ECC.2.21	— aj to je márnosť a veľké zlo.
ECC.2.22	Veď čo zostáva človeku z celej jeho námahy a zhonu,
ECC.2.22	ktorými sa umáral pod slnkom,
ECC.2.23	keď každý jeho deň je boľavou ranou
ECC.2.23	a mrzutosť je jeho zamestnaním,
ECC.2.23	ba ani v noci si jeho srdce neodpočinie?
ECC.2.23	Aj toto je márnosť.
ECC.2.24	Pre človeka nie je nič lepšie, ako keď je, pije a pri svojej námahe si dožičí dobré veci. Videl som, že aj to pochádza z Božej ruky.
ECC.2.25	Veď kto môže jesť a užívať bez neho?
ECC.2.26	Človeku, ktorý sa mu páči, dal múdrosť, poznanie i radosť. Hriešnemu však dal za úlohu zbierať, hromadiť a dávať tomu, kto sa Bohu páči. Aj to je márnosť a honba za vetrom.
ECC.3.1	Všetko má určenú chvíľu
ECC.3.1	a každá záležitosť pod nebom má vhodný čas:
ECC.3.2	je čas narodiť sa a čas zomrieť,
ECC.3.2	čas sadiť a čas vytŕhať zasadené,
ECC.3.3	čas zabíjať a čas liečiť,
ECC.3.3	čas rúcať a čas stavať,
ECC.3.4	čas plakať a čas smiať sa,
ECC.3.4	čas žialiť a čas tancovať,
ECC.3.5	čas rozhadzovať kamene a čas zbierať kamene,
ECC.3.5	čas objímať a čas zanechať objímanie,
ECC.3.6	čas hľadať a čas strácať,
ECC.3.6	čas uschovávať a čas odhadzovať,
ECC.3.7	čas trhať a čas zošívať,
ECC.3.7	čas mlčať a čas hovoriť,
ECC.3.8	čas milovať a čas nenávidieť,
ECC.3.8	čas vojny a čas mieru.
ECC.3.9	Aký trvalý zisk zostane pracujúcemu z toho, s čím sa namáha?
ECC.3.10	Všimol som si zamestnanie, ktoré dal Boh ľudským synom, aby sa ním zapodievali.
ECC.3.11	Všetko krásne urobil vo svojom čase, aj večnosť im dal do mysle, ale dielo, ktoré Boh koná, človek od začiatku až do konca nevystihne.
ECC.3.12	Spoznal som, že nie je pre nich nič lepšie, ako sa radovať a konať vo svojom živote dobro.
ECC.3.13	Aj to, ak niekto môže jesť a piť a zakúsiť dobro popri svojej námahe, je Boží dar. 
ECC.3.14	Spoznal som, že všetko, čo Boh koná, trvá naveky. Nemožno k tomu nič pridať ani z toho nemožno ubrať, Boh tak urobil, aby sa ho ľudia báli.
ECC.3.15	Čo je, je už dávno.
ECC.3.15	Čo má byť, bolo už dávno.
ECC.3.15	Boh však vyhľadá i to, čo už zaniklo.
ECC.3.16	Ďalej som videl pod slnkom:
ECC.3.16	kde má byť právo, tam je svojvôľa;
ECC.3.16	kde má byť spravodlivosť, tam je bezprávie.
ECC.3.17	Pomyslel som si: „Spravodlivého aj svojvoľného bude súdiť Boh.
ECC.3.17	Určil čas na každú príležitosť a na každý skutok.“
ECC.3.18	Pomyslel som si: „Je to kvôli ľudským synom, aby ich Boh skúšal, a tak videli, že je to s nimi ako so zvieratami. 
ECC.3.19	Veď údel ľudských synov a údel zvierat je rovnaký: ako zomrie jeden, tak zomrie i druhý, jeden dych je pre všetkých. Človek nemá prednosť pred zvieratami, lebo všetko je márnosť.
ECC.3.20	Všetko ide na jedno miesto,
ECC.3.20	všetko vzišlo z prachu a všetko sa do prachu vracia.
ECC.3.21	Kto vie, či ľudský duch vystupuje nahor
ECC.3.21	a duch zvierat zostupuje nadol do zeme?“
ECC.3.22	Videl som, že nie je nič lepšie,
ECC.3.22	ako keď sa človek raduje z toho, čo koná,
ECC.3.22	lebo to je jeho podiel,
ECC.3.22	veď kto mu umožní, aby videl, čo bude po ňom?
ECC.4.1	Obrátil som sa a videl som všelijaké útlaky, ktoré sa páchajú pod slnkom:
ECC.4.1	hľa, slzy utláčaných
ECC.4.1	— a tešiteľa pre nich niet.
ECC.4.1	Násilie trpeli z rúk svojich utláčateľov
ECC.4.1	— a nik ich nepotešil.
ECC.4.2	Za šťastnejších ako tí, čo dosiaľ žijú,
ECC.4.2	som nazval mŕtvych, ktorí dávno zomreli.
ECC.4.3	No lepšie ako týmto obom
ECC.4.3	je tomu, kto ešte nie je,
ECC.4.3	kto nevidí zlé skutky,
ECC.4.3	ktoré sa páchajú pod slnkom.
ECC.4.4	Videl som všetku námahu a všetku vydarenú prácu,
ECC.4.4	ako vzbudzuje vzájomnú závisť.
ECC.4.4	Aj to je márnosť a honba za vetrom.
ECC.4.5	Hlupák založí svoje ruky
ECC.4.5	a pojedá svoje vlastné mäso.
ECC.4.6	Lepšia je hrsť pokoja
ECC.4.6	ako dlane plné námahy a honby za vetrom.
ECC.4.7	Obrátil som sa a videl som márnosť pod slnkom:
ECC.4.8	Osamelý človek, ktorý nemá nikoho,
ECC.4.8	nemá ani syna, ani brata,
ECC.4.8	no niet konca všetkej jeho námahe,
ECC.4.8	ani jeho oko sa nenasýti bohatstvom.
ECC.4.8	„Pre koho sa namáham a ukracujem sa o dobro?“
ECC.4.8	Aj to je márnosť, je to zlé zamestnanie.
ECC.4.9	Dvom je lepšie ako jednému,
ECC.4.9	lebo majú dobrú odmenu za svoju námahu.
ECC.4.10	Ak padnú, jeden druhého zodvihne.
ECC.4.10	Beda však samotnému, keď padne,
ECC.4.10	a niet druhého, kto by ho zodvihol.
ECC.4.11	Aj dvom, keď ležia, je teplo,
ECC.4.11	ale jeden sa ako zahreje?
ECC.4.12	Jednotlivca možno premôcť,
ECC.4.12	dvaja sa však už postavia na odpor,
ECC.4.12	ale trojitá šnúra sa tak rýchlo nepretrhne.
ECC.4.13	Lepší je chudobný, ale múdry mladík
ECC.4.13	ako starý, ale hlúpy kráľ, ktorý sa už nevie dať varovať.
ECC.4.14	Vyšiel totiž z väzenia, aby bol kráľom,
ECC.4.14	aj keď sa vo svojej krajine narodil chudobný.
ECC.4.15	Videl som všetkých živých, ktorí chodia pod slnkom,
ECC.4.15	spolu s mladíkom — následníkom, ktorý má po ňom nastúpiť.
ECC.4.16	Nebolo konca všetkému ľudu,
ECC.4.16	všetkým tým, čo boli pred nimi.
ECC.4.16	Tí však, čo prídu neskôr, sa z neho nebudú radovať,
ECC.4.16	lebo aj to je márnosť a honba za vetrom.
ECC.4.17	Daj si pozor na svoje kroky, keď pôjdeš do Božieho domu!
ECC.4.17	Priblížiť sa a počúvať je lepšie, ako keď obetu prinášajú hlupáci,
ECC.4.17	lebo nevedia, že robia zle.
ECC.5.1	Neuvážene neotváraj ústa
ECC.5.1	a tvoje srdce nech sa nenáhli vyriecť slovo pred Bohom,
ECC.5.1	lebo Boh je v nebi a ty si na zemi,
ECC.5.1	preto nech je málo tvojich slov.
ECC.5.2	Po mnohej námahe prichádza sen
ECC.5.2	a hlas hlupáka je v mnohých slovách.
ECC.5.3	Ak dáš Bohu sľub, nemeškaj ho splniť,
ECC.5.3	lebo v hlupákoch nemá zaľúbenie. Čo sľúbiš, splň!
ECC.5.4	Lepšie je, ak nesľubuješ,
ECC.5.4	ako keď sľúbiš, a nesplníš.
ECC.5.5	Nedovoľ ústam, aby ti telo zvádzali na hriech,
ECC.5.5	a nehovor pred Božím poslom, že to bol omyl.
ECC.5.5	Prečo sa má Boh rozhnevať pre tvoju reč
ECC.5.5	a zničiť dielo tvojich rúk?
ECC.5.6	Pri množstve snov a márností je totiž aj mnoho slov,
ECC.5.6	tak sa Boha boj!
ECC.5.7	Keď v krajine uvidíš utláčanie chudobného,
ECC.5.7	porušovanie práva a spravodlivosti, nečuduj sa,
ECC.5.7	lebo na vysokého dozerá ešte vyšší a nad nimi sú ešte vyšší.
ECC.5.8	Všetok zisk krajiny z obrobenej zeme patrí kráľovi.
ECC.5.9	Kto miluje striebro, striebra sa nenasýti,
ECC.5.9	a kto miluje hojnosť, nikdy nemá dosť.
ECC.5.9	Aj to je márnosť.
ECC.5.10	Keď sa rozmáha majetok, pribúdajú aj tí, čo z neho jedia.
ECC.5.10	Aký osoh má z toho majiteľ?
ECC.5.10	Iba toľko, že jeho oči naň hľadia.
ECC.5.11	Sladký je spánok sluhu, či sa naje málo alebo veľa,
ECC.5.11	ale sýtosť nedá boháčovi zaspať.
ECC.5.12	Je aj ďalší hrozný neduh, ktorý som videl pod slnkom:
ECC.5.12	bohatstvo, ktoré majiteľovi nahonobili na jeho nešťastie.
ECC.5.13	Zlým počínaním sa to bohatstvo stratí.
ECC.5.13	Syn, ktorého splodí, nebude mať nič v ruke.
ECC.5.14	Ako vyšiel z tela svojej matky, tak sa nahý vráti, pôjde ako prišiel.
ECC.5.14	Neodnesie si nič zo svojej námahy, čo by uniesol v ruke.
ECC.5.15	Aj toto je hrozný neduh:
ECC.5.15	každý odíde, ako prišiel,
ECC.5.15	čo získa, keď sa bude namáhavo hnať za vetrom?
ECC.5.16	Po všetky svoje dni v tme jedával,
ECC.5.16	v mnohej mrzutosti, chorobe a podráždenosti.
ECC.5.17	Hľa, čo som ja videl — dobro, ktoré je pekné: jesť, piť a vidieť dobro v celej svojej námahe, ktorou sa človek namáha pod slnkom počas vymeraných dní života, ktoré mu dal Boh, lebo to je jeho podiel.
ECC.5.18	Každý človek, ktorému Boh dal bohatstvo, poklady, umožnil mu z toho užívať, zobrať si podiel a radovať sa vo svojej námahe, dostal Boží dar,
ECC.5.19	pretože človek príliš nemyslí na dni svojho života, lebo Boh radosťou zamestnáva jeho srdce.
ECC.6.1	Je zlo, ktoré som videl pod slnkom, a veľa je ho na ľuďoch: 
ECC.6.2	Je to človek, ktorému Boh dal bohatstvo, poklady, slávu a jeho duša nemá nedostatok v ničom, po čom by túžil, ale Boh mu nedožičí, aby z toho užíval, lebo niekto cudzí to užíva. Je to márnosť a zlá choroba.
ECC.6.3	Keby niekto splodil aj sto detí,
ECC.6.3	žil by mnoho rokov
ECC.6.3	a jeho roky by mali mnoho dní,
ECC.6.3	ale jeho duša by sa dobra nenasýtila,
ECC.6.3	ba ani pohrebu by sa mu nedostalo,
ECC.6.3	tak o ňom hovorím: „Potratený plod je na tom lepšie ako on.“
ECC.6.4	V márnosti totiž prišiel, v tme odíde
ECC.6.4	a jeho meno je zahalené tmou.
ECC.6.5	Slnko ani nevidel, ani nepoznal,
ECC.6.5	ale má viac pokoja ako ten druhý.
ECC.6.6	A hoc by žil aj zo dvetisíc rokov, no nezažil blahobyt,
ECC.6.6	či nejdú obaja na to isté miesto?
ECC.6.7	Všetka námaha človeka je kvôli ústam,
ECC.6.7	ale duša sa nemôže upokojiť.
ECC.6.8	Veď akúže má výhodu múdry pred hlupákom,
ECC.6.8	akúže bedár, ktorý vie, ako má v živote chodiť?
ECC.6.9	Lepšie je pozerať očami, ako blúdiť dušou,
ECC.6.9	aj to je márnosť a honba za vetrom.
ECC.6.10	Čo bolo, dávno bolo pomenované,
ECC.6.10	a je známe, že človek sa nemôže súdiť s tým,
ECC.6.10	kto je mocnejší než on.
ECC.6.11	Mnohé slová totiž množia márnosť a čo to osoží človeku?
ECC.6.12	Kto totiž vie, čo je dobré pre človeka v stanovenom počte dní jeho márneho života, ktoré prežije ako tieň? Veď kto oznámi človeku, čo bude po ňom pod slnkom?
ECC.7.1	Lepšie je dobré meno ako vzácny olej,
ECC.7.1	lepší deň smrti ako deň narodenia.
ECC.7.2	Lepšie než ísť do domu hodovania
ECC.7.2	je ísť do domu zármutku,
ECC.7.2	v ktorom skončí každý človek.
ECC.7.2	Kým žije, nech si to vezme k srdcu.
ECC.7.3	Lepšia je mrzutosť ako smiech,
ECC.7.3	lebo aj pri zachmúrenej tvári môže byť srdcu dobre.
ECC.7.4	Srdce múdrych je v dome zármutku,
ECC.7.4	ale srdce bláznov v dome radosti.
ECC.7.5	Lepšie je počúvať napomínanie múdreho,
ECC.7.5	než počúvať chválospev bláznov.
ECC.7.6	Smiech bláznov je ako praskot tŕnia pod hrncom.
ECC.7.6	Aj to je márnosť.
ECC.7.7	Utláčanie ohlúpi múdreho
ECC.7.7	a úplatok kazí srdce.
ECC.7.8	Lepší je koniec veci ako jej začiatok,
ECC.7.8	trpezlivá myseľ je lepšia než povýšenecká.
ECC.7.9	Nenáhli sa v duchu za mrzutosťou,
ECC.7.9	lebo mrzutosť spočíva v hrudi bláznov.
ECC.7.10	Nehovor: „Ako to, že minulé dni boli lepšie ako tieto?“
ECC.7.10	Z múdrosti sa na to nepýtaš.
ECC.7.11	Múdrosť je dobrá s dedičstvom,
ECC.7.11	je výhodou pre tých, čo vidia slnko.
ECC.7.12	Byť v tieni múdrosti je totiž ako byť v tieni peňazí
ECC.7.12	a ziskom z poznania múdrosti je to,
ECC.7.12	že dáva život tým, čo ju vlastnia.
ECC.7.13	Pozri na Božie dielo!
ECC.7.13	Kto môže narovnať, čo on skrivil?
ECC.7.14	V dobrý deň užívaj dobro a v zlý deň pozri:
ECC.7.14	tak prvý, ako aj druhý urobil Boh na to,
ECC.7.14	aby človek nezistil, čo príde po ňom.
ECC.7.15	To všetko som videl počas mojich márnych dní:
ECC.7.15	je spravodlivý, ktorý hynie, hoci je spravodlivý,
ECC.7.15	a svojvoľný, ktorý dlho žije, hoci je zlý.
ECC.7.16	Nebuď veľmi spravodlivý a nerob sa príliš múdrym,
ECC.7.16	prečo by si sa mal zničiť?
ECC.7.17	Nebuď príliš svojvoľný a nebuď hlúpy,
ECC.7.17	prečo by si mal zomrieť, keď ešte nenastal tvoj čas?
ECC.7.18	Dobré bude, keď sa toho pridržíš,
ECC.7.18	ba ani tamtoho sa nepustíš,
ECC.7.18	veď kto sa bojí Boha, unikne tomu všetkému.
ECC.7.19	Múdrosť posilňuje múdreho viac
ECC.7.19	ako desiati mocní, ktorí sú v meste.
ECC.7.20	Niet totiž na zemi spravodlivého človeka,
ECC.7.20	ktorý robí dobre a nehreší.
ECC.7.21	Nevenuj pozornosť všetkým rečiam, ktoré sa hovoria,
ECC.7.21	aby si nepočul svojho sluhu, ako ťa preklína,
ECC.7.22	veď tvoje srdce vie,
ECC.7.22	že aj ty si mnohokrát preklínal iných.
ECC.7.23	To všetko som múdro preskúmal
ECC.7.23	a povedal som: „Chcem získať múdrosť,“
ECC.7.23	ale ona bola odo mňa vzdialená.
ECC.7.24	Ďaleké je všetko, čo bolo,
ECC.7.24	hlboké, prehlboké, kto to nájde?
ECC.7.25	Poobzeral som sa a svoju myseľ som obrátil,
ECC.7.25	aby som spoznal, skúmal a hľadal múdrosť a zmysel;
ECC.7.25	a spoznal som aj svojvôľu, bláznovstvo, hlúposť a pomätenosť.
ECC.7.26	Dospel som k tomuto:
ECC.7.26	Trpkejšia ako smrť je žena, ktorá je osídlom,
ECC.7.26	jej srdce sieťou a jej ruky putami.
ECC.7.26	Kto sa Bohu páči, unikne jej,
ECC.7.26	kto však hreší, toho polapí.
ECC.7.27	„Hľa, toto som objavil,“ povedal Kazateľ:
ECC.7.27	„Porovnával som jedno s druhým, aby som našiel zmysel,
ECC.7.28	po ktorom ešte túžila moja duša,
ECC.7.28	no nenašiel som ho.
ECC.7.28	Z tisíc ľudí som našiel jedného poriadneho,
ECC.7.28	ale žena medzi nimi nebola.
ECC.7.29	Iba k tomuto som dospel:
ECC.7.29	Boh urobil ľudí priamymi,
ECC.7.29	oni však hľadajú samé úskoky.“
ECC.8.1	Kto je ako múdry a kto pozná význam vecí?
ECC.8.1	Múdrosť rozjasňuje človeku tvár,
ECC.8.1	ale tvrdosť jeho tvár mení.
ECC.8.2	Dbaj na rozkaz kráľa,
ECC.8.2	a to pre prísahu Bohu.
ECC.8.3	Neponáhľaj sa odísť spred jeho tváre,
ECC.8.3	neprihováraj sa v zlej veci,
ECC.8.3	lebo všetko, čo chce, urobí.
ECC.8.4	Veď slovo kráľa je mocné
ECC.8.4	a kto mu povie: „Čo robíš?“
ECC.8.5	Kto zachováva prikázanie, neobľúbi si zlú vec,
ECC.8.5	srdce múdreho pozná čas aj spôsob.
ECC.8.6	Každá záľuba má svoj čas a spôsob,
ECC.8.6	hoci na človeka dolieha veľa zla,
ECC.8.7	lebo nikto nevie, čo bude.
ECC.8.7	Kto mu oznámi, ako bude?
ECC.8.8	Niet človeka, ktorý by vládol vetru a mohol ho zadržať,
ECC.8.8	nikto nemá moc nad dňom smrti,
ECC.8.8	z toho boja niet úniku,
ECC.8.8	ani svojvôľa nezachráni toho, kto ju pácha.
ECC.8.9	To všetko som videl, keď som sa venoval všetkému,
ECC.8.9	čo sa deje pod slnkom v čase,
ECC.8.9	keď človek vládne nad druhým človekom na jeho škodu.
ECC.8.10	Pritom som videl pochovaných svojvoľníkov,
ECC.8.10	ktorí prichádzali i odchádzali zo svätého miesta,
ECC.8.10	avšak tí, čo konali správne, upadli v meste do zabudnutia.
ECC.8.10	Aj to je márnosť!
ECC.8.11	Keďže sa rozsudok nad zlým skutkom nevykonáva rýchlo,
ECC.8.11	v ľudských srdciach rastie odvaha konať zlo,
ECC.8.12	veď hriešnik pácha zlo stokrát a predĺži sa mu život.
ECC.8.12	Ja však viem, že bohabojným bude dobre,
ECC.8.12	tým, ktorí majú bázeň pred Bohom.
ECC.8.13	Svojvoľníkovi však dobre nebude,
ECC.8.13	nepredĺžia sa ako tieň dni tomu,
ECC.8.13	u koho niet bázne pred Bohom.
ECC.8.14	Aj takáto márnosť sa deje na zemi:
ECC.8.14	sú spravodliví, ktorým sa vodí, akoby robili skutky svojvoľníkov,
ECC.8.14	a sú svojvoľníci, ktorým sa vodí, akoby robili skutky spravodlivých.
ECC.8.14	Povedal som: „Aj toto je márnosť!“
ECC.8.15	Chválil som teda radosť,
ECC.8.15	lebo pre človeka nie je nič lepšie pod slnkom
ECC.8.15	ako jesť, piť a radovať sa.
ECC.8.15	Toto ho bude sprevádzať v jeho námahe,
ECC.8.15	počas dní jeho života, ktoré mu dal Boh pod slnkom.
ECC.8.16	Keď som sa dal na poznávanie múdrosti
ECC.8.16	a na pozorovanie práce, ktorá sa koná na zemi,
ECC.8.16	videl som, že človek ani vo dne, ani v noci nemá spánok na očiach.
ECC.8.17	A potom som pozoroval všetko, čo koná Boh.
ECC.8.17	Človek ozaj nedokáže poňať činnosť, čo sa deje pod slnkom.
ECC.8.17	Aj keď sa človek s námahou snaží, nechápe,
ECC.8.17	a aj keby mudrc tvrdil, že ju pozná, poňať ju nedokáže.
ECC.9.1	Tomuto všetkému som sa venoval,
ECC.9.1	toto všetko som preskúmal:
ECC.9.1	spravodliví a múdri, ako aj ich skutky sú v Božích rukách,
ECC.9.1	aj láska, aj nenávisť,
ECC.9.1	lebo ľudia nevedia, čo všetko je pred nimi.
ECC.9.2	Všetko je pre všetkých rovnaké,
ECC.9.2	ten istý údel má aj spravodlivý, aj svojvoľný,
ECC.9.2	dobrý, čistý aj nečistý,
ECC.9.2	obetujúci aj ten, kto neobetuje.
ECC.9.2	Dobrý aj hriešnik sú na tom rovnako,
ECC.9.2	aj ten, kto prisahá, aj ten, kto sa prísahy bojí.
ECC.9.3	To je zlé vo všetkom, čo sa deje pod slnkom,
ECC.9.3	že ten istý údel majú všetci.
ECC.9.3	Ľudské srdce je plné zla,
ECC.9.3	je v ňom bláznovstvo po celý život
ECC.9.3	a potom ide k mŕtvym.
ECC.9.4	Ten totiž, kto patrí ešte medzi živých, má nádej,
ECC.9.4	lebo živý pes je na tom lepšie ako mŕtvy lev.
ECC.9.5	Živí vedia, že zomrú, ale mŕtvi nevedia nič.
ECC.9.5	Niet pre nich viac odmeny, lebo ich pamiatka je zabudnutá.
ECC.9.6	Aj ich láska, aj ich nenávisť, aj ich horlivosť dávno zanikli
ECC.9.6	a nemajú už podiel na ničom, čo sa deje pod slnkom.
ECC.9.7	Choď, jedz v radosti svoj chlieb,
ECC.9.7	pi svoje víno s dobrou mysľou,
ECC.9.7	lebo Boh si dávno obľúbil tvoje konanie.
ECC.9.8	V každom čase nech sú tvoje šaty biele,
ECC.9.8	nech olej nechýba na tvojej hlave.
ECC.9.9	Užívaj život so ženou, ktorú miluješ,
ECC.9.9	po všetky dni tvojho márneho života,
ECC.9.9	ktoré ti Boh dal pod slnkom,
ECC.9.9	po všetky dni tvojej márnosti,
ECC.9.9	lebo to je tvoj podiel v živote
ECC.9.9	a v tvojej námahe pod slnkom.
ECC.9.10	Všetko, čo tvoja ruka nájde k práci,
ECC.9.10	urob podľa svojej sily,
ECC.9.10	lebo niet práce ani uvažovania,
ECC.9.10	ani poznania a múdrosti
ECC.9.10	v podsvetí, do ktorého ideš.
ECC.9.11	Opäť som videl pod slnkom:
ECC.9.11	nie rýchli vyhrávajú beh ani hrdinovia boj,
ECC.9.11	ani múdri nezískavajú vždy chlieb,
ECC.9.11	ani rozvážni bohatstvo, ani rozumní priazeň,
ECC.9.11	lebo neprajný čas a nehoda môže zastihnúť ich všetkých.
ECC.9.12	Veď človek aj tak nepozná svoj čas,
ECC.9.12	ako ryby, ktoré sa chytia do zlej siete,
ECC.9.12	ako vtáky chytené do osídla.
ECC.9.12	Im sú podobní ľudskí synovia,
ECC.9.12	polapení v zlý čas, ktorý ich zrazu postretne.
ECC.9.13	Aj túto múdrosť som videl pod slnkom a bola pre mňa priveľká: 
ECC.9.14	Bolo malé mesto, v ktorom bolo málo mužov. Tu prišiel k nemu veľký kráľ, obkľúčil ho a vystaval proti nemu veľké obliehacie veže. 
ECC.9.15	Našiel sa v ňom chudobný múdry muž a svojou múdrosťou zachránil mesto. Žiaden človek si však na toho chudobného muža nespomenul.
ECC.9.16	Ja som však povedal:
ECC.9.16	„Lepšia je múdrosť než sila,“
ECC.9.16	ale múdrosťou chudobného sa pohŕda
ECC.9.16	a jeho slová nikto nevypočuje.
ECC.9.17	Slová múdrych, vypočuté v pokoji,
ECC.9.17	znamenajú viac ako krik toho, kto vládne nad hlupákmi.
ECC.9.18	Lepšia je múdrosť ako nástroje boja.
ECC.9.18	Jediný hriešnik zničí mnoho dobrého.
ECC.10.1	Ako mŕtve muchy spôsobia, že olej voňavkára páchne a kvasí,
ECC.10.1	tak trocha hlúposti účinkuje viac ako múdrosť a česť.
ECC.10.2	Múdry má srdce na pravom mieste,
ECC.10.2	hlúpy však na nesprávnom.
ECC.10.3	Hlupákovi chýba rozum, aj keď kráča po ceste
ECC.10.3	a všetkým ukazuje, že je blázon.
ECC.10.4	Ak sa proti tebe dvíha vládcov hnev, neopúšťaj svoje miesto,
ECC.10.4	lebo miernosť zabraňuje mnohým hriechom.
ECC.10.5	Zlo, ktoré som videl pod slnkom,
ECC.10.5	je omyl vychádzajúci od vládcu:
ECC.10.6	hlupák bol dosadený na vysoké miesta,
ECC.10.6	schopní však sedia v ponížení.
ECC.10.7	Videl som sluhov, ktorí jazdili na koňoch,
ECC.10.7	ale aj kniežatá, ktoré chodili ako sluhovia po zemi.
ECC.10.8	Kto kope jamu, môže do nej spadnúť;
ECC.10.8	kto rúca múr, môže ho uštipnúť had;
ECC.10.9	kto láme kamene, môže sa nimi poraniť;
ECC.10.9	kto rúbe drevo, môže utrpieť úraz.
ECC.10.10	Keď niekomu otupie železo a nenabrúsi ostrie,
ECC.10.10	musí vynaložiť väčšiu silu,
ECC.10.10	ale oveľa lepšie je použiť múdrosť.
ECC.10.11	Ak had uštipne pred zakliatím,
ECC.10.11	zaklínač je zbytočný.
ECC.10.12	Slová z úst múdreho sú prívetivé,
ECC.10.12	ale pery hlupáka zničia jeho samého:
ECC.10.13	Počiatkom slov jeho úst je pochabosť
ECC.10.13	a koniec jeho rečí je zlé šialenstvo.
ECC.10.14	Hlupák množí slová,
ECC.10.14	hoci človek nemôže vedieť, čo bude a čo sa stane,
ECC.10.14	keď bude po ňom. Ktože mu to oznámi?
ECC.10.15	Blázna tak unavuje jeho námaha,
ECC.10.15	že nepozná ani cestu do mesta.
ECC.10.16	Beda ti krajina, ak je tvojím kráľom mladík
ECC.10.16	a tvoje kniežatá zrána hodujú.
ECC.10.17	Blažená si krajina, ak je tvojím kráľom ušľachtilý muž
ECC.10.17	a tvoje kniežatá hodujú v pravý čas,
ECC.10.17	aby sa posilnili, a nie opíjali.
ECC.10.18	Pri veľkej nedbanlivosti sa prepadáva krov,
ECC.10.18	pri nečinnosti rúk zateká do domu.
ECC.10.19	Chlieb sa pripravuje na potešenie,
ECC.10.19	víno rozveselí život
ECC.10.19	a peniaze umožnia všetko.
ECC.10.20	Ani vo svojej mysli nezloreč kráľovi,
ECC.10.20	ani vo svojej spálni nezloreč bohatému,
ECC.10.20	lebo nebeský vták rozšíri ten hlas
ECC.10.20	a okrídlenec oznámi to slovo.
ECC.11.1	Púšťaj svoj chlieb po vodnej hladine,
ECC.11.1	lebo po mnohých dňoch ho nájdeš.
ECC.11.2	Daj podiel siedmim aj ôsmim,
ECC.11.2	lebo nevieš, čo zlé sa stane na zemi.
ECC.11.3	Ak sa naplnia oblaky, vylejú na zem dážď,
ECC.11.3	ak padne strom na juh alebo sever,
ECC.11.3	ostane na tom mieste, kam spadol.
ECC.11.4	Kto sleduje, či fúka vietor, nebude siať,
ECC.11.4	a kto hľadí na oblaky, nebude žať.
ECC.11.5	Ako nepoznáš cestu vetra,
ECC.11.5	nevieš, ako sa tvoria kosti v lone tehotnej ženy,
ECC.11.5	tak nepoznáš konanie Boha, ktorý všetko spôsobuje.
ECC.11.6	Zrána rozsievaj svoje semeno
ECC.11.6	a do večera nenechaj svoju ruku nečinnú,
ECC.11.6	lebo nevieš, čo sa vydarí: to či ono,
ECC.11.6	alebo či oboje bude dobré.
ECC.11.7	Sladké je svetlo a očiam lahodí vidieť slnko.
ECC.11.8	Ak bude žiť človek mnoho rokov,
ECC.11.8	počas všetkých nech sa raduje;
ECC.11.8	nech pamätá na dni temnosti, lebo tých bude veľa.
ECC.11.8	Všetko, čo príde, je márnosť.
ECC.11.9	Raduj sa, mladík, vo svojej mladosti,
ECC.11.9	nech sa ti srdce rozveseľuje v mladých dňoch!
ECC.11.9	Kráčaj cestami, ktorými ťa povedie tvoje srdce
ECC.11.9	a kam si žiadajú tvoje oči!
ECC.11.9	No vedz, že za všetko toto ťa Boh predvolá na súd.
ECC.11.10	Odstráň mrzutosť zo svojho srdca
ECC.11.10	a odháňaj zlo od tela,
ECC.11.10	lebo mladosť a čerň vlasov je márnosť.
ECC.12.1	Pamätaj na svojho Stvoriteľa v dňoch svojej mladosti,
ECC.12.1	kým neprídu zlé dni a nepriblížia sa roky,
ECC.12.1	keď povieš: „Nemám v nich záľubu.“
ECC.12.2	Skôr než sa zatmie slnko, svetlo, mesiac a hviezdy
ECC.12.2	a oblaky sa vrátia po daždi,
ECC.12.3	vtedy sa strážcovia domu budú triasť,
ECC.12.3	skrivia sa silní muži,
ECC.12.3	čo melú, prestanú pracovať, lebo ich bude málo,
ECC.12.3	a zatemnia sa, čo vyzerajú z okien.
ECC.12.4	Zavrú sa dvere na ulicu,
ECC.12.4	stlmí sa hlas mlyna
ECC.12.4	a zmení sa na hlas vtáka.
ECC.12.4	Aj piesne budú znieť tlmene.
ECC.12.5	Vyvýšeniny budú vzbudzovať strach
ECC.12.5	a cesta bude postrachom.
ECC.12.5	Rozkvitne mandľovník,
ECC.12.5	kobylka stratí silu,
ECC.12.5	kapary sa minú účinku.
ECC.12.5	Človek totiž ide do svojho večného domu
ECC.12.5	a na ceste sa zoskupujú smútiaci.
ECC.12.6	Skôr než sa roztrhne strieborný motúzik
ECC.12.6	a rozbije sa zlatá čaša,
ECC.12.6	roztriešti sa džbán nad prameňom,
ECC.12.6	poláme sa koleso na studni,
ECC.12.7	prach sa vráti do zeme, tak ako bol,
ECC.12.7	a duch sa vráti k Bohu, ktorý ho dal.
ECC.12.8	„Márnosť márností,“ povedal Kazateľ,
ECC.12.8	„všetko je márnosť.“
ECC.12.9	Okrem toho, že Kazateľ bol mudrc, vyučoval ľud poznaniu,
ECC.12.9	uvažoval, skúmal a usporadúval mnohé príslovia.
ECC.12.10	Kazateľ sa usiloval nájsť vhodné slová,
ECC.12.10	spoľahlivo napísané slová pravdy.
ECC.12.11	Ako ostne sú slová múdrych
ECC.12.11	a ako vbité klince sú zbierky prísloví —
ECC.12.11	pochádzajú od rovnakého pastiera.
ECC.12.12	Okrem týchto vecí, syn môj, maj sa na pozore!
ECC.12.12	Písaniu kníh nieto konca-kraja
ECC.12.12	a mnohé premýšľanie unavuje telo.
ECC.12.13	Slovo na záver všetkého, čo si počul:
ECC.12.13	Boha sa boj a jeho prikázania zachovávaj,
ECC.12.13	lebo toto je povinnosť každého človeka!
ECC.12.14	Boh predvolá na súd každý čin,
ECC.12.14	všetko, čo je skryté,
ECC.12.14	či je to dobré, alebo zlé.
SNG.1.1	Veľpieseň Šalamúna.
SNG.1.2	Kiežby ma vybozkával
SNG.1.2	bozkami svojich úst!
SNG.1.2	Veď tvoje nežnosti
SNG.1.2	lepšie sú ako víno.
SNG.1.3	Pre vôňu tvojich výborných olejov
SNG.1.3	— tvoje meno je ako vzácny olej —
SNG.1.3	preto ťa devy milujú.
SNG.1.4	Tiahni ma za sebou, pobežme!
SNG.1.4	Do svojich komnát ma voviedol kráľ.
SNG.1.4	Budeme plesať a tešiť sa z teba,
SNG.1.4	budeme spomínať na tvoje nežnosti
SNG.1.4	viac ako na víno.
SNG.1.4	Vskutku ťa milujú!
SNG.1.5	Čierna som, no predsa pôvabná,
SNG.1.5	dcéry jeruzalemské,
SNG.1.5	ako stany Kedáru,
SNG.1.5	ako stanové závesy kmeňa Šalma.
SNG.1.6	Neobzerajte si ma, že som počerná,
SNG.1.6	že ma slnko opálilo.
SNG.1.6	Synovia mojej matky sa na mňa nahnevali
SNG.1.6	a urobili ma strážkyňou vinice.
SNG.1.6	Svoju vinicu som si však neustrážila.
SNG.1.7	Prezraď mi, ty, čo ťa z tej duše milujem,
SNG.1.7	kde budeš pásť, kde budeš cez obed odpočívať?
SNG.1.7	Veď prečo mám prechádzať
SNG.1.7	pri stádach tvojich druhov?
SNG.1.8	Ak to azda nevieš,
SNG.1.8	ty, najkrajšia zo žien,
SNG.1.8	vydaj sa po stopách oviec,
SNG.1.8	pas svoje kozliatka
SNG.1.8	pri pastierskych kolibách.
SNG.1.9	K svojej kobyle v záprahu faraónovom
SNG.1.9	prirovnávam ťa, priateľka moja.
SNG.1.10	Pôvabné sú tvoje líca s ozdobami
SNG.1.10	i tvoja šija s perlovým náhrdelníkom.
SNG.1.11	Zhotovíme ti zlaté retiazky
SNG.1.11	so striebornými guľôčkami.
SNG.1.12	Kým je kráľ na svojom ležadle,
SNG.1.12	môj nard svoju vôňu vydáva.
SNG.1.13	Milý môj je pre mňa myrhovým vrecúškom,
SNG.1.13	čo mi leží medzi ňadrami.
SNG.1.14	Milý môj je pre mňa hennovým strapcom
SNG.1.14	v én-gedských viniciach.
SNG.1.15	Ach, krásna si, priateľka moja, aká si krásna,
SNG.1.15	tvoje oči sú ako holubice.
SNG.1.16	Ach, krásny si, milý môj, a ľúbezný,
SNG.1.16	aj naše lôžko je samá zeleň.
SNG.1.17	Náš dom má krovy z cédrov,
SNG.1.17	naše stropy sú z cyprusov.
SNG.2.1	Som ruža šarónska, ľalia údolí.
SNG.2.2	Ako ľalia medzi bodliakmi
SNG.2.2	je moja priateľka medzi devami.
SNG.2.3	Ako jabloň v lesnom poraste
SNG.2.3	je môj milý medzi mládencami.
SNG.2.3	Po jeho tôni som veľmi túžila, sadla som si
SNG.2.3	a jeho ovocie je sladké pre moje podnebie.
SNG.2.4	Zaviedol ma do vínnej pivnice,
SNG.2.4	jeho vlajkou nado mnou bola láska.
SNG.2.5	Posilnite ma hrozienkovými koláčmi,
SNG.2.5	osviežte ma jablkami,
SNG.2.5	lebo som chorá od lásky.
SNG.2.6	Ľavicu svoju má pod mojou hlavou
SNG.2.6	a pravicou ma objíma.
SNG.2.7	Zaprisahávam vás,
SNG.2.7	dcéry jeruzalemské,
SNG.2.7	pri gazelách alebo laniach,
SNG.2.7	neprebúdzajte a neroznecujte lásku,
SNG.2.7	kým sa jej samej nebude chcieť!
SNG.2.8	Čuť môjho milého, hľa, to on prichádza.
SNG.2.8	Po vrchoch skáče, po kopcoch poskakuje.
SNG.2.9	Môj milý je podobný gazele alebo jelenčaťu.
SNG.2.9	Hľa, on stojí za naším múrom,
SNG.2.9	nazerá cez okno, díva sa cez mreže.
SNG.2.10	Ozval sa môj milý a povedal mi:
SNG.2.10	„Vstaň, moja priateľka, kráska moja, a poď!
SNG.2.11	Pozri, veď zima prešla,
SNG.2.11	dážď ustal, odtiahol preč.
SNG.2.12	Kvety sa zjavujú na zemi,
SNG.2.12	čas spevu sa priblížil,
SNG.2.12	aj hlas hrdličky počuť v našom kraji.
SNG.2.13	Na figovníku rastú mladé plody
SNG.2.13	a kvety viniča rozdávajú vôňu.
SNG.2.13	Vstaň, moja priateľka,
SNG.2.13	kráska moja, a poď!
SNG.2.14	Holubica moja v trhlinách skál,
SNG.2.14	skrytá v skalných previsoch,
SNG.2.14	ukáž mi svoju tvár,
SNG.2.14	dožič mi čuť tvoj hlas,
SNG.2.14	veď tvoj hlas je príjemný
SNG.2.14	a tvoja tvár ľúbezná.“
SNG.2.15	Pochytajte nám líšky, líštičky maličké,
SNG.2.15	čo ničia vinice. Veď naše vinice už kvitnú.
SNG.2.16	Milý môj patrí mne a ja jemu,
SNG.2.16	tomu, čo pasie medzi ľaliami.
SNG.2.17	Prv ako zavanie deň
SNG.2.17	a stratia sa tiene,
SNG.2.17	obráť sa, milý môj, buď podobný gazele
SNG.2.17	alebo jelenčaťu na béterských vrchoch!
SNG.3.1	Na svojom lôžku som po nociach hľadala toho,
SNG.3.1	ktorého ľúbi moja duša.
SNG.3.1	Hľadala som ho, ale som ho nenašla.
SNG.3.2	Vstanem teda a obídem mesto.
SNG.3.2	Na uliciach a námestiach
SNG.3.2	pohľadám toho, ktorého ľúbi moja duša.
SNG.3.2	Hľadala som ho, ale som ho nenašla.
SNG.3.3	Našli ma strážcovia, čo obchádzajú mesto:
SNG.3.3	„Nevideli ste toho, ktorého ľúbi moja duša?“
SNG.3.4	Len kúsok som odišla od nich
SNG.3.4	a našla som toho, ktorého ľúbi moja duša.
SNG.3.4	Chytila som ho a nepustím,
SNG.3.4	kým ho neprivediem do domu svojej matky,
SNG.3.4	do izby tej, ktorá ma počala.
SNG.3.5	Zaprisahávam vás,
SNG.3.5	dcéry jeruzalemské,
SNG.3.5	pri gazelách alebo laniach,
SNG.3.5	neprebúdzajte a neroznecujte lásku,
SNG.3.5	kým sa jej samej nebude chcieť!
SNG.3.6	Ktože je tá, čo vystupuje z púšte ako stĺpy dymu,
SNG.3.6	ovanutá vôňou myrhy a kadidla,
SNG.3.6	väčšmi ako všetko korenie obchodníka?
SNG.3.7	Hľa, lôžko Šalamúna!
SNG.3.7	Vôkol neho šesťdesiat hrdinov
SNG.3.7	z hrdinov Izraela.
SNG.3.8	Všetci ovládajú meč, sú vycvičení na boj,
SNG.3.8	každý má meč po boku pre nočný postrach.
SNG.3.9	Kráľ Šalamún si zhotovil
SNG.3.9	prenosný trón z libanonského dreva.
SNG.3.10	Stĺpiky urobil strieborné, operadlo zlaté,
SNG.3.10	sedadlo purpurové,
SNG.3.10	jeho vnútro vykladané
SNG.3.10	láskou jeruzalemských dcér.
SNG.3.11	Vyjdite a pozrite, sionské dcéry,
SNG.3.11	na kráľa Šalamúna,
SNG.3.11	na korunu, ktorou ho matka korunovala
SNG.3.11	v deň jeho svadby,
SNG.3.11	v deň, keď mu plesalo srdce.
SNG.4.1	Ach, krásna si, priateľka moja, aká si krásna,
SNG.4.1	tvoje oči sú holubice skryté pod závojom,
SNG.4.1	tvoje vlasy sú ako stádo kôz,
SNG.4.1	ktoré sa ženie z gileádskych vrchov,
SNG.4.2	tvoje zuby sú ako stádo ostrihaných oviec,
SNG.4.2	ktoré vychádzajú z kúpeľa,
SNG.4.2	každá z nich má po dvoje jahniatok,
SNG.4.2	žiadnej mláďa nechýba.
SNG.4.3	Pery máš ako šarlátovú niť
SNG.4.3	a tvoja reč je príjemná.
SNG.4.3	Tvoje sluchy za závojom
SNG.4.3	sú ako krížalky granátového jablka.
SNG.4.4	Tvoj krk je ako Dávidova veža,
SNG.4.4	vystavaná po vrstvách z kameňov,
SNG.4.4	tisíc štítov na nej visí,
SNG.4.4	všetko štíty hrdinov.
SNG.4.5	Tvoje dve ňadrá sú ako dve mláďatá,
SNG.4.5	gazelie dvojičky,
SNG.4.5	čo sa pasú medzi ľaliami.
SNG.4.6	Prv ako zavanie deň
SNG.4.6	a stratia sa tiene,
SNG.4.6	vyjdem si na myrhový vrch
SNG.4.6	a na kadidlový pahorok.
SNG.4.7	Celá si krásna, priateľka moja,
SNG.4.7	a škvrny na tebe niet.
SNG.4.8	Príď z Libanonu, snúbenica,
SNG.4.8	príď, z Libanonu zostúp!
SNG.4.8	Opusti končiar Amany,
SNG.4.8	štít Seníru a Chermónu,
SNG.4.8	dúpätá levov a vrchy leopardov.
SNG.4.9	Uchvátila si mi srdce,
SNG.4.9	sestra moja, snúbenica,
SNG.4.9	očarila si ma jediným pohľadom,
SNG.4.9	jedinou retiazkou svojho náhrdelníka.
SNG.4.10	Aké len krásne
SNG.4.10	sú tvoje nežnosti,
SNG.4.10	sestra moja, snúbenica!
SNG.4.10	Tvoje nežnosti
SNG.4.10	sú lepšie ako víno
SNG.4.10	a vôňa tvojich olejov
SNG.4.10	je nad všetky balzamy.
SNG.4.11	Na tvojich perách medová sladkosť, snúbenica,
SNG.4.11	med a mlieko sú pod tvojím jazykom
SNG.4.11	a vôňa tvojich šiat je ako vôňa Libanonu.
SNG.4.12	Si zavretá záhrada, sestra moja, snúbenica,
SNG.4.12	záhrada zavretá, prameň zapečatený.
SNG.4.13	Výhonky tvoje sú granátovníkovým sadom
SNG.4.13	s výborným ovocím,
SNG.4.13	s hennou a nardom,
SNG.4.14	nardom a šafranom,
SNG.4.14	puškvorcom a škoricou,
SNG.4.14	so všetkými kadidlovými drevinami,
SNG.4.14	myrhou a aloou,
SNG.4.14	najlepšími z balzamových kríkov.
SNG.4.15	Si záhradný prameň,
SNG.4.15	studňa živej vody
SNG.4.15	zurčiacej z Libanonu.
SNG.4.16	Prebuď sa, sever, a príď, juh,
SNG.4.16	prevej moju záhradu,
SNG.4.16	rozvoňaj jej balzamové kríky.
SNG.4.16	Nech vojde môj milý do svojej záhrady
SNG.4.16	a okúsi jej výborné plody.
SNG.5.1	Vošiel som do svojej záhrady,
SNG.5.1	sestra moja, snúbenica,
SNG.5.1	oberám svoju myrhu i s balzamom,
SNG.5.1	ochutnávam svoj medový plást,
SNG.5.1	pijem svoje víno a mlieko.
SNG.5.1	Jedzte, priatelia, pite,
SNG.5.1	opájajte sa nežnosťami!
SNG.5.2	Spím, ale srdce mi bdie.
SNG.5.2	Môj milý klope: „Otvor mi,
SNG.5.2	sestra moja, priateľka moja,
SNG.5.2	holubica moja, moja dokonalá,
SNG.5.2	lebo hlavu mám celú od rosy,
SNG.5.2	kadere svoje od nočných kropají.“
SNG.5.3	„Sukňu som si vyzliekla,
SNG.5.3	mám si ju azda znova obliecť?
SNG.5.3	Nohy som si umyla,
SNG.5.3	mám si ich azda znova zašpiniť?“
SNG.5.4	Milý môj cez okno natiahol ruku
SNG.5.4	a moje vnútro zatúžilo po ňom.
SNG.5.5	Vstala som otvoriť môjmu milému,
SNG.5.5	z mojich rúk kvapkala myrha,
SNG.5.5	cez prsty myrha mi pretekala
SNG.5.5	na rukoväť závory.
SNG.5.6	Otvorila som môjmu milému,
SNG.5.6	ale môj milý už odbehol, odišiel.
SNG.5.6	Keď hovoril, bola som ako bez seba.
SNG.5.6	Hľadala som ho, ale nenašla,
SNG.5.6	volala som ho, ale neodpovedal mi.
SNG.5.7	Našli ma však strážcovia,
SNG.5.7	ktorí obchádzajú mesto.
SNG.5.7	Strážcovia hradieb
SNG.5.7	ma zbili, doráňali,
SNG.5.7	aj plášť zo mňa strhli.
SNG.5.8	Zaprisahávam vás,
SNG.5.8	dcéry jeruzalemské:
SNG.5.8	Ak nájdete môjho milého,
SNG.5.8	čo mu oznámite?
SNG.5.8	To, že som chorá od lásky!
SNG.5.9	O čo je tvoj milý lepší než iní,
SNG.5.9	ty, najkrajšia zo žien?
SNG.5.9	O čo je tvoj milý lepší než iní,
SNG.5.9	keď nás tak zaprisahávaš?
SNG.5.10	Môj milý je svieži a červenolíci,
SNG.5.10	najlepší z tisícov.
SNG.5.11	Jeho hlava je sťa lesknúce sa rýdze zlato.
SNG.5.11	Jeho kadere sú ako strapce datľovej palmy, čierne ako havran.
SNG.5.12	Jeho oči sú ako holubice nad vodnými bystrinami,
SNG.5.12	v mlieku vykúpané,
SNG.5.12	sťa vsadené drahokamy.
SNG.5.13	Jeho líca sú balzamová hriadka
SNG.5.13	zarastená voňavými bylinkami.
SNG.5.13	Jeho pery sú ľalie,
SNG.5.13	rosia myrhu, ktorá preteká.
SNG.5.14	Jeho ruky sú ako zlaté prúty
SNG.5.14	vykladané drahokamom
SNG.5.14	Jeho brucho je slonovinový skvost
SNG.5.14	obložený zafírmi.
SNG.5.15	Jeho stehná sú stĺpy z bieleho mramoru
SNG.5.15	položené na zlatých podstavcoch.
SNG.5.15	Jeho výzor je ako Libanon,
SNG.5.15	vzácny je sťa cédre.
SNG.5.16	Jeho podnebie je presladké,
SNG.5.16	celý je príťažlivý.
SNG.5.16	Taký je môj milý, taký je môj priateľ,
SNG.5.16	dcéry jeruzalemské!
SNG.6.1	Kam šiel tvoj milý,
SNG.6.1	ty, najkrajšia zo žien,
SNG.6.1	kam sa tvoj milý obrátil?
SNG.6.1	S tebou ho pohľadáme.
SNG.6.2	Môj milý zostúpil do svojej záhrady,
SNG.6.2	k balzamovým záhonom,
SNG.6.2	aby pásol medzi záhradami
SNG.6.2	a natrhal ľalie.
SNG.6.3	Ja patrím svojmu milému a môj milý zase mne,
SNG.6.3	on pasie uprostred ľalií.
SNG.6.4	Krásna si, priateľka moja, ako Tirca,
SNG.6.4	pôvabná ako Jeruzalem,
SNG.6.4	hrozná ako vojsko so vztýčenými zástavami.
SNG.6.5	Odvráť odo mňa svoje oči, lebo ma vzrušujú.
SNG.6.5	Tvoje vlasy sú ako stádo kôz, čo zostupujú z Gileádu.
SNG.6.6	Tvoje zuby sú ako stádo oviec,
SNG.6.6	ktoré vychádzajú z kúpeľa.
SNG.6.6	Každá z nich má po dvoje mláďat.
SNG.6.6	Žiadnej mláďa nechýba.
SNG.6.7	Ako krížalky granátového jablka
SNG.6.7	sú tvoje sluchy za závojom.
SNG.6.8	Šesťdesiat je kráľovien,
SNG.6.8	osemdesiat vedľajších žien
SNG.6.8	a diev bez počtu,
SNG.6.9	ale moja holubica je jediná,
SNG.6.9	moja bezchybná,
SNG.6.9	jedináčka svojej matky,
SNG.6.9	čistá pre tú, čo ju porodila.
SNG.6.9	Videli ju devy a nazvali ju šťastnou,
SNG.6.9	kráľovné i vedľajšie ženy ju oslavovali.
SNG.6.10	„Kto je tá, čo sa díva nadol ako zora,
SNG.6.10	krásna ako luna, jasná ako slnko,
SNG.6.10	hrozná ako vojsko so vztýčenými zástavami?“
SNG.6.11	Zišla som do orechových záhrad,
SNG.6.11	uvidieť púčky v údolí,
SNG.6.11	pozrieť sa, či už vinič vyháňa
SNG.6.11	a či už kvitnú granátovníky.
SNG.6.12	Ani som si neuvedomila,
SNG.6.12	vzali ma do vozov Amminadába.
SNG.7.1	Vráť sa, vráť sa, Šulamitka,
SNG.7.1	vráť sa, vráť sa, nech ťa vidíme!
SNG.7.1	Čo chcete na Šulamitke vidieť?
SNG.7.1	Nuž jej tanec v táboroch!
SNG.7.2	Aké krásne sú tvoje kroky v sandáloch,
SNG.7.2	kniežacia dcéra.
SNG.7.2	Krivky tvojich bokov sú ako náhrdelník,
SNG.7.2	dielo majstrovských rúk.
SNG.7.3	Tvoje brucho je oblá nádoba,
SNG.7.3	nech nechýba korenené víno!
SNG.7.3	Tvoje lono je hromada pšenice,
SNG.7.3	lemovaná ľaliami.
SNG.7.4	Tvoje dve ňadrá sú ako dve mláďatá,
SNG.7.4	gazelie dvojičky.
SNG.7.5	Tvoj krk je ako veža zo slonoviny.
SNG.7.5	Tvoje oči — rybníky v Chešbóne
SNG.7.5	pri bráne Bat-Rabbím.
SNG.7.5	Tvoj nos je ako libanonská veža,
SNG.7.5	čo hľadí k Damasku.
SNG.7.6	Tvoja hlava je na tebe ako Karmel
SNG.7.6	a vrkoče tvojej hlavy ako purpur.
SNG.7.6	Kráľ je uväznený v tvojich kučerách.
SNG.7.7	Aká si krásna, aká ľúbezná,
SNG.7.7	láska, pri rozkošiach.
SNG.7.8	Vzrastom sa podobáš palme
SNG.7.8	a ňadrami hroznovým strapcom.
SNG.7.9	Povedal som: „Vyleziem na palmu,
SNG.7.9	chytím sa jej konárov.“
SNG.7.9	Nech sú tvoje ňadrá ako hroznové strapce
SNG.7.9	a vôňa tvojho dychu ako voňavé jablká.
SNG.7.10	Tvoje podnebie je ako najlepšie víno,
SNG.7.10	ktoré môjmu milému naozaj chutí
SNG.7.10	a spôsobí, že aj pery spiacich prehovoria.
SNG.7.11	Ja patrím môjmu milému
SNG.7.11	a on po mne túži!
SNG.7.12	Poď, milý môj, vyjdeme do poľa,
SNG.7.12	spávať budeme v dedinách,
SNG.7.13	včasráno vstaneme kvôli viniciam,
SNG.7.13	pozrieme, či už vyháňa vinič,
SNG.7.13	či sa už otvárajú kvety,
SNG.7.13	či už kvitnú granátovníky.
SNG.7.13	Tam ti chcem dať svoju lásku.
SNG.7.14	Mandragory vydávajú vôňu,
SNG.7.14	pri našich dverách sú všetky vzácne plody,
SNG.7.14	nové i staré.
SNG.7.14	Tebe som ich zachovala, milý môj.
SNG.8.1	Kiež by si bol mojím bratom,
SNG.8.1	ktorý sal z pŕs mojej matky!
SNG.8.1	Keby som ťa na ulici stretla a vybozkávala ťa,
SNG.8.1	nik by mnou neopovrhoval.
SNG.8.2	Vzala by som ťa a viedla do domu mojej matky.
SNG.8.2	Ty by si ma učil a ja by som ťa napojila
SNG.8.2	koreneným vínom, muštom z granátových jabĺk.
SNG.8.3	Ľavicu svoju má pod mojou hlavou
SNG.8.3	a pravicou ma objíma.
SNG.8.4	Zaprisahávam vás,
SNG.8.4	dcéry jeruzalemské,
SNG.8.4	neprebúdzajte a neroznecujte lásku,
SNG.8.4	kým sa jej samej nebude chcieť!
SNG.8.5	Kto je tá, čo vystupuje z púšte, opierajúc sa o svojho milého?
SNG.8.5	Pod jabloňou som ťa roznietila.
SNG.8.5	Tam tvoja matka dostala bolesti pri tvojom narodení,
SNG.8.5	tam zľahla v pôrodných bolestiach tá, čo ťa zrodila.
SNG.8.6	Polož si ma ako pečatidlo na svoje srdce,
SNG.8.6	ako pečatidlo na svoje rameno,
SNG.8.6	lebo láska je mocná ako smrť
SNG.8.6	a vášeň krutá ako podsvetie.
SNG.8.6	Jej žiara je ohnivá ako najsilnejší plameň.
SNG.8.7	Lásku nemôže uhasiť množstvo vody,
SNG.8.7	ani rieky ju nemôžu odplaviť.
SNG.8.7	Ak by chcel niekto dať za lásku
SNG.8.7	všetko bohatstvo svojho domu,
SNG.8.7	veľmi by ním pohrdli.
SNG.8.8	Máme malú sestru, ešte nemá prsníky.
SNG.8.8	Čo urobíme s našou sestrou v deň, keď o ňu požiadajú?
SNG.8.9	Ak je hradbou, vybudujeme na nej strieborné cimburie,
SNG.8.9	ak je bránou, zatarasíme ju cédrovou doskou.
SNG.8.10	Ja som hradba a moje prsia sú veže!
SNG.8.10	Vtedy som sa pre neho stala tou,
SNG.8.10	ktorá vychádza s ponukou pokoja.
SNG.8.11	Šalamún mal vinicu v Baal-Hamóne,
SNG.8.11	tú vinicu zveril strážcom.
SNG.8.11	Každý by dal za jej plody tisíc strieborných.
SNG.8.12	Moju vinicu, tú, čo mi patrí,
SNG.8.12	mám pred sebou.
SNG.8.12	Šalamún, nechaj si svojich tisíc
SNG.8.12	i dvesto pre strážcov jej ovocia.
SNG.8.13	Druhovia, ktorí sedávajú v záhradách,
SNG.8.13	pozorne vnímajú tvoj hlas.
SNG.8.13	Dovoľ aj mne načúvať!
SNG.8.14	Milý môj, uteč,
SNG.8.14	buď podobný gazele
SNG.8.14	alebo mladému jeleňovi na balzamových vrchoch!
ISA.1.1	Videnie Izaiáša, Amócovho syna, ktoré prijal o Judsku a Jeruzaleme v dňoch Uzziju, Jotáma, Acháza a Chizkiju, judských kráľov.
ISA.1.2	Počujte, nebesia, počúvaj, zem,
ISA.1.2	lebo Hospodin hovorí:
ISA.1.2	„Synov som vychoval a vyvýšil,
ISA.1.2	oni sa mi však spreneverili.
ISA.1.3	Vôl pozná svojho gazdu,
ISA.1.3	osol jasle svojho pána,
ISA.1.3	ale Izrael nepozná,
ISA.1.3	môj ľud nechápe.“
ISA.1.4	Beda hriešnemu národu,
ISA.1.4	ľudu zaťaženému vinou,
ISA.1.4	potomstvu zločincov,
ISA.1.4	skazeným synom.
ISA.1.4	Opustili Hospodina,
ISA.1.4	pohrdli Svätým Izraela,
ISA.1.4	celkom sa odcudzili.
ISA.1.5	Kde vás ešte udrieť,
ISA.1.5	keď sa tak búrite?
ISA.1.5	Hlava je celá boľavá,
ISA.1.5	srdce je úplne vysilené.
ISA.1.6	Nič nie je na ňom zdravé,
ISA.1.6	od hlavy po päty samá modrina,
ISA.1.6	jazva a čerstvá rana,
ISA.1.6	opuchnutá, neobviazaná
ISA.1.6	a neošetrená olejom.
ISA.1.7	Vaša krajina sa stala púšťou,
ISA.1.7	vaše mestá sú do tla vypálené,
ISA.1.7	vašu pôdu pred očami vyžierajú cudzinci,
ISA.1.7	je spustošená, cudzinci ju rozvrátili.
ISA.1.8	Dcéra Siona zostala
ISA.1.8	ako búdka vo vinici,
ISA.1.8	ako chatrč na uhorkovom poli,
ISA.1.8	ako obliehané mesto.
ISA.1.9	Keby nám Hospodin zástupov
ISA.1.9	nenechal malý zvyšok,
ISA.1.9	boli by sme ako Sodoma,
ISA.1.9	podobali by sme sa Gomore.
ISA.1.10	Kniežatá Sodomy,
ISA.1.10	počujte Hospodinovo slovo,
ISA.1.10	ľud Gomory,
ISA.1.10	čuj poučenie nášho Boha.
ISA.1.11	„Načo mi je množstvo vašich obiet?“
ISA.1.11	povie Hospodin.
ISA.1.11	„Som nasýtený spaľovanými obetami baranov,
ISA.1.11	tukom vykŕmeného dobytka;
ISA.1.11	nemám v obľube krv býčkov, baránkov a capov.
ISA.1.12	Keď prichádzate pred moju tvár,
ISA.1.12	kto vás o to žiada,
ISA.1.12	aby ste šliapali moje nádvoria?
ISA.1.13	Neprinášajte už bezcennú obetu,
ISA.1.13	odporné je mi kadidlo,
ISA.1.13	novmesiac, sobota a zvolané zhromaždenia.
ISA.1.13	Nemôžem vystáť zlo so slávnostnými zhromaždeniami!
ISA.1.14	Vaše novmesiace a sviatky
ISA.1.14	z duše nenávidím,
ISA.1.14	stali sa mi bremenom,
ISA.1.14	zunovalo sa mi ich prinášanie.
ISA.1.15	Aj keď vystriete dlane,
ISA.1.15	odvrátim od vás svoj zrak;
ISA.1.15	aj keď sa budete veľa modliť,
ISA.1.15	nebudem počúvať,
ISA.1.15	lebo vaše ruky sú plné krvi.
ISA.1.16	Obmyte sa, očistite sa,
ISA.1.16	odstráňte mi spred očí
ISA.1.16	vaše zlé skutky;
ISA.1.16	prestaňte robiť zlo,
ISA.1.17	učte sa robiť dobro,
ISA.1.17	domáhajte sa práva,
ISA.1.17	pomáhajte utláčanému,
ISA.1.17	vymôžte právo sirote,
ISA.1.17	obhajujte vdovu!
ISA.1.18	Poďte, vyjasnime si to!“ hovorí Hospodin.
ISA.1.18	„Keby boli vaše hriechy ako šarlát,
ISA.1.18	zbelejú sťa sneh,
ISA.1.18	a keby boli červené ako purpur,
ISA.1.18	budú ako vlna.
ISA.1.19	Ak budete ochotne poslúchať,
ISA.1.19	budete jesť dobré dary zeme.
ISA.1.20	Ak sa však budete zdráhať a protiviť,
ISA.1.20	pohltí vás meč,
ISA.1.20	lebo prehovorili Hospodinove ústa.“
ISA.1.21	Ako sa z verného mesta stala neviestka?
ISA.1.21	Bolo plné práva, prebývala v ňom spravodlivosť,
ISA.1.21	no teraz sú v ňom vrahovia.
ISA.1.22	Tvoje striebro sa znehodnotilo,
ISA.1.22	tvoje víno je zriedené vodou.
ISA.1.23	Tvoje kniežatá sú vzbúrenci,
ISA.1.23	spolok zlodejov,
ISA.1.23	všetci milujú úplatok,
ISA.1.23	ženú sa za odmenami, sirôt sa nezastanú
ISA.1.23	a žaloba vdovy k nim nepríde.
ISA.1.24	Preto výrok Pána, Hospodina zástupov, Izraelovho Mocného, znie:
ISA.1.24	„Beda, vyvŕšim sa na svojich protivníkoch,
ISA.1.24	vypomstím sa na svojich nepriateľoch.
ISA.1.25	Obrátim proti tebe svoju ruku,
ISA.1.25	lúhom vyplavím tvoju nečistotu,
ISA.1.25	odstránim všetok odpad.
ISA.1.26	Vrátim ti sudcov, ako boli kedysi,
ISA.1.26	aj tvojich poradcov ako voľakedy.
ISA.1.26	Potom ťa nazvú spravodlivým mestom,
ISA.1.26	mestom vernosti.“
ISA.1.27	Sion bude vykúpený súdom
ISA.1.27	a jeho obrátení spravodlivosťou.
ISA.1.28	Záhuba vzbúrencom a hriešnikom!
ISA.1.28	Tí, čo opustia Hospodina, zahynú.
ISA.1.29	Zahanbíte sa pre posvätné duby,
ISA.1.29	po ktorých ste tak túžili,
ISA.1.29	budete sa pýriť za záhrady,
ISA.1.29	ktoré ste si vybrali.
ISA.1.30	Budete ako dub, z ktorého opadáva lístie,
ISA.1.30	ako záhrada, ktorá je bez vody.
ISA.1.31	Mocnár bude ako pazderie
ISA.1.31	oboje bude horieť a nik ich nezahasí.
ISA.2.1	Slovo o Judsku a Jeruzaleme, ktoré vo videní prijal Izaiáš, Amócov syn.
ISA.2.2	V budúcich dňoch bude pevne stáť
ISA.2.2	vrch Hospodinovho domu
ISA.2.2	na vrchole hôr vyvýšený nad pahorky.
ISA.2.2	Budú k nemu prúdiť všetky národy
ISA.2.3	a putovať mnohé kmene a povedia si:
ISA.2.3	„Poďme, vystúpme na Hospodinov vrch,
ISA.2.3	do domu Jákobovho Boha,
ISA.2.3	aby nás poučil o svojich cestách
ISA.2.3	a my budeme kráčať po jeho chodníkoch.“
ISA.2.3	Veď zo Siona vyjde zákon,
ISA.2.3	Hospodinovo slovo z Jeruzalema.
ISA.2.4	On bude súdiť medzi národmi
ISA.2.4	a naprávať mnohé kmene,
ISA.2.4	takže si z mečov ukujú radlice,
ISA.2.4	zo svojich kopijí vinárske nože.
ISA.2.4	Národ proti národu nepozdvihne meč
ISA.2.4	a už sa nebudú cvičiť v boji.
ISA.2.5	Povstaň, Jákobov dom,
ISA.2.5	kráčajme vo svetle Hospodina!
ISA.2.6	Zavrhol si Jákobov dom, svoj ľud,
ISA.2.6	lebo má plno jasnovidcov z Východu
ISA.2.6	a veštcov ako Filištínci,
ISA.2.6	spolčujú sa s deťmi cudzincov.
ISA.2.7	Jeho krajina je plná striebra a zlata,
ISA.2.7	nespočetné sú jeho poklady.
ISA.2.7	Jeho krajina je plná koní,
ISA.2.7	jeho vozom niet konca.
ISA.2.8	Jeho krajina je plná modiel,
ISA.2.8	klaňajú sa dielu svojich rúk,
ISA.2.8	ktoré urobili ich prsty.
ISA.2.9	Človek sa zohýna, každý sa klania,
ISA.2.9	ale ty im neodpusti!
ISA.2.10	Vojdi do skaly, ukry sa do prachu
ISA.2.10	zo strachu pred Hospodinom,
ISA.2.10	pred slávou jeho vznešenosti.
ISA.2.11	Pyšné oči človeka sa sklopia,
ISA.2.11	hrdosť ľudí bude pokorená.
ISA.2.11	V ten deň bude vyvýšený jedine Hospodin,
ISA.2.12	lebo to bude deň Hospodina zástupov
ISA.2.12	proti všetkým pyšným a povýšeným,
ISA.2.12	aj proti všetkému vyvýšenému — to bude znížené.
ISA.2.13	Proti všetkým libanonským cédrom,
ISA.2.13	vysokým a hrdým,
ISA.2.13	proti všetkým bášanským dubom,
ISA.2.14	proti všetkým vysokým vrchom,
ISA.2.14	proti všetkým hrdým kopcom,
ISA.2.15	proti každej vysokej veži,
ISA.2.15	proti každej kamennej hradbe,
ISA.2.16	proti všetkým zámorským lodiam
ISA.2.16	a proti akejkoľvek honosnej kráse.
ISA.2.17	Pokorená bude pýcha človeka
ISA.2.17	a ponížená bude povýšenosť ľudí.
ISA.2.17	V ten deň bude vyvýšený jedine Hospodin
ISA.2.18	a modly úplne zmiznú.
ISA.2.19	Vojdú do skalných jaskýň
ISA.2.19	a do dier pod povrchom
ISA.2.19	zo strachu pred Hospodinom
ISA.2.19	a pred velebou jeho slávy,
ISA.2.19	keď povstane, aby vydesil zem.
ISA.2.20	V ten deň človek odhodí myšiam a netopierom
ISA.2.20	svojich strieborných a zlatých bôžikov,
ISA.2.20	ktorých si urobil, aby sa im klaňal.
ISA.2.21	Zalezie do skalných trhlín
ISA.2.21	a do puklín brál
ISA.2.21	od strachu pred Hospodinom
ISA.2.21	a pred velebou jeho slávy,
ISA.2.21	až povstane, aby vydesil zem.
ISA.2.22	Nemajte už nič s človekom,
ISA.2.22	ktorý žije. Veď za čo sa pokladá?
ISA.3.1	Hľa, Pán, Hospodin zástupov,
ISA.3.1	odníma Jeruzalemu a Judsku
ISA.3.1	všetku oporu a podporu,
ISA.3.1	všetku zásobu chleba a všetku zásobu vody,
ISA.3.2	hrdinu i bojovníka, sudcu i proroka,
ISA.3.2	veštca i starca,
ISA.3.3	veliteľa päťdesiatich i hodnostára,
ISA.3.3	poradcu, zručného umelca a znalca v zaklínaní.
ISA.3.4	Za kniežatá im dám chlapcov
ISA.3.4	a zavládne nad nimi samopaš.
ISA.3.5	V ľude bude utláčať jeden druhého,
ISA.3.5	každý svojho blížneho,
ISA.3.5	chlapec bude bezočivý k starcovi
ISA.3.5	a podliak k váženému mužovi.
ISA.3.6	Niekto chytí svojho brata v dome otca a povie:
ISA.3.6	„Máš plášť, buď naším vodcom
ISA.3.6	a vládni nad touto rozvalinou!“
ISA.3.7	V ten deň odpovie takto:
ISA.3.7	„Nebudem vaším liečiteľom,
ISA.3.7	veď v mojom dome niet chleba ani plášťa,
ISA.3.7	neurobíte zo mňa vodcu ľudu!“
ISA.3.8	Jeruzalem sa totiž rúca, Judsko padá,
ISA.3.8	lebo ich reč a skutky sú proti Hospodinovi,
ISA.3.8	čím provokujú jeho vznešený pohľad.
ISA.3.9	Výzor ich tváre ich usvedčuje,
ISA.3.9	svoj hriech rozhlasujú ako Sodoma, neskrývajú ho.
ISA.3.9	Beda im! Sami si privolávajú nešťastie.
ISA.3.10	Povedzte spravodlivým, že sa im bude dobre vodiť;
ISA.3.10	budú jesť ovocie svojich skutkov.
ISA.3.11	Beda bezbožným, bude sa im zle vodiť;
ISA.3.11	dostanú odmenu podľa skutkov svojich rúk.
ISA.3.12	Utláčateľmi môjho ľudu sú deti
ISA.3.12	a ženy nad ním panujú.
ISA.3.12	Ľud môj, tvoji vodcovia sú zvodcovia,
ISA.3.12	cestu, ktorou kráčaš, mätú.
ISA.3.13	Hospodin vstáva, aby riešil spor,
ISA.3.13	dvíha sa, aby súdil národy.
ISA.3.14	Hospodin začína súd
ISA.3.14	nad staršími svojho ľudu a jeho kniežatami:
ISA.3.14	„Vy ste spásli vinicu,
ISA.3.14	v dome máte korisť od úbožiaka.
ISA.3.15	Čo s vami? Gniavite môj ľud
ISA.3.15	a drvíte tváre úbožiakov,“
ISA.3.15	znie výrok Pána, Hospodina zástupov.
ISA.3.16	Hospodin hovorí:
ISA.3.16	„Pretože sa dcéry Siona vyvyšujú,
ISA.3.16	vykračujú si, naťahujú krk,
ISA.3.16	očami blúdia sem a ta,
ISA.3.16	kráčajú zvodnou chôdzou
ISA.3.16	a cengajú retiazkami na nohách:
ISA.3.17	Pán dá oprašivieť temenu dcér Siona,
ISA.3.17	Hospodin obnaží ich čelo.“
ISA.3.18	V ten deň Pán odstráni ozdoby:
ISA.3.18	šperky z nôh, diadémy a mesiačiky,
ISA.3.19	náušnice, náramky a závoje,
ISA.3.20	turbany, retiazky z nôh, stužky,
ISA.3.20	voňavky a talizmany,
ISA.3.21	prstene a krúžky z nosa,
ISA.3.22	rúcha, plášte, šatky a vrecúška,
ISA.3.23	zrkadlá, košieľky, čelenky a štóly.
ISA.3.24	Namiesto vône bude zápach
ISA.3.24	a miesto opaska povraz;
ISA.3.24	namiesto kučier bude plešina,
ISA.3.24	miesto nádherných šiat vrecovina
ISA.3.24	a namiesto krásy vypálený znak.
ISA.3.25	Tvoji muži padnú mečom
ISA.3.25	a tvoji hrdinovia vo vojne.
ISA.3.26	Kvíliť a smútiť budú brány mesta,
ISA.3.26	vyľudnené bude sedieť na zemi.
ISA.4.1	V ten deň sa sedem žien chopí jedného chlapa a povedia:
ISA.4.1	„Vlastný chlieb budeme jesť a svoje šaty si oblečieme,
ISA.4.1	len nech nás volajú tvojím menom, zbav nás našej potupy!“
ISA.4.2	V ten deň bude Hospodinov výhonok chválou a slávou,
ISA.4.2	plod zeme pýchou a ozdobou pre zachránených z Izraela.
ISA.4.3	Kto zostane na Sione
ISA.4.3	a kto prežije v Jeruzaleme,
ISA.4.3	bude sa volať svätým.
ISA.4.3	Všetci, čo sú zapísaní v Jeruzaleme pre život,
ISA.4.4	keď Pán zmyje špinu dcér Siona,
ISA.4.4	keď duchom súdu a stravujúcim dychom
ISA.4.4	zo stredu Jeruzalema odstráni krv.
ISA.4.5	Nad každým miestom vrchu Siona
ISA.4.5	a nad jeho zhromaždením
ISA.4.5	Hospodin stvorí oblak, čo cez deň dymí
ISA.4.5	a v noci žiari plamenným ohňom.
ISA.4.5	Áno, nad celou slávou bude baldachýn
ISA.4.6	a stan, čo poskytne tôňu
ISA.4.6	v horúčave dňa
ISA.4.6	a je útočiskom a úkrytom
ISA.4.6	pred víchricou a dažďom.
ISA.5.1	Zaspievam svojmu milému
ISA.5.1	pieseň môjho milého o jeho vinici.
ISA.5.1	Vinicu mal môj milý
ISA.5.1	na úrodnom úbočí.
ISA.5.2	Skypril ju, vyzbieral z nej kamenie,
ISA.5.2	vysadil ju viničom,
ISA.5.2	v strede postavil vežu
ISA.5.2	a do skaly vytesal lis.
ISA.5.2	Potom čakal, že zarodí hrozno,
ISA.5.2	ale zarodila plánky.
ISA.5.3	Teraz však, obyvateľ Jeruzalema
ISA.5.3	a muž Judska,
ISA.5.3	rozsúďte medzi mnou a mojou vinicou!
ISA.5.4	Čo som ešte mal urobiť pre svoju vinicu,
ISA.5.4	a neurobil som?
ISA.5.4	Čakal som, že zarodí hrozno,
ISA.5.4	prečo teda zarodila plánky?
ISA.5.5	Teraz vám chcem oznámiť,
ISA.5.5	čo urobím svojej vinici:
ISA.5.5	zvalím jej plot, aby ju spásli,
ISA.5.5	zrútim jej ohradu, aby ju pošliapali.
ISA.5.6	Skoncujem s ňou.
ISA.5.6	Nebude orezávaná ani okopávaná,
ISA.5.6	takže vzíde tŕnie a bodľačie,
ISA.5.6	aj oblakom prikážem,
ISA.5.6	aby ju nekropili dažďom.
ISA.5.7	Veď vinicou Hospodina zástupov je dom Izraela,
ISA.5.7	mužovia Judska sú jeho utešeným sadom.
ISA.5.7	Čakal na právo
ISA.5.7	— a hľa, krviprelievanie,
ISA.5.7	na spravodlivosť
ISA.5.7	— a hľa, volanie o pomoc.
ISA.5.8	Beda tým, čo hromadia dom na dom
ISA.5.8	a pole k poľu pripájajú,
ISA.5.8	takže niet miesta
ISA.5.8	a sami zostanete bývať uprostred krajiny!
ISA.5.9	V ušiach mi znie prísaha Hospodina zástupov:
ISA.5.9	„Veru, mnohé domy spustnú
ISA.5.9	a tie veľké a krásne zostanú neobývané.“
ISA.5.10	Desať jutár vinice urodí jeden bat
ISA.5.10	a chómer osiva prinesie efu.
ISA.5.11	Beda tým, čo sa včasráno
ISA.5.11	zháňajú za opojným nápojom,
ISA.5.11	až do zotmenia
ISA.5.11	ich rozpaľuje víno!
ISA.5.12	Citara, harfa, bubon, flauta
ISA.5.12	i víno — ich hostiny;
ISA.5.12	na skutky Hospodina nehľadia
ISA.5.12	a dielo jeho rúk nevidia.
ISA.5.13	Takže môj ľud pôjde do zajatia
ISA.5.13	pre svoju nevedomosť,
ISA.5.13	jeho urodzení zomrú od hladu
ISA.5.13	a pospolitý ľud umorí smäd.
ISA.5.14	Preto podsvetie otvorí svoje hrdlo,
ISA.5.14	naplno roztvorí svoju tlamu
ISA.5.14	a zostúpia doň vznešení i pospolitý ľud,
ISA.5.14	tí, čo sú hluční a jasajú.
ISA.5.15	Tak bude človek pokorený, každý bude ponížený,
ISA.5.15	oči povýšených sa sklopia.
ISA.5.16	Pri súde bude povýšený Hospodin zástupov,
ISA.5.16	Svätý, Boh ukáže svoju svätosť v spravodlivosti.
ISA.5.17	Ako na svojej pastve sa budú pásť baránky,
ISA.5.17	ovce sa budú sýtiť medzi ruinami.
ISA.5.18	Beda tým, čo si trest priťahujú neprávosťou
ISA.5.18	a hriech vlečú povrazmi na vozoch!
ISA.5.19	Hovoria: „Nech sa ponáhľa,
ISA.5.19	nech urýchli svoje dielo,
ISA.5.19	aby sme ho videli!
ISA.5.19	Nech sa priblíži a príde
ISA.5.19	rozhodnutie Svätého Izraela,
ISA.5.19	nech ho spoznáme!“
ISA.5.20	Beda tým, čo zlé nazývajú dobrým a dobré zlým,
ISA.5.20	čo tmu pokladajú za svetlo a svetlo za tmu,
ISA.5.20	horké pokladajú za sladké a sladké za horké.
ISA.5.21	Beda tým, čo sú vo vlastných očiach múdri
ISA.5.21	a sami pred sebou rozumní!
ISA.5.22	Beda hrdinom v pití vína
ISA.5.22	a silákom v miešaní opojných nápojov,
ISA.5.23	ktorí za úplatok vyhlásia zločinca za nevinného
ISA.5.23	a za odmenu odnímu právo od spravodlivých!
ISA.5.24	Lebo ako jazyky ohňa stravujú plevy
ISA.5.24	a seno sa stráca v plameni,
ISA.5.24	tak zhnije ich koreň
ISA.5.24	a ich kvet vzlietne ako prach,
ISA.5.24	pretože odmietli poučenie Hospodina zástupov
ISA.5.24	a opovrhli rečou Svätého Izraela.
ISA.5.25	Preto vzplanul Hospodinov hnev proti vlastnému ľudu,
ISA.5.25	vystrel proti nemu svoju ruku a udrel ho.
ISA.5.25	Hory sa budú triasť
ISA.5.25	a mŕtvol bude ako smetí na uliciach.
ISA.5.25	Napriek všetkému sa neodvracia jeho hnev,
ISA.5.25	jeho ruka je ešte vystretá.
ISA.5.26	Potom vztýči znak ďalekému národu,
ISA.5.26	zapíska naň od končín zeme,
ISA.5.26	a hľa, príde náhle, rýchlo.
ISA.5.27	Nikto v ňom nie je unavený ani sa nepotkýna,
ISA.5.27	nespí, ani nedrieme,
ISA.5.27	opasok na jeho bedrách sa nerozopne,
ISA.5.27	ani remienok na obuvi sa neroztrhne.
ISA.5.28	Jeho šípy sú ostré,
ISA.5.28	všetky luky napnuté,
ISA.5.28	kopytá jeho koní sú ako kremeň
ISA.5.28	a jeho kolesá ako víchrica.
ISA.5.29	Rev má ako levica,
ISA.5.29	reve ako levíčatá,
ISA.5.29	ručí, uchytí korisť,
ISA.5.29	odnesie ju a nik mu ju nevytrhne.
ISA.5.30	V ten deň bude nad ním hučať
ISA.5.30	ako hukot mora.
ISA.5.30	Pozrite na zem, hľa, hustá tma
ISA.5.30	aj svetlo sa zatmie v jej mrákave!
ISA.6.1	V roku, keď zomrel kráľ Uzzija, videl som Pána sedieť na vysokom a vznešenom tróne. Okraje jeho rúcha napĺňali chrám.
ISA.6.2	Nad ním stáli serafi. Každý mal po šesť krídel: dvoma si zakrývali tvár, dvoma si zakrývali nohy a dvoma lietali.
ISA.6.3	Jeden druhému volal:
ISA.6.3	„Svätý, svätý, svätý
ISA.6.3	je Hospodin zástupov,
ISA.6.3	celá zem je plná jeho slávy.“
ISA.6.4	Prahy dverí sa zachveli od hlasu volajúceho
ISA.6.4	a chrám sa naplnil dymom.
ISA.6.5	Povedal som:
ISA.6.5	„Beda mi, som stratený,
ISA.6.5	lebo som muž s nečistými perami
ISA.6.5	a bývam medzi ľudom s nečistými perami
ISA.6.5	a moje oči videli kráľa, Hospodina zástupov.“
ISA.6.6	Priletel ku mne jeden zo serafov,
ISA.6.6	v ruke mal žeravý uhlík,
ISA.6.6	ktorý vzal kliešťami z oltára.
ISA.6.7	Dotkol sa mi perí a povedal:
ISA.6.7	„Hľa, toto sa dotklo tvojich perí,
ISA.6.7	zmizla tvoja vina
ISA.6.7	a tvoj hriech je odstránený.“
ISA.6.8	Potom som počul hlas Pána, ktorý povedal:
ISA.6.8	„Koho mám poslať, kto ta pôjde?“
ISA.6.8	Povedal som: „Hľa, tu som, pošli mňa!“
ISA.6.9	Povedal: „Choď a povedz tomuto národu:
ISA.6.9	‚Počúvajte, len počúvajte, ale nerozumejte,
ISA.6.9	hľaďte, len sa dívajte, ale nechápte!‘
ISA.6.10	Urob bezcitným srdce tohto ľudu,
ISA.6.10	zapchaj mu uši a zastri oči,
ISA.6.10	aby očami nevidel a ušami nepočul,
ISA.6.10	aby jeho srdce nechápalo,
ISA.6.10	neobrátil sa a nevyzdravel.“
ISA.6.11	Povedal som: „Dokedy, Pane?“
ISA.6.11	Povedal: „Dovtedy, kým nespustnú mestá
ISA.6.11	a budú bez obyvateľov
ISA.6.11	a domy bez ľudí,
ISA.6.11	kým sa zem nestane púšťou.
ISA.6.12	Hospodin ďaleko odvedie ľudí
ISA.6.12	a v krajine nastane veľké spustošenie.
ISA.6.13	Ak v nej zostane ešte desatina,
ISA.6.13	bude spálená ako posvätné stromy — terebint a dub,
ISA.6.13	z ktorých pri stínaní zostane iba kmeň.
ISA.6.13	Ich peň je sväté semeno.“
ISA.7.1	V časoch judského kráľa Acháza, syna Jotáma, Uzzijovho syna, sýrsky kráľ Recín a izraelský kráľ Pekach, Remaljov syn, vytiahli do boja proti Jeruzalemu, ale nevládali ho poraziť.
ISA.7.2	Vtedy oznámili Dávidovmu domu: „Sýria obsadila Efrajima.“ Rozochvelo sa jeho srdce i srdce jeho ľudu, ako sa stromy lesa chvejú od vetra.
ISA.7.3	Vtedy Hospodin povedal Izaiášovi: „Choďte ty a tvoj syn Šear-Jašúb
ISA.7.4	Povedz mu:
ISA.7.4	‚Daj si pozor a upokoj sa,
ISA.7.4	neboj sa, nech ti srdce neochabne
ISA.7.4	pre tie dve ohorené dymiace polená,
ISA.7.4	pre vášnivý hnev Recína a Aramu
ISA.7.4	a kvôli Remaljovmu synovi.
ISA.7.5	Pretože Aram, Efrajim a syn Remalju sa dohodli proti tebe a povedali si: 
ISA.7.6	»Vytiahnime proti Judsku a zastrašme ho, získajme ho na svoju stranu a ustanovme v ňom za kráľa Tabeelovho syna!«‘
ISA.7.7	Toto hovorí Pán, Hospodin:
ISA.7.7	‚Neuskutoční sa to, nestane sa tak,
ISA.7.8	aj keď hlavou Aramu je Damask
ISA.7.8	a hlavou Damasku Recín!
ISA.7.8	O šesťdesiatpäť rokov
ISA.7.8	bude Efrajim zničený,
ISA.7.8	nebude národom,
ISA.7.9	aj keď hlavou Efrajima je Samária
ISA.7.9	a hlavou Samárie syn Remalju!
ISA.7.9	Ak neuveríte, neobstojíte!‘“
ISA.7.10	Hospodin dodal pre Acháza tieto slová: 
ISA.7.11	„Žiadaj si znamenie od Hospodina, svojho Boha, či hlboko v podsvetí, či hore na výsostiach!“ 
ISA.7.12	Acház však povedal: „Nebudem žiadať, nebudem pokúšať Hospodina.“ 
ISA.7.13	Potom prorok povedal: „Počúvaj, dom Dávidov! Či vám nestačí obťažovať ľudí, že obťažujete ešte aj môjho Boha? 
ISA.7.14	Preto sám Pán vám dá znamenie: Hľa, panna
ISA.7.15	Smotanu a med bude jesť, kým nebude vedieť rozoznávať zlé od dobrého, 
ISA.7.16	lebo skôr, ako by ten chlapec vedel rozoznávať zlé od dobrého, bude opustená zem, ktorej dvoch kráľov sa ty obávaš.
ISA.7.17	Hospodin privedie na teba, na tvoj ľud a na dom tvojho otca také dni, akých nebolo odo dňa, keď sa Efrajim odtrhol od Judska — totiž asýrskeho kráľa.“
ISA.7.18	V ten deň Hospodin zapíska na muchy,
ISA.7.18	ktoré sú v končinách riek Egypta,
ISA.7.18	a na včely, ktoré sú v Asýrii.
ISA.7.19	Prídu a všetky sa usadia
ISA.7.19	v spustnutých údoliach,
ISA.7.19	v skalných trhlinách,
ISA.7.19	v každom tŕní a na každom pasienku.
ISA.7.20	V ten deň britvou
ISA.7.20	najatou spoza Eufratu
ISA.7.20	Pán asýrskym kráľom
ISA.7.20	oholí hlavu a chlpy nôh,
ISA.7.20	ba ostrihá aj bradu.
ISA.7.21	V ten deň si človek bude chovať
ISA.7.21	kravičku a dve ovečky,
ISA.7.22	pretože budú dávať mnoho mlieka,
ISA.7.22	bude jesť smotanu.
ISA.7.22	Každý, kto zostane v krajine,
ISA.7.22	bude jesť smotanu a med.
ISA.7.23	V ten deň každé miesto,
ISA.7.23	na ktorom je tisíc viničných kmeňov za tisíc strieborných,
ISA.7.23	zmení sa na tŕnie a bodľačie.
ISA.7.24	Budú tam chodiť so šípmi a s lukom,
ISA.7.24	lebo celá krajina bude tŕním a bodľačím.
ISA.7.25	Na nijaké úbočia okopávané motykou
ISA.7.25	nevkročíš zo strachu pred tŕním a bodľačím.
ISA.7.25	Stanú sa miestom, na ktoré sa vyháňa dobytok,
ISA.7.25	po ktorom šliapu ovce.
ISA.8.1	Hospodin mi povedal: „Vezmi veľkú tabuľu a napíš na ňu čitateľným písmom: Mahér-Šalál-Cháš-Baz
ISA.8.2	Privolal som si hodnoverných svedkov, kňazov Uriju a Jeberechjovho syna Zecharju. 
ISA.8.3	Keď som sa potom priblížil k prorokyni, počala a porodila syna. Hospodin mi povedal: „Nazvi ho Mahér-Šalál-Cháš-Baz! 
ISA.8.4	Prv než chlapec bude vedieť zavolať: ‚Otec môj, mama moja!‘, odnesú bohatstvo z Damasku a korisť zo Samárie pred asýrskeho kráľa.“
ISA.8.5	Hospodin dodal pre mňa ešte tieto slová:
ISA.8.6	„Pretože tento ľud zavrhol
ISA.8.6	vody Šilóachu, ktoré tečú tíško,
ISA.8.6	a teší sa z Recína a Remaljovho syna,
ISA.8.7	preto, hľa, Pán privedie na nich
ISA.8.7	dravé a veľké vody Eufratu
ISA.8.7	— asýrskeho kráľa s celou jeho slávou,
ISA.8.7	vystúpi nad svoje riečiská
ISA.8.7	a pretečie všetky svoje brehy.
ISA.8.8	Zabočí do Judska,
ISA.8.8	rozvodní sa a preleje cez brehy,
ISA.8.8	bude siahať až po krk
ISA.8.8	a rozpäté ramená naplnia
ISA.8.8	tvoju krajinu, Emanuel, po celej šírke.
ISA.8.9	Spolčujte sa, národy,
ISA.8.9	zúrte, deste sa,
ISA.8.9	počúvajte všetky diaľavy sveta,
ISA.8.9	zbrojte, ale deste sa,
ISA.8.9	zbrojte, ale deste sa!
ISA.8.10	Pripravujte plán, ale stroskotá,
ISA.8.10	navrhnite niečo, ale neuskutoční sa to,
ISA.8.10	pretože Boh je s nami.“
ISA.8.11	Takto mi povedal Hospodin,
ISA.8.11	keď ma mocne uchopil za ruku
ISA.8.11	a varoval ma, aby som nešiel
ISA.8.11	cestou tohto ľudu.
ISA.8.12	„Nenazývajte sprisahaním všetko,
ISA.8.12	čo tento ľud nazýva sprisahaním
ISA.8.12	a čoho sa bojí, vy sa nebojte
ISA.8.12	ani sa nestrachujte!
ISA.8.13	Hospodina zástupov pokladajte za svätého,
ISA.8.13	jeho sa bojte a pred ním sa strachujte!
ISA.8.14	On bude svätyňou a kameňom úrazu,
ISA.8.14	skalou na potknutie pre obidva domy Izraela,
ISA.8.14	sieťou a osídlom pre obyvateľov Jeruzalema.
ISA.8.15	Mnohí sa oň potknú,
ISA.8.15	padnú a rozbijú sa,
ISA.8.15	padnú do pasce a chytia sa.“
ISA.8.16	Zamlč svedectvo a zapečať náuku
ISA.8.16	medzi mojimi učeníkmi.
ISA.8.17	Budem čakať na Hospodina,
ISA.8.17	ktorý si zakryl tvár pred Jákobovým domom,
ISA.8.17	a budem dúfať v neho.
ISA.8.18	Hľa, ja a deti, ktoré mi dal Hospodin,
ISA.8.18	sme v Izraeli znakmi a znameniami
ISA.8.18	od Hospodina zástupov, ktorý býva na vrchu Sion.
ISA.8.19	Keď vám povedia: „Dopytujte sa duchov zomrelých a veštcov, ktorí šuškajú a šepocú,“ tak im povedzte: „Či sa ľud nemá pýtať svojho Boha, ale mŕtvych, aby živí
ISA.8.20	mali náuku a svedectvo?!“ Ak nebudú hovoriť takto, budú ako tí, pre ktorých niet úsvitu. 
ISA.8.21	Prejde krajinou zaťažený a hladný, a keď bude vyhladovaný, rozhnevá sa a bude zlorečiť svojmu kráľovi i svojmu Bohu. Pozrie sa hore, 
ISA.8.22	potom sa pozrie na zem a vidí len úzkosť a tmu, tiesnivú temnotu a strašnú temnotu.
ISA.8.23	Nebude tma tam, kde je teraz súženie.
ISA.8.23	Predtým bola znevážená krajina Zebulún a Naftali,
ISA.8.23	potom sa však preslávi prímorskou cestou,
ISA.8.23	Zajordánskom a pohanskou Galileou.
ISA.9.1	Ľud, čo kráča v tmách, uvidí veľké svetlo,
ISA.9.1	nad tými, čo bývajú v krajine temnoty, zažiari svetlo.
ISA.9.2	Rozmnožil si ich jasot, zväčšil si ich radosť.
ISA.9.2	Radujú sa pred tebou, ako sa raduje pri žatve,
ISA.9.2	ako sa jasá pri delení koristi.
ISA.9.3	Jarmo, čo ho ťaží, palicu na jeho chrbte
ISA.9.3	a prút jeho utláčateľa si zlámal ako v dňoch Midjánčanov.
ISA.9.4	Každá obuv, ktorej dupot otriasa zemou,
ISA.9.4	a každý krvou zmáčaný plášť budú spálené
ISA.9.4	a strávi ich oheň.
ISA.9.5	Lebo chlapček sa nám narodil, daný je nám syn,
ISA.9.5	na jeho pleciach bude spočívať vláda
ISA.9.5	a jeho meno bude Obdivuhodný radca,
ISA.9.5	Mocný Boh, Večný Otec, Knieža pokoja.
ISA.9.6	Miera jeho vlády a pokoj nebude mať konca
ISA.9.6	na Dávidovom tróne a v jeho kráľovstve,
ISA.9.6	ktoré upevní a posilní právom a spravodlivosťou
ISA.9.6	odteraz až naveky.
ISA.9.6	Horlivosť Hospodina zástupov to urobí.
ISA.9.7	Pán zoslal slovo proti Jákobovi
ISA.9.7	a dopadlo na Izrael.
ISA.9.8	Dozvedel sa to všetok ľud, Efrajim a obyvatelia Samárie,
ISA.9.8	ktorí v namyslenosti a pýche srdca hovoria:
ISA.9.9	„Tehly sa zrútili, budeme stavať z kamenných kvádrov;
ISA.9.9	plané figovníky povytínali, nahradíme ich cédrami.“
ISA.9.10	Hospodin však vzbudí proti nemu nepriateľov — Recína,
ISA.9.10	a popudí jeho odporcov.
ISA.9.11	Sýriu od východu a Filištíncov od západu,
ISA.9.11	aby požierali Izrael naplno otvorenými ústami.
ISA.9.11	Napriek tomu všetkému sa však jeho hnev neodvracia
ISA.9.11	a jeho ruka je ešte vystretá.
ISA.9.12	Ľud sa však neobrátil k tomu, čo ho bil,
ISA.9.12	nehľadali Hospodina zástupov.
ISA.9.13	Vtedy Hospodin odsekne Izraelu hlavu i chvost,
ISA.9.13	palmovú ratolesť a trstinu
ISA.9.14	Starec a hodnostár sú hlavou
ISA.9.14	a prorok, čo učí lož, je chvostom.
ISA.9.15	Vodcovia tohto ľudu sú zvodcami
ISA.9.15	a tí, čo sa dajú nimi viesť,
ISA.9.15	sú odsúdení na záhubu.
ISA.9.16	Preto Pán nemá radosť z jeho mladíkov
ISA.9.16	a nezmiluje sa nad jeho sirotami a vdovami,
ISA.9.16	lebo všetko sú to bezbožníci a zločinci
ISA.9.16	a ústa každého hovoria bláznovstvá.
ISA.9.16	Pri tom všetkom sa však neodvracia jeho hnev,
ISA.9.16	jeho ruka je ešte vystretá.
ISA.9.17	Veď zloba horela ako oheň,
ISA.9.17	čo stravuje tŕnie a bodľačie
ISA.9.17	a zapaľuje lesnú húštinu,
ISA.9.17	až sa zdvíhajú kúdoly dymu.
ISA.9.18	Hnevom Hospodina zástupov sa spaľuje krajina
ISA.9.18	a jej ľud je ako potrava pre oheň;
ISA.9.18	nik nemá zľutovanie so svojím bratom.
ISA.9.19	Zahryzne napravo, ale zostane hladný,
ISA.9.19	alebo naľavo, no nenasýti sa.
ISA.9.19	Každý pojedá mäso z vlastného ramena,
ISA.9.20	Menašše Efrajima a Efrajim Menaššeho
ISA.9.20	a obaja spoločne vystupujú proti Júdovi.
ISA.9.20	Napriek tomu všetkému sa však neodvracia jeho hnev,
ISA.9.20	jeho ruka je ešte vystretá.
ISA.10.1	Beda tým, čo ustanovujú nespravodlivé zákony,
ISA.10.1	a pisárom, ktorí horlivo vypisujú rozkazy utláčať,
ISA.10.2	aby úbožiakom odopreli prístup k súdu
ISA.10.2	a biednych môjho ľudu obrali o právo,
ISA.10.2	aby sa vdovy stali ich korisťou
ISA.10.2	a mohli olúpiť siroty.
ISA.10.3	Čo však urobíte v deň trestu
ISA.10.3	a pri skaze, čo príde zďaleka?
ISA.10.3	Ku komu sa budete utiekať o pomoc
ISA.10.3	a komu zanecháte svoje bohatstvo?
ISA.10.4	Nič iné im nezostáva, len sa zohnúť medzi väzňami
ISA.10.4	alebo padnúť medzi zabitých.
ISA.10.4	Napriek tomu všetkému sa však neodvracia jeho hnev,
ISA.10.4	jeho ruka je ešte vystretá.
ISA.10.5	Beda Asýrii, ktorá je palicou môjho hnevu,
ISA.10.5	ten prút v jej rukách — to je môj hnev.
ISA.10.6	Posielam ju na bezbožný národ, proti môjmu ľudu,
ISA.10.6	na ktorý sa hnevám a prikazujem jej,
ISA.10.6	aby ho ukoristila ako korisť
ISA.10.6	a ulúpila ako lup,
ISA.10.6	aby ho pošliapala ako blato na uliciach.
ISA.10.7	No Asýria tak neuvažuje,
ISA.10.7	jej srdce tak nerozmýšľa,
ISA.10.7	ale zamýšľa zničiť a vyhubiť nemálo národov.
ISA.10.8	Lebo hovorí:
ISA.10.8	„Nie sú všetky moje kniežatá dovedna kráľmi?
ISA.10.9	Nie je Kalno ako Karkemiš?
ISA.10.9	Nie je Chamát ako Arpád?
ISA.10.9	Nie je Samária ako Damask?“
ISA.10.10	Ak zasiahla moja ruka kráľovstvá bôžikov,
ISA.10.10	hoci mali viac modiel ako Jeruzalem a Samária,
ISA.10.11	ako som urobil Samárii a jej modlám,
ISA.10.11	či tak neurobím Jeruzalemu a jeho modlám?
ISA.10.12	Keď Pán dokončí celé svoje dielo
ISA.10.12	na vrchu Sion a v Jeruzaleme,
ISA.10.12	potrestá pyšný výplod srdca asýrskeho kráľa
ISA.10.12	a povýšenecký pohľad jeho očí.
ISA.10.13	Pretože povedala:
ISA.10.13	„Konala som silou svojej ruky
ISA.10.13	a svojou múdrosťou, lebo som rozumná.
ISA.10.13	Odstránila som hranice ich národov,
ISA.10.13	ukoristila som ich poklady
ISA.10.13	a ako krutovládca som zvrhla tých,
ISA.10.13	čo sedeli na tróne.
ISA.10.14	Moja ruka našla bohatstvá národov ako hniezdo
ISA.10.14	a ako sa rabujú opustené vajcia,
ISA.10.14	tak som vyrabovala celú krajinu.
ISA.10.14	Nebolo toho, čo by zatrepotal krídlami,
ISA.10.14	otvoril zobák a zapišťal.“
ISA.10.15	Môže sa sekera povyšovať nad toho, kto ňou rúbe,
ISA.10.15	a píla vyvyšovať nad toho, kto ju ťahá?
ISA.10.15	Ako keby palica hýbala tými, čo ju dvíhajú,
ISA.10.15	a prút dvíhal toho, kto nie je drevom!
ISA.10.16	Preto Pán, Hospodin zástupov, zošle chradnutie na jej vypasených
ISA.10.16	a pod jej slávou bude blčať oheň ako požiar.
ISA.10.17	Svetlo Izraela bude ohňom a jeho Svätý bude plameňom,
ISA.10.17	bude horieť a za jediný deň strávi jej tŕnie a bodľač 
ISA.10.18	aj slávu jej lesa a ovocného sadu,
ISA.10.18	počnúc dušou a končiac telom,
ISA.10.18	ako keď chorý chradne.
ISA.10.19	Zvyšok stromov z jej lesa bude počtom taký,
ISA.10.19	že ho spočíta aj dieťa.
ISA.10.20	V ten deň sa zvyšok Izraela a zachránení z Jákobovho domu
ISA.10.20	už nebudú opierať o toho, čo ich bije,
ISA.10.20	ale budú sa verne opierať o Hospodina, Svätého Izraela.
ISA.10.21	Zvyšok sa vráti, zvyšok Jákobov
ISA.10.21	k mocnému Bohu.
ISA.10.22	Aj keby bolo tvojho ľudu, Izrael, ako morského piesku,
ISA.10.22	len zvyšok z neho sa vráti.
ISA.10.22	Záhuba je stanovená, preteká spravodlivosť.
ISA.10.23	Stanovenú záhubu totiž vykoná Pán, Hospodin zástupov,
ISA.10.23	uprostred celej zeme.
ISA.10.24	Preto takto hovorí Pán, Hospodin zástupov:
ISA.10.24	„Ľud môj, čo bývaš na Sione, neboj sa Asýrie.
ISA.10.24	Bije ťa palicou a prút dvíha na teba,
ISA.10.24	ako to bolo v Egypte.
ISA.10.25	Lebo už len chvíľu a môj veľký hnev ustane,
ISA.10.25	no dovtedy ich môj hnev úplne zničí.“
ISA.10.26	Hospodin zástupov vzbudí proti nej svoj bič,
ISA.10.26	ako keď bil Midjánčanov pri skale Oréb
ISA.10.26	a svoju palicu pozdvihne nad more,
ISA.10.26	ako to bolo v Egypte.
ISA.10.27	V ten deň ti spadne z ramien jej bremeno
ISA.10.27	a jej jarmo z tvojej šije — sňaté jarmo ustúpi blahobytu.
ISA.10.28	Ide na Ajjat, prechádza cez Migrón,
ISA.10.28	v Michmáse si necháva výzbroj,
ISA.10.29	prechádza cez priesmyk,
ISA.10.29	v Gebe strávi noc.
ISA.10.29	Ráma sa trasie,
ISA.10.29	Šaulova Gibea je na úteku.
ISA.10.30	Krič z celého hrdla, dcéra Gallímu!
ISA.10.30	Počúvaj, Lajša! Odpovedz jej, Anatót!
ISA.10.31	Madmena uteká,
ISA.10.31	obyvatelia Gebímu unikajú do bezpečia.
ISA.10.32	Ešte dnes zastane v Nóbe,
ISA.10.32	pohrozí rukou vrchu dcéry Siona,
ISA.10.32	pahorku Jeruzalema.
ISA.10.33	Hľa, Pán, Hospodin zástupov,
ISA.10.33	zhadzuje konáre násilím;
ISA.10.33	čo má vysoký vzrast, je stínané,
ISA.10.33	čo je vyvýšené, zníži sa.
ISA.10.34	Lesnú húštinu postína sekerou
ISA.10.34	a Libanon vo svojej nádhere padne.
ISA.11.1	Z Izajovho pňa vzíde ratolesť
ISA.11.1	a z jeho koreňov vyrastie výhonok.
ISA.11.2	Spočinie na ňom duch Hospodina,
ISA.11.2	duch múdrosti a rozumu,
ISA.11.2	duch rady a sily,
ISA.11.2	duch poznania a Hospodinovej bázne.
ISA.11.3	V bázni pred Hospodinom bude mať záľubu,
ISA.11.3	nebude súdiť podľa vonkajšieho zdania
ISA.11.3	ani nebude rozhodovať podľa toho, čo predtým počul,
ISA.11.4	ale spravodlivo bude súdiť slabých
ISA.11.4	a nestranne rozhodovať o ponížených v krajine.
ISA.11.4	Palicou svojich úst bude biť násilníkov,
ISA.11.4	dychom svojich pier usmrtí bezbožníka.
ISA.11.5	Spravodlivosť bude opaskom na jeho bedrách
ISA.11.5	a vernosť bude remeňom na jeho drieku.
ISA.11.6	Vlk bude ako hosť baránka,
ISA.11.6	leopard bude odpočívať vedľa kozľaťa.
ISA.11.6	Teliatko, levíča a vykŕmený vôl budú spolu
ISA.11.6	a malý chlapček ich bude zaháňať.
ISA.11.7	Jalovica sa bude pásť s medveďom,
ISA.11.7	ich mláďatá budú spolu polihovať
ISA.11.7	a lev bude žrať slamu ako vôl.
ISA.11.8	Nemluvňa sa bude hrať nad dierou zmije
ISA.11.8	a bábätko rukou siahne do diery vretenice.
ISA.11.9	Nikde na mojom svätom vrchu
ISA.11.9	nebudú robiť zle ani škodiť,
ISA.11.9	lebo zem sa naplní poznaním Hospodina,
ISA.11.9	ako sa more napĺňa vodami.
ISA.11.10	V ten deň začnú prúdiť národy
ISA.11.10	ku koreňu Izaja, ktorý sa týči ako zástava pre národy
ISA.11.10	a jeho príbytok sa stane slávnym.
ISA.11.11	V ten deň Pán opäť pozdvihne ruku,
ISA.11.11	aby vykúpil zvyšok svojho ľudu,
ISA.11.11	ktorý zostal v Asýrii a Egypte,
ISA.11.11	v Patróse a Kúši, v Eláme a Šinári,
ISA.11.11	v Chamáte a na ostrovoch mora.
ISA.11.12	Vztýči zástavu pre národy,
ISA.11.12	zhromaždí rozohnaných z Izraela
ISA.11.12	a roztrúsených z Judska pozbiera
ISA.11.12	zo štyroch svetových strán.
ISA.11.13	Pominie žiarlivosť Efrajima,
ISA.11.13	nepriatelia Judska budú vyhubení,
ISA.11.13	Efrajim nebude žiarliť na Judsko
ISA.11.13	a Judsko nebude utláčať Efrajim.
ISA.11.14	Vrhnú sa na plecia Filištíncov na západe,
ISA.11.14	spolu olúpia synov Východu;
ISA.11.14	Edóm a Moábsko budú ziskom ich rúk
ISA.11.14	a synovia Ammóna ich budú poslúchať.
ISA.11.15	Hospodin vysuší záliv egyptského mora,
ISA.11.15	zaženie sa rukou proti Eufratu
ISA.11.15	a svojím horúcim vetrom
ISA.11.15	ho rozbije na sedem potokov,
ISA.11.15	takže ho bude možné prejsť v sandáloch.
ISA.11.16	Takú cestu bude mať zvyšok jeho ľudu,
ISA.11.16	čo zostane v Asýrii, akú mal Izrael, keď vychádzal z Egypta.
ISA.12.1	V ten deň povieš:
ISA.12.1	„Ďakujem ti, Hospodin, lebo hoci si sa na mňa hneval,
ISA.12.1	svoj hnev si odvrátil a potešil si ma.
ISA.12.2	Veď Boh je moja spása, dôverujem mu a nezľaknem sa,
ISA.12.2	lebo moja sila a pieseň je Hospodin,
ISA.12.2	Hospodin sa mi stal spásou.
ISA.12.3	S radosťou budete čerpať vodu
ISA.12.3	z prameňov spásy.“
ISA.12.4	V ten deň poviete:
ISA.12.4	„Ďakujte Hospodinovi, vzývajte jeho meno,
ISA.12.4	zvestujte jeho skutky medzi národmi,
ISA.12.4	pripomínajte, že jeho meno je slávne.
ISA.12.5	Ospevujte Hospodina, lebo veľkolepo konal,
ISA.12.5	nech je to známe po celej zemi.
ISA.12.6	Plesaj a jasaj, obyvateľka Siona,
ISA.12.6	lebo veľký uprostred teba je Svätý Izraela!“
ISA.13.1	Výrok proti Babylonu, ktorý vo videní prijal Izaiáš, Amócov syn.
ISA.13.2	Na pustom vrchu zdvihnite zástavu,
ISA.13.2	hlasno na nich volajte, mávajte rukou,
ISA.13.2	nech vojdú bránami kniežat.
ISA.13.3	Ja som vydal rozkaz svojim zasvätencom
ISA.13.3	a pre svoj hnev som zavolal svojich hrdinov,
ISA.13.3	ktorí jasajú nad mojou velebou.
ISA.13.4	Hukot na vrchoch ako od množstva ľudu,
ISA.13.4	hrmot kráľovstiev zhromaždených národov.
ISA.13.4	To Hospodin zástupov robí
ISA.13.4	prehliadku šíku pripraveného do boja.
ISA.13.5	Prichádzajú z ďalekej krajiny,
ISA.13.5	od končín nebies:
ISA.13.5	Hospodin a nástroje jeho hnevu,
ISA.13.5	aby zničili celú zem.
ISA.13.6	Kvíľte, lebo blízko je Hospodinov deň,
ISA.13.6	lebo príde ako skaza od Všemohúceho.
ISA.13.7	Preto sklesnú všetky ruky
ISA.13.7	a ochabne každé ľudské srdce.
ISA.13.8	Preľaknú sa, zachvátia ich kŕče a bolesti,
ISA.13.8	budú sa zvíjať ako rodička,
ISA.13.8	s hrôzou budú pozerať jeden na druhého:
ISA.13.8	tvár im bude horieť plameňom.
ISA.13.9	Hľa, deň Hospodina prichádza,
ISA.13.9	ukrutný, s hrôzou a rozpáleným hnevom,
ISA.13.9	aby urobil zo zeme zborenisko
ISA.13.9	a jej hriešnikov z nej vyhubil!
ISA.13.10	Pretože hviezdy nebies a ich súhvezdia
ISA.13.10	nevydajú svetlo,
ISA.13.10	slnko sa zatmie pri východe
ISA.13.10	a mesiac sa nezaskvie svetlom.
ISA.13.11	Potrestám vo svete zločin
ISA.13.11	a na zločincoch ich vinu.
ISA.13.11	Urobím koniec nadutosti pyšných
ISA.13.11	a pokorím hrdosť násilníkov.
ISA.13.12	Človeka urobím vzácnejším ako rýdze zlato
ISA.13.12	a ľudí sťa zlato z Ofíru.
ISA.13.13	Preto zatrasiem nebesami
ISA.13.13	a zem sa pohne zo svojho miesta
ISA.13.13	pre rozhorčenosť Hospodina zástupov
ISA.13.13	v deň, keď vzplanie jeho hnev.
ISA.13.14	Vtedy sa každý vráti k vlastnému národu
ISA.13.14	ako splašená gazela a ako ovce,
ISA.13.14	ktoré nik nestráži,
ISA.13.14	a každý bude bežať do svojej krajiny.
ISA.13.15	Každý, koho dopadnú, bude prebodnutý
ISA.13.15	a každý, koho dochytia, padne mečom.
ISA.13.16	Pred ich očami im rozdrvia deti,
ISA.13.16	vyplienia im domy a znásilnia ženy.
ISA.13.17	Hľa, ja vzbudím proti nim Médov,
ISA.13.17	ktorí si necenia striebro
ISA.13.17	a v zlate nemajú záľubu.
ISA.13.18	Ich kuše rozdrvia mladíkov
ISA.13.18	a nezľutujú sa nad plodom života,
ISA.13.18	ich oko sa nezmiluje nad deťmi.
ISA.13.19	Babylon, ozdoba kráľovstiev,
ISA.13.19	pyšná okrasa Chaldejcov,
ISA.13.19	pochodí, ako keď Boh rozvrátil
ISA.13.19	Sodomu a Gomoru.
ISA.13.20	Neobývaný bude navždy,
ISA.13.20	neosídlený po všetky pokolenia;
ISA.13.20	Arab si tam nepostaví stan
ISA.13.20	a pastieri sa tam neusídlia.
ISA.13.21	Bude tam sídliť púštna zver,
ISA.13.21	ich domy zaplnia sovy;
ISA.13.21	budú sa tam zdržiavať pštrosy
ISA.13.21	a besy
ISA.13.22	Hyeny budú zavýjať v ich palácoch
ISA.13.22	a šakaly v chrámoch rozkoše.
ISA.13.22	Zakrátko príde jeho čas,
ISA.13.22	jeho dni sa nepredĺžia.
ISA.14.1	Hospodin sa zmiluje nad Jákobom a znova si vyvolí Izrael a dá im odpočinúť v ich vlastnej krajine. Cudzinci sa k nim pripoja a pridajú sa k Jákobovmu domu.
ISA.14.2	Národy ich vezmú a privedú na ich miesto. Dom Izraelov si z nich na pôde Hospodina urobí sluhov a slúžky; zajmú tých, čo ich zajali, a budú utláčať svojich utláčateľov.
ISA.14.3	V deň, keď ti Hospodin dá odpočinúť od únavy, zmätku a ukrutného otroctva, ktorým ťa zotročil, 
ISA.14.4	prednesieš túto posmešnú pieseň proti babylonskému kráľovi a povieš:
ISA.14.4	„Pozri, ako skončil tyran, ako sa skončilo násilie!“
ISA.14.5	Hospodin zlomil prút bezbožníkov
ISA.14.5	a žezlo vladárov,
ISA.14.6	čo zlostne bilo národy
ISA.14.6	neprestajnými údermi,
ISA.14.6	podmaňovalo si v hneve národy
ISA.14.6	neľútostným sužovaním.
ISA.14.7	Oddychuje, odpočíva celá zem, prepuká jasotom.
ISA.14.8	Aj cyprusy a libanonské cédre sa tešia kvôli tebe,
ISA.14.8	od chvíle, čo si padol, hovoria si: „Nepríde k nám už drevorubač.“
ISA.14.9	Zospodu sa podsvetie
ISA.14.9	a vyjde ti v ústrety, keď prídeš,
ISA.14.9	kvôli tebe zobudí tiene všetkých mŕtvych mocnárov zeme,
ISA.14.9	zdvihne z trónov všetkých kráľov národov.
ISA.14.10	Títo všetci sa ozvú, prehovoria k tebe:
ISA.14.10	„Aj ty si bez sily ako my,
ISA.14.10	stal si sa nám podobným!
ISA.14.11	Do podsvetia je zvrhnutá tvoja hrdosť
ISA.14.11	za zvuku tvojich hárf.
ISA.14.11	Pod tebou lezie chrobač
ISA.14.11	a červy sú tvojou prikrývkou.“
ISA.14.12	Ako si padla z neba, žiarivá zornička!
ISA.14.12	Zrazený si na zemi, vládca nad národmi!
ISA.14.13	Veď v srdci si si povedal:
ISA.14.13	„Do nebies vystúpim,
ISA.14.13	až nad Božie hviezdy vyvýšim svoj trón,
ISA.14.13	sídliť chcem na vrchu zhromaždenia,
ISA.14.13	na najkrajnejšom severe
ISA.14.14	Vystúpim do výšin oblakov, prirovnám sa k Najvyššiemu.“
ISA.14.15	Do podsvetia si však zvrhnutý, do najhlbšej jamy.
ISA.14.16	Tí, čo ťa uzrú, obzrú si ťa a pomyslia si o tebe:
ISA.14.16	„Vari toto je ten muž, čo rozbúril zem, zatriasol kráľovstvami,
ISA.14.17	čo svet obrátil na pustatinu,
ISA.14.17	jeho mestá zrúcal a svojich väzňov neprepustil?“
ISA.14.18	Všetci králi národov bez výnimky spočívajú v sláve,
ISA.14.18	každý vo svojom dome.
ISA.14.19	Ty si však vyhodený zo svojho hrobu
ISA.14.19	ako odporná ratolesť,
ISA.14.19	pokrytá zabitými,
ISA.14.19	prebodnutými mečom,
ISA.14.19	ktorých hodili do kamennej jamy
ISA.14.19	ako pošliapanú mŕtvolu.
ISA.14.20	Nepridružíš sa k nim v hrobe,
ISA.14.20	lebo si zničil vlastnú krajinu,
ISA.14.20	svoj vlastný ľud si vyvraždil.
ISA.14.20	Nikdy nik nespomenie
ISA.14.20	potomstvo zločincov.
ISA.14.21	Postavte popravisko jeho synom
ISA.14.21	pre vinu ich otcov,
ISA.14.21	aby nepovstali a nepodmanili si zem
ISA.14.21	a nezaplnili svet mestami.
ISA.14.22	„Povstanem proti nim,“ znie výrok Hospodina zástupov, „a vyhubím v Babylone meno tých, čo zostali, rod i potomstvo,“ znie výrok Hospodina, 
ISA.14.23	„a obrátim ho na príbytok ježov a na mláky vôd a vymetiem ho ničiacou metlou,“ znie výrok Hospodina zástupov.
ISA.14.24	Takto prisahal Hospodin zástupov:
ISA.14.24	„Ako som zamýšľal, tak sa stane
ISA.14.24	a ako som rozhodol, tak aj bude,
ISA.14.25	že zlomím Asýriu v mojej krajine,
ISA.14.25	na mojich vrchoch ju pošliapem,
ISA.14.25	takže sa vzdiali od nich jej jarmo
ISA.14.25	a jej bremeno spadne z ich ramien.“
ISA.14.26	Toto je ustanovenie platné pre celú zem
ISA.14.26	a ruka vystretá proti všetkým národom.
ISA.14.27	Hospodin zástupov rozhodol, ktože to prekazí?
ISA.14.27	Jeho ruka je vystretá, ktože ju odvráti?
ISA.14.28	V roku smrti kráľa Acháza odznel tento výrok:
ISA.14.29	„Neteš sa ty, Filištínsko celé,
ISA.14.29	že sa zlomil prút toho, čo ťa bil,
ISA.14.29	lebo z koreňa hada vyjde vretenica
ISA.14.29	a jej plodom bude okrídlený drak.
ISA.14.30	Potom budú prvorodení pásť bedárov
ISA.14.30	a chudobní budú sídliť v bezpečí,
ISA.14.30	tvoj koreň však hladom usmrtím
ISA.14.30	a tvojich pozostalých pozabíjam.
ISA.14.31	Kvíľ, brána, plač, mesto,
ISA.14.31	des sa celé Filištínsko,
ISA.14.31	lebo zo severu prichádza dym
ISA.14.31	a nikto neodchádza z jeho šíkov.“
ISA.14.32	A aká bude odpoveď poslom tohto národa?
ISA.14.32	To, že Hospodin založil Sion
ISA.14.32	a na ňom sa ukryjú biedni jeho ľudu.
ISA.15.1	Výrok proti Moábu.
ISA.15.1	Vskutku v noci bol zničený, Ár-Moáb bol spustošený,
ISA.15.1	naozaj v noci bol zničený, Kír-Moáb bol spustošený.
ISA.15.2	Dibón vystupuje do chrámu, na výšiny plakať,
ISA.15.2	na Nebó a do Medeby, Moáb žiali.
ISA.15.2	Na každej hlave je plešina, každá brada je oholená,
ISA.15.3	na jeho uliciach sa obliekajú do vrecoviny,
ISA.15.3	na jeho strechách a námestiach
ISA.15.3	všetci kvília, začínajú plakať.
ISA.15.4	Chešbón a Elale kričia,
ISA.15.4	ich hlas počuť až po Jahac,
ISA.15.4	preto sa ozbrojenci Moábu trasú,
ISA.15.4	celí sa chvejú.
ISA.15.5	Moje srdce kričí kvôli Moábu,
ISA.15.5	jeho utečenci sú až po Coar,
ISA.15.5	v Eglat-Šelišiji.
ISA.15.5	S plačom vystupujú po luchítskych úbočiach,
ISA.15.5	na ceste do Choronajimu sa stupňuje nárek nad skazou.
ISA.15.6	Nimrímske vody spustnú,
ISA.15.6	vyschla tráva, nová nerastie,
ISA.15.6	niet viac zelene.
ISA.15.7	Preto to, čo im zostalo a čo si zachránili,
ISA.15.7	nesú za Vŕbový potok.
ISA.15.8	Krik sa vznášal okolo hraníc Moábu,
ISA.15.8	jeho kvílenie dosiahlo až Eglajim,
ISA.15.8	až po Beér-Elím počuť jeho kvílenie.
ISA.15.9	Vody Dimónu sú plné krvi,
ISA.15.9	a predsa zošlem na Dimón ďalšie pohromy:
ISA.15.9	leva pošlem na zachránených Moábu
ISA.15.9	i na tých, čo zostanú v krajine.
ISA.16.1	Pošlite baránka vládcovi krajiny
ISA.16.1	zo Sely cez púšť k vrchu dcéry Siona.
ISA.16.2	Ako vyplašené vtáča, vyhnané z hniezda,
ISA.16.2	budú dcéry Moábu pri brodoch Arnónu.
ISA.16.3	Poraď, urob rozhodnutie;
ISA.16.3	premeň na noc svoj tieň na pravé poludnie,
ISA.16.3	skry utečencov a neprezrádzaj vyhnancov!
ISA.16.4	Nech u teba bývajú utečenci z Moábu,
ISA.16.4	buď im útočiskom pred ničiteľom!
ISA.16.4	Veď zmizol násilník, skončilo sa ničenie,
ISA.16.4	zahynul utláčateľ krajiny!
ISA.16.5	V Dávidovom stane bude milosrdenstvom upevnený trón
ISA.16.5	a bude na ňom verne sedieť sudca,
ISA.16.5	ktorý hľadá právo a usiluje sa o spravodlivosť.
ISA.16.6	Počuli sme o pýche veľmi hrdého Moábu,
ISA.16.6	o jeho nadutosti, pýche a prchkosti,
ISA.16.6	jeho vystatovanie je nanič.
ISA.16.7	Preto bude žialiť Moáb,
ISA.16.7	pre Moáb budú žialiť všetci.
ISA.16.7	Za hrozienkovými koláčmi Kír-Charesetu
ISA.16.7	vzlykajú porazení.
ISA.16.8	Vyschli úbočia Chešbónu, vinič Sibmy,
ISA.16.8	vládcovia národov pošliapali jeho ratolesti,
ISA.16.8	ktoré siahali až k Jazéru,
ISA.16.8	blúdili v púšti,
ISA.16.8	jeho výhonky sa rozvetvovali,
ISA.16.8	prekročili more.
ISA.16.9	Preto budem plakať, ako plače Jazér, nad viničom Sibmy,
ISA.16.9	polievam ťa slzami, Chešbón a Elale,
ISA.16.9	lebo jasot pri tvojich letných oberačkách a pri žatve utíchol.
ISA.16.10	Z ovocných sadov zmizla radosť a plesanie,
ISA.16.10	vo viniciach nejasajú ani nevýskajú.
ISA.16.10	Niet nikoho, kto by šliapaním lisoval hrozno,
ISA.16.10	jasot ustal.
ISA.16.11	Preto sa moje vnútro rozochvelo pre Moáb ako harfa,
ISA.16.11	moje útroby pre Kír-Cheres.
ISA.16.12	Aj keď Moáb vynaloží námahu, ukáže sa na výšinách
ISA.16.12	a vojde modliť sa do svojej svätyne,
ISA.16.12	nič mu to nepomôže.
ISA.16.13	Toto je slovo, ktoré kedysi Hospodin vyslovil nad Moábom. 
ISA.16.14	Teraz však povedal Hospodin takto: „Za tri roky, ako sa rátajú roky nádenníka, bude znevážená sláva Moábu napriek jeho veľkému množstvu. Tých, čo prežijú, bude veľmi málo a budú slabí.“
ISA.17.1	Výrok proti Damasku:
ISA.17.1	„Hľa, Damask prestane byť mestom,
ISA.17.1	bude iba hŕbou zrúcanín.
ISA.17.2	Opustené zostanú mestá Aroéru,
ISA.17.2	slúžiť budú stádam,
ISA.17.2	ktoré tam budú polihovať a nikto ich nevyplaší.
ISA.17.3	Zanikne pevnosť Efrajima
ISA.17.3	a kráľovstvo Damasku.
ISA.17.3	So zvyškom Aramu to bude
ISA.17.3	ako so slávou synov Izraela,“
ISA.17.3	znie výrok Hospodina zástupov.
ISA.17.4	„V ten deň sa zmenší sláva Jákoba,
ISA.17.4	jeho tučné telo schudne.
ISA.17.5	Bude ako kosec, ktorý žne steblá
ISA.17.5	a do náručia berie klasy,
ISA.17.5	bude ako ten, čo paberkuje klasy
ISA.17.5	v údolí Refajov.
ISA.17.6	Zostanú z neho iba zvyšky,
ISA.17.6	ako keď ráňajú olivy,
ISA.17.6	dve-tri bobuľky na samom vrcholci,
ISA.17.6	štyri-päť na vetvách stromu,“
ISA.17.6	znie výrok Hospodina, Boha Izraela.
ISA.17.7	V ten deň človek uprie pohľad na svojho Tvorcu,
ISA.17.7	očami bude hľadieť na Svätého Izraela.
ISA.17.8	Už neuprie zrak na oltáre,
ISA.17.8	na dielo svojich rúk,
ISA.17.8	nebude hľadieť na to,
ISA.17.8	čo vytvorili jeho prsty,
ISA.17.8	ani na ašery, ani na kadidlové oltáre.
ISA.17.9	V ten deň budú jeho opevnené mestá pusté
ISA.17.9	ako lesy a vrcholy kopcov,
ISA.17.9	opustené pred príchodom synov Izraela,
ISA.17.9	stanú sa pustatinou.
ISA.17.10	Veď si zabudla na Boha, ktorý ťa zachraňuje,
ISA.17.10	na svoju pevnú Skalu si si nespomenula,
ISA.17.10	preto si len saď rozkošné sady
ISA.17.10	a vysádzaj ich cudzou sadenicou
ISA.17.11	Aj keď im v deň sadenia dáš vyrásť
ISA.17.11	a ráno semeno vzklíči,
ISA.17.11	zber ti predsa unikne
ISA.17.11	v deň choroby a nevyliečiteľnej bolesti.
ISA.17.12	Beda! Hukot mnohých národov,
ISA.17.12	hučia ako burácajúce moria.
ISA.17.12	Hučanie národov,
ISA.17.12	burácajú ako dravé vody.
ISA.17.13	Národy burácajú ako hukot veľkých vôd,
ISA.17.13	no on ich zahriakne a utečú ďaleko,
ISA.17.13	budú ako plevy hnané vetrom po horách
ISA.17.13	a ako krútňava vo víchrici.
ISA.17.14	Večer, hľa, hrôza
ISA.17.14	a pred svitaním ich už niet.
ISA.17.14	To je údel tých, čo nás olupujú,
ISA.17.14	a osud tých, čo nás vykorisťujú.
ISA.18.1	Beda ti, zem bzučiacich krídel,
ISA.18.1	čo je za riekami Kúšu
ISA.18.2	čo posiela poslov po mori,
ISA.18.2	po vode na člnoch z papyrusu!
ISA.18.2	Choďte, rýchli poslovia,
ISA.18.2	k urastenému národu s hladkou kožou,
ISA.18.2	k ľudu, ktorého sa široko-ďaleko obávajú,
ISA.18.2	k národu bľabotajúcemu a dobyvačnému,
ISA.18.2	kde rieky brázdia krajinu.
ISA.18.3	Všetci obyvatelia sveta, vy, čo žijete na zemi,
ISA.18.3	hľaďte, keď sa zdvihne zástava na vrchoch,
ISA.18.3	a počúvajte, keď sa ozve trúba!
ISA.18.4	Lebo takto mi povedal Hospodin:
ISA.18.4	„Zostanem pokojný, zo svojho miesta budem hľadieť
ISA.18.4	ako prenikavá páľava na poludnie,
ISA.18.4	ako oblak rosy v horúčave žatvy.“
ISA.18.5	Pred oberačkou, keď odkvitne kvet
ISA.18.5	a v strapci dozreje hrozno,
ISA.18.5	vinárskym nožom odreže plané výhonky
ISA.18.5	a ratolesti odstráni, obstrihá.
ISA.18.6	Všetci budú ponechaní horskému vtáctvu
ISA.18.6	a poľnej zveri,
ISA.18.6	budú sa nimi živiť dravé vtáky v lete
ISA.18.6	a všetka poľná zver v zime.
ISA.18.7	V tom čase
ISA.18.7	urastený národ s hladkou kožou,
ISA.18.7	ľud, ktorého sa široko-ďaleko obávajú,
ISA.18.7	národ bľabotajúci a dobyvačný,
ISA.18.7	ktorého krajinu brázdia rieky,
ISA.18.7	prinesie Hospodinovi zástupov dar
ISA.18.7	na miesto, kde prebýva meno
ISA.18.7	Hospodina zástupov, na vrch Sion.
ISA.19.1	Výrok proti Egyptu:
ISA.19.1	Hľa, Hospodin sa nesie na rýchlom oblaku
ISA.19.1	a ide do Egypta.
ISA.19.1	Modly Egypta sa pred ním trasú
ISA.19.1	a srdce Egypta sa v hrudi roztápa.
ISA.19.2	„Popudím Egypťanov medzi sebou,
ISA.19.2	budú bojovať brat proti bratovi,
ISA.19.2	priateľ proti priateľovi,
ISA.19.2	mesto proti mestu,
ISA.19.2	kráľovstvo proti kráľovstvu.
ISA.19.3	Egypt stratí odvahu,
ISA.19.3	prekazím ich plány
ISA.19.3	a prídu sa vyzvedať k modlám,
ISA.19.3	k zaklínačom, vyvolávačom duchov a veštcom.
ISA.19.4	Vydám Egypt do rúk krutých pánov,
ISA.19.4	mocný kráľ bude nad nimi vládnuť,“
ISA.19.4	znie výrok Pána, Hospodina zástupov.
ISA.19.5	Budú vysušené vody mora,
ISA.19.5	rieka úplne vyschne.
ISA.19.6	Jej prítoky budú páchnuť,
ISA.19.6	rieky Egypta klesnú a vyschnú,
ISA.19.6	šachorie a trstina zvädnú.
ISA.19.7	Pri Níle aj pri ústí Nílu budú pusté miesta,
ISA.19.7	všetok porast Nílu uschne, zmizne, viac ho nebude.
ISA.19.8	Rybári budú žialiť,
ISA.19.8	smútiť budú všetci, čo hádžu udicu do Nílu,
ISA.19.8	tí, čo spúšťajú sieť na vodu, budú chradnúť.
ISA.19.9	Zahanbia sa tí, čo spracúvajú ľan,
ISA.19.9	zblednú tí, čo ho češú a pradú.
ISA.19.10	Zdrvení budú tí, čo ho majú tkať,
ISA.19.10	všetci, čo pracujú za mzdu, budú zarmútení.
ISA.19.11	Aké sú len bláznivé kniežatá Coanu
ISA.19.11	ako hlúpo radia múdri radcovia faraóna.
ISA.19.11	Ako môžete vravieť faraónovi:
ISA.19.11	„Som syn mudrcov, syn dávnych kráľov?“
ISA.19.12	Kdeže sú tvoji mudrci?
ISA.19.12	Nech ti oznámia a dajú vedieť,
ISA.19.12	ako rozhodol Hospodin zástupov o Egypte.
ISA.19.13	Zbláznili sa kniežatá Coanu,
ISA.19.13	kniežatá Memfisu
ISA.19.13	tí, čo boli oporou jeho kmeňov, zavádzajú Egypt.
ISA.19.14	Hospodin zamiešal medzi nich ducha rozvratu,
ISA.19.14	nechajú zblúdiť Egypt vo všetkom jeho konaní,
ISA.19.14	sú ako opilec, ktorý sa tacká v tom, čo vyvrátil.
ISA.19.15	Egyptu sa nepodarí nijaké dielo,
ISA.19.15	či ho vykoná hlava alebo chvost,
ISA.19.15	palmová ratolesť alebo trstina.
ISA.19.16	V ten deň bude Egypt ako ženy; bude sa triasť a báť hroziacej ruky Hospodina zástupov, ktorou sa zaženie proti nemu. 
ISA.19.17	Judská krajina bude pre Egypt postrachom; keď ju pred ním niekto čo len spomenie, bude sa báť, pretože Hospodin zástupov takto o ňom rozhodol. 
ISA.19.18	V ten deň bude v egyptskej krajine päť miest, ktoré budú hovoriť kanaánskym jazykom a prisahať na Hospodina zástupov; jedno z nich sa bude volať Zničené mesto
ISA.19.19	V ten deň bude Hospodinov oltár v strede egyptskej krajiny a Hospodinov posvätný stĺp pri jej hranici. 
ISA.19.20	Bude znamením a svedectvom Hospodinovi zástupov v egyptskej krajine: Ak budú proti utláčateľom volať k Hospodinovi, pošle im záchrancu, aby ich bránil a vyslobodil.
ISA.19.21	Hospodin sa dá poznať Egypťanom. V ten deň Egypťania spoznajú Hospodina a budú mu slúžiť obetami a darmi, dajú Hospodinovi sľuby a splnia ich.
ISA.19.22	Hospodin bude biť Egypťanov, bude ich biť, ale ich aj uzdraví. Obrátia sa totiž k Pánovi; nechá sa nimi uprosiť a uzdraví ich.
ISA.19.23	V ten deň bude viesť cesta z Egypta do Asýrie, takže Asýrčania budú chodiť do Egypta a Egypťania do Asýrie; Egypťania spolu s Asýrčanmi budú slúžiť Pánovi. 
ISA.19.24	V ten deň bude Izrael tretí popri Egypte a Asýrii; budú uprostred zeme požehnaním,
ISA.19.25	ktorým bude žehnať Hospodin zástupov: „Buď požehnaný, môj ľud Egypt, i dielo mojich rúk, Asýria, a moje dedičstvo, Izrael.“
ISA.20.1	V roku, keď do Ašdódu prišiel tartan
ISA.20.2	V tom čase prehovoril Hospodin prostredníctvom Izaiáša, Amócovho syna, takto: „Choď, vyzleč si vrecovinu z bedier, vyzuj si obuv z nôh!“ On tak urobil a chodil nahý a bosý. 
ISA.20.3	Vtedy Hospodin povedal: „Ako môj služobník Izaiáš chodil nahý a bosý tri roky na znamenie a ako predzvesť pre Egypt a Kúš, 
ISA.20.4	tak nahých a bosých s odhaleným zadkom odvedie asýrsky kráľ egyptských zajatcov a kúšskych presídlencov, mladíkov i starcov na hanbu Egypta.
ISA.20.5	Vydesia sa a budú sa hanbiť za Kúš, svoju nádej, a za Egypt, svoju ozdobu.
ISA.20.6	Obyvatelia pobrežia v ten deň povedia: ‚Tak sa to skončilo s našou nádejou, ku ktorej sme sa utiekali o pomoc, aby sme boli oslobodení od asýrskeho kráľa. Akože by sme my sami unikli?‘“
ISA.21.1	Výrok o prímorskej pustatine:
ISA.21.1	Ako sa víchrice ženú po Negeve,
ISA.21.1	tak to príde z pustatiny, z obávanej krajiny.
ISA.21.2	Dostal som hrozné videnie:
ISA.21.2	„Zradca zrádza, plieniteľ plieni.
ISA.21.2	Povstaň, Elám! Médsko, obliehaj!
ISA.21.2	Urobím koniec všetkému stonu.“
ISA.21.3	Preto sa naplnia moje bedrá bôľom,
ISA.21.3	chytia ma bolesti ako rodičku.
ISA.21.3	Som skľúčený, keď o tom počúvam,
ISA.21.3	som vystrašený, keď to vidím.
ISA.21.4	Myseľ mi blúdi, hrôzou sa trasiem,
ISA.21.4	súmrak, po ktorom som túžil, zmenil sa na postrach.
ISA.21.5	Prikrýva sa stôl, prestiera sa obrus, je sa a pije.
ISA.21.5	„Povstaňte, kniežatá, pomažte si štít!“
ISA.21.6	Takto ku mne prehovoril Pán:
ISA.21.6	„Choď, postav hliadku! A čo vidí, nech oznámi!
ISA.21.7	Keď vidí jazdcov, záprahy koní,
ISA.21.7	jazdcov na osloch a jazdcov na ťavách,
ISA.21.7	nech hľadí pozorne, veľmi pozorne.“
ISA.21.8	Vtedy ten, čo hliadkoval, zvolal:
ISA.21.8	„Pane, na stráži stojím celý deň,
ISA.21.8	na hliadku sa staviam každú noc.“
ISA.21.9	Hľa, prichádza muž z jazdy, s ním záprahy koní,
ISA.21.9	oznamuje a hovorí: „Padol, padol Babylon
ISA.21.9	a všetky podoby jeho bohov sú roztrepané na zemi.“
ISA.21.10	Môj zdrvený a rozptýlený ľud,
ISA.21.10	čo som počul od Hospodina zástupov,
ISA.21.10	Boha Izraela, to vám oznamujem.
ISA.21.11	Výrok proti Dume
ISA.21.11	Volá ku mne zo Seíru:
ISA.21.11	„Strážnik, koľko ešte zostáva z noci,
ISA.21.11	strážnik, koľko z noci uplynulo?“
ISA.21.12	Strážnik hovorí: „Prichádza ráno, ale ešte je noc.
ISA.21.12	Ak sa chcete vyzvedieť, vyzvedajte sa, znova sa vráťte.“
ISA.21.13	Výrok proti Arábii:
ISA.21.13	Karavány Dedánčanov,
ISA.21.13	v húštine Arábie budete nocovať.
ISA.21.14	Obyvatelia krajiny Tema,
ISA.21.14	prineste vodu v ústrety smädnému,
ISA.21.14	utečencom vychádzajte v ústrety s chlebom,
ISA.21.15	veď ušli pred mečom,
ISA.21.15	pred vytaseným mečom,
ISA.21.15	pred napnutým lukom a pred zápalom boja.
ISA.21.16	Takto mi povedal Pán: „Do roka, ako sú roky nádenníka, skončí sa všetka sláva Kedáru.
ISA.21.17	Počet zostávajúcich lukov bojovníkov Kedáru bude nepatrný, lebo Hospodin, Boh Izraela, prehovoril.“
ISA.22.1	Výrok o Údolí videnia:
ISA.22.1	Čože ti je, že si celé vystúpilo na strechy,
ISA.22.2	mesto plné kriku,
ISA.22.2	mesto rozbúrené a jasajúce?
ISA.22.2	Tvojich mŕtvych neprebodli mečom,
ISA.22.2	nepadli v boji.
ISA.22.3	Všetci tvoji náčelníci ušli spolu
ISA.22.3	a zajali ich bez použitia luku;
ISA.22.3	všetkých tvojich, čo našli, do jedného zajali,
ISA.22.3	hoci ušli ďaleko.
ISA.22.4	Preto hovorím: „Nepozerajte na mňa,
ISA.22.4	budem horko plakať.
ISA.22.4	Neusilujte sa ma potešovať
ISA.22.4	nad skazou dcéry môjho ľudu!“
ISA.22.5	Veď je to deň zmätku, podrobenia a chaosu,
ISA.22.5	deň Pána, Hospodina zástupov, v Údolí videnia.
ISA.22.5	Podkopávajú sa múry
ISA.22.5	a k hore zaznieva krik o pomoc.
ISA.22.6	Elám zdvihol tulec,
ISA.22.6	má bojovníkov na vozoch i jazdcov;
ISA.22.6	Kír odkryl štít.
ISA.22.7	Tvoje nádherné údolia sú plné vozov,
ISA.22.7	jazdci zaujali postavenie pred bránami,
ISA.22.8	Júdovi bola odňatá záštita.
ISA.22.8	V ten deň ste pozerali
ISA.22.8	na výzbroj Lesného domu
ISA.22.9	a videli ste, že Dávidovo mesto má mnoho trhlín.
ISA.22.9	Zhromažďovali ste vodu do Dolného rybníka,
ISA.22.10	počítali ste domy Jeruzalema,
ISA.22.10	rúcali ste domy na spevnenie hradieb,
ISA.22.11	medzi hradbami ste urobili nádrž
ISA.22.11	na vodu Starého rybníka.
ISA.22.11	Nepozerali ste však na toho, čo to urobil,
ISA.22.11	a toho, čo to oddávna tvoril, ste nevideli.
ISA.22.12	V ten deň vás Pán, Hospodin zástupov,
ISA.22.12	vyzval, aby ste plakali a nariekali,
ISA.22.12	oholili si hlavu a obliekli si vrecovinu,
ISA.22.13	ale namiesto toho radosť a jasot,
ISA.22.13	zabíjate dobytok, zarezávate ovce,
ISA.22.13	jete mäso a pijete víno:
ISA.22.13	„Jedzme a pime,
ISA.22.13	lebo zajtra zomrieme.“
ISA.22.14	Vtedy Hospodin zástupov vyjavil môjmu sluchu:
ISA.22.14	„Iste sa vám neodpustí táto vina,
ISA.22.14	dokiaľ nepomriete,“ povedal Pán, Hospodin zástupov.
ISA.22.15	Takto hovorí Pán, Hospodin zástupov:
ISA.22.15	„Choď, zájdi za Šebnom, správcom paláca, a povedz mu:
ISA.22.16	‚Čo tu hľadáš a koho tu máš,
ISA.22.16	že si si tu vytesal hrob?
ISA.22.16	Vytesal si svoj hrob vysoko,
ISA.22.16	do skaly si vysekal svoj príbytok.
ISA.22.17	Hospodin ťa však násilne odvrhne, hrdina,
ISA.22.17	pevne sa ťa zmocní,
ISA.22.18	tuho ťa zovrie,
ISA.22.18	ako loptu ťa odhodí do šírej krajiny.
ISA.22.18	Tam zomrieš, tam skončia tvoje slávne vozy,
ISA.22.18	ty hanba domu tvojho pána.
ISA.22.19	Vytlačím ťa z tvojho miesta,
ISA.22.19	z tvojho úradu ťa zhodím.
ISA.22.20	V ten deň zavolám na svojho služobníka
ISA.22.20	Eljakíma, syna Chilkiju,
ISA.22.21	oblečiem ho do tvojej tuniky,
ISA.22.21	opášem ho tvojím pásom
ISA.22.21	a odovzdám mu tvoju moc,
ISA.22.21	bude otcom pre obyvateľov Jeruzalema
ISA.22.21	a pre dom Júdu.
ISA.22.22	Na plecia mu dám kľúč od Dávidovho domu,
ISA.22.22	keď otvorí, nikto nezatvorí
ISA.22.22	a keď zatvorí, nikto neotvorí.
ISA.22.23	Zatlčiem ho ako kolík na pevné miesto,
ISA.22.23	stane sa slávnym trónom pre dom svojho otca.
ISA.22.24	Zavesia naň celú ťarchu domu jeho otca,
ISA.22.24	výhonky a výrastky, všetky malé nádoby
ISA.22.24	od misiek až po všetky krčahy
ISA.22.25	V ten deň,“
ISA.22.25	znie výrok Hospodina zástupov,
ISA.22.25	„kolík osadený na pevnom mieste sa pohne,
ISA.22.25	zlomí sa a padne,
ISA.22.25	odstránená bude ťarcha, ktorá bola na ňom,
ISA.22.25	lebo Hospodin prehovoril.“
ISA.23.1	Výrok proti Týru:
ISA.23.1	Kvíľte, lode zámorské
ISA.23.1	lebo sú zničené domy;
ISA.23.1	dozvedeli sa o tom,
ISA.23.1	keď prišli z krajiny Kittejcov.
ISA.23.2	Zmĺknite, obyvatelia pobrežia,
ISA.23.2	sidonskí kupci, moreplavci, ktorí ťa napĺňali.
ISA.23.3	Cez veľké vody prichádzalo zrno zo Šichóru,
ISA.23.3	úroda od Nílu bola jeho ziskom,
ISA.23.3	stal sa tržnicou národov.
ISA.23.4	Hanbi sa, Sidon, lebo prehovorilo more
ISA.23.4	i morská pevnosť:
ISA.23.4	„Nemala som pôrodné bolesti ani som nerodila,
ISA.23.4	nevychovala som mladíkov ani som sa nevenovala pannám.“
ISA.23.5	Keď príde o tom správa do Egypta,
ISA.23.5	budú skľúčení z toho, čo počujú o Týre.
ISA.23.6	Choďte do Taršíša,
ISA.23.6	kvíľte, obyvatelia pobrežia!
ISA.23.7	To je to vaše jasajúce mesto,
ISA.23.7	ktoré má pôvod odpradávna
ISA.23.7	a ktoré viedli jeho nohy
ISA.23.7	usadiť sa v diaľavách?
ISA.23.8	Kto takto rozhodol o Týre,
ISA.23.8	čo odovzdával koruny,
ISA.23.8	ktorého kupci boli kniežatami
ISA.23.8	a obchodníci uznávaní na zemi?
ISA.23.9	Rozhodol to Hospodin zástupov,
ISA.23.9	aby pokoril pýchu a všetku nádheru
ISA.23.9	a pohrdol všetkými uznávanými zeme.
ISA.23.10	Obrábaj svoju krajinu, dcéra Taršíša,
ISA.23.10	prístavu už niet!
ISA.23.11	Hospodin vystrel svoju ruku nad more,
ISA.23.11	zatriasol kráľovstvami,
ISA.23.11	vydal rozkaz proti Kanaánu
ISA.23.11	zničiť jeho pevnosti.
ISA.23.12	Povedal: „Už viac nebudeš plesať,
ISA.23.12	utláčaná panna, dcéra Sidonu!
ISA.23.12	Vstaň, preplav sa ku Kittejcom,
ISA.23.12	ale ani tam nebudeš mať pokoj.“
ISA.23.13	Pozri na krajinu Chaldejcov, tento národ tu už nie je,
ISA.23.13	Asýria ju urobila miestom pre púštnu zver.
ISA.23.13	Postavili obliehacie veže, zrúcali jej paláce,
ISA.23.13	mesto obrátili na ruiny.
ISA.23.14	Kvíľte, lode zámorské,
ISA.23.14	lebo vaše pevnosti sú zničené.
ISA.23.15	V ten deň sa na Týrus zabudne na sedemdesiat rokov, čo je dĺžka života jedného kráľa. Po sedemdesiatich rokoch bude s Týrom tak ako v piesni o neviestke:
ISA.23.16	„Vezmi citaru, obchádzaj mesto,
ISA.23.16	zabudnutá neviestka,
ISA.23.16	pekne hraj, veľa spievaj,
ISA.23.16	nech si spomenú na teba.“
ISA.23.17	Po sedemdesiatich rokoch Hospodin navštívi Týrus, ktorý sa vráti k svojmu zárobku a bude smilniť so všetkými kráľovstvami sveta na zemi. 
ISA.23.18	Jeho zisk a zárobok sa však stane svätým vlastníctvom Hospodina. Nebude sa hromadiť ani ukladať, ale bude patriť tým, čo bývajú pred Hospodinom, aby sa do sýtosti najedli a dobre sa obliekli.
ISA.24.1	Hľa, Hospodin robí zem pustou a prázdnou,
ISA.24.1	rozvracia jej tvárnosť
ISA.24.1	a rozptyľuje jej obyvateľov.
ISA.24.2	Rovnako bude na tom ľud i kňaz,
ISA.24.2	sluha i jeho pán,
ISA.24.2	slúžka i jej pani,
ISA.24.2	predavač i kupec,
ISA.24.2	ten, čo požičiava, i ten, čo dlhuje,
ISA.24.2	veriteľ i dlžník.
ISA.24.3	Zem bude celkom vyľudnená a vyplienená,
ISA.24.3	lebo Hospodin vyriekol toto slovo.
ISA.24.4	Zem smúti a vysychá,
ISA.24.4	svet chradne a vädne,
ISA.24.4	vysokopostavení z ľudu na zemi upadajú.
ISA.24.5	Zem poškvrnili jej obyvatelia,
ISA.24.5	tí, čo prestupovali zákony, prekračovali ustanovenia,
ISA.24.5	porušovali večnú zmluvu.
ISA.24.6	Preto kliatba zožiera zem,
ISA.24.6	pykajú tí, čo na nej bývajú;
ISA.24.6	preto zhoreli obyvatelia zeme,
ISA.24.6	ľudí zostalo málo.
ISA.24.7	Mušt smúti, vinič usychá,
ISA.24.7	všetci, čo sa radovali, vzdychajú.
ISA.24.8	Utíchla veselosť bubnov,
ISA.24.8	prestal jasot plesajúcich,
ISA.24.8	utíchla veselosť citary.
ISA.24.9	Pri speve nepijú víno,
ISA.24.9	opojný nápoj pijanom zhorkne.
ISA.24.10	Zničené je opustené mesto,
ISA.24.10	zavretý je každý dom, nevojdeš doň.
ISA.24.11	Na uliciach je nárek pre víno,
ISA.24.11	všetka radosť vyhasla,
ISA.24.11	z krajiny sa vytratila veselosť.
ISA.24.12	V meste zostala spúšť,
ISA.24.12	brána je rozbitá na kúsky.
ISA.24.13	Tak bude uprostred zeme medzi národmi,
ISA.24.13	ako keď sa zrážajú olivy,
ISA.24.13	ako pri paberkovaní, keď sa končí oberačka.
ISA.24.14	Oni pozdvihnú svoj hlas, zaplesajú,
ISA.24.14	aj od západu budú jasať nad velebou Hospodina.
ISA.24.15	Preto aj na východe vzdajte Hospodinovi úctu,
ISA.24.15	na morských ostrovoch vyvyšujte meno Hospodina, Boha Izraela.
ISA.24.16	Od končín zeme sme počuli chválospevy:
ISA.24.16	„Sláva Spravodlivému!“
ISA.24.16	Ja som však povedal:
ISA.24.16	„Strácam sa, strácam, beda mi!“
ISA.24.16	Zradcovia zrádzajú,
ISA.24.16	vierolomní sa dopúšťajú veľkej zrady.
ISA.24.17	Strach, jama a pasca
ISA.24.17	na teba, obyvateľ zeme.
ISA.24.18	Kto by unikol tomu strachu, padne do jamy,
ISA.24.18	kto by vyšiel z jamy, chytí sa do pasce.
ISA.24.18	Otvoria sa priepusty na výsosti
ISA.24.18	a základy zeme sa zatrasú.
ISA.24.19	Zem sa celkom dopuká,
ISA.24.19	úplne sa rozlomí,
ISA.24.19	celá sa bude triasť.
ISA.24.20	Zem sa bude tackať ako opilec,
ISA.24.20	bude sa otriasať ako chatrč;
ISA.24.20	doľahne na ňu jej previnenie,
ISA.24.20	spadne a viac nevstane.
ISA.24.21	V ten deň Hospodin potrestá nebeské zástupy na výsosti
ISA.24.21	aj zemských kráľov na zemi.
ISA.24.22	Spolu budú zhromaždení ako väzni v jame,
ISA.24.22	zavretí pod zámkom
ISA.24.22	a po mnohých dňoch potrestaní.
ISA.24.23	Zahanbí sa mesiac, slnko sa zapýri,
ISA.24.23	lebo Hospodin zástupov je kráľom
ISA.24.23	na vrchu Siona i v Jeruzaleme
ISA.24.23	a pred svojimi staršími má slávu.
ISA.25.1	Hospodin, ty si môj Boh,
ISA.25.1	zvelebujem ťa, chválim tvoje meno,
ISA.25.1	lebo si uskutočnil obdivuhodné veci,
ISA.25.1	tvoje odveké plány sú verné a pravdivé.
ISA.25.2	Veď si zmenil mesto na kopu trosiek,
ISA.25.2	opevnené mesto na zrúcaninu.
ISA.25.2	Paláca cudzincov v meste už navždy niet,
ISA.25.2	nebude vybudovaný.
ISA.25.3	Preto ti mocný ľud bude vzdávať úctu,
ISA.25.3	mestá krutých národov sa ťa budú báť.
ISA.25.4	Veď si bol pevnosťou pre chudobného,
ISA.25.4	baštou pre biedneho v jeho úzkosti,
ISA.25.4	úkrytom pred búrkou, tieňom v horúčave,
ISA.25.4	lebo dych tyranov je ako lejak, čo šľahá múr,
ISA.25.5	ako horúčava na suchej zemi.
ISA.25.5	Umlčal si hluk cudzincov
ISA.25.5	ako páľavu v tieni mraku,
ISA.25.5	stlmil si spev tyranov.
ISA.25.6	Hospodin zástupov pripravil
ISA.25.6	na tomto vrchu všetkým národom
ISA.25.6	hostinu s vyberanými jedlami a vínami,
ISA.25.6	s výdatnými jedlami a najlepšími vínami.
ISA.25.7	Na tomto vrchu odstráni
ISA.25.7	závoj, ktorý zahaľuje všetkých ľudí,
ISA.25.7	prikrývku, čo zakrýva všetky národy.
ISA.25.8	Navždy pohltí smrť
ISA.25.8	a Pán, Hospodin, zotrie
ISA.25.8	slzu z každej tváre,
ISA.25.8	odstráni potupu svojho ľudu z celej zeme,
ISA.25.8	lebo Hospodin prehovoril.
ISA.25.9	V ten deň sa povie:
ISA.25.9	„Hľa, on je náš Boh,
ISA.25.9	v neho sme dúfali, on nás spasí!
ISA.25.9	On je Hospodin, v neho sme dúfali,
ISA.25.9	jasajme a radujme sa z jeho spásy!“
ISA.25.10	Hospodinova ruka spočinie na tomto vrchu
ISA.25.10	a Moáb bude pošliapaný namiesto neho,
ISA.25.10	ako býva utlačená slama na hnojisku.
ISA.25.11	Bude z neho naťahovať ruky,
ISA.25.11	ako ich rozťahuje plavec pri plávaní,
ISA.25.11	zrazí jeho pýchu aj šikovnosť jeho rúk.
ISA.25.12	Tvoje vysoké opevnené múry zníži,
ISA.25.12	zrazí, zvrhne na zem až do prachu.
ISA.26.1	V ten deň sa bude v judskej krajine spievať táto pieseň:
ISA.26.1	„Pevné mesto máme,
ISA.26.1	záchranou sú mu vystavané múry a hradby.
ISA.26.2	Otvorte brány,
ISA.26.2	nech vojde spravodlivý ľud,
ISA.26.2	čo zachováva vernosť
ISA.26.3	a má nezlomnú myseľ.
ISA.26.3	Daruj mu pokoj,
ISA.26.3	pokoj, veď v teba dúfa.
ISA.26.4	Dúfajte v Hospodina po všetky veky,
ISA.26.4	pretože Hospodin, len Hospodin je skala vekov.
ISA.26.5	Preto znížil obyvateľov výšin
ISA.26.5	a mesto vyvýšené zrazil,
ISA.26.5	až na zem ho zrazil,
ISA.26.5	zvrhol ho až do prachu.
ISA.26.6	Pošliapu ho nohy utláčaných,
ISA.26.6	kroky biednych.“
ISA.26.7	Cesta spravodlivého je priama,
ISA.26.7	ty vyrovnávaš chodník spravodlivého.
ISA.26.8	Na ceste tvojich súdov, Hospodin, dúfame v teba,
ISA.26.8	tvoje meno a spomienka na teba je túžbou duše.
ISA.26.9	Moja duša túži po tebe za noci,
ISA.26.9	aj duch v mojom vnútri ťa hľadá za úsvitu.
ISA.26.9	Keď svoje súdy vykonávaš na zemi,
ISA.26.9	obyvatelia sveta sa priúčajú spravodlivosti.
ISA.26.10	Keď sa však bezbožnému preukáže milosť,
ISA.26.10	nepriučí sa spravodlivosti.
ISA.26.10	V krajine čestných bude konať zvrátene,
ISA.26.10	neuvidí Hospodinovu vznešenosť.
ISA.26.11	Hospodin, tvoja ruka je zdvihnutá, ale nevidia ju.
ISA.26.11	Nech vidia tvoju horlivosť za ľud a nech sa hanbia,
ISA.26.11	nech oheň strávi tvojich nepriateľov.
ISA.26.12	Hospodin, ty nám daruješ pokoj,
ISA.26.12	veď aj všetky naše diela si za nás urobil!
ISA.26.13	Hospodin, náš Boh, vládli nám iní páni než ty,
ISA.26.13	ale my vyznávame iba tvoje meno.
ISA.26.14	Zosnulí neožijú, tiene mŕtvych nepovstanú;
ISA.26.14	potrestal si ich a vyhubil,
ISA.26.14	vymazal si každú spomienku na nich.
ISA.26.15	Rozmnožil si národ, Hospodin,
ISA.26.15	rozmnožil si národ, preslávil si sa,
ISA.26.15	rozšíril si všetky hranice krajiny.
ISA.26.16	Hospodin, v úzkosti volali k tebe,
ISA.26.16	v tiesni tíško prosili, keď si ich trestal.
ISA.26.17	Ako keď má tehotná žena porodiť,
ISA.26.17	zvíja sa a kričí v bolestiach,
ISA.26.17	takí sme boli aj my pred tebou, Hospodin.
ISA.26.18	Počali sme, zvíjali sme sa
ISA.26.18	a porodili sme vietor.
ISA.26.18	Nepriniesli sme záchranu krajine
ISA.26.18	a nevyšli z nás nijakí obyvatelia sveta.
ISA.26.19	Tvoji mŕtvi budú žiť,
ISA.26.19	ich telá vstanú.
ISA.26.19	Prebuďte sa a plesajte,
ISA.26.19	vy, čo ležíte v prachu!
ISA.26.19	Veď tvoja rosa je rosou svetla
ISA.26.19	a zem vydá tiene mŕtvych.
ISA.26.20	Poď, môj ľud, vstúp do svojich izieb,
ISA.26.20	zatvor za sebou dvere, na chvíľu sa skry,
ISA.26.20	kým nepominie hnev.
ISA.26.21	Pozri, Hospodin vychádza zo svojho príbytku,
ISA.26.21	aby potrestal vinu obyvateľov krajiny.
ISA.26.21	Zem odhalí krv vyliatu na nej
ISA.26.21	a nebude už skrývať zabitých.
ISA.27.1	V ten deň Hospodin krutým mečom,
ISA.27.1	veľkým a mocným, potrestá
ISA.27.1	Leviatana, unikajúceho hada,
ISA.27.1	Leviatana, skrúteného hada,
ISA.27.1	a zabije draka z mora.
ISA.27.2	V ten deň
ISA.27.2	bude vinica úrodná, ospevujte ju!
ISA.27.3	Ja, Hospodin, ju strážim,
ISA.27.3	ustavične ju polievam,
ISA.27.3	aby ju nepoškodili,
ISA.27.3	v noci i vo dne ju strážim.
ISA.27.4	Hnev neprechovávam.
ISA.27.4	Keby mi zarodila tŕnie a bodľačie,
ISA.27.4	spolu by som ich spálil,
ISA.27.4	vydal by som sa do boja proti nej;
ISA.27.5	alebo nech sa chopí mojej ochrany,
ISA.27.5	nech uzavrie so mnou mier,
ISA.27.5	nech mier so mnou uzavrie.
ISA.27.6	V budúcich dňoch Jákob zapustí korene,
ISA.27.6	Izrael zakvitne a rozvinie sa,
ISA.27.6	celý svet naplní ovocím.
ISA.27.7	Či ho udrel, ako udrel tých, čo udierali jeho?
ISA.27.7	Vari bol zabitý, ako boli zabití jeho vrahovia?
ISA.27.8	Spor s ním Boh ukončil odvrhnutím, vyhnanstvom,
ISA.27.8	zmietol ho svojím prudkým dychom, ako keď fúka východný vietor.
ISA.27.9	Takto bude uzmierená vina Jákoba,
ISA.27.9	tak sa odstráni všetko ovocie jeho hriechu.
ISA.27.9	Keď rozdrví všetky oltárne kamene na vápenec,
ISA.27.9	nebudú už stáť ašery ani kadidlové oltáre.
ISA.27.10	Opevnené mesto osirie,
ISA.27.10	bude prázdnym príbytkom,
ISA.27.10	opusteným ako púšť.
ISA.27.10	Teľce sa tam budú pásť, odpočívať
ISA.27.10	a nivočiť jeho vetvy.
ISA.27.11	Keď jeho konáre uschnú, polámu sa,
ISA.27.11	prídu ženy a spália ich,
ISA.27.11	lebo je to nechápavý ľud.
ISA.27.11	Preto sa nad ním jeho Stvoriteľ nezmiluje,
ISA.27.11	jeho Tvorca ho neomilostí.
ISA.27.12	V ten deň
ISA.27.12	Hospodin vymláti klasy od Eufratu
ISA.27.12	až po Egyptský potok,
ISA.27.12	vy však, Izraeliti, budete pozbieraní
ISA.27.12	jeden po druhom.
ISA.27.13	V ten deň sa rozozvučí veľká trúba
ISA.27.13	a prídu tí, čo hynuli v asýrskej krajine,
ISA.27.13	tí, čo boli rozptýlení v egyptskej krajine,
ISA.27.13	budú sa klaňať Hospodinovi
ISA.27.13	na svätom vrchu v Jeruzaleme.
ISA.28.1	Beda pyšnej korune opilcov Efrajima,
ISA.28.1	jeho preslávenej kráse, zvädnutej ako kvet,
ISA.28.1	ktorá je na hlave úrodného údolia
ISA.28.1	ovládaného vínom.
ISA.28.2	Pozrite, Pán má kohosi silného a mocného,
ISA.28.2	podobného lejaku s ľadovcom
ISA.28.2	a ničivej víchrici,
ISA.28.2	je ako príval mohutných zaplavujúcich vôd;
ISA.28.2	Pán ho vrhol na zem.
ISA.28.3	Nohami bude pošliapaná
ISA.28.3	pyšná koruna opilcov Efrajima,
ISA.28.4	jeho preslávená krása bude vädnúcim kvetom
ISA.28.4	na hlave úrodného údolia;
ISA.28.4	bude ako skorá figa pred zberom.
ISA.28.4	Len čo ju niekto uvidí, chytí ju do ruky a zhltne.
ISA.28.5	V ten deň bude Hospodin zástupov
ISA.28.5	nádhernou korunou a vencom slávy
ISA.28.5	pre zvyšok svojho ľudu.
ISA.28.6	Tomu, čo zasadá na súde, vnukne spravodlivosť
ISA.28.6	a dodá silu tým, čo zatlačia boj k bráne.
ISA.28.7	Aj títo blúdia od vína,
ISA.28.7	tackajú sa od opojného nápoja,
ISA.28.7	kňaz i prorok blúdia od opojného nápoja,
ISA.28.7	sú zmätení z vína,
ISA.28.7	tackajú sa od opojného nápoja,
ISA.28.7	mocú sa pri videní,
ISA.28.7	pri vynášaní rozsudku sa kníšu.
ISA.28.8	Všetky stoly sú plné zvratkov a špiny,
ISA.28.8	čistého miesta niet.
ISA.28.9	Koho chce viesť k poznaniu?
ISA.28.9	Koho učí chápať posolstvo?
ISA.28.9	Oddojčených?
ISA.28.9	Odstavených od pŕs?
ISA.28.10	Lebo je to príkaz za príkazom, príkaz za príkazom,
ISA.28.10	pravidlo za pravidlom, pravidlo za pravidlom,
ISA.28.10	trocha sem, trocha tam.
ISA.28.11	Zajakavou rečou a cudzím jazykom
ISA.28.11	bude hovoriť tomuto národu
ISA.28.12	ten, čo im hovoril:
ISA.28.12	„Tu je odpočinok,
ISA.28.12	dožičte pokoj unavenému,
ISA.28.12	tu je úľava!“
ISA.28.12	Ale nechceli počúvať.
ISA.28.13	Preto im zaznie slovo Hospodina:
ISA.28.13	„Príkaz za príkazom, príkaz za príkazom,
ISA.28.13	pravidlo za pravidlom, pravidlo za pravidlom,
ISA.28.13	trocha sem, trocha tam!“
ISA.28.13	Nech si len idú, no zvalia sa dozadu,
ISA.28.13	dolámu sa, padnú do osídla a budú uväznení.
ISA.28.14	Preto počúvajte Hospodinovo slovo, posmievači,
ISA.28.14	čo vládnete nad týmto ľudom v Jeruzaleme.
ISA.28.15	Pretože vy hovoríte:
ISA.28.15	„Uzavreli sme zmluvu so smrťou,
ISA.28.15	dohodu sme urobili s podsvetím.
ISA.28.15	Aj keď tu bude práskajúci bič, nezasiahne nás,
ISA.28.15	lebo z klamstva sme si urobili útočisko
ISA.28.15	a skrývame sa za lož.“
ISA.28.16	Preto takto hovorí Pán, Hospodin:
ISA.28.16	„Hľa, ja položím kameň na Sione,
ISA.28.16	kameň osvedčený, uholný, vzácny,
ISA.28.16	pevne založený.
ISA.28.16	Kto uverí, nebude bezradný.
ISA.28.17	Právo ustanovím ako mieru
ISA.28.17	a spravodlivosť ako váhu,
ISA.28.17	ľadovec zmetie útočisko lží
ISA.28.17	a úkryt zaplavia vody.
ISA.28.18	Vaša zmluva so smrťou bude zrušená,
ISA.28.18	vaša dohoda s podsvetím neobstojí.
ISA.28.18	Keď na vás príde plieskajúci bič,
ISA.28.18	budete ním ubití.
ISA.28.19	Kedykoľvek vás postihne, zachváti vás,
ISA.28.19	lebo ráno čo ráno, vo dne i v noci na vás doľahne;
ISA.28.19	bude ťažké porozumieť posolstvu.“
ISA.28.20	Lôžko je prikrátke, nedá sa na ňom vystrieť,
ISA.28.20	prikrývka je úzka, nedá sa ňou prikryť.
ISA.28.21	Veď Hospodin povstane ako na vrchu Peracím
ISA.28.21	a rozohní sa ako v údolí Gibeón,
ISA.28.21	aby uskutočnil svoje dielo,
ISA.28.21	zvláštne dielo,
ISA.28.21	aby vykonal svoju prácu
ISA.28.21	— nezvyčajnú prácu.
ISA.28.22	Nevysmievajte sa však,
ISA.28.22	aby vám nespevneli putá,
ISA.28.22	lebo som počul o skaze, o tom, čo rozhodol
ISA.28.22	Pán, Hospodin zástupov, nad celou zemou.
ISA.28.23	Dávajte pozor a počúvajte môj hlas,
ISA.28.23	sústreďte sa a počúvajte moju reč!
ISA.28.24	Ak chce oráč siať, či celý deň len orie,
ISA.28.24	brázdi a bráni svoju pôdu?
ISA.28.25	Či nerozhodí kôpor a neroztrúsi rascu,
ISA.28.25	keď vyrovná jej povrch,
ISA.28.25	či nezaseje pšenicu a jačmeň na označené miesto
ISA.28.25	a špaldu k medzi?
ISA.28.26	Správne ho učí,
ISA.28.26	poúča jeho Boh.
ISA.28.27	Veď kôpor sa nemláti mláťačkou
ISA.28.27	ani koleso voza sa nekrúti po rasci,
ISA.28.27	ale prútom sa vytĺka kôpor, palicou rasca.
ISA.28.28	Obilie na chlieb treba pomlieť,
ISA.28.28	veď sa nemôže len donekonečna mlátiť,
ISA.28.28	ak sa naň aj nasmerujú kolesá vozov i kone, nepomelú ho.
ISA.28.29	Aj to pochádza od Hospodina zástupov;
ISA.28.29	svoj zámer uskutočňuje obdivuhodne,
ISA.28.29	zveľaďuje múdrosť.
ISA.29.1	Beda, Aríel, Aríel,
ISA.29.1	mesto, kde táboril Dávid.
ISA.29.1	Pridávajte rok k roku,
ISA.29.1	sviatky nech sa striedajú.
ISA.29.2	Budem sužovať Aríela,
ISA.29.2	nastane vzdychanie a ston.
ISA.29.2	Jeruzalem mi bude ako Aríel.
ISA.29.3	Utáborím sa proti tebe,
ISA.29.3	zovriem ťa dookola valom
ISA.29.3	a postavím proti tebe násyp.
ISA.29.4	Pokorený zo zeme budeš hovoriť,
ISA.29.4	tvoja reč bude tlmene znieť z prachu,
ISA.29.4	ako duch mŕtveho zo zeme zaznie tvoj hlas
ISA.29.4	a z prachu tvoja šepotavá reč.
ISA.29.5	Zástup tvojich nepriateľov bude ako nepatrný prach,
ISA.29.5	množstvo násilníkov ako plevy, ktoré odveje.
ISA.29.5	Stane sa to náhle, nečakane.
ISA.29.6	Hospodin zástupov ťa navštívi
ISA.29.6	veľkým hukotom, v hrmení a v zemetrasení,
ISA.29.6	búrkou a víchricou, plameňom stravujúceho ohňa.
ISA.29.7	Ako sen a nočné videnie bude
ISA.29.7	množstvo všetkých národov, ktoré bojujú proti Aríelovi,
ISA.29.7	všetkých, čo útočia naňho a na jeho pevnosť a utláčajú ho.
ISA.29.8	Ako keď sa hladnému sníva, že je,
ISA.29.8	ale keď sa prebudí, nie je nasýtený,
ISA.29.8	alebo ako keď sa smädnému sníva, že pije,
ISA.29.8	ale keď sa prebudí, je zmorený a smädný,
ISA.29.8	tak pochodí množstvo všetkých národov,
ISA.29.8	čo bojujú proti vrchu Sion.
ISA.29.9	Žasnite a zostaňte v údive,
ISA.29.9	zakryte si oči, nech nevidíte.
ISA.29.9	Sú opití, ale nie od vína,
ISA.29.9	tackajú sa, ale nie od opojného nápoja,
ISA.29.10	pretože Hospodin vylial na vás ducha tvrdého spánku,
ISA.29.10	zavrel vaše oči, proroci,
ISA.29.10	zahalil vaše hlavy, vidci.
ISA.29.11	Každé videnie bude pre vás ako slová zapečatenej knihy.
ISA.29.11	Keď ju dajú tomu, čo vie čítať,
ISA.29.11	a povedia mu: „Prečítaj to!“
ISA.29.11	— povie: „Nemôžem, veď je zapečatená.“
ISA.29.12	Keď dajú knihu tomu, čo nevie čítať,
ISA.29.12	a povedia mu: „Prečítaj to!“
ISA.29.12	— povie: „Neviem čítať.“
ISA.29.13	Pán povedal:
ISA.29.13	„Pretože sa mi tento ľud chce stať blízkym iba svojimi ústami
ISA.29.13	a ctí si ma iba svojimi perami,
ISA.29.13	no jeho srdce je ďaleko odo mňa
ISA.29.13	a jeho bázeň voči mne
ISA.29.13	je naučeným ľudským príkazom,
ISA.29.14	opäť budem konať divy pre tento ľud, div za divom,
ISA.29.14	a múdrosť jeho mudrcov sa stratí,
ISA.29.14	rozumnosť jeho rozumných sa skryje.“
ISA.29.15	Beda tým, čo pred Hospodinom
ISA.29.15	hlboko ukrývajú svoj zámer,
ISA.29.15	svoje skutky v tme
ISA.29.15	a hovoria: „Kto nás vidí a kto o nás vie?“
ISA.29.16	Je to vaša zvrátenosť! Či možno hrnčiara hodnotiť ako hlinu?
ISA.29.16	Môže dielo povedať svojmu tvorcovi: „Nevytvoril si ma!?“
ISA.29.16	Povie azda váza hrnčiarovi: „Nič nechápe!?“
ISA.29.17	Nebude to už zakrátko,
ISA.29.17	že sa Libanon zmení na ovocný sad
ISA.29.17	a ten sad budú pokladať za les?
ISA.29.18	V ten deň hluchí budú počuť slová knihy,
ISA.29.18	oči slepých precitnú z temnoty a tmy.
ISA.29.19	Ponížení sa opäť budú radovať v Hospodinovi
ISA.29.19	a najbiednejší z ľudí budú plesať vo Svätom Izraela.
ISA.29.20	Veď zmizne násilník, zhynie posmievač
ISA.29.20	a vyhubení budú všetci, čo zamýšľali konať neprávosť,
ISA.29.21	čo obviňovali človeka pre jedno slovo,
ISA.29.21	čo sudcovi v bráne kládli osídla,
ISA.29.21	čo za nič súdili spravodlivého.
ISA.29.22	Preto Hospodin, ktorý vykúpil Abraháma, hovorí Jákobovmu domu takto:
ISA.29.22	„Odteraz sa už Jákob nebude hanbiť,
ISA.29.22	jeho tvár už nezbledne.
ISA.29.23	Lebo keď uvidí svoje deti, dielo mojich rúk vo svojom strede,
ISA.29.23	posvätí moje meno,
ISA.29.23	posvätí Svätého Jákobovho,
ISA.29.23	v bázni sa bude triasť pred Bohom Izraela.
ISA.29.24	Zblúdení duchom získajú poznanie,
ISA.29.24	reptajúci prijmú poučenie.“
ISA.30.1	„Beda odbojným synom,
ISA.30.1	ktorí snujú plány, ale bezo mňa,“
ISA.30.1	znie výrok Hospodina,
ISA.30.1	„uzatvárajú spojenectvo, ale nie v mojom duchu,
ISA.30.1	takže hromadia hriech na hriech.
ISA.30.2	Zostupujú do Egypta bez toho, aby sa ma pýtali,
ISA.30.2	hľadajú silu a útočisko u faraóna
ISA.30.2	a skrývajú sa v tieni Egypta.
ISA.30.3	Útočisko u faraóna vám bude na hanbu
ISA.30.3	a skrýša v tieni Egypta na potupu.
ISA.30.4	Jeho kniežatá sú v Coane
ISA.30.4	a jeho poslovia sa dostali do Chanésu,
ISA.30.5	všetci sa sklamú v národe,
ISA.30.5	ktorý im neosoží;
ISA.30.5	nebude im na pomoc ani na prospech,
ISA.30.5	ale na hanbu a potupu.“
ISA.30.6	Výrok o zvieratách Negevu
ISA.30.6	Cez krajinu úzkosti a strachu,
ISA.30.6	kde žije lev i levica,
ISA.30.6	vretenica a okrídlený drak
ISA.30.6	na chrbtoch oslov vlečú svoje bohatstvo
ISA.30.6	a na hrboch tiav svoje poklady
ISA.30.6	k národu, čo im neosoží.
ISA.30.7	Egypt je ničota a jeho pomoc prázdnota,
ISA.30.7	preto som mu dal meno Nehybný plaz
ISA.30.8	Teraz choď, napíš to pred nimi na tabuľku,
ISA.30.8	zaznač to do knihy
ISA.30.8	a zostane to v budúcich dňoch
ISA.30.8	ako svedectvo naveky!
ISA.30.9	Veď je to národ odbojný, sú to lživí synovia,
ISA.30.9	synovia, čo nechcú počuť poučenie Hospodina,
ISA.30.10	čo vravia vidcom: „Nedívajte sa!“
ISA.30.10	a tým, čo majú dar videnia: „Neukazujte nám, čo je správne,
ISA.30.10	len nám pochlebujte a zavádzajte nás,
ISA.30.11	odstúpte z cesty, uhnite z chodníka,
ISA.30.11	odstráňte spred nás Svätého Izraela!“
ISA.30.12	Veď takto hovorí Svätý Izraela:
ISA.30.12	„Preto, že ste opovrhli týmto slovom,
ISA.30.12	dúfate v násilie a zvrátenosť a spoliehate sa na ne.
ISA.30.13	Táto neprávosť sa vám stane
ISA.30.13	otvorenou trhlinou na vysokom múre,
ISA.30.13	čo sa už-už zosype, jeho pád príde zrazu a náhle.
ISA.30.14	Rozbije sa ako hlinený krčah,
ISA.30.14	neľútostne tresknutý,
ISA.30.14	takže sa v jeho črepoch nenájde úlomok
ISA.30.14	na odoberanie ohňa z vatry
ISA.30.14	alebo načieranie vody z mláky.“
ISA.30.15	Takto hovorí Pán, Hospodin, Svätý Izraela:
ISA.30.15	„V obrátení a upokojení bude vaša záchrana,
ISA.30.15	v stíšení a dôvere bude vaša sila,
ISA.30.15	ale vy nechcete,
ISA.30.16	hovoríte: ‚Nie! Utečme na koňoch!‘ — Budete teda utekať!
ISA.30.16	‚Na rýchlych koňoch uháňajme!‘
ISA.30.16	Rýchli budú aj vaši prenasledovatelia!
ISA.30.17	Tisíc z vás zuteká pred hrozbou jedného
ISA.30.17	a pred hrozbou piatich utečiete všetci,
ISA.30.17	kým nezostanete ako opustený stožiar na vrchole hory
ISA.30.17	a ako znak na pahorku.“
ISA.30.18	Preto Hospodin čaká, aby sa zmiloval nad vami,
ISA.30.18	a vstáva, aby vás omilostil,
ISA.30.18	veď Hospodin je Bohom práva.
ISA.30.18	Blahoslavení sú všetci, čo ho očakávajú.
ISA.30.19	Ľud na Sione, ty, čo bývaš v Jeruzaleme,
ISA.30.19	nebudeš viac plakať. Iste sa nad tebou zľutuje,
ISA.30.19	keď budeš k nemu volať; keď ťa bude počuť, odpovie ti.
ISA.30.20	Pán vám síce dával chlieb úzkosti
ISA.30.20	a vodu útlaku, ale tvoj učiteľ sa už neschová.
ISA.30.20	Na vlastné oči uvidíš svojho učiteľa
ISA.30.21	a na vlastné uši budeš počuť za sebou slovo:
ISA.30.21	„Toto je cesta, kráčajte po nej!“,
ISA.30.21	hoci ty by si chcel ísť napravo alebo naľavo.
ISA.30.22	Nečistými sa ti stanú tvoje modly potiahnuté striebrom
ISA.30.22	a pozlátené uliate sošky.
ISA.30.22	Ako nečisté ich odhodíš a povieš: „Von!“
ISA.30.23	Zošle dážď na tvoje osivo,
ISA.30.23	ktoré zaseješ na poli,
ISA.30.23	a chlieb z úrody poľa
ISA.30.23	bude výdatný a výživný.
ISA.30.23	V ten deň sa bude pásť tvoje stádo na šírej lúke.
ISA.30.24	Voly a osly, čo obrábajú zem,
ISA.30.24	budú žrať výdatné solené krmivo zo zrna
ISA.30.24	preosiateho lopatou a vejačkou.
ISA.30.25	Na každom vysokom vrchu
ISA.30.25	a na každom vyvýšenom kopci
ISA.30.25	budú potoky, vodné prúdy
ISA.30.25	v deň veľkého vraždenia, keď budú padať veže.
ISA.30.26	Svetlo mesiaca bude ako svetlo slnka,
ISA.30.26	svetlo slnka bude sedemkrát silnejšie
ISA.30.26	ako svetlo siedmich dní;
ISA.30.26	v deň, keď Hospodin obviaže
ISA.30.26	zlomeninu svojho ľudu
ISA.30.26	a vylieči mu uštedrené rany.
ISA.30.27	Hľa, Hospodinovo meno prichádza zďaleka,
ISA.30.27	— jeho planúci hnev je ako ťažký kúdol,
ISA.30.27	jeho pery sú plné hnevu,
ISA.30.27	jeho jazyk ako stravujúci oheň,
ISA.30.28	jeho dych je ako rozvodnený potok,
ISA.30.28	čo siaha až po krk,
ISA.30.28	aby ničivým otrasom zatriasol národmi
ISA.30.28	a na čeľuste národov nasadil uzdu, čo ich privedie k poblúdeniu.
ISA.30.29	Budete spievať
ISA.30.29	ako v noci, keď sa svätí sviatok,
ISA.30.29	a zo srdca sa budete radovať
ISA.30.29	ako ten, čo kráča s flautou
ISA.30.29	na Hospodinov vrch ku Skale Izraela.
ISA.30.30	Hospodin sa ohlási svojím vznešeným hlasom
ISA.30.30	a ukáže, ako jeho rameno spočinie
ISA.30.30	v prudkom hneve a v plameni stravujúceho ohňa,
ISA.30.30	v prietrži mračien a v krupobití.
ISA.30.31	Asýria sa zdesí Hospodinovho hlasu,
ISA.30.31	keď udrie palicou;
ISA.30.32	a každý úder palice,
ISA.30.32	ktorý jej zasadí Hospodin,
ISA.30.32	bude sprevádzať zvuk bubnov a hárf.
ISA.30.32	V prudkom boji bude proti nim bojovať.
ISA.30.33	Oddávna je už prichystané miesto na spálenie,
ISA.30.33	aj pre kráľa je pripravené,
ISA.30.33	je to hlboké ohnisko s veľkou hŕbou dreva,
ISA.30.33	ktoré Hospodinov dych rozpáli ako prúd síry.
ISA.31.1	Beda tým, čo zostupujú po pomoc do Egypta,
ISA.31.1	spoliehajú sa na kone,
ISA.31.1	zakladajú si na vozoch, lebo ich je mnoho,
ISA.31.1	a na jazdcoch, lebo sú veľmi mocní,
ISA.31.1	ale u Svätého v Izraeli pomoc nehľadajú,
ISA.31.1	Hospodina sa nedopytujú.
ISA.31.2	Lenže aj on je múdry.
ISA.31.2	Privedie zlo, svoje slová neodvolá;
ISA.31.2	povstane proti domu zločincov
ISA.31.2	a proti pomocníkom páchateľov zla.
ISA.31.3	Egypťania sú ľudia, nie Boh,
ISA.31.3	ich kone sú telo, nie duch.
ISA.31.3	Až Hospodin vystrie svoju ruku,
ISA.31.3	potkne sa pomocník, padne aj ten, komu pomáhal,
ISA.31.3	a všetci spolu zahynú.
ISA.31.4	Hospodin prehovoril ku mne takto:
ISA.31.4	„Ako lev i levíča ručia nad svojou korisťou
ISA.31.4	— hoci by na nich kričali mnohí pastieri,
ISA.31.4	ich hlasu sa nezľaknú a pred ich krikom sa nestiahnu —,
ISA.31.4	tak zostúpi Hospodin zástupov,
ISA.31.4	aby bojoval na vrchu Sion, na jeho vyvýšenine.
ISA.31.5	Ako vznášajúce sa vtáky,
ISA.31.5	tak zatieni Hospodin zástupov Jeruzalem,
ISA.31.5	ochráni ho a vyslobodí, ušetrí ho a zachráni.
ISA.31.6	Synovia Izraela, vráťte sa
ISA.31.6	k tomu, od ktorého ste sa úplne odvrátili,
ISA.31.7	lebo v ten deň každý zavrhne
ISA.31.7	svojich strieborných a zlatých bôžikov,
ISA.31.7	ktorých zhotovili vaše ruky na hriech.
ISA.31.8	Asýria padne, ale nie mečom človeka,
ISA.31.8	strávi ju meč, ale nie ľudský.
ISA.31.8	Aj keď unikla meču,
ISA.31.8	jej mládenci budú zotročení.
ISA.31.9	Jej skala sa od hrôzy rozsype,
ISA.31.9	jej vodcov predesí zástava,“
ISA.31.9	znie výrok Hospodina, ktorý má oheň na Sione,
ISA.31.9	pec má v Jeruzaleme.
ISA.32.1	Kráľ bude spravodlivo panovať,
ISA.32.1	kniežatá budú vládnuť podľa práva.
ISA.32.2	Každý z nich bude ako skrýša pred vetrom
ISA.32.2	a úkryt pred lejakom,
ISA.32.2	budú ako vodné prúdy na suchom mieste,
ISA.32.2	ako tieň mohutnej skaly vo vyprahnutej krajine.
ISA.32.3	Oči tých, čo vidia, nebudú zastreté
ISA.32.3	a uši tých, čo počujú, budú načúvať.
ISA.32.4	Srdce unáhlených nadobudne rozvahu
ISA.32.4	a jazyk zajakavých odrazu prehovorí správne.
ISA.32.5	Blázna už nebudú volať šľachetným
ISA.32.5	ani podliaka nenazvú statočným.
ISA.32.6	Veď blázon hovorí bláznovstvo
ISA.32.6	a jeho srdce snuje neprávosť,
ISA.32.6	koná bezbožne
ISA.32.6	a rúhavo hovorí proti Hospodinovi,
ISA.32.6	hladného necháva lačnieť
ISA.32.6	a smädnému nedopraje nápoj.
ISA.32.7	Prostriedky podliaka sú zlé,
ISA.32.7	strojí úklady, ako by zničil biedneho falošnými rečami,
ISA.32.7	hoci chudobný sa dovoláva práva.
ISA.32.8	Šľachetný zmýšľa šľachetne
ISA.32.8	a v šľachetnosti vytrvá.
ISA.32.9	Sebavedomé ženy, vstaňte a počúvajte môj hlas!
ISA.32.9	Ľahkoverné dcéry, čujte moju reč!
ISA.32.10	Do roka a do dňa sa budete triasť, vy ľahkoverné,
ISA.32.10	vinobranie sa už skončilo, oberačka viac nebude.
ISA.32.11	Chvejte sa, vy sebavedomé,
ISA.32.11	traste sa, ľahkoverné!
ISA.32.11	Vyzlečte sa a obnažte,
ISA.32.11	opášte si bedrá.
ISA.32.12	Bite sa do pŕs,
ISA.32.12	pretože nádherné polia,
ISA.32.12	úrodný vinič,
ISA.32.13	pôda môjho ľudu
ISA.32.13	zarastie tŕním a bodľačím,
ISA.32.13	áno, aj všetky jasajúce domy
ISA.32.13	i plesajúce mesto.
ISA.32.14	Palác bude opustený,
ISA.32.14	hluk mesta umĺkne,
ISA.32.14	návršie so strážnou vežou sa navždy stane vyprahnutým miestom,
ISA.32.14	pasienkom stád na radosť divých oslov.
ISA.32.15	Až bude na nás vyliaty duch z výsosti,
ISA.32.15	z púšte sa stane ovocný sad
ISA.32.15	a ten sad budú pokladať za les.
ISA.32.16	Na púšti bude prebývať právo,
ISA.32.16	v sade sa usídli spravodlivosť.
ISA.32.17	Pokoj bude dielom spravodlivosti
ISA.32.17	a jej výsledkom bude mier i bezpečnosť naveky.
ISA.32.18	Môj ľud bude bývať v pokojných príbytkoch,
ISA.32.18	v bezpečných obydliach,
ISA.32.18	na miestach bezstarostného odpočinku,
ISA.32.19	aj keby les zničilo krupobitie
ISA.32.19	a mesto bolo úplne zničené.
ISA.32.20	Blahoslavení ste, keď sejete všade tam, kde je vlaha,
ISA.32.20	a voly a osly nechávate voľne pobehovať.
ISA.33.1	Beda ti, ktorý ničíš, a sám nie si zničený,
ISA.33.1	ty, čo zrádzaš, a teba nezrádzajú.
ISA.33.1	Keď skončíš ničenie, budeš zničený,
ISA.33.1	a keď zavŕšiš zradu, budeš zradený.
ISA.33.2	Hospodin, zmiluj sa nad nami, očakávame ťa,
ISA.33.2	každé ráno buď našou silou
ISA.33.2	a v čase súženia našou spásou.
ISA.33.3	Pred dunivým hlasom ujdú ľudia,
ISA.33.3	keď ty povstaneš, rozpŕchnu sa národy.
ISA.33.4	Vašu korisť vám uchmatnú, ako keď odlietajú kobylky,
ISA.33.4	potom sa vrhnú na ňu, ako sa kobylky vrhajú na úrodu.
ISA.33.5	Vyvýšený je Hospodin, lebo býva na výsostiach,
ISA.33.5	Sion napĺňa právom a spravodlivosťou.
ISA.33.6	On bude istotou tvojich čias,
ISA.33.6	bohatstvom spásy, múdrosti a poznania.
ISA.33.6	Bázeň pred Hospodinom bude tvoj poklad.
ISA.33.7	Hľa, hrdinovia bedákajú na ulici
ISA.33.7	a poslovia pokoja horko plačú.
ISA.33.8	Pusté sú cesty, niet pútnikov na chodníkoch,
ISA.33.8	zmluva sa zrušila, mestá sú zavrhnuté
ISA.33.8	a človeka nepokladajú za nič.
ISA.33.9	Chradnúca zem smúti, Libanon je zahanbený, napadnutý voškami,
ISA.33.9	Šarón je vysušený ako step,
ISA.33.9	Bášan a Karmel zhadzujú lístie.
ISA.33.10	Teraz povstanem, hovorí Hospodin,
ISA.33.10	teraz sa vyvýšim, teraz sa pozdvihnem.
ISA.33.11	Počnete seno a porodíte plevy,
ISA.33.11	váš dych je oheň, ktorý vás strávi.
ISA.33.12	Národy budú vypálené ako vápno,
ISA.33.12	ako posekané tŕnie budú spálené v ohni.
ISA.33.13	Vy, vzdialení, čujte, čo som urobil,
ISA.33.13	a vy, blízki, presvedčte sa o mojej moci.
ISA.33.14	Hriešnici sa trasú na Sione,
ISA.33.14	bezbožníkov zachvacuje strach.
ISA.33.14	Kto z nás môže bývať pri stravujúcom ohni?
ISA.33.14	Kto z nás môže bývať pri večných plameňoch?
ISA.33.15	Ten, čo kráča podľa spravodlivosti a hovorí úprimne,
ISA.33.15	odmieta zisk z útlaku,
ISA.33.15	kto odmieta rukami sa dotknúť úplatku,
ISA.33.15	zapcháva si uši, aby nepočul o krvi
ISA.33.15	a zatvára si oči, aby nevidel zlo,
ISA.33.16	ten bude bývať na výšinách,
ISA.33.16	skalná pevnosť bude jeho útočiskom,
ISA.33.16	dostane svoj chlieb a ustavične bude mať vodu.
ISA.33.17	Tvoje oči uvidia kráľa v jeho nádhere,
ISA.33.17	uvidia rozsiahlu krajinu.
ISA.33.18	Tvoje srdce bude spomínať na hrôzu:
ISA.33.18	„Kde je ten, čo počítal?
ISA.33.18	Kde je ten, čo vážil?
ISA.33.18	Kde je ten, čo zratúval veže?“
ISA.33.19	Neuvidíš bezočivý národ,
ISA.33.19	národ s nejasnou a nezrozumiteľnou rečou,
ISA.33.19	so zajakavým jazykom, ktorému nemožno rozumieť.
ISA.33.20	Hľaď na Sion, miesto našich sviatkov,
ISA.33.20	tvoje oči uvidia Jeruzalem,
ISA.33.20	bezpečný príbytok, neprenosný stan,
ISA.33.20	jeho kolíky sa nikdy nevytiahnu,
ISA.33.20	ani jeden jeho povraz neroztrhnú.
ISA.33.21	Tam je náš vznešený Hospodin,
ISA.33.21	miesto širokých riečnych prúdov,
ISA.33.21	cez ktoré sa nepreplaví
ISA.33.21	veslami hnané plavidlo
ISA.33.21	ani mocná loď sa cezeň nepreplaví.
ISA.33.22	Lebo Hospodin je náš sudca,
ISA.33.22	Hospodin je náš zákonodarca,
ISA.33.22	Hospodin je náš kráľ, on nás spasí.
ISA.33.23	Tvoje povrazy sú uvoľnené,
ISA.33.23	neudržia stožiar na podstavci,
ISA.33.23	nerozvinú zástavu.
ISA.33.23	Vtedy sa bude deliť veľká korisť
ISA.33.23	a ulúpia z nej aj tí, čo krívajú.
ISA.33.24	Nikto z obyvateľov nepovie: „Som chorý.“
ISA.33.24	Ľudu, čo tam býva, odpustí sa vina.
ISA.34.1	Národy, pristúpte a počúvajte,
ISA.34.1	načúvajte, ľudia!
ISA.34.1	Nech počúva zem a to, čo ju napĺňa,
ISA.34.1	svet a všetko, čo z neho vzišlo.
ISA.34.2	Lebo Hospodin je nahnevaný na všetky národy,
ISA.34.2	je rozhorčený na všetky ich vojská,
ISA.34.2	podrobil ich kliatbe záhuby, vydal ich na zabitie.
ISA.34.3	Ich zabití budú pohodení,
ISA.34.3	z ich mŕtvol bude vychádzať zápach,
ISA.34.3	vrchy rozmoknú od ich krvi.
ISA.34.4	Všetky nebeské zástupy ochabnú,
ISA.34.4	nebesia sa zvinú ako zvitok
ISA.34.4	a celé ich vojsko zoslabne,
ISA.34.4	ako keď vädne lístie z viniča
ISA.34.4	a padá ako z figovníka.
ISA.34.5	Veď môj meč v nebesiach sa už dosť opojil,
ISA.34.5	hľa, dopadne na Edóm,
ISA.34.5	aby súdil ľud určený na záhubu.
ISA.34.6	Meč Hospodina sa presýtil krvou,
ISA.34.6	stučnel z tuku, z krvi býkov a capov,
ISA.34.6	z tuku obličiek baranov,
ISA.34.6	lebo Hospodin koná obetu v Bocre
ISA.34.6	a veľké krviprelievanie v edómskej krajine.
ISA.34.7	Padnú s nimi aj byvoly, býčky i býky,
ISA.34.7	ich zem presiakne krvou
ISA.34.7	a ich pôda sa zasýti tukom.
ISA.34.8	Veď prišiel deň Hospodinovej pomsty,
ISA.34.8	rok odplaty pre spor Siona.
ISA.34.9	Jeho potoky sa zmenia na smolu,
ISA.34.9	prach na síru
ISA.34.9	a jeho krajina bude horieť ako smola.
ISA.34.10	V noci ani vo dne nevyhasne,
ISA.34.10	neustále bude z nej vystupovať dym,
ISA.34.10	z pokolenia na pokolenie bude pustá,
ISA.34.10	nik cez ňu už nikdy neprejde.
ISA.34.11	Zaujme ju pelikán a jež,
ISA.34.11	sova a krkavec budú v nej bývať,
ISA.34.11	roztiahne nad ňou meraciu šnúru pustoty
ISA.34.11	a olovnicu prázdnoty.
ISA.34.12	Jej veľmoži budú volať:
ISA.34.12	„Niet kráľovstva!“
ISA.34.12	A všetky jej kniežatá zmiznú.
ISA.34.13	Tŕním zarastú jej paláce,
ISA.34.13	pŕhľavou a bodľačím jej pevnosti,
ISA.34.13	bude príbytkom šakalov
ISA.34.13	a obydlím pštrosov.
ISA.34.14	Zíde sa púštna zver s hyenami,
ISA.34.14	bes
ISA.34.14	utiahne sa tam lilít
ISA.34.14	a odpočinie si.
ISA.34.15	Zahniezdi sa tam sova,
ISA.34.15	znesie vajcia, vyliahnu sa mláďatá
ISA.34.15	a zoskupí ich k sebe.
ISA.34.15	Zaiste sa tam zhromaždia supy
ISA.34.15	jeden po druhom.
ISA.34.16	Skúmajte v Hospodinovej knihe a čítajte:
ISA.34.16	Nikto z nich nebude chýbať,
ISA.34.16	vzájomne sa nebudú vyhľadávať,
ISA.34.16	lebo to prikázali Hospodinove ústa
ISA.34.16	a jeho duch ich zhromaždil.
ISA.34.17	On sám ich vylosoval,
ISA.34.17	jeho ruka im meracou šnúrou rozdelila krajinu.
ISA.34.17	Navždy ju budú vlastniť,
ISA.34.17	z pokolenia na pokolenie tam budú bývať.
ISA.35.1	Teš sa, pláň a pustatina,
ISA.35.1	plesaj, púšť a rozkvitni ako šafran!
ISA.35.2	Prekvitať bude a plesať,
ISA.35.2	áno, zaplesá a zajasá,
ISA.35.2	prijme slávu Libanonu,
ISA.35.2	nádheru Karmelu a Šarónu.
ISA.35.2	Ony uvidia Hospodinovu slávu,
ISA.35.2	velebu nášho Boha.
ISA.35.3	Pozdvihnite ochabnuté ruky,
ISA.35.3	upevňujte podlomené kolená!
ISA.35.4	Povedzte malomyseľným:
ISA.35.4	„Vzchopte sa, nebojte sa!
ISA.35.4	Pozrite, váš Boh!
ISA.35.4	Príde s pomstou, Božou odplatou,
ISA.35.4	on sám príde, aby vás zachránil.“
ISA.35.5	Vtedy sa otvoria oči slepých
ISA.35.5	aj uši hluchých sa otvoria.
ISA.35.6	Vtedy chromý bude skákať ako jeleň
ISA.35.6	a jazyk nemého zaplesá,
ISA.35.6	lebo vyvrú vody na púšti
ISA.35.6	a potoky na pustatine.
ISA.35.7	Vyschnutá zem sa stane jazerom,
ISA.35.7	vyprahnutá pôda prameňom vôd
ISA.35.7	a na mieste, kde odpočívali šakaly,
ISA.35.7	bude tráva, tŕstie a šašina.
ISA.35.8	Bude tam chodník, cesta,
ISA.35.8	tá, čo sa bude volať svätou cestou,
ISA.35.8	po ktorej nečistý neprejde,
ISA.35.8	bude iba pre môj ľud,
ISA.35.8	čo po nej pôjde,
ISA.35.8	a jednoduchí na nej nezblúdia.
ISA.35.9	Nebude tam lev
ISA.35.9	a nevstúpi na ňu dravá zver;
ISA.35.9	nijaká sa tam nenájde,
ISA.35.9	iba vykúpení tade pôjdu.
ISA.35.10	Vrátia sa tí, ktorých vyslobodil Hospodin,
ISA.35.10	s jasotom prídu na Sion.
ISA.35.10	Večná radosť bude na ich tvárach,
ISA.35.10	veselosť a jasot získajú
ISA.35.10	a pominie smútok a vzdychanie.
ISA.36.1	V štrnástom roku kráľa Chizkiju pritiahol asýrsky kráľ Sancheríb proti všetkým opevneným mestám Judska a zaujal ich.
ISA.36.2	Asýrsky kráľ poslal rabšaka
ISA.36.3	Vyšiel k nemu správca paláca Eljakím, syn Chilkiju, pisár Šebna a kancelár Joách, syn Asáfa.
ISA.36.4	Rabšake im povedal: „Povedzte Chizkijovi: ‚Takto hovorí veľký kráľ, asýrsky kráľ: Čo je to, do čoho vkladáš dôveru? 
ISA.36.5	Nazdávaš sa, že samo slovo je už rada a sila do boja? Na koho sa spoliehaš, že sa búriš proti mne? 
ISA.36.6	Spoliehaš sa na tú nalomenú trstinu, na Egypt, ktorá tomu, kto sa o ňu opiera, vojde do dlane a prepichne ju? Taký je faraón, egyptský kráľ, ku všetkým, ktorí sa na neho spoliehajú.
ISA.36.7	Ak mi hovoríš: »Hospodinovi, nášmu Bohu, dôverujeme!« — Či to nie je ten, ktorého výšiny a oltáre odstránil Chizkija a potom povedal Judsku a Jeruzalemu: »Pred týmto oltárom sa budete klaňať?«
ISA.36.8	Stav sa teda s mojím pánom, asýrskym kráľom! Dám ti dvetisíc koní, si schopný dať na ne jazdcov? 
ISA.36.9	Potom ako by si odrazil čo len najmenšieho miestodržiteľa z najmenších služobníkov môjho pána, aj keď sa spoliehaš na Egypt, na jeho vozy a jazdcov? 
ISA.36.10	Či som teraz bez Hospodina pritiahol do tejto krajiny, aby som ju zničil? Veď Hospodin mi povedal: »Vytiahni proti tejto krajine a znič ju.«‘“
ISA.36.11	Vtedy Eljakím, Šebna a Joách odvetili rabšakovi: „Rozprávaj sa so svojimi služobníkmi po aramejsky, lebo my tak rozumieme. Nehovor s nami po judsky pred ľudom, ktorý je na hradbách!“ 
ISA.36.12	Rabšake odpovedal: „Či ma môj pán poslal, aby som hovoril tieto slová tvojmu pánovi a tebe, a nie mužom, čo sedia na múre, aby spolu s vami jedli svoje výkaly a pili svoj moč?“ 
ISA.36.13	Potom sa rabšake postavil a mocným hlasom zvolal po judsky: „Čujte slová veľkého kráľa, asýrskeho kráľa! 
ISA.36.14	Takto hovorí kráľ: ‚Nech vás Chizkija neklame, lebo vás nemôže oslobodiť. 
ISA.36.15	Nech vám Chizkija nedodáva nádej v Hospodina, keď hovorí: »Určite nás Hospodin vyslobodí a toto mesto sa nedostane do ruky asýrskeho kráľa.« 
ISA.36.16	Nepočúvajte Chizkiju, lebo asýrsky kráľ hovorí takto: »Uzavrite so mnou zmluvu a vyjdite ku mne! Potom každý bude jesť svoje hrozno, každý bude jesť svoje figy a každý bude piť vodu zo svojej studne,
ISA.36.17	kým neprídem a neodvediem vás do krajiny, ako je vaša, do krajiny obilia a muštu, do krajiny chleba a viníc.« 
ISA.36.18	Nech vás Chizkija nezavádza, keď hovorí: »Hospodin nás vyslobodí!« Azda niektorý spomedzi bohov národov vyslobodil svoju krajinu z rúk asýrskeho kráľa?
ISA.36.19	Kde sú bohovia Chamátu a Arpádu? Kde sú bohovia Sefarvajimu? Či vyslobodili Samáriu z mojej ruky? 
ISA.36.20	Ktorý zo všetkých bohov týchto krajín vyslobodil svoju krajinu z mojej ruky? A vari Hospodin vyslobodí Jeruzalem z mojej ruky?‘“ 
ISA.36.21	Stíchli a neodpovedali ani slova, lebo tak znel kráľov rozkaz: „Neodpovedajte mu!“
ISA.36.22	Vtedy prišiel Chilkijov syn Eljakím, správca paláca, pisár Šebna a kancelár Joách, syn Asáfa, k Chizkijovi s roztrhnutým rúchom a oznámili mu slová rabšaka.
ISA.37.1	Keď si to kráľ Chizkija vypočul, roztrhol si šaty, obliekol si vrecovinu a šiel do Hospodinovho domu.
ISA.37.2	Potom poslal správcu paláca Eljakíma, pisára Šebnu a starších z kňazov oblečených do vrecoviny k prorokovi Izaiášovi, synovi Amóca. 
ISA.37.3	Povedali mu: „Takto hovorí Chizkija: ‚Tento deň je deň úzkosti, trestu a hanby, lebo deti sú pripravené vyjsť z lona, ale niet sily na pôrod.
ISA.37.4	Možno Hospodin, tvoj Boh, počuje slová rabšaka, ktorého poslal asýrsky kráľ, jeho pán, aby potupil živého Boha, a potrestá ho za slová, ktoré počul Hospodin, tvoj Boh. Pomodli sa za zvyšok, ktorý tu ešte je.‘“ 
ISA.37.5	Keď prišli služobníci kráľa Chizkiju k Izaiášovi, 
ISA.37.6	ten im povedal: „Toto povedzte svojmu pánovi: ‚Takto hovorí Hospodin: »Nemaj strach z rečí, čo si počul, ktorými sa mi rúhali pážatá asýrskeho kráľa. 
ISA.37.7	Hľa, ja vkladám do neho ducha, že keď počuje správu, vráti sa do svojej krajiny a dám mu padnúť mečom vo vlastnej krajine.«‘“
ISA.37.8	Keď sa rabšake vrátil, našiel asýrskeho kráľa bojovať proti Libne; dopočul sa totiž, že odtiahol z Lachíša. 
ISA.37.9	O kúšskom kráľovi Tirhakovi počul: „Vytiahol do boja proti tebe!“ Keď sa dozvedel, poslal k Chizkijovi poslov s odkazom: 
ISA.37.10	„Judskému kráľovi Chizkijovi povedzte toto: ‚Nedaj sa zneužiť svojím Bohom, na ktorého sa spoliehaš v domnienke, že Jeruzalem sa nedostane do rúk asýrskeho kráľa. 
ISA.37.11	Sám si počul, čo urobili asýrski králi všetkým krajinám, keď vykonali na nich vojnovú kliatbu. A ty by si mal byť vyslobodený? 
ISA.37.12	Či bohovia tých národov, ktorým priniesli skazu moji otcovia, mohli vyslobodiť Gozán, Charán, Recef, synov Edena v Telassáre?
ISA.37.13	Kde je kráľ Chamátu, kráľ Arpádu a kráľ mesta Sefarvajim alebo Heny a Ivvy?‘“
ISA.37.14	Chizkija prevzal písmo z ruky poslov, prečítal ho, potom vystúpil do Hospodinovho domu a rozprestrel ho pred Hospodinom. 
ISA.37.15	A Chizkija sa modlil k Hospodinovi takto: 
ISA.37.16	„Hospodin zástupov, Boh Izraela, ktorý tróniš nad cherubmi! Ty jediný si Boh nad všetkými kráľovstvami zeme, ty si utvoril nebesia i zem. 
ISA.37.17	Hospodin, nakloň svoje ucho a počúvaj! Hospodin, otvor svoje oči a pozri; počuj všetky Sancheríbove slová, ktoré odkázal, aby sa rúhal živému Bohu. 
ISA.37.18	Vskutku, Hospodin, asýrski králi zničili všetky krajiny a ich zem. 
ISA.37.19	Ich bôžikov pohádzali do ohňa, lebo oni nie sú Boh, ale sú dielo ľudských rúk, drevo a kameň, preto ich mohli zničiť. 
ISA.37.20	Tak teda, Hospodin, náš Boh, vysloboď nás z jeho ruky, nech všetky kráľovstvá zeme poznajú, že ty, Hospodin, si jediný.“
ISA.37.21	Vtedy Izaiáš, Amócov syn, poslal Chizkijovi odkaz: „Takto hovorí Hospodin, Boh Izraela: Prosil si ma kvôli asýrskemu kráľovi Sancheríbovi. 
ISA.37.22	Toto je slovo, ktoré povedal Hospodin o ňom:
ISA.37.22	‚Pohŕda tebou, posmieva sa ti, panna, dcéra Siona,
ISA.37.22	pokyvuje za tebou hlavou, dcéra Jeruzalema.
ISA.37.23	Komu si sa rúhal a posmieval?
ISA.37.23	Proti komu si zvyšoval svoj hlas
ISA.37.23	a pyšne dvíhal svoje oči?
ISA.37.23	Proti Svätému Izraela!
ISA.37.24	Prostredníctvom svojich sluhov
ISA.37.24	si sa rúhal svojmu Pánovi a povedal si:
ISA.37.24	»S množstvom svojich vozov
ISA.37.24	som vystúpil na najvyššie vrchy,
ISA.37.24	na najvzdialenejšiu časť Libanona.
ISA.37.24	Zoťal som jeho vysoké cédre,
ISA.37.24	jeho vyberané cyprusy.
ISA.37.24	Vystúpil som na jeho najvyšší končiar
ISA.37.24	a do jeho hustého lesa.
ISA.37.25	Kopal som a pil som vodu,
ISA.37.25	šľapajami nôh som vysušil všetky rieky Egypta.«
ISA.37.26	Nepočul si o tom?
ISA.37.26	Oddávna som to pripravoval.
ISA.37.26	Od dávnych dní som to zamýšľal
ISA.37.26	a teraz som to uskutočnil:
ISA.37.26	preto si mohol zmeniť
ISA.37.26	opevnené mestá na spustnuté zrúcaniny.
ISA.37.27	Ich obyvatelia boli bezmocní,
ISA.37.27	triasli sa a vyšli na hanbu,
ISA.37.27	boli ako poľná tráva,
ISA.37.27	ako čerstvá zeleň,
ISA.37.27	ako burina na strechách,
ISA.37.27	čo uschne skôr, než vyrastie.
ISA.37.28	Ja viem o tvojom odpočinku,
ISA.37.28	o tvojom príchode i odchode,
ISA.37.28	aj o tom, ako si zúril proti mne.
ISA.37.29	Pretože si zúril proti mne
ISA.37.29	a tvoja nadutosť sa mi dostala do uší,
ISA.37.29	vložím ti do nosa svoj krúžok
ISA.37.29	a do úst svoju uzdu
ISA.37.29	a privediem ťa späť po ceste,
ISA.37.29	ktorou si šiel.‘
ISA.37.30	A toto bude znamením: Tento rok budete jesť, čo vyrastie bez sejby, druhý rok, čo vyrastie nadivoko, ale na tretí rok sejte a žnite, saďte vinice a jedzte ich ovocie. 
ISA.37.31	Zvyšok Júdovho domu, ktorý zostal, dole zapustí korene a hore prinesie ovocie. 
ISA.37.32	Lebo z Jeruzalema vzíde zvyšok a z vrchu Sion zostatok tých, čo prežili. Vykoná to horlivosť Hospodina zástupov.“
ISA.37.33	Preto takto hovorí Hospodin o asýrskom kráľovi:
ISA.37.33	„Nevkročí do tohto mesta,
ISA.37.33	ani šíp ta nevystrelí,
ISA.37.33	ani štítom naň nezaútočí,
ISA.37.33	ani násyp proti nemu nenavŕši.
ISA.37.34	Vráti sa po ceste, ktorou prišiel,
ISA.37.34	ale do tohto mesta nevkročí,“
ISA.37.34	znie výrok Hospodina.
ISA.37.35	„Budem brániť toto mesto,
ISA.37.35	aby som ho zachránil kvôli sebe samému
ISA.37.35	a kvôli Dávidovi, svojmu služobníkovi.“
ISA.37.36	Vtedy vyšiel Hospodinov anjel a v asýrskom tábore pozabíjal stoosemdesiatpäťtisíc ľudí. Keď ľudia skoro ráno vstali, všade boli samé mŕtvoly.
ISA.37.37	Potom sa asýrsky kráľ Sancheríb pobral a vrátil sa bývať do Ninive. 
ISA.37.38	Keď sa raz klaňal v chráme svojho boha Nisrócha, jeho synovia Adrammelech a Sarecer ho zabili mečom a sami utiekli do krajiny Ararat. Po ňom panoval jeho syn Esar-Chaddón.
ISA.38.1	V tých dňoch Chizkija smrteľne ochorel. Vtedy prišiel k nemu prorok Izaiáš, Amócov syn, a povedal mu: „Takto hovorí Hospodin: ‚Vydaj nariadenia svojmu domu, lebo zomrieš, neostaneš nažive!‘“
ISA.38.2	Nato sa Chizkija obrátil tvárou k stene a modlil sa k Hospodinovi.
ISA.38.3	Hovoril: „Ach, Hospodin, spomeň si, ako som verne a celým srdcom kráčal pred tvojou tvárou a robil som, čo je dobré v tvojich očiach.“ Chizkija sa nahlas rozplakal.
ISA.38.4	Vtedy Izaiášovi zaznelo Hospodinovo slovo: 
ISA.38.5	„Choď a povedz Chizkijovi: Takto hovorí Hospodin, Boh tvojho otca Dávida: ‚Vypočul som tvoju modlitbu, videl som tvoje slzy. Pridám teda k tvojmu veku ešte pätnásť rokov. 
ISA.38.6	Vyslobodím teba i toto mesto z rúk asýrskeho kráľa a budem toto mesto ochraňovať. 
ISA.38.7	A toto ti bude znamením od Hospodina, že Hospodin splní slovo, ktoré ti dal. 
ISA.38.8	Pozri, o desať stupňov vrátim tieň, ktorý postúpil po stupňoch Acházových slnečných hodín.‘“ Slnko sa potom vrátilo na slnečných hodinách o desať stupňov, o ktoré predtým postúpilo.
ISA.38.9	Ďakovná pieseň judského kráľa Chizkiju, keď bol chorý a vyzdravel zo svojej choroby.
ISA.38.10	Ja som povedal:
ISA.38.10	„V polovici svojich dní musím odísť,
ISA.38.10	do brán podsvetia som vykázaný
ISA.38.10	na zvyšok mojich rokov.“
ISA.38.11	Povedal som:
ISA.38.11	„Neuvidím Hospodina v krajine živých,
ISA.38.11	neuzriem už človeka medzi obyvateľmi sveta.
ISA.38.12	Môj príbytok je strhnutý,
ISA.38.12	odťahuje sa odo mňa sťa pastiersky stan.
ISA.38.12	Ako tkáč som dotkal svoj život,
ISA.38.12	veď si ma odstrihol od vlákna.
ISA.38.12	Vo dne v noci ma vydávaš napospas.
ISA.38.13	O pomoc volám až do rána.
ISA.38.13	Ako lev drví všetky moje kosti,
ISA.38.13	vo dne v noci ma vydávaš napospas.
ISA.38.14	Pištím ako lastovička,
ISA.38.14	kvílim ako holubica.
ISA.38.14	Moje oči meravo hľadia do výšky:
ISA.38.14	Pane, som v tiesni, zastaň sa ma!
ISA.38.15	Čo môžem hovoriť?
ISA.38.15	Veď čo mi on povedal, to aj urobil.
ISA.38.15	Budem ťa chváliť po všetky svoje roky,
ISA.38.15	aj keď mám horkosť v duši.
ISA.38.16	Pane, žijem, lebo moje srdce dôveruje tebe,
ISA.38.16	len v tom je život môjho ducha.
ISA.38.16	Uzdrav ma a dopraj mi žiť!
ISA.38.17	Hľa, moja veľká trpkosť mi dodala pokoj.
ISA.38.17	Ty si mi zachránil život pred hrobom záhuby,
ISA.38.17	lebo všetky moje hriechy si zahodil za chrbát.
ISA.38.18	Veď podsvetie ťa nebude velebiť
ISA.38.18	ani smrť ťa nebude chváliť
ISA.38.18	a tí, čo zostupujú do hrobu,
ISA.38.18	už nedúfajú v tvoju vernosť.
ISA.38.19	Len živý, živý ťa velebí ako ja dnes;
ISA.38.19	otec synom zvestuje tvoju vernosť.
ISA.38.20	Hospodin ma zachránil,
ISA.38.20	preto chcem hrať na strunové nástroje
ISA.38.20	po všetky dni svojho života
ISA.38.20	pred Hospodinovým domom.“
ISA.38.21	Vtedy Izaiáš povedal: „Nech vezmú figový koláč, nech ho priložia na vred a uzdraví sa.“
ISA.38.22	Nato Chizkija povedal: „Čo bude znamením, že pôjdem do Hospodinovho domu?“
ISA.39.1	V tom čase babylonský kráľ Merodach-Baladán, Baladánov syn, poslal Chizkijovi listy a dar; dopočul sa totiž, že bol chorý a vyzdravel.
ISA.39.2	Chizkija sa tomu potešil a ukázal im klenotnicu, striebro a zlato, balzamy a vzácny olej i celú svoju zbrojnicu, ako aj všetko, čo sa nachádzalo v jeho pokladniciach. Nebolo veci, ktorú by im nebol ukázal vo svojom paláci a v celom svojom kráľovstve. 
ISA.39.3	Prorok Izaiáš potom prišiel ku kráľovi Chizkijovi a povedal mu: „Čo hovorili títo ľudia a odkiaľ prišli?“ Chizkija odpovedal: „Prišli ku mne z ďalekej krajiny, z Babylonu.“ 
ISA.39.4	Pýtal sa ďalej: „Čo videli v tvojom dome?“ Chizkija odpovedal: „Videli všetko, čo je v mojom dome, nebolo nič, čo by som im nebol ukázal v mojich pokladniciach.“
ISA.39.5	Nato Izaiáš povedal Chizkijovi: „Počúvaj slovo Hospodina zástupov! 
ISA.39.6	Príde čas a všetko, čo je v tvojom dome a čo nazhromaždili tvoji otcovia až do tohto dňa, odnesú do Babylonu. Nič nezostane, hovorí Hospodin.
ISA.39.7	Aj z tvojich synov, ktorí budú pochádzať z teba, ktorých splodíš, vezmú a budú komorníkmi v paláci babylonského kráľa.“ 
ISA.39.8	Chizkija povedal Izaiášovi: „Dobré je slovo Hospodina, ktoré si povedal.“ Myslel si však: „Bude pokoj a bezpečnosť, pokiaľ budem žiť.“
ISA.40.1	„Potešujte, potešujte môj ľud,“ vraví váš Boh.
ISA.40.2	„Hovorte k srdcu Jeruzalema a volajte mu,
ISA.40.2	že sa skončila jeho otrocká služba,
ISA.40.2	že je odčinená jeho vina,
ISA.40.2	že dostal z rúk Hospodina
ISA.40.2	dvojnásobný trest za všetky svoje hriechy.“
ISA.40.3	Hlas volá:
ISA.40.3	„Na púšti pripravte cestu Hospodinovi,
ISA.40.3	v stepi urovnajte chodník nášmu Bohu!
ISA.40.4	Každé údolie nech sa zdvihne,
ISA.40.4	každý vrch a kopec nech sa zníži.
ISA.40.4	Všetko nerovné nech sa vyrovná
ISA.40.4	a nech sa vyrovnajú hrbole,
ISA.40.5	lebo sa zjaví Hospodinova sláva
ISA.40.5	a naraz ju uzrú všetci;
ISA.40.5	lebo prehovorili Hospodinove ústa.“
ISA.40.6	Hlas vraví: „Volaj!“
ISA.40.6	Nato som povedal: „Čo mám volať?“
ISA.40.6	„Všetko, čo má telo, je ako tráva
ISA.40.6	a všetka jeho nádhera je sťa poľný kvet.
ISA.40.7	Tráva uschne, kvet zvädne,
ISA.40.7	ak ho ovanie dych Hospodina.
ISA.40.7	Naozaj, ľudia sú ako tráva.
ISA.40.8	Tráva uschne, kvet zvädne,
ISA.40.8	ale slovo nášho Boha pretrvá naveky.“
ISA.40.9	Vystúp na vysoký vrch,
ISA.40.9	ohlasovateľ radostnej zvesti Sionu,
ISA.40.9	mocne pozdvihni svoj hlas,
ISA.40.9	ohlasovateľ radostnej zvesti Jeruzalemu!
ISA.40.9	Hlasno volaj, neboj sa,
ISA.40.9	povedz judským mestám: „Hľa, váš Boh!“
ISA.40.10	Pozri, Pán, Hospodin, prichádza v moci,
ISA.40.10	vládne svojím ramenom.
ISA.40.10	Hľa, nesie odmenu a jeho pláca ide pred ním.
ISA.40.11	Ako pastier bude pásť svoje stádo,
ISA.40.11	svojím ramenom ho zhromaždí,
ISA.40.11	baránky vezme do náručia
ISA.40.11	a tie, čo pridájajú, nežne bude viesť.
ISA.40.12	Kto kedy priehrštím odmeral vody mora,
ISA.40.12	kto piaďou premeral nebesá,
ISA.40.12	kto vtesnal všetok prach zeme do merice
ISA.40.12	a odvážil vrchy na váhe a pahorky na vážkach?
ISA.40.13	Kto obsiahol ducha Hospodina
ISA.40.13	a kto ho svojou radou poúčal?
ISA.40.14	S kým sa radil, kto ho poúčal,
ISA.40.14	kto ho učil ceste práva,
ISA.40.14	kto mu dával vedomosti
ISA.40.14	a dal mu spoznať cestu chápania?
ISA.40.15	Hľa, národy sú sťa kvapka z vedra,
ISA.40.15	pokladajú sa za prášok na vážkach.
ISA.40.15	Hľa, ostrovy zavážia
ISA.40.15	ako zrnko piesku,
ISA.40.16	Libanon nestačí na založenie ohňa
ISA.40.16	a jeho zverina nestačí na spaľovanú obetu.
ISA.40.17	Všetky národy sú pred ním ničím,
ISA.40.17	pokladá ich za ničotu.
ISA.40.18	Ku komu pripodobníte Boha?
ISA.40.18	A akú podobu postavíte vedľa neho?
ISA.40.19	Modlu, tú uleje remeselník,
ISA.40.19	zlatník ju obtiahne zlatom
ISA.40.19	a prirobí striebornú retiazku.
ISA.40.20	Kto je chudobný a nemá na takú obetu,
ISA.40.20	vyberie si drevo, ktoré nepráchnivie,
ISA.40.20	vyhľadá schopného remeselníka,
ISA.40.20	aby postavil modlu, ktorá sa nekláti.
ISA.40.21	Neviete to? Nepočuli ste to?
ISA.40.21	Nebolo vám to zvestované od počiatku?
ISA.40.21	Nepochopili ste základy zeme?
ISA.40.22	Ten, čo tróni nad klenbou zeme,
ISA.40.22	ktorej obyvatelia sú ako kobylky,
ISA.40.22	ten, čo rozťahuje nebesá ako závoj
ISA.40.22	a rozprestiera ich ako stan na bývanie,
ISA.40.23	ten obracia mocnárov navnivoč
ISA.40.23	a pozemských vládcov mení na ničotu.
ISA.40.24	Ešte nie sú zasadení ani zasiati,
ISA.40.24	ešte nezapustil koreň do zeme ich kmeň,
ISA.40.24	už ich oveje a usychajú
ISA.40.24	a víchor ich odnáša ako slamu.
ISA.40.25	„Ku komu ma chcete prirovnať,
ISA.40.25	aby som mu bol podobný?“ hovorí Svätý.
ISA.40.26	Pozdvihnite oči a pozrite, kto to stvoril!
ISA.40.26	Ten, čo vyvádza nebeské zástupy v plnom počte,
ISA.40.26	všetkých volá po mene;
ISA.40.26	pre jeho veľkú silu a nesmiernu moc
ISA.40.26	nebude chýbať ani jeden.
ISA.40.27	Prečo hovoríš Jákob, prečo vravíš, Izrael:
ISA.40.27	„Skrytá je moja cesta pred Hospodinom
ISA.40.27	a moje právo uniká môjmu Bohu?“
ISA.40.28	Či nevieš? Nepočul si?
ISA.40.28	Hospodin je večný Boh,
ISA.40.28	ktorý stvoril končiny zeme;
ISA.40.28	neunaví sa, neustane,
ISA.40.28	jeho múdrosť nemožno preskúmať.
ISA.40.29	On dáva silu unavenému
ISA.40.29	a bezmocnému veľkú udatnosť.
ISA.40.30	Mladíci sa unavia a ustanú,
ISA.40.30	mládenci sa potkýnajú na každom kroku.
ISA.40.31	Tí však, čo očakávajú Hospodina,
ISA.40.31	dostávajú novú silu,
ISA.40.31	ako orly stúpajú na krídlach,
ISA.40.31	budú utekať a neustanú,
ISA.40.31	pôjdu a nevyčerpajú sa.
ISA.41.1	Odmlčte sa predo mnou ostrovy,
ISA.41.1	nech si národy obnovia svoju silu,
ISA.41.1	nech sa priblížia a povedia:
ISA.41.1	„Spoločne chceme predstúpiť pred súd.“
ISA.41.2	Kto vzbudí od východu toho,
ISA.41.2	ktorému ide na každom kroku v ústrety víťazstvo,
ISA.41.2	ktorý si podrobí národy a podmaní kráľovstvá,
ISA.41.2	a ktoré jeho meč premieňa na prach
ISA.41.2	a jeho luk ich rozmetá ako slamu?
ISA.41.3	Prenasleduje ich, nerušene postupuje,
ISA.41.3	jeho nohy akoby nechodili po ceste.
ISA.41.4	Kto to vykonal a spôsobil?
ISA.41.4	Ten, čo od začiatku povoláva pokolenia,
ISA.41.4	ja, Hospodin, som prvý a budem aj s poslednými — ja som to!
ISA.41.5	Ostrovy to videli a zhrozili sa,
ISA.41.5	končiny zeme sa trasú, približujú sa a prichádzajú.
ISA.41.6	Každý pomáha svojmu blížnemu
ISA.41.6	a svojmu bratovi hovorí: „Buď silný!“
ISA.41.7	Kováč posmeľuje zlatníka
ISA.41.7	a zlatotepec hovorí o spoji tomu, čo kuje na nákove: „Je dobrý!“
ISA.41.7	Modlu upevnil klincami, aby sa nekývala.
ISA.41.8	Ty však, Izrael, môj služobník,
ISA.41.8	Jákob, ktorého som si vyvolil,
ISA.41.8	potomstvo Abraháma, môjho miláčika,
ISA.41.9	ktorého som priviedol z končín zeme,
ISA.41.9	teba som povolal z najvzdialenejších končín
ISA.41.9	a povedal som ti: „Ty si môj služobník,
ISA.41.9	teba som si vyvolil a nezavrhol.“
ISA.41.10	Neboj sa, veď som s tebou,
ISA.41.10	neobzeraj sa, veď ja som tvoj Boh, posilním ťa
ISA.41.10	a určite ti pomôžem, veď ťa podopieram spravodlivou pravicou.
ISA.41.11	Hľa, zahanbia sa a na posmech vyjdú všetci,
ISA.41.11	čo sa zlostia na teba a v ničotu sa obrátia
ISA.41.11	a zahynú tí, čo majú s tebou spor.
ISA.41.12	Budeš ich hľadať, ale nenájdeš tých, čo sa s tebou hádajú,
ISA.41.12	v ničotu a márnosť sa premenia tí, čo broja proti tebe.
ISA.41.13	Ja som Hospodin, tvoj Boh,
ISA.41.13	ktorý ťa drží za pravicu a hovorí ti:
ISA.41.13	„Neboj sa, ja ti pomáham.
ISA.41.14	Neboj sa, červík Jákob, chrobáčik Izrael!
ISA.41.14	Ja ti pomáham,“
ISA.41.14	znie výrok Hospodina,
ISA.41.14	„tvoj vykupiteľ je Svätý Izraela.“
ISA.41.15	Hľa, urobím z teba mlátiaci smyk,
ISA.41.15	nový a s mnohými ostrými zubmi,
ISA.41.15	rozdrvíš a rozmlátiš vrchy
ISA.41.15	a pahorky premeníš na plevy.
ISA.41.16	Preoseješ ich, vietor ich uchytí
ISA.41.16	a víchrica ich rozmetie.
ISA.41.16	Ty však budeš stále plesať v Hospodinovi,
ISA.41.16	budeš sa chváliť Svätým Izraela.
ISA.41.17	Biedni a chudobní hľadajú vodu, a niet jej.
ISA.41.17	Ich jazyk vysychá od smädu.
ISA.41.17	Ja, Hospodin, im odpoviem,
ISA.41.17	ja, Boh Izraela, ich neopustím.
ISA.41.18	Na pustých úbočiach vytvorím rieky
ISA.41.18	a uprostred údolia pramene,
ISA.41.18	púšť zmením na jazero
ISA.41.18	a vyprahnutú zem na vodné žriedla.
ISA.41.19	Na púšti zasadím céder,
ISA.41.19	akáciu, myrtu a olivu.
ISA.41.19	V stepi zasadím cyprus,
ISA.41.19	platan a spolu s nimi jedľu.
ISA.41.20	Nech vidia a spoznajú,
ISA.41.20	nech uvažujú a pochopia všetci dovedna,
ISA.41.20	že to urobila Hospodinova ruka
ISA.41.20	a Svätý Izraela to stvoril.
ISA.41.21	„Predneste svoj spor,“ hovorí Hospodin,
ISA.41.21	„predložte svoje dôkazy,“ hovorí kráľ Jákoba.
ISA.41.22	Nech predstúpia a nech nám oznámia, čo sa má stať!
ISA.41.22	Oznámte, čo bolo na začiatku, a vezmeme si to k srdcu,
ISA.41.22	nech spoznáme ich koniec;
ISA.41.22	alebo nám zvestujte, čo príde!
ISA.41.23	Oznámte, čo príde v budúcnosti,
ISA.41.23	a tak spoznáme, že vy ste bohovia!
ISA.41.23	Urobte niečo dobré alebo zlé,
ISA.41.23	budeme sa spolu triasť a báť.
ISA.41.24	Hľa, vy ste menej ako nič,
ISA.41.24	a vaše dielo je nanič,
ISA.41.24	ohavný je ten, čo si vás volí.
ISA.41.25	Vzbudil som ho od severu a on prišiel,
ISA.41.25	od východu slnka bol povolaný v mojom mene.
ISA.41.25	Pošliape vladárov ako blato,
ISA.41.25	ako hrnčiar šliape hlinu.
ISA.41.26	Kto to oznamoval od začiatku, aby sme to vedeli,
ISA.41.26	a oddávna, aby sme povedali: „Má pravdu?“
ISA.41.26	Veď nik to neoznámil, nik to nezvestoval,
ISA.41.26	nik nepočul vašu reč.
ISA.41.27	Ako prvý som hlásal Sionu: „Hľa, tu sú!“
ISA.41.27	A Jeruzalemu dám hlásateľa radostnej zvesti.
ISA.41.28	Hľadím, a niet nikoho, niet medzi nimi radcov,
ISA.41.28	aby odpovedali, keď sa ich opýtam.
ISA.41.29	Hľa, všetci sú ničota a ich skutky sú ničím,
ISA.41.29	prázdny vietor sú ich uliate sochy.
ISA.42.1	Hľa, môj služobník, podporujem ho,
ISA.42.1	môj vyvolený, ktorého som si obľúbil.
ISA.42.1	Svojho ducha som vložil na neho,
ISA.42.1	prinesie právo národom.
ISA.42.2	Nebude kričať ani nezvýši hlas,
ISA.42.2	nedá počuť svoj hlas na ulici.
ISA.42.3	Nalomenú trstinu nedolomí,
ISA.42.3	hasnúci knôt nedohasí,
ISA.42.3	podľa pravdy bude súdiť.
ISA.42.4	Neochabne a nepodlomí sa,
ISA.42.4	kým nezaloží právo na zemi.
ISA.42.4	Na jeho náuku čakajú ostrovy.
ISA.42.5	Takto hovorí Boh, Hospodin,
ISA.42.5	ktorý stvoril nebesá, rozvinul ich
ISA.42.5	a rozprestrel zem s jej porastom,
ISA.42.5	dáva na nej dych ľudu
ISA.42.5	a vzduch tým, čo po nej chodia:
ISA.42.6	„Ja, Hospodin, som ťa povolal v spravodlivosti,
ISA.42.6	uchopil som ťa za ruku, stvárnil som ťa
ISA.42.6	a urobil som ťa zmluvou ľudu, svetlom pohanov,
ISA.42.7	aby sa slepým otvorili oči, aby väzni boli vyvedení zo žalára
ISA.42.7	a z väznice tí, čo sedia v temnote.
ISA.42.8	Ja som Hospodin, to je moje meno.
ISA.42.8	Svoju slávu nedám inému
ISA.42.8	ani svoju chválu modlám.
ISA.42.9	Hľa, prvé veci sa splnili, ja však oznamujem nové,
ISA.42.9	zvestujem ich skôr, ako vyklíčia.“
ISA.42.10	Vy, čo sa plavíte po mori, aj všetko, čo ho napĺňa,
ISA.42.10	ostrovy a ich obyvatelia, spievajte Hospodinovi novú pieseň
ISA.42.10	a jeho chválospev od končín zeme.
ISA.42.11	Nech jasá púšť s jej mestami
ISA.42.11	i osady s obyvateľmi Kedáru,
ISA.42.11	nech plesajú obyvatelia Sely,
ISA.42.11	nech jasajú z vrcholu hôr.
ISA.42.12	Nech vzdávajú česť Hospodinovi
ISA.42.12	a jeho chválu nech oznámia ostrovom.
ISA.42.13	Hospodin vyjde ako bohatier,
ISA.42.13	rozhorlí sa ako bojovník,
ISA.42.13	hlasno volá, kričí do boja a vrhá sa na nepriateľov.
ISA.42.14	„Bol som ticho oddávna,
ISA.42.14	mlčal som, premáhal som sa.
ISA.42.14	Budem kričať, ako tá, čo rodí,
ISA.42.14	vzdychať a lapať po dychu zároveň.
ISA.42.15	Spustoším vrchy a kopce,
ISA.42.15	vysuším všetku ich zeleň,
ISA.42.15	rieky zmením na ostrovy
ISA.42.15	a močiare vysuším.
ISA.42.16	Slepých budem viesť po ceste im neznámej,
ISA.42.16	budem ich viesť po neznámych chodníkoch.
ISA.42.16	Pred nimi premením tmu na svetlo,
ISA.42.16	hrboľaté cesty na rovinu.
ISA.42.16	To sú veci, ktoré urobím a neodstúpim od nich.“
ISA.42.17	Ustúpia späť a zapýria sa hanbou tí,
ISA.42.17	čo sa spoliehajú na modly,
ISA.42.17	a tí, čo hovoria liatym sochám:
ISA.42.17	„Vy ste naši bohovia.“
ISA.42.18	Počúvajte hluchí,
ISA.42.18	slepí otvorte oči, aby ste videli.
ISA.42.19	Kto je slepý, ak nie môj služobník?
ISA.42.19	Kto je hluchý ako môj posol, ktorého posielam?
ISA.42.19	Kto je slepý ako môj obľúbenec
ISA.42.19	a hluchý ako služobník Hospodina?
ISA.42.20	Videl si mnohé veci, ale nevšimol si si ich,
ISA.42.20	a pri otvorených ušiach si nepočul.
ISA.42.21	Hospodinovi sa zapáčilo pre svoju spravodlivosť
ISA.42.21	zveľadiť a osláviť svoju náuku.
ISA.42.22	Je to však ľud olúpený a ozbíjaný.
ISA.42.22	Všetci sú chytení v dierach
ISA.42.22	a ukrytí vo väzniciach,
ISA.42.22	stali sa korisťou a niet vysloboditeľa,
ISA.42.22	sú lupom a nik nepovie: „Vráť ich.“
ISA.42.23	Kto z vás to sluchom zachytil
ISA.42.23	a spozornel, aby počúval, čo nastane?
ISA.42.24	Kto vydal ako korisť Jákoba a Izrael lupičom?
ISA.42.24	Či to nebol Hospodin, proti ktorému sme hrešili?
ISA.42.24	Ale oni nechceli kráčať po jeho cestách
ISA.42.24	a nepočúvali jeho náuku.
ISA.42.25	Preto vylial na Izrael svoj rozhorčený hnev a vojnové násilie,
ISA.42.25	pálil ho zo všetkých strán, ale on nechápal,
ISA.42.25	spaľoval ho, no neuvažoval o tom.
ISA.43.1	A teraz, takto hovorí Hospodin,
ISA.43.1	tvoj stvoriteľ, Jákob, tvoj tvorca, Izrael:
ISA.43.1	„Neboj sa, veď som ťa vykúpil.
ISA.43.1	Zavolal som ťa po mene, ty si môj.
ISA.43.2	Keď budeš prechádzať cez vody, budem s tebou,
ISA.43.2	a keď cez rieky, nezaplavia ťa.
ISA.43.2	Keď pôjdeš cez oheň, nepopáliš sa a plameň ťa nespáli.
ISA.43.3	Veď ja som Hospodin, tvoj Boh,
ISA.43.3	Svätý Izraela, tvoj spasiteľ.
ISA.43.3	Dal som Egypt ako výkupné za teba,
ISA.43.3	Kúš a Sábu namiesto teba.
ISA.43.4	Pretože si v mojich očiach vzácny, drahý,
ISA.43.4	milujem ťa,
ISA.43.4	ľudí dám namiesto teba a národy za tvoj život.
ISA.43.5	Neboj sa, veď som s tebou,
ISA.43.5	tvoje potomstvo privediem od východu,
ISA.43.5	zhromaždím ťa od západu.
ISA.43.6	Severu poviem: ‚Vydaj!‘ A juhu: ‚Nedrž!‘
ISA.43.6	Priveď mojich synov zďaleka
ISA.43.6	a moje dcéry od končín zeme,
ISA.43.7	všetkých, čo nosia moje meno,
ISA.43.7	ktorých som stvoril na svoju slávu, utvoril a urobil.
ISA.43.8	Vyveď slepý ľud, hoci má oči,
ISA.43.8	a hluchých, hoci majú uši.
ISA.43.9	Nech sa spolu zhromaždia všetky národy
ISA.43.9	a nech sa zídu ľudia.
ISA.43.9	Kto z nich to oznámi? Nech nám zvestujú prvé veci,
ISA.43.9	nech si postavia svedkov a obhája sa.
ISA.43.9	Nech počúvajú a povedia: ‚Je to pravda.‘
ISA.43.10	Vy ste mi svedkami,“
ISA.43.10	znie výrok Hospodina,
ISA.43.10	„môj služobník, ktorého som si vyvolil,
ISA.43.10	aby ste spoznali, uverili mi a pochopili, že som to ja.
ISA.43.10	Predo mnou nebol utvorený boh a ani po mne nebude.
ISA.43.11	Ja som Hospodin
ISA.43.11	a okrem mňa niet spasiteľa.
ISA.43.12	Ja som oznamoval, zachraňoval a zvestoval,
ISA.43.12	a niet medzi vami cudzieho boha.
ISA.43.12	Vy ste mi svedkami,“
ISA.43.12	znie výrok Hospodina,
ISA.43.12	„ja som Boh.
ISA.43.13	A odteraz ním budem,
ISA.43.13	niet nikoho, kto by čokoľvek vytrhol z mojej ruky.
ISA.43.13	Kto zvráti to, čo urobím?“
ISA.43.14	Takto hovorí Hospodin,
ISA.43.14	váš vykupiteľ, Svätý Izraela:
ISA.43.14	„Pošlem pre vás do Babylonu,
ISA.43.14	odstránim všetky závory
ISA.43.14	a jasot Chaldejcov zmením na nárek.
ISA.43.15	Ja som Hospodin, váš Svätý,
ISA.43.15	stvoriteľ Izraela, váš kráľ.“
ISA.43.16	Takto hovorí Hospodin,
ISA.43.16	ktorý urobil cestu cez more
ISA.43.16	a chodník cez divé vody,
ISA.43.17	ktorý vyvádza vozy, kone a mocné zástupy:
ISA.43.17	Ležia spolu, nevstanú, vyhasli, dotleli ako knôt.
ISA.43.18	„Nespomínajte predchádzajúce veci
ISA.43.18	a o dávnych nerozmýšľajte.
ISA.43.19	Hľa, robím čosi nové, teraz to klíči, či to nebadáte?
ISA.43.19	Áno, urobím cestu na púšti a rieky na pustatine.
ISA.43.20	Bude ma uctievať poľná zver, šakaly a pštrosy,
ISA.43.20	lebo som priviedol vodu na púšť a rieky na pustatinu,
ISA.43.20	aby som napojil svoj ľud, svojho vyvoleného.
ISA.43.21	Ľud, ktorý som utvoril, bude rozhlasovať moju chválu.
ISA.43.22	Nevzýval si ma, Jákob,
ISA.43.22	bol si zo mňa unavený, Izrael.
ISA.43.23	Nepriniesol si mi baránka na spaľované obety
ISA.43.23	a svojimi obetami s hostinou si ma neuctieval.
ISA.43.23	Neobťažoval som ťa pokrmovou obetou
ISA.43.23	a nezaťažoval som ťa spaľovaním kadidla.
ISA.43.24	Nekúpil si mi vonnú trstinu za peniaze,
ISA.43.24	tukom svojich obiet s hostinou si ma nenasýtil,
ISA.43.24	ale obťažoval si ma svojimi hriechmi
ISA.43.24	a unavoval si ma svojimi neprávosťami.
ISA.43.25	Ja, ja som ten, čo zotiera tvoje previnenia kvôli sebe
ISA.43.25	a nespomeniem si na tvoje hriechy.
ISA.43.26	Pripomeň mi to, súďme sa spolu,
ISA.43.26	ty hovor, aby si sa obhájil.
ISA.43.27	Tvoj prvý otec
ISA.43.27	a tvoji prostredníci ma zradili.
ISA.43.28	Znesvätil som tvoje sväté kniežatá,
ISA.43.28	do kliatby som dal Jákoba a Izrael na potupu.“
ISA.44.1	Teraz počúvaj, Jákob, môj služobník,
ISA.44.1	Izrael, ktorého som si vyvolil.
ISA.44.2	Takto hovorí Hospodin, tvoj tvorca,
ISA.44.2	ten, čo ťa stvárnil a od matkinho lona ti pomáha:
ISA.44.2	„Neboj sa, môj služobník, Jákob, Ješurún
ISA.44.2	ktorého som si vyvolil.
ISA.44.3	Lebo vylejem vodu na smädnú pôdu
ISA.44.3	a vodné toky na súš.
ISA.44.3	Vylejem svojho ducha na tvoje potomstvo
ISA.44.3	a svoje požehnanie na tvojich potomkov.
ISA.44.4	Vyrastú ako tráva uprostred vôd,
ISA.44.4	ako vŕby na brehoch potokov.
ISA.44.5	Jeden povie: ‚Patrím Hospodinovi,‘
ISA.44.5	druhý sa nazve menom Jákoba,
ISA.44.5	iný napíše rukou: ‚Hospodinov‘
ISA.44.5	a nazve sa menom Izraela.“
ISA.44.6	Takto hovorí Hospodin, kráľ Izraela,
ISA.44.6	jeho osloboditeľ, Hospodin zástupov:
ISA.44.6	„Ja som prvý a posledný,
ISA.44.6	okrem mňa niet Boha.
ISA.44.7	Kto je ako ja, nech sa ozve,
ISA.44.7	nech mi to oznámi a predostrie.
ISA.44.7	Kto oznámil budúcnosť oddávna?
ISA.44.7	Nech mu len ohlásia to, čo príde.
ISA.44.8	Nebojte sa, netraste sa!
ISA.44.8	Vari som vám to už predtým nezvestoval a neoznámil?
ISA.44.8	Vy ste mi svedkami.
ISA.44.8	Či jestvuje Boh okrem mňa?
ISA.44.8	Niet nijakej skaly, o nijakej neviem.“
ISA.44.9	Všetci tvorcovia modiel sú ničomníci
ISA.44.9	a to, v čom majú záľubu, nič neosoží.
ISA.44.9	Ich svedkovia nič nevidia
ISA.44.9	ani netušia, že by sa mali hanbiť.
ISA.44.10	Kto by stvárnil boha a ulial jeho podobu,
ISA.44.10	aby mu neosožila?
ISA.44.11	Hľa, všetci jeho prívrženci sa zahanbia,
ISA.44.11	veď aj majstri sú len ľudia.
ISA.44.11	Nech sa všetci zhromaždia, postavia.
ISA.44.11	Nech sa vospolok preľaknú a zahanbia.
ISA.44.12	Kováč kuje železo, opracúva ho v ohni,
ISA.44.12	stvárňuje ho kladivom, kuje ho mocným ramenom.
ISA.44.12	Vyhladne pritom a vysilí sa, nepije vodu a unaví sa.
ISA.44.13	Tesár naťahuje šnúru, vymeriava drevo,
ISA.44.13	vyznačuje obrysy, zakresľuje kružidlom,
ISA.44.13	až mu dá podobu muža, vznešeného človeka,
ISA.44.13	aby mohol prebývať v chráme.
ISA.44.14	Zotne si cédre, vezme si cyprus a dub,
ISA.44.14	vyberie si spomedzi lesných stromov,
ISA.44.14	zasadí borovicu, no vzrast jej dá dážď.
ISA.44.15	Drevo slúži človeku ako palivo,
ISA.44.15	vezme z neho a zohreje sa,
ISA.44.15	založí oheň a napečie chlieb;
ISA.44.15	aj boha z neho urobí a klania sa mu,
ISA.44.15	urobí modlu a uctieva ju.
ISA.44.16	Polovicu spáli v ohni,
ISA.44.16	položí na ňu mäso, čo bude jesť,
ISA.44.16	pečie pečienku a nasýti sa.
ISA.44.16	Pritom sa zohreje a povie si:
ISA.44.16	„Zohrial som sa, keď som sa díval do žiaru ohňa.“
ISA.44.17	Zo zvyšku si urobí boha ako modlu,
ISA.44.17	uctieva ju a klania sa jej,
ISA.44.17	modlí sa k nej a hovorí:
ISA.44.17	„Vysloboď ma, veď ty si môj boh!“
ISA.44.18	Nevedia a nechápu,
ISA.44.18	lebo neschopné sú ich oči, aby videli
ISA.44.18	a ich srdcia, aby chápali.
ISA.44.19	Nevezme si to k srdcu, nechápe to,
ISA.44.19	preto neuvažuje takto:
ISA.44.19	„Polovicu dreva som spálil na ohni,
ISA.44.19	nad jeho žeravým uhlím som napiekol chlieb,
ISA.44.19	upiekol som mäso a dosýta som sa najedol.
ISA.44.19	Zo zvyšku som urobil ohavnosť, klaňal som sa polenu.“
ISA.44.20	Pasie sa na popole,
ISA.44.20	srdce ho klame a zvádza.
ISA.44.20	Nezachráni sa a nepovie:
ISA.44.20	„Nie je lož, čo mám v pravici?“
ISA.44.21	Jákob, spomeň si na tieto veci,
ISA.44.21	Izrael, veď ty si môj služobník.
ISA.44.21	Utvoril som ťa, si mojím služobníkom,
ISA.44.21	Izrael, nezabudnem na teba.
ISA.44.22	Zotriem tvoje zločiny ako oblak
ISA.44.22	a ako mrak tvoje hriechy.
ISA.44.22	Vráť sa ku mne, lebo som ťa vykúpil.
ISA.44.23	Jasajte, nebesá, lebo Hospodin to urobil.
ISA.44.23	Jasajte, hlbiny zeme, s jasotom zaznejte, vrchy,
ISA.44.23	les a všetky stromy v ňom,
ISA.44.23	lebo Hospodin vyslobodil Jákoba
ISA.44.23	a v Izraelovi sa oslávil.
ISA.44.24	Takto hovorí Hospodin, tvoj vykupiteľ,
ISA.44.24	ktorý ťa stvárňoval od matkinho lona:
ISA.44.24	„Ja, Hospodin, tvorím všetko,
ISA.44.24	ja sám rozťahujem nebesá
ISA.44.24	a rozprestieram zem. Kto mi pomáha?
ISA.44.25	Rozbíjam predpovede falošných prorokov,
ISA.44.25	z veštcov robím bláznov,
ISA.44.25	znemožňujem mudrcov
ISA.44.25	a prekrúcam ich poznanie.
ISA.44.26	Utvrdzujem slovo svojho služobníka
ISA.44.26	a uskutočňujem rady svojich poslov.
ISA.44.26	Hovorím Jeruzalemu: ‚Budeš obývaný‘
ISA.44.26	a judským mestám: ‚Budete vybudované;‘
ISA.44.26	ich zrúcaniny zdvihnem.
ISA.44.27	Hlbočine hovorím: ‚Vyschni!‘
ISA.44.27	Tvoje rieky vysuším.
ISA.44.28	Kýra volám môj pastier.
ISA.44.28	On splní každé moje želanie.
ISA.44.28	Povie Jeruzalemu: ‚Budeš vybudovaný!‘
ISA.44.28	A chrámu: ‚Budú založené tvoje základy!‘“
ISA.45.1	Takto hovorí Hospodin svojmu pomazanému,
ISA.45.1	Kýrovi, ktorého som uchopil za pravicu,
ISA.45.1	aby som pred ním pošliapal národy
ISA.45.1	a uvoľnil opasky z bedier kráľov,
ISA.45.1	aby som pred ním otvoril vráta a brány nezostali zatvorené:
ISA.45.2	„Ja pôjdem pred tebou a vyrovnám kopce,
ISA.45.2	bronzové vráta rozlámem a železné závory dolámem.
ISA.45.3	Vydám ti poklady ukryté v temnotách a cennosti zo skrýš,
ISA.45.3	aby si vedel, že ja som Hospodin,
ISA.45.3	Boh Izraela, ktorý ťa volám po mene.
ISA.45.4	Kvôli môjmu sluhovi Jákobovi
ISA.45.4	a kvôli Izraelu, môjmu vyvolenému,
ISA.45.4	som ťa pomenoval, a hoci si ma nepoznal, dal som ti čestné meno.
ISA.45.5	Ja som Hospodin, iného niet.
ISA.45.5	Okrem mňa niet Boha.
ISA.45.5	Opásal som ťa, hoci si ma nepoznal,
ISA.45.6	aby si od východu slnka i od jeho západu uvedomili,
ISA.45.6	že okrem mňa niet iného.
ISA.45.6	Ja som, Hospodin, iného niet.
ISA.45.7	Utváram svetlo a tvorím tmu.
ISA.45.7	Pôsobím blaho a tvorím biedu.
ISA.45.7	Ja, Hospodin, to všetko tvorím.
ISA.45.8	Roste, nebesá, zhora
ISA.45.8	a z oblakov nech sa leje spravodlivosť,
ISA.45.8	otvor sa, zem,
ISA.45.8	nech sa urodí spása.
ISA.45.8	Spolu s ňou nech vypučí spravodlivosť.
ISA.45.8	Ja, Hospodin, som to všetko stvoril.“
ISA.45.9	Beda tomu, kto sa háda so svojím tvorcom, hlinený črep s hrnčiarom.
ISA.45.9	Môže hlina tomu, kto ju stvárňuje,
ISA.45.9	povedať: „Čo robíš? V tvojej práci niet zručnosti.“
ISA.45.10	Beda tomu, kto povie otcovi: „Načo plodíš?“
ISA.45.10	a žene: „Načo rodíš?“
ISA.45.11	Takto hovorí Hospodin, Svätý Izraela a jeho tvorca:
ISA.45.11	„Chcete sa ma pýtať na mojich synov
ISA.45.11	a rozhodovať o diele mojich rúk?
ISA.45.12	Ja som utvoril zem a na nej som stvoril človeka.
ISA.45.12	Ja som vlastnými rukami roztiahol nebesia
ISA.45.12	a všetkým ich zástupom som dal príkaz.
ISA.45.13	Ja som ho vzbudil v spravodlivosti
ISA.45.13	vyrovnám všetky jeho cesty.
ISA.45.13	On postaví moje mesto a prepustí mojich zajatcov
ISA.45.13	bez platenia a darov,“ hovorí Hospodin zástupov.
ISA.45.14	Takto hovorí Hospodin: „Výťažok Egypta a zisk Kúšu
ISA.45.14	i Sábania, urastení muži, prídu k tebe a budú tvoji.
ISA.45.14	Za tebou pôjdu v okovách,
ISA.45.14	pred tebou sa sklonia a k tebe sa budú modliť:
ISA.45.14	‚Len u teba je Boh, ničotou sú bohovia.‘“
ISA.45.15	Naozaj, ty si Boh, ktorý sa skrýva,
ISA.45.15	Boh Izraela, spasiteľ.
ISA.45.16	Zahanbia sa a všetci budú potupení.
ISA.45.16	Spoločne vyjdú na hanbu tvorcovia modiel.
ISA.45.17	Hospodin spasí Izrael večnou spásou.
ISA.45.17	Nezahanbíte sa, nebudete potupení na večné veky.
ISA.45.18	Lebo takto hovorí Hospodin, stvoriteľ nebies,
ISA.45.18	on je Boh, ktorý utvoril zem, urobil ju, on ju upevnil;
ISA.45.18	nestvoril ju pustú, ale na bývanie ju utvoril:
ISA.45.18	„Ja som Hospodin a iného niet.
ISA.45.19	Nehovoril som v skrytosti, v temnom kúte zeme.
ISA.45.19	Nepovedal som Jákobovmu potomstvu:
ISA.45.19	‚Hľadajte ma v pustých zákutiach.‘
ISA.45.19	Ja som Hospodin.
ISA.45.19	Hovorím, čo je správne,
ISA.45.19	oznamujem, čo je pravdivé.
ISA.45.20	Zhromaždite sa a príďte,
ISA.45.20	pristúpte spolu, zachránení spomedzi národov.
ISA.45.20	Nechápaví sú tí, čo nosia svoje drevené modly
ISA.45.20	a modlia sa k bohu, ktorý nepomôže.
ISA.45.21	Oznámte to, predložte a poraďte sa spolu:
ISA.45.21	Kto toto zvestoval od začiatku
ISA.45.21	a oznamoval oddávna?
ISA.45.21	Či nie ja som Hospodin?
ISA.45.21	Iného Boha okrem mňa niet.
ISA.45.21	Okrem mňa niet Boha pravého a zachraňujúceho.
ISA.45.22	Obráťte sa ku mne a zachráňte sa, všetky končiny zeme,
ISA.45.22	lebo ja som Boh a iného niet!
ISA.45.23	Na seba som prisahal,
ISA.45.23	z mojich úst vyšla spravodlivosť, slovo, ktoré sa nevráti:
ISA.45.23	Predo mnou sa skloní každé koleno
ISA.45.23	a prisahať bude každý jazyk.
ISA.45.24	‚Len v Hospodinovi,‘ povedia mi, ‚je spravodlivosť a moc.‘“
ISA.45.24	K nemu prídu a zahanbia sa všetci, čo proti nemu horlili.
ISA.45.25	Vďaka Hospodinovi získa spravodlivosť,
ISA.45.25	v ňom bude oslávené celé potomstvo Izraela.
ISA.46.1	Bél padol na kolená, nakláňa sa Nebó.
ISA.46.1	Ich modly sa dostali na zvieratá a dobytok,
ISA.46.1	to, čo ste nosili vy, nesú ako bremeno ustaté zvieratá.
ISA.46.2	Naklonili sa, spolu klesli na kolená,
ISA.46.2	nevládali zachrániť bremeno.
ISA.46.2	Oni sami idú do zajatia.
ISA.46.3	„Počúvajte ma, dom Jákobov
ISA.46.3	a celý zvyšok domu Izraela:
ISA.46.3	Vy, čo ste nosení od matkinho života
ISA.46.3	a dvíhaní od matkinho lona.
ISA.46.4	Ja som až do vašej staroby ten istý,
ISA.46.4	až do šedín, ja vás budem nosiť.
ISA.46.4	Ja som konal, ja vás budem niesť,
ISA.46.4	ja vás budem nosiť a vyslobodím.
ISA.46.5	Ku komu ma prirovnáte, primeriate
ISA.46.5	a pripodobníte, aby sme boli rovní?
ISA.46.6	Tí, čo sypú zlato z mešca
ISA.46.6	a na váhe vážia striebro,
ISA.46.6	najmú zlievača a on z toho urobí boha.
ISA.46.6	Koria sa mu a klaňajú.
ISA.46.7	Zdvihnú ho na plece a budú ho niesť.
ISA.46.7	Keď ho zložia, zostane stáť
ISA.46.7	a nepohne sa z miesta.
ISA.46.7	Ak niekto k nemu volá, neodpovedá,
ISA.46.7	z jeho úzkosti ho nevyslobodí.
ISA.46.8	Pamätajte na to a vzmužte sa,
ISA.46.8	vezmite si to k srdcu, odpadlíci!
ISA.46.9	Pamätajte na predchádzajúce veci od večnosti,
ISA.46.9	lebo ja som Boh a iného Boha niet
ISA.46.9	a nikto nie je ako ja.
ISA.46.10	Od počiatku oznamujem budúcnosť,
ISA.46.10	od pradávna to, čo sa ešte nestalo.
ISA.46.10	Hovorím: Môj zámer trvá,
ISA.46.10	všetko čo chcem, urobím.
ISA.46.11	Od východu volám dravého vtáka,
ISA.46.11	z ďalekej krajiny muža, ktorý splní môj zámer.
ISA.46.11	Čo som povedal, to iste vyplním,
ISA.46.11	čo som naplánoval, to určite urobím.
ISA.46.12	Počúvajte ma, vy povýšení v srdci,
ISA.46.12	čo ste ďaleko od spravodlivosti.
ISA.46.13	Priblížil som svoju spravodlivosť,
ISA.46.13	nie je ďaleko
ISA.46.13	a moja spása nebude meškať.
ISA.46.13	Na Sione dám spásu
ISA.46.13	a Izraelu svoju slávu.“
ISA.47.1	Zostúp a sadni si do prachu, panna, dcéra Bábelu.
ISA.47.1	Sadni si na zem, bez trónu, dcéra Chaldejcov.
ISA.47.1	Lebo nebudú ťa viac volať nežná a jemná.
ISA.47.2	Vezmi mlynské kamene a meľ múku.
ISA.47.2	Odhaľ si závoj, vyhrň si sukňu,
ISA.47.2	obnaž lýtka a prebroď rieky.
ISA.47.3	Odhalí sa tvoja nahota a ukáže sa aj tvoja hanba.
ISA.47.3	Vykonám pomstu a nik sa nepostaví proti mne.
ISA.47.4	Meno nášho vykupiteľa je:
ISA.47.4	Hospodin zástupov, Svätý Izraela.
ISA.47.5	Seď ticho a uchýľ sa do tmy, dcéra Chaldejcov,
ISA.47.5	lebo ťa viac nebudú volať: „Pani kráľovstiev.“
ISA.47.6	Hneval som sa na tvoj ľud,
ISA.47.6	znesvätil som svoje dedičstvo
ISA.47.6	a dal som ti ich do rúk,
ISA.47.6	nezmilovala si sa nad nimi,
ISA.47.6	aj starcov si veľmi zaťažila svojím jarmom.
ISA.47.7	Ty si povedala: „Stále budem paňou.“
ISA.47.7	Nevzala si si to k srdcu,
ISA.47.7	nepamätala si na budúcnosť.
ISA.47.8	Teraz počuj toto: Ó, nežná,
ISA.47.8	ty, čo tróniš v bezpečí,
ISA.47.8	čo si myslíš: „Ja a nik iný.
ISA.47.8	Nezostanem vdovou
ISA.47.8	a nespoznám stratu detí.“
ISA.47.9	Oboje ťa postihne v okamihu, v jeden deň:
ISA.47.9	strata detí aj vdovstvo ťa úplne zasiahnu
ISA.47.9	napriek mnohým tvojim čarom
ISA.47.9	a pri veľkej sile tvojich kúzel.
ISA.47.10	Spoliehala si sa na svoju zlobu.
ISA.47.10	Povedala si: „Nikto ma nevidí.“
ISA.47.10	Tvoja múdrosť a tvoje vedomosti, tie ťa zviedli.
ISA.47.10	Myslela si si: „Ja a nikto iný.“
ISA.47.11	Príde na teba nešťastie, nepoznáš však jeho pôvod.
ISA.47.11	Dopadne na teba skaza, nebudeš sa jej môcť zbaviť.
ISA.47.11	Záhuba príde na teba tak náhle, že sa ani nenazdáš.
ISA.47.12	Postav sa so svojimi čarami a s množstvom svojich kúzel,
ISA.47.12	ktorými si sa unúvala od mladosti!
ISA.47.12	Možno sa ti to podarí, azda naženieš strach.
ISA.47.13	Si unavená z tvojich mnohých radcov,
ISA.47.13	nech sa teda postavia.
ISA.47.13	Nech ti pomôžu tí,
ISA.47.13	čo pozorujú nebo a sledujú hviezdy.
ISA.47.13	Tí, ktorí mesiac čo mesiac oznamujú, čo má prísť na teba.
ISA.47.14	Hľa, budú ako pleva, oheň ich spáli.
ISA.47.14	Nezachránia si život od plameňov,
ISA.47.14	lebo to nie je uhlie na zohrievanie
ISA.47.14	ani svetlo, pri ktorom si možno posedieť.
ISA.47.15	Tak sa ti stane s tými, o ktorých si sa starala,
ISA.47.15	s ktorými si obchodovala od mlada.
ISA.47.15	Každý sa poberie svojou cestou,
ISA.47.15	nebude toho, kto by ťa zachránil.
ISA.48.1	Čuj toto, Jákobov dom,
ISA.48.1	tí, čo sa volajú Izrael, čo vyšli z lona Júdu,
ISA.48.1	tí, čo prisahajú na meno Hospodina a chvália Boha Izraela,
ISA.48.1	ale nie v pravde a spravodlivosti.
ISA.48.2	Volajú sa podľa svätého mesta,
ISA.48.2	spoliehajú sa na Boha Izraela,
ISA.48.2	ktorý sa volá Hospodin zástupov.
ISA.48.3	„Predchádzajúce veci som oznámil už dávno,
ISA.48.3	vyšli z mojich úst, dal som ich vedieť.
ISA.48.3	Konal som náhle a splnili sa.
ISA.48.4	Vedel som, že si zatvrdený,
ISA.48.4	šľachou zo železa je tvoja šija a tvoje čelo je z bronzu.
ISA.48.5	Oznámil som ti to už dávno.
ISA.48.5	Skôr než sa tak stalo, dal som ti to vedieť,
ISA.48.5	aby si nepovedal: ‚Urobila to moja modla,
ISA.48.5	moja vyrezávaná podoba a moja liata socha
ISA.48.5	to tak prikázali.‘
ISA.48.6	Počul si to, všimni si všetko!
ISA.48.6	Či práve vy to nemáte oznamovať?
ISA.48.6	Odteraz ti zvestujem nové a skryté veci, o ktorých nevieš.
ISA.48.7	Teraz sa tvoria, nie oddávna, predtým si o nich nepočul,
ISA.48.7	aby si nepovedal: ‚Hľa, vedel som o nich.‘
ISA.48.8	Ani si nepočul, ani si nevedel,
ISA.48.8	oddávna si si neotvoril uši.
ISA.48.8	Veď som vedel, že si veľmi neverný
ISA.48.8	a od materského lona sa voláš vzbúrencom.
ISA.48.9	Pre svoje meno odďaľujem svoj hnev
ISA.48.9	a kvôli svojej sláve umierňujem sa voči tebe,
ISA.48.9	aby som ťa nezničil.
ISA.48.10	Hľa, čistil som ťa, ale nie ako striebro,
ISA.48.10	skúšal som ťa v peci biedy.
ISA.48.11	Kvôli sebe, len kvôli sebe to urobím.
ISA.48.11	Veď ako by sa mohlo znesvätiť moje meno?
ISA.48.11	Svoju slávu inému nedám.
ISA.48.12	Počúvaj ma, Jákob a Izrael, môj povolaný:
ISA.48.12	Ja som to, ja som prvý a ja som aj posledný.
ISA.48.13	Veď moja ruka založila zem
ISA.48.13	a moja pravica roztiahla nebesia.
ISA.48.13	Ja som na ne zavolal a povstali spolu.
ISA.48.14	Zhromažďujte sa všetci a čujte:
ISA.48.14	Kto z nich to oznámil?
ISA.48.14	Koho miluje Hospodin,
ISA.48.14	toho túžbu vyplní
ISA.48.14	na Babylone a na potomkoch Chaldejcov.
ISA.48.15	Ja, ja som hovoril a povolal som ho,
ISA.48.15	priviedol som ho a on urobí svoju cestu úspešnou.
ISA.48.16	Poďte ku mne a počujte toto:
ISA.48.16	Nikdy som nehovoril v skrytosti.
ISA.48.16	Od času, čo sa tak deje, som pri tom.“
ISA.48.16	A teraz Pán, Hospodin, poslal mňa a svojho ducha.
ISA.48.17	Takto hovorí Hospodin, tvoj vykupiteľ, Svätý Izraela:
ISA.48.17	„Ja som Hospodin, tvoj Boh.
ISA.48.17	Učím ťa, čo ti osoží,
ISA.48.17	vediem ťa po ceste, ktorou máš ísť.
ISA.48.18	Keby si si všímal moje rozkazy,
ISA.48.18	tvoj pokoj by bol ako rieka
ISA.48.18	a tvoja spravodlivosť ako morské vlny.
ISA.48.19	Tvojho potomstva by bolo ako
ISA.48.19	piesku a plodov tvojho lona ako jeho zrniek.
ISA.48.19	Nebolo by vyhubené ani zničené jeho meno predo mnou.“
ISA.48.20	Vyjdite z Bábelu a ujdite z Chaldejska.
ISA.48.20	Jasavým hlasom to oznamujte a hlásajte,
ISA.48.20	rozneste to až do končín zeme, hovorte:
ISA.48.20	„Hospodin vykúpil svojho služobníka Jákoba.“
ISA.48.21	Netrpeli smädom, keď ich viedol po púšti,
ISA.48.21	dal pre nich vyvierať vodu zo skaly,
ISA.48.21	rozštiepil skalu a vystrekla voda.
ISA.48.22	„Niet pokoja!“ hovorí Hospodin bezbožným.
ISA.49.1	Počúvajte ma, ostrovy,
ISA.49.1	dávajte pozor, národy zďaleka.
ISA.49.1	Hospodin ma povolal od materského lona,
ISA.49.1	od života matky ma volal mojím menom.
ISA.49.2	Urobil mi ústa ako ostrý meč,
ISA.49.2	v tieni svojej ruky ma skryl.
ISA.49.2	Urobil ma ostrým šípom
ISA.49.2	a skryl ma do svojho tulca.
ISA.49.3	Povedal mi: „Si môj služobník,
ISA.49.3	Izrael, tebou sa oslávim.“
ISA.49.4	Ja som však povedal: „Darmo som sa namáhal,
ISA.49.4	márne a zbytočne som mrhal svojou silou.“
ISA.49.4	A predsa je moje právo u Hospodina
ISA.49.4	a moja odmena u môjho Boha.
ISA.49.5	Nato však hovorí Hospodin,
ISA.49.5	ktorý si ma od materského lona stvárnil za služobníka,
ISA.49.5	aby sa Jákob vrátil k nemu
ISA.49.5	a Izrael pri ňom zhromaždil.
ISA.49.5	Som oslávený v očiach Hospodina
ISA.49.5	a môj Boh sa mi stal silou.
ISA.49.6	Povedal: „To je málo, že si mojím služobníkom,
ISA.49.6	aby si povzniesol Jákobove kmene
ISA.49.6	a priviedol späť zachránených Izraela.
ISA.49.6	Ustanovujem ťa za svetlo národov,
ISA.49.6	aby si bol mojou spásou až do končín zeme.“
ISA.49.7	Takto Hospodin, vykupiteľ Izraela,
ISA.49.7	jeho Svätý hovorí opovrhnutému,
ISA.49.7	národmi odvrhnutému otrokovi panovníkov:
ISA.49.7	„Králi to uvidia a vstanú, kniežatá sa sklonia
ISA.49.7	kvôli Hospodinovi, ktorý je verný,
ISA.49.7	kvôli svätému Izraela, ktorý ťa vyvolil.“
ISA.49.8	Takto hovorí Hospodin:
ISA.49.8	„V čase priazne ti odpoviem a v deň spásy ti pomôžem.
ISA.49.8	Ochránim ťa a ustanovím ťa za zmluvu národa,
ISA.49.8	aby si pozdvihol krajinu a vrátil spustošené dedičstvo.
ISA.49.9	Aby si povedal väzňom: ‚Vyjdite!‘
ISA.49.9	A tým, čo sú v tme: ‚Ukážte sa!‘
ISA.49.9	Pozdĺž ciest sa budú pásť
ISA.49.9	a na všetkých holiach budú mať pastvu.
ISA.49.10	Nebudú hladní ani smädní,
ISA.49.10	nezničí ich úpal ani slnko,
ISA.49.10	lebo ten, čo sa nad nimi zľutoval, bude ich viesť
ISA.49.10	a pri prameňoch vôd ich napojí.
ISA.49.11	Každý vrch premením na cestu
ISA.49.11	a moje chodníky sa vyvýšia.
ISA.49.12	Hľa, títo prichádzajú zďaleka,
ISA.49.12	tamtí od severu a západu a tí zasa z krajiny Siním
ISA.49.13	Plesajte, nebesá, jasaj, zem,
ISA.49.13	plesaním zaznejte, vrchy,
ISA.49.13	lebo Hospodin potešil svoj ľud,
ISA.49.13	zľutoval sa nad svojimi poníženými.
ISA.49.14	Sion však povedal: „Hospodin ma opustil,
ISA.49.14	Pán na mňa zabudol.“
ISA.49.15	Či môže zabudnúť žena na svoje nemluvňa
ISA.49.15	a nezľutovať sa nad synom svojho lona?
ISA.49.15	Keby aj na neho zabudla,
ISA.49.15	ja na teba nezabudnem.
ISA.49.16	Do dlaní som si ťa vyryl,
ISA.49.16	tvoje hradby mám stále pred sebou.
ISA.49.17	Náhle došli tvoji stavitelia
ISA.49.17	a tí, čo ťa búrali a pustošili, odišli od teba.
ISA.49.18	Poobzeraj sa dookola a hľaď:
ISA.49.18	Všetci sa zhromaždili a prišli k tebe.
ISA.49.18	„Ako žijem,“ znie výrok Hospodina,
ISA.49.18	„všetkých si dáš na seba ako ozdobu,
ISA.49.18	opášeš sa nimi ako nevesta.
ISA.49.19	Lebo tvoje zrúcaniny, rumoviská,
ISA.49.19	tvoja spustošená krajina
ISA.49.19	bude odteraz tesná pre obyvateľov,
ISA.49.19	tí, čo ju ničili, sa vzdialia.
ISA.49.20	Znova a znova ti budú nahlas hovoriť synovia, o ktorých si prišla:
ISA.49.20	‚Tesné mi je to miesto.
ISA.49.20	Ustúp mi, aby som sa mohol usadiť.‘
ISA.49.21	Povieš si: ‚Kto mi len týchto porodil?
ISA.49.21	Bola som bezdetná a neplodná, zajatá a odvlečená.
ISA.49.21	Ktože ich vychoval?
ISA.49.21	Hľa, ja som zostala sama, kde boli títo?‘“
ISA.49.22	Takto hovorí Pán, Hospodin:
ISA.49.22	„Hľa, zdvihnem svoju ruku k národom,
ISA.49.22	k ľuďom pozdvihnem svoju zástavu.
ISA.49.22	Tvojich synov prinesú v náručí
ISA.49.22	a tvoje dcéry donesú na pleciach.
ISA.49.23	Králi budú tvojimi pestúnmi
ISA.49.23	a ich kňažné tvojimi dojkami.
ISA.49.23	Tvárou na zemi sa budú koriť pred tebou,
ISA.49.23	budú lízať prach tvojich nôh
ISA.49.23	a ty spoznáš, že ja som Hospodin,
ISA.49.23	ktorý nedopustí, aby boli zahanbení tí, čo v neho dúfajú.“
ISA.49.24	Či možno vziať korisť hrdinovi?
ISA.49.24	Možno vyslobodiť toho, ktorého zajal násilník?
ISA.49.25	Hospodin však hovorí takto:
ISA.49.25	„Vezme sa, čo si ukoristil hrdina
ISA.49.25	a korisť násilníka bude vyslobodená.
ISA.49.25	Ja budem viesť spor s tým, čo sa sporí s tebou
ISA.49.25	a ja vyslobodím tvojich synov.
ISA.49.26	Tvojich tyranov nakŕmim ich telom,
ISA.49.26	ako muštom sa opoja vlastnou krvou.
ISA.49.26	Tak sa každý dozvie,
ISA.49.26	že ja som Hospodin, tvoj vysloboditeľ
ISA.49.26	a vykupiteľ, Jákobov Mocný.“
ISA.50.1	Takto hovorí Hospodin:
ISA.50.1	„Kde je prepúšťací list vašej matky, ktorým som ju prepustil?
ISA.50.1	Alebo ktorému z mojich veriteľov som vás predal?
ISA.50.1	Hľa, pre svoje viny ste boli predaní
ISA.50.1	a pre vaše zločiny bola prepustená vaša matka.
ISA.50.2	Prečo? Prišiel som a nebolo nikoho.
ISA.50.2	Volal som a nikto sa neozval.
ISA.50.2	Azda je moja ruka prikrátka na vykúpenie?
ISA.50.2	Či nemám dosť sily vyslobodzovať?
ISA.50.2	Hľa, mojím pokarhaním vysuším more
ISA.50.2	a rieky zmením na púšť,
ISA.50.2	ryby v nich budú hynúť od smädu
ISA.50.2	a zapáchať, lebo v nich niet vody.
ISA.50.3	Nebesá odievam čierňavou
ISA.50.3	a z vrecoviny im robím odev.“
ISA.50.4	Pán, Hospodin, mi dal jazyk učeníkov,
ISA.50.4	aby som vedel unaveného posilniť slovom.
ISA.50.4	Ráno čo ráno mi prebúdza ucho,
ISA.50.4	aby som počúval ako učeníci.
ISA.50.5	Pán, Hospodin, mi otvoril ucho
ISA.50.5	a ja som sa nebúril, späť som neustúpil.
ISA.50.6	Chrbát som nastavil tým, čo bili,
ISA.50.6	a líce tým, čo mi trhali bradu,
ISA.50.6	tvár som si nezakryl pred potupou a slinou.
ISA.50.7	Pán, Hospodin, mi však pomáha,
ISA.50.7	preto nebudem potupený.
ISA.50.7	Preto som si zatvrdil tvár sťa kremeň
ISA.50.7	a viem, že nebudem zahanbený.
ISA.50.8	Blízko je ten, čo mi vymôže spravodlivosť.
ISA.50.8	Kto chce so mnou viesť spor?
ISA.50.8	Postavme sa zoči-voči!
ISA.50.8	Kto je mojím žalobcom?
ISA.50.8	Nech pristúpi ku mne!
ISA.50.9	Hľa, Pán, Hospodin, mi pomáha, kto ma obviní?
ISA.50.9	Hľa, všetci sa zoderú ako rúcho, mole ich zožerú.
ISA.50.10	Kto z vás sa bojí Hospodina,
ISA.50.10	nech počúva hlas jeho služobníka.
ISA.50.10	Kto kráča v tmách a nemá svetla,
ISA.50.10	nech dúfa v meno Hospodina
ISA.50.10	a spolieha sa na svojho Boha!
ISA.50.11	Hľa, všetci, čo zakladáte oheň
ISA.50.11	a zapaľujete fakle,
ISA.50.11	vstúpte do svetla svojho ohňa
ISA.50.11	a medzi fakle, ktoré ste zapálili.
ISA.50.11	Z mojej ruky sa vám to dostalo,
ISA.50.11	ľahnete si na miesto bolesti.
ISA.51.1	„Počúvajte ma, vy, čo sa usilujete o spravodlivosť
ISA.51.1	a hľadáte Hospodina.
ISA.51.1	Pozrite na skalu, z ktorej ste vykresaní
ISA.51.1	a na hĺbku studne, z ktorej ste vykopaní.
ISA.51.2	Pozrite na Abraháma, vášho otca,
ISA.51.2	a na Sáru, vašu rodičku.
ISA.51.2	Veď bol sám, keď som ho povolal, požehnal a rozmnožil.“
ISA.51.3	Áno, Hospodin sa zľutúva nad Sionom,
ISA.51.3	potešuje všetky jeho zrúcaniny.
ISA.51.3	Jeho púšť zmení na Eden
ISA.51.3	a jeho step na Hospodinovu záhradu.
ISA.51.3	Jasanie a radosť zavládne na ňom,
ISA.51.3	vzdávanie vďaky a hlas piesne.
ISA.51.4	„Pozorne ma počúvaj, môj ľud,
ISA.51.4	národy, dávajte pozor!
ISA.51.4	Veď náuka vychádza odo mňa
ISA.51.4	a svoje právo ustanovím za svetlo národov.
ISA.51.5	Blízko je moja spravodlivosť,
ISA.51.5	vychádza moja spása
ISA.51.5	a moje rameno bude súdiť národy.
ISA.51.5	Na mňa budú čakať ostrovy
ISA.51.5	a dúfať budú v moje rameno.
ISA.51.6	Pozdvihnite oči k nebesiam
ISA.51.6	a pozrite dole na zem,
ISA.51.6	lebo nebesá sa rozplynú ako dym
ISA.51.6	a zem sa rozpadne ako odev.
ISA.51.6	Podobne
ISA.51.6	Moja spása však bude trvať naveky
ISA.51.6	a moja spravodlivosť nezanikne.
ISA.51.7	Počúvajte ma, vy, čo poznáte spravodlivosť,
ISA.51.7	ľud, čo má v srdci moju náuku:
ISA.51.7	Nebojte sa ľudskej potupy,
ISA.51.7	ich hanenie nech vás neubíja,
ISA.51.8	lebo moľ ich zožerie ako odev
ISA.51.8	a ako vlnu ich zožerie červ.
ISA.51.8	Moja spravodlivosť však bude trvať naveky
ISA.51.8	a moja spása z pokolenia na pokolenie.“
ISA.51.9	Zobuď sa, zobuď sa a obleč si moc, rameno Hospodina!
ISA.51.9	Zobuď sa ako v dávnych dňoch,
ISA.51.9	ako za starodávnych pokolení!
ISA.51.9	Nie si to ty, čo rozťal Rahaba
ISA.51.9	a prebodol draka?
ISA.51.10	Nie si to ty, čo vysušil more, vody veľkej priepasti,
ISA.51.10	a čo z morskej hlbiny spravil cestu na prechod vykúpeným?
ISA.51.11	Vyslobodení Hospodinom sa vrátia
ISA.51.11	a s jasotom prídu na Sion.
ISA.51.11	Na ich hlavách bude ustavičná radosť,
ISA.51.11	jasanie a radosť sa ich zmocní,
ISA.51.11	smútok a vzdychanie prestanú.
ISA.51.12	„Ja, ja som ten, čo vás potešuje.
ISA.51.12	Kto si ty, že sa bojíš človeka, ktorý zomrie
ISA.51.12	a ľudského tvora, čo sa pominie ako tráva?
ISA.51.13	Zabudol si na Hospodina, tvojho Tvorcu,
ISA.51.13	ktorý rozostrel nebesá a založil zem.
ISA.51.13	Trasieš sa neustále,
ISA.51.13	celý deň pred hnevom utláčateľa,
ISA.51.13	ktorý sa pripravuje nivočiť.
ISA.51.13	Kde je však zlosť utláčateľa?
ISA.51.14	Spútaný sa náhle oslobodí,
ISA.51.14	nezomrie v jame
ISA.51.14	a nebude mu chýbať chlieb.
ISA.51.15	Ja som Hospodin, tvoj Boh, ktorý víri more,
ISA.51.15	takže sa vlny búria.
ISA.51.15	Hospodin zástupov je moje meno.
ISA.51.16	Svoje slová vložím do tvojich úst
ISA.51.16	a schovám ťa v tieni svojej ruky,
ISA.51.16	aby som upevnil nebesá, založil zem
ISA.51.16	a povedal Sionu: ‚Ty si môj ľud.‘“
ISA.51.17	Prebuď sa, prebuď sa, vstávaj, Jeruzalem,
ISA.51.17	ktorý si z Hospodinovej ruky pil z kalicha jeho hnevu,
ISA.51.17	pil si a vyprázdnil si pohár závratu.
ISA.51.18	Zo všetkých synov, ktorých splodil,
ISA.51.18	niet toho, kto by ho viedol.
ISA.51.18	Zo všetkých synov, ktorých vychoval,
ISA.51.18	niet toho, čo by ho držal za ruku.
ISA.51.19	Tieto dve veci ťa zastihli.
ISA.51.19	Kto smúti za tebou?
ISA.51.19	Skaza, pustošenie, hlad a meč.
ISA.51.19	Kto ťa môže potešiť?
ISA.51.20	Tvoji synovia bezmocne ležia,
ISA.51.20	na rohu každej ulice ako antilopy v sieti,
ISA.51.20	plní Hospodinovho hnevu a karhania tvojho Boha.
ISA.51.21	Preto počuj toto, ty pokorený
ISA.51.21	a opojený, nie však vínom.
ISA.51.22	Takto hovorí tvoj Pán, Hospodin,
ISA.51.22	tvoj Boh, ktorý bráni svoj ľud:
ISA.51.22	„Hľa, beriem z tvojej ruky pohár závratu
ISA.51.22	a kalich svojho hnevu.
ISA.51.22	Už z neho nebudeš piť.
ISA.51.23	Vložím ho do ruky tvojich trýzniteľov, ktorí ti hovorili:
ISA.51.23	‚Skloň sa, aby sme prešli!‘
ISA.51.23	Zo svojho chrbta si spravil podlahu ako ulicu pre chodcov.“
ISA.52.1	Prebuď sa, prebuď sa, Sion, obleč si svoju moc,
ISA.52.1	obleč si svoje slávnostné šaty, sväté mesto Jeruzalem,
ISA.52.1	lebo už nevstúpi do teba neobrezaný a nečistý človek.
ISA.52.2	Stras zo seba prach a vstaň, zajatý Jeruzalem,
ISA.52.2	roztrhni putá na svojej šiji, zajatá dcéra Siona,
ISA.52.3	lebo takto hovorí Hospodin:
ISA.52.3	„Zadarmo ste boli predaní, nie za peniaze budete vykúpení.“
ISA.52.4	Lebo takto hovorí Pán, Hospodin:
ISA.52.4	„Do Egypta, do cudziny šiel kedysi bývať môj ľud
ISA.52.4	a napokon ho utláčala Asýria.
ISA.52.5	A teraz čo s vami?“
ISA.52.5	znie výrok Hospodina.
ISA.52.5	„Zadarmo bol vzatý môj ľud.
ISA.52.5	Vystatujú sa tí, čo nad ním vládnu,“
ISA.52.5	znie výrok Hospodina.
ISA.52.5	„Ustavične, celý deň potupujú moje meno.
ISA.52.6	Preto v ten deň môj ľud spozná moje meno,
ISA.52.6	že ja som ten, čo hovorí: ‚Tu som!‘“
ISA.52.7	Aké milé sú na vrchoch nohy posla,
ISA.52.7	ktorý oznamuje pokoj,
ISA.52.7	posla blaha, ktorý ohlasuje spásu
ISA.52.7	a hovorí Sionu: „Tvoj Boh kraľuje!“
ISA.52.8	Čuj, tvoji strážcovia zvyšujú hlas,
ISA.52.8	spoločne sa radujú,
ISA.52.8	lebo na vlastné oči vidia
ISA.52.8	návrat Hospodina na Sion.
ISA.52.9	Plesajte, zrúcaniny Jeruzalema,
ISA.52.9	spoločne sa radujte,
ISA.52.9	lebo Hospodin potešil svoj ľud,
ISA.52.9	vykúpil Jeruzalem.
ISA.52.10	Hospodin si obnažil sväté rameno
ISA.52.10	pred očami všetkých pohanov
ISA.52.10	a všetky končiny zeme
ISA.52.10	uvidia spásu nášho Boha.
ISA.52.11	Preč, preč, vyjdite odtiaľ!
ISA.52.11	Nečistého sa nedotýkajte!
ISA.52.11	Vyjdite spomedzi nich, očistite sa,
ISA.52.11	vy, ktorí nosíte Hospodinove nádoby.
ISA.52.12	Nevychádzajte však náhlivo
ISA.52.12	a neodchádzajte s chvatom,
ISA.52.12	lebo Hospodin kráča pred vami,
ISA.52.12	Boh Izraela uzatvára vaše rady.
ISA.52.13	„Hľa, môj služobník bude mať úspech,
ISA.52.13	bude vyvýšený, vyzdvihnutý a veľmi zvelebený.
ISA.52.14	Ako sa nad ním mnohí začudovali;
ISA.52.14	jeho výzor je neľudsky znetvorený
ISA.52.14	a jeho tvár sa nepodobá človeku,
ISA.52.15	tak ho budú obdivovať mnohé
ISA.52.15	národy a králi si pred ním zatvoria ústa,
ISA.52.15	lebo uvidia, o čom sa im nehovorilo
ISA.52.15	a spoznajú, čo nepočuli.“
ISA.53.1	Kto uveril tomu, čo sme hovorili z počutia?
ISA.53.1	Komu sa zjavilo rameno Hospodina?
ISA.53.2	Vyrástol pred ním ako výhonok,
ISA.53.2	ako koreň zo suchej zeme.
ISA.53.2	Nemá podobu ani krásu,
ISA.53.2	aby sme na neho hľadeli,
ISA.53.2	ani výzor, aby sme po ňom túžili.
ISA.53.3	Opovrhnutý a opustený ľuďmi,
ISA.53.3	muž bolestí, ktorý poznal utrpenie,
ISA.53.3	pred ktorým si zakrývajú tvár,
ISA.53.3	opovrhnutý, a my sme si ho nevážili.
ISA.53.4	Naozaj, on niesol naše choroby
ISA.53.4	a naše bolesti ho obťažili.
ISA.53.4	My sme si mysleli, že je ranený,
ISA.53.4	Bohom doudieraný a opovrhnutý.
ISA.53.5	On však bol prebodnutý za naše hriechy,
ISA.53.5	zdrvený za naše neprávosti.
ISA.53.5	Trest, ktorý nám priniesol pokoj, spočinul na ňom
ISA.53.5	a pre jeho rany sa nám dostalo uzdravenie.
ISA.53.6	Všetci sme blúdili ako ovce,
ISA.53.6	každý išiel svojou cestou,
ISA.53.6	ale Hospodin na neho uvalil neprávosti nás všetkých.
ISA.53.7	Bol trápený a on sa nechal ponižovať,
ISA.53.7	neotvoril ústa,
ISA.53.7	ako baránok vedený na zabitie;
ISA.53.7	neotvoril ústa
ISA.53.7	ako ovca, ktorá onemie pred strihačom.
ISA.53.8	Zo zovretia a súdu bol vzatý.
ISA.53.8	Kto uvažuje o jeho pokolení?
ISA.53.8	Veď bol vyťatý z krajiny živých,
ISA.53.8	pre neprávosť svojho ľudu bol ranený.
ISA.53.9	Dali mu hrob s bezbožnými
ISA.53.9	a s bohatým našiel smrť,
ISA.53.9	hoci nepáchal násilie
ISA.53.9	a v jeho ústach nebola lesť.
ISA.53.10	Hospodinovi sa zapáčilo zdrviť ho utrpením.
ISA.53.10	Ak položí svoj život ako obetu za vinu,
ISA.53.10	uvidí potomstvo, predĺži si život
ISA.53.10	a skrze neho sa podarí Hospodinov zámer.
ISA.53.11	Po útrapách svojho života uvidí svetlo,
ISA.53.11	nájde uspokojenie svojím poznaním.
ISA.53.11	Môj spravodlivý služobník ospravedlní mnohých,
ISA.53.11	vezme na seba ich viny.
ISA.53.12	Preto mu dám podiel s mnohými
ISA.53.12	a s početnými si rozdelí korisť,
ISA.53.12	lebo až na smrť vydal svoj život
ISA.53.12	a pripočítali ho k zločincom,
ISA.53.12	hoci on niesol hriechy mnohých
ISA.53.12	a prihováral sa za zločincov.
ISA.54.1	„Zaplesaj neplodná, čo si nerodila,
ISA.54.1	zajasaj a výskaj, hoci si nepoznala pôrodné bolesti,
ISA.54.1	lebo bude viac synov opustenej ako synov vydatej,“
ISA.54.1	hovorí Hospodin.
ISA.54.2	„Rozširuj miesto pre svoj stan,
ISA.54.2	rozťahuj plachty svojich príbytkov, nezužuj ich,
ISA.54.2	naťahuj svoje povrazy a upevňuj stanové kolíky!
ISA.54.3	Veď napravo aj naľavo sa rozšíriš.
ISA.54.3	Tvoje potomstvo ovládne národy
ISA.54.3	a obsadí spustnuté mestá.
ISA.54.4	Neboj sa, lebo nebudeš zahanbená,
ISA.54.4	nehanbi sa, lebo nebudeš potupená.
ISA.54.4	Veď zabudneš na hanbu svojej mladosti
ISA.54.4	a na potupu svojho vdovstva si už nespomenieš.
ISA.54.5	Tvojím manželom je predsa tvoj Tvorca,
ISA.54.5	Hospodin zástupov je jeho meno.
ISA.54.5	Tvojím vykupiteľom je Svätý Izraela,
ISA.54.5	nazýva sa Bohom celej zeme.
ISA.54.6	Veď Hospodin ťa povolal ako opustenú
ISA.54.6	a duchom skormútenú ženu.
ISA.54.6	Možno zapudiť ženu mladosti?“
ISA.54.6	hovorí tvoj Boh.
ISA.54.7	„Opustil som ťa na malý okamih,
ISA.54.7	ale veľkým milosrdenstvom ťa zhromaždím.
ISA.54.8	V návale hnevu som na okamih skryl svoju tvár pred tebou,
ISA.54.8	ale večnou milosťou sa nad tebou zľutúvam,“
ISA.54.8	hovorí tvoj vykupiteľ, Hospodin.
ISA.54.9	„Pripadá mi to ako za dní Noacha, keď som prisahal,
ISA.54.9	že Noachove vody už nezaplavia zem,
ISA.54.9	tak teraz prisahám, že sa nebudem na teba hnevať
ISA.54.9	ani ťa nebudem karhať.
ISA.54.10	Aj keby sa vrchy pohli a kopce kolísali,
ISA.54.10	moja milosť sa nepohne od teba
ISA.54.10	a moja zmluva pokoja sa nezakolíše,“
ISA.54.10	hovorí Hospodin, ktorý sa zľutúva nad tebou.
ISA.54.11	„Ty biedna, zmietaná bez útechy.
ISA.54.11	Pozri, ja pri kladení mením tvoje kamene na malachit
ISA.54.11	a tvoje základy na zafír.
ISA.54.12	Tvoje ochranné múry urobím z rubína,
ISA.54.12	tvoje brány z karbunkulu
ISA.54.12	a tvoje hradby zo vzácnych kameňov.
ISA.54.13	Všetci tvoji potomkovia budú učeníkmi Hospodina
ISA.54.13	a budú žiť vo veľkom pokoji.
ISA.54.14	V spravodlivosti budeš upevnená,
ISA.54.14	ďaleko sa drž od útlaku,
ISA.54.14	aby si sa nemusela báť,
ISA.54.14	a od hrôzy, aby sa nepriblížila k tebe.
ISA.54.15	Pozri, ak ťa napadnú,
ISA.54.15	nemá to nič spoločné so mnou,
ISA.54.15	kto proti tebe zaútočí, padne pred tebou.
ISA.54.16	Hľa, ja som stvoril kováča,
ISA.54.16	čo rozdúchava uhlie v ohni
ISA.54.16	a svojou zručnosťou vyrába zbrane.
ISA.54.16	Ja som stvoril ničiteľa, aby ničil.
ISA.54.17	Nijaká zbraň vyrobená proti tebe sa nevydarí
ISA.54.17	a každý jazyk, ktorý povstane proti tebe, usvedčíš na súde.
ISA.54.17	Toto je dedičstvo služobníkov Hospodina
ISA.54.17	a dobrodenie odo mňa,“
ISA.54.17	znie výrok Hospodina.
ISA.55.1	„Poďte všetci smädní k vode!
ISA.55.1	Aj vy, čo ste bez peňazí, poďte!
ISA.55.1	Kupujte a jedzte, poďte a kupujte,
ISA.55.1	kupujte zadarmo bez platenia víno aj mlieko.
ISA.55.2	Prečo dávate peniaze za to, čo nie je chlieb,
ISA.55.2	a vašu robotu za to, čo nenasýti?
ISA.55.2	Pozorne ma počúvajte a budete jesť dobroty,
ISA.55.2	vaše hrdlo si v hojnosti pochutí.
ISA.55.3	Nakloňte si uši a poďte ku mne,
ISA.55.3	počúvajte a budete žiť.
ISA.55.3	Uzavriem s vami večnú zmluvu,
ISA.55.3	preukážem milosrdenstvo prisľúbené Dávidovi.
ISA.55.4	Hľa, urobil som ho svedkom pre ľudí,
ISA.55.4	ich kniežaťom a vládcom.
ISA.55.5	Hľa, privoláš národ, ktorý nepoznáš.
ISA.55.5	Národy, čo ťa nepoznajú, pribehnú k tebe,
ISA.55.5	kvôli Hospodinovi, tvojmu Bohu,
ISA.55.5	Svätému Izraela, lebo ťa oslávil.“
ISA.55.6	Hľadajte Hospodina, kým sa dá nájsť,
ISA.55.6	volajte ho, dokiaľ je nablízku.
ISA.55.7	Bezbožný nech zanechá svoju cestu
ISA.55.7	a hriešny svoje zmýšľanie.
ISA.55.7	Nech sa vráti k Hospodinovi
ISA.55.7	a on sa nad ním zmiluje;
ISA.55.7	k nášmu Bohu, lebo on veľa odpúšťa.
ISA.55.8	„Veď moje myšlienky nie sú vaše myšlienky
ISA.55.8	a vaše cesty nie sú moje cesty,“
ISA.55.8	znie výrok Hospodina.
ISA.55.9	„Lebo ako nebesá prevyšujú zem,
ISA.55.9	tak prevyšujú moje cesty vaše cesty
ISA.55.9	a moje myšlienky vaše myšlienky.
ISA.55.10	Lebo ako padá dážď a sneh z neba a nevráti sa ta,
ISA.55.10	ale zavlaží zem, zúrodní ju a dá jej vyklíčiť,
ISA.55.10	vydá semeno na siatie a chlieb na jedenie,
ISA.55.11	tak sa stane s mojím slovom, ktoré mi vyjde z úst.
ISA.55.11	Nevráti sa ku mne naprázdno, pretože urobí to,
ISA.55.11	čo som si želal, a dosiahne to, kvôli čomu som ho poslal.“
ISA.55.12	Preto vyjdete s radosťou a v pokoji vás vyvedú.
ISA.55.12	Vrchy a kopce budú pred vami s radosťou plesať
ISA.55.12	a všetky poľné stromy budú tlieskať rukami.
ISA.55.13	Namiesto bodľačia vyrastie cyprus,
ISA.55.13	namiesto pŕhľavy vyrastie myrta.
ISA.55.13	Bude to na slávu Hospodinovho mena,
ISA.55.13	na večné znamenie, čo sa nepominie.
ISA.56.1	Takto hovorí Hospodin:
ISA.56.1	„Zachovajte právo a vysluhujte spravodlivosť,
ISA.56.1	lebo blízko je moja spása, už príde,
ISA.56.1	a moja spravodlivosť sa ukáže.
ISA.56.2	Blažený človek, čo tak koná,
ISA.56.2	a ľudský tvor, čo sa toho pridŕža,
ISA.56.2	zachováva sobotu, neznesväcuje ju,
ISA.56.2	dáva si pozor na ruku, aby neurobila nič zlé.“
ISA.56.3	Nech nehovorí cudzinec, ktorý sa pripojil k Hospodinovi:
ISA.56.3	„Hospodin ma iste vylúči zo svojho ľudu“ —
ISA.56.3	a eunuch nech nehovorí: „Hľa, ja som suchý strom.“
ISA.56.4	Preto takto hovorí Hospodin eunuchom,
ISA.56.4	ktorí zachovávajú moje soboty,
ISA.56.4	volia si to, v čom mám záľubu,
ISA.56.4	a pridŕžajú sa mojej zmluvy:
ISA.56.5	„Vo svojom dome a medzi svojimi múrmi
ISA.56.5	im dám pomník s menom,
ISA.56.5	čo je lepšie ako synovia a dcéry.
ISA.56.5	Dám im večné meno, ktoré nebude odstránené.
ISA.56.6	Cudzincov, ktorí sa pripoja k Hospodinovi,
ISA.56.6	aby mu slúžili a milovali Hospodinovo meno,
ISA.56.6	aby sa mu stali služobníkmi,
ISA.56.6	všetkých, čo zachovávajú sobotu, neznesväcujú ju
ISA.56.6	a pridržiavajú sa mojej zmluvy,
ISA.56.7	aj ich zavediem na svoj svätý vrch
ISA.56.7	a rozveselím ich vo svojom dome modlitby.
ISA.56.7	Ich spaľované obety a obety s hostinou
ISA.56.7	budú prijaté na mojom oltári,
ISA.56.7	veď môj dom sa bude nazývať
ISA.56.7	domom modlitby pre všetky národy.“
ISA.56.8	Výrok Pána, Hospodina,
ISA.56.8	ktorý zhromažďuje roztratených Izraela:
ISA.56.8	„K jeho zhromaždeným zhromaždím ešte ďalších.“
ISA.56.9	Všetky poľné a lesné zvieratá, poďte žrať!
ISA.56.10	Všetci strážcovia sú slepí, nechápu,
ISA.56.10	všetci sú nemé psy, nevládzu brechať,
ISA.56.10	blúznia, vylihujú, radi si zdriemnu.
ISA.56.11	Sú to pažravé psy, nevedia sa nasýtiť,
ISA.56.11	sú to pastieri, nevedia chápať.
ISA.56.11	Každý si robí po svojom,
ISA.56.11	všetci bez výnimky idú za svojím ziskom:
ISA.56.12	„Poďte,“ hovoria si, „prinesiem víno, opime sa z piva,
ISA.56.12	zajtra bude ako dnes a mnoho sa ešte zvýši.“
ISA.57.1	Spravodlivý hynie,
ISA.57.1	ale nikto si to neberie k srdcu.
ISA.57.1	Zbožní ľudia sú vzatí a nikto nechápe,
ISA.57.1	že spravodlivý človek bol vzatý prv, ako zavládne zlo,
ISA.57.2	a odchádza do pokoja.
ISA.57.2	Na svojich lôžkach odpočívajú tí,
ISA.57.2	čo idú priamou cestou.
ISA.57.3	„Pristúpte sem, vy synovia čarodejnice,
ISA.57.3	potomstvo cudzoložnice a neviestky!
ISA.57.4	Na kom sa zabávate, proti komu otvárate ústa
ISA.57.4	a vyplazujete jazyk?
ISA.57.4	Či nie ste deťmi hriechu a pokolením klamstva?
ISA.57.5	Vy, čo horíte vášňou medzi dubmi,
ISA.57.5	pod každým zeleným stromom
ISA.57.5	a zabíjate deti v údoliach pod skalnatými trhlinami.
ISA.57.6	Medzi vyhladenými kameňmi údolia je tvoja čiastka,
ISA.57.6	ony sú tvojím podielom.
ISA.57.6	Aj im si vylievala nápojovú obetu,
ISA.57.6	prinášala pokrmovú obetu.
ISA.57.6	V tom mám nájsť potešenie?
ISA.57.7	Na vysokom vyčnievajúcom vrchu
ISA.57.7	si si rozložila svoje lôžko
ISA.57.7	a aj tam si vystupovala obetovať obetu s hostinou.
ISA.57.8	Za dvere a veraje si si postavila svoj pomník,
ISA.57.8	ďaleko odo mňa si sa odhaľovala,
ISA.57.8	vystupovala si na svoje lôžko
ISA.57.8	a rozširovala si ho, dohovárala si sa s nimi,
ISA.57.8	milovala si ich lôžko,
ISA.57.8	a pozerala si sa na pomník.
ISA.57.9	K Molochovi si chodila s olejom,
ISA.57.9	zhromažďovala si si voňavky
ISA.57.9	a poslov si posielala veľmi ďaleko,
ISA.57.9	hlboko až k podsvetiu.
ISA.57.10	Po mnohých cestách si sa unavovala
ISA.57.10	a nepovedala si: ‚Je to daromné.‘
ISA.57.10	Našla si životnú silu, preto si neochabovala.
ISA.57.11	Koho si sa strachovala a bála, keď si klamala?
ISA.57.11	Na mňa si si nespomenula
ISA.57.11	ani k srdcu si si to nevzala.
ISA.57.11	Ja som však zamĺkol a mlčal,
ISA.57.11	nebála si sa ma.
ISA.57.12	Ja oznámim tvoju spravodlivosť
ISA.57.12	a tvoje skutky, no neosožia ti.
ISA.57.13	Keď budeš volať o pomoc,
ISA.57.13	nech ti pomôžu hŕby tvojich bôžikov.
ISA.57.13	Všetkých ich však vietor odnesie, vánok uchytí.
ISA.57.13	Kto sa však ku mne utieka, zdedí krajinu
ISA.57.13	a bude vlastniť môj svätý vrch.“
ISA.57.14	On hovorí: „Navážajte, navážajte, urovnávajte cestu,
ISA.57.14	odstráňte prekážky z cesty môjho ľudu,“
ISA.57.15	lebo takto hovorí Najvyšší a Vznešený, čo tróni večne
ISA.57.15	a sväté je jeho meno.
ISA.57.15	„Prebývam na vysokom a svätom mieste
ISA.57.15	so skrúšeným a pokorným v duchu,
ISA.57.15	aby som oživil ducha pokorných a srdce skrúšených.
ISA.57.16	Lebo nebudem sa večne sporiť
ISA.57.16	ani sa nebudem ustavične hnevať,
ISA.57.16	veď ochabol predo mnou duch
ISA.57.16	aj duše, ktoré som utvoril.
ISA.57.17	Hneval som sa pre jeho hriech chamtivosti,
ISA.57.17	bil som ho so zakrytou tvárou a zlostil som sa.
ISA.57.17	On však odvrátený išiel cestou svojho srdca
ISA.57.18	a jeho cesty som videl.
ISA.57.18	Ja ho však uzdravím, budem ho viesť,
ISA.57.18	odmením ho útechou.
ISA.57.18	A smútiacim za ním
ISA.57.19	kladiem na pery plod chvály.
ISA.57.19	Pokoj, pokoj ďalekému i blízkemu,“
ISA.57.19	hovorí Hospodin, „ja ich uzdravím.“
ISA.57.20	Bezbožní sú však ako rozbúrené more,
ISA.57.20	ktoré sa nemôže upokojiť
ISA.57.20	a jeho vody vyplavujú bahno a blato.
ISA.57.21	„Niet pokoja pre bezbožných,“ hovorí môj Boh.
ISA.58.1	„Volaj z plného hrdla a neustávaj,
ISA.58.1	zvýš svoj hlas ako trúba.
ISA.58.1	Oznám môjmu ľudu jeho neprávosť
ISA.58.1	a Jákobovmu domu jeho hriechy.
ISA.58.2	Veď dennodenne sa ma dopytujú
ISA.58.2	a túžia poznať moje cesty,
ISA.58.2	ako ľud, ktorý koná spravodlivo
ISA.58.2	a neopúšťa Božie právo.
ISA.58.2	Žiadajú odo mňa spravodlivé súdy
ISA.58.2	a túžia po mojej blízkosti.
ISA.58.3	‚Prečo sa postíme, keď to nevidíš?
ISA.58.3	Koríme sa a nevnímaš to.‘
ISA.58.3	Pozrite však, v deň svojho pôstu idete za svojím potešením
ISA.58.3	a preháňate tých, čo ťažko pracujú.
ISA.58.4	Veď sa len preto postíte,
ISA.58.4	aby ste sa vadili a škriepili
ISA.58.4	a búšili zlostnou päsťou.
ISA.58.4	Nepostite sa ako v deň, keď chcete,
ISA.58.4	aby váš hlas bolo počuť na výsostiach.
ISA.58.5	Či toto je pôst, v ktorom mám záľubu,
ISA.58.5	a deň, keď sa človek korí?
ISA.58.5	Či treba hlavu skláňať ako trstina?
ISA.58.5	Vrecovinu v popole si ustielať?
ISA.58.5	Či toto možno nazvať pôstom
ISA.58.5	a dňom milým Hospodinovi?
ISA.58.6	Toto je pôst, ktorý sa mi páči:
ISA.58.6	Uvoľňovať nespravodlivo nasadené putá,
ISA.58.6	rozlámať jarmo otroctva,
ISA.58.6	prepustiť utláčaných na slobodu
ISA.58.6	a rozbiť každé jarmo,
ISA.58.7	lámať svoj chlieb hladujúcemu,
ISA.58.7	zaviesť do domu biednych tulákov.
ISA.58.7	Preto, keď uvidíš nahého, zaodej ho
ISA.58.7	a pred svojím príbuzným sa neskrývaj.
ISA.58.8	Vtedy zažiari tvoje svetlo ako zora
ISA.58.8	a tvoja rana sa rýchlo zacelí.
ISA.58.8	Pred tebou pôjde tvoja spravodlivosť
ISA.58.8	a za tebou Hospodinova sláva.
ISA.58.9	Vtedy budeš volať
ISA.58.9	a Hospodin ti odpovie,
ISA.58.9	budeš volať o pomoc
ISA.58.9	a on ti povie: ‚Tu som!‘
ISA.58.9	Ak odstrániš zo svojho stredu jarmo,
ISA.58.9	ukazovanie prstom a zlomyseľné reči,
ISA.58.10	ak sa k hladnému štedro zachováš,
ISA.58.10	ubitú dušu nasýtiš,
ISA.58.10	potom vyjde v tme tvoje svetlo
ISA.58.10	a tvoja temnota bude ako poludnie.
ISA.58.11	Hospodin ťa bude neprestajne sprevádzať,
ISA.58.11	tvoju dušu nasýti na vyprahnutých miestach,
ISA.58.11	spevní ti kosti a budeš ako zavlažovaná záhrada
ISA.58.11	a vodný prameň, ktorého vody ťa nesklamú.
ISA.58.12	Vybudujú sa tvoje dávne rumoviská,
ISA.58.12	bude sa stavať na základoch dávnych pokolení.
ISA.58.12	Budú ťa volať Opravár trhlín,
ISA.58.12	a Obnovovateľ ulíc na obývanie.
ISA.58.13	Ak v sobotu, v môj svätý deň,
ISA.58.13	odvrátiš nohy od konania toho, čo sa ti páči,
ISA.58.13	ak sobotu budeš volať rozkošou,
ISA.58.13	ak Hospodinov svätý deň bude tvojou slávou
ISA.58.13	a budeš ho sláviť tak, že sa nevydáš na svoje cesty
ISA.58.13	a nebudeš robiť to, čo sa ti páči a viesť plané reči,
ISA.58.14	nájdeš rozkoš v Hospodinovi.
ISA.58.14	Umožním ti vznášať sa nad výšinami zeme
ISA.58.14	a nasýtim ťa dedičstvom tvojho otca Jákoba,
ISA.58.14	lebo Hospodinove ústa prehovorili.“
ISA.59.1	Pozri, Hospodinova ruka nie je taká krátka,
ISA.59.1	aby nemohla zachraňovať,
ISA.59.1	a jeho ucho nie je také nedoslýchavé,
ISA.59.1	žeby nepočulo.
ISA.59.2	Sú to vaše viny, čo sa stali prekážkou
ISA.59.2	medzi vami a vaším Bohom,
ISA.59.2	a vaše hriechy zakryli jeho tvár pred vami, takže nepočuje,
ISA.59.3	lebo vaše dlane sú poškvrnené krvou,
ISA.59.3	vaše prsty vinou,
ISA.59.3	vaše pery hovoria lož
ISA.59.3	a váš jazyk premieľa zvrátenosti.
ISA.59.4	Niet toho, kto by predvolával na súd podľa práva
ISA.59.4	a súdil poctivo.
ISA.59.4	Spoliehajú sa na ničomnosť a hovoria nezmysly,
ISA.59.4	počnú zlobu a rodia skazu.
ISA.59.5	Liahnu vreteničie vajíčka a snujú pavučiny,
ISA.59.5	kto je z ich vajíčok, zomrie
ISA.59.5	a z prasknutého sa vykľuje vretenica.
ISA.59.6	Z ich pavučín nebude šat,
ISA.59.6	nezakryjú sa tým, čo utkali.
ISA.59.6	Ich výtvor je dielo záhuby,
ISA.59.6	v ich dlaniach je skutok násilia.
ISA.59.7	Ich nohy bežia za zlom,
ISA.59.7	náhlia sa preliať nevinnú krv.
ISA.59.7	Ich myšlienky sú myšlienky skazy,
ISA.59.7	pustošenie a ničenie je na ich cestách.
ISA.59.8	Nepoznajú cestu pokoja,
ISA.59.8	niet práva v ich napredovaní.
ISA.59.8	Svoje chodníky si pokrivili,
ISA.59.8	kto po nich kráča, nepozná pokoj.
ISA.59.9	Preto je ďaleko od nás právo
ISA.59.9	a spravodlivosť nás nedostihne,
ISA.59.9	očakávame svetlo, a hľa, tma,
ISA.59.9	čakáme na žiaru, no putujeme v temnote.
ISA.59.10	Ako slepí ohmatávame stenu,
ISA.59.10	tápeme ako ten, čo nemá oči,
ISA.59.10	napoludnie sa potkýname ako za súmraku
ISA.59.10	a medzi zdravými sme ako mŕtvi.
ISA.59.11	Všetci mrmleme ako medvede,
ISA.59.11	ustavične hrkútame ako holuby,
ISA.59.11	očakávame právo a niet ho,
ISA.59.11	spásu, no je od nás ďaleko.
ISA.59.12	Lebo mnoho našich previnení je pred tebou
ISA.59.12	a naše hriechy svedčia proti nám.
ISA.59.12	Áno, naše previnenia sú pri nás
ISA.59.12	a svoje viny poznáme.
ISA.59.13	Vzbura a zapieranie Hospodina,
ISA.59.13	odklon od nasledovania nášho Boha,
ISA.59.13	násilné a odbojné reči, výmysly
ISA.59.13	a prejavy zo srdca plného lži.
ISA.59.14	Právo je zatlačené do úzadia
ISA.59.14	a spravodlivosť stojí bokom,
ISA.59.14	naozaj, pravda sa potkýna na ulici
ISA.59.14	a statočnosť nemôže vstúpiť.
ISA.59.15	Chýba pravda
ISA.59.15	a kto sa vyhýba zlu, stáva sa korisťou.
ISA.59.15	Hospodin to videl
ISA.59.15	a nepáčilo sa mu, že niet práva.
ISA.59.16	Videl, že niet nikoho,
ISA.59.16	a zhrozil sa, že niet nikoho, kto by zasiahol.
ISA.59.16	Pomocníkom mu bolo jeho rameno
ISA.59.16	a podržala ho jeho spravodlivosť.
ISA.59.17	Zaodel sa spravodlivosťou ako pancierom
ISA.59.17	a prilbu spásy mal na hlave.
ISA.59.17	Obliekol sa do rúcha pomsty
ISA.59.17	a ako plášťom sa zaodel horlivosťou.
ISA.59.18	Odplatí im podľa skutkov,
ISA.59.18	hnevom svojim nepriateľom
ISA.59.18	a hanbou svojim protivníkom.
ISA.59.18	Aj ostrovom odplatí za ich skutky.
ISA.59.19	Hospodinovho mena sa budú báť od západu
ISA.59.19	a jeho slávy od východu slnka,
ISA.59.19	lebo sa priženie ako dravá rieka,
ISA.59.19	ktorú unáša Hospodinov dych.
ISA.59.20	„K Sionu príde ako vykupiteľ, kvôli tým,
ISA.59.20	čo sa v Jákobovi odvrátili od hriechu,“
ISA.59.20	znie výrok Hospodina.
ISA.59.21	„Čo sa mňa týka, toto je moja zmluva s nimi,“
ISA.59.21	hovorí Hospodin.
ISA.59.21	„Môj duch, ktorý je nad tebou,
ISA.59.21	a moje slová, čo som ti vložil do úst,
ISA.59.21	nezmiznú z tvojich úst ani z úst tvojich potomkov,
ISA.59.21	ani z úst potomkov tvojho potomstva —
ISA.59.21	odteraz až naveky,“
ISA.59.21	hovorí Hospodin.
ISA.60.1	„Vstaň, zasvieť, lebo prichádza tvoje svetlo
ISA.60.1	a Hospodinova sláva vychádza nad tebou.
ISA.60.2	Lebo hľa, tma bude pokrývať zem
ISA.60.2	a temnota národy,
ISA.60.2	ale nad tebou vyjde Hospodin
ISA.60.2	a jeho sláva sa zjaví nad tebou.
ISA.60.3	Národy prídu k tvojmu svetlu
ISA.60.3	a králi k tvojej vychádzajúcej žiare.
ISA.60.4	Pozdvihni oči vôkol a pozri,
ISA.60.4	všetci sa zišli a prišli k tebe.
ISA.60.4	Tvoji synovia prídu zďaleka
ISA.60.4	a tvoje dcéry prinesú v náručí.
ISA.60.5	Vtedy uvidíš a zažiariš,
ISA.60.5	zachveje a rozšíri sa tvoje srdce,
ISA.60.5	lebo sa k tebe obráti bohatstvo mora
ISA.60.5	a blahobyt národov príde k tebe.
ISA.60.6	Záplava tiav ťa pokryje,
ISA.60.6	ich mláďatá z Midjánu a z Efy,
ISA.60.6	všetci prídu zo Šeby,
ISA.60.6	prinesú zlato a kadidlo
ISA.60.6	a budú zvestovať chvályhodné skutky Hospodina.
ISA.60.7	Všetky stáda Kedáru sa zhromaždia k tebe,
ISA.60.7	baránky z Nebajót ti budú slúžiť
ISA.60.7	a vystúpia ako ľúbezná obeta na môj oltár
ISA.60.7	a tak oslávim svoj slávny dom.
ISA.60.8	Kto sú títo? Letia ako oblak,
ISA.60.8	ako holuby k svojim holubníkom.
ISA.60.9	Áno, mňa očakávajú ostrovy
ISA.60.9	a zámorské lode na čele,
ISA.60.9	aby ti priviezli synov zďaleka,
ISA.60.9	s nimi ich striebro a zlato
ISA.60.9	kvôli menu Hospodina, tvojho Boha,
ISA.60.9	kvôli Svätému Izraela, lebo ťa oslávil.
ISA.60.10	Cudzí synovia vybudujú tvoje múry
ISA.60.10	a ich králi ti budú slúžiť.
ISA.60.10	Áno, bil som ťa vo svojom hneve,
ISA.60.10	ale vo svojej priazni som sa zmiloval nad tebou.
ISA.60.11	Tvoje brány budú neustále otvorené,
ISA.60.11	vo dne ani v noci ich nezatvoria,
ISA.60.11	aby ti priniesli blahobyt národov
ISA.60.11	pod vedením svojich kráľov.
ISA.60.12	Národ a kráľovstvo, čo ti nebudú slúžiť, budú zničené,
ISA.60.12	národy budú úplne vyhladené mečom.
ISA.60.13	Sláva Libanonu — cyprus spolu s platanom a jedľou prídu k tebe
ISA.60.13	na výzdobu miesta mojej svätyne
ISA.60.13	a urobím dôstojným miesto pre svoje nohy.
ISA.60.14	Synovia tvojich utláčateľov prídu zohnutí k tebe
ISA.60.14	a všetci, čo tebou opovrhli,
ISA.60.14	sklonia sa k šľapajam tvojich nôh.
ISA.60.14	Budú ťa volať Mesto Hospodina,
ISA.60.14	Sion Svätého Izraela.
ISA.60.15	Miesto toho, aby si bol opustený,
ISA.60.15	nenávidený a nikým nenavštívený,
ISA.60.15	urobím ťa pýchou naveky,
ISA.60.15	radosťou pre všetky pokolenia.
ISA.60.16	Budeš sať mlieko národov
ISA.60.16	a požívať prsia kráľov.
ISA.60.16	Spoznáš, že ja som Hospodin, tvoj spasiteľ,
ISA.60.16	tvoj vykupiteľ, Jákobov Mocný.
ISA.60.17	Namiesto bronzu prinesiem zlato
ISA.60.17	a namiesto železa prinesiem striebro,
ISA.60.17	namiesto dreva bronz
ISA.60.17	a namiesto kameňov železo.
ISA.60.17	Za tvojho správcu ustanovím pokoj a za tvojho vládcu spravodlivosť.
ISA.60.18	Nebude viac počuť o násilí v tvojej krajine
ISA.60.18	ani o pustošení a skaze na tvojom území.
ISA.60.18	Svoje múry budeš nazývať spásou
ISA.60.18	a svoje brány chválou.
ISA.60.19	Slnko ti nebude viac svetlom vo dne
ISA.60.19	ani mesiac so svojím jasom ti nebude svietiť v noci,
ISA.60.19	ale Hospodin ti bude svetlom naveky
ISA.60.19	a tvoj Boh tvojím jasom.
ISA.60.20	Tvoje slnko už nezapadne
ISA.60.20	a z tvojho mesiaca nebude ubúdať,
ISA.60.20	lebo Hospodin ti bude svetlom naveky
ISA.60.20	a dni tvojho zármutku sa skončia.
ISA.60.21	Tvoj ľud, všetci budú spravodliví,
ISA.60.21	naveky budú vlastniť krajinu,
ISA.60.21	ratolesť môjho sadu,
ISA.60.21	dielo mojich rúk, ktorým sa oslávim.
ISA.60.22	Z malého sa stane veľký rod
ISA.60.22	a z nepatrného mocný národ.
ISA.60.22	Ja, Hospodin, urobím to rýchlo,
ISA.60.22	vo vhodnom čase.“
ISA.61.1	Duch Pána, Hospodina, je nado mnou,
ISA.61.1	lebo ma Hospodin pomazal, poslal ma
ISA.61.1	hlásať radostnú zvesť chudobným,
ISA.61.1	obviazať rany tým, čo majú skrúšené srdce,
ISA.61.1	zvestovať slobodu zajatcom
ISA.61.1	a väzneným prepustenie,
ISA.61.2	ohlásiť rok Hospodinovej priazne,
ISA.61.2	deň pomsty nášho Boha
ISA.61.2	na potešenie všetkým zarmúteným,
ISA.61.3	aby som na sionských zarmútených
ISA.61.3	položil turban namiesto popola,
ISA.61.3	olej radosti namiesto smútku
ISA.61.3	a slávnostné rúcho namiesto sklesnutého ducha.
ISA.61.3	Budú ich volať dubmi spravodlivosti,
ISA.61.3	sadom Hospodina, aby sa on oslávil.
ISA.61.4	Vybudujú dávne rumoviská,
ISA.61.4	postavia zrúcaniny predkov,
ISA.61.4	obnovia spustošené mestá,
ISA.61.4	zrúcaniny mnohých pokolení.
ISA.61.5	Povstanú cudzinci a budú pásť vaše stáda,
ISA.61.5	cudzozemci budú vašimi roľníkmi a vinohradníkmi.
ISA.61.6	Vy sa však budete volať kňazmi Hospodina,
ISA.61.6	budú vás volať služobníkmi nášho Boha.
ISA.61.6	Budete požívať blahobyt národov
ISA.61.6	a ich sláva sa stane vašou chválou.
ISA.61.7	Namiesto vašej hanby zdedíte dvojnásobok,
ISA.61.7	namiesto potupy sa budete radovať z vášho podielu,
ISA.61.7	lebo vo svojej krajine budete mať dvojnásobok,
ISA.61.7	budete mať večnú radosť.
ISA.61.8	„Ja, Hospodin, milujem právo,
ISA.61.8	nenávidím lup prinesený na spaľovanú obetu,
ISA.61.8	verne ich odmením podľa skutkov
ISA.61.8	a uzavriem s nimi večnú zmluvu.
ISA.61.9	Známe bude ich pokolenie medzi pohanmi
ISA.61.9	a ich potomstvo medzi národmi.
ISA.61.9	Všetci, čo ich uvidia, spoznajú,
ISA.61.9	že sú potomstvom, ktoré požehnáva Hospodin.“
ISA.61.10	Radostne budem jasať v Hospodinovi,
ISA.61.10	duša mi zaplesá v mojom Bohu,
ISA.61.10	pretože ma zaodel rúchom spásy,
ISA.61.10	plášťom spravodlivosti ma zahalil;
ISA.61.10	ako ženícha, čo ako kňaz nosí plátený turban
ISA.61.10	a ako snúbenicu okrášlenú skvostmi.
ISA.61.11	Lebo ako zem vyháňa svoje rastliny
ISA.61.11	a ako záhrada dá vyklíčiť svojmu semenu,
ISA.61.11	tak Pán, Hospodin, dá vyklíčiť spravodlivosti
ISA.61.11	a chvále pred všetkými národmi.
ISA.62.1	Kvôli Sionu nebudem mlčať
ISA.62.1	a kvôli Jeruzalemu nezostanem ticho,
ISA.62.1	kým nevyjde ako jas jeho spravodlivosť
ISA.62.1	a jeho spása nezažiari ako fakľa.
ISA.62.2	Národy uvidia tvoju spravodlivosť
ISA.62.2	a všetci králi tvoju slávu.
ISA.62.2	Budú ťa volať novým menom,
ISA.62.2	ktorým ťa označia Hospodinove ústa.
ISA.62.3	Budeš nádhernou korunou v Hospodinovej ruke,
ISA.62.3	kráľovským turbanom v dlani svojho Boha.
ISA.62.4	Už ti viac nepovedia: „Opustená“
ISA.62.4	a tvojej krajine: „Spustošená,“
ISA.62.4	lebo ťa budú volať: „Obľúbená“
ISA.62.4	a tvoju krajinu: „Vydatá,“
ISA.62.4	lebo v tebe má Hospodin zaľúbenie
ISA.62.4	a tvoja krajina sa za neho vydá.
ISA.62.5	Ako si mladík berie pannu,
ISA.62.5	tak si ťa vezme tvoj staviteľ
ISA.62.5	a ako sa ženích teší z nevesty,
ISA.62.5	tak sa bude z teba tešiť tvoj Boh.
ISA.62.6	Na tvoje múry, Jeruzalem, som postavil hliadky.
ISA.62.6	Po celý deň a po celú noc neutíchnu.
ISA.62.6	Vy, čo vyznávate Hospodina, nedoprajte si pokoj!
ISA.62.7	Nedajte mu pokoj, kým nepostaví Jeruzalem
ISA.62.7	a neurobí ho chválou na zemi.
ISA.62.8	Hospodin prisahal na svoju pravicu
ISA.62.8	a na svoje mocné rameno:
ISA.62.8	„Nevydám viac tvoje obilie za pokrm tvojim nepriateľom
ISA.62.8	ani cudzinci nebudú piť tvoj mušt, pre ktorý si sa namáhal.
ISA.62.9	Len tí, čo ho zbierali, budú z neho jesť
ISA.62.9	a budú chváliť Hospodina.
ISA.62.9	Len tí, čo ho oberali, budú ho piť v nádvoriach mojej svätyne.“
ISA.62.10	Prejdite, prejdite bránami, pripravte cestu pre ľud.
ISA.62.10	Urovnajte, urovnajte chodník, vyberajte kamene
ISA.62.10	a vztýčte zástavu nad národy.
ISA.62.11	Hľa, Hospodin oznamuje až po končiny zeme:
ISA.62.11	„Povedzte dcére Siona:
ISA.62.11	‚Hľa, tvoj spasiteľ prichádza!
ISA.62.11	Hľa, jeho odmena je s ním a jeho odplata pred ním!‘
ISA.62.12	Budú ich volať svätý ľud, vykúpení Hospodina,
ISA.62.12	a teba budú volať Vyhľadávaná, Mesto neopustené.“
ISA.63.1	Kto to prichádza z Edómu
ISA.63.1	a v ohnivom rúchu z Bocry?
ISA.63.1	Čo sa skvie vo svojom odeve,
ISA.63.1	čo vykračuje v plnej sile? —
ISA.63.1	„Ja som ten, čo hovorí správne
ISA.63.1	a zasadzuje sa za spásu.“
ISA.63.2	Prečo je tvoje rúcho červené
ISA.63.2	a prečo sú tvoje šaty ako odev toho, čo šliape v lise?
ISA.63.3	„Sám som šliapal v lise
ISA.63.3	a z národov pri mne nebol nikto,
ISA.63.3	vo svojom hneve som ich pošliapal
ISA.63.3	a udupal vo svojom rozhorčení,
ISA.63.3	až prúd krvi z nich striekal na môj šat
ISA.63.3	a celé rúcho som si poškvrnil.
ISA.63.4	Deň pomsty bol v mojom srdci,
ISA.63.4	prišiel rok môjho vykúpenia.
ISA.63.5	Obzeral som sa, ale pomocníka nebolo,
ISA.63.5	znechutený som sa díval,
ISA.63.5	nebol však nikto, kto by ma podporil.
ISA.63.5	Vtedy mi pomohlo moje rameno,
ISA.63.5	moje rozhorčenie, to ma podporilo;
ISA.63.6	šliapal som národy vo svojom hneve,
ISA.63.6	opil som ich svojím rozhorčením,
ISA.63.6	a ich krv som prúdom vylial na zem.“
ISA.63.7	Dobrodenia Hospodina chcem spomínať,
ISA.63.7	chvályhodné skutky Hospodina
ISA.63.7	za všetko, čo nám Hospodin poskytol.
ISA.63.7	Za jeho veľkú dobrotu k domu Izraela,
ISA.63.7	ktorú preukázal ako svoje zľutovanie
ISA.63.7	a za množstvo svojich dobrodení.
ISA.63.8	On povedal: „Sú predsa môj ľud,
ISA.63.8	synovia, ktorí nesklamú.“
ISA.63.8	A stal sa im spasiteľom
ISA.63.9	vo všetkom ich súžení.
ISA.63.9	Ani posol, ani anjel,
ISA.63.9	no on sám ich zachránil
ISA.63.9	vo svojej láske a zhovievavosti,
ISA.63.9	on ich vykúpil,
ISA.63.9	pozdvihol ich a niesol,
ISA.63.9	po všetky dni, od nepamäti.
ISA.63.10	Oni sa však búrili
ISA.63.10	a zarmucovali jeho svätého ducha,
ISA.63.10	preto sa obrátil proti nim ako nepriateľ,
ISA.63.10	sám proti nim bojoval.
ISA.63.11	Spomenul si však na dávne dni,
ISA.63.11	na Mojžiša a jeho ľud.
ISA.63.11	Kde je ten, čo vyviedol z mora pastiera svojho stáda?
ISA.63.11	Kde je ten, čo mu vložil do vnútra svojho svätého ducha,
ISA.63.12	čo viedol za pravicu Mojžiša svojím slávnym ramenom,
ISA.63.12	čo rozdelil vody pred nimi, aby si urobil meno večným,
ISA.63.13	a čo ich viedol hlbinami
ISA.63.13	ako kone v púšti bez potknutia?
ISA.63.14	Duch Hospodina ich viedol do pokoja,
ISA.63.14	ako keď dobytok zostupuje do údolia.
ISA.63.14	Tak si viedol svoj ľud,
ISA.63.14	aby si svoje meno urobil slávnym.
ISA.63.15	Pozri z neba a hľaď zo svojho svätého a slávneho príbytku!
ISA.63.15	Kde je tvoja horlivosť a odvaha?
ISA.63.15	Pohnutie tvojho vnútra a tvoj súcit voči mne sú zdržanlivé.
ISA.63.16	Naším otcom si predsa ty,
ISA.63.16	lebo Abrahám o nás nevie a Izrael nás nepozná.
ISA.63.16	Ty, Hospodin, si náš otec,
ISA.63.16	„náš vykupiteľ“ je oddávna tvoje meno.
ISA.63.17	Prečo nás, Hospodin, odkláňaš od svojich ciest;
ISA.63.17	zatvrdzuješ naše srdcia pred bázňou voči tebe?
ISA.63.17	Vráť sa pre svojich služobníkov,
ISA.63.17	pre tvoje dedičné kmene.
ISA.63.18	Na krátky čas tvoj svätý ľud ovládli naši nepriatelia,
ISA.63.18	pošliapali tvoju svätyňu.
ISA.63.19	Stali sme sa tými, akoby si oddávna nevládol nad nami
ISA.63.19	a nad ktorými sa neprevolávalo tvoje meno.
ISA.63.19	Kiežby si roztrhol nebesia, zostúpil
ISA.63.19	a vrchy by sa pred tebou rozliali.
ISA.64.1	Ako keď oheň spaľuje raždie a zovrie vodu,
ISA.64.1	tak daj poznať svoje meno svojim nepriateľom.
ISA.64.1	Nech sa trasú pred tebou národy.
ISA.64.2	Keď si robil divy, neočakávali sme ich a zostúpil si,
ISA.64.2	pred tebou sa vrchy rozliali.
ISA.64.3	Od vekov nebolo počuť ani slýchať,
ISA.64.3	ani oko nevidelo, žeby iný boh
ISA.64.3	okrem teba urobil niečo pre toho, kto v neho dúfa.
ISA.64.4	Ty stretáš toho, čo s radosťou koná spravodlivosť
ISA.64.4	a na tvojich cestách spomína na teba.
ISA.64.4	Hľa, ty si sa hneval, ale my sme ďalej hrešili,
ISA.64.4	no oddávna na tvojich cestách môžeme byť spasení.
ISA.64.5	Všetci sme boli ako nečistí,
ISA.64.5	všetky naše spravodlivé skutky boli ako poškvrnené rúcho,
ISA.64.5	všetci sme zvädli ako lístie,
ISA.64.5	naše viny nás odnášali ako vietor.
ISA.64.6	Nikto nevzýva tvoje meno,
ISA.64.6	neprebúdza sa, aby sa pripútal k tebe,
ISA.64.6	lebo si pred nami skryl svoju tvár
ISA.64.6	a nechal si nás v moci našich vín.
ISA.64.7	Teraz však, Hospodin, ty si náš otec,
ISA.64.7	my sme hlina a ty si náš tvorca,
ISA.64.7	všetci sme dielom tvojej ruky.
ISA.64.8	Nehnevaj sa priveľmi, Hospodin,
ISA.64.8	nespomínaj už viac vinu.
ISA.64.8	Hľa, pozri, všetci sme tvoj ľud.
ISA.64.9	Tvoje sväté mestá sa stali púšťou,
ISA.64.9	Sion sa stal púšťou a Jeruzalem rumoviskom.
ISA.64.10	Náš svätý a slávny dom,
ISA.64.10	v ktorom ťa chválili naši otcovia, stal sa zhoreniskom
ISA.64.10	a všetko, čo nám bolo milé, stalo sa zbúraniskom.
ISA.64.11	Azda chceš byť, Hospodin, po tom všetkom zdržanlivý?
ISA.64.11	Chceš mlčať a tak veľmi nás ponižovať?
ISA.65.1	„Dal som sa hľadať tým, čo sa na mňa nepýtali,
ISA.65.1	dal som sa nájsť tým, čo ma nehľadali.
ISA.65.1	‚Tu som, tu som,‘ povedal som národu, čo nevzýval moje meno.
ISA.65.2	Celý deň som vystieral ruky k vzdorovitému ľudu
ISA.65.2	kráčajúcemu za vlastnými výmyslami po ceste, čo nie je dobrá.
ISA.65.3	K ľuďom, čo ma ustavične otvorene provokujú,
ISA.65.3	čo obetujú v záhradách a na tehlách pália kadidlo,
ISA.65.4	čo vysedávajú v hroboch a nocujú v jaskyniach mŕtvych,
ISA.65.4	jedávajú bravčové mäso
ISA.65.4	a v nádobách majú vývar z nečistých vecí,
ISA.65.5	čo hovoria: ‚Zostaň tam, kde si, nepribližuj sa ku mne,
ISA.65.5	lebo som sa oddelil od teba.‘
ISA.65.5	Oni sú dymom v mojom nose, ohňom, čo horí po celý deň.
ISA.65.6	Hľa, predo mnou je napísané:
ISA.65.6	‚Nebudem mlčať, kým neodplatím.
ISA.65.6	Odplatím im mierou vrchovatou.‘
ISA.65.7	Vaše hriechy spolu s hriechmi vašich otcov,
ISA.65.7	ktorí pálili kadidlo na vrchoch
ISA.65.7	a na vysočinách ma hanili,“
ISA.65.7	hovorí Hospodin,
ISA.65.7	„mierou vrchovatou odplatím ich dávne skutky.“
ISA.65.8	Takto hovorí Hospodin: „Tak ako sa nájde mušt v strapci a povedia:
ISA.65.8	‚Neznič ho, lebo v ňom je požehnanie,‘
ISA.65.8	tak urobím kvôli svojim služobníkom,
ISA.65.8	aby nebolo zničené všetko.
ISA.65.9	Vyvediem potomstvo z Jákoba a z Júdu, vlastníka svojich vrchov.
ISA.65.9	Budú ich vlastniť moji vyvolení
ISA.65.9	a moji služobníci tam budú bývať.
ISA.65.10	Šarón bude pastvou pre stáda
ISA.65.10	a údolie Achór pasienkom pre dobytok,
ISA.65.10	pre môj ľud, ktorý ma hľadá.
ISA.65.11	Vy, čo ste opustili Hospodina,
ISA.65.11	čo ste zabudli na môj svätý vrch,
ISA.65.11	čo ste prestierali stôl pre Gáda
ISA.65.11	a nalievali miešané víno pre Meniho
ISA.65.12	určím vás pod meč,
ISA.65.12	všetci sa zhrbíte na popravu,
ISA.65.12	lebo som volal, ale neodpovedali ste,
ISA.65.12	hovoril som, ale nepočúvali ste,
ISA.65.12	robili ste to, čo pokladám za zlé,
ISA.65.12	a vybrali ste si to, čo sa mi nepáči.“
ISA.65.13	Preto takto hovorí Pán, Hospodin:
ISA.65.13	„Hľa, moji služobníci budú jesť,
ISA.65.13	ale vy budete hladovať.
ISA.65.13	Hľa, moji služobníci budú piť,
ISA.65.13	ale vy budete smädní.
ISA.65.13	Hľa, moji služobníci sa budú radovať,
ISA.65.13	ale vy sa budete hanbiť.
ISA.65.14	Hľa, moji služobníci budú plesať v radosti srdca,
ISA.65.14	ale vy budete volať v žalosti srdca
ISA.65.14	a budete kvíliť v skrúšenosti ducha.
ISA.65.15	Zanecháte svoje meno ako kliatbu pre mojich vyvolených.
ISA.65.15	Pán, Hospodin, ťa usmrtí,
ISA.65.15	ale svojich služobníkov nazve iným menom.
ISA.65.16	Kto ťa bude žehnať v krajine,
ISA.65.16	bude ťa žehnať Bohom, ktorý je verný.
ISA.65.16	Kto bude prisahať na krajinu,
ISA.65.16	bude prisahať na Boha, ktorý je verný.
ISA.65.16	Budú totiž zabudnuté predchádzajúce súženia
ISA.65.16	a naozaj ukryté pred mojimi očami,
ISA.65.17	lebo hľa, ja tvorím nové nebesia a novú zem,
ISA.65.17	na predchádzajúce sa viac nebude spomínať
ISA.65.17	a ani neprídu na myseľ.
ISA.65.18	Tešte sa však a ustavične jasajte nad tým, čo tvorím,
ISA.65.18	lebo pozrite, ja tvorím jasajúci Jeruzalem
ISA.65.18	a radujúci sa ľud v ňom.
ISA.65.19	Jasám v Jeruzaleme
ISA.65.19	a radujem sa z jeho ľudu,
ISA.65.19	nebude v ňom viac počuť hlas plaču a kvílenia.
ISA.65.20	Nebude tam viac dieťa, čo žije len pár dní,
ISA.65.20	ani starec, ktorý by nezakúsil plnosť svojich dní.
ISA.65.20	Mladík zomrie ako storočný,
ISA.65.20	ale storočný hriešnik bude prekliaty.
ISA.65.21	Budú stavať domy a bývať v nich,
ISA.65.21	budú vysádzať vinice a jesť ich plody.
ISA.65.22	Nepostavia, aby iný býval, nevysadia, aby iný jedol,
ISA.65.22	lebo vek stromu sa rovná veku môjho ľudu
ISA.65.22	a prácu svojich rúk budú požívať moji vyvolení.
ISA.65.23	Nebudú sa nadarmo namáhať
ISA.65.23	ani nebudú rodiť v stave nečakanej hrôzy,
ISA.65.23	lebo oni a ich potomkovia s nimi
ISA.65.23	sú pokolením požehnaných od Hospodina.
ISA.65.24	Prv ako budú volať, ja odpoviem,
ISA.65.24	dokiaľ budú hovoriť, budem počúvať.
ISA.65.25	Vlk a baránok sa budú spolu pásť,
ISA.65.25	lev ako vôl bude žrať slamu,
ISA.65.25	ale pokrmom hada bude naďalej prach.
ISA.65.25	Nebudú robiť zle a nebudú ničiť
ISA.65.25	na celom mojom svätom vrchu,“ hovorí Hospodin.
ISA.66.1	Takto hovorí Hospodin:
ISA.66.1	„Nebesia sú mojím trónom
ISA.66.1	a zem podnožkou pre moje nohy.
ISA.66.1	Aký je to dom, čo mi postavíte,
ISA.66.1	a aké miesto mi dáte na odpočinok?
ISA.66.2	Veď všetky tieto veci urobila moja ruka
ISA.66.2	a všetky sú moje,“ znie výrok Hospodina.
ISA.66.2	„Na toho zhliadnem, kto je pokorný,
ISA.66.2	má skrúšeného ducha
ISA.66.2	a trasie sa pred mojím slovom.
ISA.66.3	Ten, čo zabíja vola, akoby zabíjal človeka,
ISA.66.3	kto obetuje jahňa,
ISA.66.3	akoby vykrúcal krk psovi,
ISA.66.3	kto prináša pokrmovú obetu,
ISA.66.3	akoby obetoval bravčovú krv,
ISA.66.3	kto páli kadidlo,
ISA.66.3	akoby žehnal modlu.
ISA.66.3	Tak ako si oni zvolili vlastné chodníky
ISA.66.3	a v ohavnostiach sa kochali,
ISA.66.4	aj ja si zvolím ich nešťastie
ISA.66.4	a privediem na nich hrôzy.
ISA.66.4	Pretože som volal, a nik neodpovedal,
ISA.66.4	hovoril som, ale nepočúvali,
ISA.66.4	robili, čo je zlé v mojich očiach,
ISA.66.4	a vyvolili si to, v čom nemám záľubu.“
ISA.66.5	Počujte slovo Hospodina,
ISA.66.5	vy, čo sa chvejete pred jeho slovom.
ISA.66.5	Vaši bratia, ktorí vás nenávidia,
ISA.66.5	čo vás odstrkujú pre moje meno, hovoria:
ISA.66.5	„Nech Hospodin ukáže svoju slávu,
ISA.66.5	nech vidíme vašu radosť!“
ISA.66.5	Oni však budú zahanbení.
ISA.66.6	Hlasný hrmot sa ozýva z mesta,
ISA.66.6	hluk z chrámu.
ISA.66.6	Je to hlas Hospodina;
ISA.66.6	spláca odplatu svojim nepriateľom.
ISA.66.7	Prv než prišli bolesti, porodila,
ISA.66.7	prv než prišli na ňu kŕče, priviedla na svet chlapca.
ISA.66.8	Kto kedy niečo také počul?
ISA.66.8	Kto kedy niečo také videl?
ISA.66.8	Či sa zrodí zem za jeden deň?
ISA.66.8	Či sa naraz narodí celý národ?
ISA.66.8	Veď rodila aj porodila dcéra Siona svojich synov.
ISA.66.9	„Či ja otvorím život a nedám zrodiť sa dieťaťu?“
ISA.66.9	hovorí Hospodin.
ISA.66.9	„Či ja, čo umožňujem zrod dieťaťa, uzavriem lono?“
ISA.66.9	hovorí tvoj Boh.
ISA.66.10	Radujte sa s dcérou jeruzalemskou!
ISA.66.10	Plesajte v nej všetci, čo ju milujete.
ISA.66.10	Tešte sa s ňou preveľmi všetci, čo sa nad ňou rmútite,
ISA.66.11	aby ste mohli sať
ISA.66.11	a nasýtiť sa z pŕs jej útechy,
ISA.66.11	aby ste mohli čo najviac vypiť
ISA.66.11	a potešiť sa z ňadra jej slávy.
ISA.66.12	Lebo takto hovorí Hospodin:
ISA.66.12	„Hľa, ja privádzam k nej pokoj ako rieku
ISA.66.12	a slávu národov ako rozvodnený potok.
ISA.66.12	Budete sať, v náručí vás budú nosiť
ISA.66.12	a na kolenách vás budú láskať.
ISA.66.13	Ako keď niekoho potešuje matka,
ISA.66.13	tak vás ja budem potešovať;
ISA.66.13	v Jeruzaleme budete potešení.“
ISA.66.14	Uvidíte to a zaraduje sa vám srdce
ISA.66.14	a vaše kosti ožijú ako zeleň
ISA.66.14	a vyjde najavo, že Hospodinova ruka je s jeho služobníkmi,
ISA.66.14	ale jeho nepriateľov odsudzuje.
ISA.66.15	Lebo hľa, Hospodin príde v ohni
ISA.66.15	a jeho vozy sú ako víchor,
ISA.66.15	aby sa odplatil v horlivosti za svoj hnev
ISA.66.15	a za svoju hrôzu v plameňoch ohňa.
ISA.66.16	Lebo hľa, ohňom a svojím mečom
ISA.66.16	sa bude Hospodin súdiť s každým tvorom
ISA.66.16	a mnoho bude tých, čo Hospodin prebodne.
ISA.66.17	„Tí, čo sa posväcujú a očisťujú na ceste do záhrad,
ISA.66.17	nasledujú vodcu v strede, a tí, čo jedia mäso z prasiat,
ISA.66.17	z ohavných zvierat a myší, spolu zahynú,“ znie výrok Hospodina.
ISA.66.18	„Ja však poznám ich skutky aj myšlienky. Prídem zhromaždiť všetky národy a jazyky; prídu a uvidia moju slávu. 
ISA.66.19	Položím medzi nich znamenie a z tých, čo unikli, vyšlem k národom Taršíša, Pútu a Lúdu, ktorí naťahujú luk, k národom Tubalu, Javánu a ďalekých ostrovov, ktorí nepočuli o mne správu a nevideli moju slávu, budú ohlasovať moju slávu medzi pohanmi.
ISA.66.20	Všetkých vašich bratov zo všetkých národov prinesú na koňoch, na vozoch, nosidlách, muliciach a ťavách ako obetu pre Hospodina na môj svätý vrch do Jeruzalema,“ hovorí Hospodin; „tak ako prinášajú Izraeliti pokrmovú obetu v čistej nádobe do Hospodinovho domu.
ISA.66.21	Aj z nich si povyberám kňazov a levitov,“ hovorí Hospodin.
ISA.66.22	„Lebo ako nové nebesia a nová zem, ktoré ja tvorím, stoja predo mnou,“ znie výrok Hospodina, „tak bude trvať vaše potomstvo a vaše meno.
ISA.66.23	Stane sa, že pri každom novmesiaci a sobotu čo sobotu sa každý príde pokloniť predo mňa,“ hovorí Hospodin.
ISA.66.24	„Vyjdú a budú hľadieť na mŕtvoly mužov, ktorí sa postavili proti mne. Áno, ich červ neumrie a oheň nevyhasne. Každému budú odpudzujúci.“
JER.1.1	Reči Jeremiáša, syna Chilkiju, spomedzi kňazov v Anatóte v Benjamínovej krajine.
JER.1.2	Hospodin k nemu prehovoril v dňoch judského kráľa Joziáša, Amónovho syna, v trinástom roku jeho vlády
JER.1.3	a v dňoch judského kráľa Jojakíma, Joziášovho syna, až do konca jedenásteho roka judského kráľa Cidkiju, Joziášovho syna, až do odvlečenia Jeruzalema v piatom mesiaci.
JER.1.4	Slovo Hospodina mi zaznelo takto:
JER.1.5	„Skôr než som ťa utvoril v matkinom živote,
JER.1.5	poznal som ťa;
JER.1.5	skôr než si vyšiel z lona,
JER.1.5	posvätil som ťa;
JER.1.5	ustanovil som ťa za proroka národom.“
JER.1.6	Povedal som: „Pane môj, Hospodine,
JER.1.6	veď neviem hovoriť,
JER.1.6	lebo som ešte len chlapec.“
JER.1.7	Hospodin mi však povedal:
JER.1.7	„Nehovor: ‚Ja som chlapec,‘
JER.1.7	lebo pôjdeš, ku komukoľvek ťa pošlem
JER.1.7	a povieš všetko, čo ti prikážem!
JER.1.8	Neboj sa ich, veď som s tebou,
JER.1.8	aby som ťa vyslobodil,“
JER.1.8	znie výrok Hospodina.
JER.1.9	Potom Hospodin vystrel ruku a dotkol sa mi úst. Hospodin mi povedal:
JER.1.9	„Pozri, vložil som svoje slová
JER.1.9	do tvojich úst.
JER.1.10	Ustanovil som ťa dnes
JER.1.10	nad národmi a nad kráľovstvami,
JER.1.10	aby si vytrhával a rúcal,
JER.1.10	ničil a plienil,
JER.1.10	aby si budoval a sadil.“
JER.1.11	Potom mi zaznelo slovo Hospodina takto: „Čo vidíš, Jeremiáš?“ Ja som odpovedal: „Vidím prút mandľovníka.“ 
JER.1.12	Hospodin mi povedal: „Dobre si videl, pretože bdiem nad svojím slovom, aby som ho splnil.“
JER.1.13	Potom mi zaznelo slovo Hospodina druhý raz takto: „Čo vidíš?“ Povedal som: „Vidím prekypujúci hrniec a jeho otvor je od severu.“ 
JER.1.14	Hospodin mi povedal:
JER.1.14	„Od severu sa valí pohroma
JER.1.14	na všetkých obyvateľov krajiny.
JER.1.15	Veď zavolám na všetky kmene
JER.1.15	kráľovstiev na severe,“
JER.1.15	znie výrok Hospodina.
JER.1.15	„Prídu a každý si postaví trón
JER.1.15	pred vchodom do brán Jeruzalema
JER.1.15	proti všetkým hradbám dookola
JER.1.15	a proti všetkým judským mestám.
JER.1.16	Potom vynesiem svoj rozsudok nad nimi
JER.1.16	pre všetku ich zlobu, pretože ma opustili,
JER.1.16	pálili kadidlo cudzím bohom
JER.1.16	a klaňali sa výtvoru svojich rúk.
JER.1.17	Ty si však opáš bedrá,
JER.1.17	vstaň a povedz im všetko,
JER.1.17	čo som ti prikázal!
JER.1.17	Nemaj pred nimi strach,
JER.1.17	aby som ťa nimi nenastrašil!
JER.1.18	Pozri, ja som ťa dnes urobil
JER.1.18	opevneným mestom, železným stĺpom
JER.1.18	a bronzovou hradbou proti celej krajine,
JER.1.18	proti kráľom Judska a jeho kniežatám,
JER.1.18	proti jeho kňazom a ľudu krajiny.
JER.1.19	Budú proti tebe bojovať, ale nepremôžu ťa,
JER.1.19	lebo ja som s tebou,“
JER.1.19	znie výrok Hospodina,
JER.1.19	„aby som ťa zachránil.“
JER.2.1	Slovo Hospodina mi zaznelo takto:
JER.2.2	„Choď a krič do uší Jeruzalema:
JER.2.2	‚Toto hovorí Hospodin:
JER.2.2	Spomínam si na lásku tvojej mladosti,
JER.2.2	na ľúbosť z čias tvojich zásnub,
JER.2.2	keď si ma nasledoval po púšti
JER.2.2	v krajine bez siatiny.
JER.2.3	Izrael bol svätým Hospodinovi,
JER.2.3	prvotinou jeho úrody,
JER.2.3	všetci, čo z nej jedli,
JER.2.3	museli za to pykať,
JER.2.3	nešťastie ich postihlo,‘“
JER.2.3	znie výrok Hospodina.
JER.2.4	Čujte slovo Hospodina, dom Jákobov
JER.2.4	i všetky rody domu Izraela!
JER.2.5	Takto hovorí Hospodin:
JER.2.5	„Akú neprávosť na mne našli vaši otcovia,
JER.2.5	že sa vzdialili odo mňa?
JER.2.5	Šli za márnosťou a vyšli na márnosť.
JER.2.6	Nehovorili: ‚Kde je Hospodin,
JER.2.6	ktorý nás vyviedol z Egypta,
JER.2.6	ktorý nás viedol po púšti,
JER.2.6	po krajine stepí a roklín,
JER.2.6	po krajine vyprahnutej a temnej,
JER.2.6	po krajine, ktorou nikto neprejde,
JER.2.6	ktorú človek neobýva?‘
JER.2.7	Voviedol som vás do krajiny sadov,
JER.2.7	aby ste sa živili jej plodmi a dobrotami.
JER.2.7	Prišli ste a moju krajinu ste poškvrnili,
JER.2.7	moje dedičstvo ste zohavili.
JER.2.8	Kňazi sa nepýtali: ‚Kde je Hospodin?‘
JER.2.8	Hoci sa vyznali v zákone, mňa nepoznali,
JER.2.8	pastieri sa proti mne vzbúrili,
JER.2.8	proroci v mene Baala veštili
JER.2.8	a chodili za tými, čo nie sú ničím osožní.
JER.2.9	Preto sa ešte budem s vami pravotiť,“
JER.2.9	znie výrok Hospodina,
JER.2.9	„i s deťmi vašich detí sa budem pravotiť.
JER.2.10	Prejdite ostrovy Kittejcov a rozhliadnite sa,
JER.2.10	pošlite do Kedáru a skúmajte dôkladne,
JER.2.10	všimnite si, či sa niečo také stalo.
JER.2.11	Či si nejaký národ zmenil bohov?
JER.2.11	— Hoci to ani bohovia neboli.
JER.2.11	Môj ľud však zamenil svoju slávu
JER.2.11	za čosi, čo neosoží.
JER.2.12	Žasnite nad tým, nebesá,
JER.2.12	zhrozte sa úžasne,“
JER.2.12	znie výrok Hospodina.
JER.2.13	„Dvoch zločinov sa dopustil môj ľud,
JER.2.13	mňa opustil, prameň živej vody,
JER.2.13	aby si vykopal cisterny,
JER.2.13	cisterny popraskané,
JER.2.13	ktoré neudržia vodu.
JER.2.14	Či je Izrael otrokom
JER.2.14	alebo doma narodeným sluhom?
JER.2.14	Prečo sa stal korisťou?
JER.2.15	Levy naňho revú,
JER.2.15	ozývajú sa.
JER.2.15	Jeho krajinu obrátili na pustatinu,
JER.2.15	jeho mestá sú vypálené a neobývané.
JER.2.16	Aj synovia Memfisu
JER.2.16	ťa vypásli až po temeno.
JER.2.17	Či ti to nezapríčinilo
JER.2.17	tvoje odpadnutie od Hospodina, tvojho Boha,
JER.2.17	keď ťa viedol cestou?
JER.2.18	Načo ideš do Egypta?
JER.2.18	Napiť sa azda vody z Nílu?
JER.2.18	Načo ideš do Asýrie?
JER.2.18	Napiť sa azda vody z Eufratu?
JER.2.19	Tvoja zloba ťa potrestá
JER.2.19	a tvoje nevernosti ťa skárajú.
JER.2.19	Spoznaj a viď, aké trpké a zlé je to,
JER.2.19	že si opustil Hospodina, svojho Boha,
JER.2.19	a nemáš zo mňa strach,“
JER.2.19	znie výrok Pána, Hospodina zástupov.
JER.2.20	„Už dávno si polámala svoje jarmo,
JER.2.20	roztrhala si svoje putá
JER.2.20	a povedala si: ‚Nebudem otročiť!‘
JER.2.20	Na každom vysokom kopci
JER.2.20	a pod každým zeleným stromom
JER.2.20	sa rozvaľuješ, ty neviestka.
JER.2.21	Zasadil som ťa ako šľachtený vinič,
JER.2.21	len pravé semeno.
JER.2.21	Ako si sa mi mohla premeniť
JER.2.21	na planý a cudzí vinič?
JER.2.22	Keby si sa umyla aj lúhom
JER.2.22	a použila veľa mydla,
JER.2.22	škvrna tvojej viny zostane predo mnou,“
JER.2.22	znie výrok môjho Pána, Hospodina.
JER.2.23	„Ako môžeš hovoriť: ‚Nepoškvrnila som sa,
JER.2.23	za baalmi som nechodila?‘
JER.2.23	Pozri na svoju cestu v údolí,
JER.2.23	spoznaj, čo si urobila,
JER.2.23	ty ľahká ťava, čo strečkuje po ceste,
JER.2.24	divá oslica, navyknutá na púšť,
JER.2.24	čo v roztúženosti vetrí,
JER.2.24	kto ju uspokojí v jej ruji?
JER.2.24	Kto ju hľadá, neunaví sa,
JER.2.24	nájde ju v jej mesiaci.
JER.2.25	Daj si pozor, aby si nezostala bosá
JER.2.25	a tvoje hrdlo nevysmädlo.
JER.2.25	Ty však hovoríš: ‚Darmo je! Nie!
JER.2.25	Veď milujem cudzincov
JER.2.25	a budem za nimi chodiť.‘
JER.2.26	Ako sa zahanbí prichytený zlodej,
JER.2.26	tak sa zahanbí dom Izraela,
JER.2.26	oni, ich králi, kniežatá, ich kňazi i proroci,
JER.2.27	ktorí drevu hovoria:
JER.2.27	‚Ty si môj otec‘
JER.2.27	a skale: ‚Ty si ma zrodila.‘
JER.2.27	Ku mne sa však obracajú chrbtom, a nie tvárou.
JER.2.27	Ak sa im zle vodí, vtedy volajú:
JER.2.27	‚Povstaň a zachráň nás!‘
JER.2.28	Kde sú tvoji bohovia, čo si si urobil?
JER.2.28	Nech vstanú a zachránia ťa, keď budeš v núdzi!
JER.2.28	Koľko je tvojich miest,
JER.2.28	toľko je tvojich bohov, Judsko!
JER.2.29	Prečo sa so mnou pravotíte?
JER.2.29	Všetci ste sa mi spreneverili,“
JER.2.29	znie výrok Hospodina.
JER.2.30	„Darmo som bil vašich synov,
JER.2.30	neprijali moje napomenutie.
JER.2.30	Váš meč požieral vašich prorokov
JER.2.30	ako dravý lev.“
JER.2.31	Toto pokolenie,
JER.2.31	vy si všímajte slovo Hospodina:
JER.2.31	„Stal som sa azda pre Izrael púšťou
JER.2.31	alebo krajinou strašných temnôt?
JER.2.31	Ľud môj, prečo hovoríš:
JER.2.31	‚Chceme byť voľní,
JER.2.31	už nepôjdeme k tebe?‘
JER.2.32	Či panna zabudne na svoju ozdobu,
JER.2.32	nevesta na svoj opasok?
JER.2.32	Môj ľud však zabudol na mňa
JER.2.32	už od dávnych dní.
JER.2.33	Ako dobre si len upravuješ cestu,
JER.2.33	aby si vyhľadala lásku!
JER.2.33	Tak si si aj na zločiny navykla na svojich cestách.
JER.2.34	Aj na obrubách ti našli krv
JER.2.34	nevinných chudobných,
JER.2.34	hoci si ich nepristihla pri vlámaní.
JER.2.34	Napriek tomu všetkému hovoríš:
JER.2.35	‚Som nevinná,
JER.2.35	jeho hnev sa odvrátil odo mňa.‘
JER.2.35	Tu som, posúdim ťa, pretože tvrdíš:
JER.2.35	‚Nezhrešila som.‘
JER.2.36	Čo sa tak veľmi náhliš
JER.2.36	zmeniť svoju cestu?
JER.2.36	Aj s Egyptom vyjdeš na hanbu,
JER.2.36	ako si vyšla na hanbu s Asýriou.
JER.2.37	Aj odtiaľ vyjdeš
JER.2.37	s rukami nad hlavou.
JER.2.37	Keďže Hospodin zavrhol tvoje opory,
JER.2.37	s nimi neuspeješ.“
JER.3.1	Potom mi zaznelo slovo Hospodina takto:
JER.3.1	„Ak muž prepustí svoju ženu
JER.3.1	a ona odíde od neho,
JER.3.1	potom sa oddá inému mužovi,
JER.3.1	či sa ešte vráti k nej?
JER.3.1	Či nie je táto krajina celkom poškvrnená?
JER.3.1	Ty si smilnila s mnohými priateľmi
JER.3.1	a máš sa vrátiť ku mne?“
JER.3.1	znie výrok Hospodina.
JER.3.2	„Pozdvihni si oči k holiam a pozri tam,
JER.3.2	kde si nebola poškvrnená.
JER.3.2	Vysedávala si na cestách
JER.3.2	ako Arab na púšti.
JER.3.2	Znesvätila si krajinu
JER.3.2	smilstvami a svojimi zločinmi.
JER.3.3	Prestali dažde
JER.3.3	a nebolo ani neskorého dažďa.
JER.3.3	Ty si však mala čelo ako neviestka,
JER.3.3	vôbec si sa nehanbila.
JER.3.4	Pravda, teraz voláš na mňa:
JER.3.4	‚Otče, ty si predsa môj priateľ od mladosti.
JER.3.5	Či budeš natrvalo prechovávať hnev?
JER.3.5	Či sa budeš navždy hnevať?‘
JER.3.5	Takto hovoríš,
JER.3.5	ale robíš zle, ako len vládzeš.“
JER.3.6	V dňoch kráľa Joziáša mi Hospodin povedal: „Videl si, čo robila izraelská odpadlíčka? Chodila na každý vysoký vrch a pod každý zelený strom a tam smilnila.
JER.3.7	Myslel som si: ‚Po všetkom, čo popáchala, vráti sa ku mne;‘ ale nevrátila sa. Videla to však jej sestra, judská nevernica.
JER.3.8	Videla, že som odohnal preč izraelskú odpadlíčku, pretože cudzoložila, a dal som jej prepúšťací list, no judská nevernica, jej sestra, sa nebála, šla a smilnila aj ona. 
JER.3.9	Svojím vyzývavým smilstvom znesvätila celú krajinu a cudzoložila s kameňom i drevom. 
JER.3.10	Ani po tom všetkom sa jej neverná judská sestra nevrátila ku mne s úprimným srdcom, ale falošne,“ znie výrok Hospodina.
JER.3.11	Hospodin mi povedal: „Izraelská odpadlíčka je spravodlivejšia ako judská nevernica. 
JER.3.12	Choď, volaj tieto slová smerom k severu a hovor:
JER.3.12	‚Vráť sa, izraelská odpadlíčka!‘,“
JER.3.12	znie výrok Hospodina.
JER.3.12	„Moja tvár sa na vás nebude mračiť,
JER.3.12	veď ja som milostivý,“
JER.3.12	znie výrok Hospodina,
JER.3.12	„nebudem sa hnevať navždy.
JER.3.13	Len uznaj svoju vinu,
JER.3.13	že si sa spreneverila Hospodinovi, svojmu Bohu,
JER.3.13	že si blúdila na svojich cestách
JER.3.13	za cudzími bohmi,
JER.3.13	pod každý zelený strom,
JER.3.13	na môj hlas si však nedbala,“
JER.3.13	znie výrok Hospodina.
JER.3.14	„Vráťte sa, odpadlíci,“ znie výrok Hospodina, „lebo ja som váš Pán. Vezmem vás po jednom z mesta a po dvoch z rodu a privediem vás na Sion.
JER.3.15	Dám vám pastierov podľa svojho srdca a budú vás pásť rozumne a obozretne.
JER.3.16	Keď sa budete množiť a plodiť v krajine v tých dňoch,“ znie výrok Hospodina, „nebudú už hovoriť: ‚Archa Hospodinovej zmluvy!‘ Nikto nebude na ňu myslieť, nebude ju spomínať ani po nej túžiť, ani ju viac nezhotovia.
JER.3.17	V tom čase Jeruzalem budú volať trónom Hospodina a zhromaždia sa k nemu všetky národy do Jeruzalema pre meno Hospodina a nebudú už chodiť podľa svojho zatvrdeného zlého srdca.
JER.3.18	V tých dňoch príde dom Júdu k domu Izraela a vrátia sa spolu zo severnej krajiny do krajiny, ktorú som dal vašim otcom ako dedičné vlastníctvo.“
JER.3.19	Ja som však povedal:
JER.3.19	„Ako ťa zaradím medzi synov
JER.3.19	a dám ti vytúženú krajinu,
JER.3.19	najskvostnejšie dedičstvo národov?“
JER.3.19	Povedal som: „Budete ma volať: ‚Otče môj‘
JER.3.19	a neodvrátite sa odo mňa.
JER.3.20	No ako neverná žena opúšťa svojho druha,
JER.3.20	tak ste ma neverne opustili vy, dom Izraela,“
JER.3.20	znie výrok Hospodina.
JER.3.21	Hlas počuť na holiach,
JER.3.21	úpenlivý plač synov Izraela,
JER.3.21	lebo si pokrivili cesty,
JER.3.21	zabudli na Hospodina, svojho Boha.
JER.3.22	„Vráťte sa, odpadlíci,
JER.3.22	vyliečim vás z odpadlíctva.“
JER.3.22	„Pozri, prichádzame k tebe,
JER.3.22	lebo ty si Hospodin, náš Boh.
JER.3.23	Naozaj, klamom sú kopce,
JER.3.23	lomoz na vrchoch.
JER.3.23	Naozaj v Hospodinovi, našom Bohu,
JER.3.23	je spása Izraela.
JER.3.24	Hanba pohltila mozole našich otcov
JER.3.24	od našej mladosti,
JER.3.24	ich ovce, dobytok, synov i dcéry.
JER.3.25	Ležíme vo svojej hanbe,
JER.3.25	pokrýva nás naša potupa,
JER.3.25	lebo sme zhrešili
JER.3.25	proti Hospodinovi, nášmu Bohu,
JER.3.25	my aj naši otcovia
JER.3.25	od našej mladosti až podnes
JER.3.25	a neposlúchali sme Hospodina, nášho Boha.“
JER.4.1	„Ak sa chceš obrátiť, Izrael,“
JER.4.1	znie výrok Hospodina,
JER.4.1	„vráť sa ku mne!
JER.4.1	Ak odstrániš spredo mňa svoje ohavnosti
JER.4.1	a nebudeš blúdiť,
JER.4.2	ale budeš prisahať: ‚Na živého Hospodina!‘
JER.4.2	poctivo, pravdivo a spravodlivo,
JER.4.2	vtedy sa ním budú žehnať národy
JER.4.2	a ním sa budú chváliť.“
JER.4.3	Takto hovorí Hospodin
JER.4.3	ľudu Judska a Jeruzalema:
JER.4.3	„Preorte si úhor
JER.4.3	a nesejte do tŕnia!
JER.4.4	Obrežte sa pre Hospodina,
JER.4.4	odstráňte predkožku svojho srdca,
JER.4.4	muži Judska a obyvatelia Jeruzalema,
JER.4.4	aby nevyšľahol môj hnev ako oheň
JER.4.4	a nehorel neuhasiteľne
JER.4.4	pre zlobu vašich skutkov.
JER.4.5	Oznámte v Judsku,
JER.4.5	rozhláste v Jeruzaleme a povedzte:
JER.4.5	‚Trúbte v krajine na roh,
JER.4.5	volajte z celej sily a hovorte:
JER.4.5	»Zhromaždite sa a pôjdeme do opevnených miest!«‘
JER.4.6	Vztýčte zástavu na Sione,
JER.4.6	utekajte a nezastavujte sa,
JER.4.6	lebo privediem nešťastie od severu
JER.4.6	a veľkú záhubu.
JER.4.7	Vystúpil lev zo svojej húštiny,
JER.4.7	vyrazil ničiteľ národov,
JER.4.7	vyšiel zo svojho miesta,
JER.4.7	aby tvoju krajinu premenil na púšť.
JER.4.7	Tvoje mestá budú zničené,
JER.4.7	zostanú bez obyvateľov.
JER.4.8	Preto oblečte si vrecovinu,
JER.4.8	plačte a nariekajte,
JER.4.8	lebo pálčivý Hospodinov hnev
JER.4.8	sa od nás neodvrátil.
JER.4.9	V ten deň,“
JER.4.9	znie výrok Hospodina,
JER.4.9	„kráľ i kniežatá stratia odvahu,
JER.4.9	kňazi stŕpnu
JER.4.9	a proroci zmeravejú.
JER.4.10	Povedia: ‚Ach, Pane, Hospodin,
JER.4.10	veľmi si sklamal ľud i Jeruzalem.‘
JER.4.10	Veď si povedal: ‚Budete mať pokoj;‘
JER.4.10	no teraz meč ohrozuje život.
JER.4.11	V tom čase sa bude hovoriť
JER.4.11	tomuto ľudu a Jeruzalemu:
JER.4.11	Horúci vietor z hôľ, z púšte
JER.4.11	sa valí na dcéru môjho ľudu,
JER.4.11	nie nato, aby previeval a čistil.
JER.4.12	Veľmi zúrivý víchor mi odtiaľ prichádza,
JER.4.12	teraz i ja vyhlásim nad nimi svoj rozsudok.
JER.4.13	Pozri, blíži sa ako oblaky,
JER.4.13	jeho vozy sú ako víchrica,
JER.4.13	jeho kone sú rýchlejšie ako orly.
JER.4.13	‚Beda nám, sme stratení!‘“
JER.4.14	Očisti si, Jeruzalem,
JER.4.14	srdce od zloby,
JER.4.14	aby si sa zachránil.
JER.4.14	Dokedy budeš v sebe uchovávať
JER.4.14	zločinné plány?
JER.4.15	Veď z Dánu prichádza správa
JER.4.15	a zlá správa z Efrajimského pohoria.
JER.4.16	Pripomeňte národom,
JER.4.16	ohláste Jeruzalemu:
JER.4.16	„Dobyvatelia prichádzajú z ďalekej krajiny
JER.4.16	a dvíhajú hlas proti judským mestám.
JER.4.17	Obkľučujú ho poľní strážcovia,
JER.4.17	pretože mi vzdoroval,“
JER.4.17	znie výrok Hospodina.
JER.4.18	„Tvoje cesty a skutky
JER.4.18	ti to spôsobili.
JER.4.18	Toto je tvoja zloba!
JER.4.18	Aká je len trpká!
JER.4.18	Preniká ti až do srdca.“
JER.4.19	Hruď moja, hruď moja,
JER.4.19	bolesťou sa zvíjam!
JER.4.19	Steny môjho srdca!
JER.4.19	Srdce sa mi búri,
JER.4.19	mlčať nemôžem.
JER.4.19	Veď moja duša
JER.4.19	počuje zvuk trúby,
JER.4.19	bojový pokrik.
JER.4.20	Skazu za skazou hlásia,
JER.4.20	lebo celá krajina je zničená.
JER.4.20	Náhle pustnú moje stany,
JER.4.20	v okamihu moje stanové závesy.
JER.4.21	Dokedy mám hľadieť na zástavu
JER.4.21	a počúvať zvuk trúby?
JER.4.22	Veď hlúpy je môj ľud,
JER.4.22	nepoznáva ma.
JER.4.22	Sú to synovia nerozumní, nechápaví.
JER.4.22	Múdri sú, keď chcú páchať zlo,
JER.4.22	ale dobro konať nevedia.
JER.4.23	Pozeral som na krajinu,
JER.4.23	no bola pustá a prázdna,
JER.4.23	na nebesá,
JER.4.23	no ich svetla nebolo.
JER.4.24	Pozeral som na vrchy,
JER.4.24	chveli sa
JER.4.24	a všetky kopce sa klátili.
JER.4.25	Pozeral som,
JER.4.25	no človeka nebolo,
JER.4.25	i všetko nebeské vtáctvo odletelo.
JER.4.26	Pozeral som na ovocný sad,
JER.4.26	stal sa púšťou
JER.4.26	a zrútili sa všetky jeho mestá
JER.4.26	pred Hospodinom,
JER.4.26	pred jeho pálčivým hnevom.
JER.4.27	Veď takto hovorí Hospodin:
JER.4.27	„Celá krajina sa stane pustatinou,
JER.4.27	ale úplne ju nezničím.
JER.4.28	Pre toto bude žialiť krajina
JER.4.28	a hore stmavnú nebesá,
JER.4.28	lebo som vyriekol, čo zamýšľam,
JER.4.28	neľutujem to
JER.4.28	a neodstúpim od toho.
JER.4.29	Pred hrmotom jazdcov a lukostrelcov
JER.4.29	uteká celé mesto,
JER.4.29	vchádzajú do húštin
JER.4.29	a vyliezajú na bralá.
JER.4.29	Všetky mestá sú opustené
JER.4.29	a niet v nich obyvateľov.
JER.4.30	Čo chceš robiť, ty, spustošená,
JER.4.30	že sa obliekaš do purpuru,
JER.4.30	zdobíš sa zlatým šperkom
JER.4.30	a zvýrazňuješ si oči líčidlom?
JER.4.30	Darmo sa krášliš!
JER.4.30	Tvoji milenci tebou opovrhujú,
JER.4.30	číhajú ti na život.
JER.4.31	Veď počujem akoby výkrik rodičky
JER.4.31	akoby stonanie prvorodičky,
JER.4.31	hlas dcéry Siona,
JER.4.31	ktorá vzdychá
JER.4.31	a zalamuje rukami:
JER.4.31	‚Ach, beda mi,
JER.4.31	som bezmocná,
JER.4.31	vydaná vrahom napospas!‘
JER.5.1	Prebehnite ulicami Jeruzalema,
JER.5.1	pozerajte, skúmajte
JER.5.1	a hľadajte po jeho námestiach,
JER.5.1	ak nájdete niekoho,
JER.5.1	kto by konal podľa práva
JER.5.1	a dodržiaval vernosť,
JER.5.1	tak mu odpustím.
JER.5.2	Aj keď hovoria: ‚Akože žije Hospodin!‘
JER.5.2	určite prisahajú falošne.“
JER.5.3	Hospodin, či tvoje oči nehľadajú vernosť?
JER.5.3	Udrel si ich, ale zostali bezcitní,
JER.5.3	ničil si ich, ale neprijali karhanie,
JER.5.3	zatvrdili sa väčšmi ako kameň
JER.5.3	a zdráhali sa obrátiť.
JER.5.4	Ja som však povedal:
JER.5.4	„Sú to len úbožiaci,
JER.5.4	prihlúpi, lebo nepoznajú cestu Hospodina,
JER.5.4	právny poriadok svojho Boha.
JER.5.5	Zájdem k vysokopostaveným
JER.5.5	a budem s nimi hovoriť,
JER.5.5	tí predsa poznajú cestu Hospodina,
JER.5.5	právny poriadok svojho Boha.“
JER.5.5	Aj tí však polámali jarmo
JER.5.5	a roztrhali povrazy.
JER.5.6	Preto ich lev z lesa pobije,
JER.5.6	vlk zo stepi ich znivočí,
JER.5.6	leopard striehne na ich mestá,
JER.5.6	každého, kto z nich vykročí, roztrhá,
JER.5.6	pretože sa rozmnožili ich hriechy
JER.5.6	a závažné sú ich zvrátenosti.
JER.5.7	„Ach, ako ti to mám odpustiť?
JER.5.7	Tvoji synovia ma opustili
JER.5.7	a prisahali na tých,
JER.5.7	čo nie sú bohovia.
JER.5.7	Sýtil som ich,
JER.5.7	oni však cudzoložili,
JER.5.7	v dome neviestky sa schádzali.
JER.5.8	Sú to vypasené a bujné žrebce,
JER.5.8	každý erdží za ženou svojho blížneho.
JER.5.9	Či toto nemám potrestať,“
JER.5.9	znie výrok Hospodina,
JER.5.9	„a či sa na takomto národe
JER.5.9	nemám vypomstiť?
JER.5.10	Vystúpte na jeho viničné terasy a ničte,
JER.5.10	ale úplne ich nezničte.
JER.5.10	Odstráňte jeho ratolesti,
JER.5.10	lebo nepatria Hospodinovi.
JER.5.11	Dom Izraela a dom Júdu
JER.5.11	sa mi úplne spreneverili,“
JER.5.11	znie výrok Hospodina.
JER.5.12	„Zapreli Hospodina
JER.5.12	a hovorili: ‚Niet ho!
JER.5.12	Nepríde na nás nešťastie,
JER.5.12	neuzrieme ani meč, ani hlad.‘
JER.5.13	Proroci sú ako vietor
JER.5.13	a jeho slovo nie je v nich;
JER.5.13	tak nech sa im stane.“
JER.5.14	Preto takto hovorí Hospodin, Boh zástupov:
JER.5.14	„Pretože hovoria takéto reči,
JER.5.14	zmením tento ľud na drevo
JER.5.14	a svoje slová v tvojich ústach na oheň,
JER.5.14	ktorý ich strávi.
JER.5.15	Dom Izraela, z diaľky privediem proti tebe národ,“
JER.5.15	znie výrok Hospodina,
JER.5.15	„národ vytrvalý, pradávny,
JER.5.15	národ, ktorého jazyk nepoznáš
JER.5.15	a nerozumieš, čo hovorí.
JER.5.16	Jeho tulec je ako otvorený hrob,
JER.5.16	samí hrdinovia.
JER.5.17	Požerie tvoju žatvu i tvoj chlieb,
JER.5.17	požerie tvojich synov i tvoje dcéry,
JER.5.17	požerie tvoje ovce i tvoj dobytok,
JER.5.17	požerie tvoje hrozno i tvoje figy,
JER.5.17	mečom dobyje tvoje opevnené mestá,
JER.5.17	na ktoré sa spoliehaš:
JER.5.18	No ani v tie dni,“ znie výrok Hospodina, „vás úplne nezničím.
JER.5.19	Ak potom povedia: ‚Prečo nám Hospodin, náš Boh, toto všetko urobil?‘, povedz im: ‚Ako ste ma vy opustili a slúžili ste cudzím bohom vo svojej krajine, tak vy budete slúžiť cudzincom v krajine, ktorá vám nepatrí.‘“
JER.5.20	Toto oznámte v Jákobovom dome
JER.5.20	a vyhláste to aj v Judsku:
JER.5.21	„Počuj toto,
JER.5.21	národ hlúpy a nerozumný!
JER.5.21	Majú oči, ale nevidia,
JER.5.21	majú uši, ale nepočujú.
JER.5.22	Či sa ma nebojíte?“
JER.5.22	znie výrok Hospodina.
JER.5.22	„Či sa netrasiete predo mnou?
JER.5.22	Moru som určil piesok za breh
JER.5.22	ako večnú hrádzu, ktorú neprekročí.
JER.5.22	Hoci dorážajú jeho vlny,
JER.5.22	nič nezmôžu, hoci hučia,
JER.5.22	neprekročia ju.
JER.5.23	Tento národ však má
JER.5.23	srdce vzdorovité a odbojné;
JER.5.23	odvrátili sa a odišli.
JER.5.24	Ani si nepomysleli:
JER.5.24	‚Bojme sa Hospodina, nášho Boha,
JER.5.24	ktorý v pravý čas dáva dážď,
JER.5.24	dážď jesenný i jarný,
JER.5.24	aj týždne určené na žatvu
JER.5.24	nám zachováva.‘
JER.5.25	Vaše viny to narušili,
JER.5.25	vaše hriechy vás pozbavili dobra.
JER.5.26	Aj v mojom ľude sa nájdu svojvoľníci,
JER.5.26	čo zhrbení striehnu ako poľovníci,
JER.5.26	stavajú osídla na chytanie ľudí.
JER.5.27	Ako je kôš plný vtákov,
JER.5.27	tak sú ich domy plné podvodu;
JER.5.27	preto sa zveľadili a obohatili.
JER.5.28	Stučneli a vypásli sa,
JER.5.28	ešte aj zlými rečami prekypujú.
JER.5.28	Súdny spor nevedú,
JER.5.28	o pravotu siroty nemajú záujem,
JER.5.28	a súdny spor chudobných neriešia.
JER.5.29	Či toto nemám potrestať,“
JER.5.29	znie výrok Hospodina,
JER.5.29	„a či sa na takomto národe
JER.5.29	nemám vypomstiť?
JER.5.30	Hrôza a ohavnosť sa deje v krajine.
JER.5.31	Proroci prorokujú klamstvo
JER.5.31	a kňazi vládnu na vlastnú päsť,
JER.5.31	môjmu ľudu sa to však páči.
JER.5.31	Čo urobíte, keď sa to skončí?
JER.6.1	Utekajte, Benjamínovci,
JER.6.1	sprostred Jeruzalema!
JER.6.1	V Tekóe zatrúbte na roh,
JER.6.1	nad Bét-Keremom zdvihnite znamenie na poplach,
JER.6.1	lebo od severu hrozí nešťastie
JER.6.1	a veľká skaza.
JER.6.2	Krásnu a rozmaznanú dcéru Siona zničím.
JER.6.3	Prídu k nej pastieri so svojimi stádami,
JER.6.3	postavia okolo nej stany
JER.6.3	a každý vypasie svoje okolie.
JER.6.4	Chystajte sa na boj proti nej!
JER.6.4	Povstaňte, vytiahnime na poludnie!
JER.6.4	Beda nám, lebo deň sa skláňa
JER.6.4	a večerné tiene sa predlžujú.
JER.6.5	Povstaňte, tiahnime v noci
JER.6.5	a spustošme jej paláce!“
JER.6.6	Veď takto hovorí Hospodin zástupov:
JER.6.6	„Vyrubujte stromy
JER.6.6	a navŕšte proti Jeruzalemu násyp.
JER.6.6	Je to mesto,
JER.6.6	ktoré si zaslúži potrestanie,
JER.6.6	veď je v ňom samé násilie.
JER.6.7	Ako zo studne vyviera voda,
JER.6.7	tak z neho vyviera zloba.
JER.6.7	Ozýva sa v ňom násilie a útlak,
JER.6.7	pred sebou mám stále chorobu a ranu.
JER.6.8	Prijmi napomenutie, Jeruzalem,
JER.6.8	aby sa moja duša nevzdialila od teba,
JER.6.8	aby som z teba neurobil púšť,
JER.6.8	neobývanú krajinu.“
JER.6.9	Toto hovorí Hospodin zástupov:
JER.6.9	„Ako dôkladne sa paberkuje vo vinici,
JER.6.9	tak sa stane so zvyškom Izraela.
JER.6.9	Prilož si ruku ako vinohradník na jeho výhonky.“
JER.6.10	„Komu mám hovoriť
JER.6.10	a koho varovať,
JER.6.10	čo by ma počúval?
JER.6.10	Ucho majú neobrezané,
JER.6.10	nemôžu vnímať.
JER.6.10	Slovo Hospodina majú na posmech,
JER.6.10	nemajú v ňom záľubu.
JER.6.11	Naplnený som hnevom Hospodina,
JER.6.11	nevládzem ho viac držať.“
JER.6.11	„Vylejem ho na dieťa na ulici
JER.6.11	a na hlúčik zhromaždených mladíkov.
JER.6.11	Aj muža chytia so ženou,
JER.6.11	starca s tým, čo doplnil vek.
JER.6.12	Ich domy si poberú iní,
JER.6.12	aj polia a ženy,
JER.6.12	lebo vystriem ruku
JER.6.12	proti obyvateľom krajiny,“
JER.6.12	znie výrok Hospodina.
JER.6.13	„Veď všetci,
JER.6.13	od najmenšieho až po najväčšieho,
JER.6.13	sú veľkí ziskuchtivci,
JER.6.13	od proroka až po kňaza,
JER.6.13	všetci podvádzajú.
JER.6.14	Ranu môjho ľudu liečia povrchne.
JER.6.14	Hovoria: ‚Pokoj, pokoj.‘
JER.6.14	Pokoja však niet.
JER.6.15	Budú zahanbení,
JER.6.15	lebo sa dopúšťajú ohavnosti,
JER.6.15	vôbec sa totiž nehanbia,
JER.6.15	ani červenať sa nevedia.
JER.6.15	Preto padnú s tými,
JER.6.15	čo musia padnúť,
JER.6.15	padnú, až ich navštívim,“
JER.6.15	znie výrok Hospodina.
JER.6.16	Takto hovorí Hospodin:
JER.6.16	„Zastavte sa na cestách, pozerajte
JER.6.16	a skúmajte dávne chodníky.
JER.6.16	Kde je dobrá cesta,
JER.6.16	po nej choďte
JER.6.16	a nájdete odpočinok pre svoju dušu.
JER.6.16	Odpovedali však: ‚Nepôjdeme!‘
JER.6.17	Postavil som nad vami strážcov:
JER.6.17	‚Načúvajte hlasu trúby!‘
JER.6.17	Odpovedali však:
JER.6.17	‚Nebudeme načúvať!‘
JER.6.18	Preto čujte, národy,
JER.6.18	a poznaj, pospolitosť,
JER.6.18	čo sa s nimi stane.
JER.6.19	Počuj, zem!
JER.6.19	Pozri, ja privediem na tento ľud pohromu
JER.6.19	ako ovocie ich zámerov.
JER.6.19	Veď moje slová neposlúchali
JER.6.19	a mojím zákonom opovrhli.
JER.6.20	Načo mi je kadidlo zo Šeby
JER.6.20	a voňavá trstina z ďalekej krajiny?
JER.6.20	Vo vašich spaľovaných obetách nemám záľubu,
JER.6.20	ani vaše obety s hostinou nemám rád.“
JER.6.21	Preto takto hovorí Hospodin:
JER.6.21	„Staviam tomuto ľudu prekážky
JER.6.21	a potknú sa o ne;
JER.6.21	zahynú otcovia spolu so synmi
JER.6.21	i susedia spolu zahynú.“
JER.6.22	Takto hovorí Hospodin:
JER.6.22	„Pozri, zo severnej krajiny
JER.6.22	prichádza ľud,
JER.6.22	od končín zeme
JER.6.22	dvíha sa veľký národ.
JER.6.23	Berú luk a oštep,
JER.6.23	sú ukrutní a neľútostní,
JER.6.23	ich hlas hučí ako more,
JER.6.23	cválajú na koňoch
JER.6.23	vystrojení ako muž do boja
JER.6.23	proti tebe, dcéra Siona.
JER.6.24	Počuli sme o ňom chýr,
JER.6.24	ruky nám ochabli,
JER.6.24	úzkosť nás zovrela
JER.6.24	i bolesť ako rodičku.
JER.6.25	Nechoďte von na pole
JER.6.25	ani po ceste nekráčajte,
JER.6.25	lebo meč nepriateľa
JER.6.25	a hrôza je naokolo.
JER.6.26	Dcéra môjho ľudu,
JER.6.26	odej sa do vrecoviny,
JER.6.26	váľaj sa v popole,
JER.6.26	smúť ako za jedináčikom,
JER.6.26	trpko nariekaj:
JER.6.26	‚Náhle prišiel proti nám ničiteľ!‘
JER.6.27	Ustanovil som ťa,
JER.6.27	aby si skúšal a skúmal môj ľud,
JER.6.27	aby si spoznal a preskúšal ich cesty.
JER.6.28	Všetci sú vzdorovití vzbúrenci,
JER.6.28	chodia a ohovárajú,
JER.6.28	sú ako bronz a železo,
JER.6.28	všetci sú skazení.
JER.6.29	Mech fučí,
JER.6.29	z ohňa vypadáva olovo,
JER.6.29	tavič nadarmo taví,
JER.6.29	zločinci sa nedajú oddeliť.
JER.6.30	Nazývajú ich odhodeným striebrom,
JER.6.30	pretože Hospodin ich odhodil.“
JER.7.1	Slovo, ktoré zaznelo od Hospodina Jeremiášovi: 
JER.7.2	„Postav sa do brány Hospodinovho domu a oznám tam toto slovo. Povedz: ‚Počujte slovo Hospodina, všetci Júdovci, ktorí cez tieto brány prichádzate klaňať sa Hospodinovi.‘“ 
JER.7.3	Takto hovorí Hospodin zástupov, Boh Izraela: „Napravte svoje cesty a svoje skutky, aby som vás mohol nechať bývať na tomto mieste.
JER.7.4	Nespoliehajte sa však na takéto klamlivé reči: ‚Hospodinov chrám, Hospodinov chrám, Hospodinov chrám je toto!‘ 
JER.7.5	Ak skutočne napravíte svoje cesty a skutky, ak naozaj budete uplatňovať právo medzi ľuďmi, 
JER.7.6	ak nebudete utláčať cudzinca, sirotu a vdovu, ak nebudete na tomto mieste prelievať nevinnú krv a ak nebudete chodiť za cudzími bohmi na vlastnú škodu,
JER.7.7	potom vás nechám bývať na tomto mieste, v krajine, ktorú som dal vašim otcom od vekov naveky.
JER.7.8	Lenže vy sa spoliehate na klamlivé slová, ktoré neprinesú úžitok. 
JER.7.9	Či chcete kradnúť, vraždiť, falošne prisahať, páliť Baalovi kadidlo a behať za cudzími bohmi, ktorých nepoznáte, 
JER.7.10	a potom prísť a postaviť sa predo mňa v tomto dome, ktorý sa nazýva mojím menom, a hovoriť: ‚Sme v bezpečí!‘, len aby ste mohli naďalej robiť všetky tieto ohavnosti?
JER.7.11	Či tento dom, ktorý sa nazýva mojím menom, je vo vašich očiach pelech lotrov? Ja sám som to videl,“ znie výrok Hospodina.
JER.7.12	„Choďte len na moje miesto, ktoré je v Šile, kde som predtým pripravil príbytok pre svoje meno, a pozrite, čo som z neho urobil pre zločinnosť môjho ľudu, Izraela.
JER.7.13	Teraz však, pretože ste robili všetky tieto skutky,“ znie výrok Hospodina, „keď som k vám neustále hovoril, nepočúvali ste, a keď som vás volal, neodpovedali ste,
JER.7.14	naložím s týmto domom, ktorý sa nazýva mojím menom a na ktorý sa vy spoliehate, s miestom, ktoré som dal vám a vašim otcom, ako som naložil so Šilom. 
JER.7.15	Odoženiem vás spred seba, ako som odohnal všetkých vašich bratov, celé potomstvo Efrajima.“
JER.7.16	„Ty sa však neprihováraj za tento ľud, nevysielaj za nich prosby a modlitby, neobracaj sa, lebo ťa nevypočujem.
JER.7.17	Či nevidíš, čo robia po judských mestách a po uliciach Jeruzalema?
JER.7.18	Deti zbierajú drevo, otcovia zakladajú oheň, ženy miesia cesto na koláče pre Kráľovnú nebies. Pripravujú nápojové obety cudzím bohom, aby ma zarmucovali.
JER.7.19	Urážajú mňa?“ znie výrok Hospodina. „Nerobia hanbu skôr sami sebe?“ 
JER.7.20	Preto takto hovorí Pán, Hospodin: „Môj hnev a moje rozhorčenie vylejem na toto miesto, na ľudí, na dobytok, na stromy poľa a plody zeme; bude horieť a nevyhasne.“
JER.7.21	Takto hovorí Hospodin zástupov, Boh Izraela: „Hromaďte spaľované obety na obety s hostinou a jedzte mäso.
JER.7.22	Vašim otcom som nehovoril ani neprikazoval vtedy, keď som ich vyviedol z Egypta, o spaľovaných obetách a obetách s hostinou.
JER.7.23	Dal som im iba tento príkaz: ‚Poslúchajte môj hlas a budem vaším Bohom a vy budete mojím ľudom. Kráčajte po každej ceste, ktorú vám prikazujem, aby sa vám dobre vodilo.‘
JER.7.24	Oni ma však nepočúvali, neboli ochotní zbystriť sluch, vzdorovito kráčali vo svojom zlom zmýšľaní a obrátili sa ku mne chrbtom, a nie tvárou.
JER.7.25	Odo dňa, keď vaši otcovia vyšli z Egypta, neustále až podnes som k nim posielal svojich služobníkov, prorokov,
JER.7.26	ale nepočúvali ma a neboli ochotní zbystriť sluch, zatvrdili si šiju a boli horší ako ich otcovia.“
JER.7.27	Keď im povieš všetky tieto slová, nebudú ťa počúvať, ak na nich zavoláš, neodpovedia ti. 
JER.7.28	Povedz im teda: „Toto je národ, ktorý neposlúcha Hospodina, svojho Boha, ani nie je ochotný prijať výstrahu. Zahynula vernosť a vytratila sa z ich úst.
JER.7.29	Ostrihaj si vlasy a odhoď ich,
JER.7.29	na holiach zaspievaj žalospev!
JER.7.29	Hospodin zavrhol a odhodil pokolenie,
JER.7.29	na ktoré sa hnevá.
JER.7.30	Veď Júdovci robili, čo sa mi nepáči,“ znie výrok Hospodina. „Svoje ohavnosti umiestnili v dome, ktorý sa nazýva mojím menom, aby ho poškvrnili.
JER.7.31	Vybudovali obetnú výšinu Tófet, ktorá je v údolí Ben-Hinnóm, aby tam mohli páliť svojich synov a dcéry ohňom, čo som im neprikázal, čo mi ani na myseľ neprišlo.
JER.7.32	Preto prídu dni,“ znie výrok Hospodina, „že už sa nebude hovoriť Tófet ani údolie Ben-Hinnóm, ale Údolie vraždenia a v Tófete sa bude pochovávať pre nedostatok miesta. 
JER.7.33	Mŕtvoly tohto ľudu budú pokrmom nebeských vtákov a poľnej zveri a nebude nikoho, kto by ich odplašil. 
JER.7.34	Odstránim z miest Júdu a z jeruzalemských ulíc hlas radosti a hlas veselosti, hlas ženícha a hlas nevesty, a krajina sa stane rumoviskom.
JER.8.1	V tom čase,“ znie výrok Hospodina, „vyberú kosti judských kráľov, kosti kniežat, kosti kňazov, kosti prorokov, kosti obyvateľov Jeruzalema z ich hrobov 
JER.8.2	a rozložia ich pred slnkom, mesiacom a celým nebeským zástupom, ktoré milovali, ktorým slúžili, s ktorými chodili, ktorých sa vypytovali a ktorým sa klaňali. Nepozbierajú ich, ani nepochovajú, poslúžia ako hnoj na pole.
JER.8.3	Milšia bude smrť ako život všetkým zvyškom, ktoré zostanú z tohto zločinného rodu, na každom mieste, kam ich vyženiem,“ znie výrok Hospodina zástupov.
JER.8.4	Povieš im: Takto hovorí Hospodin:
JER.8.4	„Ak niekto padne, či nevstane?
JER.8.4	Ak sa niekto odvráti,
JER.8.4	či sa nevráti späť?
JER.8.5	Prečo sa tento ľud,
JER.8.5	odpadnutý Jeruzalem,
JER.8.5	sústavne odvracia?
JER.8.5	Pridržiavajú sa klamstva
JER.8.5	a zdráhajú sa obrátiť.
JER.8.6	Načúval som a počul som:
JER.8.6	Nehovoria pravdu,
JER.8.6	nikto neľutuje svoj zločin,
JER.8.6	aby povedal: ‚Čo som to urobil?‘
JER.8.6	Každý beží ďalej ako kôň,
JER.8.6	ktorý sa ženie do boja.
JER.8.7	Aj bocian pod nebom
JER.8.7	pozná svoj čas;
JER.8.7	hrdlička, lastovička a žeriav
JER.8.7	dodržiavajú čas svojho príchodu,
JER.8.7	ale môj ľud nepozná
JER.8.7	Hospodinov právny poriadok.
JER.8.8	Ako môžete povedať:
JER.8.8	‚Múdri sme
JER.8.8	a zákon Hospodina máme?‘
JER.8.8	Lenže na lož ho mení
JER.8.8	lživé pero pisárov.
JER.8.9	Mudrci budú zahanbení,
JER.8.9	predesení a chytia ich.
JER.8.9	Opovrhli slovom Hospodina,
JER.8.9	akú múdrosť to majú?
JER.8.10	Preto ich ženy vydám iným,
JER.8.10	ich polia dobyvateľom,
JER.8.10	veď od najmenšieho až po najväčšieho
JER.8.10	všetci sú veľkí ziskuchtivci,
JER.8.10	od proroka až po kňaza,
JER.8.10	všetci podvádzajú.
JER.8.11	Ranu dcéry môjho ľudu
JER.8.11	liečia ľahkovážne.
JER.8.11	Hovoria: ‚Pokoj, pokoj.‘
JER.8.11	Pokoja však niet.
JER.8.12	Budú zahanbení,
JER.8.12	lebo sa dopúšťajú ohavnosti,
JER.8.12	vôbec sa totiž nehanbia,
JER.8.12	ani červenať sa nevedia.
JER.8.12	Preto padnú s tými,
JER.8.12	čo musia padnúť,
JER.8.12	padnú, až ich navštívim,“
JER.8.12	znie výrok Hospodina.
JER.8.13	„Chcem oberať ich úrodu,“
JER.8.13	znie výrok Hospodina,
JER.8.13	„niet však hrozna na viniči,
JER.8.13	ani fíg na figovníku,
JER.8.13	ešte mu aj lístie uvädlo.
JER.8.13	Vydám ich tým, ktorí tadiaľ prechádzajú.“
JER.8.14	Prečo sedíme? Zhromaždime sa,
JER.8.14	poďme do opevnených miest,
JER.8.14	aby sme tam zahynuli!
JER.8.14	Veď Hospodin, náš Boh, nás zničí
JER.8.14	a napojí nás jedovatou vodou,
JER.8.14	lebo sme sa prehrešili proti Hospodinovi.
JER.8.15	Čakáme na pokoj, dobra však niet,
JER.8.15	na čas uzdravenia, ale tu je hrôza.
JER.8.16	Od Dánu počuť fŕkanie koní,
JER.8.16	erdžanie jeho mocných tátošov
JER.8.16	otriasa celou zemou.
JER.8.16	Prídu a vyžerú celú krajinu,
JER.8.16	to, čoho je plná,
JER.8.16	mesto i jeho obyvateľov.
JER.8.17	„Pošlem proti vám hadov, vretenice,
JER.8.17	na ktoré neúčinkuje zaklínanie,
JER.8.17	a budú vás štípať,“
JER.8.17	znie výrok Hospodina.
JER.8.18	Zmocňuje sa ma neliečiteľný žiaľ,
JER.8.18	moje srdce je choré.
JER.8.19	Dcéra môjho ľudu volá o pomoc
JER.8.19	z ďalekej krajiny:
JER.8.19	„Či nie je Hospodin na Sione?
JER.8.19	Či nie je na ňom jeho Kráľ?“
JER.8.19	„Prečo ma len popudzovali svojimi modlami
JER.8.19	a cudzími ničotami?“
JER.8.20	„Prešla žatva, pominulo leto,
JER.8.20	ale my nie sme zachránení!“
JER.8.21	Pre rany dcéry môjho ľudu
JER.8.21	som zronený,
JER.8.21	smútim, hrôza sa ma zmocňuje.
JER.8.22	Či niet balzamu v Gileáde?
JER.8.22	Niet tam azda lekára?
JER.8.22	Prečo niet uzdravenia
JER.8.22	pre dcéru môjho ľudu?
JER.8.23	Kiežby som mal hlavu plnú vody
JER.8.23	a moje oko bolo prameňom sĺz,
JER.8.23	aby som mohol oplakávať vo dne i v noci
JER.8.23	pobitých dcéry môjho ľudu.
JER.9.1	Kiežby som mal na púšti prístrešie,
JER.9.1	kde nocujú pútnici,
JER.9.1	aby som mohol opustiť svoj ľud
JER.9.1	a odísť od neho.
JER.9.1	Veď všetci sú cudzoložníci
JER.9.1	a zberba zradcov.
JER.9.2	„Napínajú si jazyk ako luk,
JER.9.2	klamstvo, nie však vernosť,
JER.9.2	zavládlo v krajine.
JER.9.2	Páchajú jeden zločin za druhým,
JER.9.2	mňa však neuznávajú,“
JER.9.2	znie výrok Hospodina.
JER.9.3	„Každý nech sa chráni pred svojím blížnym,
JER.9.3	nedôverujte ani svojmu bratovi,
JER.9.3	lebo každý brat je zbabelý podvodník
JER.9.3	a každý priateľ prichádza a ohovára.
JER.9.4	Všetci sa navzájom podvádzajú,
JER.9.4	nehovoria pravdu,
JER.9.4	učia svoj jazyk hovoriť lož,
JER.9.4	vyčerpávajú sa zvrátenosťou.
JER.9.5	Tvoj príbytok je uprostred podvodu.
JER.9.5	Pri podvádzaní o mne nechcú vedieť,“
JER.9.5	znie výrok Hospodina.
JER.9.6	Preto takto hovorí Hospodin zástupov:
JER.9.6	„Hľa, ja ich tavím a skúmam,
JER.9.6	veď akože mám konať
JER.9.6	zoči-voči ich zločinnosti?
JER.9.7	Ich jazyk je smrtiaci šíp,
JER.9.7	ich ústa hovoria lesť.
JER.9.7	Pokoj, hovorí niekto priateľovi,
JER.9.7	v srdci však chystá úklad.
JER.9.8	Či ich nemám za to potrestať,“
JER.9.8	znie výrok Hospodina,
JER.9.8	„azda sa nemám pomstiť
JER.9.8	na takomto národe?
JER.9.9	Plačem a bedákam nad vrchmi
JER.9.9	a nad pastvinami púšte žalostím,
JER.9.9	nikto tade neprejde, lebo sú vypálené,
JER.9.9	nepočuť hlas stád,
JER.9.9	od nebeských vtákov až po dobytok,
JER.9.9	všetko sa rozpŕchlo, odišlo.
JER.9.10	Jeruzalem obrátim na rumovisko,
JER.9.10	na príbytok šakalov.
JER.9.10	Z judských miest urobím
JER.9.10	neobývanú pustatinu.“
JER.9.11	Kto je taký múdry,
JER.9.11	že si to vezme k srdcu a oznámi,
JER.9.11	čo mu hovorili Hospodinove ústa?
JER.9.11	Prečo hynie krajina
JER.9.11	ako vypálená púšť,
JER.9.11	cez ktorú nikto neprejde?
JER.9.12	Hospodin povedal: „Pretože opustili môj zákon, ktorý som im dal, neposlúchali ma a nešli za mnou,
JER.9.13	išli však za svojím zatvrdeným srdcom a za baalmi, čomu ich priúčali ich otcovia,“
JER.9.14	preto Hospodin zástupov, Boh Izraela, hovorí toto: „Hľa, nakŕmim tento ľud palinou a napojím ich otrávenou vodou.
JER.9.15	Rozptýlim ich medzi národy, ktoré nepoznajú oni ani ich otcovia, a pošlem na nich meč, dokiaľ ich nevyhubím.“
JER.9.16	Takto hovorí Hospodin zástupov:
JER.9.16	„Uvažujte a zavolajte nariekajúce ženy, nech prídu
JER.9.16	a po najmúdrejšie pošlite, aby prišli.
JER.9.17	Nech sa ponáhľajú a nad nami nariekajú,
JER.9.17	nech naše oči ronia slzy
JER.9.17	a nech kvapká voda spod našich mihalníc.
JER.9.18	Veď nárek počuť zo Siona:
JER.9.18	‚Akí sme zničení
JER.9.18	a veľmi zahanbení!
JER.9.18	Krajinu musíme opustiť,
JER.9.18	naše príbytky sú vyvrátené.‘
JER.9.19	Počujte, ženy, slovo Hospodina,
JER.9.19	vaše uši nech prijímajú slová jeho úst.
JER.9.19	Naučte svoje dcéry nariekať
JER.9.19	a každá svoju priateľku žalostiť.
JER.9.20	Veď smrť vchádza cez naše okná,
JER.9.20	vniká do našich palácov,
JER.9.20	kynoží deti z ulice
JER.9.20	a mladíkov z námestí.“
JER.9.21	Vrav: Takto znie výrok Hospodina:
JER.9.21	„Ľudské mŕtvoly ako hnoj
JER.9.21	padajú na pole,
JER.9.21	ako snop za žencom
JER.9.21	a nikto ich nezbiera.“
JER.9.22	Takto hovorí Hospodin:
JER.9.22	„Múdry nech sa nechváli svojou múdrosťou,
JER.9.22	silák nech sa nehonosí svojou silou
JER.9.22	a boháč svojím bohatstvom.
JER.9.23	Kto sa však chváli, nech sa chváli tým,
JER.9.23	že je rozumný a pozná mňa,
JER.9.23	lebo ja som Hospodin, ktorý uskutočňuje
JER.9.23	milosrdenstvo, právo a spravodlivosť na zemi,
JER.9.23	veď v tom mám záľubu,“ znie výrok Hospodina.
JER.9.24	„Hľa, blíži sa čas,“ znie výrok Hospodina, „keď potrestám všetkých, ktorí, hoci sa dávajú obrezať, predsa sú neobrezaní:
JER.9.25	Egypt, Júdu, Edóm, Ammónčanov, Moáb a všetkých, ktorí si strihajú sluchy a bývajú na púšti, pretože všetky tieto národy sú vlastne neobrezané, aj celý dom Izraela, keďže nemajú obrezané srdce.“
JER.10.1	Počujte slovo, ktoré hovorí Hospodin, Boh domu Izraela:
JER.10.2	Takto hovorí Hospodin:
JER.10.2	„Nepriúčajte sa ceste národov
JER.10.2	a nebeských znamení sa neľakajte,
JER.10.2	lebo ich sa ľakajú národy.
JER.10.3	Veď modly národov sú márnosťou.
JER.10.3	Je to iba drevo,
JER.10.3	sekerou zoťaté v lese,
JER.10.3	dielo vytvorené rukou umelca.
JER.10.4	Zdobia ich striebrom a zlatom,
JER.10.4	upevňujú ich klincami a kladivami,
JER.10.4	aby sa neknísali.
JER.10.5	Sú ako strašiak na uhorkovom poli,
JER.10.5	nehovoria a musia ich nosiť,
JER.10.5	lebo nechodia.
JER.10.5	Nebojte sa ich,
JER.10.5	pretože nemôžu škodiť,
JER.10.5	no ani dobro nevládzu konať.“
JER.10.6	Nikto nie je ako ty, Hospodin,
JER.10.6	ty si veľký, veľká je moc tvojho mena.
JER.10.7	Kto by sa ťa nebál, Kráľ národov?
JER.10.7	Áno, teba sa treba báť,
JER.10.7	lebo nik sa ti nevyrovná
JER.10.7	spomedzi všetkých mudrcov národov
JER.10.7	vo všetkých kráľovstvách.
JER.10.8	Všetci sú hlúpi a pochabí,
JER.10.8	dajú sa usmerňovať márnosťami,
JER.10.8	čírym drevom,
JER.10.9	tepaným striebrom, dovezeným z Taršíša,
JER.10.9	a zlatom z Ufázu,
JER.10.9	dielom rúk remeselníka a zlievača,
JER.10.9	odetým do červeného a fialového purpuru.
JER.10.9	Veď to všetko je dielo zručných umelcov.
JER.10.10	No Hospodin je pravý Boh,
JER.10.10	on je živý Boh a večný Kráľ.
JER.10.10	Pred jeho hnevom trasie sa zem,
JER.10.10	národy nevydržia jeho zlosť.
JER.10.11	Takto budete o nich hovoriť:
JER.10.11	„Bohovia, ktorí nestvorili nebesá a zem,
JER.10.11	sa stratia zo zeme i spod nebies.“
JER.10.12	Svojou mocou stvoril zem,
JER.10.12	svojou múdrosťou vytvoril svet
JER.10.12	a svojou rozumnosťou rozpäl nebesá.
JER.10.13	Keď sa ozve jeho hromový hlas,
JER.10.13	zahučia vody na nebesiach
JER.10.13	a od končín zeme dvíha oblaky,
JER.10.13	k dažďu vrhá blesky
JER.10.13	a zo svojich komôr vypúšťa vietor.
JER.10.14	Každý človek je hlúpy, bez rozumu,
JER.10.14	každý zlievač modiel vyšiel na posmech,
JER.10.14	lebo jeho modly sú klam
JER.10.14	a ducha v nich niet.
JER.10.15	Sú ničotou a výtvorom na posmech
JER.10.15	a v čase, keď ich postihne trest, budú zničené.
JER.10.16	Údel Jákoba nie je takýto,
JER.10.16	ním je Stvoriteľ všetkého
JER.10.16	a Izrael je jeho vlastným kmeňom,
JER.10.16	Hospodin zástupov je jeho meno.
JER.10.17	Pozbieraj svoj uzlík zo zeme,
JER.10.17	obyvateľka obliehaného mesta.
JER.10.18	Veď takto hovorí Hospodin:
JER.10.18	„Tentoraz ako z praku
JER.10.18	vymrštím obyvateľov krajiny,
JER.10.18	dopustím na nich úzkosť,
JER.10.18	aby ma našli.“
JER.10.19	Beda mi, som dokaličený,
JER.10.19	moja rana je bolestivá.
JER.10.19	Ja som povedal:
JER.10.19	„To je moja choroba, znesiem ju.“
JER.10.20	Môj stan je spustošený,
JER.10.20	všetky povrazy sú roztrhané.
JER.10.20	Synovia ma opustili, niet ich.
JER.10.20	Niet toho, kto by mi stan znova postavil
JER.10.20	a rozvinul moje plachty.
JER.10.21	Pastieri boli hlúpi
JER.10.21	a Hospodina nehľadali,
JER.10.21	preto ani nemali úspech
JER.10.21	a všetky ich stáda sú rozohnané.
JER.10.22	Čuj, prichádza akási správa,
JER.10.22	veľké dunenie zo severnej krajiny,
JER.10.22	aby judské mestá boli premenené na púšť,
JER.10.22	na brloh šakalov.
JER.10.23	Viem, Hospodin,
JER.10.23	že človek nemá v moci svoju cestu,
JER.10.23	že nikto, kto chodí,
JER.10.23	neusmerňuje svoje kroky.
JER.10.24	Karhaj ma, Hospodin, ale mierne,
JER.10.24	nie vo svojom hneve,
JER.10.24	aby si ma nezničil.
JER.10.25	Svoj pálčivý hnev vylej na národy,
JER.10.25	ktoré ťa nepoznajú,
JER.10.25	a na pokolenia,
JER.10.25	ktoré nevzývajú tvoje meno.
JER.10.25	Veď vyjedali Jákoba,
JER.10.25	vyjedali ho, zničili ho
JER.10.25	a spustošili jeho nivy.
JER.11.1	Slovo, ktoré zaznelo od Hospodina Jeremiášovi: 
JER.11.2	„Čujte slová tejto zmluvy, hovorte ľuďom Judska a obyvateľom Jeruzalema. 
JER.11.3	Takto hovorí Hospodin, Boh Izraela: ‚Prekliaty je človek, ktorý neposlúcha slová tejto zmluvy,
JER.11.4	ktorú som dal vašim otcom v čase, keď som ich vyviedol z Egypta, zo železnej pece.‘ Vtedy som povedal: ‚Poslúchajte môj hlas, robte všetko, čo som vám prikázal, a budete mojím ľudom a ja budem vaším Bohom.‘
JER.11.5	Tak splním prísahu, ktorou som sa zaviazal vašim otcom, že im dám krajinu, ktorá oplýva mliekom a medom, ako je to dnes. Vtedy som odpovedal: ‚Amen, Hospodin!‘“
JER.11.6	Potom mi Hospodin povedal: „Rozhlás všetky tieto slová v judských mestách a na uliciach Jeruzalema. Tam povieš: ‚Počúvajte slová tejto zmluvy a zachovávajte ich. 
JER.11.7	Veď som veľmi prízvukoval vašim otcom, a to vtedy, keď som ich vyviedol z Egypta, a až po tento deň som stále zdôrazňoval toto: »Poslúchajte môj hlas!«
JER.11.8	Oni však nepočúvali, ani nezbystrili sluch, ale každý kráčal v tvrdosti svojho zlého srdca. Splním na nich všetky slová tejto zmluvy, ktorú som im dal, aby ju zachovávali, ale nerobili tak.‘“
JER.11.9	Hospodin mi povedal: „U Júdovcov a obyvateľov Jeruzalema sa zistilo sprisahanie. 
JER.11.10	Vrátili sa k hriechom dávnych otcov, odopreli poslúchať moje slová, ba chodili za inými bohmi, aby im slúžili. Dom Izraela a dom Júdu porušili zmluvu, ktorú som uzavrel s ich otcami.“ 
JER.11.11	Preto takto hovorí Hospodin: „Zošlem na nich nešťastie, pred ktorým nebudú môcť uniknúť, potom budú ku mne volať, ale nevypočujem ich.
JER.11.12	Judské mestá a obyvatelia Jeruzalema pôjdu a budú volať o pomoc bohov, ktorým pálili kadidlo; tí ich však v čase nešťastia nezachránia.
JER.11.13	Koľko je tvojich miest,
JER.11.13	toľko je tvojich bohov, Júda,
JER.11.13	a koľko je ulíc v Jeruzaleme,
JER.11.13	toľko oltárov ste postavili Hanbe
JER.11.13	oltárov na pálenie kadidla Baalovi. 
JER.11.14	Ty však nepros za tento ľud, nepredkladaj zaň prosbu ani modlitbu, lebo keď budú ku mne volať vo svojom nešťastí, nevypočujem ich.
JER.11.15	Čo chce môj miláčik v mojom dome,
JER.11.15	kde iba úklady strojí?
JER.11.15	Či sľuby a posvätné mäso
JER.11.15	odstránia tvoje nešťastie,
JER.11.15	že opäť budeš môcť plesať?
JER.11.16	Zelenou olivou, okrášlenou krásnym ovocím
JER.11.16	pomenoval ťa Hospodin.
JER.11.16	V hukote veľkej búrky
JER.11.16	zapálil na nej oheň
JER.11.16	a spálil jej vetvy.
JER.11.17	Hospodin zástupov, ktorý ťa zasadil, pohrozil ti nešťastím pre zlo domu Izraela a domu Júdu, ktorého sa dopúšťali, aby mňa urážali, a pálili kadidlo Baalovi.“
JER.11.18	Hospodin ma poučil a pochopil som to, keď mi ukázal ich skutky. 
JER.11.19	Bol som ako krotký baránok vedený na zabitie, ani som nevedel, že stroja proti mne úklady:
JER.11.19	„Zničme strom v jeho miazge,
JER.11.19	vykoreňme ho zo zeme živých,
JER.11.19	aby sa nespomínalo jeho meno.“
JER.11.20	Hospodin zástupov,
JER.11.20	ty súdiš spravodlivo
JER.11.20	a skúmaš obličky i srdce.
JER.11.20	Kiežby som uvidel tvoju pomstu na nich,
JER.11.20	veď tebe som postúpil svoj spor.
JER.11.21	Preto takto hovorí Hospodin ľuďom v Anatóte, ktorí číhajú na môj život a pritom hovoria: „Neprorokuj v mene Hospodina a nezomrieš našou rukou.“
JER.11.22	Preto takto hovorí Hospodin zástupov: „Veru, navštívim ich. Mladíci pomrú mečom, ich synovia a dcéry zas pomrú hladom. 
JER.11.23	Nezostane z nich ani zvyšok, lebo privediem nešťastie na ľudí v Anatóte v roku ich navštívenia.“
JER.12.1	Hospodin, ty si v práve, keď sa s tebou súdim.
JER.12.1	Predsa chcem s tebou hovoriť o práve.
JER.12.1	Prečo je úspešná cesta svojvoľných?
JER.12.1	Všetci, ktorí sa dopúšťajú nevery,
JER.12.1	si žijú pokojne.
JER.12.2	Zasadil si ich, už sa zakorenili,
JER.12.2	rástli a priniesli aj ovocie.
JER.12.2	Si blízky ich ústam,
JER.12.2	ale ďaleký ich srdcu.
JER.12.3	Ty však, Hospodin,
JER.12.3	poznáš ma i vidíš,
JER.12.3	skúmaš, aké je moje srdce voči tebe.
JER.12.3	Veď ich ako stádo na zabitie
JER.12.3	a posväť ich pre deň zabíjania.
JER.12.4	Dokedy bude smútiť krajina
JER.12.4	a vädnúť zeleň všetkých polí?
JER.12.4	Pre zlobu jej obyvateľov
JER.12.4	hynú zvieratá i vtáctvo,
JER.12.4	lebo hovoria: „Nevidí našu budúcnosť.“
JER.12.5	Keď ťa už beh s pešiakmi unavuje,
JER.12.5	ako sa do toho pustíš s koňmi?
JER.12.5	Keď si trúfaš iba v pokojnej krajine,
JER.12.5	čo budeš robiť v húštine Jordánu?
JER.12.6	Veď aj tvoji bratia, dom tvojho otca,
JER.12.6	aj tí sa odvrátili od teba
JER.12.6	a veľmi kričia za tebou.
JER.12.6	Never im, aj keď prívetivo hovoria k tebe.
JER.12.7	Opustil som svoj dom,
JER.12.7	zavrhol som svoje dedičstvo.
JER.12.7	Vydal som miláčika svojej duše
JER.12.7	do rúk jeho nepriateľov.
JER.12.8	Moje dedičstvo sa ku mne správa
JER.12.8	ako lev v lese;
JER.12.8	pozdvihlo proti mne svoj hlas,
JER.12.8	preto ho nenávidím.
JER.12.9	Moje dedičstvo je strakatý vták,
JER.12.9	dravci sú okolo neho.
JER.12.9	Nože, zhromaždite všetku poľnú zver,
JER.12.9	poďte k žrádlu.
JER.12.10	Mnohí pastieri mi zničili vinicu,
JER.12.10	pošliapali mi dedičstvo,
JER.12.10	môj rozkošný podiel obrátili
JER.12.10	na znivočenú púšť.
JER.12.11	Obrátili ju na púšť,
JER.12.11	smúti predo mnou spustošená,
JER.12.11	celá krajina je zničená,
JER.12.11	nikto si to však neberie k srdcu.
JER.12.12	Na všetky holé kopce na púšti
JER.12.12	prichádzajú ničitelia,
JER.12.12	lebo Hospodin má meč,
JER.12.12	ktorý požiera od jedného konca zeme po druhý.
JER.12.12	Nič živé nezostane na pokoji.
JER.12.13	Siali pšenicu, ale žali tŕnie,
JER.12.13	namáhali sa, ale nič nezískali.
JER.12.13	Vyšli na posmech so svojou úrodou
JER.12.13	pre planúci hnev Hospodina.
JER.12.14	Takto hovorí Hospodin: „O všetkých zlých susedoch, ktorí siahli na dedičstvo, ktoré som dal svojmu ľudu, Izraelu, vravím: Vytrhnem ich z ich krajiny a Júdov dom vytrhnem spomedzi nich. 
JER.12.15	Keď ich vytrhnem, znova sa zľutujem nad nimi a každého vrátim k jeho dedičstvu, každého do jeho krajiny. 
JER.12.16	Potom, až sa priučia cestám môjho ľudu a budú prisahať na moje meno: ‚Akože žije Hospodin!‘, tak ako oni naučili môj ľud prisahať na Baala, vyrastú uprostred môjho ľudu.
JER.12.17	Ak však nebudú počúvať, ten ľud určite vykorením a zničím,“ znie výrok Hospodina.
JER.13.1	Takto mi povedal Hospodin: „Choď, kúp si ľanový opasok a polož si ho na bedrá, ale nedaj ho do vody.“
JER.13.2	Kúpil som si teda opasok podľa Hospodinovho slova a položil som si ho na bedrá. 
JER.13.3	Potom mi zaznelo slovo Hospodina po druhý raz takto: 
JER.13.4	„Vezmi si opasok, ktorý si si kúpil a máš ho na bedrách, vstaň, choď k Eufratu a tam ho ukry v skalnej trhline.“ 
JER.13.5	Šiel som, ukryl som ho pri Eufrate, ako mi prikázal Hospodin. 
JER.13.6	Po uplynutí mnohých dní mi Hospodin povedal: „Vstaň, choď k Eufratu a vezmi odtiaľ opasok, ktorý som ti ta prikázal ukryť.“ 
JER.13.7	Šiel som teda k Eufratu, vyhrabal som opasok a vzal z miesta, kde som ho ukryl. Opasok už bol skazený, nebol na nič.
JER.13.8	Vtedy prehovoril ku mne Hospodin: 
JER.13.9	„Takto hovorí Hospodin: ‚Rovnako pokazím pýchu Júdu a veľkú pýchu Jeruzalema. 
JER.13.10	Tento zlý národ, ktorý sa zdráha počúvať moje slová a so zatvrdnutým srdcom chodí za cudzími bohmi, aby im slúžil a klaňal sa im, dopadne ako tento opasok, ktorý nie je súci na nič.
JER.13.11	Veď ako sa vinie opasok na bedrách muža, tak som privinul celý dom Izraela a celý dom Júdu,‘ znie výrok Hospodina, ‚aby bol mojím ľudom, slávou môjho mena, mojím cieľom, mojou ozdobou, ale neposlúchli.‘“
JER.13.12	Povedz im tieto slová: „Takto hovorí Hospodin, Boh Izraela: ‚Každý džbán sa naplní vínom.‘“ Nato ti povedia: „Či nevieme, že každý džbán sa naplní vínom? 
JER.13.13	Povedz im: Takto hovorí Hospodin: ‚Hľa, ja uvediem do opitosti všetkých obyvateľov tejto krajiny, kráľov, ktorí sedia na Dávidovom tróne, kňazov a prorokov i všetkých obyvateľov Jeruzalema.
JER.13.14	Roztlčiem ich, muža o muža, otcov i synov spolu,‘ znie výrok Hospodina. ‚Bez ohľadu, bez zhovievavosti, bez ľútosti ich zničím.‘“
JER.13.15	Počúvajte, zbystrite sluch, nevystatujte sa,
JER.13.15	pretože takto hovorí Hospodin:
JER.13.16	„Vzdajte Hospodinovi, svojmu Bohu, chválu,
JER.13.16	kým sa nezotmie
JER.13.16	a kým vám nohy nenarazia
JER.13.16	na vrchy v súmraku.
JER.13.16	Budete čakať na svetlo,
JER.13.16	zmení ho však na tmu,
JER.13.16	urobí ho temnotou.
JER.13.17	Ak toto neposlúchnete,
JER.13.17	v skrytosti bude plakať moja duša
JER.13.17	a pre vašu pýchu bude usedavo nariekať,
JER.13.17	moje oči budú roniť slzy,
JER.13.17	lebo Hospodinovo stádo je v zajatí.“
JER.13.18	Povedz kráľovi a kráľovnej:
JER.13.18	„Posaďte sa nižšie,
JER.13.18	pretože vám z hlavy spadne
JER.13.18	vaša nádherná koruna.
JER.13.19	Mestá juhu sú uzavreté,
JER.13.19	nikto ich neotvorí.
JER.13.19	Odvlečú celé Judsko,
JER.13.19	odvlečú úplne.
JER.13.20	Pozdvihnite zrak a hľaďte na tých,
JER.13.20	čo prichádzajú zo severu!
JER.13.20	Kdeže je stádo, ktoré ti bolo zverené,
JER.13.20	tvoje nádherné ovce?
JER.13.21	Čo povieš, keď sa ti stane,
JER.13.21	že nad tebou ustanovia
JER.13.21	za vodcov tých,
JER.13.21	ktorých si sama učila?
JER.13.21	Či ťa nezachvátia bolesti rodičky?
JER.13.22	Ak si povieš:
JER.13.22	‚Prečo ma toto postihlo?‘
JER.13.22	Pre tvoj veľký hriech
JER.13.22	zdvihli ti sukne
JER.13.22	spôsobili ti násilie.
JER.13.23	Či môže Kúšijec zmeniť farbu svojej kože
JER.13.23	a leopard svoje škvrny?
JER.13.23	Ako dokážete konať dobro vy,
JER.13.23	navyknutí na zlobu?
JER.13.24	Rozoženiem ich ako plevy,
JER.13.24	ktoré poletujú vo vetre z púšte.
JER.13.25	Toto je tvoj lós,
JER.13.25	tvoj podiel, ktorý som ti vymeral,“
JER.13.25	znie výrok Hospodina,
JER.13.25	„lebo si na mňa zabudla
JER.13.25	a spoliehala si sa na klamstvo.
JER.13.26	Ja ti však tvoju sukňu
JER.13.26	vyhrniem na tvár,
JER.13.26	aby bolo vidieť tvoju hanbu,
JER.13.27	tvoje cudzoložstvá, tvoje erdžania,
JER.13.27	tvoje hanebné smilstvá!
JER.13.27	Na kopcoch, na poli
JER.13.27	videl som tvoje ohavnosti.
JER.13.27	Beda ti, Jeruzalem,
JER.13.27	že sa nechceš očistiť!
JER.13.27	Ako dlho to ešte potrvá?“
JER.14.1	Slovo, ktoré povedal Hospodin Jeremiášovi o suchu:
JER.14.2	„Smúti Júda,
JER.14.2	tí, čo sú v jeho bránach, sú unavení
JER.14.2	a sedia v smútku na zemi.
JER.14.2	Ozýva sa bolestný výkrik Jeruzalema.
JER.14.3	Ich vznešení ľudia
JER.14.3	poslali sluhov po vodu,
JER.14.3	tí šli k cisternám,
JER.14.3	vodu nenašli
JER.14.3	a vrátili sa s prázdnymi nádobami.
JER.14.3	Sú zahanbení a potupení,
JER.14.3	zahaľujú si hlavy,
JER.14.4	pretože pôda je dopraskaná,
JER.14.4	lebo nebolo dažďa v krajine;
JER.14.4	roľníci sú zahanbení,
JER.14.4	zahaľujú si hlavy.
JER.14.5	Aj jelenica na poli rodí,
JER.14.5	no opúšťa mláďa,
JER.14.5	lebo niet zelene.
JER.14.6	Divé osly stoja na holiach,
JER.14.6	lapajú vzduch ako šakaly.
JER.14.6	Oči im hasnú,
JER.14.6	lebo niet zelenej potravy.
JER.14.7	Ak naše viny hovoria proti nám,
JER.14.7	konaj, Hospodin, kvôli svojmu menu.
JER.14.7	Veď mnoho je našich odvrátení,
JER.14.7	ktorými sme sa prehrešili proti tebe.
JER.14.8	Nádej Izraela,
JER.14.8	jeho záchranca v čase úzkosti,
JER.14.8	prečo si v krajine ako cudzinec,
JER.14.8	ako pútnik, čo sa uchýli na noc?
JER.14.9	Prečo si ako zastrašený človek,
JER.14.9	ako silák, ktorý nevládze zachrániť?
JER.14.9	Hospodin, ty si medzi nami,
JER.14.9	voláme sa podľa tvojho mena,
JER.14.9	neopúšťaj nás!“
JER.14.10	Takto hovorí Hospodin o tomto ľude: „Radi sa potulujú, nohy si nešetria. Hospodin nemá v nich záľubu, teraz si spomenul na ich vinu a trestá ich hriechy.“
JER.14.11	Hospodin mi povedal: „Neprihováraj sa za dobro tohto ľudu!
JER.14.12	Keď sa budú postiť, nevypočujem ich prosbu, keď prinesú spaľovanú alebo pokrmovú obetu, neobľúbim si ich. Znivočím ich mečom, hladom a morom.“
JER.14.13	Povedal som: „Ach, Pane, Hospodin, proroci im hovoria: ‚Neuvidíte meč, nepostihne vás hladomor, lebo vám dám pravý pokoj na tomto mieste.‘“ 
JER.14.14	Hospodin mi odpovedal: „Proroci v mojom mene prorokujú lož. Neposlal som ich, nič som im neprikázal ani som k nim nehovoril. Prorokujú vám falošné videnie, ničomné veštenie a výmysly svojho srdca.“
JER.14.15	Preto Hospodin hovorí o prorokoch, ktorí prorokujú v jeho mene: „Hoci som ich neposlal, hovoria: ‚Meč a hlad nebudú v tejto krajine.‘ Títo proroci zahynú mečom a hladom.
JER.14.16	Ľudí, ktorým oni prorokujú, postihne hlad a meč, budú pohodení na uliciach Jeruzalema a nebude nikoho, kto by ich pochoval, ani ich ženy, synov a dcéry. Ich zlobu vylejem na nich.“
JER.14.17	Povieš im túto reč:
JER.14.17	„Moje oči ronia slzy
JER.14.17	a slzia v noci i vo dne,
JER.14.17	pretože pannu, dcéru môjho ľudu,
JER.14.17	postihla veľká skaza,
JER.14.17	veľmi bolestná rana.
JER.14.18	Ak vyjdem na pole,
JER.14.18	hľa, prebodnutí mečom;
JER.14.18	ak vojdem do mesta,
JER.14.18	hľa, muky od hladu!
JER.14.18	Veď prorok i kňaz
JER.14.18	chodia bezradne po krajine.
JER.14.19	Azda si celkom zavrhol Júdu
JER.14.19	alebo sa tvojej duši zošklivil Sion?
JER.14.19	Prečo si nás zbil
JER.14.19	a niet pre nás uzdravenia?
JER.14.19	Čakáme na pokoj, dobra však niet,
JER.14.19	na čas uzdravenia, ale tu je hrôza.
JER.14.20	Poznáme, Hospodin, svoju vinu,
JER.14.20	zlobu našich otcov,
JER.14.20	veď sme hrešili proti tebe.
JER.14.21	Nezavrhni nás pre svoje meno,
JER.14.21	neznevažuj trón svojej slávy!
JER.14.21	Pamätaj na svoju zmluvu s nami
JER.14.21	a nezruš ju!
JER.14.22	Či sú medzi ničotnými modlami národov také,
JER.14.22	ktoré dávajú dážď?
JER.14.22	Alebo dajú nebesia pŕšky?
JER.14.22	Či nie si to ty, Hospodin, Bože náš?
JER.14.22	V teba dúfame,
JER.14.22	lebo ty si utvoril toto všetko.“
JER.15.1	Hospodin mi povedal: „Aj keby stál predo mnou Mojžiš a Samuel, tomuto ľudu nebudem naklonený. Pošli ich preč odo mňa, nech odídu.
JER.15.2	Ak sa ťa spýtajú: ‚Kam pôjdeme?‘ Odpovieš im: Takto hovorí Hospodin:
JER.15.2	‚Kto si zaslúži smrť, na smrť,
JER.15.2	kto si zaslúži meč, pod meč,
JER.15.2	kto si zaslúži hladomor, na smrť hladom,
JER.15.2	kto si zaslúži zajatie, do zajatia.‘
JER.15.3	Štyri veci privediem proti vám,“ znie výrok Hospodina, „meč, aby zabíjal, psy, aby trhali, nebeské vtáky a zver zeme, aby žrali a ničili.
JER.15.4	Urobím ich postrachom pre všetky kráľovstvá zeme za to, čo judský kráľ Menašše, syn Chizkiju, popáchal v Jeruzaleme.
JER.15.5	Kto sa zmiluje nad tebou, Jeruzalem?
JER.15.5	Kto ťa bude ľutovať?
JER.15.5	Kto sa k tebe vráti opýtať sa: ‚Ako sa máš?‘
JER.15.6	Ty si ma odvrhol,“
JER.15.6	znie výrok Hospodina,
JER.15.6	„obrátil si sa mi chrbtom.
JER.15.6	Preto vystriem ruku proti tebe,
JER.15.6	zničím ťa, lebo ma zunovalo
JER.15.6	zľutúvať sa.
JER.15.7	Budem ich previevať vejačkou
JER.15.7	v bránach krajiny.
JER.15.7	Pozbavím ich detí,
JER.15.7	znivočím svoj ľud,
JER.15.7	nevrátili sa zo svojich ciest.
JER.15.8	Ich vdov bude viac
JER.15.8	ako piesku pri mori,
JER.15.8	proti matkám mladíkov
JER.15.8	privediem ničiteľa napoludnie,
JER.15.8	náhle na nich uvalím
JER.15.8	hrôzu a zdesenie.
JER.15.9	Uvädne sedemnásobná rodička,
JER.15.9	vydýchne dušu,
JER.15.9	ešte počas dňa zájde jej slnko,
JER.15.9	zahanbená bude a potupená.
JER.15.9	Čo z nich zvýši, to vydám meču
JER.15.9	pred ich nepriateľmi,“
JER.15.9	znie výrok Hospodina.
JER.15.10	Beda mi, matka moja,
JER.15.10	že si ma porodila,
JER.15.10	muža škriepok a muža hádok
JER.15.10	pre celú krajinu.
JER.15.10	Nepožičiaval som
JER.15.10	ani pôžičku neprijímal,
JER.15.10	všetci ma však preklínajú.
JER.15.11	Naozaj, Hospodin,
JER.15.11	či som ti dobre neslúžil?
JER.15.11	Či som ťa úpenlivo neprosil
JER.15.11	v čase nešťastia a úzkosti
JER.15.11	i za nepriateľa?
JER.15.12	Či možno zlámať železo,
JER.15.12	železo zo severu, a bronz?
JER.15.13	Tvoj majetok a tvoje poklady
JER.15.13	dám na lúpenie bez náhrady
JER.15.13	za všetky tvoje hriechy
JER.15.13	na celom tvojom území.
JER.15.14	Urobím ťa otrokom
JER.15.14	tvojich nepriateľov v krajine,
JER.15.14	ktorú nepoznáš,
JER.15.14	lebo môj hnev sa rozpálil
JER.15.14	a blčí proti vám.
JER.15.15	Ty to vieš, Hospodin,
JER.15.15	pamätaj na mňa a navštív ma,
JER.15.15	pomsti sa za mňa
JER.15.15	na mojich nepriateľoch,
JER.15.15	pre svoju zhovievavosť
JER.15.15	nedaj ma uchvátiť,
JER.15.15	vedz, že pre teba
JER.15.15	znášam potupu.
JER.15.16	Našli sa tvoje slová
JER.15.16	a zjedol som ich,
JER.15.16	tvoje slová sú mi rozkošou
JER.15.16	a radosťou srdca,
JER.15.16	veď sa nazývam tvojím menom,
JER.15.16	Hospodin, Bože zástupov.
JER.15.17	Nevysedávam v kruhu rozjarených,
JER.15.17	aby som plesal.
JER.15.17	Pred tvojou rukou sedím osamelý,
JER.15.17	lebo si ma naplnil svojím hnevom.
JER.15.18	Prečo má byť moja bolesť trvalá,
JER.15.18	moja rana nevyliečiteľná
JER.15.18	a nechce sa zahojiť?
JER.15.18	Či chceš byť pre mňa klamným potokom,
JER.15.18	ktorého voda je nespoľahlivá?
JER.15.19	Preto takto hovorí Hospodin:
JER.15.19	„Ak sa obrátiš ku mne,
JER.15.19	navrátim ťa k sebe,
JER.15.19	budeš stáť predo mnou,
JER.15.19	ak budeš oddeľovať vzácne od bezcenného,
JER.15.19	budeš akoby mojimi ústami.
JER.15.19	Oni nech sa obrátia k tebe,
JER.15.19	ale ty sa neobracaj k nim!
JER.15.20	Urobím ťa pre tento ľud
JER.15.20	pevnou bronzovou hradbou.
JER.15.20	Budú proti tebe bojovať,
JER.15.20	ale nepremôžu ťa,
JER.15.20	lebo ja som s tebou,
JER.15.20	aby som ťa zachránil a oslobodil,“
JER.15.20	znie výrok Hospodina.
JER.15.21	„Vyslobodím ťa z ruky zločincov
JER.15.21	a vykúpim ťa z ruky ukrutníkov.“
JER.16.1	Potom mi zaznelo slovo Hospodina takto: 
JER.16.2	„Nevezmi si manželku, nemaj synov ani dcéry na tomto mieste.“ 
JER.16.3	Takto hovorí Hospodin o synoch a dcérach narodených na tomto mieste, aj o matkách, ktoré ich zrodili, a o ich otcoch narodených v tejto krajine: 
JER.16.4	„Budú zomierať vo veľkých bolestiach, neoplačú ich ani nepochovajú, na tejto zemi budú ako hnoj, zahynú mečom a hladom, ich mŕtvoly budú pokrmom nebeských vtákov a divej zveri.“
JER.16.5	Hospodin totiž hovorí toto: „Nevkroč do domu smútku, nechoď ta nariekať ani im nevyslov sústrasť, pretože som tomuto ľudu odobral svoj pokoj,“ znie výrok Hospodina, „aj milosť a zľutovanie. 
JER.16.6	Veľkí i malí pomrú v tejto krajine, nepochovajú ich, neoplačú ich, nikto si pre nich neurobí smútočné zárezy na tele ani si na znak smútku nevyholí lysinu.
JER.16.7	Nebudú lámať smútočný chlieb, nikto ich nepoteší nad mŕtvym, ani im nedajú piť kalich útechy nad ich otcom a matkou. 
JER.16.8	Nevkroč ani do domu hodovania, aby si s nimi sedel, jedol a pil.“
JER.16.9	Lebo toto hovorí Hospodin zástupov, Boh Izraela: „Z tohto miesta pred vašimi očami odstránim vo vašich dňoch hlas plesania, hlas radosti, hlas ženícha a nevesty.“
JER.16.10	Keď oznámiš všetky tieto slová tomuto ľudu a oni sa ťa spýtajú: „Prečo nám Hospodin oznamuje všetko toto nešťastie? Aká je naša vina a náš hriech, ktorého sme sa dopustili proti Hospodinovi, nášmu Bohu?“
JER.16.11	Odpovieš im: „Pretože mňa opustili vaši otcovia,“ znie výrok Hospodina, „a chodili za cudzími bohmi, slúžili im a klaňali sa im. Mňa však opustili a môj zákon nezachovávali. 
JER.16.12	No vy ste konali ešte horšie ako vaši otcovia, lebo každý z vás kráča podľa svojho zatvrdeného a zlého srdca bez toho, aby ma počúval. 
JER.16.13	Preto vás vyženiem z tejto krajiny do krajiny, ktorú ste nepoznali ani vy, ani vaši otcovia, a budete tam slúžiť cudzím bohom vo dne i v noci, pretože vám neudelím milosť. 
JER.16.14	Preto prídu dni,“ znie výrok Hospodina, „keď už nebudete hovoriť: ‚Akože žije Hospodin, ktorý vyviedol synov Izraela z Egypta,‘
JER.16.15	ale len: ‚Akože žije Hospodin, ktorý vyviedol synov Izraela zo severnej krajiny a zo všetkých krajín, do ktorých som ich rozohnal, a ja ich privediem späť do krajiny, ktorú som dal ich otcom.‘
JER.16.16	Hľa, pošlem po mnohých rybárov,“ znie výrok Hospodina, „ktorí ich vychytajú. Potom pošlem po mnohých lovcov a tí ich pochytajú na všetkých vrchoch, na všetkých kopcoch a vo všetkých skalných trhlinách. 
JER.16.17	Veď mám oči na všetkých ich cestách, predo mnou sa neskryjú, ani ich vina nie je skrytá pred mojimi očami.
JER.16.18	Najprv dvojnásobne odplatím ich vinu a ich hriech, pretože znesvätili moju krajinu mŕtvolami svojich ohavností a svojimi ohavnosťami naplnili moje dedičstvo.“
JER.16.19	Hospodin, moja sila a moja pevnosť,
JER.16.19	moje útočisko v deň úzkosti!
JER.16.19	K tebe prídu národy
JER.16.19	od končín zeme a povedia:
JER.16.19	„Len klamstvo dedili naši otcovia,
JER.16.19	iba ničoty, ktoré nič neosožia.“
JER.16.20	„Či si môže človek robiť bohov?
JER.16.20	Veď to nie sú bohovia!
JER.16.21	Preto ja ich poučím,
JER.16.21	tentoraz im dám spoznať
JER.16.21	svoju moc a silu
JER.16.21	a spoznajú, že moje meno je Hospodin.“
JER.17.1	Hriech Judska je napísaný
JER.17.1	železným rydlom a diamantovým hrotom,
JER.17.1	je vyrytý do tabule ich srdca
JER.17.1	a na rohy ich oltárov,
JER.17.2	lebo ich synovia zachovávajú
JER.17.2	svoje modlárske oltáre a svoje ašery
JER.17.2	pri zelených stromoch
JER.17.2	na vysokých pahorkoch.
JER.17.3	„Vrch môj, na šírom poli,
JER.17.3	tvoj majetok, všetky tvoje poklady
JER.17.3	vydám za korisť
JER.17.3	ako odplatu za hriech
JER.17.3	páchaný na celom tvojom území.
JER.17.4	Budeš sa musieť vzdať svojho dedičstva,
JER.17.4	ktoré som ti dal.
JER.17.4	Urobím ťa otrokom tvojho nepriateľa
JER.17.4	v krajine, ktorú nepoznáš.
JER.17.4	Rozdúchali ste totiž oheň môjho hnevu,
JER.17.4	ktorý bude večne horieť.“
JER.17.5	Toto hovorí Hospodin:
JER.17.5	„Prekliaty je muž,
JER.17.5	ktorý dôveruje človekovi
JER.17.5	a spolieha sa na telo,
JER.17.5	jeho srdce sa však odvracia od Hospodina.
JER.17.6	Bude ako borievka na stepi,
JER.17.6	neuzrie prichádzať dobro,
JER.17.6	bude prebývať na rozpálených miestach púšte,
JER.17.6	v krajine soľnej a neobývanej.
JER.17.7	Požehnaný je muž,
JER.17.7	ktorý dôveruje Hospodinovi
JER.17.7	a ktorého nádejou je Hospodin.
JER.17.8	Bude ako strom zasadený pri vode,
JER.17.8	svoje korene zapustí pri potoku,
JER.17.8	nebude sa báť, že príde horúčava,
JER.17.8	jeho lístie zostane zelené.
JER.17.8	V suchom roku bude bez obáv
JER.17.8	a neprestane rodiť ovocie.
JER.17.9	Nadovšetko klamlivé je srdce,
JER.17.9	je nenapraviteľné,
JER.17.9	kto sa v ňom vyzná?
JER.17.10	Ja, Hospodin, skúmam srdce
JER.17.10	a skúšam obličky,
JER.17.10	aby som každého odmenil podľa jeho ciest,
JER.17.10	podľa ovocia jeho skutkov.
JER.17.11	Podobný jarabici, ktorá sedí na vajciach,
JER.17.11	ale mladé nevyvedie,
JER.17.11	je ten, kto nespravodlivo zhŕňa bohatstvo;
JER.17.11	v polovici svojich dní ho musí opustiť
JER.17.11	a nakoniec sa zblázni.“
JER.17.12	Trón slávy, vyvýšený od počiatku,
JER.17.12	je miesto našej svätyne.
JER.17.13	Hospodin, ty si nádej Izraela.
JER.17.13	Všetci, čo ťa opúšťajú, budú zahanbení.
JER.17.13	Tí, čo sa vzďaľujú od teba,
JER.17.13	budú zapísaní do zeme,
JER.17.13	lebo opustili prameň živej vody — Hospodina.
JER.17.14	Uzdrav ma, Hospodin, a budem uzdravený,
JER.17.14	zachráň ma a budem zachránený,
JER.17.14	lebo ty si moja chvála.
JER.17.15	Pozri, títo mi hovoria:
JER.17.15	„Kde je slovo Hospodina? Nech sa splní!“
JER.17.16	Nenaliehal som na teba so zlým úmyslom
JER.17.16	a po nešťastnom dni som netúžil.
JER.17.16	Ty vieš, čo vychádza z mojich úst,
JER.17.16	je to zjavné pred tebou.
JER.17.17	Nebuď pre mňa postrachom,
JER.17.17	ty si mojím útočiskom v deň nešťastia.
JER.17.18	Nech sa hanbia tí, čo ma prenasledujú,
JER.17.18	len nech sa ja nehanbím.
JER.17.18	Nech sa trasú oni,
JER.17.18	len nech sa ja netrasiem.
JER.17.18	Priveď na nich deň nešťastia,
JER.17.18	znič ich dvojnásobným úderom.
JER.17.19	Toto mi povedal Hospodin: „Choď a postav sa do brány synov ľudu, ktorou vchádzajú a vychádzajú judskí králi, a do všetkých brán Jeruzalema,
JER.17.20	a povedz im: ‚Počujte slovo Hospodina, judskí králi a všetci obyvatelia Jeruzalema, ktorí vchádzate touto bránou. 
JER.17.21	Toto hovorí Hospodin: Dávajte na seba pozor: V sobotný deň nenoste náklad a neprinášajte ho do brán Jeruzalema.
JER.17.22	V sobotný deň nevynášajte bremeno ani zo svojich domov a nekonajte nijakú prácu, ale zasväťte sobotný deň, ako som prikázal vašim otcom.‘“ 
JER.17.23	Oni však ani nepočúvali, ani nezbystrili sluch, ale tvrdohlavo sa vzopreli, ani neposlúchli a ani neprijali výstrahu.
JER.17.24	„Ak ma budete počúvať,“ znie výrok Hospodina, „a v sobotný deň nebudete vynášať bremená cez brány tohto mesta, sobotný deň aj zasvätíte a nebudete v ňom konať nijakú prácu,
JER.17.25	potom budú prechádzať bránami tohto mesta kniežatá a králi, ktorí budú sedieť na Dávidovom tróne, povezú sa na vozoch a koňoch, králi i kniežatá, muži Judska, obyvatelia Jeruzalema, a toto mesto bude vždy obývané.
JER.17.26	Z judských miest, z okolia Jeruzalema, z Benjamínovej krajiny, z Nížiny, z Pohoria, ako aj z Negevu budú prichádzať ľudia a budú prinášať spaľovanú obetu, obetu s hostinou, pokrmovú obetu, kadidlo a ďakovnú obetu tiež prinesú do Hospodinovho domu. 
JER.17.27	Ak neposlúchnete môj príkaz o zasvätení sobotného dňa, ale budete nosiť bremená a s nimi vchádzať do brán Jeruzalema, potom zošlem na jeho brány oheň, ktorý nezhasne, a spáli jeruzalemské paláce.“
JER.18.1	Slovo, ktoré zaznelo Jeremiášovi od Hospodina: 
JER.18.2	„Vstaň, choď do hrnčiarovho domu a tam ti oznámim svoje slová.“ 
JER.18.3	Zostúpil som teda do hrnčiarovho domu; práve pracoval na hrnčiarskom kruhu.
JER.18.4	Nádoba, ktorú vyrábal z hliny, sa v hrnčiarových rukách pokazila. Znova z nej urobil inú nádobu, ako uznal za správne.
JER.18.5	Hospodin ku mne prehovoril takto: 
JER.18.6	„Či ja nemôžem s vami urobiť ako tento hrnčiar?“ znie výrok Hospodina. „Ako je hlina v ruke hrnčiara, tak ste vy, dom Izraela, v mojej ruke.
JER.18.7	Raz pohrozím niektorému národu alebo niektorému kráľovstvu, že ho vykorením a zničím.
JER.18.8	Ak sa však ten národ odvráti od zla, ktoré som mu vyčítal, potom upustím od nešťastia, ktoré som mu zamýšľal urobiť. 
JER.18.9	Inokedy zas oznámim niektorému národu alebo kráľovstvu, že ho znova vybudujem a vysadím. 
JER.18.10	Ak však bude robiť, čo je predo mnou zlé a nebude ma poslúchať, vtedy oľutujem to dobro, čo som mu zamýšľal urobiť.
JER.18.11	Teraz povedz mužom Judska a obyvateľom Jeruzalema: Toto hovorí Hospodin: ‚Chystám pre vás nešťastie a pripravujem proti vám plán. Každý nech sa vráti zo svojej zlej cesty a nech napraví svoje cesty a skutky!‘“
JER.18.12	Odpovedali: „Darmo! My máme pred sebou svoje vlastné plány a každý z nás chce konať podľa svojho zlého zatvrdeného srdca.“
JER.18.13	Toto hovorí Hospodin:
JER.18.13	„Spýtajte sa národov,
JER.18.13	či niekto počul čosi podobné.
JER.18.13	Hroznú vec urobila izraelská panna.
JER.18.14	Môže sa zo skaly Sirjónu
JER.18.14	stratiť libanonský sneh?
JER.18.14	Vyschnú azda tieto cudzie,
JER.18.14	studené a zurčiace vody?
JER.18.15	Môj ľud však na mňa zabudol,
JER.18.15	spaľoval kadidlo ničomným bôžikom,
JER.18.15	ktorí mu na jeho cestách,
JER.18.15	na dávnych chodníkoch
JER.18.15	spôsobili, aby sa potkol
JER.18.15	a chodil bočnými chodníkmi,
JER.18.15	po neupravenej ceste,
JER.18.16	aby zmenil svoju krajinu na púšť,
JER.18.16	na večný posmech.
JER.18.16	Ktokoľvek ňou prejde,
JER.18.16	zhrozí sa a pokrúti hlavou.
JER.18.17	Rozoženiem ich pred nepriateľmi
JER.18.17	ako východný vietor,
JER.18.17	ukážem im chrbát, nie tvár,
JER.18.17	v deň ich pohromy.“
JER.18.18	Povedali: „Poďte a vymyslime nejaké plány proti Jeremiášovi. Veď u kňaza nezanikla múdrosť ani rada u mudrca, ani reč u proroka. Poďte, porazíme ho jazykom.“
JER.18.19	Pozri na mňa, Hospodin,
JER.18.19	a počuj hlas mojich protivníkov!
JER.18.20	Môže byť dobro odmenené zlom?
JER.18.20	Veď pre mňa vykopali jamu!
JER.18.20	Spomeň si, že som stál pred tebou,
JER.18.20	aby som hovoril pre ich dobro
JER.18.20	a odvrátil od nich tvoj hnev.
JER.18.21	Preto vydaj ich synov hladu
JER.18.21	a vydaj ich moci meča,
JER.18.21	nech sú ich ženy bezdetné a ovdovené,
JER.18.21	ich mužov nech zmárni smrť
JER.18.21	a ich mladíkov nech porazí meč v boji.
JER.18.22	Z ich domov nech sa ozýva kvílenie,
JER.18.22	keď náhle privedieš na nich zástup ničiteľov,
JER.18.22	lebo vykopali jamu, aby ma polapili,
JER.18.22	a osídla nastavili mojim nohám.
JER.18.23	Ty však, Hospodin, poznáš
JER.18.23	všetky ich vražedné plány proti mne.
JER.18.23	Neodpusti im ich vinu,
JER.18.23	ani ich hriech nezotri spred svojej tváre!
JER.18.23	Nech padajú pred tebou
JER.18.23	a v čase svojho hnevu konaj proti nim.
JER.19.1	Toto hovorí Hospodin: „Choď, kúp hlinený krčah u hrnčiara, vezmi so sebou niektorých starších z ľudu a starších z kňazov. 
JER.19.2	Potom sa pober do údolia Ben-Hinnóm, ktoré je pri vchode Hrnčiarskej brány, a tam vyhlásiš slová, ktoré ti budem hovoriť.
JER.19.3	Povieš: ‚Počujte Hospodinovo slovo, judskí králi a obyvatelia Jeruzalema! Toto hovorí Hospodin zástupov, Boh Izraela: »Na toto miesto privediem také nešťastie, že každému, kto o ňom počuje, zacvendží v ušiach.
JER.19.4	Veď ma opustili, toto miesto mi odcudzili, pálili tam kadidlo cudzím bohom, ktorých nepoznali ani ich otcovia, ani judskí králi, a toto miesto naplnili nevinnou krvou. 
JER.19.5	Baalovi budovali výšiny, aby svoje deti pálili v ohni ako spaľovanú obetu Baalovi, čo som im neprikázal, nenariadil, ba ani mi to neprišlo na myseľ.
JER.19.6	Preto prídu dni,« znie výrok Hospodina, »keď sa toto miesto už nebude volať Tófet a údolie Ben-Hinnóm, ale Údolie vraždenia. 
JER.19.7	Na tomto mieste urobím bezradným Júdu a Jeruzalem, pobijem ich mečom pred ich nepriateľmi, rukou tých, ktorí im siahajú na život. Ich mŕtvoly vydám za pokrm nebeským vtákom a zveri zeme. 
JER.19.8	Na hrôzu a na posmech obrátim toto mesto; každý, kto pôjde popri ňom, zhrozí sa a zhíkne nad všetkými jeho ranami. 
JER.19.9	Budem ich kŕmiť mäsom z ich synov a mäsom z ich dcér. Každý bude jesť mäso svojho blížneho pri obliehaní a v núdzi, keď ich budú zvierať ich nepriatelia a budú im siahať na život.«‘
JER.19.10	Potom rozbi krčah pred očami mužov, ktorí pôjdu s tebou. 
JER.19.11	Povedz im: ‚Toto hovorí Hospodin zástupov: »Takto rozbijem tento ľud a toto mesto, ako sa rozbila hlinená nádoba, ktorú nemožno opraviť. V Tófete sa bude pochovávať, lebo inde nebude miesto na pochovávanie.
JER.19.12	Tak zaobchodím s týmto miestom,« znie výrok Hospodina, »a s jeho obyvateľmi. Toto mesto urobím podobným Tófetu. 
JER.19.13	Domy Jeruzalema a domy judských kráľov budú poškvrnené ako miesto Tófet; totiž všetky domy, na ktorých strechách pálili kadidlo celému nebeskému zástupu a cudzím bohom prinášali nápojové obety.«‘“
JER.19.14	Keď sa Jeremiáš vrátil z Tófetu, kam ho poslal Hospodin prorokovať, postavil sa na nádvorie Hospodinovho domu a povedal všetkému ľudu: 
JER.19.15	„Toto hovorí Hospodin zástupov, Boh Izraela: ‚Na toto mesto a na všetky okolité mestá privediem každú pohromu, ktorou som im hrozil, lebo si zatvrdili šiju a nepočúvali moje slová.‘“
JER.20.1	Kňaz Pašchúr, syn Imméra, dozorca a predstavený v Hospodinovom dome, počul Jeremiáša prorokovať tieto slová. 
JER.20.2	Pašchúr dal proroka Jeremiáša zbiť a zovrieť do klady, ktorá bola vedľa hornej Benjamínskej brány pri Hospodinovom dome.
JER.20.3	Nasledujúce ráno Pašchúr Jeremiáša z klady prepustil. Jeremiáš mu povedal: „Hospodin ťa nebude volať Pašchúr, ale Hrôza naokolo.
JER.20.4	Toto ti hovorí Hospodin: ‚Urobím z teba hrôzu pre teba a pre všetkých, ktorí ťa milujú; padnú mečom svojich nepriateľov a tvoje oči sa budú na to dívať. A celé Judsko vydám do ruky babylonského kráľa; odvlečie ich do Babylonu a pobije ich mečom. 
JER.20.5	Všetok majetok tohto mesta, všetko jeho imanie, všetky jeho drahocennosti, všetky poklady judských kráľov vydám do rúk ich nepriateľov, vyplienia ich, vezmú a odnesú do Babylonu.
JER.20.6	Ty, Pašchúr, a všetci obyvatelia tvojho domu, pôjdete do babylonského zajatia. Pôjdeš do Babylonu a tam zomrieš, tam pochovajú teba i všetkých, ktorí ťa milujú a ktorým si falošne prorokoval.‘“
JER.20.7	Zvábil si ma, Hospodin,
JER.20.7	a dal som sa zvábiť,
JER.20.7	mocne si ma pritiahol k sebe
JER.20.7	a premohol si ma.
JER.20.7	Celý deň som na posmech,
JER.20.7	každý sa mi posmieva.
JER.20.8	Kedykoľvek hovorím, musím kričať:
JER.20.8	„Násilie a lúpež!“ musím volať.
JER.20.8	Veď Hospodinovo slovo mi celý deň
JER.20.8	prináša potupu a výsmech.
JER.20.9	Povedal som: „Nebudem ho pripomínať
JER.20.9	a nepoviem už ani slovo v jeho mene.“
JER.20.9	V srdci ma však slovo pálilo ako blčiaci oheň,
JER.20.9	zadržiavaný v mojich kostiach.
JER.20.9	Snažil som sa ho v sebe zadržať,
JER.20.9	ale nevládal som.
JER.20.10	Počúvam zlomyseľné šepkanie mnohých:
JER.20.10	„Hrôza je naokolo! Udajte ho! Udáme ho!“
JER.20.10	Všetci moji priaznivci
JER.20.10	striehnu na moje potknutie:
JER.20.10	„Azda sa dá zviesť, premôžeme ho
JER.20.10	a vypomstíme sa na ňom.“
JER.20.11	Hospodin je so mnou ako mocný hrdina,
JER.20.11	preto sa moji prenasledovatelia potknú
JER.20.11	a nič nezmôžu.
JER.20.11	Utŕžia hanbu,
JER.20.11	že nič nedosiahli,
JER.20.11	na ich večnú potupu sa nezabudne.
JER.20.12	Hospodin zástupov,
JER.20.12	ktorý skúmaš spravodlivého,
JER.20.12	ktorý vidíš do obličiek i srdca,
JER.20.12	chcem vidieť, ako sa na nich vypomstíš,
JER.20.12	veď tebe som zveril svoj spor.
JER.20.13	Spievajte Hospodinovi, oslavujte Hospodina,
JER.20.13	lebo vytrhol život úbožiaka
JER.20.13	z ruky zločincov.
JER.20.14	Prekliaty deň,
JER.20.14	v ktorom som sa narodil!
JER.20.14	Deň, keď ma porodila moja matka,
JER.20.14	nech nie je požehnaný!
JER.20.15	Prekliaty muž,
JER.20.15	ktorý oznámil môjmu otcovi:
JER.20.15	„Narodilo sa ti dieťa, chlapec!“
JER.20.15	a naplnil ho radosťou.
JER.20.16	Nech je ten muž ako mestá,
JER.20.16	ktoré Hospodin bez milosti rozvrátil.
JER.20.16	Ráno nech počuje krik
JER.20.16	a napoludnie poplašné znamenie,
JER.20.17	lebo ma neusmrtil v matkinom lone,
JER.20.17	aby sa mi matka stala hrobom
JER.20.17	a jej lono aby zostalo so mnou
JER.20.17	navždy tehotné.
JER.20.18	Prečo som vyšiel z matkinho lona?
JER.20.18	Aby som videl trápenie a žiaľ?
JER.20.18	Aby sa v hanbe míňali moje dni?
JER.21.1	Slovo, ktoré zaznelo Jeremiášovi od Hospodina, keď kráľ Cidkija poslal k nemu Malkijovho syna Pašchúra a kňaza Cefanju, Maasejovho syna, so žiadosťou:
JER.21.2	„Dopytuj sa Hospodina o nás, či babylonský kráľ Nebukadnesar zaútočí proti nám, a či Hospodin naloží s nami podľa svojich zázračných skutkov, aby od nás odtiahol.“
JER.21.3	Jeremiáš im však povedal: „Toto povedzte Cidkijovi: 
JER.21.4	Toto hovorí Hospodin, Boh Izraela: ‚Určite obrátim vo vašich rukách vojnové zbrane, ktorými vy bojujete proti babylonskému kráľovi a proti Chaldejcom
JER.21.5	Ja sám budem bojovať proti vám vystretou rukou, mocným ramenom, hnevom, zlosťou a veľkou prchkosťou. 
JER.21.6	Raním obyvateľov tohto mesta, ľudí i dobytok ťažkým morom, takže pomrú. 
JER.21.7	Potom,‘ znie výrok Hospodina, ‚vydám judského kráľa Cidkiju, jeho sluhov i ľud, aj tých, ktorých nepostihol v tomto meste mor, meč alebo hlad, do ruky babylonského kráľa Nebukadnesara, do ruky ich nepriateľov a do ruky tých, ktorí striehnu na ich život. On ich pobije ostrím meča bez ľútosti, bez súcitu a bez milosrdenstva.‘“
JER.21.8	Tomuto ľudu povedz: „Toto hovorí Hospodin: ‚Predkladám vám cestu života a cestu smrti.
JER.21.9	Kto zostane v tomto meste, zomrie mečom, od hladu alebo na mor. Kto z neho vyjde a vzdá sa Chaldejcom, ktorí vás obliehajú, zostane nažive; život mu bude korisťou.
JER.21.10	Obrátil som svoju tvár proti tomuto mestu; nie však s dobrým, ale so zlým úmyslom,‘ znie výrok Hospodina. ‚Dostane sa do ruky babylonského kráľa a ten ho vypáli.‘“
JER.21.11	Domu judského kráľa povedz: „Počujte slovo Hospodina, 
JER.21.12	Dávidov dom! Toto hovorí Hospodin:
JER.21.12	‚Od rána súďte spravodlivo,
JER.21.12	vyslobodzujte poškodeného z ruky utláčateľa,
JER.21.12	aby pre zlobu vašich zlých skutkov
JER.21.12	nevzbĺkol môj hnev ako oheň,
JER.21.12	nerozhorel sa tak, že ho nikto neuhasí.‘“
JER.21.13	„Pozri, som proti tebe,
JER.21.13	obyvateľka údolia,
JER.21.13	skala na rovine,“
JER.21.13	znie výrok Hospodina.
JER.21.13	„Vy hovoríte: ‚Kto na nás zaútočí,
JER.21.13	kto vnikne do našich príbytkov?‘
JER.21.14	Potrestám vás
JER.21.14	podľa ovocia vašich skutkov,“
JER.21.14	znie výrok Hospodina.
JER.21.14	„Zapálim oheň v jej lese
JER.21.14	a ten strávi celé jej okolie.“
JER.22.1	Toto hovorí Hospodin: „Zostúp do domu judského kráľa a tam povedz toto slovo. 
JER.22.2	Povieš: ‚Počuj slovo Hospodina, judský kráľ, ktorý sedíš na Dávidovom tróne, ty, tvoji sluhovia a tvoj ľud, vy, ktorí vchádzate cez tieto brány.‘ 
JER.22.3	Toto hovorí Hospodin: ‚Uplatňujte právo a spravodlivosť, vysloboďte okrádaného z ruky násilníka, cudzinca, sirotu a vdovu nepoškodzujte a neutláčajte, nevinnú krv neprelievajte na tomto mieste.
JER.22.4	Ak budete naozaj dodržiavať toto slovo, králi, ktorí sedia na Dávidovom tróne, budú vchádzať cez brány tohto domu, povezú sa na vozoch a koňoch, oni, ich sluhovia a ich ľud.
JER.22.5	Ak však nebudete počúvať tieto slová, prisahám na seba,‘ znie výrok Hospodina, ‚tento dom bude rumoviskom.‘
JER.22.6	Veď toto hovorí Hospodin o dome judského kráľa:
JER.22.6	‚Gileádom si mi,
JER.22.6	temenom Libanonu,
JER.22.6	obrátim ťa však na púšť,
JER.22.6	na neobývané mestá.
JER.22.7	Zasvätím ničiteľov proti tebe,
JER.22.7	mužov so zbraňou,
JER.22.7	vyrúbu tvoje vyberané cédre
JER.22.7	a pohádžu ich do ohňa.‘
JER.22.8	Mnohé národy prejdú popri tomto meste a jeden druhého sa bude pýtať: ‚Prečo Hospodin takto urobil s týmto veľkým mestom?‘ 
JER.22.9	Odpovedia im: ‚Pretože opustili zmluvu s Hospodinom, svojím Bohom, a klaňali sa cudzím bohom a slúžili im.‘“
JER.22.10	Nežiaľte za zomrelým,
JER.22.10	nenariekajte nad ním,
JER.22.10	radšej žiaľte za odchádzajúcim,
JER.22.10	lebo sa už nevráti
JER.22.10	a neuvidí svoj rodný kraj.
JER.22.11	Toto hovorí Hospodin o Joziášovom synovi Šallúmovi, judskom kráľovi, ktorý panoval namiesto svojho otca Joziáša a odišiel z tohto mesta: „Už sa sem viac nevráti,
JER.22.12	ale na mieste, kam ho odviedli, zomrie a už neuvidí túto krajinu.“
JER.22.13	„Beda tomu, kto stavia dom nespravodlivo
JER.22.13	a svoje horné izby bez práva,
JER.22.13	kto svojho blížneho núti slúžiť zadarmo
JER.22.13	a nedá mu zaslúženú mzdu,
JER.22.14	kto hovorí: ‚Postavím si rozľahlý dom
JER.22.14	a priestranné horné izby!‘
JER.22.14	Vyseká si okná,
JER.22.14	dom obloží cédrom
JER.22.14	a zafarbí na červeno.
JER.22.15	Stal si sa kráľom,
JER.22.15	aby si sa pýšil cédrom?
JER.22.15	Či tvoj otec nejedol a nepil?
JER.22.15	Uplatňoval však právo a spravodlivosť
JER.22.15	a mal sa dobre.
JER.22.16	Dopomáhal k právu biednemu a chudobnému
JER.22.16	a mal sa dobre.
JER.22.16	Neznamená to poznať mňa?“
JER.22.16	znie výrok Hospodina.
JER.22.17	„Ty však nemáš oči a srdce pre iné
JER.22.17	ako pre vlastný zisk,
JER.22.17	pre prelievanie nevinnej krvi,
JER.22.17	pre útlak a vydieranie.“
JER.22.18	Preto toto hovorí Hospodin judskému kráľovi Jojakímovi, Joziášovmu synovi:
JER.22.18	„Nebudú za ním žialiť:
JER.22.18	‚Ach, brat môj! Ach, sestra!‘
JER.22.18	Nebudú za ním žialiť:
JER.22.18	‚Ach, pane! Ach, veličenstvo!‘
JER.22.19	Pochovajú ho ako osla:
JER.22.19	vyvlečú ho a vyhodia
JER.22.19	von za brány Jeruzalema.“
JER.22.20	Vystúp na Libanon a krič,
JER.22.20	aj na Bášane vydaj svoj hlas
JER.22.20	a krič z Abarímu,
JER.22.20	veď sú porazení všetci tvoji milenci.
JER.22.21	Prihováral som sa ti,
JER.22.21	keď si bola v bezpečí,
JER.22.21	ale povedala si: „Nechcem počuť!“
JER.22.21	To je tvoje správanie od mladosti —
JER.22.21	nepočúvala si môj hlas.
JER.22.22	Všetkých tvojich pastierov bude pásť vietor,
JER.22.22	tvoji milenci pôjdu do zajatia.
JER.22.22	Vtedy sa budeš hanbiť
JER.22.22	a budeš potupená
JER.22.22	pre svoje zlé skutky.
JER.22.23	Ty, ktorá bývaš na Libanone,
JER.22.23	ktorá hniezdiš na cédroch,
JER.22.23	ako len budeš stonať,
JER.22.23	keď prídu na teba pôrodné bolesti,
JER.22.23	kŕče ako na rodičku.
JER.22.24	„Ako žijem,“ znie výrok Hospodina, „keby Jojakímov syn Konja, judský kráľ, bol pečatným prsteňom na mojej pravici, strhol by som ho odtiaľ.
JER.22.25	Vydám ťa do ruky tých, čo striehnu na tvoj život, do ruky tých, ktorých sa bojíš, do ruky Nebukadnesara, babylonského kráľa, a do ruky Chaldejcov.
JER.22.26	Odvrhnem teba i tvoju matku, ktorá ťa porodila, do cudzej krajiny, v ktorej ste sa nenarodili, a tam aj zomriete. 
JER.22.27	Do krajiny však, do ktorej sa túžia vrátiť vaše duše, sa nevrátia.“
JER.22.28	Je azda tento muž, Konja,
JER.22.28	bezcennou a odhodenou nádobou,
JER.22.28	náradím, ktoré nikto nechce?
JER.22.28	Prečo on a jeho potomstvo sú odvrhnutí,
JER.22.28	zahodení do krajiny, ktorú nepoznajú?
JER.22.29	Krajina, krajina, krajina,
JER.22.29	počuj Hospodinovo slovo!
JER.22.30	Toto hovorí Hospodin:
JER.22.30	„Zapíšte tohto muža
JER.22.30	ako bezdetného, ako človeka,
JER.22.30	ktorý nemal úspech vo svojich dňoch,
JER.22.30	lebo nikomu z jeho potomstva sa nepodarí
JER.22.30	sedieť na Dávidovom tróne
JER.22.30	a znova panovať v Judsku.“
JER.23.1	„Beda pastierom, ktorí nechávajú hynúť a rozháňajú stádo mojej pastviny,“ znie výrok Hospodina.
JER.23.2	Preto hovorí Hospodin, Boh Izraela, proti pastierom, ktorí pasú môj ľud: „Vy ste rozohnali a rozptýlili moje stádo a nedohliadali ste naň. Ja vás navštívim pre vaše zlé skutky,“ znie výrok Hospodina. 
JER.23.3	„Ja pozbieram zvyšky svojho stáda zo všetkých krajín, kam som ich roztrúsil, a opäť ich privediem na ich pastvu, bude sa im dariť a rozmnožia sa.
JER.23.4	Dám im pastierov, ktorí ich budú pásť, nebudú sa viac obávať alebo strachovať a nebude z nich chýbať,“ znie výrok Hospodina.
JER.23.5	„Hľa, prídu dni,“ znie výrok Hospodina,
JER.23.5	„že vzbudím Dávidovi spravodlivý výhonok.
JER.23.5	Bude panovať ako kráľ,
JER.23.5	bude si múdro počínať
JER.23.5	a v krajine bude konať podľa práva.
JER.23.6	Za jeho dní Júda dosiahne spásu,
JER.23.6	Izrael bude bývať v bezpečí.
JER.23.6	Toto je meno, ktorým sa budú volať:
JER.23.6	‚Hospodin je naša spravodlivosť.‘
JER.23.7	Preto hľa, blíži sa čas,“ znie výrok Hospodina, „keď už nebudú hovoriť: ‚Akože žije Hospodin, ktorý vyviedol synov Izraela z Egypta,‘
JER.23.8	ale: ‚Akože žije Hospodin, ktorý vyviedol a priviedol potomstvo Izraelovho domu zo severnej krajiny a zo všetkých krajín, do ktorých ich rozohnal.‘ Vrátia sa do vlastnej krajiny.“
JER.23.9	O prorokoch:
JER.23.9	Srdce mi puká v hrudi,
JER.23.9	trasú sa mi všetky kosti,
JER.23.9	som ako opitý človek,
JER.23.9	ako muž premožený vínom
JER.23.9	pred Hospodinom a pred jeho svätými slovami.
JER.23.10	Veď zem je preplnená cudzoložníkmi,
JER.23.10	pre kliatbu smúti krajina,
JER.23.10	vysychajú stepné pastviny.
JER.23.10	Náhlia sa za zlým,
JER.23.10	ich silou je bezprávie.
JER.23.11	„Veď prorok i kňaz sa znesvätili,
JER.23.11	ba aj v mojom dome som našiel ich bezprávie,“
JER.23.11	znie výrok Hospodina.
JER.23.12	„Preto ich cesta bude klzká,
JER.23.12	v tme sa potknú a padnú na nej.
JER.23.12	Zošlem na nich nešťastie
JER.23.12	v roku ich potrestania,“
JER.23.12	znie výrok Hospodina.
JER.23.13	„U prorokov Samárie
JER.23.13	som síce videl neprístojnú vec:
JER.23.13	prorokovali v mene Baala
JER.23.13	a zavádzali môj ľud, Izrael.
JER.23.14	No u jeruzalemských prorokov
JER.23.14	som videl ohavnosť:
JER.23.14	dopúšťali sa cudzoložstva a podvodu,
JER.23.14	utvrdzovali zločincov,
JER.23.14	aby nezanechali hriech.
JER.23.14	Pre mňa sú všetci ako Sodoma
JER.23.14	a jeho obyvatelia ako Gomora.“
JER.23.15	Preto Hospodin zástupov hovorí o prorokoch toto:
JER.23.15	„Veru nakŕmim ich palinou
JER.23.15	a napojím ich otrávenou vodou,
JER.23.15	lebo od jeruzalemských prorokov
JER.23.15	prešla bezbožnosť na celú krajinu.“
JER.23.16	Toto hovorí Hospodin zástupov:
JER.23.16	„Nepočúvajte slová prorokov,
JER.23.16	ktorí vám prorokujú,
JER.23.16	oni vás totiž zavádzajú.
JER.23.16	Hovoria iba vidinu vlastného srdca,
JER.23.16	ale nie to, čo je z Hospodinových úst.
JER.23.17	Tým, ktorí opovrhujú Hospodinovým slovom,
JER.23.17	stále hovoria: ‚Budete mať pokoj!‘
JER.23.17	Každému, kto kráča so zatvrdnutým srdcom,
JER.23.17	hovoria: ‚Nepríde na vás pohroma!‘
JER.23.18	Veď kto stál v Hospodinovej rade,
JER.23.18	aby videl a počul jeho slovo?
JER.23.18	Kto si všímal a počúval jeho slovo?
JER.23.19	Hľa, Hospodinova víchrica!
JER.23.19	Vzplanul hnev a víchor zúri
JER.23.19	nad hlavou bezbožníkov.
JER.23.20	Hospodinov hnev sa neodvráti,
JER.23.20	kým nevykoná a nesplní
JER.23.20	plány svojho srdca.
JER.23.20	V posledných dňoch to jasne pochopíte!
JER.23.21	Neposlal som týchto prorokov,
JER.23.21	oni sa však ponáhľajú;
JER.23.21	nehovoril som k nim,
JER.23.21	oni predsa prorokujú.
JER.23.22	Keby boli medzi mojimi radcami,
JER.23.22	oznámili by moje slová môjmu ľudu,
JER.23.22	odvrátili by ich od ich zlej cesty
JER.23.22	a od ich zlých skutkov.
JER.23.23	Som Bohom iba zblízka?“
JER.23.23	znie výrok Hospodina,
JER.23.23	„a zďaleka už nie som Boh?
JER.23.24	Ak sa niekto akokoľvek skryje,
JER.23.24	či ho nevidím?“
JER.23.24	znie výrok Hospodina.
JER.23.24	„Či ja nenapĺňam nebesá i zem?“
JER.23.24	znie výrok Hospodina.
JER.23.25	„Počul som, čo hovoria proroci, ktorí prorokujú v mojom mene klamstvo. Hovoria: ‚Mal som sen! Mal som sen!‘ 
JER.23.26	Dokedy to bude takto? Je azda niečo v srdci prorokov, ktorí prorokujú klamstvo, čo sami vymysleli? 
JER.23.27	Nazdávajú sa, že svojimi snami, ktoré si medzi sebou rozprávajú, uvedú moje meno v mojom ľude do zabudnutia, ako ich otcovia zabudli na moje meno pre Baala?
JER.23.28	Prorok, ktorý má sen, nech rozpráva iba sen, kto však má moje slovo, nech moje slovo podáva pravdivo.
JER.23.28	Čo má spoločné slama so zrnom?“
JER.23.28	znie výrok Hospodina.
JER.23.29	„Či nie je moje slovo ako oheň,“
JER.23.29	znie výrok Hospodina,
JER.23.29	„a ako kladivo, čo drví skalu?
JER.23.30	Preto ja som proti prorokom,“ znie výrok Hospodina, „ktorí si navzájom kradnú moje slová. 
JER.23.31	Som proti prorokom,“ znie výrok Hospodina, „ktorí svoju reč prednášajú ako môj výrok. 
JER.23.32	Som proti tým prorokom, ktorí snívajú lži,“ znie výrok Hospodina, „rozprávajú o nich a môj ľud svojím klamstvom a chvastúnstvom uvádzajú do omylu. Ja som ich predsa neposlal ani nepoveril a vôbec tomuto ľudu nebudú na osoh,“ znie výrok Hospodina.
JER.23.33	„Ak sa ťa spýta tento ľud, prorok alebo kňaz: ‚Čo je Hospodinovo bremeno?,‘ odpovieš im: ‚Vy ste bremeno, preto vás odhodím,‘“ znie výrok Hospodina. 
JER.23.34	„Keď prorok, kňaz alebo niekto z ľudu povie: ‚Bremeno Hospodina!,‘ potrestám toho človeka i jeho dom. 
JER.23.35	Takto navzájom medzi sebou hovorte: ‚Čo odpovedal Hospodin? Čo povedal Hospodin?‘ 
JER.23.36	Hospodinovo bremeno viac nespomínajte, lebo pre každého je bremenom jeho slovo. Prekrútili ste slová živého Boha, Hospodina zástupov, nášho Boha. 
JER.23.37	Toto povieš prorokovi: ‚Čo ti odpovedal Hospodin?‘ alebo: ‚Čo povedal Hospodin?‘ 
JER.23.38	Ak však budete hovoriť: ‚Bremeno Hospodina,‘ tak Hospodin odpovie: ‚Keďže ste použili toto slovo — »Bremeno Hospodina«, hoci som vám zakázal, aby ste hovorili: »Bremeno Hospodina«, 
JER.23.39	určite zodvihnem a odhodím od seba vás i mesto, ktoré som dal vám i vašim otcom. 
JER.23.40	Zahrniem vás večnou hanbou a večnou potupou, na ktorú sa nezabudne.‘“
JER.24.1	Hospodin mi dal videnie: Dva koše s figami stáli pred Hospodinovým chrámom — stalo sa to potom, keď babylonský kráľ Nebukadnesar v Jeruzaleme zajal Jechonju, judského kráľa, Jojakímovho syna, ako aj judské kniežatá, remeselníkov i zámočníkov a odviedol ich do Babylonu —
JER.24.2	v jednom koši boli veľmi dobré figy, ako skoré figy, v druhom koši boli veľmi zlé figy, také zlé, že sa nedali jesť. 
JER.24.3	Hospodin sa ma spýtal: „Jeremiáš, čo vidíš?“ Povedal som: „Figy. Dobré figy sú veľmi dobré. Zlé sú však také zlé, že sa nedajú jesť.“ 
JER.24.4	Vtedy mi zaznelo slovo Hospodina: 
JER.24.5	Toto hovorí Hospodin, Boh Izraela: „Ako na tieto dobré figy, tak chcem láskavo zhliadnuť na judských zajatcov, ktorých som poslal z tohto miesta do krajiny Chaldejcov.
JER.24.6	Dobrotivo upriem na nich svoj zrak a navrátim ich do tejto krajiny. Znova ich vybudujem, ale nezrúcam, zasadím ich, ale nevytrhám.
JER.24.7	Dám im také srdce, aby ma poznali, veď ja som Hospodin; budú teda mojím ľudom a ja budem ich Bohom, lebo sa obrátia ku mne celým svojím srdcom.
JER.24.8	Ako sa nakladá so zlými figami, ktoré sú také zlé, že sa nedajú jesť,“ znie výrok Hospodina, „tak naložím s Cidkijom, judským kráľom, jeho kniežatami a zvyškom Jeruzalema, ktorý zostal v tejto krajine, a tými, ktorí zostali v Egypte.
JER.24.9	Urobím ich postrachom a nešťastím pre všetky kráľovstvá zeme, hanbou a odstrašujúcim príkladom, terčom posmechu a kliatbou na každom mieste, kde ich zaženiem. 
JER.24.10	Zošlem na nich meč, hlad a mor, kým nebudú vyhubení z krajiny, ktorú som dal im a ich otcom.“
JER.25.1	Toto je slovo, ktoré zaznelo Jeremiášovi o celom judskom ľude vo štvrtom roku judského kráľa Jojakíma, Joziášovho syna — bol to prvý rok babylonského kráľa Nebukadnesara —,
JER.25.2	a ktoré prorok Jeremiáš oznámil všetkému judskému ľudu a všetkým obyvateľom Jeruzalema: 
JER.25.3	„Od trinásteho roka judského kráľa Joziáša, Amónovho syna, až dodnes je to dvadsaťtri rokov, čo mi zaznievalo Hospodinovo slovo. Hovoril som vám ho bez prestania, ale nepočúvali ste ma.
JER.25.4	Hospodin k vám stále posielal všetkých svojich služobníkov, prorokov, ale vy ste ich neposlúchali ani ste nezbystrili sluch, aby ste počuli:
JER.25.5	‚Odvráťte sa každý od svojej zlej cesty a od svojich zlých skutkov, potom budete bývať v krajine, ktorú dal Hospodin vám a vašim otcom na večné veky.
JER.25.6	Nechoďte za cudzími bohmi, aby ste im slúžili a klaňali sa im, nedráždite ma výtvorom svojich rúk a ja vám nebudem robiť zle.‘
JER.25.7	Vy ste ma však neposlúchali,“ znie výrok Hospodina, „ale hnevali ste ma výtvorom svojich rúk na vaše nešťastie.“
JER.25.8	Toto hovorí Hospodin zástupov: „Pretože ste nepočúvali moje slová, 
JER.25.9	pošlem po všetky kmene severu,“ znie výrok Hospodina, „aj po babylonského kráľa Nebukadnesara, môjho sluhu, a privediem ich proti tejto krajine, proti jej obyvateľom a proti okolitým národom, uvalím na nich kliatbu a obrátim ich na hrôzu, posmech a trvalé pustošenie.
JER.25.10	Odstránim spomedzi nich hlas plesania, hlas radosti, hlas ženícha, hlas nevesty, zvuk mlynského kameňa a svetlo lampy.
JER.25.11	Celá táto krajina sa stane púšťou a hrôzou a tieto národy budú sedemdesiat rokov slúžiť babylonskému kráľovi.
JER.25.12	Keď sa naplní tých sedemdesiat rokov, potrescem babylonského kráľa a ten ľud,“ znie výrok Hospodina, „pre ich hriech, ako aj krajinu Chaldejcov, a premením ju na večnú pustatinu.
JER.25.13	Na tú krajinu zošlem na vyplnenie všetkých mojich slov, ktoré som vyslovil proti nej, všetko, čo je napísané v tejto knihe, ako prorok Jeremiáš prorokoval proti všetkým národom. 
JER.25.14	Zotročia ich mnohé národy a mocní králi a tak im odplatím podľa ich skutkov a podľa diela ich rúk“.
JER.25.15	Toto mi povedal Hospodin, Boh Izraela: „Vezmi z mojej ruky tento kalich s vínom hnevu a daj z neho piť všetkým národom, ku ktorým ťa posielam.
JER.25.16	Napijú sa, budú sa tackať a budú šalieť pred mečom, ktorý na nich pošlem.“ 
JER.25.17	Vzal som teda kalich z Hospodinovej ruky a napojil som všetky národy, ku ktorým ma Hospodin poslal: 
JER.25.18	Jeruzalem, mestá Judska, jeho kráľov i kniežatá, aby som ich premenil na rumovisko, na predmet údesu, posmechu a kliatby, ako je to dnes. 
JER.25.19	Napojil som i faraóna, egyptského kráľa, jeho služobníkov, jeho kniežatá a všetok jeho ľud,
JER.25.20	celú zmiešaninu národov, všetkých kráľov krajiny Úc, všetkých kráľov krajiny Filištíncov, Aškalón, Gazu, Ekrón a zvyšky Ašdódu, 
JER.25.21	Edóm, Moáb a Ammónčanov, 
JER.25.22	všetkých kráľov Týru, všetkých kráľov Sidonu, kráľov pobrežia, ktoré je za morom; 
JER.25.23	Dedán, Temu, Búz a všetkých, ktorí si holia sluchy,
JER.25.24	všetkých kráľov Arábie a všetkých kráľov zmiešaných národov, ktoré obývajú púšť; 
JER.25.25	všetkých kráľov Zimri, všetkých kráľov Elámu a všetkých kráľov Médska; 
JER.25.26	všetkých kráľov severu, blízkych i od seba vzdialených, a všetky kráľovstvá sveta, ktoré sú na povrchu zeme. Kráľ Šešach
JER.25.27	Povieš im: „Toto hovorí Hospodin zástupov, Boh Izraela: ‚Pite a opite sa, dávte a padnite, takže nepovstanete pre meč, ktorý posielam na vás.‘ 
JER.25.28	Ak sa budú zdráhať vziať si z tvojej ruky kalich a piť, potom im povieš: Toto hovorí Hospodin zástupov: ‚Musíte piť! 
JER.25.29	Hľa, v meste, ktoré sa nazýva podľa môjho mena, začínam s pohromou a vy by ste mali byť ušetrení? Nebudete ušetrení, lebo ja privolám meč proti všetkým obyvateľom zeme,‘“ znie výrok Hospodina zástupov.
JER.25.30	Ty im prorokuj všetky tieto slová a povedz im:
JER.25.30	„Hospodin skríkne z výsosti,
JER.25.30	zo svojho svätého príbytku
JER.25.30	vydá svoj hlas,
JER.25.30	hlasne skríkne nad svojou nivou,
JER.25.30	veselo zvolá ako lisovači hrozna
JER.25.30	na všetkých obyvateľov zeme.
JER.25.31	Dunenie prenikne až do končín zeme,
JER.25.31	lebo Hospodin má spor s národmi,
JER.25.31	súdi sa s každým telom,
JER.25.31	svojvoľníkov vydá meču,“
JER.25.31	znie výrok Hospodina.
JER.25.32	Toto hovorí Hospodin zástupov:
JER.25.32	„Hľa, pohroma ide z národa na národ,
JER.25.32	veľká búrka sa dvíha od končín zeme.“
JER.25.33	V ten deň budú Hospodinom prebodnutí ležať od jedného konca zeme až po druhý; neoplačú ich, nepozbierajú ani nepochovajú, budú hnojom na povrchu poľa.
JER.25.34	Kvíľte, pastieri, a kričte,
JER.25.34	zvíjajte sa, vodcovia stáda,
JER.25.34	pretože sa naplnil čas,
JER.25.34	aby vás zarezali;
JER.25.34	rozprášim vás a budete padať
JER.25.34	ako vzácne nádoby.
JER.25.35	Niet útočiska pre pastierov
JER.25.35	ani úniku pre vodcov stáda.
JER.25.36	Čuj krik pastierov,
JER.25.36	kvílenie vodcov stáda,
JER.25.36	lebo Hospodin pustoší ich pastvu,
JER.25.37	hynú pokojné nivy
JER.25.37	pre pálčivý Hospodinov hnev.
JER.25.38	Lev opustil svoju húštinu,
JER.25.38	lebo ich krajina sa stala pustatinou
JER.25.38	pre ničiaci meč a pre jeho pálčivý hnev.
JER.26.1	Na začiatku vlády judského kráľa Jojakíma, Joziášovho syna, zaznelo od Hospodina toto slovo:
JER.26.2	Toto hovorí Hospodin: „Postav sa na nádvorie Hospodinovho domu a povedz proti všetkým judským mestám, ktoré sa prichádzajú pokloniť do Hospodinovho domu, všetky slová, ktoré som ti rozkázal povedať proti nim. Nevynechaj ani slovo! 
JER.26.3	Možno poslúchnu a každý sa vráti zo svojej zlej cesty a ja oľutujem nešťastie, ktoré zamýšľam dopustiť na nich pre ich zlé skutky.
JER.26.4	Povieš im: Toto hovorí Hospodin: ‚Ak ma nebudete poslúchať, aby ste konali podľa môjho zákona, ktorý som vám predložil, 
JER.26.5	ak nebudete počúvať slová mojich služobníkov, prorokov, ktorých vám ustavične posielam, hoci ich nepočúvate,
JER.26.6	tak urobím tomuto domu ako Šilu a toto mesto urobím kliatbou pre všetky národy zeme.‘“
JER.26.7	Kňazi, proroci a všetok ľud počuli Jeremiáša hovoriť všetky tieto slová v Hospodinovom dome. 
JER.26.8	Keď Jeremiáš oznámil, čo mu kázal povedať Hospodin všetkému ľudu, chytili ho kňazi, proroci a všetok ľud a povedali: „Musíš zomrieť! 
JER.26.9	Prečo si prorokoval v Hospodinovom mene, že sa tomuto domu stane ako Šilu a že toto mesto spustne a bude neobývané?“ Všetok ľud, ktorý bol v Hospodinovom dome, sa zhromaždil okolo Jeremiáša. 
JER.26.10	Keď sa judské kniežatá dopočuli o týchto slovách, vybrali sa z kráľovského paláca do Hospodinovho domu a posadili sa pri vchode Novej brány Hospodinovho domu. 
JER.26.11	Vtedy kňazi a proroci povedali kniežatám a všetkému ľudu: „Tento muž si zaslúži rozsudok smrti, pretože prorokoval proti tomuto mestu, ako ste počuli na vlastné uši.“
JER.26.12	Jeremiáš povedal všetkým kniežatám a všetkému ľudu: „Hospodin ma poslal prorokovať proti tomuto domu a proti tomuto mestu všetky slová, ktoré ste počuli. 
JER.26.13	Teraz napravte svoje cesty a svoje skutky a poslúchnite hlas Hospodina, svojho Boha. Potom Hospodin oľutuje nešťastie, ktoré vyslovil proti vám.
JER.26.14	Ja som predsa vo vašich rukách, urobte so mnou, čo pokladáte za dobré a správne. 
JER.26.15	Len si dobre uvedomte, že ak ma usmrtíte, uvalíte nevinnú krv na seba, na toto mesto i na jeho obyvateľov, lebo Hospodin ma k vám naozaj poslal, aby som vám verejne povedal všetky tieto slová.“
JER.26.16	Nato kniežatá a všetok ľud povedali kňazom a prorokom: „Tento človek si nezasluhuje smrť, lebo k nám hovoril v mene Hospodina, nášho Boha.“ 
JER.26.17	Spomedzi starších krajiny povstali muži a povedali všetkému zhromaždenému ľudu: 
JER.26.18	„V dňoch judského kráľa Chizkiju bol prorokom Micheáš z Morešetu. Ten povedal všetkému judskému ľudu:
JER.26.18	Toto hovorí Hospodin zástupov:
JER.26.18	‚Sion zorú ako pole,
JER.26.18	Jeruzalem bude rumoviskom
JER.26.18	a chrámový vrch lesným rumoviskom.‘
JER.26.19	Usmrtil ho azda judský kráľ Chizkija alebo niekto z Judska? Či sa nebál Hospodina a neprosil ho, takže Hospodin oľutoval nešťastie, ktoré vyslovil proti nim? Či máme urobiť taký veľký zločin proti sebe samým?“
JER.26.20	Aj iný muž prorokoval v mene Hospodina, totiž Šemajov syn Urija z Kirjat-Jearímu. Ten prorokoval proti tomuto mestu a proti tejto krajine rovnako, ako hovoril Jeremiáš.
JER.26.21	Jeho slová počul kráľ Jojakím, všetci jeho dôstojníci a všetky kniežatá. Kráľ sa ho usiloval usmrtiť. Keď sa to Urija dopočul, bál sa a ušiel do Egypta. 
JER.26.22	Kráľ Jojakím poslal svojich ľudí do Egypta, a to Achbórovho syna Elnatána a s ním iných mužov. 
JER.26.23	Tí vyviedli Uriju z Egypta a priviedli ho ku kráľovi Jojakímovi. Ten ho dal usmrtiť mečom a jeho mŕtvolu dal hodiť do hrobu obyčajných ľudí. 
JER.26.24	Šafánov syn Achikám však držal ochrannú ruku nad Jeremiášom, aby ho nevydali do rúk ľudu na usmrtenie.
JER.27.1	Na začiatku vlády judského kráľa Jojakíma, Joziášovho syna, zaznelo Jeremiášovi od Hospodina toto slovo:
JER.27.2	Takto ku mne prehovoril Hospodin: „Urob si povrazy i jarmo a daj si ich na šiju.
JER.27.3	Pošli ich edómskemu kráľovi, moábskemu kráľovi, ammónskemu kráľovi, týrskemu kráľovi a sidonskému kráľovi prostredníctvom poslov, ktorí prišli do Jeruzalema k judskému kráľovi Cidkijovi,
JER.27.4	a odovzdaj im pre ich pánov tento príkaz: Toto hovorí Hospodin zástupov, Boh Izraela: Svojim pánom povedzte toto: 
JER.27.5	‚Ja som svojou veľkou mocou a vystretým ramenom utvoril zem, človeka i zver, čo sú na zemi, a dal som ju tomu, komu som chcel.
JER.27.6	Ja som však teraz dal všetky tie krajiny do ruky môjho služobníka, babylonského kráľa Nebukadnesara, dal som mu aj poľnú zver, aby mu slúžila.
JER.27.7	Všetky národy majú slúžiť jemu, jeho synovi a jeho vnukovi, kým nepríde čas aj pre jeho krajinu, keď si ju mnohé národy a veľkí králi podmania. 
JER.27.8	Avšak národ alebo kráľovstvo, ktoré nebude chcieť slúžiť jemu, babylonskému kráľovi Nebukadnesarovi, a nevloží šiju do jarma babylonského kráľa, budem trestať mečom, hladom a morom, kým ho úplne nevydám do jeho ruky,‘ znie výrok Hospodina. 
JER.27.9	‚Vy preto nepočúvajte svojich prorokov, veštcov, vykladačov snov, hádačov z mrakov a čarodejníkov, ktorí vám hovoria: »Nebudete slúžiť babylonskému kráľovi.«
JER.27.10	Veď vám prorokujú klamstvo, aby vás vzdialilo z vašej pôdy. Tak vás rozoženiem a zahyniete. 
JER.27.11	Národ však, ktorý vloží svoju šiju do jarma babylonského kráľa a bude mu slúžiť, ponechám na jeho pôde,‘ znie výrok Hospodina, ‚bude ju obrábať a na nej bývať.‘“
JER.27.12	Judskému kráľovi Cidkijovi som povedal tie isté slová: „Vložte si šiju do jarma babylonského kráľa, slúžte jemu a jeho ľudu a ostanete nažive. 
JER.27.13	Prečo by mal teba i tvoj ľud usmrtiť meč, hlad a mor, ako povedal Hospodin o národe, ktorý nebude slúžiť babylonskému kráľovi? 
JER.27.14	Nepočúvajte reči prorokov, ktorí vám hovoria: ‚Nebudete slúžiť babylonskému kráľovi.‘ Prorokujú vám klamstvo.
JER.27.15	Veď ja som ich neposlal,“ znie výrok Hospodina, „ale oni falošne prorokujú v mojom mene, aby som vás vyhnal a zahynuli by ste vy aj proroci, ktorí vám prorokujú.“ 
JER.27.16	Kňazom a všetkému ľudu som povedal: Toto hovorí Hospodin: „Nepočúvajte slová svojich prorokov, ktorí vám prorokujú: ‚Hľa, nádoby Hospodinovho domu sa čoskoro vrátia z Babylonu.‘ Oni vám prorokujú lož.
JER.27.17	Nepočúvajte ich, slúžte babylonskému kráľovi a ostanete nažive. Prečo by sa toto mesto malo stať zboreniskom? 
JER.27.18	Ak sú proroci a ak majú pri sebe slovo Hospodina, nech radšej naliehavo žiadajú Hospodina zástupov, aby sa do Babylonu nedostali nádoby, ktoré ešte zostali v Hospodinovom dome, v dome judského kráľa a v Jeruzaleme.“ 
JER.27.19	Veď toto hovorí Hospodin zástupov o stĺpoch, o mori, o podvozkoch a o ostatnom náradí, ktoré zostalo v tomto meste
JER.27.20	a ktoré nevzal babylonský kráľ Nebukadnesar, keď odviedol do zajatia z Jeruzalema do Babylonu judského kráľa Jechonju, Jojakímovho syna, ako aj všetkých šľachticov Judska a Jeruzalema.
JER.27.21	Toto hovorí Hospodin zástupov, Boh Izraela, o nádobách, ktoré zostali v Hospodinovom dome a v dome judského kráľa v Jeruzaleme: 
JER.27.22	„Budú odnesené do Babylonu a tam zostanú až do dňa, keď sa o ne postarám,“ znie výrok Hospodina, „dám ich vyniesť a navrátiť na toto miesto.“
JER.28.1	V tom istom roku, na začiatku vlády judského kráľa Cidkiju, v piatom mesiaci štvrtého roka, povedal mi Chananja, Azzúrov syn, prorok z Gibeónu, v Hospodinovom dome v prítomnosti kňazov a všetkého ľudu: 
JER.28.2	„Toto hovorí Hospodin zástupov, Boh Izraela: ‚Zlomil som jarmo babylonského kráľa. 
JER.28.3	O dva roky vrátim na toto miesto všetky nádoby Hospodinovho domu, ktoré vzal z tohto miesta babylonský kráľ Nebukadnesar a odniesol do Babylonu.
JER.28.4	Judského kráľa Jechonju, Jojakímovho syna, a všetkých judských zajatcov, ktorí odišli do Babylonu, privediem späť na toto miesto,‘ znie výrok Hospodina, ‚lebo zlámem jarmo babylonského kráľa.‘“
JER.28.5	Nato prorok Jeremiáš v prítomnosti kňazov a všetkých ľudí, ktorí stáli v Hospodinovom dome, oslovil proroka Chananju. 
JER.28.6	Prorok Jeremiáš povedal: „Amen! Kiež tak urobí Hospodin! Nech Hospodin dá, aby sa splnili tvoje slová, ktoré si prorokoval, aby sa vrátili všetky nádoby Hospodinovho domu a všetci zajatci z Babylonu na toto miesto. 
JER.28.7	Vypočuj si však toto slovo, ktoré ja hovorím verejne tebe i všetkému ľudu: 
JER.28.8	Odpradávna boli predo mnou a pred tebou proroci, ktorí prorokovali mnohým krajinám a veľkým kráľovstvám vojnu, nešťastie a mor.
JER.28.9	Až keď sa splní prorocká predpoveď, spozná sa, či proroka, ktorý predpovedal pokoj, poslal naozaj Hospodin.“
JER.28.10	Vtedy prorok Chananja vzal jarmo zo šije proroka Jeremiáša a zlámal ho.
JER.28.11	V prítomnosti všetkého ľudu Chananja povedal: „Toto hovorí Hospodin: ‚Takto zlámem do dvoch rokov jarmo babylonského kráľa Nebukadnesara, ktoré je na šiji všetkých národov.‘“ Nato prorok Jeremiáš odišiel svojou cestou.
JER.28.12	Po tom, čo prorok Chananja zlámal jarmo, ktoré bolo na šiji proroka Jeremiáša, prehovoril Hospodin k Jeremiášovi: 
JER.28.13	„Choď a Chananjovi povedz toto: Toto hovorí Hospodin: ‚Drevené jarmo si zlámal. Namiesto neho však urobím jarmo železné.‘ 
JER.28.14	Veď toto hovorí Hospodin zástupov, Boh Izraela: ‚Železné jarmo položím na šiju všetkých týchto národov, aby slúžili babylonskému kráľovi Nebukadnesarovi. Budú mu teda slúžiť. Dal som mu aj poľnú zver.‘“
JER.28.15	Prorok Jeremiáš povedal prorokovi Chananjovi: „Počúvaj, Chananja, Hospodin ťa neposlal, ty si však zapríčinil, že sa tento ľud spolieha na lož. 
JER.28.16	Preto Hospodin hovorí toto: ‚Hľa, ja ťa odstránim z povrchu zeme. Ešte v tomto roku zomrieš, pretože si hlásal vzburu proti Hospodinovi.‘“
JER.28.17	Prorok Chananja zomrel v siedmom mesiaci toho istého roka.
JER.29.1	Toto je znenie listu, ktorý poslal prorok Jeremiáš z Jeruzalema do zajatia odvlečeným starcom, kňazom, prorokom a všetkým ľuďom, ktorých Nebukadnesar odvliekol z Jeruzalema do Babylonu. 
JER.29.2	Stalo sa to potom, keď kráľ Jechonja, kráľovná, dvorania, judské a jeruzalemské kniežatá, remeselníci a zámočníci museli opustiť Jeruzalem.
JER.29.3	Poslal ho prostredníctvom Šafánovho syna Elasu a Chilkijovho syna Gemarju, ktorých vyslal judský kráľ Cidkija k Nebukadnesarovi, babylonskému kráľovi, do Babylonu: 
JER.29.4	„Toto hovorí Hospodin zástupov, Boh Izraela, všetkým odvlečeným, ktorých som poslal do zajatia z Jeruzalema do Babylonu: 
JER.29.5	‚Stavajte domy a bývajte v nich, vysádzajte záhrady a jedzte ich plody. 
JER.29.6	Berte si ženy a ploďte synov a dcéry, žeňte svojich synov a vydávajte svoje dcéry, aby plodili synov a dcéry, aby sa tam rozmnožili a neumenšovali sa. 
JER.29.7	Usilujte sa o blaho mesta, kam som vás poslal do zajatia, modlite sa zaň k Hospodinovi, pretože od jeho blaha závisí aj vaše blaho.‘
JER.29.8	Toto hovorí Hospodin zástupov, Boh Izraela: ‚Nech vás neklamú vaši proroci, ktorí sú medzi vami, ani vaši veštci, nedajte ani na svoje sny, ktoré sa vám prisnijú,
JER.29.9	lebo vám lživo prorokujú v mojom mene. Neposlal som ich,‘ znie výrok Hospodina.
JER.29.10	Takto totiž hovorí Hospodin: ‚Až sa naplní pre Babylon sedemdesiat rokov, navštívim vás a splním vám svoj prísľub, že vás privediem späť na toto miesto.
JER.29.11	Ja poznám svoje zámery, ktoré mám s vami,‘ znie výrok Hospodina, ‚sú to zámery pokoja, a nie nešťastia; dám vám budúcnosť a nádej. 
JER.29.12	Keď budete ku mne volať, keď prídete a budete sa ku mne modliť, vypočujem vás. 
JER.29.13	Budete ma hľadať a nájdete ma, lebo ma budete hľadať celým svojím srdcom.
JER.29.14	Dám sa vám nájsť,‘ znie výrok Hospodina, ‚zmením váš údel, zhromaždím vás spomedzi všetkých národov a zo všetkých miest, kam som vás rozptýlil,‘ znie výrok Hospodina, ‚a vrátim vás na miesto, odkiaľ som vás odviedol do zajatia.‘“
JER.29.15	„Vy hovoríte: ‚Hospodin nám vzbudil prorokov v Babylone.‘ 
JER.29.16	Toto však hovorí Hospodin o kráľovi, ktorý sedí na Dávidovom tróne, i o všetkom ľude, ktorý býva v tomto meste, i o vašich bratoch, ktorí neodišli s vami do zajatia: 
JER.29.17	Toto hovorí Hospodin zástupov: ‚Hľa, ja na nich posielam meč, hlad a mor a spôsobím, že budú ako odporné figy, ktoré sú také zlé, že sa nedajú jesť.
JER.29.18	Budem ich stíhať mečom, hladom a morom, spôsobím, že budú pre všetky kráľovstvá zeme predmetom úžasu, kliatby, hrôzy, posmechu a potupy pre všetky národy, kam som ich vyhnal,
JER.29.19	pretože nepočúvali moje slová,‘ znie výrok Hospodina, ‚keď som im posielal svojich služobníkov, prorokov. Posielal som ich opätovne, ale neposlúchli ste,‘“ znie výrok Hospodina.
JER.29.20	„Tak počujte slovo Hospodina, vy, všetci odvlečení, ktorých som poslal z Jeruzalema do Babylonu.
JER.29.21	Toto hovorí Hospodin zástupov, Boh Izraela, o Achábovi, synovi Kolaju, a Cidkijovi, synovi Maaseju, ktorí vám v mojom mene falošne prorokovali: ‚Vydám ich do ruky babylonského kráľa Nebukadnesara a ten ich zabije pred vašimi očami.
JER.29.22	Z ich prípadu bude odvodená pre všetkých judských zajatcov, ktorí sú v Babylone, táto kliatba: »Nech s tebou Hospodin naloží ako s Cidkijom a ako s Achábom, ktorých babylonský kráľ upražil na ohni, 
JER.29.23	pretože páchali bláznovstvo v Izraeli, cudzoložili so ženami svojich blížnych a v mojom mene hovorili lživé slovo, ktoré som im neprikázal. Viem to a som toho svedkom,« znie výrok Hospodina.‘“
JER.29.24	Nechelámcovi Šemajovi povieš: 
JER.29.25	Toto hovorí Hospodin zástupov, Boh Izraela: „Pretože si vo svojom mene poslal list všetkému ľudu, ktorý je v Jeruzaleme, i kňazovi Cefanjovi, synovi Maaseju, i všetkým kňazom v tomto znení:
JER.29.26	‚Hospodin ťa ustanovil za kňaza namiesto kňaza Jojadu, aby si dozeral v Hospodinovom dome na každého šialenca, ktorý sa vydáva za proroka, aby si ho dal do klady a okov.
JER.29.27	Prečo si teda nepokarhal Anatóťana Jeremiáša, ktorý vám prorokuje? 
JER.29.28	Veď on nám odkázal do Babylonu: »Bude to dlho trvať! Stavajte domy, bývajte v nich, vysádzajte záhrady a jedzte ich plody.«‘“ 
JER.29.29	Kňaz Cefanja osobne prečítal tento list prorokovi Jeremiášovi.
JER.29.30	Nato zaznelo Jeremiášovi slovo Hospodina: 
JER.29.31	„Odkáž všetkým zajatcom: Toto hovorí Hospodin o Nechelámcovi Šemajovi: ‚Pretože vám Šemaja prorokoval, hoci som ho neposlal, a zapríčinil, že sa spoliehate na lož, 
JER.29.32	Hospodin hovorí toto: »Hľa, ja potrescem Nechelámca Šemaju a jeho potomstvo. Nebude mať nikoho, kto by býval uprostred tohto ľudu, a neuvidí blaho, ktoré pripravujem pre môj ľud,«‘ znie výrok Hospodina, ‚pretože hlásal vzburu proti Hospodinovi.‘“
JER.30.1	Toto je slovo, ktoré zaznelo Jeremiášovi od Hospodina: 
JER.30.2	Toto hovorí Hospodin, Boh Izraela: „Napíš si do knihy všetky slová, ktoré som ti povedal. 
JER.30.3	Hľa, blíži sa čas,“ znie výrok Hospodina, „keď zmením údel svojho ľudu, Izraela i Judska,“ hovorí Hospodin, „a navrátim ich do krajiny, ktorú som dal ich otcom a oni ju prevezmú do vlastníctva.“
JER.30.4	Toto sú slová, ktoré hovoril Hospodin o Izraeli a Judsku:
JER.30.5	Takto hovorí Hospodin:
JER.30.5	„Počuli sme vystrašený hlas,
JER.30.5	vládne úzkosť a pokoja niet.
JER.30.6	Pýtajte sa a pozrite,
JER.30.6	či môže muž porodiť.
JER.30.6	Prečo teda vidím,
JER.30.6	že každý muž
JER.30.6	má ruky na bedrách ako rodička?
JER.30.6	Každá tvár sa zmenila, zbledla.
JER.30.7	Beda, lebo veľký je tento deň,
JER.30.7	niet mu podobného,
JER.30.7	čas úzkosti pre Jákoba,
JER.30.7	ale bude z neho vyslobodený.
JER.30.8	V ten deň,“ znie výrok Hospodina zástupov, „dolámem jarmo, ktoré je na tvojej šiji, a roztrhám tvoje povrazy. Nebudú už slúžiť cudzincom,
JER.30.9	ale budú slúžiť Hospodinovi, svojmu Bohu, a svojmu kráľovi Dávidovi, ktorého im ustanovím.
JER.30.10	Ty sa však neboj, môj služobník Jákob,“
JER.30.10	znie výrok Hospodina,
JER.30.10	„nestrachuj sa, Izrael,
JER.30.10	lebo hľa, vyslobodím ťa z diaľky
JER.30.10	a tvoje potomstvo z krajiny jeho zajatia.
JER.30.10	Jákob sa vráti a bude žiť v pokoji,
JER.30.10	bez starostí a nik ho nevystraší.
JER.30.11	Ja som s tebou,“
JER.30.11	znie výrok Hospodina,
JER.30.11	„aby som ťa zachránil.
JER.30.11	Veď skoncujem so všetkými národmi,
JER.30.11	medzi ktoré som ťa rozptýlil,
JER.30.11	iba s tebou neskoncujem.
JER.30.11	Potrestám ťa podľa práva,
JER.30.11	skutočne ťa nenechám bez trestu.“
JER.30.12	Toto hovorí Hospodin:
JER.30.12	„Nezahojiteľný je tvoj úraz
JER.30.12	a boľavá je tvoja rana.
JER.30.13	Niet nikoho, kto by presadil tvoje právo,
JER.30.13	niet lieku na tvoj vred,
JER.30.13	nezaceľuje sa ti.
JER.30.14	Všetci, čo ťa milovali,
JER.30.14	na teba zabudli,
JER.30.14	nevyhľadávajú ťa,
JER.30.14	veď udrel som ťa ako nepriateľ,
JER.30.14	prísnym pokarhaním,
JER.30.14	pre veľkosť tvojej viny
JER.30.14	a množstvo tvojich hriechov.
JER.30.15	Čo kričíš pre svoj úraz?
JER.30.15	Tvoja bolesť je nevyliečiteľná.
JER.30.15	Pre veľkosť tvojej viny
JER.30.15	a množstvo tvojich hriechov
JER.30.15	som ti to urobil.
JER.30.16	Avšak všetci, čo ťa požierajú,
JER.30.16	budú zožratí,
JER.30.16	všetci, čo ťa utláčajú,
JER.30.16	pôjdu do zajatia,
JER.30.16	tí, čo ťa plienia,
JER.30.16	stanú sa korisťou,
JER.30.16	a všetkých, čo ťa olupujú,
JER.30.16	vydám za lup.
JER.30.17	Uzdravím ťa,
JER.30.17	vyliečim ťa z tvojich rán,“
JER.30.17	znie výrok Hospodina,
JER.30.17	„veď ťa volajú Odohnaná,
JER.30.17	to je dcéra Siona, ktorú nikto nehľadá.“
JER.30.18	Toto hovorí Hospodin:
JER.30.18	„Určite zmením údel Jákobových stanov,
JER.30.18	zľutujem sa nad jeho príbytkami.
JER.30.18	Mesto bude opäť vybudované na svojom návrší
JER.30.18	a palác bude stáť na pôvodnom mieste.
JER.30.19	Bude z nich zaznievať chválospev vďaky
JER.30.19	a hlas tých, čo sa tešia.
JER.30.19	Rozmnožím ich, neumenšia sa,
JER.30.19	dám im takú česť,
JER.30.19	že nebudú pokladaní za bezvýznamných.
JER.30.20	Jeho synovia budú ako kedysi,
JER.30.20	jeho pospolitosť sa upevní predo mnou
JER.30.20	a potrescem všetkých jeho utláčateľov.
JER.30.21	Bude mať mocnára z vlastných radov,
JER.30.21	jeho panovník vyjde z jeho stredu.
JER.30.21	Pripustím ho k sebe
JER.30.21	a on sa ku mne priblíži.
JER.30.21	Veď kto nasadí svoj život,
JER.30.21	aby sa ku mne priblížil?“
JER.30.21	znie výrok Hospodina.
JER.30.22	„Budete mojím ľudom
JER.30.22	a ja budem vaším Bohom.“
JER.30.23	Hľa, víchor Hospodina,
JER.30.23	planie hnev,
JER.30.23	ženie sa víchrica,
JER.30.23	ktorá sa krúti nad hlavami svojvoľníkov.
JER.30.24	Neodvráti sa Hospodinov pálčivý hnev,
JER.30.24	kým nevykoná a nesplní
JER.30.24	zámery svojho srdca.
JER.30.24	Na konci dní to pochopíte.
JER.31.1	„V tom čase,“ znie výrok Hospodina, „budem Bohom všetkým rodom Izraela a ony budú mojím ľudom.“
JER.31.2	Toto hovorí Hospodin:
JER.31.2	„Na púšti našiel milosť národ,
JER.31.2	ktorý unikol meču.
JER.31.2	Izrael šiel, aby dosiahol svoj odpočinok.“
JER.31.3	Zďaleka sa mi zjavil Hospodin:
JER.31.3	„Miloval som ťa večnou láskou,
JER.31.3	preto som ti zachoval priazeň.
JER.31.4	Opäť ťa vybudujem, budeš vystavaná,
JER.31.4	izraelská panna.
JER.31.4	Znova sa ozdobíš svojimi bubnami,
JER.31.4	vyjdeš tancovať v kole tých, čo sa tešia.
JER.31.5	Opäť budeš vysádzať vinice
JER.31.5	na vrchoch Samárie.
JER.31.5	Tí, čo budú sadiť,
JER.31.5	budú aj užívať.
JER.31.6	Príde deň, keď budú kričať
JER.31.6	strážnici na Efrajimskom pohorí:
JER.31.6	‚Hor sa, vystúpme na Sion,
JER.31.6	k Hospodinovi, nášmu Bohu!‘“
JER.31.7	Toto hovorí Hospodin:
JER.31.7	„Radostne jasajte nad Jákobom,
JER.31.7	plesajte nad popredným národom!
JER.31.7	Oznamujte, oslavujte a hovorte:
JER.31.7	‚Hospodin vyslobodil svoj ľud,
JER.31.7	zvyšok Izraela.‘
JER.31.8	Hľa, privediem ich zo severnej krajiny
JER.31.8	a zhromaždím ich z končín zeme.
JER.31.8	Bude medzi nimi slepý a chromý,
JER.31.8	tehotná žena i rodička;
JER.31.8	vrátia sa ako veľký zástup.
JER.31.9	Prídu s plačom, s prosbou o zmilovanie.
JER.31.9	Povediem ich a privediem ich k potokom vôd,
JER.31.9	po rovnej ceste, kde sa nepotknú,
JER.31.9	lebo som otec Izraela
JER.31.9	a Efrajim je môj prvorodený.
JER.31.10	Národy, čujte slovo Hospodina,
JER.31.10	zvestujte ho na ďalekých ostrovoch a hovorte:
JER.31.10	‚Ten, čo Izrael rozptýlil, ho zhromaždí,
JER.31.10	a bude ho strážiť ako pastier svoje stádo.‘
JER.31.11	Pretože Hospodin vykúpil Jákoba
JER.31.11	a vyslobodil ho z ruky silnejšieho, ako je on.
JER.31.12	Prídu a zaplesajú na výšine Siona,
JER.31.12	budú sa hrnúť k dobrote Hospodina,
JER.31.12	k obiliu, muštu a oleju,
JER.31.12	k mláďatám oviec a dobytka.
JER.31.12	Ich duša bude ako zavlažená záhrada,
JER.31.12	už sa nebudú trápiť.
JER.31.13	Vtedy sa bude tešiť panna v tanci,
JER.31.13	mladíci a starci pospolu.
JER.31.13	Ich smútok obrátim na radosť,
JER.31.13	po žiali ich poteším a rozveselím.
JER.31.14	Kňazov občerstvím najlepšími vecami
JER.31.14	a môj ľud sa nasýti mojím dobrodením,“
JER.31.14	znie výrok Hospodina.
JER.31.15	Toto hovorí Hospodin:
JER.31.15	„Čuj, v Ráme počuť nariekanie,
JER.31.15	prehorký plač.
JER.31.15	Ráchel oplakáva svojich synov,
JER.31.15	nedá sa potešiť pre svojich synov,
JER.31.15	lebo ich už niet.“
JER.31.16	Toto hovorí Hospodin:
JER.31.16	„Zadrž vzlykanie i slzy v očiach,
JER.31.16	lebo tvoja námaha dostane odmenu,“
JER.31.16	znie výrok Hospodina,
JER.31.16	„vrátia sa z nepriateľskej krajiny.
JER.31.17	Tvoje potomstvo má nádej,“
JER.31.17	znie výrok Hospodina,
JER.31.17	„synovia sa vrátia na svoje územie.
JER.31.18	Zreteľne počujem nariekať Efrajim:
JER.31.18	‚Karhal si ma a ja som sa dal karhať
JER.31.18	ako neskrotený býček.
JER.31.18	Priveď ma späť a navrátim sa,
JER.31.18	veď ty si Hospodin, môj Boh.
JER.31.19	Keď som sa odvrátil,
JER.31.19	obanoval som to,
JER.31.19	keď som to pochopil,
JER.31.19	bil som sa po bedrách,
JER.31.19	hanbil som sa, červenal,
JER.31.19	lebo som niesol
JER.31.19	hanbu svojej mladosti.‘
JER.31.20	Či nie je Efrajim mojím drahým synom
JER.31.20	alebo roztomilým dieťaťom?
JER.31.20	Kedykoľvek hovorím proti nemu,
JER.31.20	musím si ho pripomínať,
JER.31.20	preto sa moje vnútro kvôli nemu chveje,
JER.31.20	musím sa nad ním zmilovať,“
JER.31.20	znie výrok Hospodina.
JER.31.21	Postav si míľniky,
JER.31.21	urob si smerovky!
JER.31.21	Premýšľaj nad upravenou cestou,
JER.31.21	nad cestou, po ktorej si šla.
JER.31.21	Vráť sa, izraelská panna,
JER.31.21	vráť sa do týchto svojich miest!
JER.31.22	Dokedy budeš blúdiť, odpadlícka dcéra?
JER.31.22	Čosi nové stvorí Hospodin v krajine:
JER.31.22	žena sa bude uchádzať o muža.
JER.31.23	Toto hovorí Hospodin zástupov, Boh Izraela:
JER.31.23	„V judskej krajine a v jej mestách
JER.31.23	až zmením ich údel,
JER.31.23	ešte budú hovoriť toto slovo:
JER.31.23	‚Niva spravodlivosti, posvätný vrch,
JER.31.23	nech ťa požehná Hospodin!‘
JER.31.24	Budú tam bývať spolu
JER.31.24	Júda a všetky jeho mestá,
JER.31.24	roľníci aj tí, čo tiahnu so stádami.
JER.31.25	Občerstvím unavenú dušu
JER.31.25	a každú roztúženú dušu uspokojím.
JER.31.26	Nato som sa zobudil a poobzeral
JER.31.26	— môj sen bol sladký.
JER.31.27	Hľa, blíži sa čas,“ znie výrok Hospodina, „keď obsejem dom Izraela a dom Júdu semenom ľudí a semenom zvierat.
JER.31.28	Ako som nad nimi bdel, keď som mal vytrhávať, rúcať, plieniť, ničiť a privodiť nešťastie, tak budem bdieť, keď budem mať budovať a sadiť,“ znie výrok Hospodina.
JER.31.29	„V tých dňoch nebudú viac hovoriť:
JER.31.29	‚Otcovia jedli nezrelé hrozno
JER.31.29	a synom stŕpli zuby.‘
JER.31.30	Každý zomrie pre svoj hriech, každému človeku stŕpnu zuby, keď bude jesť nezrelé hrozno.
JER.31.31	Hľa, blíži sa čas,“ znie výrok Hospodina, „keď uzavriem novú zmluvu s domom Izraela a s domom Júdu.
JER.31.32	Nie takú zmluvu, akú som uzavrel s vašimi otcami, keď som ich chopil za ruku, aby som ich vyviedol z Egypta. Oni totiž moju zmluvu porušili, hoci som bol ich Pánom,“ znie výrok Hospodina. 
JER.31.33	„Toto však bude zmluva, ktorú uzavriem s domom Izraela po týchto dňoch,“ znie výrok Hospodina. „Svoj zákon vložím do ich vnútra a vpíšem ho do ich srdca. Budem im Bohom a oni budú mojím ľudom. 
JER.31.34	Už sa nebudú navzájom poučovať a brat bratovi nebude hovoriť: ‚Poznajte Hospodina!‘, lebo všetci ma budú poznať, od najmenšieho až po najväčšieho,“ znie výrok Hospodina, „pretože im odpustím viny a na ich hriech nebudem viac spomínať.“
JER.31.35	Toto hovorí Hospodin,
JER.31.35	ktorý dáva dňu slnko za svetlo,
JER.31.35	noci určuje mesiac a hviezdy, aby svietili,
JER.31.35	vzdúva more, takže hučia jeho vlny,
JER.31.35	Hospodin zástupov je jeho meno:
JER.31.36	„Ak sa tieto poriadky spredo mňa stratia,“
JER.31.36	znie výrok Hospodina,
JER.31.36	„potom aj potomstvo Izraela
JER.31.36	prestane byť národom predo mnou po všetky dni.“
JER.31.37	Toto hovorí Hospodin:
JER.31.37	„Ak sa dajú zmerať hore nebesá
JER.31.37	a dolu preskúmať základy zeme,
JER.31.37	potom ja zavrhnem celé potomstvo Izraela
JER.31.37	pre všetko, čo urobili,“
JER.31.37	znie výrok Hospodina.
JER.31.38	„Hľa, blíži sa čas,“ znie výrok Hospodina, „keď bude mesto vystavané pre Hospodina od veže Chananel až po Nárožnú bránu
JER.31.39	a meracia šnúra sa potiahne ďalej ku kopcu Garéb a zakrúti sa ku Goe. 
JER.31.40	Celé Údolie mŕtvol a obetného popola, všetky polia až po potok Kidrón a po roh Konskej brány na východ, budú zasvätené Hospodinovi. Nikdy už nebudú zbúrané a zrúcané.“
JER.32.1	Slovo, ktoré zaznelo Jeremiášovi od Hospodina v desiatom roku judského kráľa Cidkiju — to bol osemnásty rok Nebukadnesara.
JER.32.2	Vtedy vojsko babylonského kráľa obliehalo Jeruzalem. Prorok Jeremiáš bol uväznený na nádvorí stráže, ktoré bolo v paláci judského kráľa.
JER.32.3	Keď ho judský kráľ Cidkija uväznil, vyčítal mu: „Prečo prorokuješ: Toto hovorí Hospodin: ‚Hľa, vydám toto mesto do ruky babylonského kráľa a dobyje ho?
JER.32.4	Judský kráľ Cidkija neunikne z ruky Chaldejcov, určite sa dostane do ruky babylonského kráľa, bude sa s ním zhovárať z tváre do tváre a uvidí ho zoči-voči. 
JER.32.5	Odvedie Cidkiju do Babylonu, kde zostane, kým ho nenavštívim,‘ znie výrok Hospodina. ‚Ak aj budete bojovať proti Chaldejcom, neuspejete.‘“
JER.32.6	Jeremiáš povedal: „Takto mi zaznelo slovo Hospodina: 
JER.32.7	‚Hľa, príde k tebe Chanamel, syn môjho strýka Šallúma, a povie: »Kúp si moje pole, ktoré je v Anatóte, veď ty máš podľa príbuzenstva prednostné právo na jeho zakúpenie.«‘
JER.32.8	Podľa Hospodinovho oznámenia aj prišiel ku mne Chanamel, syn môjho strýka, na nádvorie stráže a povedal mi: ‚Kúp si moje pole, ktoré je v Anatóte na území Benjamína, veď ty máš prednostné právo na kúpu. Kúp si ho.‘ Vtedy som spoznal, že to bolo Hospodinovo slovo.
JER.32.9	Kúpil som teda pole od Chanamela, syna môjho strýka, ktoré je v Anatóte, a zaplatil som zaň striebro vo váhe sedemnásť šeklov. 
JER.32.10	Napísal som kúpnopredajnú zmluvu, zapečatil som ju, odovzdal svedkom na overenie a na váhe som odvážil striebro. 
JER.32.11	Vzal som kúpnopredajnú zmluvu, zapečatenú podľa práva a poriadku, aj jej overený odpis. 
JER.32.12	Kúpnopredajnú zmluvu som dal Baruchovi, Nerijovmu synovi, vnukovi Machsejovmu, pred očami svojho bratranca Chanamela a pred očami svedkov, ktorí podpísali kúpnopredajnú zmluvu pred očami všetkých Júdovcov, ktorí sedeli na nádvorí stráže.
JER.32.13	Pred ich očami som Baruchovi prikázal: 
JER.32.14	‚Toto hovorí Hospodin zástupov, Boh Izraela: »Vezmi tieto listiny, túto zapečatenú a otvorenú kúpnopredajnú zmluvu, vlož ich do hlinenej nádoby, aby sa zachovali po mnohé dni.« 
JER.32.15	Veď toto hovorí Hospodin zástupov, Boh Izraela: »V tejto krajine sa ešte budú kupovať domy, polia a vinice.«‘
JER.32.16	Keď som odovzdal kúpnopredajnú zmluvu Nerijovmu synovi Baruchovi, takto som sa modlil k Hospodinovi: 
JER.32.17	‚Ach, Pane, Hospodin, pozri, ty si svojou veľkou mocou a vystretým ramenom utvoril nebesá a zem, tebe nijaký div nie je nemožný.
JER.32.18	Tisícom preukazuješ milosť, ale vinu otcov odplatíš do lona ich synom, ktorí prídu po nich. Si Boh najvyšší a najmocnejší, ktorého meno je Hospodin zástupov.
JER.32.19	Si veľký v múdrosti a mocný v skutkoch, tvoje oči dozerajú na všetky cesty ľudských synov, aby si každému odplatil podľa jeho cesty a podľa ovocia jeho skutkov.
JER.32.20	Robil si znamenia a divy v Egypte a podnes ich robíš v Izraeli i medzi ľuďmi, čím si si urobil meno, ktoré máš podnes.
JER.32.21	Znameniami a divmi, svojou mocnou rukou, vystretým ramenom a veľkou hrôzou si vyviedol svoj ľud, Izrael, z Egypta.
JER.32.22	Dal si im túto krajinu, ktorú si prísažne sľúbil ich otcom, a ktorá oplýva mliekom a medom.
JER.32.23	Prišli a obsadili ju, ale nepočúvali tvoj hlas a nechodili podľa tvojho zákona, ani nerobili nič z toho, čo si im prikázal robiť, preto si dopustil, aby ich postihlo celé toto nešťastie. 
JER.32.24	Pozri, násypy siahajú až po mesto, aby ho zaujali a dostalo sa do rúk Chaldejcov, ktorí naň útočia mečom, hladom a morom. Plní sa, čo si povedal a ty to vidíš.‘ 
JER.32.25	Teraz si mi povedal, Hospodin, môj Pane: ‚Kúp si to pole za striebro a pozvi k tomu svedkov, hoci mesto sa aj tak dostane do rúk Chaldejcov.‘“
JER.32.26	Jeremiášovi zaznelo od Hospodina toto slovo: 
JER.32.27	„Pozri, ja som Hospodin, Boh celého tvorstva, je pre mňa azda nejaká vec nemožná?“
JER.32.28	Preto hovorí Hospodin toto: „Hľa, ja vydám toto mesto do rúk Chaldejcov a do ruky Nebukadnesara, babylonského kráľa, a on ho obsadí. 
JER.32.29	Chaldejci, ktorí útočia na toto mesto, vtrhnú doň, podpália ho, vypália aj domy, na ktorých strechách pálili kadidlo Baalovi a prinášali nápojové obety cudzím bohom, len aby ma dráždili.
JER.32.30	Veď Izraeliti a Júdovci od mladosti robili len to, čo sa mi nepáči, veď Izraeliti ma iba dráždili skutkami svojich rúk,“ znie výrok Hospodina. 
JER.32.31	„Toto mesto odo dňa, keď ho postavili, až podnes ma iba hnevalo a zlostilo. Preto ho musím odstrániť spred svojej tváre 
JER.32.32	pre všetku zlobu Izraelitov a Júdovcov, ktorú popáchali sami, ich králi a kniežatá, kňazi a proroci, muži Judska a obyvatelia Jeruzalema. 
JER.32.33	Obrátili sa ku mne chrbtom, nie tvárou, a hoci som ich stále poučoval, nepočúvali, neprijali výčitku,
JER.32.34	ba umiestnili svoje ohavnosti v dome, ktorý sa volá mojím menom, aby ho poškvrnili.
JER.32.35	Postavili výšiny Baalovi v údolí Ben-Hinnóm, aby prevádzali ohňom svojich synov a svoje dcéry na počesť Molocha, hoci som im to nekázal, ani na myseľ mi neprišlo, že by sa mali dopustiť takej ohavnosti, a tak zviedli Júdu na hriech.“
JER.32.36	Preto teraz Hospodin, Boh Izraela, takto hovorí o tomto meste, o ktorom vy hovoríte, že sa dostane do ruky babylonského kráľa pomocou meča, hladu a moru: 
JER.32.37	„Hľa, ja ich pozbieram zo všetkých krajín, do ktorých som ich roztrúsil vo svojom hneve, vo svojej zlosti a veľkej rozhorčenosti, privediem ich na toto miesto a usadím ich do bezpečia.
JER.32.38	Budú mi ľudom a ja im budem Bohom.
JER.32.39	Dám im jedno srdce a jednu cestu, aby sa ma báli po všetky dni, pre svoje dobro a pre dobro svojich synov.
JER.32.40	Uzavriem s nimi večnú zmluvu, že im neprestanem preukazovať dobro a vložím im do srdca svoju bázeň, aby sa odo mňa neodvrátili.
JER.32.41	Budem mať z nich radosť, aby som im preukazoval dobro celým svojím srdcom a celou svojou dušou a skutočne ich zasadil v tejto krajine.“
JER.32.42	Veď takto hovorí Hospodin: „Ako som priviedol všetku túto pohromu na toto mesto, tak privediem naň aj všetko dobro, o ktorom som im hovoril. 
JER.32.43	Bude sa teda kupovať pole v tejto krajine, o ktorej vy hovoríte: ‚Je spustošená, bez ľudí a zvierat a dostáva sa do rúk Chaldejcov.‘ 
JER.32.44	Opäť sa budú kupovať polia za striebro, písať kúpnopredajné zmluvy, budú sa pečatiť a overovať svedkami v krajine Benjamína, v okolí Jeruzalema, v judských mestách, v mestách na Pohorí, v mestách na Nížine a v mestách v Negeve, až obrátim ich údel,“ znie výrok Hospodina.
JER.33.1	Hospodinovo slovo zaznelo Jeremiášovi po druhýkrát, keď bol ešte vo väzení na nádvorí stráže:
JER.33.2	Toto hovorí Hospodin, ktorý tvorí zem, Hospodin, ktorý ju stvárňuje a upevňuje; jeho meno je Hospodin.
JER.33.3	„Volaj ku mne a odpoviem ti, oznámim ti veľké a neprístupné veci, ktoré nepoznáš.“ 
JER.33.4	Toto hovorí Hospodin, Boh Izraela, o domoch tohto mesta a o domoch judských kráľov, ktoré zrúcali na násypy a proti meču
JER.33.5	tí, čo idú bojovať proti Chaldejcom, aby ich naplnili mŕtvolami ľudí, ktorých som pobil vo svojom hneve a vo svojej zlosti, pretože som pred týmto mestom zakryl svoju tvár pre ich veľkú zlobu.
JER.33.6	„Áno, obviažem mu rany, vyliečim, uzdravím a odkryjem im poklady pokoja a pravdy.
JER.33.7	Zmením údel Judska a údel Izraela a vybudujem ich ako predtým.
JER.33.8	Očistím ich od každého hriechu, ktorým sa previnili proti mne, a odpustím im všetky hriechy, ktorými sa previnili proti mne, keď odpadli odo mňa.
JER.33.9	Jeruzalem mi bude na radosť, slávu a chválu pred všetkými národmi zeme, keď počujú o všetkom dobre, ktoré som im preukázal. Budú sa báť a triasť pre všetko dobro a pre všetok pokoj, čo som mu dal.“
JER.33.10	Toto hovorí Hospodin: „Na tomto mieste, o ktorom vy hovoríte, že je pusté, bez ľudí a bez zvierat, v judských mestách a na uliciach Jeruzalema, ktoré sú spustošené, bez ľudí, bez zvierat, bez obyvateľov, ešte bude počuť
JER.33.11	hlas plesania a hlas radosti, hlas ženícha a hlas nevesty, hlas tých, čo hovoria: ‚Oslavujte Hospodina zástupov, pretože Hospodin je dobrý, jeho milosť trvá naveky, a tých, ktorí prinášajú obetu vďaky do Hospodinovho domu.‘ Zmením totiž údel krajiny a bude ako na počiatku,“ povedal Hospodin.
JER.33.12	Toto hovorí Hospodin zástupov: „Na tomto spustošenom mieste, bez ľudí a zvierat a vo všetkých jeho mestách budú opäť nivy pastierov, na ktorých budú odpočívať stáda. 
JER.33.13	V mestách na Pohorí, v mestách na Nížine i v mestách v Negeve, v krajine Benjamín, v okolí Jeruzalema a v judských mestách budú ešte prechádzať stáda oviec rukami toho, kto ich bude počítať,“ hovorí Hospodin.
JER.33.14	„Hľa, blíži sa čas,“ znie výrok Hospodina, „keď uskutočním to dobré slovo, ktoré som prisľúbil domu Izraela a domu Júdu. 
JER.33.15	V tých dňoch a v tom čase dám Dávidovi vyrásť spravodlivý výhonok, ktorý bude vykonávať v krajine právo a spravodlivosť.
JER.33.16	V tých dňoch Júda dosiahne spásu, v Jeruzaleme bude bývať v bezpečí a budú ho volať: ‚Hospodin, naša spravodlivosť.‘“ 
JER.33.17	Veď toto hovorí Hospodin: „V tých dňoch Dávidovi nebude chýbať muž, ktorý zasadne na trón domu Izraela,
JER.33.18	a levitským kňazom nebude chýbať muž v mojej službe, ktorý bude prinášať spaľovanú obetu, páliť pokrmovú obetu a prinášať obetu s hostinou po všetky dni.“
JER.33.19	Jeremiášovi zaznelo slovo Hospodina: 
JER.33.20	Toto hovorí Hospodin: „Ak sa môže zrušiť moja zmluva s dňom a moja zmluva s nocou, takže nebude deň a noc v pravom čase,
JER.33.21	potom sa zruší aj moja zmluva s Dávidom, mojím sluhom, že nebude mať syna, ktorý by kraľoval na jeho tróne, a zmluva s levitskými kňazmi, ktorí mi majú slúžiť. 
JER.33.22	Ako nemožno spočítať zástupy nebies a odmerať piesok mora, tak rozmnožím potomstvo Dávida, môjho sluhu, a levitov, ktorí mi slúžia.“
JER.33.23	Jeremiášovi zaznelo slovo Hospodina: 
JER.33.24	„Či si nespozoroval, čo hovorí tento ľud: ‚Dva rody, ktoré si Hospodin vyvolil, tie aj zavrhol?‘ Opovrhujú mojím ľudom a nepovažujú ho ani za pohanský národ.“ 
JER.33.25	Toto hovorí Hospodin: „Ak som neustanovil zmluvu s dňom a nocou, ak som nedal svoje zákony zemi a nebesiam, 
JER.33.26	tak zavrhnem potomstvo Jákoba a svojho sluhu Dávida a z jeho potomstva nevezmem panovníka nad potomstvom Abraháma, Izáka a Jákoba. Zmením však ich údel a zmilujem sa nad nimi.“
JER.34.1	Slovo, ktoré zaznelo Jeremiášovi od Hospodina, keď Nebukadnesar, babylonský kráľ, a celé jeho vojsko, všetky kráľovstvá zeme, ktoré boli v jeho područí, a všetky národy bojovali proti Jeruzalemu a proti všetkým jeho mestám:
JER.34.2	Toto hovorí Hospodin, Boh Izraela: „Choď a hovor s judským kráľom Cidkijom. Povedz mu: Toto hovorí Hospodin: ‚Hľa, toto mesto som vydal do ruky babylonského kráľa a on ho vypáli.
JER.34.3	Ani ty sa nevyslobodíš z jeho ruky, určite ťa chytia a vydajú do jeho ruky; zoči-voči uvidíš babylonského kráľa, bude s tebou hovoriť z tváre do tváre a pôjdeš do Babylonu.‘“
JER.34.4	Judský kráľ Cidkija, vypočuj si slovo Hospodina: Toto ti hovorí Hospodin: „Nezomrieš mečom! 
JER.34.5	Zomrieš v pokoji. Ako zapaľovali vatry pri pohrebe tvojich otcov, predošlých kráľov, ktorí boli pred tebou, tak budú zapaľovať vatry aj pri tvojom pohrebe a budú nad tebou nariekať: ‚Ach, pane!‘ Veď ja som povedal to slovo,“ znie výrok Hospodina.
JER.34.6	Prorok Jeremiáš povedal judskému kráľovi Cidkijovi všetky tieto slová v Jeruzaleme, 
JER.34.7	zatiaľ čo vojsko babylonského kráľa bojovalo proti Jeruzalemu a proti zvyšným judským mestám: proti Lachíšu a Azeke. Tie sa totiž udržali ako pevnosti medzi judskými mestami.
JER.34.8	Slovo, ktoré zaznelo Jeremiášovi od Hospodina, keď kráľ Cidkija uzavrel zmluvu so všetkým ľudom, ktorý bol v Jeruzaleme, že vyhlási prepustenie,
JER.34.9	podľa ktorého každý prepustí na slobodu svojho hebrejského otroka a svoju hebrejskú otrokyňu, aby nikto z Júdovcov už neotročil svojmu bratovi. 
JER.34.10	Všetky kniežatá a všetci ľudia, ktorí pristúpili na zmluvu, že každý prepustí na slobodu svojho otroka a svoju otrokyňu, ani ich už viac nebude zotročovať, poslúchli a prepustili ich. 
JER.34.11	Potom však otrokov a otrokyne, predtým prepustených na slobodu, opäť priviedli a násilne z nich urobili otrokov a otrokyne.
JER.34.12	Tu zaznelo Jeremiášovi slovo od Hospodina: 
JER.34.13	Toto hovorí Hospodin, Boh Izraela: „Ja sám som uzavrel zmluvu s otcami vtedy, keď som ich vyviedol z Egypta, z domu otroctva, 
JER.34.14	že po siedmich rokoch každý prepustí na slobodu svojho hebrejského brata, ktorý sa mu predal. Šesť rokov ti bude slúžiť, potom ho prepustíš zo služby u teba na slobodu. Vaši otcovia ma však nepočúvali, nezbystrili sluch.
JER.34.15	Vy ste sa teraz obrátili, urobili ste, čo uznávam za správne, keď každý vyhlásil svojmu blížnemu, že dostáva slobodu, a predo mnou, v dome, ktorý sa nazýva mojím menom, ste uzavreli zmluvu. 
JER.34.16	Potom ste však znova znesvätili moje meno, keď ste opäť priviedli svojho otroka alebo otrokyňu, ktorým ste dali úplnú slobodu, a donútili ste ich, aby u vás zostali ako otroci a otrokyne.“
JER.34.17	Preto takto hovorí Hospodin: „Vy ste ma neposlúchli a nevyhlásili ste prepustenie na slobodu každý svojmu bratovi a svojmu blížnemu. Teraz ja vyhlasujem vám prepustenie,“ znie výrok Hospodina, „meču, moru a hladu, a urobím vás postrachom pre všetky kráľovstvá zeme.
JER.34.18	Mužom, ktorí prestúpili moju zmluvu a nedodržali podmienky zmluvy, ktorú uzavreli predo mnou, urobím ako teľaťu, ktoré rozťali na dvoje a prechádzali medzi jeho časťami.
JER.34.19	Judské a jeruzalemské kniežatá, dvoranov i kňazov a všetkých ľudí krajiny, ktorí prechádzali medzi jeho časťami, 
JER.34.20	vydám do ruky ich nepriateľov a do ruky tých, čo im striehnu na život, takže ich mŕtvoly budú pokrmom pre nebeské vtáky a poľnú zver.
JER.34.21	Aj judského kráľa Cidkiju a jeho kniežatá vydám do ruky ich nepriateľov a do ruky tých, čo striehnu na ich život, do rúk vojska babylonského kráľa, ktoré od vás odtiahlo. 
JER.34.22	Hľa, vydám rozkaz,“ znie výrok Hospodina, „a vrátim ich k tomuto mestu, budú naň útočiť, zaujmú ho a spália a judské mestá zmením na neobývanú pustatinu.“
JER.35.1	Slovo, ktoré v dňoch judského kráľa Jojakíma, Joziášovho syna, zaznelo Jeremiášovi od Hospodina:
JER.35.2	„Choď k domu Rechábovcov, prehovor s nimi, zaveď ich do Hospodinovho domu, do niektorej z jeho miestností, a ponúkni ich vínom.“
JER.35.3	Vzal som teda Jaazanju, syna Jirmeju, syna Chabaccinju a jeho bratov, všetkých jeho synov a celú rodinu Rechábovcov 
JER.35.4	a priviedol som ich do Hospodinovho domu, do miestnosti synov Božieho muža Chanána, Jigdaljovho syna, ktorá bola vedľa miestnosti kniežat, nad izbou strážcu prahu Maaseju, Šallúmovho syna. 
JER.35.5	Predložil som pred synov domu Rechábovcov plné čaše vína i kalichy a vyzval som ich: „Pite víno!“ 
JER.35.6	Povedali mi: „Nepijeme víno. Rechábov syn Jonadáb, náš otec, nám povedal: ‚Nikdy nepite víno, ani vy, ani vaši synovia,
JER.35.7	ani nestavajte domy, nesejte semeno, nesaďte a nevlastnite vinice, bývajte v stanoch po všetky vaše dni, aby ste sa dožili mnohých dní tu na zemi, na ktorej ste pútnici.‘ 
JER.35.8	Poslúchame hlas nášho otca Jonadába, Rechábovho syna, vo všetkom, čo nám prikázal, preto po celý život nepijeme víno ani my, ani naši synovia, ani naše ženy, ani naše dcéry, 
JER.35.9	ani nestaviame domy na bývanie, nemáme vinice, ani polia, ani osivo. 
JER.35.10	Bývame v stanoch, poslúchame a konáme všetko, čo nám prikázal náš otec Jonadáb. 
JER.35.11	Keď však vojsko babylonského kráľa Nebukadnesara pritiahlo proti krajine, povedali sme: ‚Poďte, vojdime do Jeruzalema pred vojskom Chaldejcov a pred vojskom Sýrčanov,‘ a tak sme zostali v Jeruzaleme.“
JER.35.12	Jeremiášovi zaznelo Hospodinovo slovo: 
JER.35.13	Toto hovorí Hospodin zástupov, Boh Izraela: „Choď a povedz mužom Judska a obyvateľom Jeruzalema: ‚Či si nechcete vziať poučenie a nebudete počúvať moje slová?‘ znie výrok Hospodina. 
JER.35.14	‚Príkaz Rechábovho syna Jonadába, ktorý zakázal svojim synom piť víno, sa zachováva až podnes, pretože poslúchajú príkaz svojho otca. Ja k vám neustále hovorím, ale ma neposlúchate.
JER.35.15	Stále k vám posielam svojich služobníkov, prorokov, s odkazom: »Odvráťte sa všetci od svojej zlej cesty, napravte svoje skutky a nechoďte za cudzími bohmi, aby ste im slúžili. Potom budete bývať v krajine, ktorú som dal vám i vašim otcom.« Vy ste však nezbystrili sluch a neposlúchali ste ma.
JER.35.16	Synovia Jonadába, Rechábovho syna, zachovávali príkaz svojho otca, ktorý im dal, ale tento ľud ma neposlúchal.‘“
JER.35.17	Preto toto hovorí Hospodin, Boh zástupov, Boh Izraela: „Na Júdu a na všetkých obyvateľov Jeruzalema dopustím všetko nešťastie, ktorým som im hrozil, pretože som k nim hovoril, ale neposlúchali, volal som, ale neodpovedali.“
JER.35.18	Domu Rechábovcov však Jeremiáš povedal: Toto hovorí Hospodin zástupov, Boh Izraela: „Pretože ste poslúchali príkaz svojho otca Jonadába a všetko ste konali tak, ako vám prikázal, 
JER.35.19	takto hovorí Hospodin zástupov, Boh Izraela: ‚Rod Jonadába, Rechábovho syna, ktorý mi slúži po celý život, nevyhynie.‘“
JER.36.1	Vo štvrtom roku judského kráľa Jojakíma, Joziášovho syna, zaznelo Jeremiášovi od Hospodina toto slovo:
JER.36.2	„Vezmi si knižný zvitok a napíš naň všetky slová, ktoré som ti povedal o Izraeli, o Júdovi a o všetkých národoch odo dňa, keď som ti začal hovoriť, odo dní Joziáša až podnes. 
JER.36.3	Keď sa dom Júdu dopočuje o všetkom nešťastí, ktoré mu chystám urobiť, azda sa každý odvráti od svojej zlej cesty. Potom odpustím ich viny a ich hriech.“
JER.36.4	Jeremiáš teda zavolal Barucha, Nerijovho syna, a ten podľa Jeremiášovho rozprávania zapísal do knižného zvitku všetky slová, ktoré Hospodin povedal Jeremiášovi.
JER.36.5	Jeremiáš prikázal Baruchovi: „Mne bránia, ja nemôžem ísť do Hospodinovho domu. 
JER.36.6	Choď teda ty a prečítaj zo zvitku, čo si napísal podľa môjho rozprávania, Hospodinove slová pred ľudom v Hospodinovom dome aj pred všetkými Júdovcami, ktorí prídu zo svojich miest v pôstnom dni. 
JER.36.7	Azda prenikne ich úpenlivá prosba pred Hospodina a každý sa odvráti od svojej zlej cesty, lebo veľký je hnev a zlosť, ktorou Hospodin pohrozil tomuto ľudu.“ 
JER.36.8	Nerijov syn Baruch urobil všetko tak, ako mu prikázal prorok Jeremiáš, a v Hospodinovom dome z knihy prečítal Hospodinove slová.
JER.36.9	V piatom roku judského kráľa Jojakíma, Joziášovho syna, v deviatom mesiaci, vyhlásili pôst pred Hospodinom pre všetok ľud v Jeruzaleme a pre všetok ľud, ktorý prišiel zo svojich judských miest do Jeruzalema. 
JER.36.10	Vtedy v Hospodinovom dome, v izbe Gemarju, syna pisára Šafána, na hornom nádvorí pri vchode do Novej brány Hospodinovho domu, Baruch prečítal z knihy Jeremiášove slová všetkému ľudu.
JER.36.11	Michaja, syn Gemarju, syna Šafána, vypočul z knihy všetky Hospodinove slová. 
JER.36.12	Zišiel do kráľovského domu, do pisárovej izby, kde práve zasadali všetky kniežatá: pisár Elišama, Šemajov syn Delaja, Achbórov syn Elnatán, Šafánov syn Gemarja, Chananjov syn Cidkija a všetky ostatné kniežatá.
JER.36.13	Michaja im oznámil všetky slová, ktoré počul, keď ich Baruch z knihy nahlas čítal ľudu.
JER.36.14	Vtedy všetky kniežatá poslali k Baruchovi Jehudiho, syna Netanju, syna Šelemju, syna Kúšiho, s odkazom: „Zober do ruky zvitok, z ktorého si čítal ľudu, a poď!“ Baruch, Nerijov syn, vzal zvitok do ruky a šiel k nim. 
JER.36.15	Povedali mu: „Sadni si a čítaj pred nami!“ Nato Baruch čítal pred nimi. 
JER.36.16	Keď si vypočuli všetky slová, preľaknutí pozerali jeden na druhého a povedali Baruchovi: „Všetky tieto slová musíme oznámiť kráľovi!“ 
JER.36.17	Vypytovali sa ho: „Povedz nám, ako si napísal všetky tieto slová? Podľa jeho rozprávania?“ 
JER.36.18	Baruch im povedal: „Všetky tieto slová mi povedal a ja som ich atramentom zapísal do knihy.“ 
JER.36.19	Nato kniežatá povedali Baruchovi: „Choď, schovaj sa aj ty, aj Jeremiáš, aby nikto nevedel, kde ste.“ 
JER.36.20	Potom prišli ku kráľovi na nádvorie, zvitok však nechali v izbe pisára Elišamu. So všetkým oboznámili kráľa.
JER.36.21	Kráľ poslal Jehudiho, aby priniesol zvitok. Jehudi ho vzal z izby pisára Elišamu a čítal ho pred kráľom a pred všetkými kniežatami, ktoré stáli vedľa kráľa. 
JER.36.22	Kráľ sedel v zimnom dome — bol deviaty mesiac — a na ohnisku pred ním horel oheň. 
JER.36.23	Keď Jehudi prečítal tri alebo štyri stĺpce, kráľ ich odrezal pisárskym nožom a hádzal do ohňa na ohnisku, kým nezhorel celý zvitok. 
JER.36.24	Kráľ a všetci jeho služobníci, ktorí počúvali všetky tie slová, sa však nezľakli, ani si neroztrhli rúcho. 
JER.36.25	Hoci Elnatán, Delaja a Gemarja naliehali na kráľa, aby zvitok nepálil, neposlúchol ich. 
JER.36.26	Kráľ prikázal Jerachmeelovi, kráľovmu synovi, Serajovi, Azríelovmu synovi, a Šelemjovi, Abdeelovmu synovi, aby chytili pisára Barucha a proroka Jeremiáša. No Hospodin ich ukryl.
JER.36.27	Keď kráľ spálil zvitok so slovami, ktoré napísal Baruch podľa Jeremiášovho rozprávania, Jeremiášovi zaznelo slovo Hospodina: 
JER.36.28	„Znova si vezmi iný zvitok a napíš naň všetky predchádzajúce slová z prvého zvitku, ktorý spálil judský kráľ Jojakím.
JER.36.29	O judskom kráľovi Jojakímovi povedz: Toto hovorí Hospodin: ‚Ty si spálil ten zvitok a povedal si: »Prečo si naň napísal, že babylonský kráľ určite príde, zničí túto krajinu a odstráni z nej ľud i zver?«‘
JER.36.30	Preto o judskom kráľovi Jojakímovi Hospodin hovorí toto: ‚Nebude mať nikoho, kto by zasadol na Dávidov trón, a jeho mŕtvola bude pohodená vo dne na horúčave a v noci na mraze.
JER.36.31	Potrescem jeho, jeho potomstvo i jeho sluhov pre ich previnenia a privediem na nich, na obyvateľov Jeruzalema a na mužov Judska všetko nešťastie, ktorým som im hrozil, no neposlúchali.‘“
JER.36.32	Jeremiáš teda vzal iný zvitok a dal ho pisárovi Baruchovi, Nerijovmu synovi. Ten naň podľa Jeremiášovho rozprávania napísal všetky slová knihy, ktorú judský kráľ Jojakím spálil na ohni, a ešte pridal mnohé podobné slová.
JER.37.1	Namiesto Jojakímovho syna Konju sa stal kráľom Joziášov syn Cidkija. Babylonský kráľ Nebukadnesar ho ustanovil za kráľa v Judsku.
JER.37.2	No ani on sám, ani jeho služobníci, ani ľud krajiny nepočúvali slová Hospodina, ktoré oznamoval prostredníctvom proroka Jeremiáša.
JER.37.3	Tu kráľ Cidkija poslal Šelemjovho syna Jehuchala a kňaza Cefanju, Maasejovho syna, k prorokovi Jeremiášovi s odkazom: „Modli sa za nás k Hospodinovi, nášmu Bohu!“
JER.37.4	Jeremiáš sa voľne pohyboval medzi ľudom, ešte ho nedali do väzenia. 
JER.37.5	Vtedy faraónovo vojsko vyrazilo z Egypta. Keď sa však o tom dopočuli Chaldejci, ktorí obliehali Jeruzalem, odtiahli od Jeruzalema.
JER.37.6	Prorokovi Jeremiášovi zaznelo slovo Hospodina: 
JER.37.7	Toto hovorí Hospodin, Boh Izraela: „Toto povedz judskému kráľovi, ktorý vás poslal ku mne vypytovať sa: ‚Hľa, faraónovo vojsko, ktoré vám vyšlo na pomoc, sa vráti do svojej krajiny, do Egypta. 
JER.37.8	Chaldejci sa však vrátia, zaútočia na toto mesto, zaujmú ho a vypália ohňom.‘“
JER.37.9	Toto hovorí Hospodin: „Neklamte samých seba, keď si myslíte: ‚Chaldejci od nás konečne odišli.‘ Veď oni neodišli. 
JER.37.10	Aj keby ste porazili celé vojsko Chaldejcov, ktoré bojuje proti vám, a zostalo by z nich niekoľko ranených mužov, každý by sa zdvihol vo svojom stane a ohňom by spálili toto mesto.“
JER.37.11	Keď pred faraónovým vojskom odtiahlo od Jeruzalema vojsko Chaldejcov, 
JER.37.12	Jeremiáš vyšiel z Jeruzalema a chcel odísť do kraja Benjamínovcov, aby tam prevzal dedičný podiel medzi ľudom.
JER.37.13	Keď bol v Benjamínskej bráne, bol tam veliteľ stráže menom Jirija, syn Šelemju, syna Chananju. Ten zadržal proroka Jeremiáša a vyčítal mu: „Ty chceš prebehnúť k Chaldejcom!“ 
JER.37.14	Jeremiáš odpovedal: „To je lož! Ja nechcem prebehnúť k Chaldejcom!“ Jirija ho však nepočúval, chytil Jeremiáša a zaviedol ho pred kniežatá. 
JER.37.15	Kniežatá sa rozzúrili na Jeremiáša, dali ho zbiť a uvrhli ho do väzenia v dome pisára Jonatána; urobili z neho totiž väznicu.
JER.37.16	Jeremiáš sa tak dostal do klenutej časti domu s cisternou. Tam musel Jeremiáš zostať mnoho dní.
JER.37.17	Kráľ Cidkija poslal poňho, dal ho vyviesť a vo svojom dome sa ho kráľ potajomky vypytoval: „Je nejaký výrok od Hospodina?“ Jeremiáš povedal: „Je,“ a ešte dodal: „Dostaneš sa do ruky babylonského kráľa.“
JER.37.18	Nato sa Jeremiáš opýtal kráľa Cidkiju: „Čím som sa previnil proti tebe, proti tvojim služobníkom a proti tomuto tvojmu ľudu, že ste ma uvrhli do väzenia? 
JER.37.19	Kde sú vaši proroci, ktorí vám prorokovali: ‚Babylonský kráľ nepríde proti nám a proti tejto krajine?‘ 
JER.37.20	Teraz, môj pán a kráľ, počúvaj, nech k tebe prenikne moja úpenlivá prosba: Nevráť ma do domu pisára Jonatána, aby som tam nezomrel.“
JER.37.21	Kráľ Cidkija vydal rozkaz, aby Jeremiáša držali pod dozorom na nádvorí stráže a z Pekárskej ulice mu denne dávali peceň chleba, kým sa v meste neminie všetok chlieb. Jeremiáš tak zostal na nádvorí stráže.
JER.38.1	Mattánov syn Šefatja, Pašchúrov syn Gedalja, Šelemjov syn Juchal a Malkijov syn Pašchúr počuli slová, ktoré Jeremiáš hovoril všetkému ľudu: 
JER.38.2	Toto hovorí Hospodin: „Kto zostane v tomto meste, zomrie mečom, od hladu alebo na mor; kto však prejde k Chaldejcom, zostane nažive. Jeho život mu bude ako korisť a bude žiť.“
JER.38.3	Toto hovorí Hospodin: „Toto mesto sa určite dostane do rúk vojska babylonského kráľa, ktorý ho zaujme.“ 
JER.38.4	Vtedy kniežatá povedali kráľovi: „Tohto muža treba usmrtiť! Takto podlamuje bojaschopnosť mužov, ktorí ešte zostali v tomto meste, ako aj odolnosť všetkého ľudu, keď im hlása také reči. Veď tento človek nehľadá blaho tohto ľudu, ale iba nešťastie.“
JER.38.5	Kráľ Cidkija povedal: „Hľa, je vo vašich rukách! Niet takého kráľa, ktorý by proti vám niečo zmohol.“ 
JER.38.6	Vzali teda Jeremiáša a hodili ho do cisterny kráľovho syna Malkiju, ktorá bola na nádvorí stráže. Jeremiáša po povrazoch spustili do cisterny, kde nebola voda, iba blato. Tak sa Jeremiáš ponoril do blata.
JER.38.7	Kúšijec, eunuch Ebed-Melech, ktorý bol vtedy v kráľovskom dome, sa dopočul, že Jeremiáša spustili do cisterny. Kráľ práve sedel v Benjamínskej bráne.
JER.38.8	Keď vychádzal Ebed-Melech z kráľovského domu, povedal kráľovi: 
JER.38.9	„Pane môj, kráľ, títo muži sa dopustili veľkého zla všetkým tým, čo urobili prorokovi Jeremiášovi, keď ho spustili do cisterny. Zomrie tam od hladu, lebo v meste už niet chleba.“ 
JER.38.10	Nato kráľ rozkázal Kúšijcovi Ebed-Melechovi: „Vezmi odtiaľto troch mužov a vytiahnite proroka Jeremiáša z cisterny, skôr ako zomrie.“ 
JER.38.11	Ebed-Melech vzal so sebou mužov, šiel do kráľovského domu, dolu do skladu, vzal odtiaľ handry zo šiat a staré zdrapy a spustil to po povrazoch Jeremiášovi do cisterny. 
JER.38.12	Kúšijec Ebed-Melech zavolal na Jeremiáša: „Daj si tieto handry a zdrapy pod pazuchy, pod povrazy!“ Jeremiáš tak urobil. 
JER.38.13	Povrazmi ťahali Jeremiáša a vytiahli ho z cisterny. Potom zostal Jeremiáš na nádvorí stráže.
JER.38.14	Kráľ Cidkija dal priviesť proroka Jeremiáša k sebe, k tretiemu vchodu Hospodinovho domu. Tu povedal kráľ Jeremiášovi: „Chcem sa ťa na niečo opýtať. Nič mi však nezamlčuj!“ 
JER.38.15	Jeremiáš povedal Cidkijovi: „Nezabiješ ma, ak ti to prezradím? Ak ti dám radu, ty ma aj tak neposlúchneš.“ 
JER.38.16	Kráľ Cidkija sa potom tajne zaprisahal Jeremiášovi a povedal: „Akože žije Hospodin, ktorý nám dal tento život, nedám ťa usmrtiť ani ťa nevydám do rúk tých mužov, ktorí bažia po tvojom živote.“
JER.38.17	Nato Jeremiáš povedal Cidkijovi: Toto hovorí Hospodin, Boh zástupov, Boh Izraela: „Ak sa poddáš kniežatám babylonského kráľa, zachrániš si život a toto mesto nevypália ohňom a budeš žiť ty aj tvoj dom. 
JER.38.18	Ak sa však nepoddáš kniežatám babylonského kráľa, potom sa mesto dostane do ruky Chaldejcov, vypália ho ohňom a ani ty sa nevyslobodíš z ich ruky.“
JER.38.19	Kráľ Cidkija povedal Jeremiášovi: „Ja sa obávam Júdovcov, ktorí prešli k Chaldejcom, aby ma nevydali do ich rúk. Tí by ma vyviedli na posmech.“ 
JER.38.20	Jeremiáš povedal: „Nevydajú ťa! Počúvni Hospodinov hlas, o ktorom ti ja hovorím. Povedie sa ti dobre a budeš žiť. 
JER.38.21	V prípade, že budeš odmietať vzdať sa, zjavil mi Hospodin toto slovo: 
JER.38.22	‚Všetky ženy, ktoré zostanú v dome judského kráľa, vyvedú ku kniežatám babylonského kráľa a budú hovoriť:
JER.38.22	»Zvábili ťa a premohli
JER.38.22	tvoji dôverní priatelia,
JER.38.22	no keď ti nohy uviazli v blate,
JER.38.22	oni sa stiahli späť.«
JER.38.23	Všetky tvoje ženy i tvojich synov vyvedú Chaldejcom a ty sa nevyslobodíš z ich rúk, padneš do ruky babylonského kráľa a toto mesto bude vypálené ohňom.‘“ 
JER.38.24	Nato Cidkija povedal Jeremiášovi: „Nezomrieš, ak sa nikto nedozvie o týchto slovách. 
JER.38.25	Ak sa kniežatá dopočujú, že som s tebou hovoril, prídu k tebe a budú sa ťa vypytovať: ‚Povedz nám, čo si hovoril kráľovi, a aj to, čo hovoril kráľ; netaj to pred nami, neusmrtíme ťa,‘ 
JER.38.26	vtedy im povedz: ‚Kráľovi som predložil prosbu, aby ma neposielal späť do Jonatánovho domu, aby som tam nezomrel.‘“
JER.38.27	Všetky kniežatá prišli k Jeremiášovi a vypytovali sa. On im však povedal všetko tak, ako mu kázal kráľ. Ponechali ho na pokoji, odišli od neho, pretože nikto z nich nepočul ten rozhovor s kráľom. 
JER.38.28	Jeremiáš potom zostal na nádvorí stráže až do dňa, keď sa zmocnili Jeruzalema.
JER.38.28	Toto sa stalo počas dobývania Jeruzalema.
JER.39.1	V deviatom roku judského kráľa Cidkiju, v desiatom mesiaci pritiahol babylonský kráľ Nebukadnesar a všetko jeho vojsko k Jeruzalemu a obkľúčili ho.
JER.39.2	V jedenástom roku Cidkiju, v štvrtom mesiaci, v piaty deň toho mesiaca vpadli do mesta. 
JER.39.3	Dostali sa ta všetky kniežatá babylonského kráľa a usadili sa v Strednej bráne: Nergal-Sarecer, Samgar-Nebu, Sar-Sechím, hlavný dvoran, Nergal-Sarecer, hlavný mág, a všetky ostatné kniežatá babylonského kráľa. 
JER.39.4	Keď ich judský kráľ Cidkija a všetci bojovníci uvideli, opustili mesto a v noci utekali po ceste, ktorá vedie ku kráľovskej záhrade cez bránu medzi dvoma múrmi smerom k Arabe.
JER.39.5	Vojsko Chaldejcov ich však prenasledovalo, Cidkiju chytili na jerišských stepiach, zajali ho a odviedli k babylonskému kráľovi Nebukadnesarovi do Ribly v krajine Chamát. Tam vyniesol nad ním rozsudok. 
JER.39.6	Babylonský kráľ dal v Rible pobiť Cidkijových synov pred jeho očami; babylonský kráľ dal pobiť aj všetkých judských šľachticov.
JER.39.7	Potom Cidkiju oslepil, spútal ho okovami a dal ho odviesť do Babylonu. 
JER.39.8	Potom Chaldejci vypálili kráľovský palác aj domy obyvateľstva a zrúcali múry Jeruzalema. 
JER.39.9	Zvyšok ľudu, ktorý zostal v meste, a utečencov, ktorí prešli k nemu, a ostatné obyvateľstvo dal odviesť veliteľ stráže Nebuzaradan do Babylonu. 
JER.39.10	Tých najbiednejších, ktorí nič nemali, ponechal veliteľ osobnej stráže Nebuzaradan v Judsku a vtedy im dal vinice a polia.
JER.39.11	Babylonský kráľ Nebukadnesar prikázal veliteľovi osobnej stráže Nebuzaradanovi ohľadne Jeremiáša: 
JER.39.12	„Ujmi sa ho, dohliadaj naňho, nenakladaj s ním zle, zaobchádzaj s ním tak, ako si on povie.“
JER.39.13	Veliteľ osobnej stráže Nebuzaradan, hlavný dvoran Nebúšazban a hlavný mág Nergal-Sarecer, ako aj všetky kniežatá babylonského kráľa 
JER.39.14	dali priviesť Jeremiáša z nádvoria stráže a odovzdali ho Gedaljovi, synovi Achikáma, syna Šafána, aby ho odviedol domov. Tak zostal medzi ľudom.
JER.39.15	Keď bol Jeremiáš uväznený na nádvorí stráže, zaznelo mu slovo Hospodina:
JER.39.16	„Choď a povedz Kúšijcovi Ebed-Melechovi: Toto ti hovorí Hospodin zástupov, Boh Izraela: ‚Pozri, splním svoju výstrahu o tomto meste na jeho nešťastie, nie na dobro; splnia sa pred tebou v ten deň. 
JER.39.17	Teba však vyslobodím v ten deň,‘ znie výrok Hospodina, ‚nedostaneš sa do rúk mužov, z ktorých máš strach. 
JER.39.18	Určite ťa vyslobodím, nepadneš mečom, svoj život budeš mať ako korisť, pretože si mi dôveroval,‘“ znie výrok Hospodina.
JER.40.1	Slovo, ktoré zaznelo od Hospodina Jeremiášovi, keď ho prepustil veliteľ telesnej stráže Nebuzaradan z Rámy. Keď sa ho ujal, bol spútaný reťazami medzi ostatnými jeruzalemskými a judskými zajatcami, ktorých zajímali do Babylonu.
JER.40.2	Veliteľ telesnej stráže vzal Jeremiáša a povedal mu: „Hospodin, tvoj Boh, predpovedal nešťastie tomuto mestu. 
JER.40.3	Hospodin splnil a urobil, ako povedal, lebo ste hrešili proti Hospodinovi a neposlúchali ste ho, preto vás postihol tento údel. 
JER.40.4	Hľa, dnes ťa vyslobodím z reťazí, ktoré máš na rukách. Ak sa ti páči ísť so mnou do Babylonu, poď, budem na teba dozerať. Ak sa ti nepozdáva ísť so mnou do Babylonu, zostaň tu! Pozri, celá krajina je pred tebou, choď, kde uznáš za dobré a správne. 
JER.40.5	Ak chceš radšej zostať tu, choď ku Gedaljovi, synovi Achikáma, syna Šafána, ktorého babylonský kráľ ustanovil nad judskými mestami, bývaj s ním medzi ľudom, alebo choď, kamkoľvek sa ti zapáči ísť.“ Potom mu dal veliteľ telesnej stráže potraviny a dary na cestu a prepustil ho. 
JER.40.6	Jeremiáš odišiel k Achikámovmu synovi Gedaljovi do Micpy a býval s ním uprostred ľudu, ktorý zostal v krajine.
JER.40.7	Všetci velitelia oddielov, ktorí sa zdržiavali v poli so svojím mužstvom, sa dozvedeli, že babylonský kráľ ustanovil Achikámovho syna Gedalju na čelo krajiny, že mu zveril aj mužov, ženy, deti a bedárov krajiny, ktorých neodviedli do Babylonu.
JER.40.8	Ku Gedaljovi do Micpy prišiel Netanjov syn Jišmael, Jochanán a Jonatán, synovia Karéacha, Seraja, syn Tanchumeta, a synovia Efaja z Netofy, Jezanja, syn Maacháťana; prišli aj so svojimi ľuďmi.
JER.40.9	Gedalja, syn Achikáma, syna Šafána, sa im a ich mužom zaprisahal: „Nebojte sa slúžiť Chaldejcom, zostaňte v krajine a slúžte babylonskému kráľovi a bude vám dobre. 
JER.40.10	Pozrite, ja bývam v Micpe ako zástupca pred Chaldejcami, ktorí prichádzajú k nám. Vy pozbierajte úrodu vína, ovocia a oleja, uložte to do svojich nádob a bývajte vo svojich mestách, ktoré si obsadíte.“ 
JER.40.11	Aj Júdovci, ktorí bývali v Moábsku, medzi Ammónčanmi, v Edómsku a v rôznych krajinách, počuli, že babylonský kráľ nechal zvyšky z Júdu a ustanovil na ich čelo Gedalju, syna Achikáma, syna Šafána. 
JER.40.12	Potom sa všetci Júdovci vrátili zo všetkých miest, kam sa rozpŕchli, prišli do Judska ku Gedaljovi do Micpy a pozbierali veľmi veľa vína a zrelého ovocia.
JER.40.13	Karéachov syn Jochanán a všetci velitelia oddielov, ktoré sa zdržiavali v poli, prišli ku Gedaljovi do Micpy 
JER.40.14	a povedali mu: „Vieš, že ammónsky kráľ Baalís poslal Netanjovho syna Jišmaela, aby ťa zabil?“ No Achikámov syn Gedalja im neveril.
JER.40.15	Karéachov syn Jochanán potajomky povedal Gedaljovi v Micpe: „Pôjdem a zabijem Netanjovho syna Jišmaela, nikto sa to nedozvie. Prečo by ťa mal zabiť? To by sa rozpŕchli všetci Júdovci, ktorí sa zhromaždili okolo teba, a zvyšky Júdu by zahynuli.“
JER.40.16	Achikámov syn Gedalja však povedal Karéachovmu synovi Jochanánovi: „Nerob to! Veď ty hovoríš lož o Jišmaelovi.“
JER.41.1	V siedmom mesiaci prišiel Jišmael, syn Netanju, syna Elišamu, z kráľovského rodu, a s ním kráľovskí veľmoži a desať mužov ku Gedaljovi, synovi Achikáma, do Micpy; tam v Micpe spolu jedli.
JER.41.2	Vtedy povstal Netanjov syn Jišmael, aj desiati muži, čo boli s ním, napadli mečom Gedalju, syna Achikáma, syna Šafána, a zabili toho, koho babylonský kráľ ustanovil nad krajinou.
JER.41.3	Jišmael pobil aj všetkých Júdovcov, ktorí boli s Gedaljom v Micpe, aj Chaldejcov, bojovníkov, ktorí sa tam nachádzali.
JER.41.4	Na druhý deň po zabití Gedalju, keď ešte nikto nič nevedel, 
JER.41.5	prišli zo Síchemu, zo Šila a zo Samárie muži — osemdesiat mužov — s oholenými bradami, v roztrhanom rúchu, so zárezmi, v rukách mali dary na pokrmovú obetu a kadidlo a chceli to zaniesť do Hospodinovho domu.
JER.41.6	Vtedy im z Micpy vyšiel v ústrety Netanjov syn Jišmael a pri chôdzi plakal. Keď sa s nimi stretol, povedal im: „Poďte ku Gedaljovi, Achikámovmu synovi!“
JER.41.7	Keď prišli do stredu mesta, Netanjov syn Jišmael s mužmi, ktorí boli s ním, ich rozsekal a pohádzal do cisterny. 
JER.41.8	Našlo sa medzi nimi desať mužov, ktorí povedali Jišmaelovi: „Nezabíjaj nás, lebo máme na poli ukryté zásoby pšenice, jačmeňa, oleja a medu.“ Nechal ich a nezabil ich spolu s ich bratmi. 
JER.41.9	Cisterna, do ktorej dal Jišmael pohádzať mŕtvoly všetkých mužov, ktorých pobil s Gedaljom, bola tá, ktorú dal urobiť kráľ Asa pred vpádom izraelského kráľa Bašu; Netanjov syn Jišmael ju naplnil mŕtvolami.
JER.41.10	Potom Jišmael zajal celý zvyšok ľudu, čo zostal v Micpe, kráľovské dcéry i všetok ľud, čo zostal v Micpe, nad ktorým ustanovil Nebuzaradan, veliteľ telesnej stráže, Gedalju, Achikámovho syna. Keď ich Netanjov syn Jišmael zajal, odišiel a chcel prejsť k Ammónčanom.
JER.41.11	Keď Jochanán, syn Karéacha, a všetci velitelia oddielov, ktorí boli s ním, počuli o všetkých zločinoch, ktorých sa dopustil Netanjov syn Jišmael,
JER.41.12	vzali všetkých mužov a vyšli do boja proti Netanjovmu synovi Jišmaelovi. Našli ho pri veľkých vodách pri Gibeóne.
JER.41.13	Keď všetok ľud, ktorý bol s Jišmaelom, zazrel Karéachovho syna Jochanána a všetkých veliteľov oddielov, ktorí boli s ním, zaradoval sa. 
JER.41.14	Všetok ľud, ktorý zajal Jišmael z Micpy, sa vrátil a šiel ku Karéachovmu synovi Jochanánovi. 
JER.41.15	Netanjov syn Jišmael sa s ôsmimi mužmi pred Jochanánom zachránil a odišiel k Ammónčanom. 
JER.41.16	Potom Karéachov syn Jochanán a všetci velitelia oddielov, ktorí boli s ním, zobrali celý zvyšok ľudu, ktorý priviedol späť Netanjov syn Jišmael z Micpy po tom, čo zabil Gedalju, Achikámovho syna, teda udatných mužov, bojovníkov, ženy, deti a eunuchov, ktorých priviedol späť z Gibeónu. 
JER.41.17	Odišli a zdržiavali sa v hostinci Kimhám, ktorý je pri Betleheme. Odtiaľ chceli ujsť do Egypta
JER.41.18	pred Chaldejcami, lebo sa ich báli, keďže Netanjov syn Jišmael zabil Achikámovho syna Gedalju, ktorého babylonský kráľ ustanovil nad krajinou.
JER.42.1	Tu pristúpili všetci velitelia oddielov, Karéachov syn Jochanán a Hošajov syn Jezanja, i všetok ľud, od najmenšieho po najväčšieho, 
JER.42.2	a povedali prorokovi Jeremiášovi: „Prijmi našu prosbu a modli sa k Hospodinovi, tvojmu Bohu, za nás, za všetok tento zvyšok, veď nás iba málo zostalo z množstva, ako nás vidíš na vlastné oči.
JER.42.3	Hospodin, tvoj Boh, nech nám oznámi, ktorou cestou máme ísť a čo máme robiť.“ 
JER.42.4	Prorok Jeremiáš im povedal: „Počul som. Hľa, budem sa modliť k Hospodinovi, vášmu Bohu, ako si žiadate, a oznámim vám všetko, čo vám odpovie Hospodin. Nič pred vami nezatajím.“ 
JER.42.5	Oni však Jeremiášovi odpovedali: „Nech je Hospodin proti nám pravdivý a verný svedok, ak nebudeme všetko robiť tak, ako nám Hospodin, tvoj Boh, po tebe odkáže. 
JER.42.6	Či to bude dobré alebo zlé, budeme počúvať hlas Hospodina, svojho Boha, ku ktorému ťa posielame, aby sa nám dobre vodilo; chceme počúvať hlas Hospodina, svojho Boha.“
JER.42.7	Po desiatich dňoch zaznelo Jeremiášovi Hospodinovo slovo. 
JER.42.8	Ten zavolal Karéachovho syna Jochanána, všetkých veliteľov oddielov, ktoré boli s ním, a všetok ľud od najmenšieho až po najväčšieho 
JER.42.9	a povedal im: „Toto hovorí Hospodin, Boh Izraela, ku ktorému ste ma poslali, aby som mu predložil vašu prosbu: 
JER.42.10	‚Ak natrvalo ostanete v tejto krajine, znova vás vybudujem a nezrúcam, zasadím vás a nevytrhám, lebo som oľutoval zlo, ktoré som vám spôsobil.
JER.42.11	Nebojte sa babylonského kráľa, pred ktorým sa strachujete, nebojte sa ho,‘ znie výrok Hospodina, ‚veď som pri vás ja, aby som vás chránil a vyslobodil z jeho ruky.
JER.42.12	Ja vás obdarím milosrdenstvom a on sa zmiluje nad vami a navráti vás na vašu pôdu. 
JER.42.13	Ak si však myslíte: »Nezostaneme v tejto krajine a nebudeme počúvať hlas Hospodina, svojho Boha,«
JER.42.14	a poviete: »Nie, pôjdeme do Egypta, kde neuvidíme vojnu, ani nebudeme počuť hlas trúby, ani nebudeme pociťovať hlad po chlebe, tam budeme bývať,« 
JER.42.15	potom počujte Hospodinovo slovo, zvyšky Júdu.‘ Toto hovorí Hospodin zástupov, Boh Izraela: ‚Ak naozaj obraciate tvár k Egyptu a chcete tam bývať, 
JER.42.16	potom vás tam v Egypte zasiahne meč, ktorého sa bojíte, a hlad, pred ktorým máte strach, tam v Egypte sa vás zmocní a tam pomriete. 
JER.42.17	Všetci muži, ktorí sú odhodlaní ísť do Egypta, aby tam bývali ako cudzinci, pomrú tam mečom, od hladu a na mor. Nikto z nich neunikne, nezachráni sa pred zlom, ktoré na nich dopustím.‘
JER.42.18	Toto hovorí Hospodin zástupov, Boh Izraela: ‚Ako sa vylial môj hnev a moje rozhorčenie na obyvateľov Jeruzalema, tak sa moja prchkosť vyleje na vás, ak pôjdete do Egypta, takže sa stanete kliatbou, hrôzou, zlorečením a hanbou a toto miesto viac neuvidíte.‘
JER.42.19	Hospodin k vám, zvyškom Júdu, hovoril: ‚Nechoďte do Egypta!‘ Dobre si uvedomte, že dnes som vás varoval! 
JER.42.20	Veď zavádzate samých seba. Vy ste ma poslali k Hospodinovi, svojmu Bohu, keď ste hovorili: ‚Modli sa za nás k Hospodinovi, nášmu Bohu, a všetko nám oznám tak, ako ti povie Hospodin, náš Boh, a urobíme to.‘ 
JER.42.21	Dnes som vám to oznámil, ale vy nepočúvate hlas Hospodina, svojho Boha, a všetko, čo vám prostredníctvom mňa odkázal. 
JER.42.22	Teraz si však dobre uvedomte, že pomriete mečom, od hladu a na mor na mieste, kam chcete odísť bývať ako cudzinci.“
JER.43.1	Jeremiáš dohovoril všetkému ľudu všetky slová Hospodina, ich Boha, s ktorými ho k nim poslal Hospodin, ich Boh, teda všetky tieto slová. 
JER.43.2	Tu Hošajov syn Azarja, Karéachov syn Jochanán a všetci odbojní muži povedali Jeremiášovi: „Hovoríš lož! Hospodin, náš Boh, ťa neposlal s týmto odkazom: ‚Nechoďte ako cudzinci bývať do Egypta.‘
JER.43.3	Nerijov syn Baruch ťa hucká proti nám, chce nás vydať do ruky Chaldejcov, aby nás usmrtili, alebo odvliekli do Babylonu.“
JER.43.4	Karéachov syn Jochanán, všetci velitelia oddielov i všetok ľud nepočúvali hlas Hospodina, aby zostali v Judsku. 
JER.43.5	Karéachov syn Jochanán a všetci velitelia oddielov vzali všetky zvyšky Júdu zo všetkých národov, kde boli rozptýlené, aby v Judsku bývali ako cudzinci 
JER.43.6	— čiže mužov, ženy, deti, kráľovské dcéry a všetkých, ktorých ponechal veliteľ telesnej stráže Nebuzaradan pri Gedaljovi, synovi Achikáma, syna Šafána, ako aj proroka Jeremiáša a Nerijovho syna Barucha —, 
JER.43.7	a odišli do Egypta, lebo nepočúvali Hospodinov hlas. Došli až po Tachpanchés.
JER.43.8	V Tachpanchése zaznelo Jeremiášovi Hospodinovo slovo: 
JER.43.9	„Vezmi si do rúk veľké kamene, ukry ich pod dlažbu z tehličiek pri vchode do faraónovho domu v Tachpanchése, ale tak, aby to videli judskí muži. 
JER.43.10	Povedz im: Toto hovorí Hospodin zástupov, Boh Izraela: ‚Hľa, pošlem a privediem babylonského kráľa Nebukadnesara, môjho služobníka, aby som postavil jeho trón na tieto kamene, ktoré som ukryl, a na nich roztiahne svoj baldachýn.
JER.43.11	Príde a porazí Egypt. Kto si zaslúži smrť, pôjde na smrť, kto zajatie, do zajatia, kto meč, pod meč.
JER.43.12	Založí oheň v egyptských chrámoch, vypáli ich a odvlečie ich bohov do zajatia. Vyčistí Egypt, ako si pastier vyčistí odev, a potom odtiaľ v pokoji odíde.
JER.43.13	Rozmláti stĺpy Chrámu Slnka, ktorý je v Egypte, vypáli chrámy egyptských bohov.‘“
JER.44.1	Slovo, ktoré zaznelo Jeremiášovi pre všetkých Júdovcov, ktorí bývajú v Egypte a usadili sa v Migdóle, Tachpanchése, Nófe a v krajine Patrós.
JER.44.2	Toto hovorí Hospodin zástupov, Boh Izraela: „Vy ste videli všetko nešťastie, ktoré som dopustil na Jeruzalem a na všetky judské mestá. Pozrite, dnes sú spustošené a niet v nich obyvateľov 
JER.44.3	pre zlobu, ktorej sa dopúšťali. Dráždili ma, keď chodili páliť kadidlo a slúžiť cudzím bohom, ktorých nepoznali ani oni, ani vy, ani vaši otcovia. 
JER.44.4	Posielal som k vám stále svojich služobníkov, prorokov, s odkazom: ‚Nepáchajte túto ohavnosť, ktorú nenávidím.‘
JER.44.5	Oni však nepočúvali, nezbystrili sluch, aby sa odvrátili od svojej zloby a nepálili kadidlo cudzím bohom. 
JER.44.6	Preto vzkypela moja prchkosť a môj hnev vzbĺkol proti judským mestám a uliciam Jeruzalema, takže sa stali zrúcaninou a púšťou, ako sú dnes.“
JER.44.7	Teraz hovorí Hospodin, Boh zástupov, Boh Izraela, toto: „Prečo páchate proti sebe samým také veľké zlo? Chcete vyhubiť z Júdu mužov i ženy, deti i dojčatá, aby z vás nezostal ani zvyšok,
JER.44.8	keď ma popudzujete dielami svojich rúk a pálite kadidlo cudzím bohom v Egypte, kam ste prišli bývať ako cudzinci? Chcete sa vyhubiť, aby ste sa stali kliatbou a potupou medzi všetkými národmi zeme? 
JER.44.9	Azda ste zabudli na zločiny svojich otcov, na zločiny judských kráľov, na zločiny ich kniežat, na svoje vlastné zločiny a na zločiny svojich žien, ktoré páchali v Judsku a na uliciach Jeruzalema?
JER.44.10	Dodnes sa nepokorujú, neboja sa a nekráčajú podľa môjho zákona a podľa mojich nariadení, ktoré som dal im a ich otcom.“
JER.44.11	Preto Hospodin zástupov, Boh Izraela, hovorí toto: „Svoju tvár obrátim proti vám na vašu skazu, chcem vyhubiť celé Judsko.
JER.44.12	Vezmem zvyšky obyvateľov Judska, ktorí uskutočnili svoje rozhodnutie odísť do Egypta a bývať tam ako cudzinci. V Egypte však všetci zahynú, padnú mečom, pomrú od hladu, od najmenšieho po najväčšieho; pomrú mečom a od hladu. Stanú sa kliatbou, hrôzou, zlorečením a hanbou.
JER.44.13	Potrescem tých, čo bývajú v Egypte, ako som potrestal Jeruzalem mečom, hladom a morom. 
JER.44.14	Zo zvyšku Júdovcov, ktorí prišli do Egypta, aby tam bývali ako cudzinci, nikto neunikne ani sa nezachráni. Nevrátia sa do Judska, aj keby túžili sa ta vrátiť a bývať tam. Navrátia sa len tí, čo uniknú.“
JER.44.15	Nato všetci muži, ktorí vedeli, že ich ženy pália kadidlo cudzím bohom, a všetky ženy, ktoré tam stáli vo veľkom zástupe, ako aj všetok ľud, ktorý býval v Egypte a v Patróse, odpovedal Jeremiášovi:
JER.44.16	„V tom, čo si nám povedal v Hospodinovom mene, ťa neposlúchneme. 
JER.44.17	Naopak, budeme robiť všetko, čo sme sľúbili, že budeme páliť kadidlo Kráľovnej nebies a prinášať nápojové obety, ako sme to robili my, naši otcovia, naši králi a naše kniežatá v judských mestách a na uliciach Jeruzalema. Vtedy sme mali chleba dosýta, viedlo sa nám dobre a nezažili sme nešťastie.
JER.44.18	Odkedy sme prestali páliť kadidlo Kráľovnej nebies a prinášať jej nápojové obety, všetkého máme nedostatok a hynieme mečom a od hladu.“ 
JER.44.19	„Keď pálime kadidlo Kráľovnej nebies a prinášame jej nápojové obety,“ povedali ženy, „deje sa niečo bez vedomia mužov, že pečieme obetné koláče, ktoré ju napodobujú, a prinášame jej nápojové obety?“
JER.44.20	No Jeremiáš povedal všetkému ľudu, mužom, ženám a všetkým ľuďom, ktorí mu tak odpovedali: 
JER.44.21	„Nebolo to práve kadidlo, ktoré ste pálili v judských mestách a po uliciach Jeruzalema, vy, vaši otcovia, vaši králi, vaše kniežatá a ľud krajiny, na čo sa rozpamätal Hospodin, čo doľahlo na jeho srdce? 
JER.44.22	Hospodin už nevládal znášať vaše zločinné skutky a vaše ohavnosti, ktorých ste sa dopúšťali. Preto sa vaša krajina stala zbúraniskom, hrôzou a kliatbou bez obyvateľov, akou je dnes. 
JER.44.23	Pretože ste pálili kadidlo, hrešili ste proti Hospodinovi a nepočúvali ste Hospodinov hlas, nekráčali ste podľa jeho zákona, podľa jeho nariadení a svedectiev, preto vás postihlo toto nešťastie, ako je to dnes.“
JER.44.24	Jeremiáš ďalej povedal všetkému ľudu a všetkým ženám: „Počujte Hospodinovo slovo, všetci Júdovci, ktorí ste v Egypte: 
JER.44.25	Toto hovorí Hospodin zástupov, Boh Izraela: ‚To, čo ste vy i vaše ženy svojimi ústami sľúbili, to ste svojimi rukami aj splnili. Hovoríte: »Splníme svoje sľuby, ktoré sme zložili, budeme páliť kadidlo Kráľovnej nebies a prinášať jej nápojové obety.« Len si skladajte sľuby a plňte svoje slovo!‘
JER.44.26	Preto všetci Júdovci, ktorí ste v Egypte, počujte Hospodinovo slovo: ‚Prisahám na svoje veľké meno,‘ znie výrok Hospodina, ‚že v celom Egypte nebude nikoho z Júdovcov, kto by hovoril: »Akože žije Pán, Hospodin!« 
JER.44.27	Pozrite, budem bdieť nad nimi, ale na záhubu, nie na dobro, a všetci judskí muži, ktorí sú v Egypte, budú zomierať mečom a hladom, kým nevyhynú.
JER.44.28	Tí, čo uniknú meču, iba niekoľkí muži, vrátia sa z Egypta do Judska. Potom spozná každý zo zvyšku Júdu, ktorý prišiel bývať do Egypta, čie slovo sa splní, či moje, alebo ich. 
JER.44.29	Toto vám bude znamením,‘ znie výrok Hospodina, ‚že vás navštívim na tomto mieste, aby ste vedeli, že určite sa na vás splnia moje slová o vašom nešťastí.‘ 
JER.44.30	Toto hovorí Hospodin: ‚Ja vydám egyptského kráľa, faraóna Chofru, do rúk jeho nepriateľov a do rúk tých, čo striehnu na jeho život, ako som vydal judského kráľa Cidkiju do ruky Nebukadnesara, babylonského kráľa, jeho nepriateľa, ktorý striehne na jeho život.‘“
JER.45.1	Slovo, ktoré prorok Jeremiáš povedal Nerijovmu synovi Baruchovi, keď vo štvrtom roku judského kráľa Jojakíma, Joziášovho syna, napísal podľa Jeremiášovho rozprávania do knihy tieto slová:
JER.45.2	„Baruch, toto ti hovorí Hospodin, Boh Izraela: 
JER.45.3	Povedal si: ‚Beda mi, lebo Hospodin mi pridáva k bolesti žiaľ. Som unavený od vzdychania a upokojenie nenachádzam.‘
JER.45.4	Povieš mu: Toto hovorí Hospodin: ‚Pozri, čo som vybudoval, rúcam a čo som zasadil, vytrhávam, celú krajinu.
JER.45.5	Ty žiadaš veľké veci! Nežiadaj si ich! Lebo na každého človeka dopustím nešťastie,‘ znie výrok Hospodina, ‚tebe však dám život ako korisť na každom mieste, kamkoľvek pôjdeš.‘“
JER.46.1	Slovo Hospodina, ktoré zaznelo prorokovi Jeremiášovi proti národom.
JER.46.2	O Egypte; proti vojsku egyptského kráľa, faraóna Necha, ktoré bolo pri rieke Eufrat v Karkemiši, a ktoré porazil babylonský kráľ Nebukadnesar vo štvrtom roku judského kráľa Jojakíma, Joziášovho syna.
JER.46.3	„Pripravte malý a veľký štít,
JER.46.3	nastúpte do boja!
JER.46.4	Osedlajte kone,
JER.46.4	nasadajte, jazdci!
JER.46.4	Nastúpte v prilbách,
JER.46.4	naostrite kopije,
JER.46.4	oblečte si brnenie!
JER.46.5	Prečo to vidím?
JER.46.5	Sú prestrašení a ustupujú naspäť.
JER.46.5	Ich hrdinovia sú bití,
JER.46.5	ozlomkrky utekajú,
JER.46.5	ani sa neobzerajú,
JER.46.5	hrôza je naokolo,“
JER.46.5	znie výrok Hospodina.
JER.46.6	„Rýchly bežec neutečie
JER.46.6	a hrdina neunikne.
JER.46.6	Na severe, pri brehu rieky Eufrat,
JER.46.6	sa potknú a padnú.
JER.46.7	Kto to stúpa ako Níl,
JER.46.7	ako rieky, ktorých vody sa vlnia?
JER.46.8	Egypt stúpa ako Níl,
JER.46.8	ako rieky, ktorých vody sa vlnia.
JER.46.8	Hovorí: ‚Budem stúpať a zaplavím zem,
JER.46.8	zničím mesto a jeho obyvateľov.‘
JER.46.9	Vyrazte, tátoše! Rúťte sa, vozy!
JER.46.9	Nech vyjdú hrdinovia,
JER.46.9	Kúšijci a Púťania, čo nosia štít,
JER.46.9	a Lúdovia, čo nosia a napínajú luk!
JER.46.10	Tento deň je pre Pána, Hospodina zástupov,
JER.46.10	deň pomsty, aby sa pomstil
JER.46.10	na svojich protivníkoch.
JER.46.10	Meč bude hltať a nasýti sa,
JER.46.10	opojí sa ich krvou,
JER.46.10	veď obetu s hostinou
JER.46.10	bude mať Pán, Hospodin zástupov,
JER.46.10	v severnej krajine pri rieke Eufrat.
JER.46.11	Vystúp do Gileádu a prines balzam,
JER.46.11	panna, dcéra Egypt!
JER.46.11	Zbytočne hromadíš lieky,
JER.46.11	pre teba niet uzdravenia.
JER.46.12	Národy počúvajú o tvojej hanbe,
JER.46.12	tvoj krik plní krajinu,
JER.46.12	lebo hrdina sa potkol o hrdinu,
JER.46.12	obaja naraz padli.“
JER.46.13	Slovo, ktoré Hospodin povedal prorokovi Jeremiášovi o tom, že babylonský kráľ Nebukadnesar príde poraziť Egypt.
JER.46.14	„Oznámte v Egypte, vyhláste v Migdóle,
JER.46.14	vyhláste v Nófe a v Tachpanchése,
JER.46.14	povedzte: ‚Nastúp a chystaj sa,
JER.46.14	lebo meč požiera tvoje okolie.‘
JER.46.15	Prečo je zvrhnutý tvoj silák?
JER.46.15	Neobstál, lebo Hospodin ho zvrhol.
JER.46.16	Spôsobil, že mnohí sa potkli,
JER.46.16	jeden cez druhého padol.
JER.46.16	Jeden druhému hovorí:
JER.46.16	‚Hore sa! Vráťme sa k svojmu ľudu
JER.46.16	a do krajiny, kde sme sa narodili,
JER.46.16	pred pustošiacim mečom!‘
JER.46.17	Egyptského kráľa, faraóna, nazvite:
JER.46.17	‚Burácanie, ktoré prepáslo svoj čas!‘
JER.46.18	Ako žijem,“ znie výrok Kráľa,
JER.46.18	ktorý sa volá Hospodin zástupov,
JER.46.18	„príde ten, kto je ako Tabór medzi vrchmi
JER.46.18	a ako Karmel nad morom.
JER.46.19	Priprav si svoje veci do zajatia,
JER.46.19	obyvateľka, dcéra Egypt,
JER.46.19	lebo Nóf sa stane pustatinou,
JER.46.19	bude zbúraný a bez obyvateľov.
JER.46.20	Nádhernou jalovicou je Egypt,
JER.46.20	no ovad zo severu už prichádza, prichádza.
JER.46.21	Aj žoldnieri v jeho strede
JER.46.21	sú ako vykŕmené teľce,
JER.46.21	ale aj tí sa obrátia,
JER.46.21	naraz utečú, nezastavia sa,
JER.46.21	lebo dopadne na nich deň pohromy,
JER.46.21	čas ich navštívenia.
JER.46.22	Pôjde ako syčiaci had,
JER.46.22	keď naňho pôjdu so silou,
JER.46.22	sekerami ho napadnú ako drevorubači.
JER.46.23	Jeho les vyrúbu,“
JER.46.23	znie výrok Hospodina,
JER.46.23	„hoci je nepreniknuteľný.
JER.46.23	Bude ich viac ako kobyliek,
JER.46.23	nebude ich možné spočítať.
JER.46.24	Potupená bude dcéra Egypta,
JER.46.24	dostane sa do rúk severného národa.“
JER.46.25	Hospodin zástupov, Boh Izraela, hovorí: „Potrestám boha Amóna z Téb
JER.46.26	Vydám ich do ruky tých, čo striehnu na ich život, do ruky babylonského kráľa Nebukadnesara a do ruky jeho sluhov. Potom však bude zase obývaný ako za dávnych čias,“ znie výrok Hospodina.
JER.46.27	„Ty sa však neboj, môj služobník Jákob,
JER.46.27	nestrachuj sa, Izrael,
JER.46.27	lebo hľa, vyslobodím ťa z diaľky
JER.46.27	a tvoje potomstvo z krajiny jeho zajatia.
JER.46.27	Jákob sa vráti a bude žiť v pokoji,
JER.46.27	bez starostí a nik ho nevydesí.
JER.46.28	Ty sa však neboj, môj služobník Jákob,“
JER.46.28	znie výrok Hospodina,
JER.46.28	„veď ja som s tebou
JER.46.28	a skoncujem so všetkými národmi,
JER.46.28	medzi ktoré som ťa vyhnal.
JER.46.28	S tebou však neskoncujem,
JER.46.28	potrestám ťa podľa práva,
JER.46.28	skutočne ťa nenechám bez trestu.“
JER.47.1	Hospodinovo slovo, ktoré zaznelo prorokovi Jeremiášovi o Filištíncoch, prv než faraón porazil Gazu.
JER.47.2	Toto hovorí Hospodin:
JER.47.2	„Pozri, vody vystupujú od severu,
JER.47.2	stávajú sa rozvodneným potokom,
JER.47.2	zaplavujú krajinu i všetko,
JER.47.2	čo je v nej,
JER.47.2	mesto i jeho obyvateľov.
JER.47.2	Ľudia kričia o pomoc,
JER.47.2	kvília všetci obyvatelia krajiny,
JER.47.3	pre hlučný dupot konských kopýt,
JER.47.3	pre hrmot jeho vozov
JER.47.3	a hrkot kolies.
JER.47.3	Otcovia sa neobracajú k deťom,
JER.47.3	lebo im klesajú ruky,
JER.47.4	pre deň, ktorý prišiel zničiť všetkých Filištíncov,
JER.47.4	vyhubiť Týrus a Sidon,
JER.47.4	všetky zvyšky ich spojencov,
JER.47.4	lebo Hospodin premôže Filištíncov,
JER.47.4	zvyšky ostrova Kaftór
JER.47.5	Na Gazu príde plešivosť,
JER.47.5	Aškalón bude zničený.
JER.47.5	Zvyšky Anákovcov,
JER.47.5	dokedy si budete robiť krvavé zárezy?
JER.47.6	Ach, Hospodinov meč,
JER.47.6	dokedy si nedopraješ odpočinku?
JER.47.6	Stiahni sa do svojej pošvy,
JER.47.6	upokoj sa, prestaň!
JER.47.7	Ako by mohol odpočívať?
JER.47.7	Veď Hospodin mu dal rozkaz
JER.47.7	proti Aškalónu a proti morskému pobrežiu,
JER.47.7	tam ho poslal.“
JER.48.1	O Moábsku.
JER.48.1	Toto hovorí Hospodin zástupov, Boh Izraela:
JER.48.1	„Beda mestu Nebó
JER.48.1	zahanbený a podmanený bude Kirjatajim!
JER.48.1	Zhanobená a zrúcaná bude skalná pevnosť.
JER.48.2	Pýcha Moábska už nejestvuje,
JER.48.2	v Chešbóne mu pripravujú nešťastie.
JER.48.2	‚Poďte, zničme ho, nech už nie je národom!‘
JER.48.2	Aj ty, Madmén, zmĺkneš,
JER.48.2	za tebou tiahne meč.
JER.48.3	Z Choronajimu počuť krik o pomoc:
JER.48.3	‚Veľké násilie a skaza!‘
JER.48.4	Moábsko je rozbité,
JER.48.4	jeho maličkí kričia o pomoc.
JER.48.5	Po úbočí Luchítu vystupuje veľký plač,
JER.48.5	na svahu Choronajimu
JER.48.5	počuť krik pre skazu:
JER.48.6	‚Utekajte, zachráňte si život,
JER.48.6	budete ako borievka na púšti.‘
JER.48.7	Pretože si sa spoliehal na svoje diela a poklady,
JER.48.7	aj ty budeš podmanený.
JER.48.7	Kemóš pôjde do zajatia,
JER.48.7	jeho kňazi spolu s kniežatami.
JER.48.8	Ničiteľ vnikne do každého mesta,
JER.48.8	ani jedno mesto sa nezachráni.
JER.48.8	Zničené bude údolie
JER.48.8	a úbočie spustne,
JER.48.8	ako povedal Hospodin.
JER.48.9	Dajte krídla Moábsku,
JER.48.9	nech sa letiac vzdiali!
JER.48.9	Jeho mestá sa stanú púšťou,
JER.48.9	obyvateľov v nich nebude.
JER.48.10	Prekliaty, kto bude vykonávať
JER.48.10	Hospodinovo dielo nedbanlivo,
JER.48.10	prekliaty, kto svoj meč nechce zakrvaviť.
JER.48.11	Bezstarostne si žil Moáb od mladosti,
JER.48.11	odpočíval ako víno na svojich kvasniciach,
JER.48.11	neprelieval sa z nádoby do nádoby
JER.48.11	a do zajatia nešiel.
JER.48.11	Preto si zachoval svoju chuť
JER.48.11	a jeho vôňa sa nezmenila.
JER.48.12	Preto hľa, blíži sa čas,“ znie výrok Hospodina, „keď pošlem proti nemu vinárov, ktorí ho stočia, jeho nádoby vyprázdnia a jeho krčahy porozbíjajú. 
JER.48.13	Na hanbu vyjde Moáb pre Kemóša, ako vyšiel na hanbu dom Izraela pre Bétel, ktorému dôveroval.
JER.48.14	Ako môžete hovoriť: ‚Sme hrdinovia
JER.48.14	a mocní muži súci do boja?‘
JER.48.15	Ničiteľ Moába vchádza do jeho miest,
JER.48.15	výkvet jeho mládeže ide na jatky,“
JER.48.15	znie výrok Kráľa,
JER.48.15	ktorý sa volá Hospodin zástupov.
JER.48.16	„Blíži sa skaza Moábska,
JER.48.16	jeho nešťastie sa veľmi ponáhľa.
JER.48.17	Ľutujte ho, všetci susedia,
JER.48.17	všetci, ktorí poznáte jeho meno,
JER.48.17	hovorte: ‚Ako sa zlomila
JER.48.17	silná palica, berla prekrásna!‘
JER.48.18	Zostúp zo svojej slávy, seď o smäde,
JER.48.18	obyvateľka, dcéra Dibónu,
JER.48.18	veď ničiteľ Moábska prichádza na teba,
JER.48.18	zrúca tvoje pevnosti.
JER.48.19	Postav sa na cestu a pozoruj,
JER.48.19	obyvateľka Aroéru,
JER.48.19	pýtaj sa bežcov a utečencov.
JER.48.19	Povedz: ‚Čo sa stalo?‘
JER.48.20	Na hanbu vyšlo Moábsko,
JER.48.20	je plné hrôzy;
JER.48.20	kvíľte a kričte,
JER.48.20	oznámte v Arnóne,
JER.48.20	že Moábsko je zničené.
JER.48.21	Príde súd na rovinatý kraj, na Cholón, na Jahcu a na Mefaat, 
JER.48.22	na Dibón, na Nebó a na Bét-Diblatajim, 
JER.48.23	na Kirjatajim, Bét-Gamúl a na Bét-Meón, 
JER.48.24	na Kerijót, na Bocru a na všetky ďaleké i blízke mestá Moábska.
JER.48.25	Odrezaný je roh Moábska,
JER.48.25	jeho rameno je zlomené,“
JER.48.25	znie výrok Hospodina.
JER.48.26	„Opoj ho, lebo sa vyvyšoval nad Hospodina. Nech sa Moáb váľa v tom, čo vyvrátil, nech je sám na posmech.
JER.48.27	Či ti nebol Izrael na posmech? Či ho prichytili medzi zlodejmi, že si nad ním posmešne pokyvoval hlavou, kedykoľvek si o ňom hovoril?
JER.48.28	Opustite mestá, bývajte v skaliskách,
JER.48.28	obyvatelia Moábska, buďte ako holub,
JER.48.28	čo hniezdi na okraji priepasti.
JER.48.29	Počuli sme o pýche Moába,
JER.48.29	veľmi je nadutý,
JER.48.29	o jeho namyslenosti a pýche,
JER.48.29	o jeho hrdosti a povýšeneckom srdci.
JER.48.30	Ja poznám,“ znie výrok Hospodina,
JER.48.30	„jeho spupnosť,
JER.48.30	jeho táranie je bezobsažné
JER.48.30	a jeho konanie bezcieľne.
JER.48.31	Preto kvílim nad Moábskom,
JER.48.31	volám o pomoc pre celé Moábsko,
JER.48.31	vzdychám nad ľuďmi v Kír-Cherese.
JER.48.32	Oplakávam ťa viac ako Jazér,
JER.48.32	vinič Sibmy,
JER.48.32	tvoje ratolesti prerástli more,
JER.48.32	siahali až k Jazéru.
JER.48.32	Do tvojej letnej oberačky a vinobrania
JER.48.32	vpadol ničiteľ.
JER.48.33	Stratila sa radosť i plesanie
JER.48.33	z ovocného sadu a z Moábska.
JER.48.33	Vínu z lisov urobím koniec,
JER.48.33	ten, čo šliape v lise, už nebude lisovať,
JER.48.33	pokrik už nebude radostným pokrikom.
JER.48.34	Krik z Chešbónu zaznieva až po Elale, až po Jahac vydávajú svoj hlas, od Coaru po Choronajim, po Eglat-Šelišiju; veď aj vody Nimrímu sa zmenia na púšť. 
JER.48.35	V Moábsku skoncujem s tými,“ znie výrok Hospodina, „čo vystupujú na výšinu a tam pália kadidlo svojim bohom. 
JER.48.36	Preto srdce mi vzdychá nad Moábskom ako flauta, moje srdce vzdychá nad ľuďmi v Kír-Cherese ako flauta, lebo stratia všetko, čo im zostane.
JER.48.37	Veď každá hlava bude plešivá, každá brada oholená, na všetkých rukách budú zárezy a na bedrách vrecovina.
JER.48.38	Na všetkých strechách v Moábsku a na jeho uliciach bude iba nárek, lebo som rozbil Moábsko ako nádobu, ktorá sa nikomu nepáči,“ znie výrok Hospodina. 
JER.48.39	„Aké je len rozbité! Kvíľte! Ako sa len Moáb s hanbou obracia chrbtom! Moábsko vyšlo na posmech a hrôzu pred všetkými jeho susedmi.“ 
JER.48.40	Veď toto hovorí Hospodin:
JER.48.40	„Ktosi priletí ako orol,
JER.48.40	rozprestrie krídla nad Moábskom.
JER.48.41	Zajaté budú mestá,
JER.48.41	zabrané pevnosti.
JER.48.41	Srdce moábskych hrdinov
JER.48.41	bude v ten deň ako srdce ženy
JER.48.41	pri pôrodných bolestiach.
JER.48.42	Moáb bude zničený,
JER.48.42	nebude už národom,
JER.48.42	pretože sa vyvyšoval nad Hospodina.
JER.48.43	Postrach, priepasť, pasca,
JER.48.43	pre teba, obyvateľ Moábska,“
JER.48.43	znie výrok Hospodina.
JER.48.44	„Kto unikne postrachu,
JER.48.44	padne do priepasti,
JER.48.44	a kto vyjde z priepasti,
JER.48.44	chytí sa do pasce.
JER.48.44	Toto dopustím na Moábsko
JER.48.44	v roku jeho potrestania,“
JER.48.44	znie výrok Hospodina.
JER.48.45	„V tôni Chešbónu
JER.48.45	zostanú vysilení utečenci.
JER.48.45	Veď oheň vyšľahne z Chešbónu
JER.48.45	a plameň z domu Sichóna,
JER.48.45	pohltí sluchy Moába
JER.48.45	a temeno hlučného ľudu.
JER.48.46	Beda ti, Moábsko,
JER.48.46	zahynie ľud Kemóša,
JER.48.46	lebo ti vezmú synov do väzenia
JER.48.46	a dcéry do zajatia.
JER.48.47	V budúcnosti však zmením údel Moábska,“
JER.48.47	znie výrok Hospodina.
JER.48.47	Potiaľto je súd nad Moábskom.
JER.49.1	O Ammónsku.
JER.49.1	Toto hovorí Hospodin:
JER.49.1	„Či Izrael nemá synov?
JER.49.1	Či nemá dediča?
JER.49.1	Prečo Milkóm zaberá územie Gáda
JER.49.1	a jeho ľud sa usadil v jeho mestách?
JER.49.2	Preto, hľa, blíži sa čas,“
JER.49.2	znie výrok Hospodina,
JER.49.2	„keď dám zaznieť vojnovému pokriku
JER.49.2	proti Rabbe Ammónčanov,
JER.49.2	keď sa stane hromadou zrúcanín,
JER.49.2	jej dediny vyhoria
JER.49.2	a Izrael po nich znova zaberie
JER.49.2	svoje dedičné vlastníctvo,“
JER.49.2	hovorí Hospodin.
JER.49.3	„Kvíľ, Chešbón, lebo je zničený Aj.
JER.49.3	Volajte o pomoc, dediny Rabby,
JER.49.3	opášte sa vrecovinou,
JER.49.3	nariekajte a pobehujte po kamenných ohradách,
JER.49.3	lebo Milkóm pôjde do zajatia
JER.49.3	spolu s kňazmi a kniežatami.
JER.49.4	Čo sa pýšiš údoliami,
JER.49.4	v ktorých je hojnosť vody,
JER.49.4	odpadlícka dcéra?
JER.49.4	Spoliehaš sa na svoje poklady
JER.49.4	a hovoríš si: ‚Kto sa mi vyrovná?‘
JER.49.5	Privediem na teba strach,“
JER.49.5	znie výrok Pána, Hospodina zástupov,
JER.49.5	„zo všetkých strán.
JER.49.5	Rozpŕchnete sa, každý svojou stranou,
JER.49.5	nikto nezhromaždí utečencov.
JER.49.6	Potom zmením údel Ammónčanov,“
JER.49.6	znie výrok Hospodina.
JER.49.7	O Edómsku.
JER.49.7	Toto hovorí Hospodin zástupov:
JER.49.7	„Či v Temáne už niet múdrosti?
JER.49.7	Či sa rada rozumných stratila?
JER.49.7	Či je ich múdrosť zmarená?
JER.49.8	Utečte, vzdiaľte sa,
JER.49.8	zostúpte bývať do roklín,
JER.49.8	obyvatelia Dedánu,
JER.49.8	lebo na Ezáva dopustím nešťastie,
JER.49.8	v čase, keď ho navštívim.
JER.49.9	Ak prídu k tebe oberači hrozna,
JER.49.9	nenechajú ani paberky;
JER.49.9	ak prídu zlodeji v noci,
JER.49.9	narobia škody, koľko budú chcieť.
JER.49.10	Veď ja urobím prehliadku u Ezáva,
JER.49.10	objavím jeho skrýše,
JER.49.10	nedokáže sa schovať.
JER.49.10	Zahynie jeho potomstvo i príbuzenstvo,
JER.49.10	aj jeho susedia. Nik nepovie:
JER.49.11	‚Zanechaj svoje siroty,
JER.49.11	ja sa o ne postarám
JER.49.11	a tvoje vdovy sa môžu
JER.49.11	na mňa spoľahnúť.‘“
JER.49.12	Veď toto hovorí Hospodin: „Tí, ktorým nebolo súdené piť kalich, musia ho piť, a ty by si mal zostať bez trestu? Nezostaneš bez trestu, ale určite ho budeš piť!
JER.49.13	Na seba som prisahal,“ znie výrok Hospodina. „Bocra bude predmetom hrôzy a hanby, bude spustošeným miestom a kliatbou a všetky jej mestá budú zrúcaninami naveky.“
JER.49.14	Počul som správu od Hospodina:
JER.49.14	Posol je poslaný medzi národy:
JER.49.14	„Zhromaždite sa a poďte proti nemu,
JER.49.14	vyrazte do boja!
JER.49.15	Urobil som ťa malým medzi národmi
JER.49.15	a opovrhnutým medzi ľuďmi.
JER.49.16	Hrôza, ktorú si šíril, ťa oklamala,
JER.49.16	aj pýcha tvojho srdca,
JER.49.16	teba, čo bývaš v skalných jaskyniach
JER.49.16	a obsadzuješ vysoké kopce.
JER.49.16	Keby si si postavil hniezdo
JER.49.16	tak vysoko ako orol,
JER.49.16	aj odtiaľ ťa zrazím,“
JER.49.16	znie výrok Hospodina.
JER.49.17	„Edóm bude predmetom hrôzy,
JER.49.17	každý, kto prejde popri ňom, sa zhrozí
JER.49.17	a zhíkne nad všetkými jeho ranami.
JER.49.18	Ako pri vyvrátení Sodomy, Gomory
JER.49.18	a susedných miest,“ hovorí Hospodin,
JER.49.18	„nik tam nebude bývať,
JER.49.18	neusadí sa tam človek.
JER.49.19	Hľa, ako lev vystupuje z húštiny Jordánu
JER.49.19	na trvalé pastviny,
JER.49.19	tak ich v okamihu odtiaľ odoženiem
JER.49.19	a ustanovím nad ním svojho vyvoleného.
JER.49.19	Veď kto je ako ja,
JER.49.19	kto ma môže brať na zodpovednosť?
JER.49.19	Kto je ten pastier, čo obstojí predo mnou?
JER.49.20	Preto počujte rozhodnutie Hospodina,
JER.49.20	ktoré chystá proti Edómu,
JER.49.20	a jeho zámery, ktoré má
JER.49.20	proti obyvateľom Temánu.
JER.49.20	Áno, odvlečú ich ako najmenšie kusy zo stáda,
JER.49.20	ich pastviny sa zhrozia nad nimi.
JER.49.21	Pri ich páde sa zatrasie zem,
JER.49.21	ich krik o pomoc bude počuť pri Trstinovom mori.
JER.49.22	Pozri, dvíha sa ako orol a vzlieta,
JER.49.22	rozprestiera svoje krídla nad Bocrou
JER.49.22	a srdce hrdinov Edómu bude v ten deň
JER.49.22	ako srdce ženy, ktorá rodí.“
JER.49.23	O Damasku.
JER.49.23	„V hanbe je Chamát a Arpád,
JER.49.23	pretože počuli zlú správu,
JER.49.23	chvejú sa od strachu ako more,
JER.49.23	ktoré sa nemôže utíšiť.
JER.49.24	Skleslý je Damask,
JER.49.24	dáva sa na útek,
JER.49.24	hrôza sa ho chytá,
JER.49.24	úzkosť a bolesti sa ho zmocňujú ako rodičky.
JER.49.25	Akože, nebolo azda opustené
JER.49.25	vychválené mesto,
JER.49.25	moje rozkošné sídlo?
JER.49.26	Preto jeho mladíci budú padať na jeho námestiach
JER.49.26	a v ten deň zahynú všetci bojovníci,“
JER.49.26	znie výrok Hospodina zástupov.
JER.49.27	„Na múroch Damasku zapálim oheň
JER.49.27	a ten pohltí paláce Ben-Hadada.“
JER.49.28	O Kedáre a kráľovstvách Chacóru, ktoré porazil babylonský kráľ Nebukadnesar.
JER.49.28	Toto hovorí Hospodin:
JER.49.28	„Povstaňte, vytiahnite proti Kedáru,
JER.49.28	zničte synov Východu!
JER.49.29	Poberú ich stany a stáda,
JER.49.29	stanové plachty
JER.49.29	a všetko ich náradie;
JER.49.29	aj ich ťavy si vezmú
JER.49.29	a budú na nich volať:
JER.49.29	‚Hrôza zo všetkých strán!‘
JER.49.30	Utečte, rýchlo bežte,
JER.49.30	zostúpte bývať do roklín,
JER.49.30	obyvatelia Chacóru,“
JER.49.30	znie výrok Hospodina,
JER.49.30	„lebo babylonský kráľ Nebukadnesar
JER.49.30	vyniesol proti vám rozhodnutie,
JER.49.30	vymyslel proti vám plán.
JER.49.31	Povstaňte, vytiahnite proti
JER.49.31	bezstarostnému národu,
JER.49.31	ktorý býva v bezpečí,“
JER.49.31	znie výrok Hospodina,
JER.49.31	„nemá dvere ani závory,
JER.49.31	býva osamote.
JER.49.32	Ich ťavy budú lupom
JER.49.32	a množstvo ich stád korisťou.
JER.49.32	Rozhádžem ich do všetkých vetrov,
JER.49.32	tých, čo si strihajú sluchy,
JER.49.32	a privediem na nich nešťastie zo všetkých strán,“
JER.49.32	znie výrok Hospodina.
JER.49.33	„Chacór bude príbytkom šakalov,
JER.49.33	pustatinou naveky,
JER.49.33	nik tam nebude bývať,
JER.49.33	neusadí sa tam človek.“
JER.49.34	Hospodinovo slovo, ktoré zaznelo prorokovi Jeremiášovi proti Elámu na začiatku vlády judského kráľa Cidkiju.
JER.49.35	Toto hovorí Hospodin zástupov:
JER.49.35	„Veru, zlámem luk Elámu,
JER.49.35	jeho hlavnú silu.
JER.49.36	Proti Elámcom privediem štyri vetry
JER.49.36	zo štyroch končín nebies
JER.49.36	a roztrúsim ich do týchto štyroch vetrov,
JER.49.36	takže nebude národa,
JER.49.36	ku ktorému by nešli utečenci Elámu.
JER.49.37	Elámcov predesím pred ich nepriateľmi
JER.49.37	a pred tými, čo im striehnu na život.
JER.49.37	Privediem na nich nešťastie,
JER.49.37	svoj pálčivý hnev,“
JER.49.37	znie výrok Hospodina,
JER.49.37	„a pošlem za nimi meč,
JER.49.37	kým ich nezničím.
JER.49.38	Potom postavím v Eláme svoj trón,
JER.49.38	odstránim odtiaľ kráľa i kniežatá,“
JER.49.38	znie výrok Hospodina.
JER.49.39	„Na konci dní však zmením údel Elámu,“
JER.49.39	znie výrok Hospodina.
JER.50.1	Slovo, ktoré prostredníctvom proroka Jeremiáša povedal Hospodin proti Babylonu, proti krajine Chaldejcov:
JER.50.2	„Oznámte medzi národmi a rozhláste,
JER.50.2	zdvihnite zástavu a rozhláste,
JER.50.2	nebojte sa a povedzte:
JER.50.2	‚Podmanený je Babylon,
JER.50.2	zahanbený je Bél,
JER.50.2	zrútil sa Marduk.
JER.50.2	Vyšli na hanbu jeho obrazy,
JER.50.2	zrútili sa jeho modly.‘
JER.50.3	Veď tiahne proti nemu národ zo severu,
JER.50.3	ten urobí z jeho krajiny pustatinu,
JER.50.3	nikto v nej nebude bývať,
JER.50.3	ľud i zver z nej utečú, odídu.
JER.50.4	V tých dňoch a v tom čase,“
JER.50.4	znie výrok Hospodina,
JER.50.4	„prídu Izraeliti a Júdovci spolu,
JER.50.4	pôjdu s plačom
JER.50.4	a budú hľadať Hospodina, svojho Boha.
JER.50.5	Budú sa vypytovať na Sion,
JER.50.5	upriamia sa na cestu:
JER.50.5	‚Poďte, spojme sa s Hospodinom,
JER.50.5	večnou, nezabudnuteľnou zmluvou!‘
JER.50.6	Môj ľud bol blúdiacim stádom,
JER.50.6	ich pastieri ich zavádzali,
JER.50.6	zavracali ich do vrchov,
JER.50.6	putovali z vrchu na pahorok,
JER.50.6	zabudli na svoj košiar.
JER.50.7	Požieral ich každý, kto ich našiel;
JER.50.7	ich nepriatelia hovorili: ‚Nepreviníme sa,
JER.50.7	veď oni hrešili proti Hospodinovi,
JER.50.7	nive spravodlivosti, nádeji ich otcov, proti Hospodinovi!‘
JER.50.8	Utečte z Babylonu, z krajiny Chaldejcov!
JER.50.8	Vyjdite, buďte ako capy pred stádom!
JER.50.9	Lebo ja pohnem a privediem proti Babylonu
JER.50.9	zhromaždenie veľkých národov zo severnej krajiny,
JER.50.9	zoradia sa proti nemu a podmania si ho.
JER.50.9	Ich šípy budú ako obratný hrdina,
JER.50.9	ktorý sa nevracia naprázdno.
JER.50.10	Chaldejsko sa stane korisťou,
JER.50.10	nasýtia sa všetci, čo ho budú plieniť,“
JER.50.10	znie výrok Hospodina.
JER.50.11	„Len sa tešte a jasajte,
JER.50.11	vy, ktorí olupujete moje dedičstvo,
JER.50.11	len poskakujte ako jalovice na pažiti
JER.50.11	a erdžite ako žrebce!
JER.50.12	Veľmi sa zahanbí vaša matka,
JER.50.12	červenať sa bude vaša rodička!
JER.50.12	Naozaj, posledný bude medzi národmi,
JER.50.12	bude púšťou, stepou, pustatinou.
JER.50.13	Pre Hospodinov hnev nebude viac obývaný,
JER.50.13	stane sa úplnou pustatinou,
JER.50.13	každý, kto prejde popri Babylone, sa zhrozí,
JER.50.13	zhíkne nad všetkými jeho ranami.
JER.50.14	Zoraďte sa dookola proti Babylonu,
JER.50.14	všetci, čo napínate luk,
JER.50.14	strieľajte doňho, nešetrite šípy,
JER.50.14	lebo sa prehrešil voči Hospodinovi!
JER.50.15	Spustite proti nemu
JER.50.15	zo všetkých strán bojový pokrik!
JER.50.15	Dvíha ruky, jeho piliere padajú,
JER.50.15	jeho hradby sa rúcajú,
JER.50.15	lebo je to Hospodinova pomsta.
JER.50.15	Pomstite sa na ňom, ako robil on,
JER.50.15	tak urobte jemu!
JER.50.16	Zahubte rozsievača z Babylonu
JER.50.16	aj toho, čo sa v čase žatvy chytá kosáka.
JER.50.16	Pred ničiacim mečom
JER.50.16	sa každý obráti k svojmu ľudu
JER.50.16	a každý pobeží do svojej krajiny.
JER.50.17	Izrael je vyplašená ovca,
JER.50.17	ktorú zahnali levy.
JER.50.17	Najprv ho požieral asýrsky kráľ, potom mu babylonský kráľ Nebukadnesar zlámal kosti.“ 
JER.50.18	Preto Hospodin zástupov, Boh Izraela, hovorí toto: „Určite potrestám babylonského kráľa a jeho krajinu, ako som potrestal asýrskeho kráľa.
JER.50.19	Izrael však vrátim na jeho nivy,
JER.50.19	bude pásť na Karmeli a v Bášane;
JER.50.19	na Efrajimskom pohorí a v Gileáde sa nasýti.
JER.50.20	V tých dňoch a v tom čase,“
JER.50.20	znie výrok Hospodina,
JER.50.20	„budú hľadať vinu Izraela,
JER.50.20	ale nebude jej,
JER.50.20	a hriechy Júdu, ale nenájdu ich,
JER.50.20	lebo odpustím tým, ktorých ponechám.
JER.50.21	Vytiahni proti krajine Meratajim
JER.50.21	a proti obyvateľom Pekódu,
JER.50.21	nivoč a vykonaj na nich hubiacu kliatbu,“
JER.50.21	znie výrok Hospodina,
JER.50.21	„urob všetko, ako som ti prikázal.
JER.50.22	Vojnový pokrik je v krajine
JER.50.22	a veľká pohroma.
JER.50.23	Ako sa rozbilo a polámalo
JER.50.23	kladivo celej zeme,
JER.50.23	ako sa stal Babylon
JER.50.23	predmetom hrôzy medzi národmi!
JER.50.24	Nastavil som ti osídlo
JER.50.24	a chytil si sa, Babylon,
JER.50.24	ani si to nezbadal.
JER.50.24	Našli ťa a polapili,
JER.50.24	lebo si sa vyzývavo správal voči Hospodinovi.
JER.50.25	Hospodin otvoril svoju zbrojnicu
JER.50.25	a vytiahol nástroje svojho hnevu,
JER.50.25	lebo toto je dielo Pána, Hospodina zástupov,
JER.50.25	v krajine Chaldejcov.
JER.50.26	Pritiahnite proti nemu od končín zeme,
JER.50.26	otvorte jeho sýpky,
JER.50.26	navŕšte ho ako hromady obilia
JER.50.26	a vykonajte na ňom hubiacu kliatbu,
JER.50.26	aby z neho nič nezostalo.
JER.50.27	Pobite všetky jeho mladé býky,
JER.50.27	nech idú na jatku!
JER.50.27	Beda im, lebo prišiel ich deň,
JER.50.27	čas ich trestu.
JER.50.28	Počuj, ako utečenci a zachránení z babylonskej krajiny
JER.50.28	oznamujú na Sione pomstu Hospodina, nášho Boha,
JER.50.28	pomstu za jeho chrám.
JER.50.29	Zavolajte proti Babylonu mnohých,
JER.50.29	ktorí napínajú luk!
JER.50.29	Utáborte sa okolo neho,
JER.50.29	aby preňho nebolo úniku.
JER.50.29	Odplaťte mu podľa jeho skutkov,
JER.50.29	urobte s ním všetko tak,
JER.50.29	ako on robil vám,
JER.50.29	lebo sa vystatoval proti Hospodinovi,
JER.50.29	proti Svätému Izraela.
JER.50.30	Preto jeho mladíci popadajú na námestiach
JER.50.30	a všetci jeho bojovníci zahynú v ten deň,“
JER.50.30	znie výrok Hospodina.
JER.50.31	„Pozri, som proti tebe, ty trúfalec,“
JER.50.31	znie výrok Pána, Hospodina zástupov,
JER.50.31	„lebo prišiel tvoj deň,
JER.50.31	čas tvojho navštívenia.
JER.50.32	Trúfalec sa potkne, padne,
JER.50.32	nebude toho, kto by ho zodvihol.
JER.50.32	Založím oheň v jeho mestách,
JER.50.32	ten strávi celé jeho okolie.“
JER.50.33	Toto hovorí Hospodin zástupov:
JER.50.33	„Utláčaní sú Izraeliti
JER.50.33	a s nimi aj Júdovci.
JER.50.33	Tí, čo ich zajali, držia ich pevne,
JER.50.33	zdráhajú sa ich prepustiť.
JER.50.34	Ich vykupiteľ je však mocný,
JER.50.34	jeho meno je Hospodin zástupov.
JER.50.34	On povedie ich spor,
JER.50.34	aby krajinu upokojil
JER.50.34	a obyvateľov Babylonu znepokojil.
JER.50.35	Meč na Chaldejcov,“
JER.50.35	znie výrok Hospodina,
JER.50.35	„na obyvateľov Babylonu,
JER.50.35	na jeho kniežatá a jeho mudrcov!
JER.50.36	Meč na veštcov,
JER.50.36	nech vyzerajú ako hlupáci,
JER.50.36	meč na jeho hrdinov,
JER.50.36	nech si zúfajú!
JER.50.37	Meč na jeho kone a vozy
JER.50.37	a na všetkých miešancov,
JER.50.37	ktorí sú medzi nimi,
JER.50.37	nech sú ako ženy!
JER.50.37	Meč na jeho poklady,
JER.50.37	nech sú vydrancované!
JER.50.38	Suchota na jeho vody,
JER.50.38	nech vyschnú,
JER.50.38	lebo je to krajina tesaných modiel
JER.50.38	a pri strašidlách upadajú do bludu!
JER.50.39	Preto tam bude žiť púštna zver so šakalmi,
JER.50.39	budú v ňom prebývať pštrosy,
JER.50.39	nebude už nikdy osídlený ani obývaný
JER.50.39	po všetky pokolenia.
JER.50.40	Podobne ako som vyvrátil Sodomu a Gomoru
JER.50.40	a susedné mestá,“
JER.50.40	znie výrok Hospodina,
JER.50.40	„nik tam nebude bývať,
JER.50.40	neusadí sa tam človek.
JER.50.41	Pozri, od severu prichádza ľud,
JER.50.41	veľký národ a mnohí králi,
JER.50.41	dvíhajú sa z najkrajnejších končín zeme.
JER.50.42	Chytajú sa luku a oštepu,
JER.50.42	sú ukrutní a bez milosti,
JER.50.42	ich hlas hučí ako more
JER.50.42	a nesú sa na koňoch.
JER.50.42	Sú vystrojení ako muž do boja,
JER.50.42	proti tebe, dcéra Babylonu.
JER.50.43	Babylonský kráľ počul správu,
JER.50.43	ochabli mu ruky,
JER.50.43	úzkosť sa ho zmocnila
JER.50.43	i bolesť ako rodičky.
JER.50.44	Hľa, ako lev vystupuje z húštiny Jordánu
JER.50.44	na trvalé pastviny,
JER.50.44	tak ich v okamihu odtiaľ odoženiem
JER.50.44	a ustanovím nad ním svojho vyvoleného.
JER.50.44	Veď kto je ako ja,
JER.50.44	kto ma môže brať na zodpovednosť?
JER.50.44	Kto je ten pastier,
JER.50.44	čo obstojí predo mnou?
JER.50.45	Preto počujte rozhodnutie Hospodina,
JER.50.45	ktoré chystá proti Babylonu,
JER.50.45	a jeho zámery, ktoré má
JER.50.45	proti krajine Chaldejcov.
JER.50.45	Áno, odvlečú ich ako najmenšie kusy zo stáda,
JER.50.45	ich pastvina sa zhrozí nad nimi.
JER.50.46	Od volania: ‚Podmanený je Babylon!‘
JER.50.46	sa trasie zem
JER.50.46	a krik počuť medzi národmi.“
JER.51.1	Toto hovorí Hospodin:
JER.51.1	„Hľa, vzbudím proti Babylonu
JER.51.1	a proti obyvateľom Chaldejska
JER.51.1	ničivý vietor.
JER.51.2	Pošlem do Babylonu previevačov
JER.51.2	a tí ho prevejú,
JER.51.2	prečistia krajinu.
JER.51.2	Obsadia ho zo všetkých strán
JER.51.2	v deň nešťastia.
JER.51.3	Strelec nech nenapína svoj luk,
JER.51.3	nech sa nevypína vo svojom brnení.
JER.51.3	Nešetrite jeho mladíkov,
JER.51.3	vykonajte hubiacu kliatbu
JER.51.3	na celom jeho vojsku.
JER.51.4	Nech padajú pobodaní v krajine Chaldejcov
JER.51.4	a prebodnutí na jej uliciach.“
JER.51.5	Veď Izrael a Júda nebudú ako vdova
JER.51.5	opustení svojím Bohom, Hospodinom zástupov.
JER.51.5	Ich krajina je plná viny pred Svätým Izraela.
JER.51.6	Utečte z Babylonu,
JER.51.6	každý nech si zachráni život,
JER.51.6	aby ste nezahynuli pre jeho vinu,
JER.51.6	lebo pre Hospodina je to čas pomsty
JER.51.6	a odplaty za jeho skutky.
JER.51.7	Zlatým kalichom bol Babylon v Hospodinovej ruke,
JER.51.7	opájal celú zem,
JER.51.7	z jeho vína pili národy,
JER.51.7	preto sa pomiatli.
JER.51.8	Náhle padol Babylon a roztrieskal sa,
JER.51.8	kvíľte nad ním,
JER.51.8	prineste balzam na jeho ranu,
JER.51.8	azda sa uzdraví.
JER.51.9	Liečili sme Babylon,
JER.51.9	ale neuzdravil sa.
JER.51.9	Opustite ho!
JER.51.9	Poďme, každý do svojej krajiny!
JER.51.9	Veď až po nebesá siaha súd nad ním
JER.51.9	a dvíha sa k oblakom.
JER.51.10	Hospodin vyviedol na svetlo
JER.51.10	našu spravodlivú vec.
JER.51.10	Poďte, ohlasujme na Sione
JER.51.10	dielo Hospodina, nášho Boha!
JER.51.11	Ostrite šípy,
JER.51.11	naplňte tulce!
JER.51.11	Hospodin vzbudí ducha médskych kráľov,
JER.51.11	lebo proti Babylonu smeruje jeho úmysel zničiť ho.
JER.51.11	Veď je to Hospodinova pomsta,
JER.51.11	pomsta za jeho chrám.
JER.51.12	Proti babylonským hradbám zdvihnite zástavu,
JER.51.12	zosilnite stráž,
JER.51.12	rozostavte hliadky,
JER.51.12	posilnite zálohy,
JER.51.12	lebo Hospodin má svoj úmysel,
JER.51.12	aj ho vykoná,
JER.51.12	to, čo povedal o obyvateľoch Babylonu.
JER.51.13	Ty, čo bývaš nad veľkými vodami,
JER.51.13	v hojnosti pokladov,
JER.51.13	prišiel tvoj koniec,
JER.51.13	naplnila sa miera tvojho zisku.
JER.51.14	Hospodin zástupov prisahal sám na seba:
JER.51.14	„Naplním ťa ľuďmi ako kobylkami,
JER.51.14	spustia nad tebou víťazný pokrik.“
JER.51.15	Zem utvoril svojou mocou,
JER.51.15	svet postavil svojou múdrosťou
JER.51.15	a svojím dôvtipom rozprestrel nebesá.
JER.51.16	Keď zaznie jeho hromový hlas,
JER.51.16	zahučia vody na nebesiach,
JER.51.16	od končín zeme dvíha oblaky,
JER.51.16	k dažďu vrhá blesky
JER.51.16	a zo svojich komôr vypúšťa vietor.
JER.51.17	Každý človek je hlúpy, bez rozumu,
JER.51.17	každý zlievač modiel vyšiel na posmech,
JER.51.17	lebo jeho modly sú klam
JER.51.17	a ducha v nich niet.
JER.51.18	Ničotou sú, dielom na posmech,
JER.51.18	v čase svojho navštívenia zahynú.
JER.51.19	Takýto nie je údel Jákoba,
JER.51.19	ním je Tvorca všetkého
JER.51.19	a Izrael je jeho vlastný kmeň,
JER.51.19	Hospodin zástupov je jeho meno.
JER.51.20	„Si mojím kladivom, výzbrojou,
JER.51.20	tebou rozdrvím národy
JER.51.20	a tebou zničím kráľovstvá.
JER.51.21	Tebou rozdrvím koňa i jeho jazdca,
JER.51.21	tebou rozdrvím voz i pohoniča,
JER.51.22	tebou rozdrvím muža i ženu,
JER.51.22	tebou rozdrvím starca i chlapca,
JER.51.22	tebou rozdrvím mládenca i pannu,
JER.51.23	tebou rozdrvím pastiera i jeho stádo,
JER.51.23	tebou rozdrvím oráča i jeho záprah,
JER.51.23	tebou rozdrvím miestodržiteľov i správcov.
JER.51.24	Odplatím Babylonu a všetkým obyvateľom Chaldejska
JER.51.24	všetko ich zlo, ktoré popáchali na Sione,
JER.51.24	pred vašimi očami,“
JER.51.24	znie výrok Hospodina.
JER.51.25	„Pozri, som proti tebe, vrch nivočenia,“
JER.51.25	znie výrok Hospodina,
JER.51.25	„ktorý nivočíš celú zem.
JER.51.25	Vystriem svoju ruku proti tebe,
JER.51.25	zrútim ťa zo skál
JER.51.25	a urobím ťa vypáleným vrchom.
JER.51.26	Nevezmú z teba uholný kameň
JER.51.26	ani kameň do základov.
JER.51.26	Budeš večnou pustatinou,“
JER.51.26	znie výrok Hospodina.
JER.51.27	Zdvihnite zástavu v krajine,
JER.51.27	zatrúbte na rohu medzi národmi,
JER.51.27	posväťte národy proti nemu,
JER.51.27	zvolajte proti nemu kráľovstvá:
JER.51.27	Ararat, Minni, Aškenaz,
JER.51.27	postavte proti nemu vojenského pisára,
JER.51.27	žeňte kone ako roj kobyliek.
JER.51.28	Posväťte národy proti nemu,
JER.51.28	médskeho kráľa s jeho miestodržiteľmi,
JER.51.28	so všetkými jeho správcami
JER.51.28	a s celou krajinou, nad ktorou vládne.
JER.51.29	Zem sa zatrasie a zachveje,
JER.51.29	lebo sa plní Hospodinov zámer proti Babylonu,
JER.51.29	aby urobil babylonskú krajinu neobývanou pustatinou.
JER.51.30	Hrdinovia Babylonu prestali bojovať,
JER.51.30	sedia na ťažko prístupných miestach,
JER.51.30	vyschla im sila, stali sa ženami.
JER.51.30	Jeho príbytky podpálili
JER.51.30	a jeho závory polámali.
JER.51.31	Bežec predbieha bežca
JER.51.31	a posol predbieha posla,
JER.51.31	aby oznámili babylonskému kráľovi,
JER.51.31	že okrajová časť jeho mesta je dobytá.
JER.51.32	Brody sú obsadené,
JER.51.32	tŕstie na močiaroch je vypálené,
JER.51.32	bojovníci sú zdesení.
JER.51.33	Toto hovorí Hospodin zástupov, Boh Izraela:
JER.51.33	„Dcéra Babylonu je ako holohumnica,
JER.51.33	keď po nej šliapu,
JER.51.33	o chvíľu príde na ňu čas žatvy.
JER.51.34	‚Zožral ma, strávil ma
JER.51.34	babylonský kráľ Nebukadnesar
JER.51.34	a odložil ma ako prázdnu nádobu.
JER.51.34	Prehltol ma ako drak,
JER.51.34	naplnil si brucho mojimi pochúťkami
JER.51.34	a vypláchol ma.
JER.51.35	Neprávosť spáchaná na mne a mojom tele
JER.51.35	nech prejde na Babylon,‘
JER.51.35	hovorí obyvateľka Siona,
JER.51.35	‚a moja krv na obyvateľov Chaldejska,‘
JER.51.35	hovorí Jeruzalem.“
JER.51.36	Preto toto hovorí Hospodin:
JER.51.36	„Hľa, ja povediem tvoj spor,
JER.51.36	ja ťa pomstím.
JER.51.36	Vysuším jeho more
JER.51.36	a jeho pramene nechám vyschnúť.
JER.51.37	Babylon bude hromadou skál,
JER.51.37	príbytkom šakalov,
JER.51.37	predmetom hrôzy a posmechu,
JER.51.37	bude bez obyvateľov.
JER.51.38	Spolu budú revať ako levy,
JER.51.38	vrčať ako mláďatá levíc.
JER.51.39	Keď sa rozohnia,
JER.51.39	pripravím im hostinu,
JER.51.39	opojím ich, že budú jasať,
JER.51.39	potom však zaspia večným spánkom
JER.51.39	a neprebudia sa,“
JER.51.39	znie výrok Hospodina.
JER.51.40	„Povediem ich ako baránky na zabitie,
JER.51.40	ako barany s capmi.
JER.51.41	Ako bol dobytý a podmanený Šešach,
JER.51.41	chvála celej zeme,
JER.51.41	ako sa stal Babylon
JER.51.41	predmetom hrôzy medzi národmi!
JER.51.42	More vystúpilo proti Babylonu,
JER.51.42	prikryl ho príval vĺn.
JER.51.43	Jeho mestá sa stali predmetom hrôzy,
JER.51.43	vyprahnutou krajinou, stepou,
JER.51.43	krajinou, v ktorej nikto nebýva,
JER.51.43	cez ktorú človek neprejde.
JER.51.44	Navštívim Béla v Babylone
JER.51.44	a vytiahnem mu z úst, čo prehltol.
JER.51.44	Nebudú sa viac k nemu hrnúť národy,
JER.51.44	hradba Babylonu padne.
JER.51.45	Ľud môj, vyjdi spomedzi nich!
JER.51.45	Každý nech si zachraňuje život
JER.51.45	pred pálčivým hnevom Hospodina.
JER.51.46	Nestrácajte odvahu a nebojte sa zvesti,
JER.51.46	ktorú počuť v krajine,
JER.51.46	keď v jednom roku príde jeden chýr
JER.51.46	a v druhom roku zas iný chýr,
JER.51.46	keď bude v krajine násilie
JER.51.46	a vladár bude proti vladárovi.
JER.51.47	Preto, hľa, blíži sa čas,
JER.51.47	keď potrestám modly Babylonu,
JER.51.47	zahanbí sa celá jeho krajina
JER.51.47	a všetci jeho zranení popadajú v ňom.
JER.51.48	Zaplesajú nad Babylonom
JER.51.48	nebesia i zem a všetko, čo je na nich,
JER.51.48	lebo od severu prídu proti nemu ničitelia,“
JER.51.48	znie výrok Hospodina.
JER.51.49	Aj Babylon musí padnúť pre prebodnutých Izraela,
JER.51.49	lebo aj pre Babylon padali prebodnutí celej zeme.
JER.51.50	Vy, čo ste unikli meču,
JER.51.50	choďte bez zastavenia,
JER.51.50	spomeňte si z diaľky na Hospodina,
JER.51.50	nech vám príde na myseľ Jeruzalem.
JER.51.51	Hanbíme sa, lebo sme museli počúvať potupovanie,
JER.51.51	naša tvár je pokrytá pohanou,
JER.51.51	pretože cudzinci vnikli
JER.51.51	do svätých priestorov Hospodinovho domu.
JER.51.52	„Preto, hľa, blíži sa čas,“
JER.51.52	znie výrok Hospodina,
JER.51.52	„keď potrestám jeho modly
JER.51.52	a v celej jeho krajine budú stonať ranení.
JER.51.53	Keby Babylon vystúpil na nebesá
JER.51.53	a na výsostiach upevnil svoju moc,
JER.51.53	predsa odo mňa prídu naň ničitelia,“
JER.51.53	znie výrok Hospodina.
JER.51.54	Čuj volanie o pomoc z Babylonu
JER.51.54	a veľký lomoz z krajiny Chaldejcov!
JER.51.55	Veď Hospodin pustoší Babylon,
JER.51.55	odstráni z neho hlasnú vravu.
JER.51.55	Jeho vlny sa valia ako veľké vody,
JER.51.55	šíri sa ich hukot.
JER.51.56	Ničitelia prichádzajú proti nemu, proti Babylonu,
JER.51.56	jeho hrdinov chytia, polámu im luky,
JER.51.56	veď Hospodin je Bohom odplaty,
JER.51.56	určite im odplatí.
JER.51.57	„Opojím jeho kniežatá i mudrcov,
JER.51.57	jeho miestodržiteľov, správcov a hrdinov,
JER.51.57	potom zaspia večným spánkom
JER.51.57	a neprebudia sa,“
JER.51.57	znie výrok Kráľa,
JER.51.57	ktorý sa volá Hospodin zástupov.
JER.51.58	Toto hovorí Hospodin zástupov:
JER.51.58	„Široké hradby Babylonu
JER.51.58	budú zrúcané do základov
JER.51.58	a jeho vysoké brány budú spálené ohňom,
JER.51.58	takže národy sa umárajú nadarmo
JER.51.58	a kmene sa namáhajú pre oheň.“
JER.51.59	Poverenie, ktoré prorok Jeremiáš dal Serajovi, synovi Neriju, syna Machseju, keď šiel s judským kráľom Cidkijom do Babylonu vo štvrtom roku jeho panovania. Seraja sa staral o ubytovanie.
JER.51.60	Jeremiáš zapísal do jednej knihy predpoveď o všetkom nešťastí, ktoré malo prísť na Babylon, všetky tieto slová napísané proti Babylonu.
JER.51.61	Jeremiáš povedal Serajovi: „Keď prídeš do Babylonu, hľaď prečítať všetky tieto slová, 
JER.51.62	a povedz: ‚Hospodin, ty si pohrozil tomuto miestu, že ho vyvrátiš, že ho viac nebude, nebude v ňom obyvateľov — ani ľudí, ani zvierat —, bude večnou pustatinou.‘ 
JER.51.63	Keď dočítaš knihu, priviaž o ňu kameň, hoď ju do stredu Eufratu
JER.51.64	a povedz: ‚Takto sa ponorí Babylon a nepovstane z nešťastia, ktoré naň ja privediem, ale zahynie.‘“
JER.51.64	Potiaľto sú Jeremiášove slová.
JER.52.1	Cidkija mal dvadsaťjeden rokov, keď začal kraľovať a jedenásť rokov bol kráľom v Jeruzaleme. Jeho matka bola Chamutal, dcéra Jirmeju z Libny.
JER.52.2	Robil, čo sa nepáčilo Hospodinovi, celkom tak, ako robil aj Jojakím. 
JER.52.3	Pre Hospodinov hnev došlo v Jeruzaleme a v Judsku k tomu, že ich zavrhol spred svojej tváre. Cidkija sa vzbúril proti babylonskému kráľovi.
JER.52.4	V deviatom roku jeho kraľovania, v desiatom mesiaci, desiateho dňa toho mesiaca, pritiahol babylonský kráľ Nebukadnesar a celé jeho vojsko proti Jeruzalemu, utáboril sa proti nemu, vybudovali okolo neho val. 
JER.52.5	Mesto bolo obliehané až do jedenásteho roku kráľa Cidkiju. 
JER.52.6	V deviaty deň štvrtého mesiaca, keď sa v meste rozmohol hlad a nebolo chleba pre ľud v krajine, 
JER.52.7	vznikol prielom do mesta a všetci bojovníci ušli. V noci vyšli z mesta po ceste, ktorá medzi dvoma múrmi viedla k bráne pri kráľovskej záhrade, a utekali k Arabe, hoci Chaldejci obliehali mesto zo všetkých strán.
JER.52.8	Vojsko Chaldejcov však prenasledovalo kráľa Cidkiju. Dohonili ho na jerišských stepiach. Všetci jeho bojovníci od neho utiekli. 
JER.52.9	Kráľa zajali a odviedli ho k babylonskému kráľovi do Ribly v krajine Chamát a ten nad ním vyniesol rozsudok.
JER.52.10	Babylonský kráľ dal zabiť Cidkijových synov pred jeho očami a v Rible dal pozabíjať aj všetky judské kniežatá. 
JER.52.11	Cidkijovi oslepil oči a spútal ho okovami. Potom ho babylonský kráľ odviedol do Babylonu, kde ho vrhol do žalára, a tam bol až do dňa svojej smrti.
JER.52.12	V piatom mesiaci, v desiaty deň mesiaca, v devätnástom roku babylonského kráľa Nebukadnesara, prišiel veliteľ telesnej stráže Nebuzaradan, ktorý stával v osobnej službe babylonského kráľa v Jeruzaleme, 
JER.52.13	podpálil Hospodinov chrám, vypálil kráľovský palác, všetky jeruzalemské domy a všetky veľké budovy. 
JER.52.14	Celé chaldejské vojsko, ktoré bolo s veliteľom osobnej stráže, zrúcalo všetky hradby okolo Jeruzalema. 
JER.52.15	Veliteľ telesnej stráže Nebuzaradan odviedol do zajatia chudobných z ľudu aj zvyšok ľudí, ktorí zostali v meste, i zbehov, ktorí prebehli k babylonskému kráľovi. 
JER.52.16	Z chudobných ľudí krajiny však veliteľ telesnej stráže Nebuzaradan ponechal niektorých ako vinohradníkov a roľníkov.
JER.52.17	Bronzové stĺpy, ktoré patrili k Hospodinovmu chrámu, vozíky a bronzové more, ktoré bolo v Hospodinovom chráme, Chaldejci polámali a všetok bronz odviezli do Babylonu.
JER.52.18	Vzali aj hrnce, lopaty, nože, kropeničky, kadidlové panvice a všetky bronzové nádoby, ktoré sa používali pri bohoslužbe. 
JER.52.19	Veliteľ telesnej stráže vzal misy, panvice na uhlie, kropeničky, hrnce, svietniky, kadidlové panvice a misky na nápojové obety, či boli zo zlata alebo zo striebra,
JER.52.20	obidva stĺpy, jedno more a dvanásť bronzových býkov pod morom, ktoré dal zhotoviť kráľ Šalamún pre Hospodinov chrám. Bronz všetkých týchto predmetov sa nedal ani odvážiť. 
JER.52.21	Pokiaľ ide o stĺpy: každý bol osemnásť lakťov vysoký a mal obvod dvanásť lakťov. Bol na štyri prsty hrubý a vnútri dutý. 
JER.52.22	Na ňom bola bronzová hlavica. Každá hlavica bola päť lakťov vysoká. Mriežkovanie a granátové jablká boli dookola hlavice. Všetko bolo z bronzu. Takisto mal granátové jablká aj druhý stĺp. 
JER.52.23	Granátových jabĺk na vonkajšej strane bolo deväťdesiatšesť. Celkovo bolo na mriežkovaní sto granátových jabĺk.
JER.52.24	Veliteľ telesnej stráže odviedol veľkňaza Seraju a druhého kňaza Cefanju a troch strážcov prahu. 
JER.52.25	Z mesta vzal jedného dvorana, ktorý bol veliteľom bojovníkov, ďalej sedem mužov z osobnej kráľovej služby, ktorí sa nachádzali v meste, vojvodcovho pisára, ktorý vykonával odvody medzi ľudom krajiny, a šesťdesiat mužov z ľudu krajiny, ktorí sa nachádzali v meste. 
JER.52.26	Veliteľ telesnej stráže Nebuzaradan ich zajal a odviedol k babylonskému kráľovi do Ribly. 
JER.52.27	Babylonský kráľ ich dal pobiť; usmrtil ich v Rible v krajine Chamát. Júda musel odísť do zajatia zo svojej pôdy.
JER.52.28	Toto je ľud, ktorý odviedol Nebukadnesar do zajatia v siedmom roku svojho kraľovania: tritisícdvadsaťtri Júdovcov, 
JER.52.29	v osemnástom roku Nebukadnesara osemstotridsaťdva osôb z Jeruzalema, 
JER.52.30	v dvadsiatom treťom roku Nebukadnesara veliteľ telesnej stráže Nebuzaradan odviedol do zajatia sedemstoštyridsaťpäť Júdovcov, celkovo štyritisícšesťsto duší.
JER.52.31	V tridsiatom siedmom roku po zajatí judského kráľa Jojachína, dvadsiateho piateho dňa dvanásteho mesiaca, babylonský kráľ Evíl-Merodach omilostil judského kráľa Jojachína a prepustil ho z väzenia.
JER.52.32	Hovoril s ním láskavo a jeho trón pozdvihol nad tróny kráľov, ktorí boli s ním v Babylone. 
JER.52.33	Zmenil mu väzenské šaty a jedával s ním stále, pokiaľ žil. 
JER.52.34	Svoje zaopatrenie, trvalé zaopatrenie, dostával od babylonského kráľa podľa každodennej potreby po celý život, až kým nezomrel.
LAM.1.1	Ach, aké opustené je mesto,
LAM.1.1	kedysi hojne zaľudnené!
LAM.1.1	Podobá sa vdove,
LAM.1.1	hoci vynikalo medzi národmi.
LAM.1.1	Kňažná medzi krajinami
LAM.1.1	stala sa poddanou.
LAM.1.2	Nocou stále žalostí,
LAM.1.2	slzy jej kanú po lícach.
LAM.1.2	Nikto z jej milencov ju nepoteší,
LAM.1.2	všetci jej druhovia ju zradili
LAM.1.2	a stali sa jej nepriateľmi.
LAM.1.3	Odišiel Júda do zajatia
LAM.1.3	biedny a veľmi zotročený,
LAM.1.3	prebýva uprostred pohanov
LAM.1.3	a nenachádza miesto odpočinku.
LAM.1.3	Všetci, čo ho prenasledujú,
LAM.1.3	ho zastihli uprostred úzkostí.
LAM.1.4	Cesty Siona smútia,
LAM.1.4	keď nikto neprichádza na sviatky.
LAM.1.4	Všetky jeho brány sú zničené,
LAM.1.4	kňazi bedákajú,
LAM.1.4	jeho panny sú zarmútené,
LAM.1.4	zostala mu len trpkosť.
LAM.1.5	Jeho utláčatelia vládnu,
LAM.1.5	jeho nepriatelia sú spokojní,
LAM.1.5	lebo Hospodin ho zarmútil
LAM.1.5	pre jeho mnohé vzbury.
LAM.1.5	Jeho zajaté deti kráčali
LAM.1.5	pred utláčateľom.
LAM.1.6	Dcéra Siona stratila
LAM.1.6	všetku svoju krásu,
LAM.1.6	jej kniežatá sú ako jelene,
LAM.1.6	čo nenachádzajú pastvu
LAM.1.6	a vysilené unikajú
LAM.1.6	pred prenasledovateľom.
LAM.1.7	Jeruzalem sa rozpomína
LAM.1.7	v dňoch svojej biedy a blúdenia
LAM.1.7	na všetky svoje vzácnosti,
LAM.1.7	ktoré mal od pradávna.
LAM.1.7	Keď jeho ľud padol do rúk protivníka,
LAM.1.7	nikto mu nepomohol.
LAM.1.7	Protivníci to videli
LAM.1.7	a smiali sa nad jeho skazou.
LAM.1.8	Priveľmi hrešil Jeruzalem,
LAM.1.8	preto sa stal nečistým.
LAM.1.8	Všetci jeho ctitelia ním pohŕdajú,
LAM.1.8	lebo videli jeho nahotu.
LAM.1.8	On sám narieka
LAM.1.8	a odvracia sa.
LAM.1.9	Poškvrna lipne na obrube jeho rúcha,
LAM.1.9	nepamätal na svoj koniec.
LAM.1.9	Napodiv klesol.
LAM.1.9	Niet toho, kto by ho potešil.
LAM.1.9	„Pozri, Hospodin, na moju biedu,
LAM.1.9	lebo nepriateľ sa vyvyšuje.“
LAM.1.10	Utláčateľ vystrel svoju ruku
LAM.1.10	na všetko, čo mu bolo vzácne.
LAM.1.10	Veď videl pohanov,
LAM.1.10	ako vošli do jeho svätyne,
LAM.1.10	hoci ty si prikázal,
LAM.1.10	že nesmú vojsť do tvojho zhromaždenia.
LAM.1.11	Všetok jeho ľud stená,
LAM.1.11	hľadá chlieb,
LAM.1.11	všetky cennosti ponúka za pokrm,
LAM.1.11	aby si zachoval život.
LAM.1.11	„Pozri, Hospodin, všimni si,
LAM.1.11	že som znevážený.“
LAM.1.12	„Vy všetci, ktorí kráčate cestou,
LAM.1.12	otvorte oči a pozrite,
LAM.1.12	či jestvuje bolesť ako tá moja,
LAM.1.12	ktorá ma zastihla,
LAM.1.12	ktorou ma Hospodin zarmútil
LAM.1.12	v deň svojho planúceho hnevu.
LAM.1.13	Z výšin zoslal oheň,
LAM.1.13	aby prenikol do mojich kostí,
LAM.1.13	mojim nohám rozprestrel sieť,
LAM.1.13	obrátil ma späť,
LAM.1.13	vydal ma pustošeniu,
LAM.1.13	trvalej biede.
LAM.1.14	Ťažké je jarmo mojich priestupkov,
LAM.1.14	ktoré zviazal svojou rukou.
LAM.1.14	Doľahlo na moju šiju,
LAM.1.14	podlomilo moju silu.
LAM.1.14	Pán ma vydal napospas,
LAM.1.14	nemôžem obstáť.
LAM.1.15	Pán zavrhol všetkých mojich silákov
LAM.1.15	v mojej blízkosti.
LAM.1.15	Kvôli mne zvolal slávnostné zhromaždenie,
LAM.1.15	aby vyhubil mojich junákov.
LAM.1.15	Panenskú judskú dcéru pošliapal Pán
LAM.1.15	ako vo vínnom lise.
LAM.1.16	Toto oplakávam,
LAM.1.16	moje oči ronia slzy,
LAM.1.16	lebo ďaleko odo mňa je tešiteľ,
LAM.1.16	čo by upokojil moju dušu.
LAM.1.16	Moji synovia sú zdesení,
LAM.1.16	lebo nepriateľ zmocnel.“
LAM.1.17	Vystiera Sion svoje ruky,
LAM.1.17	nik ho nepoteší.
LAM.1.17	Hospodin vydal rozkaz proti Jákobovi
LAM.1.17	a všetkým jeho okolitým protivníkom;
LAM.1.17	Jeruzalem je medzi nimi
LAM.1.17	ako nečistota.
LAM.1.18	„Hospodin je spravodlivý,
LAM.1.18	lebo som sa vzoprela jeho slovu.
LAM.1.18	Nuž, počujte všetky národy
LAM.1.18	a pozrite na moju bolesť —
LAM.1.18	moje panny a moji mládenci
LAM.1.18	išli do zajatia.
LAM.1.19	Volala som na svojich milencov
LAM.1.19	tí ma však zradili.
LAM.1.19	Moji kňazi a starší
LAM.1.19	zahynuli v meste,
LAM.1.19	keď hľadali pokrm,
LAM.1.19	aby si zachránili život.
LAM.1.20	Pozri, Hospodin, že mám súženie,
LAM.1.20	znepokojené je moje vnútro,
LAM.1.20	srdce sa mi obracia v hrudi,
LAM.1.20	lebo som sa veľmi vzpierala.
LAM.1.20	Vonku ma o deti pripravil meč
LAM.1.20	a v dome smrť.
LAM.1.21	Nepočuješ, že vzdychám
LAM.1.21	a nemám tešiteľa?
LAM.1.21	Všetci moji nepriatelia počuli o mojom nešťastí,
LAM.1.21	radujú sa, že ty si to spôsobil.
LAM.1.21	Daj, aby prišiel deň, ktorý si predpovedal,
LAM.1.21	aby mi boli podobní.
LAM.1.22	Nech vystúpi všetka ich zloba pred teba.
LAM.1.22	Urob im to, čo oni robili mne
LAM.1.22	za všetky moje priestupky,
LAM.1.22	lebo mnoho je mojich vzdychov
LAM.1.22	a moje srdce je zmorené.“
LAM.2.1	Ach, ako Pán zastrel mrakmi
LAM.2.1	vo svojom hneve dcéru Siona,
LAM.2.1	ozdobu Izraela zhodil
LAM.2.1	z nebies na zem.
LAM.2.1	Nepamätal na podnož svojich nôh
LAM.2.1	v deň svojho hnevu.
LAM.2.2	Pán neľútostne pohltil nivy Jákoba,
LAM.2.2	vo svojom prudkom hneve
LAM.2.2	rozbúral opevnenia judskej dcéry,
LAM.2.2	zvrhol na zem,
LAM.2.2	znesvätil kráľovstvo i jeho kniežatá.
LAM.2.3	Vo svojom pálčivom hneve
LAM.2.3	postínal všetky rohy Izraela,
LAM.2.3	stiahol späť svoju pravicu
LAM.2.3	pred nepriateľom
LAM.2.3	a vzbĺkol uprostred Jákoba
LAM.2.3	ako planúci oheň, ktorý všetko hltá.
LAM.2.4	Napol luk ako nepriateľ,
LAM.2.4	pozdvihol pravicu
LAM.2.4	a ako protivník hubil všetko,
LAM.2.4	čo lahodilo oku.
LAM.2.4	V stane dcéry Siona
LAM.2.4	vylial ako oheň svoju zlosť.
LAM.2.5	Pán bol ako nepriateľ,
LAM.2.5	pohltil Izrael,
LAM.2.5	pohltil všetky jeho paláce,
LAM.2.5	zničil jeho pevnosti
LAM.2.5	a zväčšil judskej dcére
LAM.2.5	zármutok a žalosť.
LAM.2.6	Ako záhradu pošliapal svoj príbytok,
LAM.2.6	zničil svoj svätostánok.
LAM.2.6	Hospodin dal na Sione zabudnúť
LAM.2.6	na sviatok i sobotu
LAM.2.6	a zavrhol vo svojom prudkom hneve
LAM.2.6	kráľa aj kňaza.
LAM.2.7	Zanevrel Pán na svoj oltár,
LAM.2.7	znesvätil svoju svätyňu,
LAM.2.7	vydal do ruky nepriateľa
LAM.2.7	múry svojich palácov.
LAM.2.7	Hluk zaznieval v Hospodinovom dome
LAM.2.7	ako v deň slávnostného zhromaždenia.
LAM.2.8	Hospodin si zaumienil,
LAM.2.8	že zrúca hradby dcéry Siona.
LAM.2.8	Natiahol meraciu šnúru,
LAM.2.8	neodvrátil ruku od ničenia
LAM.2.8	a spôsobil zármutok na vale i na múre,
LAM.2.8	až sa spolu zosypali.
LAM.2.9	Do zeme sa vnorili jej brány.
LAM.2.9	Zničil a rozlámal jej závory.
LAM.2.9	Jej kráľ aj kniežatá sú medzi pohanmi,
LAM.2.9	niet zákona,
LAM.2.9	ani jej proroci nedostávajú
LAM.2.9	videnie od Hospodina.
LAM.2.10	Starci dcéry Siona
LAM.2.10	sedia na zemi a mlčia,
LAM.2.10	sypú si prach na hlavu,
LAM.2.10	opásali sa vrecovinou.
LAM.2.10	Jeruzalemské panny
LAM.2.10	zvesili hlavy po zem.
LAM.2.11	Pre slzy mi chabne zrak,
LAM.2.11	moje vnútro je rozrušené,
LAM.2.11	na zem sa vylieva moja pečeň
LAM.2.11	nad skazou dcéry môjho ľudu,
LAM.2.11	keď hynie nemluvňa i dojča
LAM.2.11	na námestiach mesta.
LAM.2.12	„Kde je obilie a víno?“
LAM.2.12	vravia svojim matkám,
LAM.2.12	keď skonávajú ako ranení
LAM.2.12	na uliciach mesta,
LAM.2.12	keď vypúšťajú dušu
LAM.2.12	v náručí svojich matiek.
LAM.2.13	Čože mám o tebe povedať, k čomu ťa pripodobniť,
LAM.2.13	dcéra Jeruzalema?
LAM.2.13	S čím ťa porovnať, aby som ťa potešil,
LAM.2.13	panenská dcéra Siona?
LAM.2.13	Veď tvoja rana je veľká ako more,
LAM.2.13	ktože ťa uzdraví?
LAM.2.14	Tvoji proroci ti vo videniach
LAM.2.14	predpovedali márnosť a hlúposť,
LAM.2.14	neodkrývali tvoju vinu,
LAM.2.14	aby zmenili tvoj údel.
LAM.2.14	Oznamovali ti veštby,
LAM.2.14	samý klam a zvod.
LAM.2.15	Všetci okoloidúci
LAM.2.15	zalamovali nad tebou ruky,
LAM.2.15	híkali a krútili hlavami
LAM.2.15	nad jeruzalemskou dcérou:
LAM.2.15	„Toto je mesto, o ktorom vraveli,
LAM.2.15	že je vrcholom krásy a potešením celej zeme?“
LAM.2.16	Všetci tvoji nepriatelia
LAM.2.16	otvárali proti tebe ústa,
LAM.2.16	híkali a cerili zuby,
LAM.2.16	hovorili: „Pohltili sme ju!
LAM.2.16	Práve toto je deň, v ktorý sme dúfali.
LAM.2.16	Dokázali sme to!“
LAM.2.17	Hospodin vykonal, čo si zaumienil.
LAM.2.17	Uskutočnil, čo hovoril,
LAM.2.17	čo prikázal už za pradávnych dní.
LAM.2.17	Ničil bez súcitu.
LAM.2.17	Nepriateľovi dožičil radosť nad tebou,
LAM.2.17	víťazstvo doprial tým, čo ťa sužovali
LAM.2.18	Volaj zo srdca k Pánovi,
LAM.2.18	hradba dcéry Siona,
LAM.2.18	prelievaj slzy, nech tečú ako potok,
LAM.2.18	dňom i nocou, neustávaj,
LAM.2.18	nech neochabne zrenica tvojho oka.
LAM.2.19	Vstaň, bedákaj nocou
LAM.2.19	s prvými nočnými strážami,
LAM.2.19	vylievaj svoje srdce ako vodu
LAM.2.19	pred Pánovou tvárou.
LAM.2.19	Pozdvihni k nemu svoje dlane
LAM.2.19	za život svojich detí,
LAM.2.19	čo hynú od hladu
LAM.2.19	na všetkých nárožiach.
LAM.2.20	„Pozri, Hospodin, všimni si,
LAM.2.20	komuže si to urobil.“
LAM.2.20	Majú azda ženy jesť svoje potomstvo,
LAM.2.20	starostlivo vychovávané deti?
LAM.2.20	Či možno v Pánovej svätyni
LAM.2.20	zavraždiť kňaza a proroka?
LAM.2.21	V uliciach na zemi leží
LAM.2.21	chlapec aj starec.
LAM.2.21	Moje panny a mládenci
LAM.2.21	padli mečom.
LAM.2.21	Hubil si v deň svojho hnevu,
LAM.2.21	zabíjal bez súcitu.
LAM.2.22	Zavolal si z okolia ako v deň slávnostného zhromaždenia
LAM.2.22	tých, ktorých sa desím.
LAM.2.22	V deň Hospodinovho hnevu
LAM.2.22	sa nikto nezachránil ani neunikol.
LAM.2.22	Tých, čo som starostlivo vychovávala,
LAM.2.22	zahubil môj nepriateľ.
LAM.3.1	Ja som muž, čo videl útrapy
LAM.3.1	pod palicou jeho prchkosti.
LAM.3.2	Bol som to ja, ktorého hnal
LAM.3.2	a viedol temnotou bez svetla.
LAM.3.3	Len proti mne neustále
LAM.3.3	vystieral a obracal svoju ruku.
LAM.3.4	Spôsobil chradnutie môjho tela i kože,
LAM.3.4	polámal mi kosti.
LAM.3.5	Nastavil mi jed
LAM.3.5	a obklopil ma útrapami.
LAM.3.6	Do temnôt ma posadil,
LAM.3.6	ako tých, čo sú dávno mŕtvi.
LAM.3.7	Vystaval okolo mňa múr, takže nemôžem vyjsť,
LAM.3.7	zaťažil moje okovy.
LAM.3.8	Aj keď kričím a volám o pomoc,
LAM.3.8	marí moju modlitbu.
LAM.3.9	Kameňmi zatarasil moje cesty,
LAM.3.9	moje chodníky rozvrátil.
LAM.3.10	Pre mňa je striehnucim medveďom,
LAM.3.10	levom v úkryte.
LAM.3.11	Odviedol ma z mojich ciest,
LAM.3.11	roztrhal a spustošil ma.
LAM.3.12	Napol svoj luk a postavil ma
LAM.3.12	ako terč pre svoj šíp.
LAM.3.13	Do mojich obličiek vystrieľal
LAM.3.13	šípy svojho tulca.
LAM.3.14	Bol som na posmech celému môjmu ľudu,
LAM.3.14	hanlivou piesňou každý deň.
LAM.3.15	Nasýtil ma trpkosťami,
LAM.3.15	napojil ma palinou.
LAM.3.16	Zuby mi vylámal kameňom,
LAM.3.16	zatlačil ma do prachu.
LAM.3.17	Moju dušu si odohnal z pokojného života,
LAM.3.17	zabudol som na šťastie.
LAM.3.18	Povedal som: „Zanikol môj lesk
LAM.3.18	aj moja nádej od Hospodina.“
LAM.3.19	Rozpomeň sa na moje trápenie a blúdenie,
LAM.3.19	na palinu a jed.
LAM.3.20	Moja duša si to ustavične
LAM.3.20	pripomína a klesá.
LAM.3.21	Na toto si však upriamim srdce
LAM.3.21	a na toto budem čakať:
LAM.3.22	na prejavy Hospodinovej milosti, že neprestávajú,
LAM.3.22	že sa nekončia dôkazy jeho zľutovania.
LAM.3.23	Každé ráno sú nové,
LAM.3.23	nesmierna je tvoja vernosť.
LAM.3.24	„Môj podiel je Hospodin,“ vraví moja duša,
LAM.3.24	„preto budem čakať na neho.“
LAM.3.25	Dobrý je Hospodin voči tým, čo v neho dúfajú,
LAM.3.25	voči duši, ktorá ho hľadá.
LAM.3.26	Dobré je v tichosti čakať
LAM.3.26	na Hospodinovu pomoc.
LAM.3.27	Dobré je pre muža,
LAM.3.27	ak nesie jarmo od svojej mladosti.
LAM.3.28	Nech sedí sám a mlčí,
LAM.3.28	keď mu ho nasadil.
LAM.3.29	Nech do prachu položí svoje ústa,
LAM.3.29	azda je ešte nádej.
LAM.3.30	Nech nastaví líce tomu, kto ho bije,
LAM.3.30	nech sa nasýti potupou.
LAM.3.31	Veď Pán nezavrhuje naveky,
LAM.3.32	ak zarmúti, zľutuje sa
LAM.3.32	vo svojej veľkej láske,
LAM.3.33	pretože neponižuje a nezarmucuje
LAM.3.33	ľudských synov z rozmaru.
LAM.3.34	Keď niekto nohami šliape
LAM.3.34	po všetkých väznených v zemi,
LAM.3.35	keď sa prekrúcajú ľudské práva
LAM.3.35	pred tvárou Najvyššieho,
LAM.3.36	keď sa krivdí človeku pri jeho súdnom spore,
LAM.3.36	či to Pán nevidí?
LAM.3.37	Kto niečo povie a stane sa
LAM.3.37	bez toho, aby Pán rozkázal?
LAM.3.38	Nevychádza z úst Najvyššieho
LAM.3.38	dobré i zlé?
LAM.3.39	Na čo sa môže sťažovať živý človek?
LAM.3.39	Leda tak každý na svoj hriech.
LAM.3.40	Preskúmajme a preverme naše cesty
LAM.3.40	a vráťme sa k Hospodinovi!
LAM.3.41	Pozdvihnime srdcia na dlaniach
LAM.3.41	k Bohu na nebesiach!
LAM.3.42	My sme sa spreneverili a boli sme spurní,
LAM.3.42	a ty si neodpustil.
LAM.3.43	Skryl si sa v hneve a prenasledoval si nás,
LAM.3.43	zabíjal bez súcitu.
LAM.3.44	Skryl si sa v oblaku,
LAM.3.44	aby k tebe neprenikla modlitba.
LAM.3.45	Smeti a odpad si z nás urobil
LAM.3.45	medzi národmi.
LAM.3.46	Všetci naši nepriatelia
LAM.3.46	na nás otvárali ústa.
LAM.3.47	Hrôza a jama na nás čakala,
LAM.3.47	spustnutie a skaza.
LAM.3.48	Moje oči prelievajú potoky vôd
LAM.3.48	nad skazou dcéry môjho ľudu.
LAM.3.49	Oko mi slzí a neustáva,
LAM.3.50	kým nezhliadne a nepozrie
LAM.3.50	Hospodin z nebies.
LAM.3.51	Oko mi zarmucuje dušu
LAM.3.51	pre všetky dcéry môjho mesta.
LAM.3.52	Moji nepriatelia na mňa poľovali
LAM.3.52	bez príčiny ako na vtáča.
LAM.3.53	Môj život umlčali v jame,
LAM.3.53	privalili ma kameňom,
LAM.3.54	naliali mi vodu až nad hlavu,
LAM.3.54	takže som povedal: „Som stratený!“
LAM.3.55	Z najhlbšej jamy som vzýval
LAM.3.55	tvoje meno, Hospodin.
LAM.3.56	Počul si môj hlas: „Nezakrývaj si uši pred mojím vzdychom,
LAM.3.56	pred mojím volaním o pomoc!“
LAM.3.57	Bol si nablízku, keď som volal.
LAM.3.57	Povedal si: „Neboj sa!“
LAM.3.58	Pán môj, viedol si spory mojej duše,
LAM.3.58	vykúpil si môj život.
LAM.3.59	Videl si moju krivdu, Hospodin,
LAM.3.59	presadil si moje právo.
LAM.3.60	Videl si všetku ich pomstychtivosť,
LAM.3.60	všetky ich úmysly proti mne.
LAM.3.61	Počul si ich urážky, Hospodin,
LAM.3.61	všetky ich úmysly proti mne,
LAM.3.62	reči mojich protivníkov
LAM.3.62	aj ich zámery namierené proti mne každý deň.
LAM.3.63	Všimni si: či sedia a či vstávajú,
LAM.3.63	spievajú o mne posmešnú pieseň.
LAM.3.64	Hospodin, vráť im, čo vykonali,
LAM.3.64	podľa skutkov ich rúk.
LAM.3.65	Zaslep im srdce,
LAM.3.65	postihni ich svojou kliatbou.
LAM.3.66	V hneve ich prenasleduj a znič
LAM.3.66	spod svojich nebies, Hospodin.
LAM.4.1	Ach, ako sčernelo zlato,
LAM.4.1	ako sa zmenil rýdzi kov!
LAM.4.1	Posvätné kamene sú rozhádzané
LAM.4.1	po všetkých nárožiach ulíc.
LAM.4.2	Vzácni synovia Siona,
LAM.4.2	hodní rýdzeho zlata,
LAM.4.2	a považovaní za hlinené krčahy,
LAM.4.2	za dielo hrnčiarových rúk!
LAM.4.3	Aj šakaly dávajú prsia,
LAM.4.3	nadájajú svoje mladé,
LAM.4.3	ale dcéra môjho ľudu je krutá
LAM.4.3	ako pštrosy na púšti.
LAM.4.4	Dojčaťu sa od smädu
LAM.4.4	lepil jazyk na podnebie.
LAM.4.4	Deti pýtali chlieb,
LAM.4.4	ale nebolo toho, kto by im ho lámal.
LAM.4.5	Tí, čo jedávali lahôdky,
LAM.4.5	hynú na uliciach.
LAM.4.5	Tí, čo boli vychovaní v purpure,
LAM.4.5	ocitli sa v hnoji.
LAM.4.6	Vina dcéry môjho ľudu
LAM.4.6	bola väčšia ako hriech Sodomy,
LAM.4.6	čo bola v okamihu rozvrátená,
LAM.4.6	hoci sa jej ruky nedotkli.
LAM.4.7	Jej zasvätení boli čistejší než sneh,
LAM.4.7	belší ako mlieko.
LAM.4.7	Telo mali červenšie než koraly,
LAM.4.7	žily ako zafír.
LAM.4.8	Ich výzor však stemnel väčšmi ako čerň,
LAM.4.8	na ulici ich nebolo možné spoznať.
LAM.4.8	Koža na tele im zvráskavela,
LAM.4.8	vysušila sa ako drevo.
LAM.4.9	Lepšie na tom boli tí, ktorých skolil meč,
LAM.4.9	ako tí, ktorých skolil hlad,
LAM.4.9	tí, ktorí vykrvácali prebodnutí,
LAM.4.9	ako tí, čo zomreli na neúrodu poľa.
LAM.4.10	Pri skaze dcéry môjho ľudu
LAM.4.10	ruky jemnocitných žien
LAM.4.10	uvarili vlastné deti,
LAM.4.10	poslúžili im za pokrm.
LAM.4.11	Hospodin vylial svoje rozhorčenie,
LAM.4.11	svoj pálčivý hnev,
LAM.4.11	roznietil na Sione oheň
LAM.4.11	a ten pohltil jeho základy.
LAM.4.12	Králi zeme
LAM.4.12	a všetci obyvatelia sveta neverili,
LAM.4.12	že protivník a nepriateľ
LAM.4.12	môže prejsť bránami Jeruzalema.
LAM.4.13	Stalo sa to pre hriechy jeho prorokov,
LAM.4.13	pre viny jeho kňazov,
LAM.4.13	ktorí prelievali krv spravodlivých
LAM.4.13	uprostred neho.
LAM.4.14	Zaslepení blúdili ulicami,
LAM.4.14	pošpinení krvou,
LAM.4.14	takže sa nik nechcel
LAM.4.14	dotknúť ich odevu.
LAM.4.15	„Vyhnite sa, ste nečistí!“ Tak volali na nich.
LAM.4.15	„Vyhnite sa, vyhnite sa, nedotýkajte sa!“
LAM.4.15	Keď sa vzdialili a odtackali, hovorilo sa medzi národmi:
LAM.4.15	„Nebudú viac nikde vítaní!“
LAM.4.16	Sám Hospodin ich rozdelil,
LAM.4.16	viac na nich nezhliadne.
LAM.4.16	Kňazov si nikto nectil,
LAM.4.16	starším nikto nepreukázal milosrdenstvo.
LAM.4.17	Ešte sa naše oči unavovali
LAM.4.17	očakávaním našej pomoci. Márne.
LAM.4.17	Na našej stráži sme čakali na národ,
LAM.4.17	ktorý nemohol pomôcť.
LAM.4.18	Číhali na naše kroky,
LAM.4.18	nemohli sme chodiť po našich uliciach.
LAM.4.18	Priblížil sa náš koniec, naplnili sa naše dni,
LAM.4.18	určite nastal náš koniec.
LAM.4.19	Naši prenasledovatelia
LAM.4.19	boli rýchlejší než nebeské orly,
LAM.4.19	naháňali nás po horách,
LAM.4.19	striehli na nás v púšti.
LAM.4.20	Duch nášho života, Hospodinov pomazaný,
LAM.4.20	bol chytený do ich jám.
LAM.4.20	O ňom sme hovorili:
LAM.4.20	„V jeho tôni budeme žiť medzi národmi.“
LAM.4.21	Len sa teš a raduj, dcéra Edómu,
LAM.4.21	čo bývaš v krajine Úc!
LAM.4.21	Aj na teba príde kalich,
LAM.4.21	opojíš sa a obnažíš.
LAM.4.22	Dcéra Siona, odpykaná je tvoja vina,
LAM.4.22	Boh ťa už viac neodvedie do zajatia.
LAM.4.22	Potrestá tvoju vinu, dcéra Edómu,
LAM.4.22	odhalí tvoje hriechy.
LAM.5.1	Spomeň si, Hospodin, čo sa s nami stalo,
LAM.5.1	pozri a viď našu potupu!
LAM.5.2	Naše dedičstvo dostali cudzinci,
LAM.5.2	naše domy cudzozemci.
LAM.5.3	Stali sme sa sirotami bez otca,
LAM.5.3	naše matky sú ako vdovy.
LAM.5.4	Vlastnú vodu pijeme za peniaze,
LAM.5.4	vlastné drevo dostávame za poplatok.
LAM.5.5	S jarmom na šiji nás prenasledujú,
LAM.5.5	sme unavení, nemáme pokoja.
LAM.5.6	Egyptu sme podávali ruku,
LAM.5.6	aj Asýrii, aby sme sa nasýtili chleba.
LAM.5.7	Naši otcovia hrešili a niet ich.
LAM.5.7	My však znášame ich previnenia.
LAM.5.8	Vládnu nám otroci,
LAM.5.8	niet nikoho, kto by nás vytrhol z ich ruky.
LAM.5.9	S nasadením života si obstarávame chlieb,
LAM.5.9	ohrozovaní mečom z púšte.
LAM.5.10	Ako popraskaná pec je naša koža
LAM.5.10	od horúčky z hladu.
LAM.5.11	Zhanobené boli ženy na Sione
LAM.5.11	i panny v judských mestách.
LAM.5.12	Vlastnými rukami vešali kniežatá,
LAM.5.12	starcom neprejavili úctu.
LAM.5.13	Mládenci nosia žarnov
LAM.5.13	a chlapci sa potkýnajú pod nákladom dreva.
LAM.5.14	Starci prestali zasadať v bráne
LAM.5.14	a mládenci preberať na strunách.
LAM.5.15	Naše srdce sa prestalo radovať,
LAM.5.15	na smútok sa premenil náš tanec.
LAM.5.16	Spadla nám koruna z hlavy,
LAM.5.16	beda nám, lebo sme zhrešili.
LAM.5.17	Od tohto nám zamdlelo srdce,
LAM.5.17	z toho všetkého nám potemnel zrak,
LAM.5.18	kvôli vrchu Sion, ktorý je spustošený
LAM.5.18	a preháňajú sa po ňom líšky.
LAM.5.19	Ty, Hospodin, tróniš naveky,
LAM.5.19	tvoj trón trvá z pokolenia na pokolenie.
LAM.5.20	Prečo na nás stále zabúdaš
LAM.5.20	a opúšťaš nás na dlhý čas?
LAM.5.21	Priveď nás opäť k sebe, Hospodin, a my sa vrátime.
LAM.5.21	Obnov naše dni, ako boli oddávna.
LAM.5.22	Azda si nás úplne zavrhol?
LAM.5.22	Tak veľmi sa hneváš na nás?
EZK.1.1	V tridsiatom roku, piateho dňa štvrtého mesiaca, keď som bol medzi zajatými pri rieke Kebár, otvorili sa nebesá a mal som videnia od Boha.
EZK.1.2	Piateho dňa toho istého mesiaca — bol to piaty rok po odvedení kráľa Jojachína do zajatia —
EZK.1.3	jasne zaznelo slovo Hospodina kňazovi Ezechielovi, synovi Búziho, v Chaldejsku pri rieke Kebár. Tam nad ním spočinula Hospodinova ruka.
EZK.1.4	Videl som, ako sa prihnal búrlivý vietor od severu i veľký oblak a plápolajúci oheň s jasom dookola. Uprostred toho ohňa sa niečo lesklo ako mosadzné zrkadlo. 
EZK.1.5	Z jeho stredu vystupovali podoby štyroch živých bytostí, ktoré mali ľudský výzor. 
EZK.1.6	Každá mala štyri tváre a každá z nich mala štvoro krídel. 
EZK.1.7	Ich nohy boli rovné, ale chodidlá boli ako teľacie a jagali sa ako bronzové zrkadlo. 
EZK.1.8	Pod svojimi krídlami na štyroch stranách mali ľudské ruky. Mali štyri tváre a ich štyri krídla 
EZK.1.9	sa navzájom dotýkali. Pri chôdzi sa neobracali, lebo vždy šli tvárou vpred. 
EZK.1.10	Spredu vyzerala ich tvár ako ľudská, po pravej strane všetky štyri mali leviu tvár, po ľavej strane všetky štyri mali býčiu tvár a zozadu všetky štyri mali orliu tvár. 
EZK.1.11	Také boli ich tváre. Ich krídla boli vzopäté nahor, takže krídlami sa vzájomne dotýkali a dvoma si zakrývali telá.
EZK.1.12	Všetky šli tvárou vpred ta, kam chcel ísť duch. Keď šli, neobracali sa. 
EZK.1.13	Medzi štyrmi bytosťami bolo niečo, čo vyzeralo ako žeravé uhlíky, ako fakle, ktoré sa pohybovali medzi živými bytosťami. Oheň vydával žiaru a z ohňa šľahali blesky. 
EZK.1.14	Živé bytosti pobehovali sem a tam, takže vyzerali ako blesky.
EZK.1.15	Keď som hľadel na tie živé bytosti, pri každej som videl po jednom kolese na zemi. 
EZK.1.16	Vzhľad kolies a ich zhotovenie pripomínali lesk chryzolitu a všetky štyri mali tú istú podobu. Zhotovené boli tak, že vyzerali akoby koleso bolo v kolese. 
EZK.1.17	Mohli ísť na všetky štyri strany, v chode sa neobracali. 
EZK.1.18	Mali bahry a videl som, že ich bahry boli dookola plné očí na všetkých štyroch kolesách. 
EZK.1.19	Keď živé bytosti šli, pohybovali sa aj kolesá vedľa nich. Keď sa živé bytosti vzniesli zo zeme, vzniesli sa aj kolesá. 
EZK.1.20	Kam chcel ísť duch, ta sa pohli aj kolesá. Vzniesli sa súčasne, lebo duch bytostí bol v kolesách. 
EZK.1.21	Keď šli bytosti, pohli sa aj kolesá. Keď bytosti zastali, zastali aj kolesá. Keď sa vzniesli zo zeme, vzniesli sa aj kolesá, lebo duch bytostí bol v kolesách.
EZK.1.22	Nad hlavami živých bytostí bolo čosi ako pevná klenba, ktorá bola leskom podobná ligotavému kryštálu a bola rozprestretá zhora nad ich hlavami. 
EZK.1.23	Pod klenbou boli ich krídla rozpäté, pričom jedno sa dotýkalo druhého. Dve krídla každej bytosti zakrývali ich telá. 
EZK.1.24	Keď šli, počul som šum krídel ako hučanie veľkej vody, ako hlas Všemohúceho, ako hluk vojenského tábora. Keď bytosti zastali, zvesili krídla.
EZK.1.25	Vždy, keď zaznel hlas sponad klenby, ktorá bola nad ich hlavami, zastali a zvesili krídla. 
EZK.1.26	Zhora nad klenbou, ktorá bola nad ich hlavami, bola podoba trónu, ktorý vyzeral ako drahokam zafír. Na podobe trónu bola zhora postava, ktorá vyzerala ako človek.
EZK.1.27	Potom som videl lesk, akoby lesk mosadzného zrkadla, ktorý vyzeral ako oheň zvonka aj zvnútra až hore k miestu, ktoré vyzeralo ako bedrá. Avšak ďalej od miesta, ktoré vyzeralo ako bedrá, videl som niečo podobné ohňu, čo bolo obklopené jagotom. 
EZK.1.28	Vyzeralo to ako dúha, ktorá býva na oblaku za daždivého dňa. Tak vyzerala podoba Hospodinovej slávy. Keď som ju videl, padol som na tvár a počúval som hlas, ktorý ma oslovil.
EZK.2.1	Povedal mi: „Človeče, postav sa na nohy! Chcem s tebou hovoriť.“
EZK.2.2	Keď hovoril so mnou, vstúpil do mňa duch, postavil ma na nohy a ja som počúval toho, ktorý hovoril so mnou. 
EZK.2.3	Povedal mi: „Človeče, posielam ťa k Izraelitom, k odbojnému národu, ktorý sa vzbúril proti mne. Oni, ako aj ich otcovia, odpadli odo mňa až do tohto dňa. 
EZK.2.4	Synovia majú drzú tvár a zatvrdnuté srdce. Práve k nim ťa posielam. Oslovuj ich: ‚Takto vraví Pán, Hospodin!‘
EZK.2.5	Oni si však — či poslúchnu, alebo odmietnu, lebo sú domom vzdoru —, uvedomia, že bol medzi nimi prorok. 
EZK.2.6	Ty však, človeče, neboj sa ich ani ich rečí. Neboj sa, aj keby ťa obklopovali bodliaky a tŕne, hoci by si sedel aj na škorpiónoch. Neboj sa ich rečí, neľakaj sa ich, lebo sú domom vzdoru.
EZK.2.7	Hovor im moje slová, či poslúchnu, alebo odmietnu, lebo sú domom vzdoru.
EZK.2.8	Ty však, človeče, počúvaj, čo ti hovorím: Nebuď vzdorovitý ako dom vzdoru! Otvor ústa a zjedz, čo ti dávam!“ 
EZK.2.9	Keď som sa pozrel, práve sa vystrela ku mne ruka a v nej bol knižný zvitok.
EZK.2.10	Rozvinula ho predo mnou. Bol popísaný aj na prednej, aj na zadnej strane a mal nadpis: Nárek, vzdych a beda.
EZK.3.1	Povedal mi: „Človeče, zjedz všetko, čo máš pred sebou! Zjedz tento zvitok, choď a oslov dom Izraela!“
EZK.3.2	Nato som otvoril ústa a on mi dal zjesť ten zvitok 
EZK.3.3	a povedal mi: „Človeče, nakŕm si brucho a naplň si vnútro týmto zvitkom, ktorý ti dávam.“ Keď som ho zjedol, bol v mojich ústach sladký ako med.
EZK.3.4	Povedal mi: „Človeče, vyber sa, choď k domu Izraela a hovor mu moje slová, 
EZK.3.5	veď nie si poslaný k ľudu s nezrozumiteľnou rečou a ťažkým jazykom, ale k domu Izraela. 
EZK.3.6	Nie si poslaný k mnohým národom s nezrozumiteľnou rečou a ťažkým jazykom, ktorých reči nerozumieš. Keby som ťa poslal k takým národom, určite by ťa poslúchli. 
EZK.3.7	Dom Izraela ťa však nebude chcieť počúvať — lebo mňa nechcú počúvať. Celý dom Izraela je tvrdohlavý a má zatvrdnuté srdce. 
EZK.3.8	Pozri, urobil som tvoju tvár takou tvrdou, ako je ich tvár, a tvoje čelo takým tvrdým, ako je ich čelo.
EZK.3.9	Dal som ti čelo ako diamant, tvrdšie ako kremeň. Neboj sa ich ani sa ich neľakaj, aj keď sú domom vzdoru.“ 
EZK.3.10	Potom mi povedal: „Človeče, všetky moje reči, ktoré ti poviem, si vezmi k srdcu a počúvaj ušami! 
EZK.3.11	Vyber sa teda, choď k zajatým, k synom svojho ľudu a zhováraj sa s nimi. Povedz im: ‚Takto vraví Pán, Hospodin!‘ či poslúchnu, alebo odmietnu.“
EZK.3.12	Vtedy ma duch vyzdvihol a začul som hrmot veľkého zemetrasenia, keď sa Hospodinova sláva pohla zo svojho miesta,
EZK.3.13	i šum krídel živých bytostí, ktoré sa tesne dotýkali, súčasne s nimi i hrkot kolies a hrmot veľkého zemetrasenia. 
EZK.3.14	Duch ma zdvihol, uchvátil ma, a tak som šiel zatrpknutý a vzrušený v duchu; zatiaľ čo Hospodinova ruka mocne doliehala na mňa. 
EZK.3.15	Tak som došiel k zajatým do Tél-Abíbu, ktorí bývali pri rieke Kebár, a pobudol som tam, kde oni bývali; omráčený som bol medzi nimi sedem dní.
EZK.3.16	Po siedmich dňoch mi zaznelo slovo Hospodina: 
EZK.3.17	„Človeče, ustanovil som ťa za strážcu domu Izraela. Keď počuješ slovo z mojich úst, varuj ho v mojom mene.
EZK.3.18	Keď ja poviem bezbožnému: ‚Určite zomrieš,‘ a ty ho nebudeš varovať a nepovieš nič, aby si varoval bezbožného pred jeho bezbožnou cestou, aby sa zachoval nažive, ten bezbožný zomrie pre svoju neprávosť, ale za jeho krv budem volať na zodpovednosť teba.
EZK.3.19	Ak napomenieš bezbožného, ale on sa neodvráti od svojej bezbožnosti a od svojej bezbožnej cesty, on zahynie pre svoju neprávosť, ale ty si zachrániš život. 
EZK.3.20	Keď sa však spravodlivý odvráti od svojej spravodlivosti a dopustí sa neprávosti, a ja mu spôsobím taký pád, že zomrie, ak si ho nevaroval, zomrie pre svoj hriech a nebudú sa pripomínať jeho spravodlivé skutky, ktoré robil, ale za jeho krv budem volať na zodpovednosť teba.
EZK.3.21	Ak napomenieš spravodlivého, aby spravodlivý nehrešil, a on by nehrešil, určite bude žiť, pretože sa dal napomenúť, a ty si zachrániš život.“
EZK.3.22	Spočinula tam nado mnou Hospodinova ruka. Povedal mi: „Vstaň, zíď do údolia a tam budem hovoriť s tebou.“
EZK.3.23	Nato som vstal a zišiel som do údolia. Hľa, stála tam Hospodinova sláva, podobná sláve, ktorú som videl pri rieke Kebár. Padol som na tvár. 
EZK.3.24	Potom vošiel do mňa duch, postavil ma na nohy, oslovil ma a povedal mi: „Choď, zavri sa vo svojom dome!
EZK.3.25	Ty však, človeče, hľaď: položia na teba povrazy a spútajú ťa nimi, takže nebudeš môcť vychádzať medzi nich. 
EZK.3.26	Jazyk ti prilepím k podnebiu, onemieš a nebudeš ich môcť napomínať, lebo sú domom vzdoru. 
EZK.3.27	Keď však budem hovoriť s tebou, otvorím ti ústa a potom ich oslovíš: ‚Takto vraví Pán, Hospodin…!‘ Kto poslúchne, nech poslúchne, a kto odmietne, nech odmietne, lebo sú domom vzdoru.
EZK.4.1	Ty však, človeče, vezmi si tehlu, polož ju pred seba a nakresli na ňu mesto Jeruzalem.
EZK.4.2	Daj sa do jeho obliehania: vybuduj proti nemu val a navŕš proti nemu násyp; postav proti nemu tábory a umiestni proti nemu dookola baranidlá.
EZK.4.3	Vezmi si železnú panvicu, postav ju ako železnú stenu medzi seba a mesto a pevne upri svoj pohľad proti nemu. Bude teda v stave obliehania a ty ho budeš obliehať. Bude to znamením pre dom Izraela.
EZK.4.4	Ľahni si na ľavý bok a polož naň vinu domu Izraela. Koľko dní preležíš na ňom, toľko dní budeš znášať ich vinu. 
EZK.4.5	Roky ich viny ti určím zodpovedajúcim počtom dní: tristodeväťdesiat dní budeš znášať vinu domu Izraela. 
EZK.4.6	Keď to ukončíš, ľahneš si druhý raz, a to na pravý bok, a budeš znášať vinu domu Júdovho štyridsať dní. Určil som ti vždy jeden deň za jeden rok. 
EZK.4.7	Upri teda pevne svoj pohľad i svoje obnažené rameno na obliehanie Jeruzalema a prorokuj proti nemu. 
EZK.4.8	Hľa, poviažem ťa povrazmi, aby si sa nemohol obracať z boka na bok, skôr než skončíš obliehanie.
EZK.4.9	Naber si pšenicu, jačmeň, bôb, šošovicu, proso a špaldu; daj to do jednej nádoby a priprav si z toho chlieb. Podľa počtu dní, ktoré preležíš na svojom boku, budeš to jesť: tristodeväťdesiat dní. 
EZK.4.10	Tvoj pokrm, ktorý budeš jesť, má denne vážiť dvadsať šeklov na deň. Budeš ho jedávať raz denne v určený čas. 
EZK.4.11	Aj vodu budeš piť podľa miery: šestinu hína. Budeš ju piť raz za deň. 
EZK.4.12	Aj jačmenný posúch budeš jedávať, ale pečený pred ich očami na ľudských výkaloch.“
EZK.4.13	Potom mi Hospodin povedal: „Tak budú jedávať Izraeliti svoj nečistý chlieb medzi národmi, medzi ktoré ich zaženiem.“
EZK.4.14	Vtedy som povedal: „Ach, Pane, Hospodin, ja som sa doteraz nikdy nepoškvrnil, zdochlinu ani zverou roztrhané mäso som nejedol od mladosti až doteraz. Skazené mäso som ešte nevzal do úst.“
EZK.4.15	Vtedy mi povedal: „Pozri sa, dal som ti hovädzí hnoj namiesto ľudských výkalov. Na ňom si budeš pripravovať chlieb.“ 
EZK.4.16	Potom mi povedal: „Človeče, hľa, polámem palicu na nosenie chleba v Jeruzaleme, a budú jesť odvážený chlieb s ustarostenosťou, aj mierou vymeranú vodu budú piť s hrôzou,
EZK.4.17	aby trpeli nedostatkom chleba a vody, aby sa desili všetci rovnako a hynuli pre svoje viny.
EZK.5.1	Ty však, človeče, vezmi si ostrý meč! Použi ho ako holičskú britvu a ohoľ si hlavu i bradu; potom si vezmi váhy a rozdeľ chlpy. 
EZK.5.2	Tretinu spáľ v ohni v strede mesta, keď sa skončia dni obliehania. Potom vezmi druhú tretinu a rozsekaj ju mečom okolo mesta. Tretiu tretinu roztrús do vetra a ja vytasím za nimi meč. 
EZK.5.3	Vezmi však z toho trošku a zaviaž to do podolka svojho rúcha. 
EZK.5.4	No aj z toho ešte vezmi, hoď to do ohňa a spáľ. Z toho vyšľahne plameň na celý dom Izraela.“
EZK.5.5	Takto vraví Pán, Hospodin: „Tento Jeruzalem som umiestnil do stredu národov a okolo neho som rozmiestnil krajiny.
EZK.5.6	Predsa sa však bezbožnejšie spriečil mojim nariadeniam ako pohania a mojim ustanoveniam viac ako krajiny okolo neho, lebo odmietli moje nariadenia a nesprávali sa podľa mojich ustanovení.“ 
EZK.5.7	Preto takto vraví Pán, Hospodin: „Keďže ste boli vzdorovitejší ako pohania, ktorí sú okolo vás, podľa mojich ustanovení ste sa nesprávali, moje nariadenia ste neplnili, ba ani len podľa poriadkov pohanov, ktorí sú okolo vás, ste nekonali.“ 
EZK.5.8	Preto takto vraví Pán, Hospodin: „Hľa, aj ja som proti tebe a uprostred teba vykonám rozsudky pred očami národov. 
EZK.5.9	Za všetky tvoje ohavnosti naložím s tebou, ako som ešte nenaložil a ako už nikdy nenaložím s nikým.
EZK.5.10	Preto otcovia budú jesť medzi sebou synov a synovia budú jesť svojich otcov. Vykonám na tebe rozsudky a čo z teba zostane, roztrúsim do všetkých vetrov!
EZK.5.11	Ako žijem,“ znie výrok Pána, Hospodina, „pretože si poškvrnil moju svätyňu svojimi všelijakými ošklivosťami a všelijakými ohavnosťami, preto i ja budem holiť. Môj zrak sa nezľutuje a nebudem mať súcit.
EZK.5.12	Tretina z teba pomrie na mor a pohynie hladom uprostred teba; tretina padne mečom okolo teba a tretinu roztrúsim do všetkých vetrov; a vytasím meč za nimi.
EZK.5.13	Tak sa zavŕši môj hnev, utíšim si na nich svoju prchkosť a upokojím sa. Keď vyplním na nich svoju prchkosť, uvedomia si, že ja, Hospodin, som hovoril vo svojom horlení. 
EZK.5.14	Urobím z teba rumovisko a potupu medzi pohanmi, ktorí sú okolo teba, pred zrakom každého, kto tadiaľ prejde.
EZK.5.15	Budeš na potupu národom okolo seba a ako posmešné príslovie na výstrahu a na úžas, keď vykonám na tebe rozsudky v hneve a v prchkosti a s prchkým trestom. Ja, Hospodin, som hovoril. 
EZK.5.16	Keď vystrelím proti nim svoje zlé šípy hladu, aby spôsobili skazu, vystrelím ich, aby som vás zničil. Pridám vám hlad a polámem vám palicu na nosenie chleba.
EZK.5.17	Pošlem na vás hlad a dravú zver a tie ťa pripravia o deti. Aj mor a krviprelievanie prejde cez teba, ba aj meč privediem proti tebe. Ja, Hospodin, som hovoril.“
EZK.6.1	Takto mi zaznelo slovo Hospodina: 
EZK.6.2	„Človeče, obráť sa tvárou k izraelským vrchom a prorokuj proti nim.
EZK.6.3	Povedz: ‚Vy, izraelské vrchy, počúvajte slovo Pána, Hospodina! Takto vraví Pán, Hospodin, vrchom a pahorkom, riečiskám a údoliam: Hľa, ja privodím na vás meč a znivočím vaše obetné výšiny. 
EZK.6.4	Vaše oltáre spustnú, vaše kadidlové oltáre budú rozbité a vašich pobitých pohádžem pred vaše modly.
EZK.6.5	Mŕtvoly Izraelitov hodím pred ich modly. Vaše kosti roztrúsim okolo vašich oltárov.
EZK.6.6	Všade, kde bývate, budú mestá porúcané a výšiny spustnú. Vaše oltáre budú teda spustošené, vaše modly budú rozbité a zaniknú. Vaše kadidlové oltáre budú zbúrané a bude odstránené, čo ste si spravili. 
EZK.6.7	Koho prebodnú, padne medzi vami. Potom spoznáte, že ja som Hospodin.
EZK.6.8	Keď budete rozptýlení po krajinách, ponechám si z vás zvyšok medzi národmi. Budete mať takých, ktorí uniknú meču.
EZK.6.9	Tí, ktorí z vás uniknú, rozpomenú sa na mňa medzi národmi, kam boli odvedení do zajatia. Zlomím ich smilné srdce, ktoré odstúpilo odo mňa, a oslepím ich oči, ktoré chlipne hľadeli za svojimi modlami. Zhnusia sa sami sebe pre svoje zlo, pre všetky svoje ohavnosti. 
EZK.6.10	Až keď dopustím na nich túto pohromu, potom spoznajú, že ja som Hospodin a nadarmo som nehovoril.‘“
EZK.6.11	Takto vraví Pán, Hospodin: „Zatlieskaj, dupni nohou a povedz: ‚Ach, beda domu Izraela pre všetky zlé ohavnosti! Padnú mečom, pomrú hladom a umrú na mor. 
EZK.6.12	Ten, čo bude ďaleko, zomrie na mor; ten, čo bude blízko, padne mečom; ten, čo zostane a bude obkľúčený, zomrie hladom. Takto si vylejem na nich svoju zlosť. 
EZK.6.13	Potom spoznáte, že ja som Hospodin, keď ich prebodnutí budú ležať medzi ich modlami, okolo ich oltárov na každom vysokom kopci, na všetkých temenách vrchov i pod každým zeleným stromom a pod každým košatým dubom, na mieste, kde svojim modlám obetovali udobrujúce vonné obety.
EZK.6.14	Vystriem proti nim svoju ruku a krajinu obrátim na pustatinu a na hrôzu na všetkých ich sídlach od púšte až po Riblu
EZK.7.1	Opäť mi zaznelo slovo Hospodina: 
EZK.7.2	„Ty, človeče: Takto vraví Pán, Hospodin, zemi izraelskej: ‚Nadišiel koniec, koniec pre všetky štyri strany krajiny. 
EZK.7.3	Teraz prišiel koniec pre teba. Pošlem na teba svoj hnev; budem ťa súdiť podľa tvojich ciest a privodím na teba všetky tvoje ohavnosti.
EZK.7.4	Moje oko sa nezmiluje nad tebou a nebudem mať súcit s tebou, ale privodím na teba trest za tvoje cesty, keďže tvoje ohavnosti sú naďalej uprostred teba. Potom poznáte, že ja som Hospodin.‘“
EZK.7.5	Takto vraví Pán, Hospodin: „Pohroma za pohromou prichádza. 
EZK.7.6	Prichádza koniec, koniec prichádza; prebúdza sa proti tebe. 
EZK.7.7	Hľa, prichádza tvoj pád, obyvateľ krajiny; nadišiel čas, blízko je deň zdesenia, a nie výskania po vrchoch. 
EZK.7.8	Teraz už čoskoro vylejem na teba svoju prchkosť a vyplním na tebe svoj hnev, budem ťa súdiť podľa tvojich ciest a privodím na teba trest za všetky tvoje ohavnosti. 
EZK.7.9	Moje oko sa nezmiluje nad tebou a neušetrím ťa; podľa tvojich ciest uvalím na teba trest, kým tvoje ohavnosti budú uprostred teba. Potom poznáte, že ja som Hospodin, ktorý vás bije.
EZK.7.10	Tu, hľa, je ten deň! Práve prichádza. Prišiel pád! Bezočivosť kvitne, spupnosť klíči.
EZK.7.11	Násilie vyrástlo ako palica bezbožnosti; nikto z nich neostane, nič z ich hojnosti, nič z ich nádhery, nebude v nich vznešenosti. 
EZK.7.12	Prichádza čas, blíži sa deň. Nech sa kupujúci neraduje a predávajúci nech netrúchli, lebo na všetko ich bohatstvo prichádza pálčivý hnev. 
EZK.7.13	Lebo predavač sa nevráti k tomu, čo predal, i keby ostali nažive, lebo pálčivý hnev prichádza na celé ich bohatstvo. Nevráti sa, lebo pre svoju vinu si nikto neudrží život. 
EZK.7.14	Zaznela trúba a všetko je pripravené, ale niet nikoho, kto by šiel do boja, lebo môj pálčivý hnev príde na všetko ich bohatstvo. 
EZK.7.15	Meč bude vonku, vnútri mor a hlad. Kto bude na poli, zomrie mečom, a toho, kto bude v meste, pohltí hlad a mor. 
EZK.7.16	A ak uniknú utečenci, budú na vrchoch ako holubice z údolí: každý z nich zomrie pre svoju vinu. 
EZK.7.17	Všetky ruky ochabnú a všetky kolená sa roztečú ako voda.
EZK.7.18	Opášu sa vrecovinou a zastrie ich triaška. Na každej tvári bude zahanbenie, na všetkých hlavách lysina.
EZK.7.19	Svoje striebro vyhádžu na ulice a svoje zlato budú pokladať za nečistotu. Ich striebro a zlato ich nebude môcť zachrániť v deň Hospodinovho hnevu. Nenasýtia sa a svoje vnútornosti nenaplnia, lebo to bolo pohnútkou k ich previneniu.
EZK.7.20	Ozdobné klenoty z neho používali na márnomyseľnosť a urobili si z neho svoje ohavné modly, svoje ošklivosti. Preto som im ho zmenil na nečistotu. 
EZK.7.21	A vydám ho do rúk cudzincov ako lup a bezbožným zeme ako korisť, a tí ho znesvätia. 
EZK.7.22	Odvrátim od nich svoju tvár; nech znesvätia moje vzácne miesto; vlamači vtrhnú do neho a znesvätia ho.
EZK.7.23	Chystaj reťaz, lebo krajina je plná krvavých rozsudkov a mesto je plné násilia. 
EZK.7.24	Potom dovediem najhoršie národy a tie vezmú do vlastníctva ich domy; urobím koniec pýche mnohých a ich svätyne budú znesvätené. 
EZK.7.25	Prichádza tieseň. Budú hľadať spásu, ale jej nebude. 
EZK.7.26	Pohroma za pohromou bude nasledovať a správa za správou bude prichádzať. Vtedy budú vyhľadávať videnie u proroka, ale zanikne poučenie u kňaza aj rada skúsených starcov. 
EZK.7.27	Kráľ bude trúchliť, knieža si oblečie zdesenie a ruky pospolitého ľudu stŕpnu strachom. Naložím s nimi podľa ich ciest a budem ich súdiť podľa ich spôsobu súdenia. Potom poznajú, že ja som Hospodin.“
EZK.8.1	V šiestom roku, v šiestom mesiaci, piateho dňa toho mesiaca som sedel vo svojom dome a starší z Judska sedeli predo mnou. Potom tam na mňa doľahla ruka Pána, Hospodina.
EZK.8.2	Uvidel som postavu, ktorá vyzerala ako muž: od bedier dolu vyzerala ako oheň a od bedier vyššie vyzerala ako žiara, ako mosadzné zrkadlo.
EZK.8.3	Potom vystrel niečo ako ruku a uchopil ma za kadere na hlave; duch ma zdvihol medzi zem a nebo a v božských videniach preniesol do Jeruzalema ku vchodu do vnútornej brány, obrátenej na sever, kde bol podstavec sochy žiarlivosti, ktorá vyvoláva žiarlivosť.
EZK.8.4	Hľa, bola tam sláva Boha Izraela a podobala sa zjavu, ktorý som videl v údolí.
EZK.8.5	Potom mi povedal: „Človeče, pozri sa na sever!“ Keď som sa pozrel na sever, hľa, tu bol severne od brány hneď pri vchode oltár sochy žiarlivosti. 
EZK.8.6	Povedal mi: „Človeče, či vidíš, čo robia? Veľké ohavnosti, ktoré tu pácha dom Izraela, ma vyháňajú z mojej svätyne. Uvidíš však ešte väčšie ohavnosti.“
EZK.8.7	Keď ma doviedol ku vchodu do nádvoria, uvidel som dieru v múre. 
EZK.8.8	Povedal mi: „Človeče, preraz ten múr!“ Keď som prerazil múr, hľa, bol tam vchod. 
EZK.8.9	Povedal mi: „Vojdi a pozri sa na strašné ohavnosti, ktoré tu páchajú.“ 
EZK.8.10	Keď som vošiel, videl som, že tam boli rôzne podoby plazov a zvierat, ohavných bytostí a všetkých modiel domu Izraela, vyryté dookola na stene.
EZK.8.11	Stálo pred nimi sedemdesiat mužov spomedzi starších domu Izraela a uprostred nich stál Jaazanja, syn Šafána. Každý mal v ruke kadidelnicu a vôňa z oblaku kadidla vystupovala nahor.
EZK.8.12	Povedal mi: „Videl si, človeče, čo páchajú starší domu Izraela v tme, každý vo svojej miestnosti s modlou? Vravia si totiž: ‚Hospodin nás nevidí. Hospodin opustil krajinu.‘“
EZK.8.13	Potom mi povedal: „Počkaj ešte a uvidíš väčšie ohavnosti, ktoré páchajú.“
EZK.8.14	Priviedol ma ku vchodu do brány Hospodinovho domu obrátenej na sever. Tam sedeli ženy a oplakávali Tammúza. 
EZK.8.15	Povedal mi: „Videl si, človeče? Počkaj ešte a uvidíš väčšie ohavnosti, než sú tieto.“
EZK.8.16	Priviedol ma do vnútorného nádvoria Hospodinovho domu, a hľa, pri vchode do Hospodinovho chrámu, medzi predsieňou a oltárom, bolo asi dvadsaťpäť mužov obrátených chrbtom k chrámu Hospodina a tvárou k východu. Boli obrátení na východ a klaňali sa slnku.
EZK.8.17	Povedal mi: „Videl si to, človeče? Či je primálo pre dom Júdu páchať ohavnosti, ktorých sa tu dopúšťajú? Veď naplnili krajinu násilím; znova ma popudzujú k hnevu. Hľa, prikladajú si k nosu viničné ratolesti. 
EZK.8.18	Preto aj ja budem konať v prchkosti, moje oko sa nezmiluje ani nebudem mať súcit. Hoci budú hlasno volať na mňa, nevypočujem ich.“
EZK.9.1	Zvolal mi do uší mocným hlasom: „Blíži sa potrestanie mesta. Každý nech má v ruke ničivú zbraň!“ 
EZK.9.2	Nato prišlo šesť mužov od Hornej brány obrátenej na sever a každý mal ničiaci nástroj v ruke. Uprostred nich bol muž oblečený do ľanového rúcha a pri svojich bedrách mal písacie potreby. Keď prišli, postavili sa vedľa bronzového oltára.
EZK.9.3	Sláva Boha Izraela sa vzniesla sponad cheruba, na ktorom spočívala, ku prahu chrámu. Vtedy zvolal na muža oblečeného do ľanového rúcha, ktorý mal písacie potreby pri svojich bedrách.
EZK.9.4	Hospodin mu povedal: „Prejdi mestom, stredom Jeruzalema, a označ znakmi čelá mužov, ktorí vzdychajú a stenajú pre všetky ohavnosti, ktoré sa páchajú v ňom.“
EZK.9.5	Na vlastné uši som ho počul hovoriť tamtým šiestim: „Prejdite cez mesto za ním a bite! Nech sa nezmiluje vaše oko a nemajte súcitu. 
EZK.9.6	Zabíjajte starca, mládenca aj pannu, dieťa aj ženu, kým ich nevyhubíte! Nepriblížte sa však k nikomu, na kom je znak! Začnite od mojej svätyne!“ Vtedy začali od starcov, ktorí boli pred chrámom. 
EZK.9.7	Povedal im: „Poškvrňte dom a naplňte nádvorie pobitými! Vyjdite!“ Keď vyšli, zabíjali v meste. 
EZK.9.8	Kým zabíjali, a ja som zostal sám, padol som na tvár a volal som: „Ach, Pane, Hospodin, či chceš zničiť celý zvyšok Izraela, keď vylievaš svoju prchkosť na Jeruzalem?“
EZK.9.9	Povedal mi: „Vina domu Izraela a Júdu je náramne veľká a krajina je plná krviprelievania, mesto je plné prekrúcania práva. Hovoria si totiž: ‚Hospodin opustil krajinu! Hospodin nevidí!‘
EZK.9.10	Čo sa mňa týka, moje oko sa nezmiluje ani nebudem mať súcit; odplatím im za ich cesty.“
EZK.9.11	Potom sa muž oblečený do ľanového rúcha, ktorý mal písacie potreby pri svojich bedrách, vrátil so správou a povedal: „Vykonal som, ako si mi rozkázal.“
EZK.10.1	Pozrel som sa na oblohu, ktorá bola nad hlavou cherubov ako zafírový kameň. Ukázalo sa nad nimi niečo, čo vyzeralo ako trón.
EZK.10.2	Vtedy povedal mužovi oblečenému do ľanového rúcha: „Vojdi do priestoru medzi kolesami pod cherubmi, naplň si priehrštie žeravými uhlíkmi spomedzi cherubov a roztrús ich na mesto.“ Potom vošiel pred mojimi očami.
EZK.10.3	Keď muž vstupoval, cherubi stáli na pravej strane domu. Oblak naplnil vnútorné nádvorie. 
EZK.10.4	Hospodinova sláva sa vzniesla sponad cherubov na prah chrámu. Chrám sa naplnil oblakom a nádvorie bolo plné žiary Hospodinovej slávy.
EZK.10.5	Šum krídel cherubov bolo počuť až do Vonkajšieho nádvoria ako hlas Všemohúceho Boha, keď hovorí.
EZK.10.6	Keď rozkázal mužovi oblečenému do ľanového rúcha: „Vezmi oheň spomedzi cherubov!“, ten vošiel a postavil sa vedľa kolesa. 
EZK.10.7	Cherub vystrel ruku spomedzi cherubov k ohňu, ktorý bol medzi cherubmi. Nabral z neho a dal do priehrštia tomu, kto bol oblečený do ľanového rúcha. Ten ho vzal a vyšiel. 
EZK.10.8	Cherubom bolo vidieť podobu ľudskej ruky pod ich krídlami.
EZK.10.9	Keď som sa prizrel, vedľa cherubov som videl štyri kolesá — po jednom kolese vedľa každého cheruba. Kolesá vyzerali ako jagot chryzolitu. 
EZK.10.10	Pokiaľ ide o vzhľad, mali všetky štyri rovnakú podobu, ako keby bolo koleso v kolese. 
EZK.10.11	Keď išli, mohli sa pohybovať na všetky štyri strany; no nemuseli sa za chodu obracať, lebo šli smerom, na ktorý bol obrátený ich predok. Neobracali sa, keď išli. 
EZK.10.12	Celé ich telo aj ich chrbát, ruky, krídla i kolesá dookola boli plné očí — a to pri všetkých štyroch kolesách. 
EZK.10.13	Kolesá boli pomenované, ako som počul, vírivými kolesami. 
EZK.10.14	Každý mal štyri tváre: prvá tvár bola tvárou cheruba, druhá tvár bola tvárou človeka, tretia bola tvárou leva a štvrtá tvárou orla.
EZK.10.15	Potom sa cherubi vzniesli nahor. Boli to živé bytosti, ktoré som videl pri rieke Kebár. 
EZK.10.16	Keď cherubi šli, kolesá šli vedľa nich; keď cherubi zdvihli krídla, aby sa vzniesli zo zeme, kolesá sa neobracali vedľa nich. 
EZK.10.17	Keď zastali, zastali aj ony; a keď sa vzniesli, vzniesli sa aj ony, lebo v nich bol duch živej bytosti.
EZK.10.18	Hospodinova sláva vyšla sponad prahu chrámu a zastala nad cherubmi.
EZK.10.19	Potom cherubi zdvihli krídla a pri svojom odchode sa vzniesli zo zeme pred mojimi očami. Kolesá boli vedľa nich. No pri vchode do Východnej brány Hospodinovho domu zastali a sláva Boha Izraela bola nad nimi. 
EZK.10.20	Boli to živé bytosti, ktoré som videl pod Bohom Izraela pri rieke Kebár, a spoznal som, že to boli cherubi. 
EZK.10.21	Každý mal štyri tváre, každý mal štyri krídla a pod krídlami bola podoba ľudských rúk. 
EZK.10.22	Ich tváre vyzerali ako tváre, ktoré som videl pri rieke Kebár. Každý šiel smerom svojej tváre.
EZK.11.1	Duch ma zdvihol a doniesol k Východnej bráne Hospodinovho chrámu. Hľa, vo vchode do brány bolo dvadsaťpäť mužov. Medzi nimi som videl Jaazanju, Azzúrovho syna, a Pelatju, Benajovho syna, kniežatá ľudu.
EZK.11.2	Povedal mi: „Človeče, toto sú muži, ktorí vymýšľajú neprávosť a ktorí dávajú zlú radu v tomto meste. 
EZK.11.3	Hovoria: ‚Čoskoro sa nebudú stavať domy. Mesto je hrncom a my sme mäsom.‘
EZK.11.4	Preto prorokuj proti nim, prorokuj, človeče!“ 
EZK.11.5	Vtedy sa ma zmocnil Hospodinov duch a povedal mi: „Hovor: Takto vraví Hospodin: ‚Tak ste hovorievali, dom Izraela, ja viem, čo vám prišlo na myseľ. 
EZK.11.6	Zväčšili ste počet svojich zabitých v tomto meste a naplnili ste jeho ulice zabitými.‘ 
EZK.11.7	Preto takto vraví Pán, Hospodin: ‚Vaši zabití, ktorých telá ste naukladali v meste, sú mäsom a mesto je hrncom. Vás však vyvediem z jeho stredu. 
EZK.11.8	Obávate sa meča, a predsa privodím na vás meč,‘ znie výrok Pána, Hospodina. 
EZK.11.9	‚Vyvediem vás z neho, vydám vás do ruky cudzincov a vykonám na vás rozsudky: 
EZK.11.10	padnete mečom. Budem vás súdiť na hranici Izraela. Potom spoznáte, že ja som Hospodin.
EZK.11.11	Mesto vám nebude hrncom ani vy v ňom nebudete mäsom. Budem vás súdiť na hranici Izraela. 
EZK.11.12	Potom spoznáte, že ja som Hospodin, v ktorého ustanoveniach ste nechodili ani ste neplnili moje nariadenia, ale konali ste podľa predpisov národov, ktoré sú okolo vás.‘“
EZK.11.13	Kým som prorokoval, zomrel Pelatja, Benajov syn. Vtedy som padol na tvár a zvolal som mocným hlasom: „Ach, Pane, Hospodin, chceš úplne zničiť zvyšok Izraela?“
EZK.11.14	Vtedy mi zaznelo slovo Hospodina: 
EZK.11.15	„Človeče, o tvojich bratoch, tvojich príbuzných a o celom dome Izraela hovoria obyvatelia Jeruzalema: ‚Sú ďaleko od Hospodina, táto krajina je daná do vlastníctva nám.‘ 
EZK.11.16	Preto povedz: Takto vraví Pán, Hospodin: ‚Vskutku, ja som ich vyhnal ďaleko medzi národy a rozptýlil som ich po krajinách, ale budem im svätyňou na krátky čas v krajinách, do ktorých prišli.‘
EZK.11.17	Preto povedz: Takto vraví Pán, Hospodin: ‚Potom vás zhromaždím spomedzi národov a pozbieram vás z krajín, do ktorých ste boli rozptýlení; dám vám pôdu Izraela.‘
EZK.11.18	Keď tam prídu, odstránia z nej všetky jej mrzké a ohavné modly.
EZK.11.19	Potom im dám jedno srdce a nového ducha vložím do ich vnútra. Odstránim kamenné srdce z ich tela a vložím im srdce z mäsa,
EZK.11.20	aby chodili podľa mojich ustanovení, aby zachovávali moje nariadenia a plnili ich. Oni budú mojím ľudom a ja budem ich Bohom,
EZK.11.21	avšak na hlavu tých, ktorých srdce sa pridŕža mrzkých a ohavných modiel, uvalím trest za ich cesty,“ znie výrok Pána, Hospodina.
EZK.11.22	Cherubi zdvihli svoje krídla a kolesá sa pohli zároveň s nimi, kým sláva Boha Izraela bola nad nimi.
EZK.11.23	Potom Hospodinova sláva odišla z mesta nahor a zastala na vrchu východne od mesta.
EZK.11.24	Potom ma duch zdvihol a prostredníctvom Božieho ducha ma zaniesol vo videní do Chaldejska k zajatým. Potom odišlo odo mňa videnie, ktoré som mal.
EZK.11.25	Vyrozprával som zajatým všetko, čo mi Hospodin dal prežiť vo videní.
EZK.12.1	Potom mi zaznelo slovo Hospodina: 
EZK.12.2	„Človeče, bývaš uprostred domu vzdoru, ktorý má oči, aby videl, ale nevidí, má uši, aby počúval, ale nepočuje, lebo je domom vzdoru.
EZK.12.3	Ty však, človeče, zhotov si pútnický výstroj! Vysťahuj sa akoby do zajatia vo dne pred ich očami a odsťahuj sa zo svojho miesta na iné miesto pred ich očami. Azda to pochopia, hoci sú domom vzdoru. 
EZK.12.4	Svoj výstroj vynes ako výstroj do zajatia vo dne pred ich očami. Večer vyjdi pred ich očami ako tí, čo idú do vyhnanstva. 
EZK.12.5	Pred ich očami prebúraj stenu a potom vyjdi cez ňu. 
EZK.12.6	Pred ich očami vynášaj veci na pleci, za tmavej noci vyjdi a zakry si tvár, aby si nevidel krajinu, lebo som ťa dal za znamenie pre dom Izraela.“
EZK.12.7	Vykonal som, ako mi bolo rozkázané: výstroj som vyniesol ako výstroj do zajatia vo dne a večer som vlastnoručne prebúral stenu. Za tmy som vynášal veci, na pleci som ich nosil pred ich očami.
EZK.12.8	Potom mi za rána zaznelo slovo Hospodina: 
EZK.12.9	„Človeče, či sa ťa nespýtal dom Izraela, dom vzdoru: ‚Čo robíš?‘
EZK.12.10	Povedz im: Takto vraví Pán, Hospodin: ‚Tento výrok sa vzťahuje na knieža v Jeruzaleme i na všetkých z domu Izraela, ktorí tam bývajú.‘ 
EZK.12.11	Povedz: ‚Ja som znamením pre vás. Ako som urobil ja, tak sa stane im: pôjdu do vyhnanstva ako zajatci. 
EZK.12.12	Knieža, ktoré je uprostred nich, bude niesť svoj výstroj na pleci za tmy a odíde. Prebúra stenu, aby mohlo vyjsť. Zakryje si tvár, aby svojím zrakom nevidelo krajinu.
EZK.12.13	Rozostriem naň svoju sieť, bude chytené do mojich osídel a dovediem ho do Babylonu, krajiny Chaldejcov. Neuvidí ju, zomrie tam.
EZK.12.14	Všetkých, ktorí sú okolo neho, jeho pomocníkov i všetky jeho húfy rozptýlim do vetrov všetkých smerov a vytasím za nimi meč. 
EZK.12.15	Potom spoznajú, že ja som Hospodin, keď ich rozptýlim medzi národy a roztrúsim po krajinách. 
EZK.12.16	Ponechám si z nich malý počet mužov, ktorí uniknú meču, hladu a moru, aby mohli rozprávať o všetkých svojich ohavnostiach medzi národmi, do ktorých prídu. Vtedy spoznajú, že ja som Hospodin.‘“
EZK.12.17	Potom mi zaznelo slovo Hospodina: 
EZK.12.18	„Človeče, s chvením budeš jesť svoj chlieb a svoju vodu budeš piť s trasením a úzkosťou. 
EZK.12.19	Ľudu krajiny povedz: Takto vraví Pán, Hospodin, o obyvateľoch Jeruzalema v Izraeli: ‚Svoj chlieb budú jesť s úzkosťou a svoju vodu budú piť s hrôzou; lebo ich krajina spustne pre množstvo násilia všetkých tých, čo v nej žijú. 
EZK.12.20	Mestá, ktoré boli obývané, budú ležať pusté a krajina bude púšťou. Potom spoznáte, že ja som Hospodin.‘“
EZK.12.21	Potom mi zaznelo slovo Hospodina: 
EZK.12.22	„Človeče, aké to máte porekadlo o krajine Izraela, že dni plynú a zo všetkých videní nie je nič?
EZK.12.23	Preto im povedz: Takto vraví Pán, Hospodin: ‚Skoncujem s týmto porekadlom a už ho nebudú používať v Izraeli.‘ Povedz im však: ‚Blížia sa dni, keď sa splní každé videnie.
EZK.12.24	Nebude totiž už nijaké márne videnie ani pochlebovačské veštenie v dome Izraela, 
EZK.12.25	ale prehovorím ja, Hospodin. Čo poviem, to sa splní a už sa neoddiali. Ešte za vašich dní, dom vzdoru, prehovorím a svoje slovo splním,‘“ znie výrok Pána, Hospodina.
EZK.12.26	Potom mi zaznelo slovo Hospodina: 
EZK.12.27	„Človeče, dom Izraela hovorí: ‚Videnie, ktoré on má, sa vzťahuje na vzdialené dni a prorokuje o ďalekých dobách.‘ 
EZK.12.28	Preto im povedz: Takto vraví Pán, Hospodin: ‚Neoddiali sa už žiadne moje slovo. Slovo, ktoré vypoviem, sa splní,‘“ znie výrok Pána, Hospodina.
EZK.13.1	Potom mi zaznelo slovo Hospodina: 
EZK.13.2	„Človeče, prorokuj proti izraelským prorokom, ktorí prorokujú, a povedz tým, čo prorokujú z vlastného srdca: ‚Počujte slovo Hospodina!‘“ 
EZK.13.3	Takto vraví Pán, Hospodin: „Beda bláznivým prorokom, ktorí idú za vlastným duchom bez toho, že by niečo videli.
EZK.13.4	Tvoji proroci sú ako líšky na zrúcaninách, Izrael. 
EZK.13.5	Nevstúpili ste do trhlín a nepostavili ste múr okolo domu Izraela, aby obstál vo vojne v deň Hospodina.
EZK.13.6	Vidia márnosť, veštia lož tí, čo hovoria: ‚Tak znie výrok Hospodina!‘, hoci Hospodin ich neposlal, a čakajú na to, že on vyplní klamné slovo.
EZK.13.7	Nie je márne videnie, ktoré vidíte, a lživá veštba, ktorú hlásate, a pritom hovoríte: ‚Tak znie výrok Hospodina!‘? Ale ja som neprehovoril.“
EZK.13.8	Preto takto vraví Pán, Hospodin: „Pretože hovoríte márnosť a mávate klamné videnia, som proti vám,“ znie výrok Pána, Hospodina. 
EZK.13.9	„Moja ruka bude proti prorokom, ktorí mávajú klamné videnia a veštia lož. Nemôžu patriť do spoločenstva môjho ľudu ani nebudú zapísaní do zoznamu domu Izraela, ani nevojdú na pôdu Izraela. Potom poznáte, že ja som Pán, Hospodin.
EZK.13.10	Preto, a len preto, že zavádzali môj ľud a hovorili: ‚Pokoj!‘, keď nebolo pokoja, a keď ľud stavia stenu, oni ju zatierajú hlinenou omietkou,
EZK.13.11	povedz tým omietkarom, že odpadne. Príde zaplavujúci lejak, zošlem krupobitie a strhne sa búrlivý vietor. 
EZK.13.12	Keď padne stena, iste vám povedia: ‚Kde je hlinená omietka, ktorou ste omietali?‘“
EZK.13.13	Preto takto vraví Pán, Hospodin: „Vo svojej prchkosti spôsobím búrlivý víchor, zaplavujúci lejak vo svojom hneve a krupobitie v prchkosti na zničenie. 
EZK.13.14	Zrútim stenu, ktorú ste omietli hlinenou omietkou, zvalím ju na zem, takže bude odkrytý jej základ. Padne, v nej zahyniete aj vy a potom poznáte, že ja som Hospodin. 
EZK.13.15	Keď si úplne vylejem prchkosť na stenu a na tých, čo ju omietajú hlinenou omietkou, potom vám poviem: ‚Nieto steny ani tých, čo ju omietali, 
EZK.13.16	totiž prorokov Izraela, ktorí prorokovali o Jeruzaleme a ktorí mali preň videnia o pokoji, hoci nebolo pokoja,‘“ znie výrok Pána, Hospodina.
EZK.13.17	„Ty však, človeče, upri svoju tvár proti dcéram svojho ľudu, ktoré prorokujú z vlastného srdca, a prorokuj proti nim! 
EZK.13.18	Povedz: Takto vraví Pán, Hospodin: ‚Beda tým, ktoré zošívajú čarodejnícke obväzy pre každé zápästie a zhotovujú závoje na hlavu akejkoľvek veľkosti, aby ulovili ľudské životy. Či budete loviť životy môjho ľudu a svoje životy, aby ste udržali nažive sami seba? 
EZK.13.19	Znesvätili ste ma u môjho ľudu za hrsť jačmeňa a za kus chleba, aby ste vydali na smrť osoby, ktoré nemali zomrieť, a zachovali ste nažive osoby, ktoré nemali žiť, pretože ste luhali môjmu ľudu, ktorý počúva lož.‘“
EZK.13.20	Preto takto vraví Pán, Hospodin: „Hľa, ja budem proti vašim čarodejníckym obväzom, ktorými lovíte ľudské životy ako vtáky, postŕham ich z vašich ramien a prepustím ako vtáky tie osoby, ktoré ste ulovili. 
EZK.13.21	Roztrhám i vaše závoje a vytrhnem svoj ľud z vašej ruky; nebudú viac vo vašej ruke korisťou. Potom poznáte, že ja som Hospodin. 
EZK.13.22	Pretože srdce spravodlivého privádzate klamom do zúfalstva, zatiaľ čo ja som mu nespôsobil bolesť, a pretože posilňujete ruky bezbožného, aby sa nevrátil zo svojej zlej cesty, a tak ostal nažive,
EZK.13.23	nebudete mať klamné videnia ani veštbu, ani nebudete už viac veštiť; ja sám vytrhnem svoj ľud z vašej ruky. Vtedy poznáte, že ja som Hospodin.“
EZK.14.1	Potom prišli za mnou niektorí zo starších Izraela a sadli si predo mňa.
EZK.14.2	Vtedy mi zaznelo slovo Hospodina: 
EZK.14.3	„Človeče, títo muži prijali do srdca svoje modly a tým si položili pred seba previnenie, aby sa oň potkli. Môžem im dovoliť, aby sa ma dopytovali? 
EZK.14.4	Preto hovor s nimi a povedz im: Takto vraví Pán, Hospodin: ‚Každému z domu Izraela, ktorý prijal modly do srdca a tým si položil pred seba previnenie, aby sa potkol a potom príde za prorokom, tomu ja, Hospodin, odpoviem primerane podľa množstva jeho modiel, 
EZK.14.5	aby som uchopil za srdce dom Izraela, ktorý sa odvrátil odo mňa pre všetky svoje modly.‘
EZK.14.6	Preto povedz domu Izraela: Takto vraví Pán, Hospodin: ‚Obráťte sa a odvráťte sa od svojich modiel a odvráťte si tvár od všetkých svojich ohavností! 
EZK.14.7	Ktokoľvek sa totiž z domu Izraela alebo z cudzincov, ktorí sa zdržujú v Izraeli, odvráti odo mňa, prijme modly do srdca a položí pred seba previnenie, aby sa potkol, a potom príde za prorokom, aby sa mňa o sebe dopytoval, tomu ja, Hospodin, sám odpoviem: 
EZK.14.8	obrátim svoju tvár proti tomu človeku, urobím ho znamením a porekadlom a vyhubím spomedzi svojho ľudu. Potom spoznáte, že ja som Hospodin.
EZK.14.9	Ak by sa prorok dal podviesť a vyslovil by prorocké slová, ja, Hospodin, som podviedol toho proroka. Potom vystriem svoju ruku proti nemu a vyhubím ho zo svojho izraelského ľudu.
EZK.14.10	Obaja ponesú trest za svoju vinu: vina toho, kto sa dopytoval, bude rovnaká ako vina proroka,
EZK.14.11	aby dom Izraela už nezblúdil odo mňa, aby sa už neznečisťovali svojimi všelijakými previneniami. Potom mi budú ľudom a ja im budem Bohom,‘“ znie výrok Pána, Hospodina.
EZK.14.12	Potom mi zaznelo slovo Hospodina: 
EZK.14.13	„Človeče, ak krajina zhreší proti mne tým, že sa mi spreneverí, vystriem proti nej ruku a polámem jej palicu na nosenie chleba, pošlem na ňu hlad a vyhubím z nej človeka i dobytok.
EZK.14.14	Aj keby boli uprostred nej títo traja muži: Noach, Daniel a Jób, oni sami by si zachránili život svojou spravodlivosťou,“ znie výrok Pána, Hospodina.
EZK.14.15	„Keby som krajinou previedol dravú zver a pripravil by som ju o deti, takže by sa stala pustatinou, takže nikto by ňou neprechádzal pre dravú zver, 
EZK.14.16	a títo traja muži by boli uprostred nich, ako žijem,“ znie výrok Pána, Hospodina, „nezachránia ani synov, ani dcéry, iba oni sami sa zachránia; krajina ostane pustatinou. 
EZK.14.17	Alebo ak by som uviedol meč na túto krajinu a povedal by som: ‚Meč, prejdi krajinou!‘ a vyhubil by som z nej ľudí i zvieratá, 
EZK.14.18	a keby títo traja mužovia boli v nej, ako žijem,“ znie výrok Pána, Hospodina, „nezachránia si ani synov, ani dcéry, iba oni sami sa zachránia. 
EZK.14.19	Alebo keby som poslal mor na tú krajinu a krvavo by som vylial na ňu svoju prchkosť a vykynožil by som z nej ľudí a zvieratá, 
EZK.14.20	ale Noach, Daniel a Jób by boli uprostred nej, ako žijem,“ znie výrok Pána, Hospodina, „nezachránili by ani syna, ani dcéru, len oni sami by si svojou spravodlivosťou zachránili vlastný život.“
EZK.14.21	Takto však vraví Pán, Hospodin: „I keby som poslal proti Jeruzalemu svoje štyri prísne prejavy súdu — meč, hlad, dravú zver a mor —, aby som z neho vykynožil ľudí i zvieratá,
EZK.14.22	zostali by v ňom zachránení, ktorí vyvedú synov a dcéry. Keď vyjdú k vám a uvidíte ich život aj ich skutky, budete sa tešiť z nešťastia, ktoré som uviedol na Jeruzalem, z toho všetkého, čo som naň uviedol. 
EZK.14.23	Potešia vás, keď uvidíte ich život a ich skutky; poznáte, že bez príčiny som neurobil všetko, čo som v ňom urobil,“ znie výrok Pána, Hospodina.
EZK.15.1	Potom mi zaznelo slovo Hospodina:
EZK.15.2	„Človeče, o čo je vinič lepší než iné stromy
EZK.15.2	a ratolesť viniča lepšia než stromy lesa?
EZK.15.3	Možno vziať z neho drevo a použiť ho na náradie?
EZK.15.3	Či vezmú z neho kolík na zavesenie náčinia?
EZK.15.4	Veru, ohňu sa dáva na strávenie.
EZK.15.4	Keď oheň strávil oba jeho konce
EZK.15.4	a jeho stred zotlel, či je ešte súci na niečo?
EZK.15.5	Veď ani kým bol celý, nedal sa použiť na nič.
EZK.15.5	O to menej sa potom môže použiť na niečo,
EZK.15.5	keď ho strávil oheň a keď zotlel.“
EZK.15.6	Preto Pán, Hospodin, hovorí toto:
EZK.15.6	„Ako som medzi stromami lesa urobil s viničom to,
EZK.15.6	že som ho dal ohňu na strávenie,
EZK.15.6	tak som urobil s obyvateľmi Jeruzalema.
EZK.15.7	Upriem svoju tvár proti nim:
EZK.15.7	dostanú sa z ohňa, ale oheň ich pohltí!
EZK.15.7	Potom spoznáte, že ja som Hospodin,
EZK.15.7	keď obrátim svoju tvár proti vám.
EZK.15.8	Potom krajinu zmením na pustatinu,
EZK.15.8	pretože sa dopúšťali nevernosti,“
EZK.15.8	znie výrok Pána, Hospodina.
EZK.16.1	Potom mi zaznelo slovo Hospodina: 
EZK.16.2	„Človeče, oznám Jeruzalemu jeho ohavnosti! 
EZK.16.3	Povedz: Takto vraví Pán, Hospodin, Jeruzalemu: ‚Podľa svojho pôvodu a rodu pochádzaš z Kanaánu: tvoj otec bol Amorejčan a tvoja matka bola Chetitka. 
EZK.16.4	Vo chvíli tvojho narodenia, v deň, keď si sa narodila, neodrezali tvoju pupočnú šnúru, na očistenie ťa neumyli vodou ani ťa neposolili soľou, ani ťa nezavinuli do plienok. 
EZK.16.5	Oko sa nad tebou nezľutovalo, aby ti vykonalo čo len niečo z toho zo súcitu voči tebe, ale pohodili ťa na šíre pole, keď si sa narodila. 
EZK.16.6	Keď som prešiel okolo teba a videl som ťa trepotať sa vo vlastnej krvi, povedal som ti, keď si ležala vo svojej krvi: »Ostaň nažive! 
EZK.16.7	Vzrastaj ako poľný kvet!« Ty si aj vyrástla, dospela a dozrela si do veku zrelosti. Prsia sa ti vyvinuli a vlasy ti narástli. Bola si však holá a nahá. 
EZK.16.8	Keď som prešiel okolo teba a videl som, že nadišiel tvoj čas, čas lásky, zastrel som ťa okrajom svojho plášťa, zakryl som tvoju nahotu, prisahal som ti lásku a uzavrel som s tebou zmluvu,‘ znie výrok Pána, Hospodina, ‚a tak si sa stala mojou.
EZK.16.9	Poumýval som ťa vodou, opláchol som z teba krv a pomazal som ťa olejom. 
EZK.16.10	Zaodel som ťa pestrofarebným rúchom, obul som ti obuv z tachašovej kože, zavinul som ťa do jemného ľanu a zahalil hodvábom. 
EZK.16.11	Ozdobil som ťa šperkami; dal som ti na ruku náramky i náhrdelník na krk. 
EZK.16.12	Potom som ti dal krúžok do nosa i náušnice na tvoje uši i nádhernú korunu na tvoju hlavu. 
EZK.16.13	Keď si sa vyzdobila zlatom a striebrom a tvojím odevom bol jemný ľan, hodváb a pestrofarebné rúcho, keď si jedávala jemnú múku, med a olej, preveľmi si opeknela a bola si súca na kráľovskú hodnosť. 
EZK.16.14	Šíril sa o tebe chýr medzi národmi pre tvoju krásu, lebo bola dokonalá pre nádheru, ktorou som ťa ja vystrojil,‘ znie výrok Pána, Hospodina.
EZK.16.15	‚Avšak spoľahla si sa na svoju krásu, smilnila si pre svoj chýr a zahrňovala si smilstvom každého. Oddala si sa každému, kto šiel okolo.
EZK.16.16	Potom si vzala zo svojich šiat, zhotovila si si pestré obetné výšiny a na nich si smilnila. Také niečo sa ešte nevyskytlo ani sa nevyskytne. 
EZK.16.17	Pobrala si svoje ozdobné predmety z môjho zlata a striebra, ktoré som ti daroval, zhotovila si si mužské podoby a smilnila si s nimi.
EZK.16.18	Vzala si pestrofarebné látky, zakryla si ich nimi; môj olej a moje kadidlo si položila pred ne;
EZK.16.19	i môj chlieb, ktorý som ti dal, jemnú múku i olej i med, ktorými som ťa kŕmil, a kládla si to pred ne ako príjemnú vôňu,‘ znie výrok Pána, Hospodina. 
EZK.16.20	‚Potom si pobrala svojich synov i svoje dcéry, ktorých si mi porodila, a obetovala si ich modlám za pokrm.
EZK.16.20	Či bolo málo tvojho smilstva,
EZK.16.21	že si zabíjala mojich synov a dala si ich im, aby ich previedli cez oheň? 
EZK.16.22	Pri všetkých svojich ohavnostiach a pri svojom smilstve si si nespomenula na dni svojej mladosti, keď si bola nahá a holá, keď si sa trepotala vo vlastnej krvi.
EZK.16.23	Po všetkej tvojej zlobe beda, beda ti!‘ znie výrok Pána, Hospodina. 
EZK.16.24	‚Zhotovila si si vyvýšeninu na oltárnom podstavci a zriadila si si výšinu na každom priestranstve;
EZK.16.25	pri každom rázcestí si si postavila výšinu, zohavila si svoju krásu a ponúkala si sa každému, čo prechádzal okolo; rozmnožovala si svoje smilstvo. 
EZK.16.26	Potom si smilnila s Egypťanmi, so svojimi susedmi statného tela a rozmnožovala si svoje smilstvo, aby si ma popudzovala.
EZK.16.27	Preto som proti tebe vystrel ruku, obmedzil som tvoje právo a vydal som ťa žiadostivosti dcér Filištíncov, ktoré ťa nenávidia a ktoré sa hanbili za tvoje hanebné správanie. 
EZK.16.28	Potom si smilnila s Asýrčanmi, pretože si bola nenásytná. Smilnila si s nimi, ale ani tak si sa neuspokojila.
EZK.16.29	Potom si ešte viac smilnila: až po krajinu kupcov, po Chaldejsko, ale ani týmto si sa neuspokojila. 
EZK.16.30	Aké len roztúžené bolo tvoje srdce,‘ znie výrok Pána, Hospodina, ‚keď si všetko páchala ako skutky rozpustilej neviestky, 
EZK.16.31	keď si zhotovila vyvýšeninu na oltárnom podstavci pri každom rázcestí a výšinu si si zriaďovala na každom priestranstve. Nebola si ako obyčajná neviestka; pohrdla si odmenou za smilstvo. 
EZK.16.32	Cudzoložná žena miesto svojho muža berie cudzích. 
EZK.16.33	Všetkým neviestkam dávajú odmenu, ale ty si dávala dary svojim milencom a obdarovala si ich, aby vchádzali za tvojím smilstvom k tebe zo všetkých strán. 
EZK.16.34	Pri tebe, pri tvojom smilstve, to bolo opačne ako pri iných ženách: nechodili za tebou smilniť — ty si dávala odmenu, tebe však nedávali odmenu. Pri tebe to bolo opačne.‘
EZK.16.35	Preto, neviestka, počuj slovo Hospodina! 
EZK.16.36	Takto vraví Pán, Hospodin: ‚Pretože si odhaľovala svoje telo a tvoja hanba bola odhalená pri tvojom smilstve s tvojimi milencami a s tvojimi ohavnými modlami a pre krv tvojich detí, ktoré si im dala, 
EZK.16.37	zhromaždím všetkých tvojich milencov, ktorým si sa páčila, i všetkých, ktorých si milovala, so všetkými, ktorých si nenávidela, zhromaždím ich proti tebe zo všetkých strán a odkryjem im tvoju nahotu, takže uvidia celú tvoju hanbu.
EZK.16.38	Potom ťa budem súdiť podľa predpisov o cudzoložniciach a o tých, čo preliali krv, a za krv uvalím na teba svoj hnev a svoju žiarlivosť.
EZK.16.39	Vydám ťa do ich rúk, zbúrajú ti vyvýšeninu na oltárnom podstavci, zrúcajú ti výšiny, vyzlečú ťa z tvojich šiat, poberú ti ozdoby a nechajú ťa holú a nahú. 
EZK.16.40	Privedú proti tebe zhromaždenie, ukameňujú ťa, rozsekajú ťa svojimi mečmi,
EZK.16.41	spália tvoje domy ohňom a vykonajú na tebe rozsudky pred očami mnohých žien. Tak zamedzím tvoje smilstvo a nebudeš viac dávať odmenu za smilstvo. 
EZK.16.42	Tak utíšim na tebe svoj hnev a moja žiarlivosť odstúpi od teba; ja sa upokojím a nebudem sa viac hnevať.
EZK.16.43	Pretože si nepamätala na dni svojej mladosti, ale tým všetkým si ma popudzovala, preto, pozri, aj ja som priviedol na teba odplatu za tvoje skutky,‘ znie výrok Pána, Hospodina. ‚Nepáchala si hanebnosť so všetkými svojimi ohavnosťami? 
EZK.16.44	Hľa, každý skladateľ posmešných veršov bude skladať verše o tebe: »Aká matka, taká dcéra!« 
EZK.16.45	Si dcérou svojej matky, ktorá odohnala muža i synov, a si sestrou svojich sestier, ktoré odohnali mužov i synov — veď vaša matka bola Chetitka a váš otec bol Amorejčan.
EZK.16.46	Tvoja staršia sestra je Samária so svojimi dcérami, ktorá býva na severe, tvoja mladšia sestra, ktorá býva na juhu, je Sodoma so svojimi dcérami. 
EZK.16.47	Ty si však nielen chodila po ich cestách a páchala ich ohavnosti. To sa ti málilo a na svojich cestách si konala horšie než ony. 
EZK.16.48	Ako žijem,‘ znie výrok Pána, Hospodina, ‚Sodoma, tvoja sestra, ani jej dcéry nerobili tak, ako si robila ty a tvoje dcéry.
EZK.16.49	Pozri, toto bola vina tvojej sestry Sodomy: pýcha, prebytok chleba a bezstarostný pokoj i so svojimi dcérami, ale biednemu a chudobnému ruku nepodala. 
EZK.16.50	Spyšneli a páchali ohavnosť predo mnou, preto som ich odstránil, keď som to videl.
EZK.16.51	Pritom sa Samária nedopustila ani polovice tvojich hriechov; ty si rozmnožila svoje ohavnosti viac ako ony a ospravedlnila si svoje sestry všetkými svojimi nehanebnosťami, ktoré si páchala.
EZK.16.52	Aj ty znášaj svoju potupu, pretože si nastúpila na miesto svojich sestier svojimi hriechmi, ktorými si sa dopustila viacerých ohavností ako ony. Sú spravodlivejšie ako ty. Aj ty sa teda hanbi a znášaj svoju potupu za to, že si ospravedlnila svoje sestry!
EZK.16.53	Zmením ich údel, údel Sodomy a jej dcér, i údel Samárie a jej dcér, aj tvoj údel zmením uprostred nich,
EZK.16.54	aby si niesla svoju potupu a hanbila sa za všetko, čo si popáchala, im na potechu. 
EZK.16.55	Tvoja sestra Sodoma a jej dcéry sa vrátia do predchádzajúceho stavu. Aj Samária a jej dcéry sa vrátia do predchádzajúceho stavu. Ty i tvoje dcéry sa vrátite do svojho predošlého stavu. 
EZK.16.56	Nebola tvoja sestra Sodoma výstražnou správou v deň tvojej pýchy, 
EZK.16.57	skôr ako bola odkrytá tvoja zloba, ako za čias, keď ťa potupovali Sýrčanky a znevažovali ťa Filištínky okolo teba? 
EZK.16.58	Následky za svoju hanebnosť a za svoje ohavnosti budeš znášať,‘ znie výrok Hospodina.
EZK.16.59	Veď takto vraví Pán, Hospodin: ‚Naložím s tebou, ako si ty konala, keď si znevážila prísahu a zrušila zmluvu. 
EZK.16.60	Potom sa však rozpomeniem na svoju zmluvu s tebou, uzavretú v dňoch tvojej mladosti, a ustanovím ti večnú zmluvu.
EZK.16.61	Vtedy si spomenieš na svoje cesty a budeš sa hanbiť, keď vezmem tvoje sestry, väčšie ako ty i menšie ako ty, a dám ti ich za dcéry, ale nie na základe zmluvy uzavretej s tebou.
EZK.16.62	Ja ustanovím svoju zmluvu s tebou a spoznáš, že ja som Hospodin, 
EZK.16.63	aby si si spomenula a zahanbila sa, aby si už viac neotvárala ústa pre svoju potupu, keď ti odpustím všetko, čo si popáchala,‘ znie výrok Pána, Hospodina.“
EZK.17.1	Potom mi zaznelo slovo Hospodina: 
EZK.17.2	„Človeče, povedz hádanku, zostav podobenstvo domu Izraela 
EZK.17.3	a povedz: Takto vraví Pán, Hospodin:
EZK.17.3	‚Veľký orol s veľkými krídlami,
EZK.17.3	dlhými brkami,
EZK.17.3	úplne pokrytý pestrým perím,
EZK.17.3	priletel na Libanon
EZK.17.3	a vzal vrchovec cédra,
EZK.17.4	jeho vrcholný výhonok odlomil,
EZK.17.4	zaniesol ho do krajiny kupcov
EZK.17.4	a zložil v meste obchodníkov.
EZK.17.5	Potom nabral zo semena krajiny
EZK.17.5	a dal ho do úrodnej pôdy,
EZK.17.5	vzal ho k hojným vodám,
EZK.17.5	zasadil ho ako vŕbu.
EZK.17.6	Vypučalo a stalo sa bujným viničom
EZK.17.6	nízkeho vzrastu,
EZK.17.6	ktorý mal obracať letorasty k nemu
EZK.17.6	a jeho korene mali byť pod ním.
EZK.17.6	Tak sa stal viničom,
EZK.17.6	vyháňal konáre a vystieral výhonky.
EZK.17.7	Bol však aj iný veľký orol
EZK.17.7	s veľkými krídlami a mnohým perím.
EZK.17.7	Pozri, vinič vystieral k nemu
EZK.17.7	svoje korene
EZK.17.7	a letorasty obracal k nemu,
EZK.17.7	aby ho zvlažoval lepšie ako záhon,
EZK.17.7	na ktorom bol zasadený.
EZK.17.8	Bol predsa zasadený
EZK.17.8	na dobrom poli,
EZK.17.8	pri hojných vodách,
EZK.17.8	aby sa rozvetvil a prinášal úrodu,
EZK.17.8	aby sa stal nádherným viničom.‘
EZK.17.9	Povedz: Takto vraví Pán, Hospodin:
EZK.17.9	‚Vydarí sa?
EZK.17.9	Či onen nevytrhá jeho korene
EZK.17.9	a neobtrhá jeho ovocie,
EZK.17.9	takže vyschne aj jeho vypučané lístie?
EZK.17.9	Nebude treba ani mocné rameno,
EZK.17.9	ani množstvo ľudu,
EZK.17.9	aby ho zdvihli z jeho koreňov.
EZK.17.10	Zasadený je, ale či sa vydarí?
EZK.17.10	Nevyschne azda,
EZK.17.10	keď ho ovanie východný vietor?
EZK.17.10	Vyschne na záhone, kde rástol.‘“
EZK.17.11	Potom mi zaznelo slovo Hospodina: 
EZK.17.12	„Povedz domu vzdoru: ‚Či neviete, čo to znamená?‘ Povedz: ‚Prišiel babylonský kráľ do Jeruzalema, vzal jeho kráľa i kniežatá a zaviedol ich k sebe do Bábelu.
EZK.17.13	Vzal jedného z kráľovského rodu, uzavrel s ním zmluvu a zaviazal ho prísahou, ale vznešených z krajiny odviedol,
EZK.17.14	aby kráľovstvo bolo ponížené a nemohlo povstať, aby zachovávalo zmluvu s ním, a tak obstálo. 
EZK.17.15	Ale vzpriečil sa mu a poslal svojich poslov do Egypta, aby mu dali kone a mnoho ľudu. Vydarí sa? Či unikne ten, čo tak robí? Môže sa zachrániť ten, čo ruší zmluvu? 
EZK.17.16	Ako žijem,‘ znie výrok Pána, Hospodina, ‚zomrie v sídle kráľa, ktorý ho dosadil za kráľa, ktorého prísahu znevážil a ktorého zmluvu zrušil, u neho zomrie v Bábeli. 
EZK.17.17	Ani faraón mu nebude pomáhať s veľkým vojskom a ohromným množstvom ľudu vo vojne, keď navŕšia násyp a vybudujú val, aby vyhasili mnoho životov. 
EZK.17.18	Znevážil prísahu, zrušil zmluvu a hoci na to dal ruku, predsa tieto veci vykonal. Neunikne!‘ 
EZK.17.19	Preto takto vraví Pán, Hospodin: ‚Ako žijem: za mne danú prísahu, ktorú znevážil, a za moju zmluvu, ktorú porušil, privodím trest na jeho hlavu. 
EZK.17.20	Rozostriem na neho svoju sieť a chytí sa do môjho osídla, dovediem ho do Bábelu; tam sa budem s ním súdiť pre nevernosť, ktorej sa dopustil voči mne.
EZK.17.21	A všetci jeho vybraní vo všetkých jeho húfoch padnú mečom a tí, čo zostanú, budú rozptýlení do všetkých vetrov; tak spoznáte, že ja, Hospodin, som hovoril.‘ 
EZK.17.22	Takto vraví Pán, Hospodin: ‚Potom vezmem z vysokého cédrového vrchovca a zasadím ho; z vrchovca jeho výhonkov odlomím mládnik a zasadím ho na vysoký a vyčnievajúci vrch.
EZK.17.23	Na vysokom vrchu Izraela ho zasadím, vyženie vetvy, prinesie ovocie a stane sa nádherným cédrom. Budú bývať pod ním všetky vtáky s rozličným perím, v tôni jeho vetiev budú prebývať.
EZK.17.24	Potom všetky poľné stromy spoznajú, že ja som Hospodin a ja som ponížil vysoký strom a vyvýšil som nízky strom, že ja som vysušil ešte zelený strom a priviedol som k rozkvetu suchý strom. Ja, Hospodin, som povedal a splním to!‘“
EZK.18.1	Potom mi zaznelo slovo Hospodina: 
EZK.18.2	„Ako to, že na pôde Izraela používate takéto príslovie: ‚Otcovia jedli nezrelé hrozno, ale synom stŕpli zuby?‘
EZK.18.3	Ako žijem,“ znie výrok Pána, Hospodina, „nebudete mať ani používať takéto príslovie v Izraeli! 
EZK.18.4	Mne patria všetky osoby — tak osoby otcov, ako osoby synov —, mne patria! Osoba, ktorá hreší, zomrie!
EZK.18.5	Ak je niekto spravodlivý a uskutočňuje právo a spravodlivosť, 
EZK.18.6	nejedáva na vrchoch, oči nedvíha k modlám domu Izraela ani nepoškvrňuje ženu svojho blížneho, ani sa nepriblíži k žene, keď je nečistá,
EZK.18.7	ak nikoho neutláča a vracia dlžníkovi jeho záloh, nedopúšťa sa lúpeže, svoj chlieb dáva hladnému a nahého zaodieva rúchom,
EZK.18.8	ak nepožičiava na úžeru a neberie úrok, od bezprávia odťahuje svoju ruku a spravodlivo rozsudzuje medzi ľuďmi,
EZK.18.9	ak sa správa podľa mojich ustanovení a zachováva moje nariadenia a úprimne ich plní, je spravodlivý a určite bude žiť,“ znie výrok Pána, Hospodina.
EZK.18.10	„No ak splodí syna násilníka, ktorý prelieva krv a dopúšťa sa niektorého z týchto hriechov, 
EZK.18.11	hoci otec tieto veci nekoná, ale on jedáva na vrchoch, ženu blížneho poškvrňuje, 
EZK.18.12	biedneho a chudobného utláča, dopúšťa sa lúpeže, nevracia záloh a k modlám dvíha svoje oči, pácha ohavnosť, 
EZK.18.13	dáva na úžeru a berie úrok — ostane ten nažive? Nebude žiť! Spáchal všetky tieto ohavnosti. Určite zomrie a jeho krv bude na ňom.
EZK.18.14	Ak splodí syna, ktorý uvidí všetky hriechy svojho otca, ktoré popáchal, ale sa bojí a nekoná podobne,
EZK.18.15	teda na vrchoch nejedáva, svoj zrak nedvíha k modlám domu Izraela, ženu blížneho nepoškvrňuje 
EZK.18.16	ani nikoho neutláča, ani nezadržuje záloh, ani sa nedopúšťa lúpeže, zo svojho chleba udeľuje hladnému a nahého zaodieva rúchom, 
EZK.18.17	od bezprávia odťahuje svoju ruku, neberie úžeru ani úrok, moje nariadenia plní, chodí podľa mojich ustanovení, ten nezomrie za vinu svojho otca. Určite bude žiť. 
EZK.18.18	Jeho otec, ktorý sa dopúšťal útlaku, dopúšťal sa lúpeže na bratovi a uprostred svojho ľudu robil, čo nebolo dobré; ten, hľa, zomrie za svoju vinu. 
EZK.18.19	Namietali ste: ‚Prečo nenesie syn zodpovednosť za vinu svojho otca?‘ Syn predsa uskutočňoval právo a spravodlivosť, zachovával všetky moje ustanovenia, a keďže ich uskutočňoval, určite bude žiť!
EZK.18.20	Osoba, ktorá hreší, zomrie! Syn neponesie zodpovednosť za vinu svojho otca ani otec neponesie zodpovednosť za vinu syna. Spravodlivosť spravodlivého bude na jednom a vina bezbožného bude na druhom.
EZK.18.21	Ak sa bezbožný odvráti od akéhokoľvek svojho hriechu, ktorý páchal, a bude zachovávať všetky moje ustanovenia, uskutočňovať právo a spravodlivosť, určite bude žiť. Nezomrie!
EZK.18.22	Nijaké priestupky, ktorých sa dopustil, sa mu nebudú pripomínať. Bude žiť pre svoju spravodlivosť, ktorú konal. 
EZK.18.23	Či azda môžem mať záľubu v smrti bezbožného,“ znie výrok Pána, Hospodina, „a nie v tom, aby sa odvrátil od svojej cesty a ostal nažive?
EZK.18.24	Ak sa spravodlivý odvráti od svojej spravodlivosti, ak spácha neprávosť podobnú ohavnostiam, ktoré páchal bezbožný, ak to robí, môže žiť? Nijaká jeho spravodlivosť, ktorú vykonal, sa nebude pripomínať pre jeho nevernosť, ktorej sa dopustil, ale zomrie pre svoj hriech, ktorý spáchal.
EZK.18.25	Avšak namietate: ‚Pánova cesta nie je správna!‘ Počúvajte, dom Izraela! Nie sú správne moje cesty? Nie sú nesprávne vaše cesty? 
EZK.18.26	Ak sa spravodlivý odvráti od svojej spravodlivosti a pácha neprávosť a preto zomrie, zomrie pre svoju neprávosť, ktorej sa dopustil.
EZK.18.27	Ak sa bezbožný odvráti od svojej bezbožnosti, ktorú páchal, a bude uskutočňovať právo a spravodlivosť, ten si zachová dušu pre život.
EZK.18.28	Keď uvidí a odvráti sa od všetkých svojich priestupkov, ktorých sa dopúšťal, určite bude žiť, nezomrie. 
EZK.18.29	Dom Izraela však namieta: ‚Pánova cesta nie je správna.‘ Nie sú správne moje cesty, dom Izraela? Nie sú nesprávne vaše cesty?
EZK.18.30	Preto, dom Izraela, každého z vás budem súdiť podľa vašich ciest,“ znie výrok Pána, Hospodina. „Obráťte sa, odvráťte sa od všetkých svojich hriechov, potom vás neprávosť neprivedie k pádu.
EZK.18.31	Odhoďte od seba všetky svoje hriechy, ktorých ste sa dopúšťali, a utvorte si nové srdce a nového ducha. Veď prečo máte pomrieť, dom Izraela?!
EZK.18.32	Veď nemám záľubu v smrti toho, kto musí zomrieť,“ znie výrok Pána, Hospodina. „Obráťte sa a žite!“
EZK.19.1	Ty však zaspievaj žalospev o kniežatách Izraela 
EZK.19.2	a povedz:
EZK.19.2	„Kto bola tvoja matka?
EZK.19.2	Levica, ktorá odpočívala medzi levmi,
EZK.19.2	medzi levíčatami si vychovávala mláďatá.
EZK.19.3	Odchovala si jedno z mláďat,
EZK.19.3	stalo sa mladým levom.
EZK.19.3	Naučil sa trhať korisť a požierať ľudí.
EZK.19.4	Národy o ňom počuli,
EZK.19.4	do ich jamy bol lapený,
EZK.19.4	doviedli ho za háky v čeľustiach do Egypta.
EZK.19.5	Keď čakajúca levica videla,
EZK.19.5	že zahynula jej nádej,
EZK.19.5	vzala iné zo svojich mláďat
EZK.19.5	a mladým levom ho urobila.
EZK.19.6	Kráčal uprostred levov,
EZK.19.6	stal sa mladým levom.
EZK.19.6	Naučil sa trhať korisť a požierať ľudí.
EZK.19.7	Zrúcal ich paláce
EZK.19.7	a spustošil ich mestá;
EZK.19.7	pred jeho zvučným revom
EZK.19.7	desila sa krajina
EZK.19.7	i čo bolo v nej.
EZK.19.8	Zhromaždili sa proti nemu národy
EZK.19.8	z okolitých krajín,
EZK.19.8	rozostreli na neho svoju sieť,
EZK.19.8	lapený bol do ich jamy.
EZK.19.9	Dali ho do klietky,
EZK.19.9	za háky v čeľustiach ho priviedli
EZK.19.9	k babylonskému kráľovi,
EZK.19.9	doviedli ho v sieti,
EZK.19.9	aby viac nebolo počuť jeho rev
EZK.19.9	po vrchoch Izraela.
EZK.19.10	Tvoja matka bola ako vinič vo vinici,
EZK.19.10	zasadený pri vodách,
EZK.19.10	bol úrodný a rozvetvený
EZK.19.10	od hojných vôd.
EZK.19.11	Mal silné prúty,
EZK.19.11	súce na vladárske žezlo,
EZK.19.11	vysoko vyčnieval
EZK.19.11	spomedzi vetiev,
EZK.19.11	bol viditeľný pre svoju výšku,
EZK.19.11	pre svoje mnohé ratolesti.
EZK.19.12	Bol však vytrhnutý v prchkosti,
EZK.19.12	zhodený na zem
EZK.19.12	a východný vietor ho vysušil;
EZK.19.12	jeho plody boli okmásané
EZK.19.12	a uschli mocné prúty;
EZK.19.12	strávil ho oheň.
EZK.19.13	Teraz bol presadený na púšť,
EZK.19.13	do krajiny suchej a vyprahnutej.
EZK.19.14	Potom vyšľahol oheň z prúta,
EZK.19.14	strávil jeho výhonky i ovocie
EZK.19.14	a niet už na ňom silného prúta
EZK.19.14	na vladárske žezlo.
EZK.19.14	Toto je žalospev
EZK.19.14	a bude žalospevom.“
EZK.20.1	V siedmom roku, v piatom mesiaci, desiateho dňa toho mesiaca prišli mužovia spomedzi starších Izraela dopytovať sa Hospodina a sadli si predo mňa.
EZK.20.2	Vtedy mi zaznelo slovo Hospodina: 
EZK.20.3	„Človeče, hovor so staršími Izraela a povedz im: Takto vraví Pán, Hospodin: ‚Prišli ste sa ma dopytovať? Ako žijem, nedovolím, aby ste sa ma dopytovali,‘“ znie výrok Pána, Hospodina. 
EZK.20.4	„Chceš ich súdiť, chceš súdiť, človeče? Oznám im ohavnosti ich otcov
EZK.20.5	a povedz im: Takto vraví Pán, Hospodin: ‚Toho dňa, keď som si vyvolil Izrael, zdvihol som ruku, prisahal som potomstvu Jákobovho domu a dal som sa im poznať v Egypte. Vtedy som zdvihol ruku a prisahal som: »Ja som Hospodin, váš Boh!«
EZK.20.6	V ten deň som zdvihol ruku k prísahe, že ich vyvediem z Egypta do krajiny, ktorú som pre nich vyhliadol, ktorá oplýva mliekom a medom. Bola najkrajšia zo všetkých krajín. 
EZK.20.7	Povedal som im: »Každý nech odvrhne svoje ohavné modly, ku ktorým upieral oči, a nech sa nepoškvrňuje egyptskými modlami. Ja som Hospodin, váš Boh.«
EZK.20.8	Oni sa však vzopreli a nechceli ma počúvať. Nikto neodvrhol ohavné modly, ku ktorým upieral oči, ani neopustil egyptské modly. Vtedy som povedal, že vylejem na nich svoju prchkosť, kým neskončí môj hnev proti nim v Egypte.
EZK.20.9	Konal som tak pre svoje meno, aby nebolo znesvätené v očiach národov, medzi ktorými boli oni, pred ktorých zrakmi som sa im dal spoznať, keď som ich viedol z Egypta.
EZK.20.10	Keď som ich vyviedol z Egypta a doviedol na púšť, 
EZK.20.11	vydal som im svoje ustanovenia a oboznámil ich so svojimi nariadeniami, ktorých plnením má človek žiť.
EZK.20.12	Dal som im aj svoje soboty, aby boli znamením medzi mnou a nimi, aby poznali, že ja, Hospodin, ich posväcujem.
EZK.20.13	Dom Izraela sa mi však vzoprel na púšti. Nechodili podľa mojich ustanovení a zavrhli moje nariadenia, plnením ktorých má človek žiť; i moje soboty veľmi znesväcovali. Vtedy som povedal, že na púšti vylejem na nich svoju prchkosť, až kým ich nezničí. 
EZK.20.14	Konal som tak pre svoje meno, aby nebolo znesvätené v očiach národov, pred ktorých zrakmi som ich vyviedol. 
EZK.20.15	Predsa však som zdvihol ruku a prisahal som proti nim na púšti, že ich nedovediem do krajiny, ktorú som im dal, ktorá oplýva mliekom a medom a je najkrajšia zo všetkých krajín,
EZK.20.16	pretože zavrhli moje nariadenia, nechodili podľa mojich ustanovení a moje soboty znesväcovali, lebo ich srdce išlo za ich modlami. 
EZK.20.17	No moje oči sa zmilovali nad nimi, takže som ich nezničil ani som s nimi neskoncoval na púšti.
EZK.20.18	Ich synom na púšti som povedal: »Nechoďte podľa ustanovení svojich otcov ani ich nariadenia nezachovávajte, ani sa nepoškvrňujte ich modlami! 
EZK.20.19	Ja som Hospodin, váš Boh! Choďte podľa mojich ustanovení, zachovávajte moje nariadenia a plňte ich, 
EZK.20.20	sväťte moje soboty, ktoré budú znamením medzi mnou a medzi vami, aby ste poznali, že ja som Hospodin, váš Boh.« 
EZK.20.21	Synovia sa mi však vzopreli: nechodili podľa mojich nariadení ani nezachovávali a neplnili moje nariadenia, plnením ktorých má človek žiť; znesvätili i moje soboty. Tak som povedal, že vylejem na nich svoju prchkosť, kým sa na púšti neprestanem na nich hnevať. 
EZK.20.22	Predsa som si stiahol ruku späť a konal som pre svoje meno, aby nebolo znesvätené v očiach národov, pred zrakmi ktorých som ich vyviedol. 
EZK.20.23	No zdvihol som ruku a prisahal som proti nim na púšti, že ich rozptýlim medzi národy a že ich roztrúsim po krajinách,
EZK.20.24	pretože neplnili moje nariadenia a zavrhli moje ustanovenia, znesvätili moje soboty a svoje oči upierali k modlám svojich otcov. 
EZK.20.25	Preto som im aj ja vydal nedobré ustanovenia a nariadenia, ktorých plnením nebudú žiť. 
EZK.20.26	Poškvrňoval som ich vlastnými darmi, keď všetko prvorodené prevádzali cez oheň, aby som ich predesil, aby spoznali, že ja som Hospodin.‘
EZK.20.27	Preto hovor, človeče, k domu Izraela a povedz im: Takto vraví Pán, Hospodin: ‚Aj týmto sa mi rúhali vaši otcovia: svojou nevernosťou, ktorej sa dopúšťali voči mne. 
EZK.20.28	Keď som ich doviedol do krajiny, o ktorej som im so zdvihnutou rukou prisahal, že im ju dám, a uzreli nejaký vysoký kopec alebo akýkoľvek košatý strom, prinášali tam svoje obety a odovzdávali tam svoje popudzujúce obetné dary, kládli tam svoje obety príjemnej vône a obetovali tam svoje nápojové obety. 
EZK.20.29	Ja som im však povedal: »Na akú výšinu to chodievate?« Preto sa to až do dnešného dňa volá Výšina.‘
EZK.20.30	Preto povedz domu Izraela: Takto vraví Pán, Hospodin: ‚Či sa budete poškvrňovať podľa spôsobu svojich otcov a či chcete smilne nasledovať svoje ohavné modly? 
EZK.20.31	Aj donášaním svojich darov, prevádzaním svojich synov cez oheň ste sa poškvrňovali pri všetkých svojich modlách až dodnes, a ja by som vám mal dovoliť, aby ste sa ma dopytovali, dom Izraela? Ako žijem,‘ znie výrok Pána, Hospodina, ‚nedovolím vám, aby ste sa ma dopytovali.
EZK.20.32	To, čo vám prichádza na um, zaručene sa nestane, totiž, keď hovoríte: »Budeme ako pohania a rody v iných krajinách a budeme vzývať drevo a kameň!«
EZK.20.33	Ako žijem,‘ znie výrok Pána, Hospodina, ‚ja budem kraľovať nad vami pevnou rukou, vystretým ramenom a prchkosťou, ktorú na vás vylejem.
EZK.20.34	Vyvediem vás spomedzi národov a zhromaždím vás z krajín, do ktorých som vás rozptýlil pevnou rukou, vystretým ramenom a prchkosťou, ktorú som na vás vylial. 
EZK.20.35	Zavediem vás na púšť národov a tam sa budem s vami súdiť tvárou v tvár.
EZK.20.36	Ako som sa súdil s vašimi otcami na púšti Egypta, tak sa budem súdiť s vami,‘ znie výrok Pána, Hospodina.
EZK.20.37	‚Prevediem vás pod pastierskou palicou a uvediem vás do zväzku zmluvy.
EZK.20.38	No vylúčim z vás tých, ktorí sa mi vzpierajú a protivia. Vyvediem ich síce z krajiny, v ktorej žijú ako cudzinci, ale na pôdu Izraela nedôjdu. Potom spoznáte, že ja som Hospodin.
EZK.20.39	Vy však, dom Izraela,‘ tak hovorí Pán, Hospodin, ‚ak ma nechcete počúvať, každý nech ide za svojimi modlami a slúži im. Neznesväcujte však už moje sväté meno svojimi darmi a svojimi modlami. 
EZK.20.40	Na mojom svätom vrchu, na vysokom vrchu Izraela,‘ znie výrok Pána, Hospodina, ‚tam mi bude slúžiť celý dom Izraela, všetci, ktorí sú v krajine. Tam ich milostivo prijmem a budem vyhľadávať vaše pozdvihované dávky i prvotiny vašich darov so všetkými vašimi posvätnými darmi.
EZK.20.41	Pre príjemnú vôňu obiet vás milostivo prijmem, keď vás vyvediem spomedzi národov a zhromaždím z krajín, do ktorých som vás roztrúsil. Dokážem pred zrakmi pohanov, že som Svätý 
EZK.20.42	a spoznáte, že ja som Hospodin, keď vás uvediem na pôdu Izraela, do krajiny, o ktorej som so zdvihnutou rukou prisahal, že ju dám vašim otcom. 
EZK.20.43	Tam sa rozpomeniete na svoje cesty i na všetky svoje skutky, ktorými ste sa poškvrňovali, a sami sebe sa budete hnusiť pre všetky svoje zlé skutky, ktoré ste popáchali.
EZK.20.44	Potom spoznáte, že ja som Hospodin, keď to urobím s vami pre svoje meno, a nie podľa vašich zlých ciest ani podľa vašich zlých skutkov, dom Izraela,‘ znie výrok Pána, Hospodina.“
EZK.21.1	Potom mi zaznelo slovo Hospodina: 
EZK.21.2	„Človeče, obráť sa tvárou na juh, káž proti juhu, prorokuj proti lesu na Negevskom poli; 
EZK.21.3	povedz Negevskému lesu: ‚Čuj slovo Hospodina! Takto vraví Pán, Hospodin: »Pozri, roznietim v tebe oheň, ktorý strávi v tebe každý zelený strom i každý suchý strom, takže jeho plameň nebude možné uhasiť. Popália sa ním všetky tváre od juhu až po sever. 
EZK.21.4	Všetci uvidia, že ja, Hospodin, som ho tak zapálil, že nezhasne.«‘“
EZK.21.5	Potom som povedal: „Ach, Pane, Hospodin, oni o mne hovoria: ‚Či neprednáša stále podobenstvá?‘“
EZK.21.6	Potom mi zaznelo slovo Hospodina: 
EZK.21.7	„Človeče, obráť sa tvárou k Jeruzalemu a káž proti svätyniam, prorokuj proti izraelskej pôde 
EZK.21.8	a povedz jej: Takto vraví Pán, Hospodin: ‚Pozri, som proti tebe, vytiahnem svoj meč z pošvy a vyhubím z teba spravodlivého i bezbožného. 
EZK.21.9	Keďže vyhubím spomedzi teba spravodlivého i bezbožného, vyjde môj meč z pošvy proti všetkým od juhu po sever. 
EZK.21.10	Všetci spoznajú, že ja, Hospodin, som vytiahol svoj meč z pošvy. Späť sa už nevráti.‘
EZK.21.11	Ty, človeče, vzdychaj, akoby si mal polámané bedrá! Trpko vzdychaj pred ich očami.
EZK.21.12	Keď ťa oslovia: ‚Prečo vzdycháš?‘, povedz: ‚Pre zvesť, čo má prísť.‘ Vtedy stratí odvahu každé srdce, ochabnú všetky ruky, každý duch zmalátnie a všetky kolená sa roztečú ako voda. Pozri, príde a splní sa,“ znie výrok Pána, Hospodina.
EZK.21.13	Potom mi zaznelo slovo Hospodina: 
EZK.21.14	„Človeče, prorokuj a povedz: Takto vraví Pán:
EZK.21.14	‚Meč, meč je naostrený aj vyleštený,
EZK.21.15	naostrený, aby zabíjal;
EZK.21.15	vyleštený, aby sa jagal ako blesk.
EZK.21.15	Máme sa tešiť?
EZK.21.15	Syn môj, pohrdol si palicou
EZK.21.15	i každou radou.
EZK.21.16	Dal som ho vyleštiť,
EZK.21.16	aby sa dal chytiť do ruky;
EZK.21.16	meč je naostrený a vyleštený,
EZK.21.16	aby ho dali katovi do rúk.
EZK.21.17	Krič a kvíľ, človeče,
EZK.21.17	lebo meč bude proti môjmu ľudu,
EZK.21.17	ten bude proti všetkým kniežatám
EZK.21.17	Izraela.
EZK.21.17	Prepadnú meču aj s mojím ľudom,
EZK.21.17	preto udri sa po bedrách.
EZK.21.18	Veď skúška je tu;
EZK.21.18	ak aj opovrhuješ palicou,
EZK.21.18	prečo by sa to nestalo?‘“
EZK.21.18	znie výrok Pána, Hospodina.
EZK.21.19	„Ty však, človeče, prorokuj
EZK.21.19	a tlieskaj rukami,
EZK.21.19	nech príde meč dvakrát či trikrát.
EZK.21.19	Je to meč na tých, čo budú pobití,
EZK.21.19	veľký meč na tých, čo budú pobití.
EZK.21.19	Bude krúžiť okolo nich,
EZK.21.20	aby si srdce zúfalo
EZK.21.20	a padli mnohí.
EZK.21.20	Pri všetkých bránach
EZK.21.20	som nariadil vraždenie mečom.
EZK.21.20	Ach, je pripravený, aby sa blýskal,
EZK.21.20	vyleštený, aby zabíjal!
EZK.21.21	Švihaj napravo, rúbaj naľavo,
EZK.21.21	kam je obrátené tvoje ostrie!
EZK.21.22	Ja tiež zatlieskam
EZK.21.22	a utíšim svoju prchkosť.
EZK.21.22	Ja, Hospodin, som to povedal.“
EZK.21.23	Potom mi zaznelo slovo Hospodina: 
EZK.21.24	„Aj ty, človeče, nakresli si dve cesty, aby mohol prísť meč babylonského kráľa; obe nech vychádzajú z jednej krajiny. Ukazovateľ smeru postav na začiatok cesty k mestu; 
EZK.21.25	nakresli cestu, aby meč mohol prísť proti Rabbe Ammónčanov a proti Judsku i opevnenému Jeruzalemu. 
EZK.21.26	Babylonský kráľ totiž stojí na križovatke, rázcestí oboch ciest, aby si dal veštiť: vytriasa šípy, dopytuje sa domácich bôžikov, skúma pečeň. 
EZK.21.27	V jeho pravici je veštecký lós pre Jeruzalem, aby umiestnil baranidlá, otvoril ústa k vražednému povelu, zdvihol hlas na vojnový pokrik; aby postavili baranidlá proti bránam, navŕšili násyp, vybudovali val.
EZK.21.28	V očiach tých, čo zložili sväté prísahy, to bude ako klamná veštba. On im však pripomenie vinu, aby mohli byť pochytaní.“ 
EZK.21.29	Preto takto vraví Pán, Hospodin: „Pretože mi pripomínate svoju vinu, vaše priestupky sú odhalené, vaše hriechy možno vidieť vo všetkých vašich skutkoch, pretože ste mi prišli na myseľ, budete pre ne pochytaní. 
EZK.21.30	Tebe však, knieža v Izraeli, hanebný bezbožník, ktorého deň prichádza v čase konečného trestu, 
EZK.21.31	takto vraví Pán, Hospodin: ‚Odlož turban! Zlož korunu! Nič neostane tak, ako je. Čo je nízke, bude vyvýšené, a čo je vysoké, bude znížené.
EZK.21.32	Na trosky, trosky, trosky zmením mesto! Ani to však nezostane, keď príde ten, ktorému patrí súd, lebo jemu ho odovzdám.‘“
EZK.21.33	„Ty, človeče, prorokuj a povedz: Takto vraví Pán, Hospodin, o Ammónčanoch a o ich výsmechu. Povedz: ‚Meč, meč je vytasený, aby zabíjal. Je vyleštený na ničenie, aby sa blýskal,
EZK.21.34	aby ho vtedy, keď o tebe videli lož a veštili klam, položili na šiju hanebných bezbožníkov, ktorých deň prichádza, čas posledného trestu. 
EZK.21.35	Schovaj ho do pošvy! Na mieste, kde si bola stvorená, ammónska dcéra, v krajine tvojho pôvodu ťa budem súdiť. 
EZK.21.36	Vylejem na teba svoj hnev, zapálim proti tebe oheň svojej zlosti a vydám ťa do moci surových mužov, ktorí sú majstrami v ničení. 
EZK.21.37	Budeš potravou ohňa, tvoja krv bude tiecť po krajine. Nespomenú si už na teba, lebo ja, Hospodin, som hovoril.‘“
EZK.22.1	Potom mi zaznelo slovo Hospodina: 
EZK.22.2	„Či ty, človeče, budeš súdiť? Budeš súdiť krvilačné mesto? Oznám mu teda všetky jeho ohavnosti.
EZK.22.3	Povedz: Takto vraví Pán, Hospodin: ‚Je to mesto, v ktorého strede sa prelieva krv, aby nastal jeho čas, a zhotovuje si modly, aby sa poškvrnilo! 
EZK.22.4	Krvou, ktorú si vylievalo, si sa previnilo; modlami, ktoré si zhotovilo, si sa poškvrnilo, a priblížilo si si dni súdu, takže nastal koniec tvojich rokov. Preto som ťa vydal národom na zhanobenie a všetkým krajinám na posmech. 
EZK.22.5	Blízke i ďaleké mestá sa ti budú vysmievať. Máš poškvrnené meno a si plné zmätku. 
EZK.22.6	Pozri, v tebe žili kniežatá Izraela, aby na vlastnú päsť každý prelieval krv. 
EZK.22.7	Otca i matku znevažovali v tebe. Na cudzincovi sa uprostred teba dopúšťali násilia. Sirotu i vdovu utláčali v tebe.
EZK.22.8	Mojimi svätyňami si pohrdlo a znesvätilo si moje soboty. 
EZK.22.9	Žili v tebe ohovárači, aby prelievali krv, jedávali na vrchoch pri obetách a páchali hanebnosti v tvojom strede. 
EZK.22.10	V tebe odkrývali otcovu nahotu, v tebe znásilňovali ženy nečisté pre krvotok.
EZK.22.11	V tebe páchal jeden muž ohavnosť so ženou druhého, iný muž hanebným spôsobom poškvrňoval synovu ženu a iný zas znásilňoval svoju sestru, dcéru svojho otca. 
EZK.22.12	V tebe prijímali úplatok, aby mohli prelievať krv; bralo si úžeru a úrok, násilne si vymáhalo zisk od svojho blížneho, no na mňa si zabudlo,‘ znie výrok Pána, Hospodina.
EZK.22.13	‚Preto udriem päsťou na tvoj zisk, ktorý si dosiahlo, i na krviprelievanie, ktoré bolo v tebe. 
EZK.22.14	Obstojí tvoje srdce? Budú tvoje ruky dosť silné v tie dni, keď zakročím proti tebe? Ja, Hospodin, som povedal a splním. 
EZK.22.15	Potom ťa roztrúsim medzi národy, rozptýlim ťa po krajinách, a tak odstránim z teba tvoju nečistotu. 
EZK.22.16	Samo sa znesvätíš v očiach národov a spoznáš, že ja som Hospodin.‘“
EZK.22.17	Potom mi zaznelo slovo Hospodina: 
EZK.22.18	„Človeče, dom Izraela sa mi zmenil na trosku. Všetko v ňom — bronz, cín, železo i olovo — sa mi uprostred pece premenilo na trosku po tavení striebra.
EZK.22.19	Preto takto vraví Pán, Hospodin: ‚Pretože ste sa všetci premenili na trosku, zhromaždím vás do Jeruzalema. 
EZK.22.20	Ako sa zhromažďuje striebro, bronz, železo, olovo a cín do pece, aby v nej rozdúchali oheň, a tak ho roztavili, tak vás ja zhromaždím vo svojom hneve a vo svojej prchkosti. Nahromadím a roztavím vás. 
EZK.22.21	Zhromaždím vás, budem na vás dúchať oheň svojej zlosti a roztavíte sa v ňom. 
EZK.22.22	Ako sa roztaví striebro v peci, tak sa roztavíte aj vy v ňom. Potom spoznáte, že ja, Hospodin, som na vás vylial svoju prchkosť.‘“
EZK.22.23	Potom mi zaznelo slovo Hospodina: 
EZK.22.24	„Človeče, povedz: ‚Ty si krajina neočistená a nezvlažená dažďom v deň hnevu.
EZK.22.25	Jej kniežatá uprostred nej sú ako revúci lev, keď trhá korisť: požierajú ľudské životy, berú poklady a vzácnosti, rozmnožujú počet vdov uprostred nej.
EZK.22.26	Jej kňazi násilne prekrúcajú môj zákon, znesväcujú moje svätyne, nerozlišujú medzi svätým a nesvätým, neučia robiť rozdiel medzi nečistým a čistým, pred mojimi sobotami si zakrývajú oči, a tak som znesvätený uprostred nich.
EZK.22.27	Jej kniežatá uprostred nej sú ako vlci: trhajú korisť, sú schopní preliať krv, hubiť ľudské životy, len aby dosiahli zisk. 
EZK.22.28	Jej proroci im to zatierajú omietkou, keď podávajú klamné videnia, a veštia im lož, keď hovoria: »Takto vraví Pán, Hospodin,« hoci Hospodin neprehovoril. 
EZK.22.29	Trápia útlakom pospolitý ľud, nasilu uchvacujú lup, ponižujú biedneho i chudobného, i cudzinca protiprávne utláčajú. 
EZK.22.30	Keď som spomedzi nich hľadal aspoň jedného muža schopného vystavať múr a postaviť sa do trhliny pred moju tvár za krajinu, aby nebola zničená, nenašiel som ho.
EZK.22.31	Preto som vylial na nich svoj pálčivý hnev. Skoncoval som s nimi ohňom svojej zlosti. Tak som uviedol na ich hlavy trest, aký si zaslúžili,‘“ znie výrok Pána, Hospodina.
EZK.23.1	Potom mi zaznelo slovo Hospodina: 
EZK.23.2	„Človeče, boli dve ženy, dcéry jednej matky. 
EZK.23.3	Už vo svojej mladosti smilnili v Egypte. Tam ich chytali za prsníky a ohmatávali ich panenské prsia. 
EZK.23.4	Staršia sa volala Ohola a jej mladšia sestra Oholiba. Boli moje a porodili synov i dcéry. Ich mená majú tento význam: Ohola je Samária a Oholiba je Jeruzalem.
EZK.23.5	Ohola smilnila, kým bola mojou, a zahorela túžbou po svojich milencoch, Asýrčanoch, ktorí sa k nej blížili,
EZK.23.6	po miestodržiteľoch a predstavených, oblečených do fialového purpuru. Boli to všetko krásni mládenci, jazdci, ktorí jazdili na koňoch. 
EZK.23.7	Vydala sa im na smilstvo. Všetko to boli vyberaní Asýrčania. Pri každom, po kom zahorela túžbou, poškvrňovala sa jeho nečistými modlami. 
EZK.23.8	No nezanechala ani svoje smilstvá s Egypťanmi, lebo v čase jej mladosti s ňou spávali. Oni ohmatávali jej panenské prsia a uspokojovali si svoju smilnú žiadosť na nej. 
EZK.23.9	Preto som ju vydal do rúk jej milencov, do rúk Asýrčanov, po ktorých zahorela túžbou. 
EZK.23.10	Oni odkryli jej ohanbie, pobrali jej synov i dcéry, zabili ju mečom a jej meno sa stalo výstrahou pre ženy. Tak vykonali na nej svoj súd. 
EZK.23.11	Hoci to videla jej sestra Oholiba, predsa sa ešte horšie oddala svojej zmyselnej žiadosti než ona. Jej smilstvo prekonalo smilstvá jej sestry. 
EZK.23.12	Zahorela túžbou po Asýrčanoch, po miestodržiteľoch a predstavených, ktorí sa k nej blížili skvostne oblečení, po jazdcoch, ktorí jazdili na koňoch. Boli to všetko krásni mládenci. 
EZK.23.13	Videl som, že sa poškvrnila. Obe konali rovnako. 
EZK.23.14	Ba ona ešte stupňovala svoje smilstvo: keď videla mužov nakreslených na stene, obrazy Chaldejcov nakreslených červenou farbou,
EZK.23.15	opásaných opaskom na bedrách, čo všetci vyzerali ako dôstojníci, obraz Babylončanov, ktorých vlasťou bolo Chaldejsko, 
EZK.23.16	zahorela túžbou po nich svojím pohľadom a poslala k nim poslov do Chaldejska. 
EZK.23.17	Tak Babylončania vošli k nej na lôžko lásky a poškvrnili ju svojím smilstvom. Keď sa nimi poškvrnila, naraz odvrátila od nich svoju žiadosť. 
EZK.23.18	Keď urobila zjavným svoje smilstvo a keď odkryla svoje ohanbie, vtedy som sa odvrátil od nej, ako som sa odvrátil od jej sestry. 
EZK.23.19	Ona však vystupňovala svoje smilstvo, keď sa rozpomenula na dni svojej mladosti, keď smilnila v Egypte, 
EZK.23.20	a zahorela túžbou po milencoch, ktorých úd je ako úd oslov a ktorých výron je ako výron žrebcov. 
EZK.23.21	Potom si zatúžila po hanebnosti svojej mladosti, keď ťa Egypťania chytali za bradavky kvôli tvojim mladistvým prsiam.
EZK.23.22	Preto, Oholiba,“ takto vraví Pán, Hospodin, „popudím proti tebe tvojich milencov, od ktorých sa tvoja žiadosť odvrátila, a dovediem ich na teba zo všetkých strán: 
EZK.23.23	Babylončanov i všetkých Chaldejcov, Pekódov, Šóancov i Kóancov, s nimi všetkých Asýrčanov, krásnych mládencov, miestodržiteľov a predstavených, dôstojníkov, ktorí sa blížia k tebe, všetkých, ktorí jazdili na koňoch, 
EZK.23.24	a prídu proti tebe od severu, s vozmi a kolesami, s húfom národov, s pavézou, so štítom, s prilbou, a postavia sa proti tebe dookola. Prenechám im súd a budú ťa súdiť podľa svojich práv. 
EZK.23.25	Budem na teba žiarliť a budú s tebou prchko nakladať. Odrežú ti nos a uši a tvoje potomstvo padne mečom. Poberú tvojich synov a dcéry a čo ostane z teba, strávi oheň. 
EZK.23.26	Vyzlečú ti šaty a poberú ti ozdoby. 
EZK.23.27	Zastavím tvoje hanebné správanie a smilstvo z Egypta; nezdvihneš k nim oči a na Egypt si už nespomenieš.“ 
EZK.23.28	Veď takto vraví Pán, Hospodin: „Vydávam ťa do rúk tých, ktorých nenávidíš, do rúk tých, od ktorých sa odvrátila tvoja žiadosť. 
EZK.23.29	Budú s tebou nenávistne nakladať, poberú ti všetky zárobky, nechajú ťa holú, nahú a s odkrytým ohanbím, s tvojou hanebnosťou a smilstvami. 
EZK.23.30	To ti urobia pre tvoju smilnú túžbu po národoch, pretože si sa poškvrnila ich modlami. 
EZK.23.31	Chodila si cestou svojej sestry, preto som dal jej kalich do tvojej ruky.“ 
EZK.23.32	Takto vraví Pán, Hospodin:
EZK.23.32	„Kalich svojej sestry budeš piť,
EZK.23.32	hlboký, široký a mnoho sa doň zmestí.
EZK.23.32	Budeš na výsmech a posmech,
EZK.23.33	naplnená opojením a žiaľom.
EZK.23.33	Kalich hrôzy a pustošenia
EZK.23.33	je kalichom tvojej sestry Samárie.
EZK.23.34	Vypiješ ho a vychlípeš,
EZK.23.34	olížeš jeho okraje
EZK.23.34	a doškriabeš si prsia,
EZK.23.34	lebo ja som to povedal,“
EZK.23.34	znie výrok Pána, Hospodina.
EZK.23.35	Preto takto vraví Pán, Hospodin: „Pretože si zabudla na mňa a zahodila si ma za chrbát, aj ty znášaj trest za svoju nehanebnosť a smilstvo.“
EZK.23.36	Hospodin mi povedal: „Človeče, či budeš súdiť Oholu a Oholibu? Oznám im teda ich ohavnosti:
EZK.23.37	cudzoložili, krv je na ich rukách, cudzoložili so svojimi modlami a svojich synov, čo mi porodili, previedli im cez oheň na pokrm.
EZK.23.38	Ešte toto mi vykonali: v rovnaký deň poškvrnili moju svätyňu a znesväcovali moje soboty.
EZK.23.39	Keď si pobili synov pre svoje modly, toho istého dňa prišli do mojej svätyne, aby ju poškvrnili. Pozri, toto robili v mojom dome. 
EZK.23.40	Dokonca, keď poslali poslov za mužmi, ktorí prišli zďaleka — ku komukoľvek bol vyslaný posol, ten prišiel —, kvôli nim si sa poumývala, nalíčila si si obočie a ozdobila si sa šperkami. 
EZK.23.41	Sadla si si na nádherné lôžko a prestretý stôl bol pred ním. Moje kadidlo a olej si naň položila. 
EZK.23.42	Bol tam zvuk bezstarostného davu. Ku chlapom z množstva ľudu priviedli ešte pijanov z púšte; dali náramky na ruky žien a nádhernú korunu na ich hlavy.
EZK.23.43	Vtedy som povedal: ‚Oddávna si zvykla na cudzoložstvo; budú s ňou naďalej páchať smilstvo.‘ 
EZK.23.44	Vtedy vchádzali k nej, ako sa vchádza k neviestke; tak vchádzali k Ohole a Oholibe, k nehanebným ženám. 
EZK.23.45	Spravodliví muži ich však budú súdiť podľa právnych predpisov o cudzoložniciach a právnych predpisov o tých, čo preliali krv, pretože ony cudzoložili a mali krv na svojich rukách.“
EZK.23.46	Veď takto vraví Pán, Hospodin: „Nech privedú proti nim zhromaždenie ľudu a nech ich vydajú napospas násiliu a lúpeži.
EZK.23.47	Nech ich zhromaždenie ukameňuje a rozseká mečmi; nech pozabíjajú ich synov s dcérami a ich domy nech podpália. 
EZK.23.48	Zastavím nehanebnosti v krajine, aby sa všetky ženy dali poučiť a nepočínali si hanebne. 
EZK.23.49	Potrestajú vás za vaše nehanebnosti a budete pokutované, lebo ste hrešili svojimi modlami. Potom spoznáte, že ja som Pán, Hospodin.“
EZK.24.1	Slovo Hospodina zaznelo mi v deviatom roku, desiateho dňa v desiatom mesiaci:
EZK.24.2	„Človeče, poznač si meno dnešného dňa: presne v tento deň sa vrhol babylonský kráľ na Jeruzalem. 
EZK.24.3	Vyslov podobenstvo o dome vzdoru a povedz im: Takto vraví Pán, Hospodin:
EZK.24.3	‚Postav hrniec, postav,
EZK.24.3	aj vody nalej doň.
EZK.24.4	Polož doň kusy mäsa,
EZK.24.4	samé dobré kusy,
EZK.24.4	stehno i lopatku,
EZK.24.4	naplň ho vyberanými kosťami.
EZK.24.5	Vezmi z najlepších oviec
EZK.24.5	a podlož pod ním.
EZK.24.5	Povar jeho kusy, nech sa varia,
EZK.24.5	a var aj kosti v ňom.‘“
EZK.24.6	Preto takto vraví Pán, Hospodin: „Beda mestu krviprelievania, hrncu, v ktorom je hrdza a z ktorého hrdza nezíde! Kus po kuse to povyťahuj z neho; bez losovania o poradí.
EZK.24.7	Totiž krv, ktorú prelialo, je v ňom, lebo ju vylialo na holú skalu. Nevylialo ju na zem, aby ju pokryl prach.
EZK.24.8	Vylial som ním preliatu krv na holú skalu, aby nebola prikrytá a vzbudil som tak hnev a vykonal pomstu.“
EZK.24.9	Preto takto vraví Pán, Hospodin: „Beda mestu krviprelievania! Aj ja nakladiem veľkú hranicu dreva. 
EZK.24.10	Naznášaj dreva, roznieť oheň, dovar mäso, vylej polievku a kosti zhoria. 
EZK.24.11	Postav ho prázdny na pahrebu, aby sa rozhorúčil, rozžeravil sa jeho kov, roztavila sa v ňom jeho nečistota a stratila sa jeho hrdza. 
EZK.24.12	Nadarmo som sa ustával a keďže množstvo jeho hrdze neschádza z neho, do ohňa s jeho hrdzou!
EZK.24.13	Poškvrnila si sa svojou nehanebnosťou a hoci som ťa očisťoval, predsa nie si očistená od svojej nečistoty. Nebudeš už čistá, kým neutíšim svoju prchkosť na tebe.
EZK.24.14	Ja, Hospodin, som to povedal, príde to. Splním to, nenechám to bez povšimnutia, nezmilujem sa ani sa nezľutujem. Podľa tvojich ciest a podľa tvojich skutkov budú ťa súdiť,“ znie výrok Pána, Hospodina.
EZK.24.15	Potom mi zaznelo slovo Hospodina: 
EZK.24.16	„Človeče, beriem ti náhlou smrťou, čo je najvzácnejšie tvojim očiam. Nesmúť však a neplač! Nevyroň ani slzu! 
EZK.24.17	Tíško vzdychaj a nedrž smútok za mŕtvou! Turban si zaviaž a sandále si obuj na nohy! Nezakry si ani fúzy, ani chlieb smútku nejedz!“
EZK.24.18	Ráno som to vyrozprával ľudu. Večer mi zomrela žena. Potom ráno som splnil, čo mi bolo prikázané. 
EZK.24.19	Ľudia mi hovorili: „Či nám nevysvetlíš, čo to znamená pre nás, že si takto počínaš?“ 
EZK.24.20	Odpovedal som im: „Zaznelo mi slovo Hospodina: 
EZK.24.21	Povedz domu Izraela: Takto vraví Pán, Hospodin: ‚Poškvrním svoju svätyňu, vašu pyšnú pevnosť, čo je najvzácnejšie vašim očiam a po čom túži vaša duša. Vaši synovia i vaše dcéry, ktorých ste zanechali, padnú mečom. 
EZK.24.22	Budete si počínať tak, ako si počínam ja: nezakryjete si fúzy ani chlieb smútku nebudete jesť. 
EZK.24.23	Turbany budete mať na hlavách a sandále na nohách. Nebudete ani žalostiť, ani plakať, ale budete chradnúť pre svoje viny a budete vzdychať jeden druhému. 
EZK.24.24	Tak vám bude Ezechiel znamením, keď budete robiť všetko, čo robil on. Keď to príde, spoznáte, že ja som Pán, Hospodin.‘
EZK.24.25	Ty, človeče, v ten deň, keď im odnímem ich pevnosť, ktorej krása im bola radosťou, čo bolo najvzácnejšie ich očiam a túžbou ich sŕdc — ich synov a ich dcéry, 
EZK.24.26	v ten deň príde k tebe utečenec a oznámi to tvojim ušiam.
EZK.24.27	V ten deň sa ti otvoria ústa, budeš hovoriť s utečencom, nebudeš už nemý, a tak im budeš znamením. Potom spoznajú, že ja som Hospodin.“
EZK.25.1	Potom mi zaznelo slovo Hospodina: 
EZK.25.2	„Človeče, obráť sa tvárou k Ammónčanom, prorokuj proti nim
EZK.25.3	a povedz im: Počujte slovo Pána, Hospodina! Takto vraví Pán, Hospodin: ‚Pretože posmešne hovoríš o mojej svätyni, že je znesvätená, o pôde Izraela, že spustla, a o Júdovom dome, že odišiel do zajatia,
EZK.25.4	vydám ťa do vlastníctva ľuďom Východu. Rozložia u teba svoje stanové tábory, postavia si u teba svoje príbytky, pojedia tvoje ovocie a vypijú ti mlieko. 
EZK.25.5	Rabbu vydám za pastvinu ťavám a sídla Ammónčanov za ležisko ovciam. Potom spoznáte, že ja som Hospodin.‘“
EZK.25.6	Veď takto vraví Pán, Hospodin: „Pretože si rukami tlieskal a nohami dupotal a zo srdca si sa radoval a úplne si pohŕdal pôdou Izraela, 
EZK.25.7	vystriem ruku proti tebe, vydám ťa ako lup národom, vykynožím ťa spomedzi národov, vykynožím ťa z krajín a vyhubím. Potom spoznáš, že ja som Hospodin.“
EZK.25.8	Takto vraví Pán, Hospodin: „Pretože Moáb a Seír hovorí: ‚Hľa, Júdov dom je ako ostatné národy,‘
EZK.25.9	otvorím obranný val Moábska a bude bez miest, bez všetkých jeho miest, bez ozdoby krajiny od Bét-Ješimótu a Baal-Meónu po Kirjatajim. 
EZK.25.10	Dám to ľuďom Východu aj s Ammónčanmi do vlastníctva, aby sa nespomínali Ammónčania medzi národmi. 
EZK.25.11	Na Moábčanoch vykonám súd, a potom spoznajú, že ja som Hospodin.“
EZK.25.12	Takto vraví Pán, Hospodin: „Pretože sa Edóm kruto pomstil Júdovmu domu, veľmi sa previnil, keď sa pomstil na nich,
EZK.25.13	takto vraví Pán, Hospodin: ‚Vystriem ruku proti Edómu a vykynožím z neho človeka i dobytok, zmením ho na zrúcaniny od Temánu po Dedán, takže padnú mečom. 
EZK.25.14	Svoju pomstu proti Edómu vykonám prostredníctvom svojho ľudu Izraela, ktorý naloží s Edómom podľa svojho hnevu a svojej prchkosti. Vtedy spoznajú moju pomstu,‘“ znie výrok Pána, Hospodina.
EZK.25.15	Takto vraví Pán, Hospodin: „Pretože Filištínci konali z pomsty a kruto sa pomstili s opovrhnutím v srdci, s odvekým nepriateľstvom,“
EZK.25.16	takto vraví Pán, Hospodin: „Vystriem ruku proti Filištíncom, vykynožím Kereťanov a zničím ostatok obyvateľov morského pobrežia. 
EZK.25.17	Vykonám na nich veľké skutky pomsty s trestami z prchkosti. Vtedy spoznajú, že ja som Hospodin, keď uvalím na nich svoju pomstu.“
EZK.26.1	V jedenástom roku prvého dňa prvého mesiaca mi zaznelo slovo Hospodina: 
EZK.26.2	„Človeče, pretože sa Týrus posmešne vyjadruje o Jeruzaleme: ‚Zbúraná je brána národov, pripadne mne. Nech sa naplním tým, čo je v troskách!‘
EZK.26.3	Preto takto vraví Pán, Hospodin: ‚Pozri, som proti tebe, Týrus. Privediem proti tebe mnohé národy tak, ako more vyhadzuje svoje vlny.
EZK.26.4	Zničia hradby Týru a zrúcajú jeho veže. Odmetiem z neho prach a zmením ho na holú skalu. 
EZK.26.5	Bude miestom na sušenie sietí uprostred mora, lebo ja som to povedal,‘ znie výrok Pána, Hospodina, ‚stane sa korisťou národom. 
EZK.26.6	Aj jeho dcéry, ktoré sú na poli, budú vyvraždené mečom a potom spoznajú, že ja som Hospodin.‘“
EZK.26.7	Takto totiž vraví Pán, Hospodin: „Hľa, privediem k Týru babylonského kráľa Nebukadnesara zo severu, kráľa kráľov, s koňmi, bojovými vozmi, jazdcami, veľkým nasadením síl a mnohým ľudom.
EZK.26.8	Tvoje dcéry na poli vyvraždí mečom, postaví proti tebe val, navŕši proti tebe násyp a zodvihne proti tebe štít. 
EZK.26.9	Úder dobývacích baranov nasmeruje na tvoje hradby a tvoje veže zrúca svojimi železnými nástrojmi. 
EZK.26.10	Pokryje ťa prach od záplavy jeho koní; od hrmotu jazdcov, kolies a vozov sa budú otriasať tvoje hradby, keď bude vchádzať do tvojich brán, ako sa vchádza do mesta po prerazení hradieb. 
EZK.26.11	Kopytami svojich koní pošliape všetky tvoje ulice, tvoj ľud vyvraždí mečom a tvoje mocné kamenné stĺpy zvrhne na zem. 
EZK.26.12	Vyrabujú tvoje bohatstvo a vyplienia, čo si získal obchodom, zbúrajú tvoje hradby, zrúcajú aj tvoje vzácne domy, tvoje kamene, tvoje drevo a tvoj prach pohádžu do vody. 
EZK.26.13	Zastavím hluk tvojich piesní a nebude už počuť zvuk tvojich citár.
EZK.26.14	Zmením ťa na holú skalu, budeš miestom na sušenie sietí, nebudeš už vybudovaný, lebo ja, Hospodin, som povedal,“ znie výrok Pána, Hospodina.
EZK.26.15	Takto vraví Týru Pán, Hospodin: „Či sa nezatrasú ostrovy od rachotu tvojho hlučného pádu, keď budú stonať tvoji smrteľne ranení? 
EZK.26.16	Potom zostúpia zo svojich trónov všetky prímorské kniežatá, zložia si plášte a vyzlečú si aj pestré rúcha. Oblečú si hrôzu, sadnú na zem, budú sa vzrušením chvieť a desiť nad tebou. 
EZK.26.17	Potom sa pustia do žalospevu nad tebou a povedia ti:
EZK.26.17	‚Ako si zmizlo z mora, preslávené mesto,
EZK.26.17	ktoré bývalo mocné na mori,
EZK.26.17	ono i jeho obyvatelia,
EZK.26.17	ktorí šírili strach po celej pevnine.
EZK.26.18	Teraz sa trasú ostrovy pre deň tvojho pádu
EZK.26.18	a zmätené sú ostrovy,
EZK.26.18	ktoré sú na mori, pre tvoj zánik.‘“
EZK.26.19	Takto totiž vraví Pán, Hospodin: „Keď ťa premením na spustnuté mesto, ako sú mestá, ktoré sú neobývané, keď vyvediem proti tebe prahlbinu, takže ťa pokryjú mnohé vody, 
EZK.26.20	zavrhnem ťa spolu so zostupujúcimi do záhrobia k pravekému ľudu a umiestnim ťa v podzemnej krajine ako praveké zrúcaniny s tými, čo zostúpili do záhrobia, aby si už nemohlo bývať a zaujať miesto v krajine živých.
EZK.26.21	Pripravím ti hrozný koniec, aby ťa už nebolo. Budú ťa hľadať, ale už ťa nikdy nenájdu,“ znie výrok Pána, Hospodina.
EZK.27.1	Potom mi zaznelo slovo Hospodina:
EZK.27.2	„Človeče, zaspievaj žalospev o Týre 
EZK.27.3	a povedz Týru: ‚Ty, čo bývaš pri vstupe na more, obchodníčka národov na mnohých ostrovoch, takto vraví Pán, Hospodin:
EZK.27.3	Týrus, povedal si o sebe:
EZK.27.3	»Som dokonale krásna loď!«
EZK.27.4	Uprostred mora je tvoje územie,
EZK.27.4	tvoji stavitelia ťa dokonale vystavali.
EZK.27.5	Zo senírskeho cyprusu
EZK.27.5	zhotovili všetky tvoje dosky,
EZK.27.5	vzali céder z Libanonu,
EZK.27.5	aby urobili stožiar na tebe.
EZK.27.6	Z bášanských dubov ti zhotovili veslá,
EZK.27.6	tvoju palubu urobili zo slonoviny
EZK.27.6	a z cyprusov z kittejských ostrovov.
EZK.27.7	Z pestrého egyptského jemného ľanu
EZK.27.7	bola tvoja plachta
EZK.27.7	a slúžila ti ako zástava.
EZK.27.7	Fialový a červený purpur
EZK.27.7	z ostrovov Eliša
EZK.27.7	tvoril tvoje prístrešie.
EZK.27.8	Obyvatelia Sidonu a Arvádu
EZK.27.8	ti boli veslármi,
EZK.27.8	tvoji múdri muži, Týrus, boli pri tebe,
EZK.27.8	oni boli tvojimi kormidelníkmi.
EZK.27.9	Starší Gebalu a jeho múdri muži
EZK.27.9	ti opravovali trhliny.
EZK.27.9	Všetky morské lode a ich námorníci
EZK.27.9	bývali v tebe, aby robili výmenný obchod.
EZK.27.10	Ľudia z Perzie, Lúdu a Pútu
EZK.27.10	boli bojovníkmi v tvojom vojsku,
EZK.27.10	pri tebe si vešali štíty i prilby,
EZK.27.10	oni ti dodávali lesk.
EZK.27.11	Arvádi boli v tvojom vojsku dookola na tvojich hradbách a Gamádi boli na tvojich vežiach. Svoje okrúhle štíty vešali dookola na tvoje hradby. Oni dopĺňali tvoju krásu. 
EZK.27.12	Taršíš bol odberateľom všetkého tvojho bohatstva. Za striebro, železo, cín a olovo predávali tebou dodaný tovar. 
EZK.27.13	Javán, Tubal a Mešech obchodovali s tebou. Za otrokov a bronzové náčinie predávali tebou dodaný tovar.
EZK.27.14	Z Bét-Togarmy ti za tebou dodaný tovar predávali ťažné a jazdecké kone a mulice. 
EZK.27.15	Rodosania obchodovali s tebou a obyvatelia mnohých ostrovov boli tvojimi dodávateľmi. Platili ti slonovinou a ebenovým drevom. 
EZK.27.16	Edómčania kupovali množstvo tvojich výrobkov. Malachitom, červeným purpurom, pestrým tkanivom, jemným plátnom, koralmi a rubínmi platili za tebou dodaný tovar. 
EZK.27.17	Júdovci a Izraeliti obchodovali s tebou. Minnítskou pšenicou, olivami, skorými figami, medom, olejom a balzamom platili za tebou dodaný tovar.
EZK.27.18	Damašťania boli odberateľmi množstva tvojich výrobkov a tvojho veľkého bohatstva. Víno z Chelbónu, vlnu z Caháru 
EZK.27.19	a víno z Uzálu dávali za tebou dodaný tovar. Železné výrobky, kasia a vonná trstina prichádzali výmenou za tebou dodaný tovar. 
EZK.27.20	Dedánčania obchodovali s tebou s látkou na sedlá. 
EZK.27.21	Arabi a všetky kedárske kniežatá skupovali pre teba jahňatá, barany a capy. Skupovali ich pre teba.
EZK.27.22	Obchodníci zo Šeby a Raemy kupovali u teba: najlepší balzam, všetky druhy drahokamov a zlato dodávali za tebou dodaný tovar.
EZK.27.23	Charán, Kanne a Eden, priekupníci zo Šeby, Asýria i celé Médsko
EZK.27.24	Oni boli dodávateľmi nádherných odevov, plášťov z fialového purpuru, pestrých látok, dvojfarebných kobercov a pletených i točených povrazov na tvoj trh. 
EZK.27.25	Zámorské lode boli akoby karavány s tvojím tovarom.
EZK.27.25	Tak si bol príliš plný a slávny
EZK.27.25	uprostred morí.
EZK.27.26	Po šírom mori ťa plavili tvoji veslári,
EZK.27.26	no východný vietor ťa doláme
EZK.27.26	uprostred morí.
EZK.27.27	Tvoje bohatstvo, tebou dodávaný tovar, tebe dodávaný tovar, tvoji námorníci a tvoji kormidelníci, opravári trhlín a tí, čo obchodovali s tvojím tovarom, i všetci tvoji bojovníci, ktorí sú v tebe, a všetok ľud, ktorý je uprostred teba, padnú doprostred mora v deň tvojho pádu.
EZK.27.28	Pre bedákanie tvojich kormidelníkov
EZK.27.28	zachvejú sa pobrežné kraje.
EZK.27.29	Zo svojich lodí zostúpia všetci,
EZK.27.29	čo narábajú veslom.
EZK.27.29	Námorníci, všetci morskí kormidelníci
EZK.27.29	zastanú na súši.
EZK.27.30	Nad tebou budú nariekať, trpko bedákať
EZK.27.30	a budú hádzať prach na svoje hlavy,
EZK.27.30	budú sa váľať v popole.
EZK.27.31	Kvôli tebe si vyholia lysinu,
EZK.27.31	opášu sa vrecovinou
EZK.27.31	a budú plakať nad tebou
EZK.27.31	s trpkým srdcom v trpkom žalospeve.
EZK.27.32	Dajú sa do náreku nad tebou
EZK.27.32	a žalostiť budú nad tebou:
EZK.27.32	Bol už niekto ako Týrus
EZK.27.32	zničený uprostred mora?
EZK.27.33	Keď sa tvoj tovar dostával na breh, nasycoval mnohé národy.
EZK.27.33	Množstvom svojho bohatstva
EZK.27.33	a dodávaného tovaru si obohacoval zemských kráľov.
EZK.27.34	Teraz budeš stroskotancom na mori,
EZK.27.34	v hlbinách vôd.
EZK.27.34	Tvoj tovar a všetok zhromaždený ľud
EZK.27.34	sa potopí s tebou.
EZK.27.35	Všetci obyvatelia ostrovov
EZK.27.35	sa zdesia nad tebou
EZK.27.35	a ich kráľom dupkom vstanú vlasy,
EZK.27.35	budú mať vydesené tváre.
EZK.27.36	Kupci medzi národmi
EZK.27.36	zhíknu nad tebou.
EZK.27.36	Hrozný koniec ťa stihne
EZK.27.36	a už ťa nikdy viac nebude.‘“
EZK.28.1	Potom mi zaznelo slovo Hospodina: 
EZK.28.2	„Človeče, povedz týrskemu kniežaťu: Takto vraví Pán, Hospodin: ‚Pretože je tvoje srdce namyslené, hovoríš: »Som Boh, obývam sídlo bohov uprostred mora.« Si však človek, a nie Boh. Len vo svojej mysli si sa pokladal za Boha.
EZK.28.3	Hľa, múdrejší si ako Daniel, nič tajné ti nie je skryté.
EZK.28.4	Svojou múdrosťou a rozvahou si si nadobudol bohatstvo, nadobudol si zlato a striebro do svojich pokladníc. 
EZK.28.5	Vďaka mnohej múdrosti vo svojom obchodovaní rozmnožil si svoje bohatstvo a tvoje srdce sa vystatovalo svojím bohatstvom.‘“
EZK.28.6	Preto takto vraví Pán, Hospodin: „Pretože si sa vo svojej mysli pokladal za rovného Bohu, 
EZK.28.7	privediem proti tebe cudzie násilnícke národy. Tie vytasia svoje meče proti kráse tvojej múdrosti a znesvätia tvoj lesk.
EZK.28.8	Zvrhnú ťa do jamy a zomrieš, ako zomierajú tí, čo sú prebodnutí uprostred mora.
EZK.28.9	Či potom povieš pred svojimi vrahmi: ‚Som Boh?‘ Veď ty si človek — a nie Boh —, v rukách tých, ktorí ťa smrteľne rania.
EZK.28.10	Zomrieš smrťou neobrezancov, rukou cudzincov, lebo ja som to povedal,“ znie výrok Pána, Hospodina.
EZK.28.11	Potom mi zaznelo slovo Hospodina: 
EZK.28.12	„Človeče, zaspievaj žalospev o týrskom kráľovi a povedz o ňom: Takto vraví Pán, Hospodin: ‚Bol si pečaťou dokonalosti, plný múdrosti a dokonalý v kráse.
EZK.28.13	Bol si v Božej záhrade, v Edene. Bol si odetý rozličnými drahokamami: rubínom, topásom, diamantom, chryzolitom, ónyxom, jaspisom, zafírom, malachitom a smaragdom. Tie boli rukou umelca vsadené do zlata a boli pripravené v deň tvojho stvorenia.
EZK.28.14	Urobil som ťa jagavým cherubom — strážcom. Bol si na svätom Božom vrchu, prechádzal si sa medzi ohnivými kameňmi. 
EZK.28.15	Bezchybne si si počínal odo dňa svojho stvorenia až dovtedy, kým sa nezistila zvrátenosť pri tebe. 
EZK.28.16	Pri mnohorakom obchodovaní si sa naplnil násilím a zhrešil si. Vtedy som ťa v nemilosti vyhnal z Božieho vrchu a cherub — strážca ťa odstránil spomedzi ohnivých kameňov. 
EZK.28.17	Srdce ti spyšnelo pre tvoju krásu, prišiel si o múdrosť kvôli lesku. Zhodil som ťa na zem, postavil som ťa pred kráľov, aby mali potešenie z pohľadu na teba. 
EZK.28.18	Množstvom svojich vín, svojím nepoctivým obchodovaním znesvätil si svoje svätyne. Vyviedol som z teba oheň a ten ťa strávil. Zmenil som ťa na popol na zemi pred očami všetkých, ktorí ťa videli. 
EZK.28.19	Všetci, čo ťa poznali medzi národmi, zdesili sa nad tebou. Hrozný koniec ťa stihol, a už ťa viac nebude.‘“
EZK.28.20	Potom mi zaznelo slovo Hospodina: 
EZK.28.21	„Človeče, obráť sa tvárou k Sidonu, prorokuj proti nemu
EZK.28.22	a povedz: Takto vraví Pán, Hospodin: ‚Hľa, ja som proti tebe, Sidon, a oslávim sa uprostred teba.‘
EZK.28.22	Potom spoznajú, že ja som Hospodin, keď na ňom vykonám súd a ukážem na ňom svoju svätosť. 
EZK.28.23	Zošlem na neho mor, krv bude na jeho uliciach a padnú pobití uprostred neho, a to mečom proti nemu zo všetkých strán. Potom spoznajú, že ja som Hospodin.
EZK.28.24	Pre dom Izraela už nebude zhubným tŕňom ani bolesť spôsobujúcim bodľačím nik z tých, ktorí bývajú okolo neho a pohŕdajú ním. Tak spoznajú, že ja som Pán, Hospodin.“
EZK.28.25	Takto vraví Pán, Hospodin: „Keď zhromaždím dom Izraela spomedzi národov, kde bol rozptýlený, a dokážem pred zrakmi pohanov, že som Svätý, budú bývať na svojej pôde, ktorú som dal svojmu služobníkovi Jákobovi. 
EZK.28.26	Budú na nej bezpečne bývať, budú stavať domy a vysádzať vinice, a budú bývať bezpečne, keď vykonám súd nad všetkými, ktorí nimi zo všetkých strán pohŕdajú. Potom spoznajú, že ja som Hospodin, ich Boh.“
EZK.29.1	V desiatom roku, v desiatom mesiaci, dvanásteho dňa toho mesiaca mi zaznelo slovo Hospodina: 
EZK.29.2	„Človeče, obráť sa tvárou k faraónovi, egyptskému kráľovi, prorokuj proti nemu a proti celému Egyptu. 
EZK.29.3	Povedz: Takto vraví Pán, Hospodin:
EZK.29.3	‚Hľa, ja som proti tebe, faraón, egyptský kráľ,
EZK.29.3	veľký krokodíl, ktorý vylihuje uprostred svojich nílskych ramien
EZK.29.3	a ktorý hovorí: »Níl je môj, urobil som si ho pre seba.«
EZK.29.4	Dám háky do tvojich čeľustí, prilepím ryby tvojich nílskych ramien na tvoje šupiny a vytiahnem ťa z tvojich nílskych ramien spolu so všetkými rybami tvojich nílskych ramien, ktoré sa prilepili na tvoje šupiny.
EZK.29.5	Vyhodím na púšť teba
EZK.29.5	i všetky ryby tvojich nílskych ramien.
EZK.29.5	Padneš na šíre pole,
EZK.29.5	nepozbierajú ťa a nepochovajú.
EZK.29.5	Dám ťa za pokrm poľnej zveri
EZK.29.5	a nebeskému vtáctvu.
EZK.29.6	Potom spoznajú všetci obyvatelia Egypta,
EZK.29.6	že ja som Hospodin,
EZK.29.6	pretože bývali trstinovou oporou
EZK.29.6	domu Izraela.
EZK.29.7	Keď ťa chytia do ruky, zlomíš sa
EZK.29.7	a roztrháš im celé plece.
EZK.29.7	Keď sa oprú o teba, polámeš sa
EZK.29.7	a roztrasieš im celé bedrá.‘“
EZK.29.8	Preto takto vraví Pán, Hospodin: „Hľa, privediem proti tebe meč a vykynožím z teba ľudí i dobytok. 
EZK.29.9	Potom sa Egypt stane púšťou a zbúraniskom. Vtedy spoznajú, že ja som Hospodin. Faraón, keďže hovoríš: ‚Níl je môj, urobil som si ho pre seba,‘ 
EZK.29.10	ja som proti tebe a proti tvojim nílskym ramenám. Zmením Egypt na rumovisko, na púšť od Migdólu po Sevéne
EZK.29.11	Neprejde ňou ani ľudská noha, ani zvieracia noha neprejde ňou a nebude obývaná štyridsať rokov.
EZK.29.12	Egypt zmením na púšť uprostred spustošených krajín, jeho mestá uprostred zrúcaných miest budú púšťou štyridsať rokov. Egypťanov rozprášim medzi národy a roztrúsim ich po krajinách.“ 
EZK.29.13	Takto totiž vraví Pán, Hospodin: „Po štyridsiatich rokoch zhromaždím Egypťanov spomedzi národov, medzi ktoré boli zahnaní. 
EZK.29.14	Zmením údel Egypťanov a privediem ich naspäť do krajiny Patrós, do krajiny ich pôvodu, a budú podradným kráľovstvom. 
EZK.29.15	Bude podradnejšie ako iné kráľovstvá a nebude sa viac vyvyšovať nad národy. Zmenším ich tak, že nebudú môcť ovládať iné národy. 
EZK.29.16	Nebudú už znamenať pre dom Izraela predmet dôvery, ktorý by pripomínal ich vinu, že sa kedysi obracali k nim. Potom spoznajú, že ja som Pán, Hospodin.“
EZK.29.17	V dvadsiatom siedmom roku, v prvom mesiaci, prvého dňa toho mesiaca mi zaznelo slovo Hospodina: 
EZK.29.18	„Človeče, babylonský kráľ Nebukadnesar donúti svoje vojsko vynaložiť veľkú námahu proti Týru. Každá hlava oplešivela a každé plece je odreté, ale odmenu nemá ani on, ani jeho vojsko od Týru za námahu, ktorú vynaložil proti nemu. 
EZK.29.19	Preto takto vraví Pán, Hospodin: ‚Hľa, Egypt vydám napospas babylonskému kráľovi Nebukadnesarovi. Poodnáša jeho bohatstvo, poberie jeho korisť, ulúpi jeho lup a to bude odmena pre jeho vojsko.
EZK.29.20	Ako odmenu za námahu vynaloženú proti Týru som mu dal Egypt, pretože konal pre mňa,‘ znie výrok Pána, Hospodina. 
EZK.29.21	‚Toho dňa spôsobím, aby vyrástol roh domu Izraela a tebe dovolím otvoriť ústa medzi nimi. Potom spoznajú, že ja som Hospodin.‘“
EZK.30.1	Potom mi zaznelo slovo Hospodina: 
EZK.30.2	„Človeče, prorokuj a povedz: Takto vraví Pán, Hospodin:
EZK.30.2	‚Kvíľte! Beda tomu dňu!
EZK.30.3	Veď blízko je deň,
EZK.30.3	blízko je deň Hospodina,
EZK.30.3	bude to zamračený deň,
EZK.30.3	bude to čas pre národy.
EZK.30.4	Príde meč na Egypt
EZK.30.4	a chvenie zachváti Kúš,
EZK.30.4	keď v Egypte budú padať zabití,
EZK.30.4	poberú jeho bohatstvo
EZK.30.4	a jeho základy budú zrúcané.
EZK.30.5	Kúš, Pút, Lúd, všetky cudzie národy, Kúb i ľudia spojeneckej krajiny spolu s ním padnú mečom.‘“
EZK.30.6	Takto vraví Hospodin:
EZK.30.6	„Vtedy Egyptu padnú jeho podopieratelia
EZK.30.6	a jeho mocná pýcha klesne.
EZK.30.6	Od Migdólu až po Sevéne
EZK.30.6	budú v ňom padať mečom,“
EZK.30.6	znie výrok Pána, Hospodina.
EZK.30.7	„Spustne uprostred spustošených krajín a jeho mestá budú uprostred rozrúcaných miest. 
EZK.30.8	Potom spoznajú, že ja som Hospodin, keď založím oheň v Egypte a dolámu sa všetci jeho pomocníci.
EZK.30.9	Toho dňa vyjdú na loďkách poslovia spredo mňa, aby prestrašili bezstarostný Kúš. V deň skazy Egypta ich zachváti chvenie, lebo, hľa, prichádza!“
EZK.30.10	Takto vraví Pán, Hospodin: „Prostredníctvom babylonského kráľa Nebukadnesara skoncujem s prepychom Egypta. 
EZK.30.11	On a jeho ľud s ním, najkrutejší z národov, budú privedení zničiť krajinu. Vytasia svoje meče proti Egyptu a krajinu naplnia pobitými.
EZK.30.12	Potom vysuším nílske ramená a predám krajinu do ruky zlých ľudí, spustoším krajinu i čo je v nej prostredníctvom cudzincov. Ja, Hospodin, som to povedal.“
EZK.30.13	Takto vraví Pán, Hospodin: „Potom zničím modly a urobím koniec bôžikom z Memfisu
EZK.30.14	Spustoším Patrós, založím oheň v Coane a vykonám súd v Tébach
EZK.30.15	Vylejem si zlosť na Sín, pevnosť Egypta, a zničím tébsky dav. 
EZK.30.16	Založím oheň v Egypte, v kŕčoch sa bude zvíjať Sín, v Tébach prerazia hradby a Memfis budú sužovať za jasného dňa. 
EZK.30.17	Mladíci z Ónu a Pi-Besetu padnú mečom a devy pôjdu do zajatia. 
EZK.30.18	V Tachpanchése sa zatmie deň, keď tam zlámem žezlo
EZK.30.19	Keď vykonám súd v Egypte, spoznajú, že ja som Hospodin.“
EZK.30.20	V jedenástom roku, v prvom mesiaci, siedmeho dňa toho mesiaca mi zaznelo slovo Hospodina: 
EZK.30.21	„Človeče, zlomil som rameno faraóna, egyptského kráľa. Pozri, nebolo obviazané, aby sa uzdravilo. Nebol naň priložený obväz na zosilnenie, aby vládal uchopiť meč.
EZK.30.22	Preto takto vraví Pán, Hospodin: ‚Hľa, ja som proti faraónovi, egyptskému kráľovi, a polámem jeho ramená, mocné i nalomené, a vyrazím mu meč z ruky. 
EZK.30.23	Rozptýlim Egypťanov medzi národy a roztrúsim ich po krajinách. 
EZK.30.24	Posilním však ramená babylonského kráľa, vložím mu svoj meč do ruky a zlámem ramená faraónove, takže bude pred ním stenať, ako stená na smrť ranený.
EZK.30.25	Posilním ramená babylonského kráľa, ale ramená faraóna klesnú. Potom spoznajú, že ja som Hospodin, keď vložím svoj meč do ruky babylonského kráľa a keď ho vytasí proti Egyptu. 
EZK.30.26	Vtedy rozptýlim Egypťanov medzi národy a roztrúsim ich po krajinách. Potom spoznajú, že ja som Hospodin.‘“
EZK.31.1	V jedenástom roku, v treťom mesiaci, prvého dňa toho mesiaca mi zaznelo slovo Hospodina: 
EZK.31.2	„Človeče, povedz faraónovi, egyptskému kráľovi, a jeho davu:
EZK.31.2	‚Komu sa podobáš vo svojej veľkosti?
EZK.31.3	Hľa, Asýria bola
EZK.31.3	ako libanonský céder
EZK.31.3	s krásnymi vetvami
EZK.31.3	poskytujúcimi lesnú tôňu,
EZK.31.3	ktorý vysoko vyčnieva.
EZK.31.3	Medzi oblakmi bol jeho vrchovec.
EZK.31.4	Vody mu dávali veľkosť
EZK.31.4	a prahlbina mu dávala výšku.
EZK.31.4	Svoje prúdy vysielala
EZK.31.4	ku všetkým stromom na poli.
EZK.31.5	Preto vzrastom bol vyšší
EZK.31.5	ako ostatné stromy na poli.
EZK.31.5	Jeho vetvy sa rozmnožili
EZK.31.5	a jeho konáre sa predlžovali
EZK.31.5	množstvom vody v jeho výhonkoch.
EZK.31.6	Na jeho vetvách hniezdili
EZK.31.6	všetky nebeské vtáky.
EZK.31.6	Pod jeho konármi sa rodili
EZK.31.6	všetky poľné zvieratá.
EZK.31.6	V jeho tôni bývali
EZK.31.6	všetky početné národy.
EZK.31.7	Bol krásny vo svojej veľkosti,
EZK.31.7	dĺžkou svojich ratolestí,
EZK.31.7	lebo jeho koreň siahal
EZK.31.7	k hojnej vode.
EZK.31.8	Cédre v Božej záhrade
EZK.31.8	sa mu nevyrovnali,
EZK.31.8	nijaké cyprusy
EZK.31.8	neboli mu podobné vetvami,
EZK.31.8	ani platan nemal ratolesti ako on.
EZK.31.8	Nijaký strom v Božej záhrade
EZK.31.8	sa mu nepodobal krásou.
EZK.31.9	Skrášlil som ho
EZK.31.9	množstvom jeho ratolestí,
EZK.31.9	takže mu závideli
EZK.31.9	všetky stromy Edenu,
EZK.31.9	ktoré boli v Božej záhrade.‘
EZK.31.10	Preto takto vraví Pán, Hospodin: ‚Pretože bol taký vysoký svojím vzrastom, svojím vrcholom siahal medzi oblaky a jeho srdce spyšnelo pre vlastnú veľkosť, 
EZK.31.11	vydal som ho do rúk najmocnejšiemu medzi národmi, aby s ním naložil podľa jeho bezbožnosti. Zavrhol som ho. 
EZK.31.12	Potom ho vyťali cudzinci, najukrutnejší z národov, a odhodili ho. Jeho ratolesti popadali na vrchy a do všetkých údolí. Jeho vetvy boli polámané vo všetkých riečiskách zeme. Všetky národy zeme vystúpili z jeho tieňa a zavrhli ho.
EZK.31.13	Na jeho vyvrátenom kmeni
EZK.31.13	bývali všetky nebeské vtáky
EZK.31.13	a na jeho vetvách
EZK.31.13	bola všetka poľná zver.
EZK.31.14	To preto, aby nijaké stromy pri vode nerástli privysoko a nesiahali svojimi vrcholkami k oblakom a aby sa nijaký vodou napájaný strom nevyvyšoval nad iné, lebo všetci sú vydaní na smrť do najnižších hlbín zeme, medzi ľudí, čo zostupujú do hrobu.‘
EZK.31.15	Takto vraví Pán, Hospodin: ‚Toho dňa, keď zostupoval do podsvetia, zahalil som prahlbinu do smútku pre neho, zadržal som jej prúdy, mnohé vody prestali tiecť, pre neho som zahalil Libanon do čierneho a všetky poľné stromy preň uvädli. 
EZK.31.16	Rachotom jeho pádu som otriasol národy, keď som ho zrútil do podsvetia k tým, čo zostupujú do hrobu. V najnižších hlbinách zeme sa potešili všetky stromy Edenu, najlepší výber Libanonu, všetko, čo je napájané vodou.
EZK.31.17	Aj tie zostúpili s ním dolu do podsvetia k tým, čo boli zabití mečom, a ich potomkovia, čo bývali v jeho tieni, boli rozptýlení medzi národy. 
EZK.31.18	Komu sa podobáš vznešenosťou a veľkosťou medzi stromami Edenu? Predsa len budeš zavrhnutý so stromami Edenu do najnižších hlbín zeme. Budeš ležať medzi neobrezanými, s tými, čo boli pobití mečom. To je faraón a všetok jeho dav,‘ znie výrok Pána, Hospodina.“
EZK.32.1	V dvanástom roku, v dvanástom mesiaci, prvého dňa toho mesiaca zaznelo mi slovo Hospodina: 
EZK.32.2	„Človeče, zaspievaj žalospev o faraónovi, egyptskom kráľovi, a povedz mu:
EZK.32.2	‚Podobal si sa levíčaťu medzi národmi,
EZK.32.2	bol si ako krokodíl v nílskych tokoch,
EZK.32.2	brodil si sa vo svojich prúdoch,
EZK.32.2	kalil si vodu svojimi nohami
EZK.32.2	a mútil si ich prúdy.‘
EZK.32.3	Takto vraví Pán, Hospodin:
EZK.32.3	‚Rozostriem na teba svoju sieť
EZK.32.3	s húfom mnohých národov
EZK.32.3	a vytiahnu ťa svojou vlečnou sieťou.
EZK.32.4	Hodím ťa na zem,
EZK.32.4	na šíre pole ťa vrhnem
EZK.32.4	a usídlim na tebe
EZK.32.4	všetko nebeské vtáctvo,
EZK.32.4	tebou nasýtim zver celej zeme.
EZK.32.5	Vyložím tvoje mäso na vrchy
EZK.32.5	a tvojou mŕtvolou naplním údolia.
EZK.32.6	Napojím krajinu tvojím výtokom
EZK.32.6	a tvojou krvou až po vrchy,
EZK.32.6	takže korytá potokov sa tebou naplnia.
EZK.32.7	Keď vyhasneš, zakryjem nebesá
EZK.32.7	a zatemním na nich hviezdy.
EZK.32.7	Slnko zakryjem oblakom
EZK.32.7	a mesiac už nevydá svoje svetlo.
EZK.32.8	Všetky svetelné telesá na nebi
EZK.32.8	pre teba zatemním
EZK.32.8	a zošlem tmu na tvoju krajinu,‘
EZK.32.8	znie výrok Pána, Hospodina.
EZK.32.9	‚Zarmútim srdce mnohých národov, keď privediem tvojich zajatcov medzi národy do krajín, ktoré si nepoznal. 
EZK.32.10	Tvojím údelom predesím mnohé národy a ich králi stŕpnu nad tebou, keď zamávam proti nim svojím mečom. Budú sa stále triasť o svoj život v deň tvojho pádu.‘“
EZK.32.11	Veď takto vraví Pán, Hospodin: „Meč babylonského kráľa príde na teba!
EZK.32.12	Tvoj dav zrazím mečmi hrdinov
EZK.32.12	— všetci z nich sú násilnícke národy.
EZK.32.12	Porazia pýchu Egypta
EZK.32.12	a celý jeho dav bude vyhladený.
EZK.32.13	Vyhubím všetky jeho zvieratá
EZK.32.13	z mnohých vôd,
EZK.32.13	ľudská noha ich už nezakalí
EZK.32.13	ani kopytá zvierat ich nezamútia.
EZK.32.14	Ich vody vyčistím,
EZK.32.14	aby ich rieky tiekli ako olej,“
EZK.32.14	znie výrok Pána, Hospodina.
EZK.32.15	„Keď zmením Egypt na púšť,
EZK.32.15	zbavím krajinu všetkého, čo ju napĺňa.
EZK.32.15	Keď pobijem v nej všetkých,
EZK.32.15	ktorí v nej bývajú,
EZK.32.15	potom spoznajú, že ja som Hospodin.
EZK.32.16	To je žalospev a budú ho spievať. Dcéry národov ho budú spievať. Budú ho spievať nad Egyptom a nad celým jeho davom,“ znie výrok Pána, Hospodina.
EZK.32.17	V dvanástom roku, pätnásteho dňa prvého mesiaca zaznelo mi slovo Hospodina:
EZK.32.18	„Človeče, nariekaj nad davom Egypta a zhoď ho,
EZK.32.18	jeho i dcéry mocných národov
EZK.32.18	do najspodnejších častí zeme,
EZK.32.18	k tým, čo zostupujú do hrobu.
EZK.32.19	‚Od koho si milší?
EZK.32.19	Zostúp a ľahni si k neobrezaným!‘
EZK.32.20	Padnú medzi pobitých mečom.
EZK.32.20	Meč je pripravený.
EZK.32.20	Budú ležať pri nich
EZK.32.20	s celým ich davom.
EZK.32.21	Silní hrdinovia budú hovoriť o ňom
EZK.32.21	so svojimi pomocníkmi
EZK.32.21	zo stredu podsvetia:
EZK.32.21	‚Zostúpili, ležia neobrezaní,
EZK.32.21	sú prebodnutí mečom.‘
EZK.32.22	Tam je Aššúr i celá jeho družina.
EZK.32.22	Jeho hroby sú okolo neho.
EZK.32.22	Všetci sú pobití, padli mečom.
EZK.32.23	Dali mu hrob v najzadnejšej časti jamy
EZK.32.23	a jeho družina je okolo jeho hrobu,
EZK.32.23	všetci pobití, ktorí padli mečom,
EZK.32.23	ktorí šírili strach v krajine živých.
EZK.32.24	Tam je Elám i celý jeho dav
EZK.32.24	je okolo jeho hrobu.
EZK.32.24	Všetci sú pobití, padli mečom.
EZK.32.24	Zostúpili neobrezaní
EZK.32.24	do najspodnejšej časti zeme,
EZK.32.24	ktorí šírili pred sebou strach
EZK.32.24	v krajine živých.
EZK.32.24	Znášajú svoju potupu s tými,
EZK.32.24	čo zostúpili do hrobu.
EZK.32.25	Dali mu lôžko uprostred prebodnutých
EZK.32.25	so všetkým jeho davom.
EZK.32.25	Okolo sú jeho hroby.
EZK.32.25	Všetci sú neobrezaní, padli mečom,
EZK.32.25	lebo šírili strach v krajine živých.
EZK.32.25	Teraz znášajú svoju potupu s tými,
EZK.32.25	čo zostupujú do hrobu.
EZK.32.25	Sú položení medzi pobitých.
EZK.32.26	Tam je Mešech, Tubal i všetok jeho dav
EZK.32.26	okolo jeho hrobu.
EZK.32.26	Všetci sú neobrezaní, padli mečom,
EZK.32.26	lebo šírili strach v krajine živých.
EZK.32.27	Nebudú ležať s hrdinami,
EZK.32.27	ktorí padli v praveku,
EZK.32.27	ktorí zostúpili do podsvetia
EZK.32.27	so svojím vojenským výstrojom
EZK.32.27	a ktorým dali meče pod ich hlavy
EZK.32.27	a štíty sú na ich kostiach,
EZK.32.27	lebo strach z hrdinov bol v krajine živých.
EZK.32.28	Ty však budeš zdrvený medzi neobrezanými
EZK.32.28	a budeš ležať s tými,
EZK.32.28	čo boli pobití mečom.
EZK.32.29	Tam je Edóm, jeho králi a všetky jeho kniežatá, ktorí boli pri svojej veľkej sile pripojení k tým, čo boli prebodnutí mečom. Ležia pri neobrezaných a pri tých, ktorí zostupujú do hrobu.
EZK.32.30	Tam sú všetky kniežatá severu a všetci Sidončania, ktorí zostúpili s prebodnutými. Napriek strachu, ktorý spôsobili svojím hrdinstvom, vyšli na hanbu. Ľahli si ako neobrezaní s tými, čo padli mečom, a znášajú potupu s tými, čo zostupujú do hrobu.
EZK.32.31	Týchto uvidí faraón a poteší sa nad celým svojím davom. Faraón a celé jeho vojsko sú mečom pobití,“ znie výrok Pána, Hospodina. 
EZK.32.32	„Veď som šíril strach z neho v krajine živých, a tak faraón i celý jeho dav bol uložený medzi neobrezaných, ktorí boli pobití mečom,“ znie výrok Pána, Hospodina.
EZK.33.1	Potom mi zaznelo slovo Hospodina: 
EZK.33.2	„Človeče, hovor k synom svojho ľudu a povedz im: ‚Keď privodím meč na krajinu, ľud krajiny vezme niekoho spomedzi seba a ustanoví si ho za strážcu. 
EZK.33.3	Keď spozoruje, že prichádza meč na krajinu, nech zatrúbi na roh a varuje ľud. 
EZK.33.4	Ak niekto počuje zvuk rohu, ale nedá sa varovať, príde meč a zasiahne ho, tak jeho krv padne na jeho hlavu. 
EZK.33.5	Počul zvuk rohu, a nedal sa varovať, jeho krv padne naňho. Keby sa bol dal varovať, bol by si zachránil život. 
EZK.33.6	Keď však strážca uvidí, že prichádza meč, ale nezatrúbi na roh, takže ľud nebude varovaný, ak príde meč a pripraví ich o život, bude síce zasiahnutý svojou vinou, avšak jeho krv budem požadovať z ruky strážcu.‘
EZK.33.7	Človeče, teba som ustanovil za strážcu domu Izraela. Ak počuješ slovo z mojich úst, varuj ich v mojom mene.
EZK.33.8	Ak poviem bezbožnému: ‚Bezbožný, určite zomrieš!‘, ale ty nepovieš nič, aby si varoval bezbožného pred jeho spôsobom života, ten bezbožný zomrie pre svoju vinu, ale jeho krv budem požadovať z tvojej ruky. 
EZK.33.9	No ak budeš bezbožného varovať pred jeho spôsobom života, aby sa odvrátil od neho, ale neodvráti sa od svojho spôsobu života, on zomrie pre svoju vinu, ale ty si si zachránil život.
EZK.33.10	Ale ty, človeče, povedz domu Izraela: Takto hovorievate: ‚Ako ostaneme nažive, keď naše priestupky a hriechy nás zaťažujú a my hynieme pre ne?‘ 
EZK.33.11	Povedz im: ‚Ako žijem,‘ znie výrok Pána, Hospodina, ‚nemám záľubu v smrti bezbožného, ale v tom, že sa bezbožný odvráti od svojho spôsobu života a bude žiť. Odvráťte sa, odvráťte od svojich zlých spôsobov života! Prečo máte vymrieť, dom Izraela?‘
EZK.33.12	Ty však, človeče, povedz synom svojho ľudu: ‚Spravodlivosť nezachráni spravodlivého v deň, keď spácha priestupok; ani bezbožný nepadne pre bezbožnosť v ten deň, keď sa odvráti od svojej bezbožnosti; ani spravodlivý nemôže žiť v deň, keď sa dopustí svojho hriechu.‘
EZK.33.13	Ak poviem spravodlivému: ‚Určite ostaneš nažive,‘ ale on sa spoľahne na svoju spravodlivosť a spácha zločin, nijaké jeho spravodlivé skutky sa nepripomenú, ale zomrie pre svoj zločin, ktorý spáchal. 
EZK.33.14	Ak poviem bezbožnému: ‚Určite zomrieš!‘ a on sa odvráti od svojho hriechu a bude uskutočňovať právo a spravodlivosť, 
EZK.33.15	takže bezbožný vráti záloh a nahradí, čo ulúpil, ak sa bude spravovať ustanoveniami života, aby nespáchal zločin, určite bude žiť a nezomrie.
EZK.33.16	Nijaké jeho hriechy, ktorých sa dopustil, sa mu nebudú pripomínať. Uskutočňoval právo a spravodlivosť, určite bude žiť. 
EZK.33.17	Avšak synovia tvojho ľudu hovoria: ‚Pánova cesta nie je správna.‘ Pritom nie je správna ich cesta.
EZK.33.18	Ak sa spravodlivý odvráti od svojej spravodlivosti a dopustí sa neprávosti, preto zomrie. 
EZK.33.19	Ak sa bezbožný odvráti od svojej bezbožnosti a bude uskutočňovať právo a spravodlivosť, tak preto bude žiť. 
EZK.33.20	A predsa hovoríte: ‚Pánova cesta nie je správna.‘ Každého z vás budem súdiť podľa jeho spôsobu života, dom Izraela!“
EZK.33.21	V dvanástom roku, v desiatom mesiaci, piateho dňa mesiaca nášho zajatia prišiel ku mne utečenec z Jeruzalema a povedal: „Mesto je dobyté!“
EZK.33.22	Večer pred príchodom utečenca bola nado mnou Hospodinova ruka. On mi otvoril ústa na ten čas, keď tamten prišiel ráno ku mne. Tak sa mi otvorili ústa, takže som už nebol nemý.
EZK.33.23	Potom mi zaznelo slovo Hospodina: 
EZK.33.24	„Človeče, obyvatelia týchto zrúcanín na pôde Izraela hovoria: ‚Abrahám bol jediný, a predsa zabral do vlastníctva krajinu. Nás je však mnoho, teda nám bola daná krajina do vlastníctva.‘
EZK.33.25	Preto im povedz: Takto vraví Pán, Hospodin: ‚Jete mäso s krvou a oči pozdvihujete k svojim modlám, prelievate krv, a predsa chcete vziať krajinu do vlastníctva?
EZK.33.26	Spoliehate sa na svoj meč, páchate ohavnosť a jeden poškvrňuje ženu druhého, a predsa chcete vziať krajinu do vlastníctva?‘
EZK.33.27	Takto im povedz: Takto vraví Pán, Hospodin: ‚Ako žijem: Tí, čo sú v zrúcaninách, padnú mečom. Tých, čo sú na poli, dám za potravu divej zveri. Tí, čo sú na ťažko prístupných miestach a v jaskyniach, pomrú na mor. 
EZK.33.28	Zmením krajinu na púšť a pustatinu, zanikne jej pyšná sila a vrchy Izraela spustnú natoľko, že nebude mať kto nimi prechádzať. 
EZK.33.29	Potom spoznajú, že ja som Hospodin, keď zmením krajinu na púšť a pustatinu za všetky ohavnosti, ktoré spáchali.‘
EZK.33.30	Človeče, synovia tvojho ľudu vravia medzi sebou proti tebe popri múroch a pri vchodoch do domov. Jeden hovorí druhému a brat bratovi: ‚Poďte a počujte, aká reč vychádza od Hospodina!‘ 
EZK.33.31	Prichádzajú k tebe, ako sa schádza ľud, pred tebou sedia ako môj ľud, počúvajú tvoje slová, ale nekonajú podľa nich. Veď svojimi ústami ukazujú mnoho lásky, ale v ich ústach je lož a ich srdce túži len po zisku.
EZK.33.32	Hľa, ty si pre nich ako ten, čo spieva piesne o láske pekným hlasom a čo vie dobre hrať na strunovom nástroji. Počúvajú tvoje reči, ale nekonajú podľa nich. 
EZK.33.33	Keď sa toto splní, a určite sa to splní, spoznajú, že bol medzi nimi prorok.“
EZK.34.1	Potom mi zaznelo slovo Hospodina: 
EZK.34.2	„Človeče, prorokuj proti pastierom Izraela! Prorokuj a povedz tým pastierom: Takto vraví Pán, Hospodin: ‚Beda pastierom Izraela, ktorí pasú samých seba! Či pastieri nemajú pásť stádo?
EZK.34.3	Jete tuk, odievate sa vlnou, zabíjate tučné zvieratá, ale stádo nepasiete. 
EZK.34.4	Slabé ste neposilňovali, choré neliečili, poranené neobväzovali, porozháňané nezavracali ani stratené nevyhľadávali, ale ovládali ste ich mocou a násilím.
EZK.34.5	Rozpŕchli sa, boli bez pastiera, slúžili za potravu všelijakej divej zveri a boli rozptýlené.
EZK.34.6	Moje ovce blúdili po všetkých vysokých kopcoch. Moje ovce sú rozptýlené po celej šírej krajine, ale ich nik nehľadá.
EZK.34.7	Preto, pastieri, počúvajte slovo Hospodina: 
EZK.34.8	Ako žijem,‘ znie výrok Pána, Hospodina, ‚pretože moje stádo sa stalo korisťou a moje ovce slúžili za pokrm všelijakej divej zveri, pretože nebolo pastiera a pastieri sa nestarali o moje stádo, ale pásli samých seba, a moje stádo nepásli,‘ 
EZK.34.9	preto, pastieri, počúvajte slovo Hospodina:
EZK.34.10	Takto vraví Pán, Hospodin: ‚Hľa, ja som proti pastierom, budem požadovať svoje stádo z ich ruky a nedovolím im pásť stádo. Pastieri už nebudú vypásať samých seba, lebo vytrhnem svoje ovce z ich úst a už im viac nebudú pokrmom.‘
EZK.34.11	Takto totiž vraví Pán, Hospodin: ‚Hľa, tu som, pozhľadávam svoje ovce a postarám sa o ne.
EZK.34.12	Ako sa pastier stará o svoje stádo v deň, keď je uprostred svojho rozptýleného stáda, tak sa aj ja postarám o svoje ovce a vytrhnem ich zo všetkých miest, do ktorých boli zahnané za oblačného a tmavého dňa.
EZK.34.13	Vyvediem ich spomedzi národov, zhromaždím ich z krajín, dovediem ich na vlastnú pôdu a budem ich pásť na izraelských vrchoch, v údoliach riek a na všetkých osídlených miestach krajiny. 
EZK.34.14	Na dobrej paši ich budem pásť a na vysokých izraelských vrchoch bude ich pastvina. Tam budú líhať na dobrej pastve a na výživnej paši sa budú pásť na vrchoch Izraela.
EZK.34.15	Ja sám budem pásť svoje stádo a ja mu umožním odpočívať,‘ znie výrok Pána, Hospodina. 
EZK.34.16	‚Stratené vyhľadám, porozháňané zavrátim, poranené obviažem a choré posilním, ale tučné a silné vyhubím. Budem ich pásť, ako sa patrí.‘
EZK.34.17	Ty však, moje stádo, takto vraví Pán, Hospodin: ‚Hľa, ja budem rozsudzovať medzi ovcou a ovcou a medzi baranmi a capmi.
EZK.34.18	Je vám to málo, že vypásate najlepšiu pašu, ale ostatnú šliapete nohami; že pijete čistú vodu, ale ostatnú kalíte nohami? 
EZK.34.19	Potom moje stádo musí vypásť to, čo bolo došliapané vašimi nohami, a musí vypiť vodu, čo bola skalená vašimi nohami?‘ 
EZK.34.20	Preto takto im vraví Pán, Hospodin: ‚Hľa, ja budem rozsudzovať medzi tučnými ovcami a chudými ovcami, 
EZK.34.21	pretože bokom i plecom odtláčate a svojimi rohami odstrkávate všetky slabé kusy dotiaľ, kým ich nepovyháňate. 
EZK.34.22	Zachránim svoje ovce, aby už neboli korisťou, a budem rozsudzovať medzi ovcou a ovcou. 
EZK.34.23	Ustanovím nad nimi jedného pastiera a ten ich bude pásť: svojho služobníka Dávida. On ich bude pásť a on im bude pastierom.
EZK.34.24	Ja, Hospodin, budem ich Bohom a môj služobník Dávid bude kniežaťom uprostred nich. Ja, Hospodin, som to povedal. 
EZK.34.25	Uzavriem s nimi zmluvu o pokoji a vyhubím zlú zver z krajiny, takže budú bývať bezpečne na púšti a budú spávať v lesoch.
EZK.34.26	Udelím požehnanie im a okoliu svojho pahorka a zošlem dážď v primeraný čas. Budú to požehnané dažde!
EZK.34.27	Potom poľný strom vydá svoje ovocie i zem vydá svoju úrodu, a budú na svojej pôde v bezpečí. Potom spoznajú, že ja som Hospodin, keď polámem ihlice ich jarma a zachránim ich z ruky tých, ktorí si ich podmanili. 
EZK.34.28	Nebudú už korisťou národov, nebude ich žrať divá zver, ale budú bývať bezpečne a nikto ich nevyplaší.
EZK.34.29	Zriadim pre nich slávny sad a nebudú už zachvátení hladom v krajine, nebudú znášať potupovanie od pohanov.
EZK.34.30	Potom spoznajú, že ja, Hospodin, ich Boh, som s nimi a že oni, dom Izraela, sú mojím ľudom,‘ znie výrok Pána, Hospodina.
EZK.34.31	‚Vy, moje stádo, ste ovcami mojej pastvy a ja som váš Boh,‘ znie výrok Pána, Hospodina.“
EZK.35.1	Potom mi zaznelo slovo Hospodina: 
EZK.35.2	„Človeče, obráť sa tvárou k pohoriu Seír a prorokuj proti nemu.
EZK.35.3	Povedz mu: Takto vraví Pán, Hospodin:
EZK.35.3	‚Hľa, som proti tebe, Seír,
EZK.35.3	vystriem ruku proti tebe
EZK.35.3	a zmením ťa na púšť a pustatinu.
EZK.35.4	Tvoje mestá zmením na zrúcaniny,
EZK.35.4	ty sa staneš púšťou
EZK.35.4	a spoznáš, že ja som Hospodin.
EZK.35.5	Keďže máš oddávna nepriateľský postoj, synov Izraela si vydal napospas meču v čase ich nešťastia, v čase ich posledného trestu za vinu,
EZK.35.6	preto, ako žijem,‘ znie výrok Pána, Hospodina, ‚obrátim ťa na krv a krv ťa bude prenasledovať; pretože si sa krvou previnil, krv ťa bude prenasledovať.
EZK.35.7	Seír zmením na púšť a pustatinu
EZK.35.7	a vykynožím z neho toho,
EZK.35.7	kto prechádza a vracia sa späť.
EZK.35.8	Jeho pohorie zaplním
EZK.35.8	jeho prebodnutými.
EZK.35.8	Na tvoje pahorky aj do tvojich údolí
EZK.35.8	i do tvojich riečisk popadajú
EZK.35.8	pobití mečom.
EZK.35.9	Navždy z teba urobím púšť
EZK.35.9	a tvoje mestá nebudú obývané.
EZK.35.9	Potom spoznáte, že ja som Hospodin.
EZK.35.10	Lebo hovoríš:
EZK.35.10	»Oba národy i obe krajiny budú moje
EZK.35.10	a budem ich vlastniť,
EZK.35.10	hoci je tam Hospodin.«
EZK.35.11	Preto, ako žijem,‘
EZK.35.11	znie výrok Pána, Hospodina,
EZK.35.11	‚chcem nakladať s tebou
EZK.35.11	podľa tvojho hnevu
EZK.35.11	a podľa tvojej žiarlivosti,
EZK.35.11	ktorej si sa dopúšťal
EZK.35.11	z nenávisti k nim;
EZK.35.11	dám sa im spoznať,
EZK.35.11	keď ťa budem súdiť.
EZK.35.12	A spoznáš, že ja som Hospodin.
EZK.35.12	Počul som všetky rúhania,
EZK.35.12	ktoré si vyslovil
EZK.35.12	proti vrchom Izraela:
EZK.35.12	»Sú spustošené,
EZK.35.12	nám sú dané za pokrm.«
EZK.35.13	Svojimi ústami ste sa chvastali
EZK.35.13	proti mne,
EZK.35.13	opovážlivo ste hovorili proti mne.
EZK.35.13	Ja som to počul.‘
EZK.35.14	Takto hovorí Pán, Hospodin:
EZK.35.14	‚Ako si sa tešil,
EZK.35.14	že celá krajina je púšťou,
EZK.35.14	tak ja naložím s tebou;
EZK.35.15	ako sa tešíš, že budeš vlastniť
EZK.35.15	dom Izraela, ktorý spustol,
EZK.35.15	tak ja naložím s tebou.
EZK.35.15	Vrch Seír bude púšťou i celý Edóm.
EZK.35.15	Potom spoznajú, že ja som Hospodin.‘
EZK.36.1	Ty však, človeče, prorokuj o izraelských vrchoch a povedz: Izraelské vrchy, počúvajte slovo Hospodina: 
EZK.36.2	Takto hovorí Pán, Hospodin: ‚Pretože nepriateľ hovorí o vás: »Haha, večné výšiny sa stali naším vlastníctvom,«‘
EZK.36.3	preto prorokuj a povedz: Takto hovorí Pán, Hospodin: ‚Pretože túžili a dychtili po vás zo všetkých strán, aby ste sa stali vlastníctvom ostatných národov, keďže ste sa dostali na klebetné a ohováračské pery ľudí,‘ 
EZK.36.4	preto, izraelské vrchy, počujte slovo Pána, Hospodina: Takto hovorí Pán, Hospodin vrchom, pahorkom, riečiskám i údoliam, spustnutým zrúcaninám a opusteným mestám, ktoré sa stali okolitým národom korisťou a predmetom výsmechu. 
EZK.36.5	Toto hovorí Pán, Hospodin: ‚Naozaj, s ohňom svojej žiarlivosti som hovoril proti ostatným národom i proti celému Edómu, lebo si vzali moju krajinu do vlastníctva s radosťou celého srdca a s hlbokým opovrhnutím, aby ju mohli vlastniť a lúpiť.‘ 
EZK.36.6	Preto prorokuj o pôde Izraela a povedz vrchom, pahorkom, riečiskám, údoliam: Takto hovorí Pán, Hospodin: ‚Hľa, ja prehovorím vo svojej žiarlivosti a vo svojom hneve, pretože znášate od národov potupu.‘ 
EZK.36.7	Preto takto hovorí Pán, Hospodin: ‚Ja dvíham ruku k prísahe: Naozaj, národy, ktoré sú okolo vás, ponesú svoju potupu. 
EZK.36.8	Avšak vy, izraelské vrchy, vyženiete svoje vetvy a budete donášať ovocie môjmu izraelskému ľudu, lebo čoskoro príde domov. 
EZK.36.9	Hľa, prídem k vám, obrátim sa k vám, budete obrobené a obsiate; 
EZK.36.10	na vás rozmnožím ľudí, celý dom Izraela; mestá budú obývané a čo je zrúcané, bude nanovo vystavané.
EZK.36.11	Na vás rozmnožím ľudí i zvieratá, takže sa budú množiť a plodiť, a osadím vás ako za vašich starých čias, naložím s vami lepšie ako kedykoľvek predtým a spoznáte, že ja som Hospodin. 
EZK.36.12	Spôsobím, aby kráčali po vás ľudia, teda môj izraelský ľud. Vezmú vás do vlastníctva, vtedy budete ich dedičným vlastníctvom a nebudete ich nikdy pripravovať o deti.‘
EZK.36.13	Takto vraví Pán, Hospodin: ‚Pretože vám hovoria: »Ty požieraš ľudí a pripravuješ svoje národy o deti,« 
EZK.36.14	preto nebudeš nikdy požierať ľudí a nebudeš pripravovať svoj národ o deti,‘ znie výrok Pána, Hospodina. 
EZK.36.15	‚Nedovolím už, aby zaznievalo o tebe potupovanie od pohanov, ani nebudeš viac znášať hanobenie národov, ani svoj národ nebudeš viac pripravovať o deti,‘ znie výrok Pána, Hospodina.“
EZK.36.16	Potom mi zaznelo slovo Hospodina:
EZK.36.17	„Človeče, kým býval Izrael na svojej pôde, znečisťoval ju svojím spôsobom života a svojimi skutkami, takže predo mnou bol jeho spôsob života ako nečistota mesačného krvácania.
EZK.36.18	Vtedy som si vylial na vás svoj pálčivý hnev pre krv, ktorú preliali v krajine, pretože ju modlami znečistili.
EZK.36.19	Rozptýlil som ich medzi národy a boli roztrúsení po krajinách; súdil som ich podľa ich spôsobu života a skutkov. 
EZK.36.20	Ale kamkoľvek prišli k národom, znesvätili moje sväté meno, keď sa o nich hovorilo: ‚Títo sú Hospodinovým ľudom a vyšli z jeho krajiny.‘
EZK.36.21	Vtedy ma pojal súcit s nimi pre moje sväté meno, ktoré dom Izraela znesvätil medzi národmi, ku ktorým prišli.
EZK.36.22	Preto povedz domu Izraela: Takto vraví Pán, Hospodin: ‚Nekonám kvôli vám, dom Izraela, ale kvôli svojmu svätému menu, ktoré ste znesvätili medzi národmi, ku ktorým ste prišli.
EZK.36.23	Posvätím svoje veľké meno, znesvätené medzi národmi, ktoré ste znesvätili medzi nimi, a pohanské národy spoznajú, že ja som Hospodin,‘ znie výrok Pána, Hospodina, ‚keď dokážem na vás pred ich zrakmi, že som Svätý.
EZK.36.24	Poberiem vás z národov, zhromaždím zo všetkých krajín a dovediem na vašu pôdu. 
EZK.36.25	Potom vás pokropím čistou vodou a budete očistení od všetkých svojich poškvŕn, i od všetkých modiel vás očistím.
EZK.36.26	Dám vám nové srdce a nového ducha do vášho vnútra; odstránim kamenné srdce z vášho tela a dám vám srdce z mäsa.
EZK.36.27	Dám svojho ducha do vášho vnútra a spôsobím, aby ste chodili podľa mojich ustanovení, zachovávali a plnili moje nariadenia.
EZK.36.28	Žiť budete v krajine, ktorú som dal vašim otcom, budete mojím ľudom a ja budem vaším Bohom. 
EZK.36.29	Keď vás oslobodím od všetkých vašich poškvŕn, potom privolám obilie, rozmnožím ho a nedopustím na vás hlad.
EZK.36.30	Rozmnožím ovocie stromov i výnos poľa, aby ste nikdy nemuseli znášať hanobenie pre hladovanie medzi národmi. 
EZK.36.31	Spomeniete si na zlé spôsoby svojho života a na svoje skutky, ktoré neboli dobré, a budete sa hnusiť sami sebe pre svoje previnenia a pre svoje ohavnosti.
EZK.36.32	Nie kvôli vám konám,‘ znie výrok Pána, Hospodina, ‚to nech je vám známe. Hanbite sa a červenajte za svoje spôsoby života, dom Izraela!‘
EZK.36.33	Takto vraví Pán, Hospodin: ‚V ten deň, keď vás očistím od všetkých previnení, osídlim mestá a nanovo vystavím, čo je zrúcané. 
EZK.36.34	Spustnutá krajina bude obrábaná miesto toho, že bývala púšťou pred očami okoloidúcich. 
EZK.36.35	Budú hovoriť: »Táto spustošená krajina je ako záhrada Eden — zrúcané, spustošené a zbúrané mestá sú opevnené a obývané.« 
EZK.36.36	Národy, ktoré ostanú okolo vás, poznajú, že ja, Hospodin, som zbúrané vystaval a spustošené vysadil. Ja, Hospodin, som predpovedal a splním to.‘
EZK.36.37	Takto vraví Pán, Hospodin: ‚Ešte v tomto sa dám uprosiť domu Izraela, aby som im to vyplnil: ľud pri nich rozmnožím ako ovce.
EZK.36.38	Ako posvätné ovce, ako ovce v Jeruzaleme počas slávností, tak zástupy ľudí zaplnia zrúcané mestá. Potom poznajú, že ja som Hospodin.‘“
EZK.37.1	Hospodinova ruka bola nado mnou a Hospodin ma v duchu vyviedol a zložil ma do stredu údolia, ktoré bolo plné kostí.
EZK.37.2	Povodil ma okolo nich. Bolo ich v údolí mnoho. Boli veľmi suché. 
EZK.37.3	Povedal mi: „Človeče, môžu tieto kosti ožiť?“ Povedal som: „Pane, Hospodin, ty to vieš!“ 
EZK.37.4	Povedal mi: „Prorokuj o týchto kostiach a povedz im: ‚Suché kosti, čujte slovo Hospodina!‘ 
EZK.37.5	Takto vraví Pán, Hospodin, týmto kostiam: ‚Hľa, ja vovediem do vás ducha a ožijete,
EZK.37.6	položím na vás šľachy a obložím vás mäsom, natiahnem na vás kožu a dám do vás ducha; ožijete a spoznáte, že ja som Hospodin.‘“
EZK.37.7	Prorokoval som, ako som dostal príkaz. Keď som prorokoval, nastal šum a hrkot a kosti sa približovali jedna k druhej. 
EZK.37.8	Videl som, že boli na nich šľachy, i mäso narástlo a zvrchu ich potiahla koža; ale duch v nich nebol. 
EZK.37.9	Povedal mi: „Prorokuj o duchu, prorokuj, človeče, a povedz mu: Takto vraví Pán, Hospodin: ‚Duch, príď od štyroch vetrov a dýchni na týchto pobitých, aby ožili.‘“
EZK.37.10	Keď som prorokoval, ako mi prikázal, vošiel do nich duch, ožili a postavili sa na nohy. Bol to veľmi veľký húf.
EZK.37.11	Povedal mi: „Človeče, tieto kosti znamenajú celý dom Izraela. Oni, pravda, hovoria: ‚Suché sú naše kosti a zhynula naša nádej; sme stratení.‘ 
EZK.37.12	Preto prorokuj a povedz im: Takto vraví Pán, Hospodin: ‚Hľa, ja otvorím vaše hroby, vyvediem vás z nich ako svoj ľud a privediem na pôdu Izraela.
EZK.37.13	Potom spoznáte, že ja som Hospodin, keď otvorím vaše hroby a keď vás vyvediem z vašich hrobov ako svoj ľud. 
EZK.37.14	Vložím do vás svojho ducha, ožijete a zložím vás na vašu pôdu; potom spoznáte, že ja, Hospodin, som povedal i splním to,‘ znie výrok Pána, Hospodina.“
EZK.37.15	Potom mi zaznelo slovo Hospodina: 
EZK.37.16	„Ty však, človeče, vezmi si kus dreva a napíš naň: ‚Júdovi a Izraelitom s ním spojeným.‘ Potom vezmi ďalšie drevo a napíš naň: ‚Drevo Efrajimovo Jozefovi a s ním spojenému celému domu Izraela.‘ 
EZK.37.17	Spoj ich jedno s druhým do jedného dreva a budú jedno v tvojej ruke. 
EZK.37.18	Keď sa ti prihovoria synovia tvojho ľudu: ‚Vysvetlíš nám, čo znamenajú tieto veci pre teba?‘ 
EZK.37.19	povedz im: Takto vraví Pán, Hospodin: ‚Hľa, ja beriem Jozefovo drevo, ktoré je v ruke Efrajima, i s ním spojené kmene Izraela, položím naň Júdovo drevo, urobím z nich jedno drevo a budú jedno v mojej ruke. 
EZK.37.20	Drevá, na ktoré budeš písať, budeš mať vo svojej ruke pred ich očami.‘ 
EZK.37.21	Povedz im: Takto vraví Pán, Hospodin: ‚Hľa, ja poberiem Izraelitov spomedzi národov, kam odišli, zhromaždím ich odvšadiaľ a privediem na vlastnú pôdu. 
EZK.37.22	Urobím z nich jeden národ v krajine na izraelských vrchoch a jeden kráľ bude kráľom všetkých; nebudú už dvoma národmi ani sa nebudú deliť na dve kráľovstvá.
EZK.37.23	Nikdy sa nebudú poškvrňovať svojimi modlami ani svojimi ohavnosťami, ani nijakými priestupkami a ja ich zachránim zo všetkých bydlísk, v ktorých hrešili. Očistím ich a budú mojím ľudom a ja budem ich Bohom.
EZK.37.24	Môj služobník Dávid bude kráľom nad nimi a jediným pastierom pre všetkých. Budú chodiť podľa mojich nariadení, zachovávať moje ustanovenia a plniť ich.
EZK.37.25	Budú bývať v krajine, ktorú som dal svojmu služobníkovi Jákobovi a v ktorej bývali vaši otcovia; naveky budú bývať na nej oni a ich synovia i synovia ich synov. Môj služobník Dávid bude naveky ich kniežaťom.
EZK.37.26	Uzavriem s nimi zmluvu o pokoji, bude to pre nich večná zmluva. Usadím ich a rozmnožím a naveky dám svoju svätyňu do ich stredu.
EZK.37.27	Môj príbytok bude u nich, ja budem ich Bohom a oni budú mojím ľudom.
EZK.37.28	Potom národy spoznajú, že ja som Hospodin, ktorý posväcuje Izrael; moja svätyňa bude uprostred nich naveky.‘“
EZK.38.1	Potom mi zaznelo slovo Hospodina: 
EZK.38.2	„Človeče, obráť sa tvárou ku krajine Magóg proti Gógovi, veľkniežaťu Mešechu a Tubalu, prorokuj proti nemu
EZK.38.3	a povedz: Takto vraví Pán, Hospodin: ‚Hľa, som proti tebe, Góg, veľknieža Mešechu a Tubalu. 
EZK.38.4	Vrátim ťa späť, dám ti háky do čeľustí a vyvediem teba i celé tvoje vojsko, kone i jazdcov, všetkých úplne vystrojených, veľký oddiel s pavézami a štítmi, všetkých, ktorí narábajú mečmi. 
EZK.38.5	Perzia, Kúš a Pút sú s nimi, všetci so štítom a prilbou. 
EZK.38.6	Gomer a všetky jeho hordy, Bét-Togarma, najvzdialenejší sever i všetky jeho hordy, mnohé národy sú s tebou.
EZK.38.7	Priprav sa a vystroj so všetkými oddielmi, ktoré sa zhromaždili k tebe, a buď im strážou. 
EZK.38.8	Po mnohých dňoch budeš vyzvaný, v posledné roky prídeš do krajiny, ktorá unikla meču, k ľudu zhromaždenému z mnohých národov — totiž na izraelské vrchy, ktoré boli stálym zbúraniskom —, a ktorý je teraz vyvedený z národov. Všetci bývajú bezpečne. 
EZK.38.9	Vystúpiš ako búrka, prídeš ako oblak zakryť krajinu, ty i všetky tvoje hordy. Mnohé národy budú s tebou.‘
EZK.38.10	Takto vraví Pán, Hospodin: ‚Toho dňa ti prídu na um myšlienky, vymyslíš zlomyseľný plán 
EZK.38.11	a povieš: »Vystúpim proti otvorenej krajine a prídem na pokojných ľudí, ktorí bývajú bezpečne. Všetci žijú bez hradieb a závor a nemajú ani dvere.« 
EZK.38.12	Chceš získať korisť, odňať lup a svoju ruku obrátiť k zrúcaninám, ktoré sú znova obývané, aj proti ľudu, zhromaždenému z národov, ktorý znova nadobudol dobytok, majetok a býva na vyvýšenom strede zeme.
EZK.38.13	Šeba a Dedán a ich kupci, Taršíš a všetci jeho kupci
EZK.38.14	Preto, človeče, prorokuj a povedz Gógovi: Takto hovorí Pán, Hospodin: ‚Naozaj, v ten deň, keď môj ľud Izrael bude bývať bezpečne, pohneš sa 
EZK.38.15	a prídeš zo svojho miesta na najvzdialenejšom severe, ty i mnohé národy s tebou, samí jazdci na koňoch, mohutný húf a veľké vojsko.
EZK.38.16	Prídeš na môj izraelský ľud ako oblak zakryť krajinu. Bude to v posledných dňoch. Privediem ťa preto na moju krajinu, aby ma národy poznali, keď sa na tebe, Góg, dokážem svätým pred ich očami.‘
EZK.38.17	Takto vraví Pán, Hospodin: ‚Si to ty, o ktorom som hovorieval v predchádzajúcich dňoch prostredníctvom svojich služobníkov, izraelských prorokov, ktorí v týchto dňoch a rokoch prorokovali, že ťa privediem proti nim?‘
EZK.38.18	‚V ten deň, teda v deň, keď vstúpi Góg na pôdu Izraela,‘ znie výrok Pána, Hospodina, ‚moja prchkosť vzplanie v mojom hneve. 
EZK.38.19	Vo svojej horlivosti a v ohni svojej prchkosti som povedal: Naozaj, v ten deň bude veľké zemetrasenie na pôde Izraela, 
EZK.38.20	takže sa predo mnou zachvejú morské ryby, nebeské vtáky, poľná zver i každý plaz, ktorý sa plazí po zemi, i všetci ľudia, ktorí sú na zemi. Vrchy sa zrútia a skalné svahy i všetky hradby padnú na zem. 
EZK.38.21	Privolám proti nemu všetky druhy hrôzy,‘ znie výrok Pána, Hospodina, ‚každý meč sa obráti proti vlastnému bratovi.
EZK.38.22	Morom a krviprelievaním sa budem s ním súdiť. Zaplavujúci dážď, krupobitie, oheň a síru zošlem na neho i na jeho hordy, i na mnohé národy, ktoré budú s ním. 
EZK.38.23	Dokážem svoju veľkosť i svätosť a dám sa poznať pred očami mnohých národov; potom spoznajú, že ja som Hospodin.‘
EZK.39.1	Ty však, človeče, prorokuj proti Gógovi a povedz: Takto vraví Pán, Hospodin: ‚Som proti tebe, Góg, veľknieža Mešechu a Tubalu.
EZK.39.2	Vrátim ťa a povediem ako dieťa. Pritiahnem ťa z najvzdialenejšieho severu a privediem na izraelské vrchy. 
EZK.39.3	Vyrazím ti luk z ľavej ruky a vytrasiem ti šípy z pravej ruky. 
EZK.39.4	Padneš na izraelských vrchoch, ty i všetky tvoje hordy a národy, ktoré budú s tebou. Dravým vtákom, rozličným druhom okrídlených vtákov a poľnej zveri ťa vydám za potravu. 
EZK.39.5	Na šírom poli padneš, lebo ja som to povedal,‘ znie výrok Pána, Hospodina. 
EZK.39.6	‚Ja vyšlem oheň proti Magógu a bezstarostným obyvateľom ostrovov; potom spoznajú, že ja som Hospodin. 
EZK.39.7	Avšak svoje sväté meno urobím známym uprostred svojho izraelského ľudu, nedám im už znesvätiť svoje sväté meno a národy spoznajú, že ja, Hospodin, som Svätý v Izraeli. 
EZK.39.8	Hľa, príde to a splní sa,‘ znie výrok Pána, Hospodina. ‚To je deň, o ktorom som hovoril.
EZK.39.9	Potom vyjdú obyvatelia izraelských miest, zapália a spália výzbroj, štíty, pavézy, luky, šípy, kyjaky a kopije; budú ich páliť sedem rokov.
EZK.39.10	Nebudú nosiť drevo z poľa ani ho nebudú rúbať z lesov, pretože budú kúriť výzbrojou, a získajú korisť od tých, čo od nich získavali korisť, a ozbíjajú tých, čo ich zbíjali,‘ znie výrok Pána, Hospodina.
EZK.39.11	‚V ten deň dám Gógovi miesto na hrob v Izraeli v údolí Abarím, východne od mora
EZK.39.12	Dom Izraela ich bude pochovávať sedem mesiacov, aby očistil krajinu. 
EZK.39.13	Všetok ľud krajiny ich pochová a bude im to na chválu v deň, keď sa oslávim,‘ znie výrok Pána, Hospodina. 
EZK.39.14	‚Vyberú mužov a poveria ich, aby prechádzali krajinou, aby pochovávali tých, čo zostali na povrchu zeme, aby ju očistili. Majú ich hľadať počas siedmich mesiacov. 
EZK.39.15	Keď budú prechádzať krajinou a uvidia ľudské kosti, postavia pri nich znak, kým ich hrobári nepochovajú do Údolia Gógovho davu. 
EZK.39.16	Preto dokonca aj mesto sa bude volať Hamona
EZK.39.17	Ty však, človeče,‘ takto hovorí Pán, Hospodin, ‚povedz všetkým okrídleným vtákom a všetkej poľnej zveri: »Zhromaždite sa a príďte, poschádzajte sa zo všetkých strán k mojej obete s hostinou, ktorú vám ja pripravím, k veľkej obete na izraelských vrchoch. Budete jesť mäso a piť krv.
EZK.39.18	Budete jesť mäso hrdinov a piť krv oblastných kniežat, baranov, jahniat, capov, býčkov i všetkého vykŕmeného dobytka z Bášanu. 
EZK.39.19	Z mojej obety s hostinou, ktorú som vám pripravil, najete sa tuku do sýtosti a napijete sa krvi do opojenia. 
EZK.39.20	Nasýtite sa pri mojom stole koňmi i jazdcami, hrdinami i všetkými bojovníkmi,«‘ znie výrok Pána, Hospodina. 
EZK.39.21	‚Potom rozšírim svoju slávu medzi národy a všetky národy uvidia môj súd, ktorý som vykonal, i moju ruku, ktorú som na ne položil. 
EZK.39.22	Od toho dňa navždy spozná dom Izraela, že ja, Hospodin, som jeho Bohom. 
EZK.39.23	Aj pohanské národy spoznajú, že dom Izraela sa dostal do zajatia vlastnou vinou, pretože sa spreneveril voči mne. Skryl som svoju tvár pred nimi a vydal som ich napospas ich protivníkom, takže všetci padli mečom.
EZK.39.24	Naložil som s nimi podľa ich nečistoty a previnení a skryl som svoju tvár pred nimi.‘
EZK.39.25	Preto takto vraví Pán, Hospodin: ‚Teraz zmením údel Jákoba, zľutujem sa nad celým domom Izraela a budem horliť za svoje sväté meno.
EZK.39.26	Zabudnú na svoju potupu a na všetku svoju spreneveru, ktorej sa dopustili voči mne, keď budú bezpečne bývať na svojej pôde a nikto ich nevyľaká. 
EZK.39.27	Keď ich navrátim spomedzi národov a zhromaždím z krajín ich nepriateľov a pred očami mnohých národov ukážem na nich, že som svätý, 
EZK.39.28	vtedy spoznajú, že ja som Hospodin, ich Boh, pretože som ich najprv odviedol do zajatia medzi národy, ale potom ich zhromaždím na ich pôdu a nenechám nikoho z nich v cudzine. 
EZK.39.29	Už nikdy neskryjem svoju tvár pred nimi, lebo vylejem svojho ducha na dom Izraela,‘ znie výrok Pána, Hospodina.“
EZK.40.1	V dvadsiatom piatom roku nášho zajatia, na začiatku roka, desiateho dňa prvého mesiaca, v štrnástom roku po dobytí mesta
EZK.40.2	v božských videniach do Izraela a postavil na veľmi vysoký vrch. Bolo na ňom z južnej strany čosi ako stavba mesta.
EZK.40.3	Zaviedol ma tam, a hľa, bol tam muž, ktorý vyzeral ako z bronzu. V ruke mal ľanovú šnúru a trstinu na meranie. Stál v bráne.
EZK.40.4	Ten muž mi povedal: „Človeče, dobre sa pozeraj, pozorne počúvaj a sústreď myseľ na všetko, čo ti ukážem, lebo kvôli tomu si musel sem prísť, aby som ti to ukázal. Všetko, čo uvidíš, oznám domu Izraela.“
EZK.40.5	Hľa, z vonkajšej strany budovy bol múr všade dookola a muž mal v ruke šesťlakťovú trstinu na meranie. Každý lakeť bol o dlaň dlhší ako obyčajný lakeť. Hrúbku múru nameral jednu trstinu a výšku jednu trstinu.
EZK.40.6	Potom ma zaviedol k bráne, ktorej priečelie smerovalo na východ, vystúpil po jej schodoch a zmeral prah brány: bol široký jednu trstinu a druhý prah bol široký jednu trstinu. 
EZK.40.7	Strážnica bola jednu trstinu dlhá a jednu trstinu široká. Priestor medzi strážnicami meral päť lakťov. Prah brány smerujúci dovnútra k predsieni brány meral jednu trstinu. 
EZK.40.8	Zmeral predsieň brány do vnútra: jedna trstina. 
EZK.40.9	Zmeral predsieň brány: osem lakťov. Jej piliere boli dlhé dva lakte. Predsieň brány smerovala dovnútra. 
EZK.40.10	Východná brána mala tri strážnice z jednej i z druhej strany. Všetky tri mali rovnaký rozmer, aj piliere mali rovnaký rozmer na oboch stranách. 
EZK.40.11	Zmeral šírku otvoru brány: desať lakťov; dĺžku brány: trinásť lakťov. 
EZK.40.12	Pred strážnicami bola ohrada, jeden lakeť na jednej strane a jeden lakeť na druhej strane. Strážnica bola šesť lakťov na jednej strane a šesť lakťov na druhej strane. 
EZK.40.13	Zmeral bránu od zadnej steny strážnice na jednej strane po zadnú stranu strážnice na druhej strane: šírka bola dvadsaťpäť lakťov. Dvere boli naproti sebe. 
EZK.40.14	Potom zmeral predsieň: šesťdesiat lakťov. Okolo predsiene brány bolo nádvorie. 
EZK.40.15	Od priečelia vchodu do brány až po priečelie vnútri položenej predsiene bolo päťdesiat lakťov. 
EZK.40.16	Na strážniciach dookola boli zamrežované okná, i na ich pilieroch dookola vnútri brány. Práve tak na jej predsieni zvnútra boli dookola okná. Na pilieroch boli palmy.
EZK.40.17	Potom ma zaviedol na vonkajšie nádvorie, a hľa, boli tam komory. Nádvorie všade dookola bolo vydláždené. Na dlažbe bolo tridsať siení. 
EZK.40.18	Dlaždice sa pripájali na boky brány podľa dĺžky brán. To bola spodná dlažba. 
EZK.40.19	Potom odmeral priestor od priečelia spodnej brány k priečeliu vnútornej brány: sto lakťov na východ a na sever. 
EZK.40.20	Aj na vonkajšej nádvornej bráne, ktorá smerovala na sever, odmeral dĺžku i jej šírku. 
EZK.40.21	Jej strážnice boli tri na jednej a tri na druhej strane i jej piliere. Predsieň mala rozmery ako v prvej bráne, teda päťdesiat lakťov bola jej dĺžka a dvadsaťpäť lakťov šírka. 
EZK.40.22	Jej okná, predsieň i jej palmy mali rozmery ako pri bráne obrátenej na východ. Po siedmich schodoch sa vystupovalo hore k nej a jej predsieň ležala smerom dovnútra. 
EZK.40.23	Brána vnútorného nádvoria ležala oproti severnej bráne, ako aj pri východnej bráne. Muž nameral od brány po bránu sto lakťov.
EZK.40.24	Potom ma viedol na juh, a hľa, bola tu brána obrátená na juh. Potom zmeral strážnice, jej piliere i jej predsieň. Mali tie isté rozmery ako predchádzajúce. 
EZK.40.25	Okná na nej i na jej predsieni boli dookola ako predchádzajúce. Päťdesiat lakťov bola jej dĺžka a dvadsaťpäť lakťov šírka. 
EZK.40.26	Sedem schodov tvorilo jej výstup, jej predsieň smerovala dovnútra. Mala palmy na svojich pilieroch na oboch stranách. 
EZK.40.27	Brána vnútorného nádvoria bola obrátená na juh. Od brány po bránu nameral sto lakťov.
EZK.40.28	Potom ma zaviedol do vnútorného nádvoria cez južnú bránu a zmeral južnú bránu. Mala rozmery ako predchádzajúce. 
EZK.40.29	Jej strážnice, piliere i jej predsieň mali tie isté rozmery ako predchádzajúce. Aj na nej, aj na jej predsieni boli dookola okná. Päťdesiat lakťov bola jej dĺžka a dvadsaťpäť lakťov šírka. 
EZK.40.30	Predsiene boli dookola. Mali dĺžku dvadsaťpäť lakťov a šírku päť lakťov. 
EZK.40.31	Jej predsieň ležala smerom k vonkajšiemu nádvoriu, na jej pilieroch boli palmy a osem schodov tvorilo jej výstup.
EZK.40.32	Potom ma zaviedol do vnútorného nádvoria smerom k východu. Keď zmeral bránu, nameral tie isté rozmery. 
EZK.40.33	Jej strážnice, jej piliere i jej predsieň mali tie isté rozmery ako predchádzajúce. Mala okná všade dookola, ako aj svoju predsieň. Bola päťdesiat lakťov dlhá a dvadsaťpäť lakťov široká. 
EZK.40.34	Jej predsieň smerovala k vonkajšiemu nádvoriu. Na jej pilieroch boli palmy na oboch stranách a osem schodov tvorilo jej výstup.
EZK.40.35	Potom ma zaviedol k severnej bráne. Nameral tie isté rozmery ako na predchádzajúcich. 
EZK.40.36	Jej strážnice, jej piliere i jej predsieň mali tie isté rozmery. Mala okná dookola i predsieň na oboch stranách. Bola päťdesiat lakťov dlhá a dvadsaťpäť lakťov široká. 
EZK.40.37	Jej predsieň smerovala k vonkajšiemu nádvoriu. Na jej pilieroch boli palmy na oboch stranách a osem schodov tvorilo jej výstup.
EZK.40.38	Bola tam komora, ktorej vchod bol v predsieni brány. Tam umývali spaľovanú obetu. 
EZK.40.39	V predsieni brány boli dva stoly z jednej strany a dva stoly z druhej strany, aby sa na nich dali zabíjať spaľované obety, obeta za hriech a obeta za vinu. 
EZK.40.40	Na vonkajšej strane pri výstupe, pri vchode severnou bránou boli dva stoly, na druhej strane predsiene brány boli dva stoly: 
EZK.40.41	štyri stoly tu a štyri stoly tam po stranách pri vchode brány, spolu osem stolov, na ktorých zabíjali. 
EZK.40.42	Štyri stoly na spaľované obety boli z kamenných kvádrov, poldruha lakťa dlhé, poldruha lakťa široké a lakeť vysoké. Na ne kládli náčinie, ktorým zabíjali spaľovanú obetu i obetu s hostinou. 
EZK.40.43	Okraje na dlaň široké boli dookola upevnené a dovnútra zahnuté. Prinesené mäso na obetu sa kládlo na stoly.
EZK.40.44	Na vonkajšej strane vnútornej brány boli dve komory vo vnútornom nádvorí: jedna na boku severnej brány — s priečelím smerujúcim na juh, a druhá na boku južnej
EZK.40.45	Povedal mi: „Táto komora, ktorej priečelie smeruje na juh, je určená pre kňazov vykonávajúcich službu v chráme. 
EZK.40.46	Komora, ktorej priečelie smeruje na sever, je určená kňazom vykonávajúcim službu pri oltári. To sú potomkovia Cadókovi, ktorí spomedzi Léviovcov smú predstúpiť pred Hospodina, aby mu slúžili.“
EZK.40.47	Potom zmeral nádvorie. Bolo sto lakťov dlhé a sto lakťov široké, teda bol to štvorec. Oltár stál pred chrámovou budovou.
EZK.40.48	Potom ma zaviedol do predsiene chrámu a zmeral piliere v predsieni: päť lakťov na každej strane. Šírka brány bola štrnásť lakťov, bočné steny brány boli na tri lakte na oboch stranách. 
EZK.40.49	Dĺžka predsiene bola dvadsať lakťov a šírka dvanásť lakťov. Hore sa vystupovalo po desiatich schodoch. Pri pilieroch boli stĺpy, jeden z jednej a druhý z druhej strany.
EZK.41.1	Potom ma zaviedol do chrámu a zmeral piliere: boli šesť lakťov široké z jednej strany a šesť lakťov široké z druhej strany podľa šírky stanu. 
EZK.41.2	Šírka vchodu bola desať lakťov. Bočné steny vchodu boli päť lakťov z jednej strany a päť lakťov z druhej strany. Nameral štyridsať lakťov jeho dĺžky a dvadsať lakťov šírky. 
EZK.41.3	Vstúpil dovnútra a zmeral pilier pri vchode: dva lakte. Vchod mal šesť lakťov a bočné steny vchodu sedem lakťov. 
EZK.41.4	Potom nameral dvadsať lakťov dĺžky a dvadsať lakťov šírky ako v chrámovej sieni a povedal mi: „To je veľsvätyňa!“ 
EZK.41.5	Zmeral múr budovy: šesť lakťov. Šírka prístavby okolo chrámu bola štyri lakte.
EZK.41.6	Bočné komory, komora nad komorou boli trikrát nad sebou po tridsať. Na stene chrámu boli výstupky pre bočné komory dookola, ktoré slúžili ako nosníky. Neboli to nosníky v múre chrámovej budovy. 
EZK.41.7	Tak sa bočné komory rozširovali od poschodia po poschodie, ako sa rozširovali komory z poschodia na poschodie všade okolo chrámu. Preto sa šírka budovy nahor rozširovala. Zo spodného poschodia sa mohlo vystupovať na najvyššie poschodie aj cez stredné poschodie. 
EZK.41.8	Videl som okolo chrámu dookola vyvýšenú dlažbu ako podklad bočných komôr s dĺžkou celej jednej trstiny, teda šesť lakťov. 
EZK.41.9	Hrúbka múru na vonkajších komorách bola päť lakťov a voľný priestor medzi bočnými komorami chrámu 
EZK.41.10	a komorami bol zôkol-vôkol budovy dvadsať lakťov široký. 
EZK.41.11	Vchody z prístavby viedli na voľný priestor: jeden na sever a jeden na juh. Šírka voľného priestoru bola päť lakťov zôkol-vôkol.
EZK.41.12	Zadná stavba pred ohradeným priestorom na západnej strane bola široká sedemdesiat lakťov, múr stavby bol hrubý päť lakťov zôkol-vôkol a jeho dĺžka bola deväťdesiat lakťov. 
EZK.41.13	Zmeral budovu chrámu: sto lakťov dĺžky. Ohradený priestor dvora so zadnou stavbou a s jej múrmi bol dlhý sto lakťov. 
EZK.41.14	Aj šírka priečelia chrámovej budovy a ohradeného priestoru na východnej strane bola sto lakťov. 
EZK.41.15	Zmeral dĺžku zadnej stavby pred ohradeným priestorom, ktorý bol na zadnej strane i so svojimi múrmi z jednej i druhej strany: sto lakťov. Vnútorný chrámový priestor, vnútorná časť a vonkajšia predsieň 
EZK.41.16	boli obložené doskami a všetky tri mali zamrežované okná a dookola výstupky. Hore oproti prahu bol chrám obložený drevom zôkol-vôkol, od podlahy až po okná. Tak boli okná zakryté 
EZK.41.17	až ponad vchod a až po vnútornú časť chrámu i zvonka. Na všetkých stenách dookola 
EZK.41.18	z vnútornej i vonkajšej strany boli podoby cherubov a paliem. Palma bola vždy medzi dvoma cherubmi. Každý cherub mal dve tváre: 
EZK.41.19	ľudskú tvár smerom k jednej palme a leviu tvár smerom k druhej palme. Boli zhotovené po celom chráme zôkol-vôkol. 
EZK.41.20	Od zeme až nad dvere boli po stenách chrámu cherubi i palmy.
EZK.41.21	Chrám mal štvorhranné veraje. Pred svätyňou bolo niečo, čo vyzeralo
EZK.41.22	ako oltár z dreva. Bol tri lakte vysoký, dva lakte dlhý. Jeho rohy, podstavec i steny boli z dreva. Povedal mi: „To je stôl, ktorý je pred Hospodinom.“
EZK.41.23	Chrám mal dvojkrídlové dvere. Aj svätyňa 
EZK.41.24	mala dvojkrídlové dvere. Dvere mali dve otáčavé krídla. Jedny i druhé dvere mali po dve dverové krídla. 
EZK.41.25	Na dverách chrámu boli cherubi a palmy ako po stenách. Na priečelí predsiene zvonku bola zhotovená strieška. 
EZK.41.26	Zamrežované okná a palmy boli na jednej i na druhej strane bočných stien predsiene i na prístavbách chrámu a prístrešiach.
EZK.42.1	Potom ma vyviedol do vonkajšieho nádvoria, po ceste smerujúcej na sever, a priviedol ma ku komore, ktorá bola pred ohradeným priestorom a oproti stavbe smerujúcej na sever.
EZK.42.2	Spredu bola dlhá sto lakťov na severnej strane a široká päťdesiat lakťov. 
EZK.42.3	Naproti dvadsiatim lakťom vnútorného nádvoria a naproti dlažbe vonkajšieho nádvoria boli galérie, jedna oproti druhej v troch poschodiach. 
EZK.42.4	Pred komorou dovnútra bola chodba desať lakťov široká a sto lakťov dlhá, ale jej vchody boli na severnej strane. 
EZK.42.5	Vrchné komory stavby boli užšie ako spodné a prostredné, lebo galérie uberali z nich priestor. 
EZK.42.6	Boli totiž trojposchodové a nemali stĺpy ako stĺpy na nádvoriach. Preto sa zužovali v pomere k spodným a stredným, od prízemia počnúc. 
EZK.42.7	Múr, ktorý sa vonku tiahol rovnobežne s komorami smerom k vonkajšiemu nádvoriu a naproti komorám, bol dlhý päťdesiat lakťov, 
EZK.42.8	lebo dĺžka komôr, ktoré boli na vonkajšom nádvorí, bola päťdesiat lakťov, kým komory naproti chrámu boli sto lakťov dlhé. 
EZK.42.9	Pod tými komorami bol vchod od východu, ak chcel niekto vojsť k nim z vonkajšieho nádvoria. 
EZK.42.10	Po šírke múru nádvoria aj od juhu
EZK.42.11	Pred nimi bola chodba a vyzerali ako severne položené komory. Boli také dlhé a také široké ako ony a rovnaké boli aj ich východy, rovnaké bolo ich usporiadanie a rovnaké boli ich vchody. 
EZK.42.12	Tak ako dvere komôr ležali na južnej strane, boli aj dvere na začiatku chodby, totiž chodby pozdĺž stavby, kadiaľ sa prichádza od východu. 
EZK.42.13	Povedal mi: „Severné komory a južné komory naproti ohradenému priestoru sú sväté siene, kde kňazi, ktorí sa približujú k Hospodinovi, majú jedávať najsvätejšie dary. Tam majú ukladať najsvätejšie dary, a to pokrmovú obetu, obetu za hriech a obetu za vinu, lebo toto miesto je sväté.
EZK.42.14	Ak kňazi prichádzajú do svätyne, nesmú odtiaľ vychádzať do vonkajšieho nádvoria, ale tam si musia zložiť rúcha, v ktorých konajú službu, lebo tie sú sväté. Majú si najprv obliecť iné šaty, aby potom mohli vyjsť na miesto, ktoré je určené pre ľud.“
EZK.42.15	Keď domeral vnútro chrámu, vyviedol ma k východnej bráne a premeriaval celý obvod chrámu. 
EZK.42.16	Meracou trstinou premeral východnú stranu. Trstinou nameral päťsto lakťov. Potom sa obrátil 
EZK.42.17	a meracou trstinou zmeral severnú stranu: päťsto lakťov. Potom sa obrátil 
EZK.42.18	a meracou trstinou premeral južnú stranu: päťsto lakťov. 
EZK.42.19	Obrátil sa na západ a meracou trstinou nameral päťsto lakťov. 
EZK.42.20	Meral na všetkých štyroch stranách: Múr dookola bol dlhý päťsto lakťov a päťsto lakťov široký, aby oddeľoval svätý priestor od obyčajného.
EZK.43.1	Potom ma zaviedol k bráne, ktorá smeruje na východ. 
EZK.43.2	Hľa, sláva Boha Izraela prichádzala z východu a jej hukot bol ako hukot mnohých vôd. Zem žiarila jeho slávou.
EZK.43.3	Zjav, ktorý som videl, vyzeral ako ten, ktorý som videl, keď prichádzal zničiť mesto, a podobal sa zjavu, ktorý som videl pri rieke Kebár. Vtedy som padol na tvár,
EZK.43.4	ale Hospodinova sláva prichádzala do chrámu cez bránu, ktorá smerovala na východ.
EZK.43.5	Duch ma zdvihol a preniesol do vnútorného nádvoria. Chrám sa naplnil Hospodinovou slávou.
EZK.43.6	Kým muž stál vedľa mňa, počul som niekoho hovoriť ku mne z chrámu. 
EZK.43.7	Povedal mi: „Človeče, toto je miesto môjho trónu a miesto mojich nôh, kde chcem bývať naveky uprostred Izraela. Ale dom Izraela viac nesmie poškvrňovať moje sväté meno, ani oni, ani ich králi svojím smilným modlárstvom, ani mŕtvolami svojich kráľov, keď zomrú;
EZK.43.8	pretože svoje prahy položili vedľa môjho prahu a svoje veraje položili vedľa mojich verají, takže len múr bol medzi mnou a medzi nimi, a tým moje sväté meno poškvrňovali svojimi ohavnosťami, ktoré páchali; preto som ich vo svojom hneve vyhubil.
EZK.43.9	Teraz nech odstránia odo mňa svoje smilné modlárstvo i mŕtvoly svojich kráľov a ja budem bývať medzi nimi naveky.
EZK.43.10	Ty však, človeče, opíš domu Izraela tento chrám, jeho vzhľad a podobu, aby sa zahanbili pre svoje previnenia.
EZK.43.11	Ak sa zahanbia za všetko, čo popáchali, ukáž im nákres chrámu, jeho zariadenia, východy i vchody, a tak celý jeho nákres i všetky jeho poriadky a zákony, a opíš ich pred ich očami; nech zachovávajú všetky jeho úpravy a všetky poriadky a nech ich plnia. 
EZK.43.12	Toto je zákon o chráme: Na temene vrchu celé ohraničené územie zôkol-vôkol je svätosväté. To je zákon o chráme.“
EZK.43.13	Toto sú rozmery oltára v lakťoch, pričom sa počíta lakeť dlhší o šírku dlane, ako je obyčajný lakeť: jeho podstavec je jeden lakeť vysoký a jeden lakeť široký a jeho obruba zôkol-vôkol je na jednu piaď. Toto je výška oltára:
EZK.43.14	Od podstavca na zemi až po spodný výstupok budú dva lakte a šírka jeden lakeť. A od malého výstupku k veľkému výstupku sú štyri lakte a šírka lakeť. 
EZK.43.15	Ohnisko je štyri lakte a od ohniska nahor sú štyri rohy.
EZK.43.16	Ohnisko je dvanásť lakťov dlhé, dvanásť lakťov široké do štvorca. 
EZK.43.17	Veľký výstupok má štrnásť lakťov dĺžky, štrnásť lakťov šírky do štvorca a obruba okolo neho je pol lakťa. Podstavec je na lakeť dookola a jeho schody sú obrátené na východ.
EZK.43.18	Povedal mi: „Človeče, takto hovorí Pán, Hospodin: ‚Toto sú úpravy o oltári na deň, keď sa bude zhotovovať, aby sa na ňom mohla obetovať spaľovaná obeta a kropiť naň krv. 
EZK.43.19	Odovzdaj levitským kňazom, ktorí pochádzajú z potomstva Cadókovho a ktorí pristupujú ku mne,‘ znie výrok Pána, Hospodina, ‚aby mi slúžili, odovzdaj býčka za hriech.
EZK.43.20	Vezmi z jeho krvi a vylej na štyri rohy oltára a na štyri uhly výstupku i na okrajovú obrubu; tak ho očisti a získaš mu zmierenie. 
EZK.43.21	Potom vezmi býčka na obetu za hriech a spáľ ho na určenom mieste chrámu mimo svätyne. 
EZK.43.22	Na druhý deň prines bezchybného capa ako obetu za hriech; oltár očisti tak, ako bol očistený býčkom. 
EZK.43.23	Keď skončíš očisťovanie, prines bezchybného býčka a bezchybného barana zo stáda. 
EZK.43.24	Predlož ich Hospodinovi; kňazi nech ich posypú soľou a obetujú Hospodinovi ako spaľovanú obetu. 
EZK.43.25	Sedem dní každodenne priprav capa ako obetu za hriech i býčka a barana zo stáda; priprav bezchybné zvieratá. 
EZK.43.26	Sedem dní budú získavať zmierenie oltára, očisťovať ho a posväcovať. 
EZK.43.27	Keď sa skončia tie dni, teda ôsmeho dňa a neskôr, budú môcť kňazi prinášať na oltár svoje spaľované obety a obety spoločenstva: obľúbim si vás,‘ znie výrok Pána, Hospodina.“
EZK.44.1	Potom ma priviedol naspäť k vonkajšej bráne svätyne, obrátenej na východ. Tá však bola zatvorená.
EZK.44.2	Hospodin mi povedal: „Táto brána bude zatvorená. Nesmie sa otvárať a nikto ňou nesmie vchádzať, lebo Hospodin, Boh Izraela, ňou vošiel; teda bude zatvorená. 
EZK.44.3	Iba knieža, pretože je kniežaťom, sa smie usadiť v nej, aby jedol pokrm pred Hospodinom; predsieňou pri bráne smie vojsť a po tej istej ceste smie vyjsť.“
EZK.44.4	Potom ma viedol severnou bránou k priečeliu chrámu. A videl som, že Hospodinova sláva napĺňala Hospodinov dom. Vtedy som padol na tvár. 
EZK.44.5	I povedal mi Hospodin: „Človeče, dávaj pozor, očami hľaď a ušami počúvaj všetko, čo ti hovorím o všetkých ustanoveniach o Hospodinovom dome, o všetkých jeho zákonoch. Dávaj pozor na vchody do domu a na všetky východy zo svätyne. 
EZK.44.6	Povedz vzdorovitému domu Izraela: Takto vraví Pán, Hospodin: ‚Dosť bolo už všetkých vašich ohavností, dom Izraela! 
EZK.44.7	Voviedli ste cudzincov, ľudí neobrezaného srdca i tela do mojej svätyne, aby znesvätili môj dom, keď ste mi obetovali chlieb, tuk i krv a všetkými svojimi ohavnosťami ste zrušili moju zmluvu.
EZK.44.8	Nekonali ste službu v mojej svätyni, ale iným ste zverili službu v mojej svätyni.‘
EZK.44.9	Takto vraví Pán, Hospodin: ‚Nijaký cudzinec neobrezaného srdca a tela nesmie vstúpiť do mojej svätyne; nijaký cudzinec, ktorý žije medzi Izraelitmi. 
EZK.44.10	Ale leviti, ktorí sa vzdialili odo mňa, keď blúdil Izrael, a aj oni zablúdili odo mňa za svojimi modlami, budú znášať trest za svoje previnenie: 
EZK.44.11	budú konať službu v mojej svätyni ako strážnici pri bránach chrámu a ako chrámoví služobníci. Oni budú pre ľud zabíjať spaľovanú obetu i obetu s hostinou a budú mu stáť k službe. 
EZK.44.12	Pretože im slúžili pred ich modlami a domu Izraela dali popud k vine, zdvihol som svoju ruku k prísahe proti nim,‘ znie výrok Pána, Hospodina, ‚budú znášať trest za svoju vinu. 
EZK.44.13	Nesmú sa priblížiť ku mne, aby mi konali kňazskú službu, nesmú sa priblížiť ani k tomu, čo mi je sväté, ani k najsvätejším darom; ponesú svoju potupu za svoje ohavnosti, ktoré páchali.
EZK.44.14	Určím ich na to, aby vykonávali službu v chráme pri všetkej práci a pri všetkom, čo sa v ňom koná.
EZK.44.15	Avšak levitskí kňazi z potomstva Cadóka, ktorí konali službu v mojej svätyni, keď Izraeliti zablúdili odo mňa, tí smú ku mne pristúpiť, aby mi slúžili, a budú stáť v službe predo mnou, obetovať mi tuk i krv,‘ znie výrok Pána, Hospodina.
EZK.44.16	‚Oni môžu vstúpiť do mojej svätyne a priblížiť sa k môjmu stolu, aby mi slúžili, a tak konali moju službu. 
EZK.44.17	Keď však vstúpia do brány na vnútornom nádvorí, musia si obliecť ľanové rúcho; nesmú mať na sebe nič vlnené pri konaní služby v bránach na vnútornom nádvorí v chráme.
EZK.44.18	Ľanové turbany budú mať na hlavách a ľanové spodky budú mať na bedrách. Nesmú sa opásať ničím, čo vyvoláva potenie. 
EZK.44.19	Keď budú vychádzať do vonkajšieho nádvoria k ľudu, musia si vyzliecť rúcha, v ktorých konajú službu, a uložiť ich do komôr pri svätyni. Musia sa preobliecť do iných šiat, aby svojimi rúchami nepreniesli svätosť na ľud.
EZK.44.20	Hlavu si nesmú oholiť ani nesmú nechať vlasy voľne visieť, ale vlasy na hlave si pristrihnú.
EZK.44.21	Nijaký kňaz nesmie piť víno pri vstupe do vnútorného nádvoria.
EZK.44.22	Ani vdovu, ani zahnanú si nesmú vziať za ženu, ale len panny z potomstva domu Izraela; ale vdovu, ktorá je vdovou po kňazovi, si smú vziať.
EZK.44.23	Budú učiť ľud rozlišovať medzi svätým a obyčajným a rozoznávať medzi nečistým a čistým.
EZK.44.24	V sporných prípadoch majú súdiť; podľa mojich právnych nariadení majú súdiť. Musia zachovávať moje zákony i moje nariadenia na všetky moje sviatky, moje soboty majú pokladať za sväté.
EZK.44.25	Nesmú vstúpiť k mŕtvemu človeku, aby sa nepoškvrnili; iba kvôli otcovi alebo kvôli matke, alebo kvôli synovi alebo kvôli dcére, kvôli bratovi a kvôli sestre, ak nebola vydatá za muža, sa smú poškvrniť.
EZK.44.26	Po svojom očistení majú si pripočítať sedem dní 
EZK.44.27	a v deň, keď znova vojdú do svätyne, do vnútorného nádvoria konať službu vo svätyni, musia priniesť obetu za svoj hriech,‘ znie výrok Pána, Hospodina. 
EZK.44.28	‚Budú mať dedičné vlastníctvo, ja budem ich dedičným vlastníctvom. Nedajte im vlastníctvo v Izraeli, lebo ja som ich vlastníctvom.
EZK.44.29	Pokrmovú obetu, obetu za hriech i obetu za vinu budú oni jedávať, ako aj všetko, čo prepadlo kliatbe v Izraeli, má patriť im.
EZK.44.30	Aj najlepšie prvotiny zo všetkého a všetky dávky zo všetkého, čo dávate, majú patriť kňazom. I prvotiny svojho zarobeného cesta dajte kňazovi, aby spočinulo požehnanie na vašom dome.
EZK.44.31	Kňazi nesmú jesť nijakú zdochlinu ani roztrhané z vtáctva, ani z dobytka.‘
EZK.45.1	‚Potom rozdelíte krajinu lósom do dedičného vlastníctva; ako dávku na počesť Hospodina musíte oddeliť posvätný obvod z krajiny, dlhý dvadsaťpäťtisíc lakťov a široký dvadsaťtisíc lakťov. Ten je posvätný na celom svojom území zôkol-vôkol.
EZK.45.2	Z tohto územia je pre svätyňu určený štvorec dĺžky päťsto lakťov a šírky päťsto lakťov; dookola bude päťdesiat lakťov voľného priestoru. 
EZK.45.3	Z vymeranej plochy odmeraj kus v dĺžke dvadsaťpäťtisíc lakťov a v šírke desaťtisíc lakťov, a tam má byť svätyňa, najsvätejšie miesto. 
EZK.45.4	To je svätá časť krajiny; má patriť kňazom, ktorí konajú službu vo svätyni, ktorí pristupujú k Hospodinovej službe; bude im to miestom pre domy a posvätným miestom pre svätyňu. 
EZK.45.5	Pás dlhý dvadsaťtisíc lakťov a široký desaťtisíc lakťov bude patriť levitom, ktorí konajú službu v chráme. Bude ich vlastníctvom na obytné mestá. 
EZK.45.6	Mestu do vlastníctva dajte plochu širokú päťtisíc lakťov a dlhú dvadsaťpäťtisíc lakťov primerane posvätnej dávke. Bude to patriť celému domu Izraela.
EZK.45.7	Kniežaťu dajte územie po oboch stranách posvätnej dávky a pri vlastníctve mesta, na západnej strane na západ a na východnej strane na východ; dĺžka nech je primeraná podielu jedného kmeňa od západnej hranice po východnú hranicu 
EZK.45.8	krajiny. To bude jeho vlastníctvo v Izraeli; potom moje kniežatá nebudú nikdy viac utláčať môj ľud, ale krajinu dajú domu Izraela pre jeho kmene.‘
EZK.45.9	Takto vraví Pán, Hospodin: ‚Už dosť, kniežatá Izraela! Odstráňte násilie a útlak a uskutočňujte právo a spravodlivosť! Prestaňte vydierať môj ľud,‘ znie výrok Pána, Hospodina.
EZK.45.10	‚Majte spravodlivú váhu, spravodlivú efu a spravodlivý bat.
EZK.45.11	Efa a bat majú mať jednotnú mieru. Bat tvorí desatinu chómeru a efa desatinu chómeru. Miera sa má určiť podľa chómeru. 
EZK.45.12	Šekel má dvadsať gér. Päť šeklov má byť päť šeklov a desať šeklov má byť desať šeklov; päťdesiat šeklov má byť vašou minou.
EZK.45.13	Toto je podávaná obeta, ktorú máte odovzdávať: šestina efy z chómeru pšenice a šestina efy z chómeru jačmeňa. 
EZK.45.14	Toto je predpis o oleji — olej sa meria batom: desatina batu z kóru; lebo desať batov je chómer i kór. 
EZK.45.15	Jedna ovca z dvesto kusov drobného stáda, zo stád Izraela na pokrmovú, spaľovanú obetu a na obety spoločenstva na získanie zmierenia pre nich,‘ znie výrok Pána, Hospodina. 
EZK.45.16	‚Všetok ľud krajiny je povinný túto dávku odvádzať kniežaťu v Izraeli. 
EZK.45.17	Knieža bude mať povinnosť prinášať spaľované obety, pokrmové obety, nápojové obety, vo sviatky a novmesiace a v soboty, vo všetky výročné slávnosti domu Izraela. On bude prinášať obetu za hriech i pokrmovú obetu, i spaľovanú obetu, i obety spoločenstva na získanie zmierenia pre dom Izraela.‘
EZK.45.18	Takto vraví Pán, Hospodin: ‚V prvom mesiaci, v prvý deň mesiaca vezmi bezchybného býčka a očisti svätyňu od hriechu. 
EZK.45.19	Kňaz nech naberie z krvi obety za hriech a vyleje na veraje chrámu, na štyri uhly oltárnej obruby a na veraje brány do vnútorného nádvoria. 
EZK.45.20	Podobne urob siedmeho dňa toho mesiaca kvôli tým, čo sa omylom alebo z nevedomosti previnili; tak získate zmierenie pre chrám.
EZK.45.21	V prvom mesiaci, štrnásteho dňa mesiaca budete sláviť Paschu; sedem dní budete jesť nekvasené chleby.
EZK.45.22	V ten deň má knieža obetovať za seba i za všetok ľud krajiny býčka ako obetu za hriech. 
EZK.45.23	Počas siedmich dní slávnosti sa bude každodenne obetovať Hospodinovi spaľovaná obeta zo siedmich býčkov a siedmich baranov bez chyby a denne jeden cap na obetu za hriech.
EZK.45.24	A na pokrmovú obetu nech obetuje efu na býčka a efu na barana a hín oleja na efu.
EZK.45.25	V siedmom mesiaci, pätnásteho dňa mesiaca vo sviatok nech podobne ako za oných sedem dní pripraví obetu za hriech, spaľovanú obetu i pokrmovú obetu a olej.‘
EZK.46.1	Tak hovorí Pán, Hospodin: ‚Brána do vnútorného nádvoria, obrátená na východ, bude šesť pracovných dní zatvorená, ale v sobotný deň i v deň novmesiaca sa otvorí. 
EZK.46.2	Vtedy nech knieža vstúpi cez predsieň brány zvonku a nech sa zastaví pri verajach brány. Kňazi prinesú jeho spaľovanú obetu i jeho obetu spoločenstva. Knieža nech sa klania na prahu brány, a potom odíde. Ale brána sa nezatvorí až do večera.
EZK.46.3	Ľud krajiny nech sa klania pred Hospodinom pri vchode do onej brány cez soboty i cez novmesiace. 
EZK.46.4	Spaľovaná obeta, ktorú prinesie knieža Hospodinovi v sobotný deň, bude šesť bezchybných baránkov a jeden bezchybný baran;
EZK.46.5	pokrmová obeta bude efa na barana a pokrmová obeta na baránka toľko, koľko má naporúdzi, spolu s hínom oleja na efu. 
EZK.46.6	V deň novmesiaca bezchybný býček, šesť baránkov a jeden baran; musia byť bezchybné. 
EZK.46.7	Efu na býčka a efu na barana nech pripraví ako pokrmovú obetu a na baránka, koľko má naporúdzi, spolu s hínom oleja na efu.
EZK.46.8	Keď príde knieža, nech vstúpi cez predsieň brány a tou istou cestou nech vyjde von. 
EZK.46.9	Keď vo výročné slávnosti ľud krajiny príde pred Hospodina, keď vojde severnou bránou klaňať sa, nech vyjde južnou bránou, a ten, kto vojde južnou bránou, nech vyjde severnou bránou. Nech sa nevracia tou istou bránou. 
EZK.46.10	Knieža nech vojde medzi nich, keď prídu, a keď vyjdú, nech vyjde aj on. 
EZK.46.11	Na sviatky a slávnosti má byť táto pokrmová obeta: efa na býčka a efa na barana, avšak na baránky, koľko má naporúdzi, a k tomu hín oleja na efu.
EZK.46.12	Keď knieža bude pripravovať dobrovoľnú spaľovanú obetu alebo obetu spoločenstva ako dobrovoľnú obetu pre Hospodina, vtedy mu otvoria bránu obrátenú na východ a prinesie svoju spaľovanú obetu i svoju obetu spoločenstva, ako sa prináša v sobotný deň. Potom vyjde; po jeho odchode bránu zatvoria. 
EZK.46.13	Jednoročného bezchybného baránka priprav pre Hospodina každodenne ako spaľovanú obetu; každé ráno ho obetuj!
EZK.46.14	K tomu priprav každé ráno ako pokrmovú obetu šestinu efy a k tomu tretinu hína oleja na pokropenie jemnej múky ako pokrmovú obetu pre Hospodina. To sú večne platné ustanovenia o ustavičnej spaľovanej obete. 
EZK.46.15	Teda pripravujte baránka, pokrmovú obetu a olej každé ráno ako ustavičnú spaľovanú obetu.‘
EZK.46.16	Takto vraví Pán, Hospodin: ‚Keď knieža dá dar niektorému zo svojich synov zo svojho dedičného vlastníctva, bude to patriť jeho synom; bude to ich dedičným vlastníctvom. 
EZK.46.17	Keď dá dar zo svojho vlastníctva niektorému zo svojich služobníkov, bude mu to patriť až do roku prepustenia na slobodu a potom sa to navráti kniežaťu. Len dedičstvo jeho synov bude im patriť.
EZK.46.18	Knieža nesmie vziať z vlastníctva ľudu, aby ho vytlačil z vlastníctva. Zo svojho vlastníctva pridelí dedičstvo svojim synom, aby nik z môjho ľudu nebol vyhnaný zo svojho vlastníctva.‘“
EZK.46.19	Potom ma doviedol vchodom, ktorý je na boku brány, ku svätým komorám určeným pre kňazov, obráteným na sever; vzadu bol priestor v kúte na západ. 
EZK.46.20	Povedal mi: „To je priestor, v ktorom budú kňazi variť obetu za vinu a obetu za hriech a kde budú piecť pokrmovú obetu, aby to nemuseli vynášať do vonkajšieho nádvoria, a tak nepreniesli svätosť na ľud.“ 
EZK.46.21	Potom ma vyviedol do vonkajšieho nádvoria a previedol ma po štyroch rohoch nádvoria. V každom rohu nádvoria bolo malé nádvorie. 
EZK.46.22	Vo všetkých štyroch rohoch boli malé nádvoria štyridsať lakťov dlhé a tridsať lakťov široké. Mali rovnaké rozmery. 
EZK.46.23	Kamenná ohrada bola na nich pri všetkých štyroch dookola a miesta na varenie boli urobené na spodku kamennej ohrady. 
EZK.46.24	Povedal mi: „To sú kuchyne na varenie, kde majú chrámoví služobníci variť obetu na hostinu pre ľud.“
EZK.47.1	Potom ma zaviedol späť ku chrámovému vchodu, a tu, hľa, voda vyvierala na východ spod prahu chrámu, lebo priečelie chrámu bolo obrátené na východ. Voda vytekala spod pravej strany chrámu, južne od oltára.
EZK.47.2	Potom ma vyviedol cez severnú bránu von a obrátil ma smerom k vonkajšej bráne, obrátenej na východ; voda vyvierala z južnej strany. 
EZK.47.3	Keď muž vyšiel na východ s meracou šnúrou v ruke, nameral tisíc lakťov a previedol ma po vode. Vody bolo po členky.
EZK.47.4	Potom nameral tisíc lakťov a previedol ma cez vodu. Vody bolo po kolená. A zas nameral tisíc lakťov a previedol ma. Vody bolo po pás. 
EZK.47.5	Potom zas nameral tisíc lakťov. Bol to potok, ktorý sa nedal prebrodiť, lebo voda bola prihlboká; voda, cez ktorú sa muselo plávať, potok, ktorý nemožno prebrodiť. 
EZK.47.6	Opýtal sa ma: „Videl si, človeče?“ Potom ma viedol späť pozdĺž brehu rieky. 
EZK.47.7	Keď som sa vrátil, na brehu rieky bolo veľmi mnoho stromov, a to na oboch stranách. 
EZK.47.8	Povedal mi: „Táto voda tečie do východnej oblasti a steká k Arabe. Keď sa vleje do mora so slanou vodou, jeho vody sa uzdravia. 
EZK.47.9	Každá živá bytosť, ktorá sa hýbe tam, kam príde rieka, bude žiť. Potom bude mnoho rýb, lebo kamkoľvek sa tieto vody dostanú, iné vody sa uzdravia, a bude žiť všetko, k čomu rieka príde. 
EZK.47.10	Potom zastanú pri mori rybári od Én-Gedi až po Én-Eglajim. Bude to miesto na sušenie sietí. Bude tu veľmi veľa druhov rýb práve tak ako vo Veľkom mori. 
EZK.47.11	Jeho močiare a mláky však nebudú uzdravené; budú ponechané na soľ. 
EZK.47.12	Na oboch brehoch rieky vyrastú rozličné ovocné stromy; ich lístie nezvädne ani ich ovocie sa nepominie. Každý mesiac budú rodiť nové, lebo voda rieky vyteká zo svätyne. Ovocie stromov bude slúžiť na pokrm a ich lístie na lieky.“
EZK.47.13	Takto hovorí Pán, Hospodin: „Toto sú hranice, v ktorých rozdelíte do vlastníctva krajinu dvanástim kmeňom Izraela. Jozef dostane dva podiely.
EZK.47.14	Dostanete ju do dedičného vlastníctva jeden ako druhý. Zdvihol som totiž ruku k prísahe, že ju dám vašim otcom, a tak vám pripadne táto krajina do vlastníctva.
EZK.47.15	Toto sú hranice krajiny na severnej strane: Od Veľkého mora smerom k Chetlónu až po Cedád,
EZK.47.16	Chamát, Berota, Sibrajim, ktorý je medzi územím Damasku a Chamátu, po Chacér-Tikón, ktorý je na hranici Chavránu. 
EZK.47.17	Toto je hranica od mora po Chacar-Enón; pritom územia Damasku a Chamátu majú ležať na sever. To je severná strana.
EZK.47.18	Východná strana: Od Chacar-Enónu, ktorý leží medzi Chavránom a Damaskom, medzi Gileádom a Izraelom, hranicu bude tvoriť Jordán až po Východné more a po Tamár. To je východná strana.
EZK.47.19	Južná strana: od Tamáru až po vody Meribat-Kadéš, po potok pri Veľkom mori. To je južná strana.
EZK.47.20	Západná strana: Veľké more vytvorí hranicu až naproti Chamátu. To je západná strana.
EZK.47.21	Túto krajinu si rozdeľte podľa izraelských kmeňov. 
EZK.47.22	Lósom si ju rozdeľte ako dedičné vlastníctvo pre seba i pre cudzincov, ktorí sa zdržujú u vás a ktorí splodia synov medzi vami. Pokladajte ich za domáce obyvateľstvo medzi Izraelitmi. Spolu s vami majú lósom dostať dedičné vlastníctvo medzi izraelskými kmeňmi.
EZK.47.23	Cudzincovi dajte dedičné vlastníctvo v kmeni, v ktorom sa zdržuje,“ znie výrok Pána, Hospodina.
EZK.48.1	„Toto sú mená kmeňov: V severných končinách od mora chetlónskou cestou až po prístup do Chamátu, po Chacar-Enán — pričom územie Damasku zostáva na severe, popri Chamáte a pozdĺž tejto hranice od východnej strany až po západnú stranu: Dán dostane jeden diel.
EZK.48.2	Pri území Dána od východnej strany až po západnú stranu: Ašér dostane jeden diel. 
EZK.48.3	Pri území Ašéra od východnej strany po západnú stranu: Naftali dostane jeden diel. 
EZK.48.4	Pri území Naftaliho od východnej strany až po západnú stranu: Menašše dostane jeden diel. 
EZK.48.5	Pri území Menaššeho od východnej strany po západnú stranu: Efrajim dostane jeden diel. 
EZK.48.6	Pri území Efrajima od východnej strany po západnú stranu: Rúben dostane jeden diel. 
EZK.48.7	Pri území Rúbena od východnej strany po západnú stranu: Júda dostane jeden diel. 
EZK.48.8	Pri území Júdu od východnej strany až po západnú stranu bude dávka územia ako dávka, ktorú máte venovať: dvadsaťpäťtisíc lakťov šírky i dĺžky ako jeden z dielov od východnej strany po západnú stranu. Svätyňa bude v jeho strede.
EZK.48.9	Územie dávky, ktoré máte venovať Hospodinovi, bude dlhé dvadsaťpäťtisíc lakťov a široké desaťtisíc lakťov. 
EZK.48.10	Toto územie posvätnej dávky, ktoré máte venovať, má patriť týmto: Kňazom na severe dvadsaťpäťtisíc lakťov dĺžky, na západe desaťtisíc lakťov šírky, na východe desaťtisíc lakťov šírky a na juhu dvadsaťpäťtisíc lakťov dĺžky a uprostred bude svätyňa Hospodina. 
EZK.48.11	Vysväteným kňazom z potomstva Cadóka, ktorí konali moju službu a ktorí neblúdili vtedy, keď blúdili Izraeliti, ako zblúdili leviti,
EZK.48.12	im má patriť územie dávky darované z území krajiny ako najsvätejšie pri území levitov. 
EZK.48.13	Levitom má patriť podobné územie, ako je územie kňazov: dvadsaťpäťtisíc lakťov dĺžky a desaťtisíc lakťov šírky. Spolu dvadsaťpäťtisíc lakťov dĺžky a dvadsaťtisíc lakťov šírky. 
EZK.48.14	Nesmú predať z toho ani zameniť nesmú, aby neprešla táto najlepšia časť krajiny na iného, lebo je svätá pre Hospodina.
EZK.48.15	No zvyšok, široký päťtisíc lakťov pozdĺž dvadsaťpäťtisíc lakťov, nebude posvätný, ale bude patriť mestu na bývanie a na pastviny. Mesto bude uprostred neho. 
EZK.48.16	Toto budú jeho rozmery: severná strana štyritisícpäťsto lakťov, južná strana štyritisícpäťsto lakťov, východná strana štyritisícpäťsto lakťov a západná strana štyritisícpäťsto lakťov.
EZK.48.17	Mestské pastvisko má mať dvestopäťdesiat lakťov na sever, na juh dvestopäťdesiat, na východ dvestopäťdesiat a na západ dvestopäťdesiat lakťov. 
EZK.48.18	Zvyšok dĺžky pozdĺž územia posvätnej dávky pre svätyňu, na východe desaťtisíc lakťov a desaťtisíc lakťov na západe, bude pozdĺž územia dávky pre svätyňu. Jeho výnos má poslúžiť na obživu tým, ktorí slúžia v meste. 
EZK.48.19	Tí, ktorí pracujú v meste, majú byť zo všetkých kmeňov Izraela. 
EZK.48.20	Celé územie dávky bude dlhé dvadsaťpäťtisíc lakťov a široké dvadsaťpäťtisíc lakťov; štvorcové územie máte venovať ako posvätné dávkové územie spolu s vlastníctvom mesta. 
EZK.48.21	Čo zostalo, má patriť kniežaťu: po oboch stranách územia posvätnej dávky a mestského vlastníctva pozdĺž oných dvadsaťpäťtisíc lakťov posvätnej dávky až po východnú hranicu a na západ pozdĺž oných dvadsaťpäťtisíc lakťov po západnú hranicu; podobne ako kmeňové diely, má to patriť kniežaťu. Územie posvätnej dávky a chrámová svätyňa majú ležať uprostred toho.
EZK.48.22	Vlastníctvo levitov a vlastníctvo mesta majú byť v strede medzi tým, čo patrí kniežaťu. To, čo patrí kniežaťu, má byť medzi územím Júdu a Benjamína. 
EZK.48.23	Ostatné kmene: od východnej strany až po západnú stranu dostane jeden diel Benjamín. 
EZK.48.24	Pri území Benjamína od východnej strany až po západnú stranu dostane jeden diel Šimeón. 
EZK.48.25	Pri území Šimeóna od východnej strany až po západnú stranu dostane jeden diel Jissachár. 
EZK.48.26	Pri území Jissachára od východnej strany až po západnú stranu dostane jeden diel Zebulún. 
EZK.48.27	Pri území Zebulúna od východnej strany až po západnú stranu dostane jeden diel Gád. 
EZK.48.28	Pri území Gáda na južnej strane na juh bude hranica od Tamáru až po vody Meribat-Kadéš, po potok pri Veľkom mori.
EZK.48.29	Toto je krajina, ktorú lósom podelíte kmeňom Izraela ako dedičné vlastníctvo, a toto sú ich diely,“ znie výrok Pána, Hospodina.
EZK.48.30	„Toto sú východy z mesta: Zo severnej strany, ktorá meria štyritisícpäťsto lakťov,
EZK.48.31	mestské brány sú pomenované podľa izraelských kmeňov. Na severe tri brány: jedna brána Rúbenova, jedna brána Júdova a jedna brána Léviho. 
EZK.48.32	Na východnej strane, ktorá meria štyritisícpäťsto lakťov, budú tri brány: Jozefova, Benjamínova a Dánova. 
EZK.48.33	Na južnej strane, ktorá meria štyritisícpäťsto lakťov, budú tri brány: Šimeónova, Jissachárova a Zebulúnova. 
EZK.48.34	Na západnej strane, ktorá meria štyritisícpäťsto lakťov, budú tri brány: Gádova, Ašérova a Naftaliho. 
EZK.48.35	Obvod bude osemnásťtisíc lakťov. Meno mesta odteraz bude: Hospodin je tam.“
DAN.1.1	V treťom roku kraľovania judského kráľa Jojakíma prišiel babylonský kráľ Nebukadnesar k Jeruzalemu a obľahol ho.
DAN.1.2	Pán mu vydal do rúk judského kráľa Jojakíma i časť náčinia Božieho domu. Odniesol ich do krajiny Šinár, do domu svojho boha. Nádoby zaniesol do klenotnice svojho boha.
DAN.1.3	Potom kráľ povedal svojmu hlavnému dvoranovi Ašpenazovi, aby spomedzi Izraelitov z kráľovského potomstva a zo šľachticov priviedol
DAN.1.4	mladíkov bez akejkoľvek chyby, pekných na pohľad, nadaných vo všetkej múdrosti, zbehlých a učenlivých, ktorí by boli schopní slúžiť v kráľovskom paláci, aby ich vyučoval chaldejskému písmu a reči.
DAN.1.5	Kráľ im určil denný prídel z kráľovského pokrmu a z vína, ktoré on sám pil. Dal ich tri roky vychovávať a po uplynutí tohto času mali zastávať službu pred kráľom. 
DAN.1.6	Spomedzi Júdovcov boli medzi nimi: Daniel, Chananja, Míšael a Azarja.
DAN.1.7	Hlavný dvoran ich premenoval: Danielovi dal meno Béltšaccar, Chananjovi Šadrach, Míšaelovi Mešach a Azarjovi Abéd-Nego.
DAN.1.8	Daniel si zaumienil, že sa nepoškvrní kráľovskou stravou ani vínom, ktoré píjaval kráľ. Požiadal hlavného dvorana o dovolenie, aby sa nemusel poškvrňovať.
DAN.1.9	Boh dal, aby Daniel našiel u hlavného dvorana priazeň a milosrdenstvo.
DAN.1.10	Hlavný komorník povedal Danielovi: „Bojím sa svojho pána, kráľa, ktorý vám pridelil pokrm a nápoj. Keď zbadá, že vyzeráte horšie ako ostatní mladíci, vaši vrstovníci, dosiahnete u kráľa, že prídem o hlavu.“ 
DAN.1.11	Daniel odpovedal dozorcovi, ktorého hlavný komorník určil nad ním a nad Chananjom, Míšaelom a Azarjom: 
DAN.1.12	„Len vyskúšaj svojich služobníkov počas desiatich dní. Nech nám dávajú jesť zeleninu a piť vodu. 
DAN.1.13	Potom porovnaj, ako vyzeráme my a ako mladíci, ktorí jedli kráľov prídel stravy. Podľa toho, čo uvidíš, nalož so svojimi služobníkmi.“ 
DAN.1.14	Dozorca ich slovo vypočul a skúšal to s nimi desať dní. 
DAN.1.15	Po desiatich dňoch videl, že vyzerali lepšie a boli silnejší ako ostatní mladíci, ktorí jedli pokrm z kráľovho prídelu. 
DAN.1.16	Dozorca odnášal ich prídel a víno, ktoré mali piť, a dával im zeleninu. 
DAN.1.17	Boh dal týmto štyrom mladíkom schopnosť poznať a pochopiť každé písmo a múdrosť. Danielovi okrem toho dal schopnosť porozumieť každé videnie a každý sen.
DAN.1.18	Po uplynutí dní, ktoré kráľ určil, aby ich predviedli, hlavný komorník ich priviedol pred Nebukadnesara. 
DAN.1.19	Kráľ sa s nimi zhováral a medzi všetkými sa nenašiel nikto ako Daniel, Chananja, Míšael a Azarja. 
DAN.1.20	V každej veci, na ktorú sa ich kráľ pýtal a v ktorej šlo o múdrosť, zistil, že desaťkrát prevyšujú všetkých čarodejníkov a veštcov v celom jeho kráľovstve. 
DAN.1.21	Daniel tam zostal až do prvého roku kráľa Kýra.
DAN.2.1	V druhom roku svojho kraľovania mal Nebukadnesar sny. Jeho duch sa znepokojil a nemohol spať.
DAN.2.2	Kráľ rozkázal zavolať veštcov, zaklínačov, čarodejníkov a Chaldejcov
DAN.2.3	Kráľ im povedal: „Snívalo sa mi a môj duch je znepokojený túžbou poznať ten sen.“
DAN.2.4	Chaldejci povedali kráľovi po aramejsky: „Kráľ, ži naveky! Rozpovedz svojim služobníkom svoj sen a my ti vysvetlíme jeho význam.“ 
DAN.2.5	Kráľ Chaldejcom odpovedal: „Slovo, ktoré vychádza odo mňa, je nezmeniteľné: Ak mi nevyrozprávate môj sen a jeho význam, rozsekám vás na kusy a vaše domy obrátim na rumovisko.
DAN.2.6	Ak mi však porozprávate sen a vysvetlíte jeho význam, dostanete odo mňa dary, odmenu a veľkú poctu. Porozprávajte mi teda sen a jeho význam!“
DAN.2.7	Odpovedali mu druhý raz: „Nech kráľ rozpovie sen svojim služobníkom a my mu vysvetlíme jeho význam.“ 
DAN.2.8	Kráľ odpovedal: „Viem s istotou, že len chcete získať čas, lebo vidíte, že moje slovo je nemenné. 
DAN.2.9	Ak mi nevyrozprávate sen, možno si o vás myslieť len jedno: dohodli ste sa navzájom, že predo mnou budete hovoriť lži, až kým sa nezmenia časy. Rozpovedzte mi teda sen a budem vedieť, že mi môžete podať aj jeho výklad.“ 
DAN.2.10	Chaldejci odpovedali kráľovi: „Niet na zemi človeka, ktorý by bol schopný vysvetliť kráľovu záležitosť, lebo nijaký veľký a mocný kráľ nežiada niečo také od mága, zaklínača alebo Chaldejca. 
DAN.2.11	Vec, ktorú kráľ žiada, je ťažká a nik iný ju nedokáže vysvetliť kráľovi okrem bohov. Tí však neprebývajú medzi smrteľníkmi.“
DAN.2.12	Kráľ sa preto veľmi rozhneval, ba rozzúril a rozkázal zahubiť všetkých babylonských mudrcov. 
DAN.2.13	Nato vydali nariadenie pozabíjať mudrcov a hľadali aj Daniela a jeho druhov, aby ich zabili. 
DAN.2.14	Daniel však rozumne poradil veliteľovi kráľovej telesnej stráže Arjóchovi, ktorý sa chystal pozabíjať babylonských mudrcov. 
DAN.2.15	Opýtal sa kráľovského zmocnenca Arjócha: „Prečo je nariadenie kráľa také naliehavé?“ Nato Arjóch na všetko Daniela upozornil 
DAN.2.16	a Daniel si vyžiadal od kráľa čas, aby mu mohol podať výklad. 
DAN.2.17	Daniel odišiel do svojho domu a so všetkým oboznámil svojich druhov Chananju, Míšaela a Azarju,
DAN.2.18	nech pre toto tajomstvo vyprosia milosrdenstvo od Boha nebies, aby Daniela a jeho druhov nevyhubili s ostatnými mudrcmi Babylonu.
DAN.2.19	Potom sa Danielovi v nočnom videní odhalilo tajomstvo. Daniel dobrorečil Bohu nebies
DAN.2.20	a hovoril:
DAN.2.20	„Nech je požehnané Božie meno od vekov až naveky,
DAN.2.20	lebo jeho je múdrosť aj sila.
DAN.2.21	On mení obdobia a časy,
DAN.2.21	zosadzuje a ustanovuje kráľov,
DAN.2.21	dáva múdrosť múdrym a poznanie tým, čo chápu,
DAN.2.22	on odhaľuje hlboké a skryté veci,
DAN.2.22	vie, čo je v tme, a svetlo s ním prebýva.
DAN.2.23	Tebe, Bože mojich otcov, vzdávam vďaku a chválu,
DAN.2.23	že si mi dal múdrosť a odvahu,
DAN.2.23	a teraz si mi dal spoznať to, o čo sme ťa prosili,
DAN.2.23	lebo si nám vysvetlil kráľovu otázku.“
DAN.2.24	Daniel teda išiel k Arjóchovi, ktorého kráľ poveril vyhubením babylonských mudrcov, a povedal mu: „Nevyhub babylonských mudrcov, zaveď ma pred kráľa a ja mu sen vyložím.“ 
DAN.2.25	Nato Arjóch urýchlene predviedol Daniela pred kráľa a povedal mu: „Našiel som muža z judských zajatcov, ktorý by mohol kráľovi rozpovedať sen a jeho význam.“ 
DAN.2.26	Kráľ povedal Danielovi, ktorého meno je Béltšaccar: „Máš schopnosť vyrozprávať mi sen, ktorý som mal, a vysvetliť mi ho?“
DAN.2.27	Daniel kráľovi odpovedal: „Tajomstvo, ktoré kráľ žiada, nie sú schopní kráľovi vysvetliť mudrci, zaklínači, mágovia ani veštci. 
DAN.2.28	Je však Boh na nebi, ktorý odhaľuje tajomstvá a oboznámi kráľa Nebukadnesara s tým, čo príde v neskorších dňoch. Toto je tvoj sen a videnia, ktoré ti prebiehali hlavou na lôžku:
DAN.2.29	Kráľ, na lôžku ti prichádzali myšlienky o tom, čo sa má udiať neskôr. Ten, čo odhaľuje tajomstvá, dal ti vedieť, čo bude.
DAN.2.30	Čo sa mňa týka, toto tajomstvo mi nebolo odhalené preto, že by moja múdrosť prevyšovala všetky živé tvory, ale aby bol kráľ oboznámený s významom sna a spoznal myšlienky srdca.
DAN.2.31	Ty, kráľ, videl si akúsi mohutnú sochu. Tá socha bola veľká a jej lesk bol veľmi silný; stála pred tebou a jej výzor naháňal strach. 
DAN.2.32	Jej hlava bola z rýdzeho zlata, prsia a ramená zo striebra, brucho a bedrá z bronzu.
DAN.2.33	Jej nohy boli zo železa a chodidlá čiastočne zo železa a čiastočne z hliny.
DAN.2.34	Díval si sa, až sa bez zásahu rúk odštiepil kameň a zasiahol chodidlá sochy, čo boli zo železa a z hliny, a rozdrvil ich.
DAN.2.35	Potom sa železo, hlina, bronz, striebro a zlato naraz rozdrvili a boli ako plevy z letnej holohumnice; zdvihol ich vietor a nikde sa už nenašli. Z kameňa, čo zasiahol sochu, stal sa veľký vrch a zaplnil celú zem.
DAN.2.36	Toto je sen a kráľovi podáme jeho výklad. 
DAN.2.37	Ty, kráľ, si najväčší kráľ, ktorého Boh nebies obdaroval silou, mocou a vznešenosťou.
DAN.2.38	Tebe dal do rúk ľudí, poľnú zver a nebeské vtáctvo na každom mieste, kde prebývajú, a nechal ťa nad nimi všetkými vládnuť: Ty si hlava zo zlata.
DAN.2.39	Po tebe povstane iné kráľovstvo, menšie ako tvoje, a ďalšie, tretie kráľovstvo z bronzu, ktoré bude vládnuť na celej zemi. 
DAN.2.40	Štvrté kráľovstvo bude mocné ako železo, ktoré drví a rozdrúzga všetko, a ako železo, čo toto všetko rozbíja, bude drviť a rozbíjať.
DAN.2.41	To, že si videl chodidlá a prsty čiastočne z hrnčiarskej hliny a čiastočne zo železa, znamená, že kráľovstvo bude rozdelené. Bude v ňom niečo z pevnosti železa, pretože si videl železo premiešané s ílovitou hlinou. 
DAN.2.42	Prsty chodidiel čiastočne zo železa a čiastočne z hliny znamenajú, že kráľovstvo bude sčasti mocné a sčasti krehké. 
DAN.2.43	To, že si videl železo zmiešané s ílovitou hlinou, znamená, že sa síce budú medzi sebou miešať, ale nebudú súdržní, tak ako sa železo nespojí s hlinou. 
DAN.2.44	V dňoch týchto kráľov Boh nebies dá povstať kráľovstvu, ktoré bude trvať naveky, nebude zničené a nebude patriť inému ľudu. Rozdrví všetky tie kráľovstvá a skoncuje s nimi, ono však bude stáť naveky.
DAN.2.45	To, že si videl kameň odštiepený z hory bez zásahu rúk, ktorý rozdrvil železo, bronz, hlinu, striebro a zlato, znamená, že veľký Boh oboznámil kráľa s tým, čo nastane. Sen je pravdivý a jeho výklad je spoľahlivý.“
DAN.2.46	Nato kráľ Nebukadnesar padol tvárou na zem, klaňal sa Danielovi a rozkázal, aby mu priniesli nekrvavú kadidlovú obetu.
DAN.2.47	Kráľ Danielovi odpovedal: „Naozaj, tvoj Boh je Najvyšší Boh, Pán kráľov, ten, čo odhaľuje tajomstvá, keďže si bol schopný odhaliť toto tajomstvo.“
DAN.2.48	Potom kráľ Daniela povýšil, dal mu premnoho veľkých darov, ponechal mu vládu nad celou babylonskou provinciou a urobil ho hlavným predstaveným všetkých babylonských mudrcov. 
DAN.2.49	Daniel si od kráľa vyžiadal, aby do spravovania babylonskej provincie zaradil Šadracha, Mešacha a Abéd-Nega; sám Daniel však ostal na kráľovskom dvore.
DAN.3.1	Kráľ Nebukadnesar dal zhotoviť zlatú sochu. Jej výška bola šesťdesiat lakťov, jej šírka šesť lakťov. Dal ju postaviť na rovine Dura v babylonskej provincii.
DAN.3.2	Kráľ Nebukadnesar zvolal satrapov, predákov, veľmožov, členov rady, správcov pokladnice, sudcov, súdnych úradníkov a všetkých, čo majú moc v jednotlivých provinciách, aby prišli na slávnostné posvätenie sochy, ktorú dal postaviť. 
DAN.3.3	Potom sa všetci satrapovia, predáci, veľmoži, členovia rady, správcovia pokladnice, sudcovia, súdni úradníci a všetci, čo majú moc v jednotlivých provinciách, zhromaždili na posviacku sochy, ktorú dal postaviť kráľ Nebukadnesar. Zastali pred sochou, ktorú dal Nebukadnesar postaviť. 
DAN.3.4	Hlásateľ hlasno volal: „Prikazuje sa vám, ľud rozličných národností a jazykov:
DAN.3.5	Vždy, keď začujete zvuk rohu, píšťaly, citary, harfy, lutny, skupiny nástrojov alebo akúkoľvek hudbu, padnete a budete sa klaňať podobe zlatej sochy, ktorú dal postaviť kráľ Nebukadnesar.
DAN.3.6	Kto by však nepadol a neklaňal sa, v tú chvíľu ho hodia do pece rozpálenej ohňom.“
DAN.3.7	Preto v okamihu, keď ľud všetkých národov začul zvuk rohu, píšťaly, citary, harfy, lutny, skupiny nástrojov alebo akúkoľvek hudbu, všetok ľud rôznych národností a jazykov sa klaňal podobe sochy, ktorú dal postaviť kráľ Nebukadnesar.
DAN.3.8	Nato však prišli niektorí Chaldejci a ohovárali Židov.
DAN.3.9	Vraveli kráľovi Nebukadnesarovi: „Kráľ, ži naveky!
DAN.3.10	Ty, kráľ, vydal si nariadenie, aby každý, kto počuje zvuk rohu, píšťaly, citary, harfy, lutny, skupiny nástrojov alebo akúkoľvek hudbu, padol a klaňal sa zlatej soche.
DAN.3.11	Kto by však nepadol a neklaňal sa, majú ho hodiť do ohňom rozpálenej pece. 
DAN.3.12	Sú tu však istí Židia, ktorých si ustanovil na správu babylonskej provincie — Šadrach, Mešach a Abéd-Nego. Títo muži, kráľ, si nevšímajú nariadenie, ktoré si vydal. Neuctievajú tvojich bohov a neklaňajú sa zlatej soche, čo si dal postaviť.“
DAN.3.13	Potom Nebukadnesar v zúrivom hneve rozkázal, aby priviedli Šadracha, Mešacha a Abéd-Nega. Nato týchto mužov predviedli pred kráľa. 
DAN.3.14	Nebukadnesar im povedal: „Je pravda, Šadrach, Mešach a Abéd-Nego, že mojich bohov neuctievate a neklaniate sa podobe zlatej sochy, ktorú som dal postaviť? 
DAN.3.15	Či ste teraz pripravení, len čo začujete zvuk rohu, píšťaly, citary, harfy, lutny, skupiny nástrojov alebo akúkoľvek hudbu, padnúť a klaňať sa soche, ktorú som dal urobiť? Ak sa nebudete klaňať, okamžite vás hodia do ohňom rozpálenej pece. Ktorý boh by vás mohol vyslobodiť z mojej moci?“
DAN.3.16	Šadrach, Mešach a Abéd-Nego odpovedali kráľovi: „Nebukadnesar, my sa nepotrebujeme pred tebou obhajovať.
DAN.3.17	Ak nás náš Boh, ktorého uctievame, chce zachrániť z ohňom rozpálenej pece a z tvojej moci, kráľ, vyslobodí nás.
DAN.3.18	Ak aj nie, vedz, kráľ, že tvojich bohov si nebudeme uctievať a zlatej soche, ktorú si dal postaviť, nebudeme sa klaňať.“
DAN.3.19	Nato Nebukadnesara naplnil hnev, výraz jeho tváre sa voči Šadrachovi, Mešachovi a Abéd-Negovi zmenil a dal rozkaz rozpáliť pec sedemkrát viac, ako to bývalo zvykom. 
DAN.3.20	Chlapom, mocným mužom zo svojho vojska, rozkázal zviazať Šadracha, Mešacha a Abéd-Nega, aby ich hodili do ohňom rozpálenej pece. 
DAN.3.21	Potom týchto mužov oblečených v plášťoch, sukniciach a s pokrývkou hlavy zviazali a tak ich hodili do ohňom rozpálenej pece. 
DAN.3.22	Pretože kráľov rozkaz bol naliehavý a pec bola veľmi rozpálená, plameň ohňa usmrtil tých, čo priniesli Šadracha, Mešacha a Abéd-Nega. 
DAN.3.23	Traja muži, Šadrach, Mešach a Abéd-Nego však zviazaní padli do ohňom rozpálenej pece.
DAN.3.24	Nato sa kráľ Nebukadnesar preľakol, rýchlo vstal a spýtal sa svojich radcov: „Či sme nehodili do horiacej pece troch zviazaných mužov?“ Odpovedali kráľovi: „Isteže, kráľ!“ 
DAN.3.25	Ten však povedal: „Hľa, vidím uprostred ohňa chodiť štyroch nezviazaných mužov, ktorí neutrpeli nijakú ujmu, a vzhľad toho štvrtého je podobný synovi bohov.“
DAN.3.26	Vtedy Nebukadnesar pristúpil k dverám rozpálenej pece a povedal: „Šadrach, Mešach a Abéd-Nego, služobníci Najvyššieho, Boha, vyjdite von!“ Potom Šadrach, Mešach a Abéd-Nego vyšli spomedzi plameňov. 
DAN.3.27	Satrapovia, predáci, veľmoži a kráľovskí radcovia sa zhromaždili a hľadeli na týchto mužov, nad ktorých telami plameň nemal moc, ktorým sa ani vlas na hlave nespálil, ani ich odev nepodľahol zmene a neprešiel na nich pach ohňa.
DAN.3.28	Nebukadnesar povedal: „Nech je zvelebený Boh Šadracha, Mešacha a Abéd-Nega, ktorý poslal svojho anjela a zachránil svojich služobníkov, ktorí v neho verili, ktorí neposlúchli kráľov rozkaz a obetovali svoje telá, len aby nemuseli uctievať nijakého iného boha okrem svojho Boha a nemuseli sa mu klaňať.
DAN.3.29	Vydávam teda nariadenie, že ak sa ktokoľvek z ľudu akéhokoľvek národa a jazyka bude rúhať Bohu Šadracha, Mešacha a Abéd-Nega, nech je rozsekaný na kusy a jeho dom nech obrátia na rumovisko; lebo niet iného boha, ktorý by bol schopný takto zachraňovať.“
DAN.3.30	Potom kráľ povýšil v babylonskej provincii Šadracha, Mešacha a Abéd-Nega.
DAN.3.31	Kráľ Nebukadnesar ľudu všetkých národností a jazykov bývajúcich po celej zemi: „Nech sa u vás rozhojní pokoj!
DAN.3.32	Je pre mňa potešením oznámiť znamenia a zázraky, ktoré so mnou urobil Najvyšší, Boh.
DAN.3.33	Aké veľké sú jeho znamenia
DAN.3.33	a aké mocné sú jeho zázraky!
DAN.3.33	Jeho kráľovstvo je večným kráľovstvom
DAN.3.33	a jeho vláda trvá z pokolenia na pokolenie.“
DAN.4.1	„Ja, Nebukadnesar, som bezstarostne žil vo svojom dome, dobre sa mi darilo v mojom paláci.
DAN.4.2	Mal som sen a ten ma vydesil; obrazy videnia prechádzajúce mojou hlavou, keď som ležal na lôžku, ma rozrušili.
DAN.4.3	Vydal som rozkaz, aby predo mňa priviedli všetkých mudrcov Babylonu, ktorí mi mali podať výklad sna. 
DAN.4.4	Potom prišli mágovia, zaklínači, Chaldejci a veštci. Rozpovedal som im sen, no oni mi jeho význam nevedeli vysvetliť.
DAN.4.5	Nakoniec však predo mňa predstúpil Daniel, ktorý sa volá Béltšaccar, podľa mena môjho boha, v ktorom je duch svätých bohov, a rozpovedal som pred ním sen:
DAN.4.6	Béltšaccar, predstavený mágov, viem, že je v tebe duch svätých bohov a že nijaké tajomstvo pre teba nie je priťažké. Vypočuj môj sen, ktorý som videl, a povedz mi, čo znamená!
DAN.4.7	Toto sú videnia, ktoré mi prechádzali hlavou na mojom lôžku:
DAN.4.7	Pozerám, a hľa, uprostred zeme bol strom a bol veľmi vysoký.
DAN.4.8	Strom rástol a mohutnel, jeho výška siahala k nebesiam
DAN.4.8	a bolo ho vidieť od konca celej zeme.
DAN.4.9	Jeho lístie bolo nádherné a mal hojnosť plodov,
DAN.4.9	bol na ňom pokrm pre všetkých.
DAN.4.9	Pod ním našla tieň poľná zver a v jeho konároch prebývali nebeské vtáky.
DAN.4.9	Z neho sa živili všetky živé tvory.
DAN.4.10	Opäť som mal videnia, ktoré mi prechádzali hlavou na mojom lôžku:
DAN.4.10	Hľa, strážca, svätý, zostúpil z nebies.
DAN.4.11	Hlasno volal a hovoril:
DAN.4.11	‚Vytnite strom a osekajte mu konáre!
DAN.4.11	Straste jeho lístie a pozrážajte jeho plody!
DAN.4.11	Nech utečie zver spod neho aj vtáctvo z jeho konárov!
DAN.4.12	Nechajte však v zemi peň aj s jeho koreňmi,
DAN.4.12	v obruči zo železa a z bronzu, v poľnej tráve.
DAN.4.12	Nech ho kropí nebeská rosa
DAN.4.12	a nech má so zverou podiel na zelenom poraste zeme.
DAN.4.13	Nech sa jeho ľudské srdce premení,
DAN.4.13	nech dostane srdce zvieracie
DAN.4.13	a nech nad ním ubehne sedem období.
DAN.4.14	Tento rozkaz je rozhodnutím strážcov,
DAN.4.14	požiadavka je slovom svätých,
DAN.4.14	takže živí môžu poznať,
DAN.4.14	že Najvyšší panuje v kráľovstve človeka,
DAN.4.14	že ho dáva, komu len chce,
DAN.4.14	a môže nad ním ustanoviť aj najbiednejšieho z ľudí.‘
DAN.4.15	Tento sen som videl ja, Nebukadnesar, a ty, Béltšaccar, daj mi vysvetlenie, pretože nijaký z mudrcov môjho kráľovstva nebol schopný vysvetliť mi jeho význam. Ty to však vieš, lebo v tebe je duch svätých bohov.“
DAN.4.16	Nato Daniel, ktorého meno je Béltšaccar, ostal na chvíľu vystrašený, vlastné myšlienky ho vyľakali. Kráľ mu povedal: „Béltšaccar, nech ťa neľaká sen a jeho výklad!“ Béltšaccar odpovedal: „Pán môj, nech sen ostane pre tvojich neprajníkov a jeho význam pre tvojich nepriateľov!
DAN.4.17	Ten strom, ktorý si videl, ktorý rástol a zmocnel, ktorého výška siahala po nebesá a bol viditeľný na celej zemi,
DAN.4.18	ktorého lístie bolo nádherné a mal hojnosť plodov, na ktorom bol pokrm pre všetkých, pod ktorým prebývala poľná zver a v ktorého konároch sídlili nebeské vtáky,
DAN.4.19	to si ty, kráľ. Ty si rástol a mohutnel, tvoja veľkosť vzrástla a dosiahla nebesá a tvoja moc končiny zeme.“
DAN.4.20	Kráľ videl strážcu, svätého, zostupovať z nebies, ktorý hovoril: „Vytnite strom a zničte ho. Peň s jeho koreňmi však nechajte v zemi v obruči zo železa a z bronzu, v poľnej tráve, nech ho kropí nebeská rosa a nech má podiel so zverou, až kým nad ním neuplynie sedem období.“
DAN.4.21	Toto je výklad, kráľ, a je to aj rozhodnutie Najvyššieho, ktoré prichádza na môjho pána, kráľa: 
DAN.4.22	„Vyženú ťa spomedzi ľudí a budeš prebývať s poľnou zverou. Budeš sa živiť trávou ako dobytok a bude ťa kropiť nebeská rosa. Sedem období ti uplynie, kým nepoznáš, že Najvyšší je vládcom v kráľovstve človeka, a že ho dáva, komu len chce.
DAN.4.23	To, že vo sne povedali, aby bol stromu ponechaný peň s jeho koreňmi, znamená: Kráľovstvo bude ďalej pevné a zostane tvoje, až pochopíš, že vládcom sú nebesia
DAN.4.24	Preto, kráľ, prijmi moju radu: Zanechaj svoje hriechy, konaj dobročinnosť a svoje previnenia nahraď milosrdenstvom voči chudobným, azda sa predĺži trvanie tvojho blaha.“
DAN.4.25	To všetko postihlo kráľa Nebukadnesara.
DAN.4.26	Keď sa kráľ po uplynutí dvanástich mesiacov prechádzal na streche kráľovského paláca Babylonu, 
DAN.4.27	hovoril: „Či toto nie je veľký Babylon, ktorý som vybudoval svojou veľkou mocou ako kráľovské sídlo slúžiace vznešenosti môjho majestátu?“ 
DAN.4.28	Ešte bolo slovo v kráľových ústach, keď z neba zaznel hlas: „Týka sa to teba, kráľ Nebukadnesar: Kráľovstvo ti bolo odňaté!
DAN.4.29	Vyženú ťa spomedzi ľudí, budeš prebývať s poľnou zverou a budeš sa živiť trávou ako dobytok. Sedem období ti uplynie, kým nepoznáš, že Najvyšší je vládcom v kráľovstve človeka a že ho dáva, komu len chce.“
DAN.4.30	V tú chvíľu sa vyplnilo slovo na Nebukadnesarovi. Bol vyhnaný spomedzi ľudí, kŕmil sa trávou ako dobytok a jeho telo kropila nebeská rosa, až pokiaľ nemal vlasy dlhé ako orlie perie a nechty ako vtáčie pazúry.
DAN.4.31	„Po uplynutí stanoveného času som ja, Nebukadnesar, pozdvihol oči k nebu a môj rozum sa mi vrátil. Dobrorečil som Najvyššiemu, chválil som a oslavoval večne živého,
DAN.4.31	lebo jeho vláda je večnou vládou
DAN.4.31	a jeho kráľovstvo trvá z pokolenia na pokolenie.
DAN.4.32	Všetci, čo obývajú zem,
DAN.4.32	sú pred ním považovaní za nič,
DAN.4.32	on podľa svojej ľubovôle
DAN.4.32	nakladá s vojskom nebies a obyvateľmi zeme.
DAN.4.32	Nie je nik, kto by mu mohol v niečom zabrániť
DAN.4.32	alebo mu povedať: ‚Čo robíš?‘
DAN.4.33	Vtedy sa mi vrátil rozum a ku vznešenosti môjho kráľovstva sa mi vrátil skvejúci sa majestát. Moji radcovia a veľmoži ma vyhľadali, opäť ma dosadili do môjho kráľovstva a k mojej predchádzajúcej veľkosti sa mi pridalo ešte viac.
DAN.4.34	Teraz ja, Nebukadnesar, chválim, vyvyšujem a oslavujem Kráľa nebies, ktorého všetky činy sú správne, ktorého cesty sú spravodlivé a ktorý môže pokoriť tých, čo kráčajú v pýche.“
DAN.5.1	Kráľ Belšaccar usporiadal veľkú hostinu pre svojich tisíc veľmožov a pil s nimi víno.
DAN.5.2	Belšaccar pri ochutnávaní vína rozkázal priniesť nádoby zo zlata a striebra, ktoré jeho otec Nebukadnesar odniesol z jeruzalemského chrámu, aby z nich mohol piť kráľ, jeho veľmoži, jeho manželky aj vedľajšie ženy.
DAN.5.3	Priniesli teda nádoby zo zlata, ktoré odniesli z chrámu, Božieho domu, ktorý je v Jeruzaleme, a pil z nich kráľ, jeho veľmoži, jeho manželky aj vedľajšie ženy. 
DAN.5.4	Pili víno a vzdávali chválu bohom zo zlata, striebra, bronzu, železa, dreva a kameňa.
DAN.5.5	V tej chvíli vystúpili do popredia prsty ľudskej ruky a oproti svietniku písali na omietku steny kráľovského paláca. Kráľ sa pozeral na ruku, ktorá písala.
DAN.5.6	Vtedy kráľ zbledol od strachu, jeho myšlienky ho vyľakali, podlomili sa mu nohy a roztriasli kolená.
DAN.5.7	Kráľ hlasno zvolal, aby priviedli zaklínačov, Chaldejcov a veštcov. Kráľ povedal babylonským mudrcom: „Ktokoľvek prečíta tento nápis a podá mi jeho výklad, oblečú ho do purpuru, na krku bude nosiť zlatú reťaz a bude vládnuť ako tretí v kráľovstve.“
DAN.5.8	Nato prišli všetci kráľovi mudrci, no nevedeli prečítať nápis a vysvetliť kráľovi jeho význam.
DAN.5.9	Kráľ Belšaccar sa veľmi vyľakal, zbledol od strachu a jeho veľmoži ostali zmätení. 
DAN.5.10	Na slová kráľa a jeho veľmožov vstúpila do hodovnej miestnosti kráľovná a povedala: „Kráľ, ži naveky! Nech ťa nevyľakajú tvoje myšlienky, nemusíš blednúť od strachu.
DAN.5.11	V tvojom kráľovstve je muž, v ktorom je duch svätých bohov a ktorý už za čias tvojho otca preukázal osvietenosť, chápavosť a múdrosť. Kráľ Nebukadnesar, tvoj otec, ho ustanovil za predstaveného mágov, zaklínačov, Chaldejcov a veštcov,
DAN.5.12	lebo výnimočný duch, poznanie, chápavosť, schopnosť vysvetľovať sny, rozlúštiť hádanky a riešiť problémy, prejavili sa v tomto Danielovi, ktorému kráľ dal meno Béltšaccar. Nech teraz zavolajú Daniela a nech podá výklad.“
DAN.5.13	Potom Daniela priviedli pred kráľa a kráľ povedal Danielovi: „Si ty ten Daniel z judských zajatcov, ktorých kráľ, môj otec, priviedol z Judska?
DAN.5.14	Počul som o tebe, že je v tebe duch svätých bohov a že si preukázal osvietenosť, chápavosť a výnimočnú múdrosť. 
DAN.5.15	Priviedli predo mňa mudrcov a zaklínačov, aby prečítali tento nápis a oboznámili ma s jeho významom, no neboli schopní podať jeho výklad.
DAN.5.16	Ja som však o tebe počul, že si schopný vykladať a riešiť problémy. Ak mi teda môžeš prečítať tento nápis a vysvetliť jeho význam, oblečú ťa do purpuru, na krku budeš nosiť zlatú reťaz a budeš vládnuť ako tretí v kráľovstve.“
DAN.5.17	Nato Daniel odpovedal kráľovi: „Nechaj si svoje dary a svoje odmeny daj inému. Nápis však kráľovi prečítam a oboznámim ho aj s jeho významom.
DAN.5.18	Pokiaľ ide o teba, kráľ, Najvyšší Boh dal tvojmu otcovi Nebukadnesarovi kráľovstvo, veľkosť, vznešenosť a majestát.
DAN.5.19	Pre veľkosť, ktorou ho obdaroval, triasli sa pred ním strachom ľudia všetkých národov a jazykov, lebo koho chcel, toho zabil, a koho chcel, toho nechal žiť. Koho chcel, toho povýšil, a koho chcel, toho pokoril.
DAN.5.20	Keď mu srdce spyšnelo a jeho duch sa namyslene zatvrdil, bol zosadený z kráľovského trónu a jeho vznešenosť mu bola odňatá.
DAN.5.21	Vyhnali ho spomedzi ľudí, jeho srdce sa stalo podobným zvieraciemu. Býval s divými oslami, kŕmili ho trávou ako dobytok a jeho telo kropila nebeská rosa, až kým nepoznal, že Najvyšší, Boh, je vládcom v kráľovstve človeka a že nad ním ustanovuje, koho chce.
DAN.5.22	Ty, jeho syn Belšaccar, nemal si pokorné srdce, hoci si o všetkom vedel. 
DAN.5.23	Vyvyšoval si sa nad Pána nebies, doniesli pred teba nádoby jeho domu a ty, tvoji veľmoži, tvoje manželky aj vedľajšie ženy ste z nich pili víno. Vzdával si vďaky bohom zo striebra a zlata, bronzu, železa, dreva a kameňa, ktorí nevidia, nepočujú a nevnímajú, no Boha, v ktorého rukách je tvoj dych a všetky tvoje cesty, si neoslavoval.
DAN.5.24	Preto on poslal ruku, ktorá napísala tieto slová.
DAN.5.25	Nápis znie takto: Mené mené tekél ufarsín. 
DAN.5.26	Toto je výklad týchto slov: mené — Boh spočítal tvoje kraľovanie a ukončil ho; 
DAN.5.27	tekél — bol si odvážený na váhach a ukázalo sa, že si nedostatočný;
DAN.5.28	perés
DAN.5.29	Nato Belšaccar rozkázal, aby Daniela zaodeli do purpuru, dali mu na krk zlatú reťaz a vyhlásili, že má dostať v kráľovstve tretiu najvyššiu hodnosť.
DAN.5.30	V tú noc chaldejského kráľa Belšaccara zabili.
DAN.6.1	Kráľovstvo dostal médsky Dárius, keď mal šesťdesiatdva rokov. 
DAN.6.2	Dárius uznal za vhodné ustanoviť nad kráľovstvom stodvadsať satrapov, aby boli rozložení po celom kráľovstve,
DAN.6.3	a nad nimi troch vysokých úradníkov, z ktorých jeden bol Daniel. Im satrapovia podávali správy, aby neobťažovali kráľa. 
DAN.6.4	Daniel časom vynikol nad vysokými úradníkmi aj satrapmi, pretože mal výnimočného ducha a kráľ zamýšľal ustanoviť ho nad celým kráľovstvom.
DAN.6.5	Vysokí úradníci a satrapovia sa usilovali nájsť proti Danielovi dôvod na obžalobu v záležitosti kráľovstva. Nemohli však nájsť nijaký dôvod ani zlý počin, pretože Daniel bol dôveryhodný a nedopúšťal sa nijakej nedbanlivosti ani zlého konania.
DAN.6.6	Nato títo muži povedali: „Proti Danielovi nenájdeme nijaký dôvod na obžalobu, len ak by sme ho našli v súvislosti so zákonom jeho Boha.“ 
DAN.6.7	Potom sa vysokí úradníci a satrapovia vo veľkom počte zhromaždili u kráľa a povedali mu: „Kráľ Dárius, ži naveky!
DAN.6.8	Všetci vysokí úradníci tvojho kráľovstva, predáci, satrapovia, radcovia a veľmoži sa uzniesli, že kráľ by mal vydať rozkaz, prísne rozhodnutie, takýto zákaz: Každého, kto by v priebehu tridsiatich dní požiadal o niečo akéhokoľvek boha alebo človeka okrem teba, kráľ, hodia do jamy levov. 
DAN.6.9	Takže, kráľ, vydaj takéto rozhodnutie a podpíš ho aj ako písomný rozkaz, ktorý sa nemôže zmeniť podľa zákona Médov a Peržanov, ktorý nemožno zrušiť.“
DAN.6.10	Kráľ Dárius teda vydal taký rozkaz písomne.
DAN.6.11	Keď sa Daniel dozvedel, že písomný rozkaz je podpísaný, išiel do svojho domu. Okná hornej izby smerujúce k Jeruzalemu boli otvorené. Trikrát denne si tam kľakol na kolená, modlil sa a vzdával vďaky pred svojím Bohom tak, ako to robieval predtým. 
DAN.6.12	Vtedy ta vtrhli tí muži a našli Daniela modliť sa a vyprosovať si priazeň od Boha. 
DAN.6.13	Potom prišli pred kráľa a pripomenuli mu rozkaz: „Kráľ, či si nevydal písomný rozkaz, že kohokoľvek, kto by v priebehu tridsiatich dní požiadal o niečo akéhokoľvek boha alebo človeka okrem teba, kráľ, hodia do jamy levov?“ Kráľ odpovedal: „To slovo platí ako zákon Médov a Peržanov, ktorý nemožno zrušiť.“
DAN.6.14	Potom povedali kráľovi: „Daniel, jeden z judských zajatcov, nevenuje pozornosť tebe, kráľ, ani tvojmu príkazu, ktorý si podpísal, ale trikrát denne vyslovuje svoju prosbu.“
DAN.6.15	Keď kráľ počul túto reč, nepáčilo sa mu to a zaumienil si, že Daniela zachráni. Až do západu slnka sa usiloval o jeho záchranu.
DAN.6.16	Vtedy sa tí muži nahrnuli ku kráľovi a povedali mu: „Vedz kráľ, že u Médov a Peržanov je nezmeniteľné každé nariadenie, ktoré vydal kráľ!“ 
DAN.6.17	Potom kráľ vydal rozkaz. Priviedli Daniela a hodili ho do jamy levov. Kráľ povedal Danielovi: „Boh, ktorému ustavične slúžiš, ťa zachráni.“
DAN.6.18	Priniesli kameň a umiestnili ho nad otvor jamy a kráľ ju zapečatil svojím pečatným prsteňom aj pečatnými prsteňmi svojich veľmožov, aby sa v Danielovom prípade nič nemohlo zmeniť.
DAN.6.19	Potom kráľ išiel do svojho paláca a strávil noc v pôste, bez rozptýlenia a spánku. 
DAN.6.20	Za svitania kráľ vstal a ponáhľal sa k jame levov. 
DAN.6.21	Keď sa blížil k jame, kde bol Daniel, volal k nemu žalostným hlasom: „Daniel, služobník živého Boha, bol tvoj Boh, ktorému ustavične slúžiš, schopný zachrániť ťa od levov?“ 
DAN.6.22	Daniel kráľovi odpovedal: „Kráľ, ži naveky!
DAN.6.23	Môj Boh poslal svojho anjela a zatvoril tlamy levov, takže mi neublížili, lebo videl, že som nevinný, a ani pred tebou, kráľ, som sa nedopustil nijakej neprávosti.“
DAN.6.24	Potom sa kráľ veľmi zaradoval a rozkázal, aby vytiahli Daniela z jamy. Daniela vytiahli z jamy a nenašli na ňom nijakú ujmu, pretože veril svojmu Bohu.
DAN.6.25	Kráľ rozkázal priviesť tých, čo ohovárali Daniela, a hodili ich do jamy levov aj s deťmi a ženami. Ešte ani nedopadli na dno jamy, už sa ich zmocnili levy a rozdrvili im kosti. 
DAN.6.26	Potom kráľ Dárius napísal ľuďom všetkých národností a jazykov, ktorí obývajú celú zem: „Nech sa rozhojní váš pokoj.
DAN.6.27	Vydal som príkaz, aby sa na celom území môjho kráľovstva ľudia báli Danielovho Boha,
DAN.6.27	lebo on je živý Boh, ktorý je naveky,
DAN.6.27	jeho kráľovstvo je nezničiteľné
DAN.6.27	a jeho vláda bude trvať až do konca.
DAN.6.28	On zachraňuje a vyslobodzuje
DAN.6.28	a robí znamenia a zázraky na nebi aj na zemi.
DAN.6.28	On zachránil Daniela z moci levov.“
DAN.6.29	Daniel mal úspech za kraľovania Dária aj za kraľovania perzského Kýra.
DAN.7.1	V prvom roku babylonského kráľa Belšaccara mal Daniel sen. Práve keď ležal na svojom lôžku, mal vo svojej mysli videnia. Podstatné veci svojho sna zapísal.
DAN.7.2	Daniel povedal: „Vo svojom nočnom videní som videl, ako štyri nebeské vetry rozbúrili veľké more.
DAN.7.3	Z mora vystúpili štyri veľké šelmy, líšiace sa jedna od druhej.
DAN.7.4	Prvá bola ako lev, no mala krídla orla. Hľadel som na ňu, a tu jej ošklbali krídla. Zdvihli ju zo zeme, postavili na nohy ako človeka a dostala ľudské srdce. 
DAN.7.5	Vtedy sa objavila iná, druhá šelma, podobná medveďovi. Postavili ju do popredia. V tlame medzi zubami mala tri rebrá; povedali jej takto: ‚Vstaň a zožer mnoho mäsa!‘ 
DAN.7.6	Potom som hľadel ďalej a hľa, objavila sa ďalšia šelma, podobná leopardovi. Na chrbte mala štyri krídla ako vtáky a mala štyri hlavy. Dostala moc.
DAN.7.7	Potom som v nočných videniach zbadal štvrtú šelmu. Vzbudzovala strach a hrôzu, bola nesmierne mocná. Mala veľké železné zuby, ktorými hltala a drúzgala, zvyšok podupala nohami. Líšila sa od všetkých ostatných šeliem, ktoré boli pred ňou. Mala desať rohov.
DAN.7.8	Pozoroval som tieto rohy, keď tu zrazu vyrástol medzi nimi ďalší, malý roh
DAN.7.9	Pozeral som sa,
DAN.7.9	až boli napokon postavené tróny
DAN.7.9	a Odveký si zasadol.
DAN.7.9	Jeho odev bol biely ako sneh
DAN.7.9	a vlasy jeho hlavy boli ako čistá vlna.
DAN.7.9	Jeho trónom boli ohnivé plamene
DAN.7.9	a jeho kolesami bol plápolajúci oheň.
DAN.7.10	Ohnivá rieka vyvierala
DAN.7.10	a vytekala spred neho.
DAN.7.10	Tisíce tisícov mu posluhovali
DAN.7.10	a desaťtisíce desaťtisícov stáli pred ním.
DAN.7.10	Súd zasadol a knihy sa otvorili.
DAN.7.11	Potom som hľadel na roh, ktorý hovoril silácke reči. Pozeral som, kým tá šelma nebola usmrtená. Jej telo bolo zničené a vydané na spálenie ohňom.
DAN.7.12	Aj ostatným šelmám bola odňatá moc, no ešte na istý čas im bola určená dĺžka života. 
DAN.7.13	V nočnom videní som videl:
DAN.7.13	S nebeskými oblakmi
DAN.7.13	prichádzal ktosi ako Syn človeka.
DAN.7.13	Priblížil sa až k Odvekému,
DAN.7.13	priviedli ho pred neho.
DAN.7.14	Bola mu odovzdaná moc a sláva i kráľovstvo,
DAN.7.14	aby mu slúžili ľudia každého národa i jazyka.
DAN.7.14	Jeho moc je večná, nikdy nepominie,
DAN.7.14	a jeho kráľovstvo nebude nikdy zničené.
DAN.7.15	Pre tieto veci som sa ja, Daniel, rozrušil a videnia, ktoré mi prešli hlavou, ma vyľakali. 
DAN.7.16	Pristúpil som k jednému z prítomných, aby som sa ho opýtal na zmysel toho všetkého. Prehovoril teda ku mne a dal mi poznať zmysel týchto vecí: 
DAN.7.17	‚Štyri veľké šelmy znamenajú, že na zemi povstanú štyria králi. 
DAN.7.18	Kráľovstvo však dostanú svätí Najvyššieho a kráľovstvo si udržia navždy, na veky vekov.‘
DAN.7.19	Potom som chcel poznať vysvetlenie o štvrtej šelme, ktorá sa líšila od ostatných. Vzbudzovala veľký strach, jej zuby boli zo železa, jej pazúry z bronzu, hltala, drúzgala a zvyšok podupala svojimi nohami. 
DAN.7.20	Chcel som aj vysvetlenie o desiatich rohoch, ktoré mala na hlave, a o tom ďalšom, ktorý vyrástol a pred ktorým tri iné vypadli. Tento roh mal oči a ústa, ktoré hovorili pyšne, a podľa výzoru bol väčší než ostatné. 
DAN.7.21	Hľadel som ďalej a tento roh rozpútal vojnu so svätými a víťazil nad nimi, 
DAN.7.22	až napokon prišiel Odveký a súd bol odovzdaný svätým Najvyššieho, pretože nadišiel čas, aby kráľovstvo prevzali svätí.
DAN.7.23	Takto prehovoril:
DAN.7.23	‚Štvrtá šelma, to bude štvrté kráľovstvo na zemi,
DAN.7.23	ktoré bude odlišné od všetkých ostatných kráľovstiev.
DAN.7.23	Pohltí celú zem, pošliape a rozdrúzga.
DAN.7.24	Desať rohov znamená,
DAN.7.24	že z tohto kráľovstva povstane desať kráľov.
DAN.7.24	Ešte ďalší povstane po nich,
DAN.7.24	bude odlišný od tých predchádzajúcich
DAN.7.24	a zosadí troch kráľov.
DAN.7.25	Bude hovoriť slová proti Najvyššiemu,
DAN.7.25	bude sužovať svätých Najvyššieho,
DAN.7.25	bude sa pokúšať zmeniť posvätné obdobia a predpisy.
DAN.7.25	Do jeho ruky budú vydaní na čas a časy a polovicu času.
DAN.7.26	Zasadne však súd a vezme mu moc ničiť a hubiť až do konca.
DAN.7.27	Kráľovstvo, moc a vznešenosť kráľovstiev pod šírym nebom
DAN.7.27	bude zverené ľudu svätých Najvyššieho.
DAN.7.27	Jeho kráľovstvo bude večné,
DAN.7.27	všetky mocnosti mu budú slúžiť
DAN.7.27	a budú ho poslúchať.‘
DAN.7.28	Tu sa končí rozprávanie. Mňa, Daniela, veľmi vyľakali vlastné myšlienky a tvár sa mi zmenila, no všetko toto som si nechal pre seba.“
DAN.8.1	V treťom roku vlády kráľa Belšaccara, ja, Daniel, prijal som zjavenie vo videní po tom, ktoré som mal predtým.
DAN.8.2	Keď som pozeral, v tom videní som sa nachádzal v opevnenom meste Šušan v provincii Elám pri rieke Uláj.
DAN.8.3	Keď som zdvihol zrak, videl som jedného barana s dvoma rohmi stáť pri rieke. Jeho rohy boli dlhé, ale jeden bol dlhší ako druhý; ten dlhší však vyrástol neskôr. 
DAN.8.4	Videl som toho barana klať na západ, sever i juh. Nijaké zviera pred ním neobstálo a nik sa nemohol vyslobodiť z jeho moci. Robil, čo sa mu páčilo, a vzmáhal sa.
DAN.8.5	Keď som sa díval, zo západu prichádzal cap ponad celú zem, ale zeme sa nedotýkal. Ten cap mal výrazný roh medzi očami. 
DAN.8.6	Prišiel až k dvojrohému baranovi, ktorého som videl stáť pri rieke, a v návale svojej sily sa na neho vyrútil. 
DAN.8.7	Videl som, ako sa prihnal k baranovi, rozzúril sa naň, barana nabral a zlomil mu obidva rohy. Baran nemal silu odolať mu. Cap ho zrazil na zem a podupal ho. Nikto nezachránil barana z jeho moci. 
DAN.8.8	Cap sa veľmi vzmohol. Keď bol na vrchole svojej moci, veľký roh sa mu vylomil a na jeho mieste vystúpili štyri nápadné rohy na štyri svetové strany.
DAN.8.9	Z jedného z nich vyšiel ďalší malý roh, ktorý sa neobyčajne zväčšoval smerom na juh, východ a k Nádhernej krajine. 
DAN.8.10	Keď vyrástol až po nebeské zástupy, zvrhol na zem niečo z toho množstva, aj z hviezd, a pošliapal ich.
DAN.8.11	Dorástol až na knieža tých zástupov, zrušil ustavičnú obetu a zbúral miesto jeho svätyne.
DAN.8.12	Do vzbury proti ustavičnej obete bolo nasadené vojsko. Pravdu zmietol na zem a čo robil, podarilo sa mu. 
DAN.8.13	Vtedy som počul hovoriť jedného svätého. Iný svätý sa pýtal toho, ktorý hovoril: „Dokedy bude platiť to videnie o ustavičnej obete, o pustošiacej vzbure a o vydaní svätyne, po ktorej šliape vojsko?“
DAN.8.14	Odpovedal: „Až keď prejde dvetisíctristo večerov a rán, bude svätyňa opäť obnovená.“
DAN.8.15	Keď som ja, Daniel, vnímal to videnie a usiloval som sa mu porozumieť, stál predo mnou niekto ako muž. 
DAN.8.16	Počul som ľudský hlas nad Ulájom. Ten zavolal: „Gabriel, vysvetli mu to videnie!“
DAN.8.17	Potom pristúpil k miestu, kde som stál. Keď sa približoval, bol som ohromený a padol som na tvár. Prihovoril sa mi: „Pochop, človeče, že to videnie sa týka konca času.“
DAN.8.18	Keď so mnou hovoril, ležal som v bezvedomí tvárou na zemi. Potom sa ma dotkol, postavil ma, kde som bol,
DAN.8.19	a povedal: „Dám ti vedieť, čo sa stane pri poslednom hroznom hneve, lebo sa to týka stanoveného konca. 
DAN.8.20	Dvojrohý baran, ktorého si videl, to sú králi Médska a Perzie.
DAN.8.21	Chlpatý cap je grécky kráľ a veľký roh medzi jeho očami je prvý kráľ. 
DAN.8.22	Vylomený roh, na ktorého mieste vyrástli štyri ďalšie, predstavuje štyri kráľovstvá, ktoré povstanú z jeho národa, ale nedosiahnu jeho silu.
DAN.8.23	V posledných dňoch ich kraľovania,
DAN.8.23	keď dôjdu k svojmu koncu spupní,
DAN.8.23	povstane kráľ s bezočivou tvárou, ktorý sa vyzná v úkladoch.
DAN.8.24	Bude oplývať silou, a nielen silou.
DAN.8.24	Spôsobí nezvyčajnú skazu
DAN.8.24	a vydarí sa, čo bude konať.
DAN.8.24	Zničí mocných. Aj proti svätému ľudu
DAN.8.25	bude namierená jeho dômyselnosť
DAN.8.25	a bude úspešný pre lesť v jeho ruke.
DAN.8.25	Vo svojom srdci sa bude vypínať
DAN.8.25	a nenápadne zničí mnohých.
DAN.8.25	Keď sa však postaví proti kniežaťu kniežat,
DAN.8.25	bude zlomený bez ľudského zásahu.
DAN.8.26	Videnie o večere a ráne,
DAN.8.26	o tom, čo ti bolo povedané, je pravdivé.
DAN.8.26	Ty však to videnie udržuj v tajnosti,
DAN.8.26	lebo sa týka vzdialenej budúcnosti.“
DAN.8.27	Ja, Daniel, som ochorel na niekoľko dní. Potom som vstal a konal som službu u kráľa. Žasol som nad tým videním, ale nikto to na mne nezbadal.
DAN.9.1	V prvom roku Dária, Ahasvérovho syna z médskeho rodu, ktorý sa stal kráľom nad chaldejským kráľovstvom,
DAN.9.2	v prvom roku jeho vlády som ja, Daniel, premýšľal nad Písmami o počte rokov, ktoré majú podľa Hospodinovho slova prorokovi Jeremiášovi uplynúť, kým bude Jeruzalem v troskách, totiž sedemdesiat rokov.
DAN.9.3	Potom som sa obrátil tvárou k Pánu Bohu, aby som v modlitbe vrúcne prosil o zmilovanie. Pritom som sa postil vo vrecovine a v popole.
DAN.9.4	Modlil som sa k Hospodinovi, svojmu Bohu, a vyznával som: „Ó, Pane, veľký a mocný Bože, ktorý verne zachovávaš zmluvu s tými, čo ťa milujú a dodržiavajú tvoje prikázania.
DAN.9.5	Zhrešili sme a bezbožne konali zlo. Vzopreli sme sa a odklonili sme sa od tvojich prikázaní a príkazov. 
DAN.9.6	Neposlúchali sme tvojich služobníkov prorokov, ktorí hovorili v tvojom mene našim kráľom, našim kniežatám, našim otcom a všetkému ľudu krajiny.
DAN.9.7	Tebe, Pane, patrí spravodlivosť, ale na nás je až dodnes zrejmá hanba; postihla každého judského muža, obyvateľov Jeruzalema a všetkých Izraelitov, blízkych i vzdialených, vo všetkých krajinách, kam si ich vyhnal pre nevernosť, ktorej sa dopustili proti tebe.
DAN.9.8	Hospodin, hanba nám, našim kráľom, našim kniežatám a našim otcom, lebo sme zhrešili proti tebe. 
DAN.9.9	U Pána, nášho Boha, je milosrdenstvo a odpustenie. Búrili sme sa proti nemu
DAN.9.10	a neposlúchali sme hlas Hospodina, nášho Boha, aby sme kráčali podľa zákonov, ktoré nám predložil prostredníctvom svojich služobníkov prorokov. 
DAN.9.11	Celý Izrael prestúpil tvoj zákon a odvrátil sa, aby nepočul tvoj hlas. Tak nás postihla kliatba a prísaha zapísaná v zákone Mojžiša, Božieho služobníka, lebo sme zhrešili proti nemu.
DAN.9.12	Splnil svoje slovo, ktoré vyslovil proti nám a proti našim vládcom, že privodí na nás také veľké nešťastie. Veď to, čo sa udialo v Jeruzaleme, nestalo sa nikde pod celým nebom. 
DAN.9.13	Ako je napísané v Mojžišovom zákone, tak prišlo na nás všetko to nešťastie. My sme neprosili o priazeň Hospodina, nášho Boha, ani sme sa k nemu neobrátili od svojich neprávostí, aby sme sa sústredili na tvoju pravdu. 
DAN.9.14	Hospodin však bdel a dopustil na nás nešťastie. Hospodin, náš Boh, je spravodlivý vo všetkom, čo robí, ale my sme neposlúchali jeho hlas.
DAN.9.15	Teraz, Pane, Bože náš, ktorý si mocnou rukou vyviedol svoj ľud z Egypta a urobil si známym svoje meno, ako ho máš aj dnes, zhrešili sme a konali sme bezbožne.
DAN.9.16	Pane, nech sa pre všetku tvoju spravodlivosť odvráti tvoj veľký hnev od tvojho mesta Jeruzalema, od tvojho svätého vrchu. Pre naše hriechy a pre viny našich otcov sa Jeruzalem a tvoj ľud stali potupou pre všetkých okolo nás.
DAN.9.17	Teraz však, Bože náš, vypočuj modlitbu svojho služobníka a jeho prosby o zmilovanie pre seba samého, Pane, rozjasni svoju tvár nad spustošenou svätyňou.
DAN.9.18	Bože môj, nakloň svoje ucho a počúvaj. Otvor svoje oči a pozri na naše zničené mesto, ktoré nesie tvoje meno. Svoje prosby ti nepredkladáme pre svoju spravodlivosť, ale pre tvoje veľké milosrdenstvo.
DAN.9.19	Pane, počúvaj! Pane, odpusť! Pane, vypočuj a konaj! Nemeškaj, kvôli sebe samému, Bože môj, lebo tvoje mesto a tvoj ľud nesú tvoje meno.“
DAN.9.20	Pokorne som sa modlil, vyznával som svoj hriech a vinu môjho ľudu, Izraela, a predkladal som Hospodinovi, svojmu Bohu, prosbu za Boží svätý vrch. 
DAN.9.21	Kým som sa ešte modlil, Gabriel, ten muž, ktorého som videl predtým vo videní, priblížil sa ku mne v čase večernej pokrmovej obety.
DAN.9.22	Pristúpil a takto ku mne prehovoril: „Daniel, práve som vyšiel, aby som ti dal plné poznanie. 
DAN.9.23	Keď si sa začal modliť, vyšlo slovo a ja som prišiel, aby som ti ho oznámil, lebo si vzácny Bohu. Pochop to slovo a rozumej videniu:
DAN.9.24	Sedemdesiat týždňov je stanovených
DAN.9.24	pre tvoj ľud a pre tvoje sväté mesto
DAN.9.24	na ukončenie priestupku,
DAN.9.24	na skoncovanie s hriechom,
DAN.9.24	na odpustenie viny,
DAN.9.24	na privedenie večnej spravodlivosti,
DAN.9.24	na zapečatenie prorockého videnia
DAN.9.24	a na pomazanie svätyne svätých.
DAN.9.25	Preto vedz a pochop: Odvtedy, čo zaznelo slovo o návrate a vybudovaní Jeruzalema až po pomazanie kniežaťa, uplynie sedem týždňov. Za šesťdesiatdva týždňov bude opäť vybudované námestie a priekopa. Budú to však časy súženia. 
DAN.9.26	Po šesťdesiatich dvoch týždňoch bude zabitý pomazaný, a nebude ho. Mesto a svätyňu zničí ľud kniežaťa, ktoré príde. Potopa s nimi skoncuje a až do konca vojny bude trvať pustošenie.
DAN.9.27	Za jeden týždeň mnohým nanúti zmluvu. Uprostred týždňa zastaví spaľovanú a pokrmovú obetu. Na ich mieste bude ohavná modla až po stanovené rozhodnutie o konci pustošiteľa.“
DAN.10.1	V treťom roku vlády perzského kráľa Kýra bolo zjavené slovo Danielovi, ktorý sa volal Béltšaccar. Bolo to pravdivé, ale ťažké slovo. To slovo i výklad prijal v tomto videní.
DAN.10.2	V tých dňoch som ja, Daniel, trúchlil tri týždne. 
DAN.10.3	Nejedol som chutný pokrm, ani mäso a víno sa mi nedostalo do úst. Vôbec som sa nepomazal olejom, až kým neprešli tri týždne.
DAN.10.4	Dvadsiateho štvrtého dňa prvého mesiaca som bol na brehu veľkej rieky Tigris.
DAN.10.5	Keď som zodvihol zrak, videl som nejakého muža oblečeného do ľanového odevu s pásom zo zlata z Ufázu na bedrách.
DAN.10.6	Jeho telo bolo ako chryzolit a jeho tvár bola podobná blesku. Jeho oči boli ako ohnivé fakle, jeho ramená a nohy ako lesk bronzu a jeho hlas ako hrmenie.
DAN.10.7	Len ja sám, Daniel, som mal to videnie. Muži, ktorí boli so mnou, ho nevideli, ale prepadla ich veľká hrôza a dali sa na útek do úkrytu. 
DAN.10.8	Zostal som teda sám a sledoval som to veľké videnie. Neostala však vo mne sila. Môj dôstojný výzor sa zmenil na nepoznanie a sila ma celkom opustila. 
DAN.10.9	Vtom som počul jeho hlas. Vzápätí som v bezvedomí padol tvárou na zem.
DAN.10.10	Tu sa ma dotkla ruka, zatriasla mnou, takže som sa zdvihol na kolená a dlane. 
DAN.10.11	Povedal mi: „Daniel, vzácny muž, venuj pozornosť slovám, ktoré ti hovorím. Postav sa na svoje miesto, pretože teraz som poslaný za tebou.“ Kým mi to hovoril, s chvením som sa postavil.
DAN.10.12	Potom mi povedal: „Neboj sa, Daniel, lebo od prvého dňa, keď si sa rozhodol porozumieť a pokoriť sa pred svojím Bohom, tvoje slová boli vypočuté a ja som kvôli tomu prišiel.
DAN.10.13	Knieža perzského kráľovstva sa však stavalo proti mne dvadsaťjeden dní. Ale Michael, jeden z najvyšších kniežat, mi prišiel na pomoc. Zanechal som ho tam s kniežaťom perzského kráľovstva
DAN.10.14	a prišiel som, aby som ťa poučil o tom, čo sa má stať tvojmu ľudu v budúcich dňoch, lebo je to videnie, ktoré sa vzťahuje na tieto dni.“
DAN.10.15	Kým mi tieto slová hovoril, sklonil som sa po zem a onemel som.
DAN.10.16	Vtom sa mi niekto ako ľudská bytosť dotkol pier a otvoril mi ústa, takže som prehovoril k tomu, čo stál predo mnou: „Pán môj, pri tom videní sa ma zmocnili kŕče a neudržal som si silu.
DAN.10.17	Ako by mohol služobník môjho pána hovoriť teraz s mojím pánom? Od toho času ma opustila sila, ba ani dych vo mne nezostal.“ 
DAN.10.18	Opäť sa ma dotkol ten, čo vyzeral ako človek, a dodal mi silu. 
DAN.10.19	Povedal: „Neboj sa, vzácny človeče! Pokoj s tebou! Vzchop sa! Buď pevný!“ Keď takto ku mne hovoril, vzchopil som sa a povedal som: „Hovor, pán môj, lebo si ma posilnil.“
DAN.10.20	Spýtal sa: „Či vieš, prečo som prišiel za tebou? Ale teraz sa vrátim bojovať s perzským kniežaťom. Ja odchádzam, ale práve prichádza grécke knieža. 
DAN.10.21	Oznámim ti však, čo je napísané v Knihe pravdy: Okrem vášho kniežaťa Michaela niet nikoho, kto by ma vedel posilňovať proti týmto.“
DAN.11.1	V prvom roku médskeho Dária som stál pri ňom, aby som mu pomáhal a ochraňoval ho.
DAN.11.2	Teraz ti však oznámim pravdu. V Perzii povstanú ešte traja králi. Štvrtý si nahromadí viac bohatstva ako ostatní. Keď sa posilní svojím bohatstvom, vyburcuje všetko proti gréckemu kráľovstvu. 
DAN.11.3	Objaví sa bohatiersky kráľ. Bude mocne vládnuť a robiť, čo sa mu zapáči.
DAN.11.4	No ako rýchlo povstal, tak bude jeho kráľovstvo rozbité a rozdelené na štyri svetové strany. Nie však medzi jeho potomkov. Nebude to už taká ríša, akej vládol on, lebo jeho kráľovstvo bude vyvrátené a dostane sa iným, mimo nich.
DAN.11.5	Zmocnie kráľ juhu, ale jedno z jeho kniežat bude silnejšie ako on a bude panovať. Jeho vláda bude nesmierna. 
DAN.11.6	Po niekoľkých rokoch sa spoja: dcéra kráľa juhu príde za kráľom severu, aby urobila dohodu. Neudrží si však svoju moc, ani jej potomstvo neprežije. Bude vydaná ona, jej sprievodcovia, jej syn i ten, ktorý bol jej oporou.
DAN.11.7	Na jeho mieste vzíde z jej koreňov výhonok. Vytiahne proti vojsku, vstúpi do pevnosti kráľa severu a dokáže na nich svoju moc. 
DAN.11.8	Do zajatia v Egypte odvlečie aj ich bohov, liate modly, vzácne nádoby, striebro a zlato. Na niekoľko rokov nechá kráľa severu na pokoji. 
DAN.11.9	Ten potom vnikne do kráľovstva kráľa juhu, ale vráti sa do svojej krajiny. 
DAN.11.10	Jeho synovia budú bojovať. Zhromaždia veľké množstvo vojska, ktoré bude postupovať a preženie sa ako povodeň. Bude bojovať ďalej až po jeho pevnosť. 
DAN.11.11	Kráľ juhu sa rozhorčí. Vytiahne do boja proti kráľovi severu. On postaví veľké vojsko, ale bude vydané do rúk toho druhého. 
DAN.11.12	Keď to vojsko odvlečú, jeho srdce spyšnie. Porazí desaťtisíce, ale prevahu nezíska. 
DAN.11.13	Kráľ severu sa vráti a postaví ešte väčšie vojsko než predtým. Po určitom čase, po niekoľkých rokoch, pritiahne s veľkým vojskom a s mnohým majetkom. 
DAN.11.14	V tých časoch mnohí povstanú proti kráľovi juhu. Aj rozvášnení synovia tvojho ľudu sa pozdvihnú, aby sa potvrdilo videnie, ale padnú. 
DAN.11.15	Kráľ severu pritiahne, navŕši násyp a zaujme opevnené mesto. Južné sily neobstoja. Ani vybraní z jeho ľudu nebudú mať silu odolávať.
DAN.11.16	Ten, čo vytiahol proti nemu, bude robiť, čo sa mu zachce, a nikto pred ním neobstojí. Zastaví sa aj v Nádhernej krajine a všetko bude v jeho ruke.
DAN.11.17	Zaumieni si ovládnuť celé jeho kráľovstvo. Uzatvorí s ním mierovú dohodu a dá mu dcéru za ženu, aby ho zničila. To sa však nestane, neuskutoční sa to. 
DAN.11.18	Potom sa zameria na ostrovy a mnohé obsadí. No jeden vojvodca urobí koniec jeho výsmechu, no nielen to, potupu mu odplatí. 
DAN.11.19	Obráti teda pozornosť na pevnosti jeho krajiny, ale potkne sa, padne a stratí sa.
DAN.11.20	Na jeho miesto sa postaví iný, ktorý privedie vyberača s kráľovskou slávou. Po niekoľkých dňoch sa však zlomí, no nie hnevom ani bojom. 
DAN.11.21	Na jeho miesto nastúpi opovrhnutý muž bez udelenia kráľovskej hodnosti. Nenápadne pritiahne a úskokmi sa zmocní kráľovstva.
DAN.11.22	Vojenské oddiely sa pred ním odplavia a budú rozbité, ako aj knieža zmluvy. 
DAN.11.23	Keď uzavrie spojenectvá, bude si počínať ľstivo. Dostane sa k moci pomocou malej časti národa. 
DAN.11.24	Pritiahne do najbohatších a najúrodnejších krajov a bude robiť, čo nerobili jeho otcovia ani otcovia jeho otcov. Medzi svojich rozhodí lup, korisť a majetok. Proti opevneným mestám bude snovať plány, ale len do určitého času. 
DAN.11.25	Vyburcuje svoju silu a srdce s veľkým vojskom proti kráľovi juhu. Aj kráľ juhu sa pustí do boja s veľkým a nesmierne početným vojskom. Neobstojí však, lebo budú proti nemu strojiť úklady.
DAN.11.26	Zlomia ho tí, čo jedávajú jeho pokrm. Zničia jeho vojsko a mnohí padnú prebodnutí.
DAN.11.27	Obaja zlomyseľní králi budú pri jednom stole hovoriť lož. Nebude to však osožiť, lebo koniec má prísť v určenom čase. 
DAN.11.28	Vráti sa do svojej krajiny s veľkou korisťou a so srdcom zaujatým proti svätej zmluve. Bude konať a vráti sa do svojej krajiny.
DAN.11.29	V stanovenom čase opäť vpadne na juh, ale tentoraz to nebude tak ako po prvýkrát.
DAN.11.30	Keď proti nemu pritiahnu lode Kittejcov, stratí odvahu a ustúpi. Rozzúri sa a bude konať proti svätej zmluve. Keď sa vráti, bude si všímať tých, čo opúšťajú svätú zmluvu. 
DAN.11.31	Jeho vojská povstanú a znesvätia svätyňu i pevnosť. Odstránia ustavičnú obetu a postavia ohavnú modlu.
DAN.11.32	Tých, čo prestupujú zmluvu, ľstivo zvedie. No ľudia, ktorí poznajú svojho Boha, posilnia sa a budú konať. 
DAN.11.33	Múdri z ľudu budú mnohých poúčať, ale za istý čas zaváhajú pre meč, oheň, zajatie a plienenie.
DAN.11.34	Keď klesnú, dostane sa im malej pomoci a mnohí sa k nim úlisne pripoja.
DAN.11.35	Aj niektorí z múdrych v skúške zneistejú pre triedenie a očistu medzi nimi až do konca čias, totiž do určeného času.
DAN.11.36	Kráľ bude konať svojvoľne, bude sa vyvyšovať a vypínať nad každého boha. Aj proti Bohu bohov bude hovoriť opovážlivé veci. Bude úspešný, až kým sa nedovŕši hnev, lebo sa splní to, čo bolo určené.
DAN.11.37	Nebude sa starať o Boha svojich otcov. Ani miláčikovi žien
DAN.11.38	Namiesto toho bude uctievať zlatom, striebrom, drahokamami a klenotmi boha pevností, boha, ktorého jeho otcovia nepoznali. 
DAN.11.39	Zasadí sa za obrancov pevností. Ľud, ktorý uzná cudzieho boha, obdarí poctami. Dá im vládnuť nad mnohými a za odmenu im pridelí pôdu. 
DAN.11.40	Na konci času sa stretne v boji s kráľom juhu, ale kráľ severu proti nemu vyrazí s vozmi, jazdcami a mnohými loďami. Vpadne do krajov a preženie sa nimi ako povodeň.
DAN.11.41	Príde aj do Nádhernej krajiny. Mnohé krajiny padnú. Z jeho ruky však uniknú Edóm, Moáb i poprední z Ammónčanov. 
DAN.11.42	Rozprestrie svoju moc nad krajinami. Ani Egypt neunikne.
DAN.11.43	Bude spravovať zlaté a strieborné poklady a všetky vzácnosti Egypta. Aj Líbyjčania a Kúšijci za ním budú kráčať. 
DAN.11.44	Keď ho vystrašia správy z východu a zo severu, vytiahne s veľkou zúrivosťou, aby zničil a vyhladil mnohých.
DAN.11.45	Osadí svoje kráľovské stany medzi morom a medzi nádherným svätým vrchom. Dôjde však k svojmu koncu a nik mu nepomôže.
DAN.12.1	V tom čase povstane veľké knieža,
DAN.12.1	Michael, ochranca synov tvojho ľudu.
DAN.12.1	Nastane čas súženia,
DAN.12.1	akého nebolo od začiatku národa až doteraz.
DAN.12.1	V tom čase však bude zachránený tvoj ľud
DAN.12.1	i každý, kto sa nájde zapísaný v knihe.
DAN.12.2	Mnohí z tých, čo spia v prachu zeme, sa zobudia:
DAN.12.2	jedni pre večný život,
DAN.12.2	ale druhí na večné zavrhnutie a hanbu.
DAN.12.3	Múdri sa budú skvieť ako jas oblohy
DAN.12.3	a tí, čo mnohých privedú k spravodlivosti,
DAN.12.3	budú ako hviezdy na večné veky.
DAN.12.4	Ty však, Daniel, zachovaj tieto slová v tajnosti a zapečať knihu až po koniec času. Mnohí odpadnú a zlo sa rozmnoží.
DAN.12.5	Ja, Daniel, videl som stáť dvoch ďalších mužov, jedného na tomto brehu a druhého na druhom brehu rieky. 
DAN.12.6	Tu jeden prehovoril k mužovi oblečenému do ľanového rúcha, ktorý bol nad vodami rieky: „Kedy nastane koniec týchto podivuhodných udalostí?“
DAN.12.7	Nato som počul muža oblečeného do ľanového rúcha, ktorý bol nad vodami rieky. Pozdvihol svoju pravicu i ľavicu k nebu a prisahal na večne Živého: „Bude to trvať čas, dva časy a pol času, kým dôjde ku koncu moc znesvätiteľa a týmto sa všetko zavŕši.“
DAN.12.8	Vypočul som si to, ale nerozumel som. Spýtal som sa teda: „Pán môj, aký bude záver týchto vecí?“ 
DAN.12.9	Odpovedal: „Daniel, choď, pretože slová sú držané v tajnosti a zapečatené do posledných čias.
DAN.12.10	Mnohí sa očistia, vybielia a budú zdokonalení, ale svojvoľní budú konať svojvoľne. Ani jeden bezbožný sa nepoučí, no múdri porozumejú.
DAN.12.11	Od času zastavenia ustavičnej obety a postavenia ohavnej modly uplynie tisícdvestodeväťdesiat dní.
DAN.12.12	Blahoslavený, kto v dôvere prečká tisíctristotridsaťpäť dní.
DAN.12.13	Ty však choď v ústrety koncu. Budeš odpočívať a vstaneš, aby sa naplnil tvoj údel na konci dní.“
HOS.1.1	Slovo Hospodina, ktoré prehovorilo k Ozeášovi, synovi Beeriho, v období judských kráľov Uzziju, Jotáma, Acháza a Chizkiju a v čase izraelského kráľa Jarobeáma, Joášovho syna.
HOS.1.2	Začiatok Hospodinovej reči prostredníctvom Ozeáša.
HOS.1.2	Hospodin povedal Ozeášovi:
HOS.1.2	„Vezmi si smilnú ženu
HOS.1.2	a maj deti zo smilstva,
HOS.1.2	lebo krajina strašne smilní,
HOS.1.2	odvrátila sa od Hospodina.“
HOS.1.3	Vzal si teda Gomer, dcéru Diblajima. Tá počala a porodila mu syna.
HOS.1.4	Vtedy mu Hospodin povedal:
HOS.1.4	„Daj mu meno Jezreel,
HOS.1.4	lebo onedlho potrestám dom Jehuov
HOS.1.4	za krviprelievanie v Jezreeli
HOS.1.4	a potom urobím koniec kráľovstvu Izraela.
HOS.1.5	V ten deň zlomím luk Izraelov v údolí Jezreel.“
HOS.1.6	Potom opäť počala a porodila dcéru.
HOS.1.6	Vtedy mu povedal:
HOS.1.6	„Daj jej meno Neomilostená
HOS.1.6	pretože už viac nebudem mať súcit s domom Izraela
HOS.1.6	— veľmi sa mi protivia.
HOS.1.7	Nad domom Júdu sa však zľutujem
HOS.1.7	a prídem im na pomoc ako Hospodin, ich Boh,
HOS.1.7	ale nie s lukom a mečom ani s koňmi so záprahom, teda nie bojom.“
HOS.1.8	Potom, čo odstavila Neomilostenú, počala a porodila syna.
HOS.1.9	Vtedy povedal:
HOS.1.9	„Daj mu meno Nie môj ľud
HOS.1.9	lebo vy nie ste mojím ľudom
HOS.1.9	a ja nie som vaším Bohom
HOS.2.1	Izraelitov bude počtom ako piesku v mori,
HOS.2.1	ktorý nemožno zvážiť ani spočítať.
HOS.2.1	Miesto toho, aby
HOS.2.1	budú im hovoriť: ‚Deti živého Boha‘.
HOS.2.2	Potom sa zhromaždia spolu Júdovci a Izraeliti,
HOS.2.2	ustanovia si jedného vodcu a vyjdú z krajiny.
HOS.2.2	To bude veľký deň Jezreelu.
HOS.2.3	Povedzte vašim bratom: ‚Môj ľud‘
HOS.2.3	a vašim sestrám: ‚Omilostená‘.
HOS.2.4	Žalujte svoju matku, obžalujte ju,
HOS.2.4	že nie je mojou ženou,
HOS.2.4	a tak ani ja nie som jej mužom.
HOS.2.4	Nech si odstráni z tváre znaky smilstva
HOS.2.4	a z pŕs znaky cudzoložstva!
HOS.2.5	Ak nie, vyzlečiem ju donaha
HOS.2.5	a vystavím ju takú, akou bola v deň svojho narodenia.
HOS.2.5	Obrátim ju na pustatinu, spravím ju
HOS.2.5	podobnú vyprahnutej zemi,
HOS.2.5	nechám ju zomrieť od smädu.
HOS.2.6	Nad jej deťmi sa nezmilujem,
HOS.2.6	keďže sú to deti zo smilstva,
HOS.2.7	lebo ich matka smilnila,
HOS.2.7	ich rodička sa dopustila hanebnosti,
HOS.2.7	veď hovorievala: ‚Pôjdem za svojimi milencami,
HOS.2.7	za tými, čo mi dávajú chlieb a vodu,
HOS.2.7	vlnu a ľan, olej a nápoje.‘
HOS.2.8	Preto hľa! Zahradím jej cestu tŕním
HOS.2.8	a ohradím ju múrom,
HOS.2.8	takže nenájde svoje chodníky.
HOS.2.9	Vydá sa za svojimi milencami, ale nedostihne ich,
HOS.2.9	bude ich hľadať, ale nenájde ich.
HOS.2.9	Vtedy povie: ‚Vrátim sa k svojmu prvému mužovi,
HOS.2.9	lebo vtedy mi bolo lepšie ako teraz.‘
HOS.2.10	Ona však nevie, že to ja som jej dával obilie,
HOS.2.10	mušt a čerstvý olej.
HOS.2.10	Dal som jej mnoho striebra a zlata,
HOS.2.10	ale venovala ho Baalovi.
HOS.2.11	Preto si vezmem späť svoje obilie, až príde jeho čas,
HOS.2.11	a svoj mušt, keď príde jeho obdobie.
HOS.2.11	Odnímem od nej svoju vlnu a ľan,
HOS.2.11	určené na zakrytie jej nahoty.
HOS.2.12	Teraz odhalím jej nehanebnosť
HOS.2.12	pred očami všetkých jej milencov
HOS.2.12	a nikomu sa nepodarí zachrániť ju z mojej moci.
HOS.2.13	Urobím koniec všetkým jej radostiam
HOS.2.13	— sviatkom, oslavám novmesiaca, sobotám
HOS.2.13	a všetkým slávnostným príležitostiam.
HOS.2.14	Zničím jej vinič aj figovníky, o ktorých hovorí:
HOS.2.14	‚Je to poplatok, ktorým ma vyplácajú moji milenci.‘
HOS.2.14	Nechám ich zarásť lesom
HOS.2.14	a potom ich požerie divá zver.
HOS.2.15	Potrestám ju za dni zasvätené baalom,
HOS.2.15	keď im prinášala kadidlové obety,
HOS.2.15	zdobila sa náušnicami a šperkami
HOS.2.15	a chodila za svojimi milencami,
HOS.2.15	na mňa však zabúdala,“
HOS.2.15	znie výrok Hospodina.
HOS.2.16	„Preto, hľa, vyvábim ju, zavediem na púšť
HOS.2.16	a prehovorím k jej srdcu.
HOS.2.17	Tam jej dám vinice a údolie Achór ako bránu nádeje
HOS.2.17	a odtiaľ mi odpovie ako v dňoch svojej mladosti,
HOS.2.17	ako vtedy, keď vychádzala z Egypta.
HOS.2.18	V ten deň,“
HOS.2.18	znie výrok Hospodina,
HOS.2.18	„bude ma volať: ‚Môj muž,‘
HOS.2.18	a nebude ma viac volať: ‚Môj Baal‘.
HOS.2.19	Odvrátim mená baalov od jej úst,
HOS.2.19	viac nebudú spomínaní menom.
HOS.2.20	Vtedy uzavriem zmluvu s divou zverou,
HOS.2.20	nebeským vtáctvom a plazmi zeme.
HOS.2.20	Luk a meč, teda boj, odstránim zo zeme
HOS.2.20	a usadím ich v bezpečí.
HOS.2.21	Zasnúbim si ťa naveky,
HOS.2.21	zasnúbim si ťa v spravodlivosti, práve,
HOS.2.21	láske a v milosrdenstve.
HOS.2.22	Zasnúbim si ťa vo vernosti
HOS.2.22	a ty spoznáš Hospodina.
HOS.2.23	Vtedy odpoviem,“
HOS.2.23	znie výrok Hospodina,
HOS.2.23	„odpoviem nebesám
HOS.2.23	a ony zasa odpovedia zemi,
HOS.2.24	zem odpovie obiliu, muštu a oleju
HOS.2.24	a oni odpovedia Jezreelu.
HOS.2.25	Zasejem si ju v krajine
HOS.2.25	a zmilujem sa nad Neomilostenou,
HOS.2.25	poviem Nie môjmu ľudu: ‚Ty si môj ľud‘
HOS.2.25	a on povie: ‚Môj Boh‘.“
HOS.3.1	Hospodin mi opäť povedal: „Miluj ženu, ktorá miluje zlo a cudzoloží, práve tak ako Hospodin miluje Izraelitov, ktorí sa obracajú k iným bohom a majú radi hrozienkové koláče.“
HOS.3.2	Kúpil som ju teda za pätnásť strieborných, chómer jačmeňa a letek vína. 
HOS.3.3	Povedal som jej: „Dlho zostaneš u mňa. Nebudeš smilniť a nebudeš mať muža a ani ja s tebou nebudem mať nič, 
HOS.3.4	lebo dlho zostanú Izraeliti bez kráľa, kniežat, bez obety, maceby, efódu a terafím
HOS.3.5	Potom sa Izraeliti obrátia a budú hľadať Hospodina, svojho Boha, a Dávida, svojho kráľa. S bázňou sa obrátia k Hospodinovi a jeho dobrote v čase, ktorý príde.“
HOS.4.1	Počúvajte slovo Hospodina, Izraeliti!
HOS.4.1	Hospodin vedie spor s obyvateľmi krajiny,
HOS.4.1	lebo niet vernosti, milosrdenstva
HOS.4.1	ani poznania Boha v krajine.
HOS.4.2	Preklínanie, podvody, vraždy, krádeže a cudzoložstvo
HOS.4.2	prelomili svoje hrádze: všade je samá krv.
HOS.4.3	Preto smúti krajina, lebo ochabuje všetko, čo v nej prebýva:
HOS.4.3	divá zver aj nebeské vtáctvo,
HOS.4.3	dokonca aj morské ryby hynú.
HOS.4.4	Nech nikto nevedie s nikým spor
HOS.4.4	a nech nikto nikoho neodsudzuje!
HOS.4.4	„To s tebou mám spor, kňaz!
HOS.4.5	Ty sa potkýnaš vo dne
HOS.4.5	a v noci sa aj prorok s tebou potkýna.
HOS.4.5	Zničím tvoju matku.
HOS.4.6	Môj ľud je zničený pre nevedomosť.
HOS.4.6	Keďže ty si odmietol poznanie,
HOS.4.6	odmietam ťa ako svojho kňaza.
HOS.4.6	Zabudol si na zákon svojho Boha,
HOS.4.6	ja tiež zabudnem na tvojich potomkov —
HOS.4.7	o čo viac sa množia,
HOS.4.7	o to viac hrešia proti mne.
HOS.4.7	Ich dôstojnosť zmením na potupu!
HOS.4.8	Kŕmia sa hriechom môjho ľudu
HOS.4.8	a túžia po jeho vine.
HOS.4.9	Ako bude s ľudom,
HOS.4.9	tak bude aj s kňazom.
HOS.4.9	Potrestám ho za jeho cesty
HOS.4.9	a odplatím mu jeho skutky.
HOS.4.10	Budú jesť, ale nenasýtia sa,
HOS.4.10	budú smilniť, ale nerozmnožia sa,
HOS.4.10	lebo opustili Hospodina
HOS.4.11	v prospech smilstva.
HOS.4.11	Víno a mušt
HOS.4.11	odoberajú rozum môjmu ľudu,
HOS.4.12	dopytuje sa svojho dreva
HOS.4.12	a jeho palica mu dáva rady,
HOS.4.12	lebo duch smilstva ich zvádza z cesty
HOS.4.12	a oni sa smilnením odvracajú od svojho Boha.
HOS.4.13	Na temene vrchov prinášajú obety,
HOS.4.13	na výšinách pália kadidlo
HOS.4.13	— pod dubom, topoľom a cerom,
HOS.4.13	lebo ich tieň je príjemný;
HOS.4.13	preto vaše dcéry smilnia
HOS.4.13	a vaše snúbenice páchajú cudzoložstvo.
HOS.4.14	Nepotrestám však za to
HOS.4.14	ani vaše dcéry, ani vaše snúbenice,
HOS.4.14	lebo muži chodia do ústrania s neviestkami
HOS.4.14	a so zasvätenými smilnicami prinášajú obety.
HOS.4.14	Ľud, ktorý to nechápe, bude zničený.“
HOS.4.15	Ak smilníš ty, Izrael,
HOS.4.15	nech sa nepreviňuje Júda.
HOS.4.15	Nechoďte do Gilgálu,
HOS.4.15	neputujte do Bét-Avenu,
HOS.4.15	neprisahajte: „Na živého Hospodina prisahám!“
HOS.4.16	Ako vzdorovitá jalovica vzdoruje Izrael,
HOS.4.16	má ho azda Hospodin pásť
HOS.4.16	na rozľahlej pastvine ako baránka?
HOS.4.17	Efrajim je spolčený s modlami,
HOS.4.17	nechaj ho;
HOS.4.18	ich hostiny sa pominuli.
HOS.4.18	Neustále smilnil,
HOS.4.18	v hriešnej láske mal opakovanú záľubu;
HOS.4.18	potupa prevýšila ich pýchu.
HOS.4.19	Vietor ho zabalí do svojich krídel
HOS.4.19	a ponesie hanbu za svoje obety.
HOS.5.1	„Počujte toto, kňazi,
HOS.5.1	dávajte pozor, dom Izraela,
HOS.5.1	aj kráľovský palác,
HOS.5.1	nakloňže si svoje ucho,
HOS.5.1	lebo vás sa týka tento súd!
HOS.5.1	Pre Micpu sa stali osídlom,
HOS.5.1	na Tabóre rozprestretou sieťou,
HOS.5.2	v Šittíme vyhĺbili jamu,
HOS.5.2	ale ja ich všetkých potrestám.
HOS.5.3	Ja poznám Efrajima,
HOS.5.3	Izrael sa predo mnou neukryl.
HOS.5.3	Ty si smilnil, Efrajim,
HOS.5.3	poškvrnil si Izrael.“
HOS.5.4	Ich skutky im nedovoľujú
HOS.5.4	vrátiť sa k svojmu Bohu;
HOS.5.4	je v nich duch smilstva,
HOS.5.4	takže nepoznajú Hospodina.
HOS.5.5	Vlastná pýcha Izraela ho usvedčuje do očí.
HOS.5.5	Efrajim sa potkýna na vlastných previneniach
HOS.5.5	a potkýna sa s nimi aj Júda.
HOS.5.6	So svojimi ovcami a dobytkom
HOS.5.6	idú hľadať Hospodina,
HOS.5.6	ale nenájdu ho,
HOS.5.6	stiahol sa od nich.
HOS.5.7	Zradili Hospodina,
HOS.5.7	lebo plodili cudzích synov;
HOS.5.7	teraz ich však novmesiac strávi
HOS.5.7	aj s ich vlastníctvom.
HOS.5.8	„Trúbte na roh v Gibei, na trúbu v Ráme,
HOS.5.8	kričte na poplach v Bét-Avene
HOS.5.8	— už sú za tebou, Benjamín!
HOS.5.9	Efrajim spustne v deň,
HOS.5.9	keď ho budem karhať,
HOS.5.9	medzi kmeňmi Izraela oznámim výrok,
HOS.5.9	ktorý bude spoľahlivý.
HOS.5.10	Vodcovia Júdu sú
HOS.5.10	ako tí, čo posúvajú medzu,
HOS.5.10	vylejem na nich svoj hnev ako vodu.
HOS.5.11	Efrajim bude utlačený, rozdrvený pri súde,
HOS.5.11	lebo bol ochotný kráčať za nezmyslom.
HOS.5.12	Budem ako moľ pre Efrajim
HOS.5.12	a ako červotoč pre dom Júdu.
HOS.5.13	Keď Efrajim zbadal svoju chorobu
HOS.5.13	a Júda svoju ranu,
HOS.5.13	Efrajim išiel do Asýrie,
HOS.5.13	Júda vyslal poslov k veľkému kráľovi.
HOS.5.13	Ten vás však nemôže uzdraviť
HOS.5.13	ani vyliečiť vašu ranu,
HOS.5.14	lebo to ja som ako lev pre Efrajima
HOS.5.14	a ako levíča pre dom Júdu.
HOS.5.14	Ja, áno ja, roztrhám a odídem,
HOS.5.14	odnesiem preč bez nádeje na záchranu.
HOS.5.15	Odídem, vrátim sa späť na svoje miesto,
HOS.5.15	až kým nevyznajú svoju vinu.
HOS.5.15	Potom budú hľadať moju tvár,
HOS.5.15	úporne ma budú hľadať vo svojej úzkosti:
HOS.6.1	‚Poďte, vráťme sa k Hospodinovi!
HOS.6.1	On nás totiž roztrhal
HOS.6.1	a on nás aj uzdraví,
HOS.6.1	on nás udrel
HOS.6.1	a on nás aj obviaže.
HOS.6.2	Po dvoch dňoch nás oživí,
HOS.6.2	na tretí deň nás vzkriesi
HOS.6.2	a budeme žiť pred jeho tvárou,
HOS.6.3	spoznáme ho
HOS.6.3	a budeme sa usilovať o poznanie Hospodina.
HOS.6.3	Jeho východ je istý ako východ rannej zory
HOS.6.3	a jeho príchod je pre nás ako príchod dažďa,
HOS.6.3	jesenného a jarného dažďa, ktorý zvlažuje zem.‘
HOS.6.4	Čo si s tebou počať, Efrajim?
HOS.6.4	Čo si s tebou počať, Júda?
HOS.6.4	Veď vaše milosrdenstvo je ako ranný oblak
HOS.6.4	alebo ako rosa, čo sa hneď stratí.
HOS.6.5	Preto som ich okresával prostredníctvom prorokov,
HOS.6.5	zabíjal som ich slovami svojich úst.
HOS.6.5	Moje právo vychádza ako svetlo;
HOS.6.6	lebo milosrdenstvo chcem, a nie obetu,
HOS.6.6	poznanie Boha viac ako spaľované obety.
HOS.6.7	Oni však porušili zmluvu v Adame,
HOS.6.7	tam ma zradili.
HOS.6.8	Gileád je mestom zločincov
HOS.6.8	so stopami po krvi.
HOS.6.9	Ako tlupa číhajúcich záškodníkov je spolok kňazov,
HOS.6.9	zabíjajú na ceste do Síchemu;
HOS.6.9	áno, páchajú nehanebnosti!
HOS.6.10	V dome Izraela som videl strašnú vec:
HOS.6.10	je tam smilstvo Efrajima,
HOS.6.10	poškvrnil sa Izrael.
HOS.6.11	Aj tebe, Júda, nastane žatva,
HOS.6.11	keď zmením údel Izraela.
HOS.7.1	Keď uzdravím Izrael,
HOS.7.1	bude odhalená vina Efrajima
HOS.7.1	a zlé skutky Samárie.
HOS.7.1	Ako len podvodne konajú!
HOS.7.1	Zlodej sa vkráda dnu,
HOS.7.1	vonku plienia záškodníci.
HOS.7.2	Nemyslia však na to,
HOS.7.2	že ja si pamätám ich zlé činy.
HOS.7.2	Ich skutky ich obklopujú,
HOS.7.2	mám ich priamo pred sebou.
HOS.7.3	Skazenosťami obveseľujú kráľa
HOS.7.3	a svojimi podvodmi jeho veľmožov.
HOS.7.4	Všetci sú cudzoložníci,
HOS.7.4	sú ako pec rozpálená pekárom,
HOS.7.4	ktorý prestal bdieť,
HOS.7.4	keď zamiesil cesto
HOS.7.4	a čaká na jeho vykvasenie.
HOS.7.5	V deň nášho kráľa
HOS.7.5	veľmoži pochoreli rozpálení vínom,
HOS.7.5	čo natiahlo svoju ruku k posmievačom.
HOS.7.6	Veru, prikrádajú sa so srdcom rozžeraveným
HOS.7.6	ako pec pri strojení úkladov —
HOS.7.6	ich pekár spí po celú noc,
HOS.7.6	ráno však vzbĺkne ako planúci oheň.
HOS.7.7	Všetci sú rozpálení ako pec
HOS.7.7	a stravujú svojich sudcov.
HOS.7.7	Všetci ich králi padajú,
HOS.7.7	nikto z nich ku mne nevolá.
HOS.7.8	Efrajim je medzi národmi,
HOS.7.8	mieša sa s nimi.
HOS.7.8	Efrajim je posúch,
HOS.7.8	ktorý pri pečení neotočili na druhú stranu.
HOS.7.9	Jeho silu stravujú cudzinci,
HOS.7.9	ale on o tom nevie,
HOS.7.9	je posiaty šedinami,
HOS.7.9	ale ani o tom nevie.
HOS.7.10	Vlastná pýcha usvedčuje Izrael priamo do tváre,
HOS.7.10	ale neobrátia sa k Hospodinovi, svojmu Bohu,
HOS.7.10	a napriek tomu všetkému ho nehľadajú.
HOS.7.11	Efrajim sa stal podobný holubici:
HOS.7.11	sú dôverčiví, bez rozumu,
HOS.7.11	privolávajú Egypt, kráčajú do Asýrie.
HOS.7.12	Keď pôjdu, rozprestriem na nich svoju sieť,
HOS.7.12	znesiem ich dolu ako nebeských vtákov
HOS.7.12	a budem ich trestať,
HOS.7.12	ako počulo ich zhromaždenie.
HOS.7.13	Beda im, lebo odo mňa odstúpili,
HOS.7.13	skaza na nich, lebo sa vzbúrili proti mne!
HOS.7.13	Ja som ich vykúpil,
HOS.7.13	oni však o mne hovoria lži,
HOS.7.14	ani ku mne nevolajú z hĺbky svojho srdca,
HOS.7.14	len kvília na svojich lôžkach,
HOS.7.14	kvôli obiliu a muštu si robia na tele zárezy
HOS.7.14	a vzdorujú mi.
HOS.7.15	Ja som ich napomínal,
HOS.7.15	posilňoval ich ramená,
HOS.7.15	ale oni proti mne kujú zlé plány.
HOS.7.16	Obracajú sa k ničote,
HOS.7.16	sú ako nespoľahlivý luk.
HOS.7.16	Mečom padnú ich veľmoži
HOS.7.16	pre svoj bezočivý jazyk,
HOS.7.16	ten bude ich výsmechom v Egypte.
HOS.8.1	Roh k ústam!“
HOS.8.1	Hospodin je ako orol krúžiaci nad domom:
HOS.8.1	„Porušili moju zmluvu
HOS.8.1	a vzbúrili sa proti môjmu zákonu,
HOS.8.2	hoci ku mne kričia:
HOS.8.2	‚Boh Izraela, my ťa poznáme!‘
HOS.8.3	Izrael zavrhol toho, ktorý je dobrý,
HOS.8.3	bude ho stíhať nepriateľ.
HOS.8.4	Ustanovili si kráľov,
HOS.8.4	no nie podľa mojej vôle,
HOS.8.4	ustanovili si kniežatá,
HOS.8.4	ale bez môjho vedomia.
HOS.8.4	Zo svojho striebra a zlata si spravili modly,
HOS.8.4	aby boli vykynožení.
HOS.8.5	Zavrhujem tvoje teľa, Samária;
HOS.8.5	môj hnev blčí proti nim
HOS.8.5	— dokedy budú neschopní očistenia
HOS.8.6	synovia Izraela?
HOS.8.6	Teľa nie je Boh; zhotovil ho remeselník.
HOS.8.6	Veru, teľa Samárie bude rozbité na kúsky.
HOS.8.7	Sejú vietor a budú žať víchricu.
HOS.8.7	Vyrastie steblo bez zrna,
HOS.8.7	nebude sa z neho robiť múka;
HOS.8.7	ak by sa aj robila,
HOS.8.7	zhltnú ju cudzinci.
HOS.8.8	Izrael je pohltený,
HOS.8.8	teraz sú medzi národmi
HOS.8.8	ako nikým nechcená nádoba.
HOS.8.9	Keď vystupovali do Asýrie,
HOS.8.9	osamelého divého osla Efrajima si najímali milenci;
HOS.8.10	ale hoci ich najímajú medzi národmi,
HOS.8.10	teraz ich zhromaždím
HOS.8.10	a zakrátko prestanú pomazávať kráľa veľmožov.
HOS.8.11	Keďže Efrajim rozmnožil oltáre,
HOS.8.11	stali sa pre neho oltármi na hriech.
HOS.8.12	Napísal som im množstvo svojich zákonov,
HOS.8.12	no pokladajú ich za cudzie.
HOS.8.13	Ako obety obetujú moje dary, jedia mäso
HOS.8.13	— Hospodin v nich nemá zaľúbenie.
HOS.8.13	Teraz si spomenie na ich vinu a potrestá ich hriechy
HOS.8.13	— oni sa vrátia do Egypta.
HOS.8.14	Izrael zabudol na svojho Tvorcu a staval chrámy,
HOS.8.14	Júda rozmnožoval opevnené mestá.
HOS.8.14	Zošlem však oheň na jeho mestá
HOS.8.14	a ten strávi jeho pevnosti.
HOS.9.1	Neteš sa, Izrael, nejasaj, ľud môj,
HOS.9.1	lebo smilnením si odpadol od Boha.
HOS.9.1	Miloval si dary za smilstvo na každom obilnom humne.
HOS.9.2	Humno ani vínny lis ich nenasýti
HOS.9.2	a mušt ich oklame.
HOS.9.3	Nebudú prebývať v krajine Hospodina,
HOS.9.3	Efrajim sa vráti do Egypta
HOS.9.3	a v Asýrii budú jesť nečistý pokrm.
HOS.9.4	Nebudú odlievať víno pre Hospodina,
HOS.9.4	svojimi obetami si nezískajú jeho priazeň
HOS.9.4	— stanú sa pre nich chlebom smútku
HOS.9.4	a každý, kto ho bude jesť, sa poškvrní.
HOS.9.4	Áno, ich chlieb je len pre nich samých,
HOS.9.4	nedostane sa do Hospodinovho domu.
HOS.9.5	Čo chcete robiť v deň slávnosti,
HOS.9.5	v deň Hospodinovho sviatku?
HOS.9.6	Aj keď ujdú pred záhubou,
HOS.9.6	zhromaždí ich Egypt, Memfis ich pochová.
HOS.9.6	Ich vzácne striebro zarastie burinou,
HOS.9.6	tŕnie ich vyženie z vlastných stanov.
HOS.9.7	Prišli dni trestu, prišli dni odplaty,
HOS.9.7	zle sa bude zaobchádzať s Izraelom.
HOS.9.7	Prorok je blázon, šialencom je muž ducha,
HOS.9.7	lebo sú početné tvoje hriechy a veľký je tvoj odpor.
HOS.9.8	Je azda Efrajim bdelým strážcom
HOS.9.8	a ľud môjho Boha prorokom?
HOS.9.8	Pasca je nastražená na všetkých jeho cestách,
HOS.9.8	nevraživosť vládne v dome jeho Boha.
HOS.9.9	Hlboké je ich porušenie,
HOS.9.9	ako za dní Gibey,
HOS.9.9	spomenie si na ich vinu,
HOS.9.9	potrestá ich hriechy.
HOS.9.10	Ako vinič na púšti našiel som Izrael,
HOS.9.10	ako na skorú figu na figovníku v jej prvom čase
HOS.9.10	hľadel som na jeho otcov.
HOS.9.10	Oni išli do Baal-Peóru, zasvätili sa Hanbe
HOS.9.10	stali sa ohavnosťou ako ich milenec.
HOS.9.11	Efrajimova sláva odletí ako vták.
HOS.9.11	Nebudú plodiť ani rodiť, ani neotehotnejú.
HOS.9.12	Aj keď vychovajú svojich synov,
HOS.9.12	vezmem ich od nich, aby u nich nebolo ľudí.
HOS.9.12	Veru, beda im, keď sa od nich odvrátim.
HOS.9.13	Efrajim — videl som, ako svoje deti urobil korisťou pre lovca,
HOS.9.13	ako Efrajim vyviedol svoje deti na zabitie.
HOS.9.14	Daj im, Hospodin — čo by si im tak dal?
HOS.9.14	Daj im neplodné lono a vyschnuté prsia!
HOS.9.15	Všetko ich zlo sa prejavilo v Gilgále,
HOS.9.15	áno, tam som ich znenávidel.
HOS.9.15	Pre skazenosť ich skutkov
HOS.9.15	ich vyženiem zo svojho domu;
HOS.9.15	viac ich nebudem milovať,
HOS.9.15	všetci ich veľmoži sú tvrdošijní.
HOS.9.16	Efrajim je ubitý,
HOS.9.16	jeho korene vyschli, už neprinesú ovocie;
HOS.9.16	ale aj keby rodili, usmrtím vytúžené ovocie ich lona.
HOS.9.17	Môj Boh ich zavrhne, lebo ho nepočúvali,
HOS.9.17	a stanú sa zblúdilcami medzi národmi.“
HOS.10.1	Izrael je bujný vinič
HOS.10.1	a rodí primerane veľa ovocia.
HOS.10.1	Čím viac ovocia však nesie,
HOS.10.1	tým viac oltárov množí,
HOS.10.1	o čo je jeho krajina lepšia,
HOS.10.1	o to lepšie aj posvätné stĺpy stavia.
HOS.10.2	Ich srdce je falošné,
HOS.10.2	no teraz zaplatia za svoju vinu.
HOS.10.2	On rozláme ich oltáre
HOS.10.2	a zničí ich posvätné stĺpy.
HOS.10.3	Teraz hovoria: „Nemáme kráľa;
HOS.10.3	nebojíme sa Hospodina,
HOS.10.3	a kráľ — čože pre nás môže urobiť?“
HOS.10.4	Sú vyslovované slová, prisahá sa bez zmyslu, uzatvárajú sa zmluvy,
HOS.10.4	rozsudok vzchádza ako jedovatá burina na brázdach oráčiny.
HOS.10.5	O teľa Bét-Avenu sa trasú obyvatelia Samárie,
HOS.10.5	smúti za ním jeho ľud aj jeho modlárski kňazi;
HOS.10.5	trasú sa pre jeho slávu,
HOS.10.5	lebo odstúpila od neho.
HOS.10.6	Aj ono bude odnesené do Asýrie
HOS.10.6	ako obeta veľkému kráľovi.
HOS.10.6	Stud zožne Efrajim,
HOS.10.6	hanbiť sa bude Izrael za svoje plány.
HOS.10.7	Samária bude zničená;
HOS.10.7	jej kráľ je podobný trieske plávajúcej na vode.
HOS.10.8	Spustošené budú výšiny Ávenu, hriech Izraela,
HOS.10.8	tŕnie a bodľačie vyrastie na ich oltároch.
HOS.10.8	Vtedy povedia vrchom: „Prikryte nás!“
HOS.10.8	a kopcom: „Padnite na nás!“
HOS.10.9	Odo dní Gibey sa tiahne hriech Izraela; tam zastali.
HOS.10.9	Či ich nezastihne v Gibei vojna proti synom bezprávia?
HOS.10.10	„Prichádzam, aby som ich potrestal;
HOS.10.10	zhromaždia sa proti nim národy pri treste za ich dvojitú vinu.
HOS.10.11	Efrajim je cvičená jalovica, ktorá rada mláti obilie,
HOS.10.11	a ja som vložil dobré jarmo na jej šiju.
HOS.10.11	Zapriahnem Efrajima, Júda bude orať, Jákob bude brániť.
HOS.10.12	Zasejte si spravodlivosť,
HOS.10.12	žnite ovocie milosrdenstva,
HOS.10.12	preorte si úhor.
HOS.10.12	Je čas hľadať Hospodina,
HOS.10.12	až kým nepríde
HOS.10.12	a nezavlaží vás spravodlivosťou.
HOS.10.13	Zaorávali ste podlosť,
HOS.10.13	neprávosť ste zožínali,
HOS.10.13	jedli ste ovocie lži,
HOS.10.13	lebo si sa spoliehal na svoju jazdu,
HOS.10.13	na množstvo svojich udatných bojovníkov.
HOS.10.14	Povstane však rozbroj v tvojom ľude
HOS.10.14	a všetky tvoje pevnosti budú zničené,
HOS.10.14	tak ako zničil Šalman Bét-Arbél v čase vojny;
HOS.10.14	vtedy bola ubitá na smrť matka skláňajúca sa nad deťmi.
HOS.10.15	Tak naložím s vami, Bétel,
HOS.10.15	pre veľké zlo, ktoré konáte.
HOS.10.15	Na úsvite izraelský kráľ načisto skončí.
HOS.11.1	Keď bol Izrael mladý, miloval som ho,
HOS.11.1	z Egypta som povolal svojho syna.
HOS.11.2	Ako som ich volal, tak sa vzďaľovali odo mňa,
HOS.11.2	baalom prinášali obety a modlám pálili kadidlo.
HOS.11.3	Sám som učil chodiť Efrajima, brával som ich na svoje ramená,
HOS.11.3	no nepoznali, že som ich uzdravoval.
HOS.11.4	Povrazmi ľudskosti som ich ťahal, lanami lásky,
HOS.11.4	bol som pre nich ako ten, čo im nadľahčuje jarmo nad čeľuste,
HOS.11.4	skláňal som sa k nemu a dával som mu jesť.
HOS.11.5	Nevráti sa do Egypta,
HOS.11.5	no Asýria mu bude kráľom,
HOS.11.5	lebo sa odmietli kajať.
HOS.11.6	Meč bude krúžiť v jeho mestách,
HOS.11.6	zničí jeho falošných prorokov
HOS.11.6	a strávi ich pre ich zámery.
HOS.11.7	Môj ľud má sklon odvrátiť sa odo mňa,
HOS.11.7	Baal je ten, ku ktorému volajú, spoločne ho vyvyšujú.
HOS.11.8	Ako by som ťa mohol vydať, Efrajim,
HOS.11.8	teba sa vzdať, Izrael?
HOS.11.8	Ako by som ťa mohol vydať ako Admu
HOS.11.8	a naložiť s tebou ako s Cebojímom?
HOS.11.8	Moja myseľ sa obracia proti mne
HOS.11.8	a všetky moje pocity ľútosti sa rozpaľujú.
HOS.11.9	Nedám priechod svojmu pálčivému hnevu,
HOS.11.9	nezničím znova Efrajim,
HOS.11.9	lebo ja som Boh, a nie človek,
HOS.11.9	Svätý uprostred teba,
HOS.11.9	neprídem vo vzrušení hnevu.
HOS.11.10	Budú kráčať za Hospodinom,
HOS.11.10	on zareve ako lev.
HOS.11.10	Áno, zareve a nato s triaškou pribehnú synovia od západu.
HOS.11.11	Pribehnú s triaškou ako vták z Egypta,
HOS.11.11	ako holubica z Asýrie;
HOS.11.11	potom im dám príbytok v ich vlastných domoch,“
HOS.11.11	znie výrok Hospodina.
HOS.12.1	„Klamstvom ma obohnal Efrajim,
HOS.12.1	podvodom dom Izraela,
HOS.12.1	aj Júda sa stále potuluje s bohmi,
HOS.12.1	svätým božstvám ostáva verný.
HOS.12.2	Efrajim je pastierom vetra,
HOS.12.2	za východným vetrom sa ženie celý deň,
HOS.12.2	množí lož a násilie.
HOS.12.2	Uzatvárajú zmluvu s Asýriou,
HOS.12.2	olej je dopravovaný do Egypta.
HOS.12.3	Hospodin má spor s Júdom,
HOS.12.3	chce strestať Jákoba podľa jeho ciest,
HOS.12.3	podľa jeho skutkov mu dať odplatu.
HOS.12.4	V lone matky uchopil brata za pätu,
HOS.12.4	vo svojej sile zápasil s Bohom,
HOS.12.5	zápasil s anjelom a premohol ho,
HOS.12.5	plakal a prosil o milosť.
HOS.12.5	V Bételi ho našiel, tam sa s ním rozprával.
HOS.12.6	Hospodin je Boh zástupov,
HOS.12.6	Hospodin je jeho meno.
HOS.12.7	Ty sa teda navráť k svojmu Bohu,
HOS.12.7	zachovávaj milosrdenstvo a spravodlivosť,
HOS.12.7	dychtivo očakávaj svojho Boha bez prestania!
HOS.12.8	Kanaán má v ruke falošné váhy,
HOS.12.8	miluje podvod.
HOS.12.9	Efrajim zasa povedal:
HOS.12.9	‚Ako som len zbohatol,
HOS.12.9	nahonobil som si majetok;
HOS.12.9	nič z toho, čo som spôsobil, ma nezastihne,
HOS.12.9	žiadne zlo, ktorým som sa prehrešil.‘
HOS.12.10	Ja som však Hospodin, tvoj Boh,
HOS.12.10	ktorý ťa vyviedol z Egypta,
HOS.12.10	znovu ťa ubytujem v stanoch
HOS.12.10	ako v dňoch stretávania na púšti.
HOS.12.11	Hovoril som k prorokom,
HOS.12.11	dal som im mnohé videnia
HOS.12.11	a prostredníctvom prorokov
HOS.12.11	som hovoril v obrazoch.
HOS.12.12	S Gileádom je ničomnosť,
HOS.12.12	akí sú len prázdni!
HOS.12.12	V Gilgále obetovali dobytku
HOS.12.12	a ich oltáre sú tak ako hromada kamenia na brázde oráčiny.
HOS.12.13	Jákob utiekol do stepí Aramu,
HOS.12.13	Izrael slúžil, aby dostal ženu.
HOS.12.13	Za ženu strážil stáda.
HOS.12.14	Prostredníctvom proroka Hospodin vyviedol Izrael z Egypta
HOS.12.14	a prostredníctvom proroka ho strážil.
HOS.12.15	Trpké rozhorčenie spôsobil Efrajim,
HOS.12.15	preto jeho Pán naňho nechá uvaliť jeho vlastnú krv
HOS.12.15	a vráti mu potupu, ktorú spôsobil.“
HOS.13.1	„Keď Efrajim hovoril, nastala hrôza
HOS.13.1	— bol vyvýšený v Izraeli,
HOS.13.1	previnil sa však s Baalom a zomrel.
HOS.13.2	Teraz ešte stále pokračujú v hriechu
HOS.13.2	a zo svojho striebra si vyrábajú liate modly:
HOS.13.2	modly podľa vlastného chápania,
HOS.13.2	diela remeselníkov — všetky z nich;
HOS.13.2	hovoria: ‚Obetujte im!‘
HOS.13.2	Ľudia dokonca bozkávajú teľatá.
HOS.13.3	Preto budú ako ranný oblak,
HOS.13.3	ako rosa, čo sa hneď stratí,
HOS.13.3	ako plevy odviate z humna
HOS.13.3	alebo ako dym z komína.
HOS.13.4	Ja som Hospodin, tvoj Boh,
HOS.13.4	ktorý ťa vyviedol z Egypta.
HOS.13.4	Iného Boha, ako som ja, nepoznáš
HOS.13.4	a záchranca mimo mňa nejestvuje.
HOS.13.5	Pásol som ťa na púšti
HOS.13.5	vo vyschnutej zemi.
HOS.13.6	Ako som ich pásol, nasýtili sa;
HOS.13.6	nasýtili sa a spyšnelo im srdce,
HOS.13.6	preto na mňa zabudli.
HOS.13.7	Budem teda pre nich ako lev,
HOS.13.7	ako leopard budem číhať na ceste.
HOS.13.8	Napadnem ich ako medvedica olúpená o mláďa
HOS.13.8	a rozorvem im hruď, chrániacu srdce.
HOS.13.8	Zožeriem ich tam ako levica,
HOS.13.8	poľná zver ich roztrhá.
HOS.13.9	Zničím ťa, Izrael,
HOS.13.9	ktože ti môže pomôcť?
HOS.13.10	Kde je tvoj kráľ a tvoji sudcovia,
HOS.13.10	aby ťa zachránili vo všetkých tvojich mestách?
HOS.13.10	Tí, o ktorých si hovoril:
HOS.13.10	‚Daj mi kráľa a veľmožov!‘?
HOS.13.11	Dal som ti kráľa vo svojom hneve
HOS.13.11	a beriem ho vo svojom rozhorčení.
HOS.13.12	Zviazaná je vina Efrajima
HOS.13.12	a uschovaný je jeho hriech.
HOS.13.13	Bolesti rodičky prišli kvôli nemu;
HOS.13.13	je to syn nemúdry,
HOS.13.13	lebo sa nedostal včas na opustenie jej lona.
HOS.13.14	Vykúpil som ich zo spárov podsvetia,
HOS.13.14	vyslobodil som ich zo smrti.
HOS.13.14	Kde sú tvoje rany moru, smrť?
HOS.13.14	Kde je tvoj osteň, podsvetie?
HOS.13.15	Aj keď sa mu darí medzi bratmi,
HOS.13.15	priženie sa východný vietor,
HOS.13.15	vietor od Hospodina sa zdvihne z púšte
HOS.13.15	a vysuší jeho žriedlo, vysuší jeho pramene.
HOS.13.15	On vylúpi poklad všetkých vytúžených vecí.“
HOS.14.1	Samária nesie vinu za vzburu proti svojmu Bohu,
HOS.14.1	padne pod mečom:
HOS.14.1	ich deti budú rozsekané na kusy
HOS.14.1	a tehotné ženy budú rozpárané.
HOS.14.2	Vráť sa, Izrael, k Hospodinovi, svojmu Bohu,
HOS.14.2	veď si sa potkýnal na vlastnej vine!
HOS.14.3	Vezmite so sebou slová
HOS.14.3	a vráťte sa k Hospodinovi,
HOS.14.3	povedzte mu:
HOS.14.3	„Odpusť nám každú vinu,
HOS.14.3	vezmi všetko, čo je dobré,
HOS.14.3	a my zaplatíme ovocím našich perí.
HOS.14.4	Asýria nás nezachráni.
HOS.14.4	Nebudeme jazdiť na koňoch
HOS.14.4	a nepovieme už dielu našich rúk: ‚Naši bohovia!‘,
HOS.14.4	lebo v tebe je zľutovanie nad sirotou.“
HOS.14.5	„Vyliečim ich odpadnutie,
HOS.14.5	budem ich slobodne milovať,
HOS.14.5	lebo sa odvrátil od nich môj hnev.
HOS.14.6	Budem pre Izrael ako rosa,
HOS.14.6	i rozkvitne ako ľalia
HOS.14.6	a zapustí korene ako Libanon.
HOS.14.7	Bude vyháňať nové výhonky,
HOS.14.7	bude krásny ako oliva
HOS.14.7	a bude rozvoniavať ako Libanon.
HOS.14.8	Tí, čo prebývajú v jeho tôni,
HOS.14.8	budú opäť žiť ako obilie,
HOS.14.8	vyženú ratolesti ako vinič
HOS.14.8	a jeho chýr bude ako chýr libanonského vína.
HOS.14.9	Efrajim — čo ešte chce s modlami?
HOS.14.9	Sám ho vypočujem a dohliadnem naňho.
HOS.14.9	Som ako svieži cyprus,
HOS.14.9	to odo mňa si dostal svoje plody.
HOS.14.10	Kto je múdry, nech tieto veci pochopí
HOS.14.10	a kto je chápavý, nech ich spozná.
HOS.14.10	Lebo priame sú cesty Hospodinove;
HOS.14.10	spravodliví po nich kráčajú,
HOS.14.10	no hriešnici sa na nich potkýnajú.“
JOL.1.1	Slovo Hospodina, ktoré zaznelo Joelovi, synovi Petuela.
JOL.1.2	„Zbystrite sluch, všetci obyvatelia krajiny,
JOL.1.2	počujte toto, starší:
JOL.1.2	Stalo sa niečo podobné za vašich čias
JOL.1.2	alebo za čias vašich otcov?
JOL.1.3	Rozprávajte o tom svojim synom
JOL.1.3	a vaši synovia svojim synom
JOL.1.3	a ich synovia ďalšiemu pokoleniu.
JOL.1.4	Čo ostalo po húseniciach, požrali kobylky;
JOL.1.4	čo ostalo po kobylkách, požrali chrústy;
JOL.1.4	čo ostalo po chrústoch, požrali koníky.
JOL.1.5	Prebuďte sa, opilci, a plačte!
JOL.1.5	Kvíľte, všetci pijani vína,
JOL.1.5	nad mladým vínom,
JOL.1.5	lebo vám je odňaté od úst.
JOL.1.6	Veď k mojej krajine pritiahol národ,
JOL.1.6	mocný a bez počtu.
JOL.1.6	Má zuby ako lev a tesáky ako levica.
JOL.1.7	Môj vinič zmenil na púšť,
JOL.1.7	polámal moje figovníky,
JOL.1.7	olúpal ich a zahodil,
JOL.1.7	ich ratolesti zbeleli.
JOL.1.8	Kvíľ ako vrecovinou opásaná panna
JOL.1.8	v smútku nad snúbencom svojej mladosti.
JOL.1.9	Vystane obetný dar i nápojová obeta v Hospodinovom dome.
JOL.1.9	Trúchlia kňazi, ktorí slúžia Hospodinovi.
JOL.1.10	Spustošené je pole, trúchli roľa,
JOL.1.10	lebo je znivočené obilie.
JOL.1.10	Vyschol mušt a vysušil sa olej.
JOL.1.11	Oráči, môžete sa hanbiť!
JOL.1.11	Vinohradníci, kvíľte
JOL.1.11	kvôli pšenici a jačmeňu,
JOL.1.11	lebo žatva na poli vyšla navnivoč.
JOL.1.12	Vinič vyschol, figovník zvädol,
JOL.1.12	granátovník, palma, jabloň
JOL.1.12	a všetky stromy na poli povysychali.
JOL.1.12	Veď povysychalo to,
JOL.1.12	z čoho ľudia mávali radosť.
JOL.1.13	Kňazi, opášte sa a nariekajte!
JOL.1.13	Vy, ktorí obsluhujete oltár, kvíľte!
JOL.1.13	Vstúpte a nocujte
JOL.1.13	v smútočnej vrecovine,
JOL.1.13	služobníci môjho Boha!
JOL.1.13	Veď domu vášho Boha sa odopiera
JOL.1.13	pokrmová i nápojová obeta.
JOL.1.14	Vyhláste posvätný pôst!
JOL.1.14	Zvolajte slávnostné zhromaždenie!
JOL.1.14	Zhromaždite starších,
JOL.1.14	všetkých obyvateľov krajiny
JOL.1.14	do domu Hospodina, vášho Boha,
JOL.1.14	a volajte o pomoc k Hospodinovi!
JOL.1.15	Ach, ten deň!
JOL.1.15	Blízko je deň Hospodina!
JOL.1.15	Príde ako skaza od Všemohúceho.
JOL.1.16	Či nie je nám priamo pred očami
JOL.1.16	odňatý pokrm, radosť a jasot z domu nášho Boha?
JOL.1.17	Semeno sa scvrklo pod hrudami,
JOL.1.17	stodoly spustli, sýpky sa zbúrali,
JOL.1.17	lebo obilie uschlo.
JOL.1.18	Ach, ako bučí dobytok,
JOL.1.18	trápia sa stáda rožného statku,
JOL.1.18	lebo nemajú pašu;
JOL.1.18	aj stáda oviec hynú.
JOL.1.19	K tebe, Hospodin, volám,
JOL.1.19	lebo oheň strávil stepné pastviny
JOL.1.19	a plameň spálil všetky stromy na poli.
JOL.1.20	Aj poľné zvieratá po tebe prahnú,
JOL.1.20	lebo vyschli vodné toky
JOL.1.20	a oheň strávil stepné pastviny.
JOL.2.1	Zatrúbte na roh na Sione,
JOL.2.1	kričte na poplach na mojom svätom vrchu,
JOL.2.1	nech sa trasú všetci obyvatelia krajiny,
JOL.2.1	lebo prichádza deň Hospodina.
JOL.2.1	Áno, blízko je
JOL.2.2	deň tmy a temnoty,
JOL.2.2	deň hustých oblakov a mrákavy.
JOL.2.2	Ako ranný úsvit po vrchoch
JOL.2.2	rozprestiera sa početný a mocný ľud,
JOL.2.2	jemu podobný nebol od vekov
JOL.2.2	ani po ňom nebude
JOL.2.2	až do čias najvzdialenejších pokolení.
JOL.2.3	Pred ním zožiera oheň,
JOL.2.3	za ním spaľuje plameň.
JOL.2.3	Ako záhrada Eden je pred ním celá krajina
JOL.2.3	a za ním znivočená púšť.
JOL.2.3	Nič neutečie pred ním.
JOL.2.4	Vzhľadom sa podobajú koňom
JOL.2.4	a bežia ako tátoše.
JOL.2.5	Sú ako rachot vozov,
JOL.2.5	keď poskakujú po končiaroch vrchov.
JOL.2.5	Sú ako praskot blčiaceho ohňa,
JOL.2.5	ktorý spaľuje slamu.
JOL.2.5	Sú ako mocný ľud,
JOL.2.5	ktorý je pripravený na boj.
JOL.2.6	Národy sa chvejú pred nimi
JOL.2.6	a tváre všetkých blednú.
JOL.2.7	Bežia ako hrdinovia,
JOL.2.7	vystupujú na hradby ako bojovníci.
JOL.2.7	Každý ide svojou cestou,
JOL.2.7	neodchyľuje sa od svojej dráhy.
JOL.2.8	Nikto nevráža do druhého,
JOL.2.8	každý ide svojím smerom,
JOL.2.8	i cez strely sa neprestajne rútia.
JOL.2.9	Vtrhnú do mesta,
JOL.2.9	vybehnú na hradby,
JOL.2.9	vystúpia na domy,
JOL.2.9	vlezú ako zlodej cez okná.
JOL.2.10	Pred nimi sa zatrasie zem,
JOL.2.10	nebesá sa zachvejú,
JOL.2.10	slnko a mesiac stemnejú
JOL.2.10	a hviezdy stratia svoj jas.
JOL.2.11	Hospodin vydá povel svojmu vojsku,
JOL.2.11	lebo jeho tábor je veľmi veľký
JOL.2.11	a mocní sú tí, čo splnia jeho rozkaz.
JOL.2.11	Preto je deň Hospodina veľký a veľmi hrozný.
JOL.2.11	Kto ho môže zniesť?“
JOL.2.12	„Teraz však,“
JOL.2.12	znie výrok Hospodina,
JOL.2.12	„vráťte sa ku mne
JOL.2.12	celým srdcom, v pôste,
JOL.2.12	plači a náreku!
JOL.2.13	Roztrhnite si srdcia, a nie rúcha,
JOL.2.13	vráťte sa k Hospodinovi, svojmu Bohu!
JOL.2.13	Veď je milostivý a milosrdný,
JOL.2.13	trpezlivý a veľmi ľútostivý,
JOL.2.13	lebo mu je ľúto spôsobiť pohromu.
JOL.2.14	Ktovie, či sa opäť nezľutuje
JOL.2.14	a nezanechá za sebou požehnanie,
JOL.2.14	takže bude pokrmová i nápojová obeta
JOL.2.14	pre Hospodina, vášho Boha.
JOL.2.15	Zatrúbte na roh na Sione!
JOL.2.15	Vyhláste posvätný pôst,
JOL.2.15	zvolajte slávnostné zhromaždenie!
JOL.2.16	Zhromaždite ľud, posväťte zbor,
JOL.2.16	zvolajte starších, zhromaždite malé deti i dojčatá!
JOL.2.16	Nech vyjde ženích zo svojej izby
JOL.2.16	i nevesta zo svojej komôrky.
JOL.2.17	Medzi predsieňou a oltárom nech plačú kňazi,
JOL.2.17	služobníci Hospodina, a nech prosia:
JOL.2.17	‚Ušetri, Hospodin, svoj ľud,
JOL.2.17	a nevydaj na potupu svoj dedičný podiel,
JOL.2.17	aby sa pohania z neho nevysmievali.‘
JOL.2.17	Prečo by mali vravieť medzi národmi:
JOL.2.17	‚Kdeže je ich Boh?‘
JOL.2.18	Vtedy sa Hospodin rozhorlí za svoju krajinu
JOL.2.18	a zľutuje sa nad svojím ľudom.
JOL.2.19	Hospodin dá odpoveď svojmu ľudu:
JOL.2.19	‚Hľa, posielam vám obilie, mušt i olej
JOL.2.19	a nasýtite sa tým.
JOL.2.19	Viac vás už nevydám na potupu medzi pohanmi.
JOL.2.20	Vzdialim od vás nepriateľa zo severu
JOL.2.20	a zaženiem ho do vyprahnutej a pustej krajiny:
JOL.2.20	jeho predný zástup do Východného mora
JOL.2.20	a jeho zadný zástup do Západného mora.
JOL.2.20	Jeho zápach sa bude roznášať
JOL.2.20	a hnilobný pach bude vystupovať,
JOL.2.20	lebo si počínal velikášsky.‘
JOL.2.21	Neboj sa, zem, plesaj a raduj sa,
JOL.2.21	lebo Hospodin vykoná veľké veci.
JOL.2.22	Neboj sa, poľná zver,
JOL.2.22	lebo stepné pastviny sa rozzelenejú,
JOL.2.22	lebo stromy prinesú ovocie.
JOL.2.22	Figovník a vinič vydajú bohatú úrodu.
JOL.2.23	Synovia Siona, jasajte a tešte sa
JOL.2.23	z Hospodina, svojho Boha,
JOL.2.23	veď vám dá spásonosný dážď
JOL.2.23	zošle vám jesenný i jarný dážď ako prv,
JOL.2.24	takže humná budú plné obilia,
JOL.2.24	lisy budú pretekať muštom a olejom.
JOL.2.25	Vynahradím vám roky,
JOL.2.25	v ktorých žrali kobylky a chrústy,
JOL.2.25	koníky i húsenice, moje veľké vojsko,
JOL.2.25	ktoré som poslal na vás.
JOL.2.26	Jedávať budete dosýta
JOL.2.26	a chváliť meno Hospodina, svojho Boha,
JOL.2.26	ktorý sa k nám tak obdivuhodne správal.
JOL.2.26	Môj ľud nebude navždy zahanbený.
JOL.2.27	Spoznáte, že ja som uprostred Izraela,
JOL.2.27	že ja som Hospodin, váš Boh, a niet iného;
JOL.2.27	a môj ľud nebude navždy zahanbený.
JOL.3.1	Potom vylejem svojho ducha na každého človeka.
JOL.3.1	Vaši synovia a vaše dcéry budú prorokovať.
JOL.3.1	Vaši starci budú mávať sny,
JOL.3.1	vaši mládenci budú mávať videnia.
JOL.3.2	Aj na otrokov a otrokyne
JOL.3.2	vylejem v tých dňoch svojho ducha.
JOL.3.3	Dám znamenia na nebi i na zemi,
JOL.3.3	krv, oheň a stĺpy dymu.
JOL.3.4	Slnko sa zmení na tmu a mesiac na krv,
JOL.3.4	skôr než príde veľký a hrozný deň Hospodina.
JOL.3.5	Každý, kto bude vzývať jeho meno, bude zachránený,
JOL.3.5	lebo na vrchu Sion a v Jeruzaleme bude záchrana,
JOL.3.5	ako prisľúbil Hospodin.
JOL.3.5	Medzi vyslobodenými budú tí,
JOL.3.5	ktorých Hospodin povolá.
JOL.4.1	Veď, hľa, v tých dňoch a v tom čase,
JOL.4.1	keď zmením údel Júdu a Jeruzalema,
JOL.4.2	zhromaždím všetky národy,
JOL.4.2	zavediem ich do Údolia Jošafát
JOL.4.2	a tam sa budem s nimi súdiť
JOL.4.2	pre môj ľud a pre moje dedičstvo, pre Izrael,
JOL.4.2	pretože ho rozptýlili medzi pohanov,
JOL.4.2	moju krajinu rozkúskovali
JOL.4.3	a o môj ľud losovali.
JOL.4.3	Chlapca dávali za neviestku
JOL.4.3	a dievča predávali za víno,
JOL.4.3	aby mohli piť.
JOL.4.4	Čo ste pre mňa vy, Týrus a Sidon i všetky oblasti Filištínska? Chcete sa mi odplatiť za nejaký skutok? Ak sa chcete odplatiť mne, veľmi rýchlo vrátim odplatu na vaše hlavy.
JOL.4.5	Veď ste pobrali moje striebro a zlato a moje najkrajšie klenoty ste zaniesli do svojich chrámov.
JOL.4.6	Júdovcov a Jeruzalemčanov ste predávali Grékom, aby ste ich odstránili z ich územia.
JOL.4.7	Hľa, ja ich povzbudím k návratu z miesta, na ktoré ste ich predali, a vašu odplatu vrátim na vaše hlavy. 
JOL.4.8	Vašich synov a vaše dcéry dám do rúk Júdovcov a oni ich predajú Šebanom, ďalekému národu, lebo Hospodin prehovoril.“
JOL.4.9	„Rozhláste to medzi národmi, vyhláste svätú vojnu!
JOL.4.9	Prebuďte hrdinov!
JOL.4.9	Nech prídu a vystúpia všetci bojovníci!
JOL.4.10	Prekujte svoje pluhové radlice na meče
JOL.4.10	a svoje vinárske nože na oštepy!
JOL.4.10	Slabý nech povie: ‚Som hrdina!‘
JOL.4.11	Ponáhľajte sa a poďte, všetky okolité národy,
JOL.4.11	a zhromaždite sa tam!
JOL.4.11	Zošli ta, Hospodin, svojich hrdinov!“
JOL.4.12	„Nech sa prebudia a nech vystúpia národy do Údolia Jošafát,
JOL.4.12	lebo tam si zasadnem, aby som súdil všetky okolité národy.
JOL.4.13	Chopte sa kosáka, lebo dozrela žatva;
JOL.4.13	poďte, šliapte, lebo lis je plný, pretekajú kade,
JOL.4.13	lebo ich zlomyseľnosť je veľká.“
JOL.4.14	Davy a davy sú v Údolí rozhodnutia,
JOL.4.14	lebo blízko je deň Hospodina v Údolí rozhodnutia.
JOL.4.15	Slnko a mesiac sa zatmejú
JOL.4.15	a hviezdy stratia svoj jas.
JOL.4.16	Hospodin skríkne zo Siona
JOL.4.16	a z Jeruzalema vydá svoj hlas,
JOL.4.16	takže sa zachvejú nebesá i zem.
JOL.4.16	Hospodin je však útočiskom pre svoj ľud
JOL.4.16	a pevnosťou pre Izraelitov.
JOL.4.17	„Vtedy spoznáte, že ja som Hospodin, váš Boh,
JOL.4.17	a že prebývam na Sione,
JOL.4.17	na svojom svätom vrchu.
JOL.4.17	Jeruzalem bude svätý
JOL.4.17	a cudzinci nebudú viac cezeň prechádzať.
JOL.4.18	V ten deň budú vrchy vlhnúť muštom,
JOL.4.18	pahorky budú pretekať mliekom
JOL.4.18	a vo všetkých vodných korytách Judska bude tiecť voda.
JOL.4.18	Prameň bude vytekať z Hospodinovho domu
JOL.4.18	a bude napájať Údolie akácií.
JOL.4.19	Egypt sa stane pustatinou
JOL.4.19	a Edóm pustou stepou
JOL.4.19	za násilie nad Júdovcami,
JOL.4.19	ktorých nevinnú krv vylievali v ich krajine.
JOL.4.20	Judsko však ostane naveky
JOL.4.20	a Jeruzalem z pokolenia na pokolenie.
JOL.4.21	Pomstím ich nepomstenú krv,
JOL.4.21	lebo Hospodin býva na Sione.“
AMO.1.1	Slová Amosa, jedného z chovateľov oviec v Tekóe, o tom, čo videl o Izraeli za čias judského kráľa Uzziju a za čias izraelského kráľa Jarobeáma, Joášovho syna, dva roky pred zemetrasením.
AMO.1.2	Povedal:
AMO.1.2	„Hospodin hlasne kričí zo Siona,
AMO.1.2	ozýva sa z Jeruzalema,
AMO.1.2	takže vädnú nivy pastierov
AMO.1.2	a usychá vrchol Karmelu.“
AMO.1.3	Takto hovorí Hospodin:
AMO.1.3	„Pre tri previnenia Damasku,
AMO.1.3	ba pre štyri, neodvrátim to,
AMO.1.3	pretože mlátili Gileád
AMO.1.3	železnými smykmi.
AMO.1.4	Zošlem oheň na dom Chazaela,
AMO.1.4	aby pohltil pevnosti Ben-Hadada.
AMO.1.5	Rozbijem závoru Damasku,
AMO.1.5	vyplienim obyvateľov Údolia Avenu
AMO.1.5	a toho, čo drží žezlo Bét-Edenu,
AMO.1.5	a do kírskeho zajatia pôjde ľud Aramejčanov,“
AMO.1.5	hovorí Hospodin.
AMO.1.6	Takto hovorí Hospodin:
AMO.1.6	„Pre tri previnenia Gazy,
AMO.1.6	ba pre štyri, neodvrátim to,
AMO.1.6	pretože odvliekli všetkých do zajatia,
AMO.1.6	aby ich vydali napospas Edómu.
AMO.1.7	Zošlem oheň na hradby Gazy,
AMO.1.7	aby pohltil jej pevnosti.
AMO.1.8	Vyhubím obyvateľov Ašdódu
AMO.1.8	a toho, čo drží žezlo Aškalónu,
AMO.1.8	obrátim svoju ruku proti Ekrónu
AMO.1.8	a zhynie zvyšok Filištíncov,“
AMO.1.8	hovorí Pán, Hospodin.
AMO.1.9	Takto hovorí Hospodin:
AMO.1.9	„Pre tri previnenia Týru,
AMO.1.9	ba pre štyri, neodvrátim to,
AMO.1.9	lebo vydali všetkých napospas Edómu
AMO.1.9	a na bratskú zmluvu nepamätali.
AMO.1.10	Zošlem oheň na hradby Týru,
AMO.1.10	aby pohltil jeho pevnosti.“
AMO.1.11	Takto hovorí Hospodin:
AMO.1.11	„Pre tri previnenia Edómu,
AMO.1.11	ba pre štyri, neodvrátim to,
AMO.1.11	pretože prenasledoval svojho brata mečom
AMO.1.11	a udusil v sebe súcit,
AMO.1.11	jeho hnev trval naveky
AMO.1.11	a svoju zlosť stále prechovával.
AMO.1.12	Preto vrhnem oheň na Temán
AMO.1.12	a pohltí pevnosti Bocry.“
AMO.1.13	Takto hovorí Hospodin:
AMO.1.13	„Pre tri previnenia Ammónčanov,
AMO.1.13	ba pre štyri, neodvrátim to,
AMO.1.13	lebo párali tehotné ženy Gileádu,
AMO.1.13	aby rozšírili svoje hranice.
AMO.1.14	Preto roznietim oheň na hradbách Rabby
AMO.1.14	a pohltí jej pevnosti
AMO.1.14	za bojového pokriku v deň vojny,
AMO.1.14	za búrky v deň víchrice.
AMO.1.15	Ich kráľ pôjde do zajatia
AMO.1.15	spolu so svojimi kniežatami,“
AMO.1.15	hovorí Hospodin.
AMO.2.1	Takto hovorí Hospodin:
AMO.2.1	„Pre tri previnenia Moábu,
AMO.2.1	ba pre štyri, neodvrátim to,
AMO.2.1	lebo na vápno spálili
AMO.2.1	kosti edómskeho kráľa.
AMO.2.2	Zošlem oheň na Moáb
AMO.2.2	a pohltí pevnosti Kerijótu
AMO.2.2	a zomrie Moáb v hluku
AMO.2.2	za bojového pokriku, za zvuku rohu.
AMO.2.3	Vytnem vládcu z jeho stredu
AMO.2.3	a všetky jeho kniežatá pobijem spolu s ním,“
AMO.2.3	hovorí Hospodin.
AMO.2.4	Takto hovorí Hospodin:
AMO.2.4	„Pre tri previnenia Júdu,
AMO.2.4	ba pre štyri, neodvrátim to,
AMO.2.4	lebo zavrhli Hospodinov zákon
AMO.2.4	a nezachovávali jeho prikázania.
AMO.2.4	Dali sa oklamať svojimi modlami,
AMO.2.4	za ktorými chodili ich otcovia.
AMO.2.5	Preto zošlem oheň na Júdu
AMO.2.5	a pohltí pevnosti Jeruzalema.“
AMO.2.6	Takto hovorí Hospodin:
AMO.2.6	„Pre tri previnenia Izraela,
AMO.2.6	ba pre štyri, neodvrátim to,
AMO.2.6	lebo za peniaze predávajú spravodlivého
AMO.2.6	a chudobného za pár sandálov.
AMO.2.7	Dychtia aj po prachu zeme
AMO.2.7	na hlave bedárov
AMO.2.7	a krivia cestu biednych.
AMO.2.7	Syn i otec k tomu istému dievčaťu chodia,
AMO.2.7	a tak znesväcujú moje sväté meno.
AMO.2.8	Na rúchach vzatých do zálohy sa váľajú
AMO.2.8	pri každom oltári
AMO.2.8	a zhabané víno si popíjajú
AMO.2.8	v dome svojho boha.
AMO.2.9	Pritom ja som pred nimi vyhubil Amorejčanov,
AMO.2.9	ktorí boli vysokí sťa cédre
AMO.2.9	a silní ako duby.
AMO.2.9	Predsa som zničil ich ovocie hore
AMO.2.9	a ich korene dolu.
AMO.2.10	Veď ja som vás vyviedol z Egypta
AMO.2.10	a viedol som vás púšťou štyridsať rokov,
AMO.2.10	aby ste sa zmocnili krajiny Amorejčanov.
AMO.2.11	Aj prorokov som vzbudil z vašich synov
AMO.2.11	a nazirejov z vašich mládencov.
AMO.2.11	Nie je to tak, Izraeliti?“
AMO.2.11	znie výrok Hospodina.
AMO.2.12	„Vy ste však vínom opájali nazirejov
AMO.2.12	a prorokom ste prikazovali: ‚Neprorokujte!‘
AMO.2.13	Preto, hľa, rozkolíšem zem pod vami,
AMO.2.13	ako sa kolíše voz naplnený snopmi.
AMO.2.14	Rýchlemu nepomôže útek,
AMO.2.14	silný si nepomôže silou,
AMO.2.14	ani hrdina sa nebude vedieť zachrániť.
AMO.2.15	Lukostrelec neobstojí,
AMO.2.15	rýchlonohý sa nezachráni,
AMO.2.15	ani jazdec si nezachráni život.
AMO.2.16	Aj ten, čo je najodvážnejší medzi hrdinami,
AMO.2.16	nahý zuteká v onen deň,“
AMO.2.16	znie výrok Hospodina.
AMO.3.1	Čujte slovo, ktoré Hospodin hovorí o vás, Izraeliti,
AMO.3.1	o všetkých rodoch, ktoré som vyviedol z Egypta:
AMO.3.2	„Iba vás som poznal
AMO.3.2	zo všetkých rodov zeme,
AMO.3.2	preto vás potrescem
AMO.3.2	za všetky vaše previnenia.
AMO.3.3	Či idú dvaja spolu,
AMO.3.3	ak sa nedohodli?
AMO.3.4	Či zareve lev v lese,
AMO.3.4	ak nemá korisť?
AMO.3.4	Či sa ozve levíča zo svojej skrýše,
AMO.3.4	ak nič nechytilo?
AMO.3.5	Či padne vták do osídla na zem,
AMO.3.5	ak niet preň návnady?
AMO.3.5	Či sa vymrští pasca zo zeme,
AMO.3.5	keď nič nechytila?
AMO.3.6	Či zaznie v meste trúba,
AMO.3.6	a ľud sa nenaľaká?
AMO.3.6	Či sa stane v meste niečo zlé,
AMO.3.6	ak by to Hospodin nedopustil?
AMO.3.7	Veru neurobí Pán, Hospodin, nič bez toho,
AMO.3.7	aby nezjavil svoj zámer
AMO.3.7	svojim služobníkom, prorokom.
AMO.3.8	Lev reve, kto by sa nebál?
AMO.3.8	Pán, Hospodin, hovorí,
AMO.3.8	kto by neprorokoval?
AMO.3.9	Rozhlasujte z pevností v Ašdóde
AMO.3.9	a z pevností v Egypte
AMO.3.9	a povedzte: Zhromaždite sa na vrchy Samárie
AMO.3.9	a všimnite si v nej veľký zhon
AMO.3.9	i útlak v jej strede.
AMO.3.10	Veď nevedia konať správne,“
AMO.3.10	znie výrok Hospodina,
AMO.3.10	„bezprávie a útlak hromadia vo svojich pevnostiach.“
AMO.3.11	Preto takto hovorí Pán, Hospodin:
AMO.3.11	„Nepriateľ obkľúči krajinu,
AMO.3.11	pozbaví ťa sily
AMO.3.11	a spustošené budú tvoje pevnosti.“
AMO.3.12	Takto hovorí Hospodin:
AMO.3.12	„Ako keď pastier zachráni z tlamy leva
AMO.3.12	iba lýtka alebo kus ucha,
AMO.3.12	tak sa zachránia Izraeliti,
AMO.3.12	čo bývajú v Samárii
AMO.3.12	na nádherných pohovkách a damaských lôžkach.
AMO.3.13	Čujte a svedčte v Jákobovom dome,“
AMO.3.13	znie výrok Pána, Hospodina, Boha zástupov,
AMO.3.14	„lebo v deň môjho navštívenia,
AMO.3.14	keď potrescem previnenia Izraela,
AMO.3.14	potrescem i Bétel za jeho oltáre,
AMO.3.14	zlomené budú rohy oltára
AMO.3.14	a padnú na zem.
AMO.3.15	Potom zrútim zimným domom letný dom
AMO.3.15	a rozsypú sa domy zo slonoviny
AMO.3.15	a mnoho domov zmizne,“
AMO.3.15	znie výrok Hospodina.
AMO.4.1	Čujte toto slovo, kravy bášanské, čo ste na hore Samárie,
AMO.4.1	a čo utláčate bezbranných a násilie páchate na chudobných
AMO.4.1	a hovoríte svojim pánom: „Doneste, chceme piť!“
AMO.4.2	Prisahal Pán, Hospodin, vo svojej svätosti:
AMO.4.2	„Hľa, prídu na vás dni,
AMO.4.2	keď vás vyzdvihnú na hákoch
AMO.4.2	a vaše potomstvo na rybárskej udici.
AMO.4.3	Trhlinami vyjdete jedna za druhou
AMO.4.3	a vyhodia vás na Harmón,“
AMO.4.3	znie výrok Hospodina.
AMO.4.4	„Choďte do Bételu a hrešte,
AMO.4.4	do Gilgálu a hrešte ešte viac,
AMO.4.4	prinášajte ráno svoje obety
AMO.4.4	a na tretí deň svoje desiatky.
AMO.4.5	Páľte z kvasu ďakovnú obetu
AMO.4.5	a ohlasujte nahlas dobrovoľné dary,
AMO.4.5	lebo tak to máte radi, Izraeliti,“
AMO.4.5	znie výrok Pána, Hospodina.
AMO.4.6	„Spôsobil som, že ste nemali nič pod zub
AMO.4.6	po všetkých vašich mestách
AMO.4.6	a mali ste nedostatok chleba na všetkých vašich miestach,
AMO.4.6	a predsa ste sa neobrátili ku mne,“
AMO.4.6	znie výrok Hospodina.
AMO.4.7	„Zadržal som vám aj dážď
AMO.4.7	tri mesiace pred žatvou.
AMO.4.7	Dával som dážď na jedno mesto,
AMO.4.7	nad druhým mestom som nedal pršať.
AMO.4.7	Na jednu roľu pršalo
AMO.4.7	a roľa, na ktorú nepršalo, vyschla.
AMO.4.8	Tackali sa dve-tri mestá do iného mesta,
AMO.4.8	aby sa napili vody, ale neuhasili svoj smäd.
AMO.4.8	A predsa ste sa neobrátili ku mne,“
AMO.4.8	znie výrok Hospodina.
AMO.4.9	„Bil som vás hrdzou a sneťou,
AMO.4.9	vysušil som vaše záhrady a vaše vinice,
AMO.4.9	vaše figovníky a olivy obžrali kobylky,
AMO.4.9	a predsa ste sa neobrátili ku mne,“
AMO.4.9	znie výrok Hospodina.
AMO.4.10	„Poslal som na vás mor ako na Egypt,
AMO.4.10	porazil som mečom vašich mládencov
AMO.4.10	i vaše kone boli odvlečené.
AMO.4.10	Nechal som, aby vystúpil zápach vášho tábora k vášmu nosu,
AMO.4.10	a predsa ste sa neobrátili ku mne,“
AMO.4.10	znie výrok Hospodina.
AMO.4.11	„Vyvrátil som vás,
AMO.4.11	ako som vyvrátil Sodomu a Gomoru,
AMO.4.11	takže ste boli sťa ohorok, vytrhnutý z ohňa,
AMO.4.11	a predsa ste sa neobrátili ku mne,“
AMO.4.11	znie výrok Hospodina.
AMO.4.12	„Takto s tebou urobím Izrael.
AMO.4.12	Keďže s tebou takto urobím,
AMO.4.12	priprav sa na stretnutie so svojím Bohom, Izrael!
AMO.4.13	Veď ten, čo utvára vrchy a tvorí vietor
AMO.4.13	a človeku oznamuje, čo mieni,
AMO.4.13	čo robí ranný svit temnotou
AMO.4.13	a kráča po výšinách zeme,
AMO.4.13	sa volá Hospodin, Boh zástupov!“
AMO.5.1	Čujte toto slovo, dom Izraela,
AMO.5.1	ktoré prednášam proti vám sťa žalospev:
AMO.5.2	„Padla izraelská panna
AMO.5.2	a nepovstane viac,
AMO.5.2	zvalená leží vo svojej krajine,
AMO.5.2	nemá ju kto zodvihnúť.“
AMO.5.3	Lebo tak vraví Pán, Hospodin:
AMO.5.3	„Mestu, čo vytiahlo s tisícmi,
AMO.5.3	ostane iba sto.
AMO.5.3	A tomu, čo vytiahlo so stomi,
AMO.5.3	zostane desať pre dom Izraela.“
AMO.5.4	Lebo takto hovorí Hospodin domu Izraela:
AMO.5.4	„Hľadajte mňa a budete žiť!
AMO.5.5	Nevyhľadávajte Bétel
AMO.5.5	a nevstupujte do Gilgálu
AMO.5.5	ani do Beér-Šeby neprechádzajte,
AMO.5.5	lebo Gilgál pôjde do zajatia
AMO.5.5	a Bétel vyjde navnivoč.
AMO.5.6	Hľadajte Hospodina a budete žiť!
AMO.5.6	Kiež nezachváti oheň
AMO.5.6	a nestrávi Jozefov dom,
AMO.5.6	potom by už nikto neuhasil Bétel.
AMO.5.7	Beda tým, čo na palinu menia právo
AMO.5.7	a spravodlivosť hádžu o zem.
AMO.5.8	Ten, čo tvorí Plejády a Orión,
AMO.5.8	mení temnotu na ranný svit
AMO.5.8	a deň zatemňuje v noc,
AMO.5.8	ktorý volá morské vody
AMO.5.8	a vylieva ich na povrch zeme,
AMO.5.8	volá sa Hospodin.
AMO.5.9	Zablysnúť dá skaze nad silným
AMO.5.9	a spustošeniu nad pevnosťou.
AMO.5.10	Nenávidia toho, kto ich karhá v bráne
AMO.5.10	a oškliví sa im ten, kto hovorí pravdu.
AMO.5.11	Pretože šliapete po chudobnom
AMO.5.11	a dávky beriete od neho v obilí:
AMO.5.11	staviate si síce domy z tesaného kameňa,
AMO.5.11	ale nebudete v nich bývať,
AMO.5.11	a hoci ste si nasadili krásne vinice,
AMO.5.11	nebudete piť ich víno.
AMO.5.12	Viem totiž, že vašich previnení je mnoho
AMO.5.12	a ťažké sú vaše hriechy:
AMO.5.12	utláčate spravodlivého, vyberáte výkupné
AMO.5.12	a pri súde odstrkujete biednych.
AMO.5.13	Preto rozumný v taký čas mlčí,
AMO.5.13	lebo je to zlý čas.
AMO.5.14	Hľadajte dobro, a nie zlo, aby ste žili,
AMO.5.14	a vtedy Hospodin, Boh zástupov, bude s vami,
AMO.5.14	tak ako hovoríte.
AMO.5.15	Nenáviďte zlo a milujte dobro
AMO.5.15	a obnovte právo na súde.
AMO.5.15	Azda sa zmiluje Hospodin, Boh zástupov,
AMO.5.15	nad zvyškom Jozefa.“
AMO.5.16	Preto takto hovorí Hospodin,
AMO.5.16	Boh zástupov, Pán:
AMO.5.16	„Na všetkých námestiach zaznie nárek
AMO.5.16	a po všetkých uliciach budú volať: ‚Beda, beda!‘
AMO.5.16	Pozvú roľníkov k smútku
AMO.5.16	a k náreku speváka žalospevu.
AMO.5.17	Aj vo všetkých viniciach zaznie nárek,
AMO.5.17	lebo prejdem uprostred teba,“
AMO.5.17	hovorí Hospodin.
AMO.5.18	„Beda tým, čo si žiadajú deň Hospodina!
AMO.5.18	Načože je vám deň Hospodina?
AMO.5.18	Je tmou, a nie svetlom!
AMO.5.19	Ako keby niekto utekal pred levom
AMO.5.19	a na medveďa by narazil
AMO.5.19	alebo prišiel by domov,
AMO.5.19	oprel sa rukou o stenu
AMO.5.19	a had by ho uštipol.
AMO.5.20	Či nie je tmou deň Hospodina, a nie svetlom?
AMO.5.20	Je mrákavou a nemá lesku!
AMO.5.21	Nenávidím, zavrhujem vaše sviatky
AMO.5.21	a nemôžem cítiť vaše slávnostné zhromaždenia.
AMO.5.22	Keď mi totiž prinášate
AMO.5.22	spaľované a pokrmové obety,
AMO.5.22	tie neobľubujem
AMO.5.22	a obetu spoločenstva
AMO.5.22	z vášho vykŕmeného dobytka
AMO.5.22	ani neokúsim.
AMO.5.23	Odstráň odo mňa hluk tvojich piesní,
AMO.5.23	brnkanie tvojich hárf nechcem počúvať.
AMO.5.24	Ale nech prúdi ako voda právo
AMO.5.24	a spravodlivosť ako nevysychajúci potok!
AMO.5.25	Či ste mi prinášali na púšti obety a dary
AMO.5.25	po štyridsať rokov, dom Izraela?
AMO.5.26	No ponesiete Sikkúta, vášho kráľa, a Kijjúna,
AMO.5.26	vaše modly a hviezdu svojich bohov, ktorých ste si urobili.
AMO.5.27	Potom vás odvediem do zajatia za Damask,“
AMO.5.27	hovorí Hospodin, ktorý sa volá Boh zástupov.
AMO.6.1	Beda bezstarostným zo Siona
AMO.6.1	a tým, čo sa bezpečne cítia na vrchu Samárie,
AMO.6.1	popredným prvého z národov,
AMO.6.1	ku ktorým prichádza dom Izraela, aby sa poradil.
AMO.6.2	Prejdite do Kalne a pozerajte;
AMO.6.2	choďte odtiaľ do veľkého Chamátu
AMO.6.2	a zíďte do Gatu Filištíncov.
AMO.6.2	Či ste na tom lepšie od týchto kráľovstiev,
AMO.6.2	alebo či je väčšie ich územie ako vaše?
AMO.6.3	Za ďaleký pokladáte deň pohromy
AMO.6.3	a približujete si žezlo násilia.
AMO.6.4	Beda tým, čo vylihujú na lôžkach zo slonoviny
AMO.6.4	a vyvaľujú sa na svojich pohovkách,
AMO.6.4	jedia jahňatá zo stáda
AMO.6.4	a teľce zo stajní.
AMO.6.5	Výskajú pri zvuku harfy,
AMO.6.5	vymýšľajú si hudobné nástroje ako Dávid.
AMO.6.6	Z obetných čiaš popíjajú víno
AMO.6.6	a najlepším olejom sa natierajú,
AMO.6.6	ale nesmútia nad troskami Jozefa.
AMO.6.7	Preto teraz pôjdu do zajatia na čele zajatcov
AMO.6.7	a prestane plesanie tých, čo sa bavia.
AMO.6.8	Prisahal Pán, Hospodin, na seba,
AMO.6.8	znie výrok Hospodina, Boha zástupov:
AMO.6.8	„Oškliví sa mi pýcha Jákoba,
AMO.6.8	nenávidím jeho pevnosti.
AMO.6.8	Vydám napospas mesto i čo je v ňom.“
AMO.6.9	Potom sa stane, že ak zostane desať mužov
AMO.6.9	v jednom dome, aj tí zomrú.
AMO.6.10	Keď ho zdvihne jeho príbuzný a jeho spaľovač,
AMO.6.10	aby vyniesol jeho kosti z domu,
AMO.6.10	povie tomu, čo je v zadnej časti domu:
AMO.6.10	„Je tam ešte niekto s tebou?“
AMO.6.10	Ten odpovie: „Nie!“
AMO.6.10	Potom povie: „Ticho!“
AMO.6.10	Lebo neslobodno spomínať meno Hospodina.
AMO.6.11	Lebo hľa, Hospodin prikazuje
AMO.6.11	a rozbije veľký dom na rozvaliny
AMO.6.11	a malý dom na trosky.
AMO.6.12	Či bežia kone po bralách
AMO.6.12	a či orú more volmi?
AMO.6.12	No vy ste premenili právo na blen
AMO.6.12	a ovocie spravodlivosti na palinu.
AMO.6.13	Vy, čo sa tešíte z Ló-Debáru,
AMO.6.13	a vravíte: „Či sme nedobyli Karnajim vlastnou silou?“
AMO.6.14	„Ale hľaď, vzbudím proti vám národ, dom Izraela,“
AMO.6.14	znie výrok Hospodina, Boha zástupov,
AMO.6.14	„a budú vás utláčať
AMO.6.14	od vstupu do Chamátu až po potok Araba.“
AMO.7.1	Toto mi ukázal Pán, Hospodin:
AMO.7.1	Tvoril kobylky,
AMO.7.1	keď začala rásť mládza,
AMO.7.1	a hľa, bola to mládza po kráľovskej kosbe.
AMO.7.2	Keď mali zožrať všetku zeleň krajiny, povedal som:
AMO.7.2	„Pane, Hospodin, odpusť!
AMO.7.2	Ako obstojí Jákob?
AMO.7.2	Veď je primalý.“
AMO.7.3	Hospodin sa zľutoval v tej veci.
AMO.7.3	„Nestane sa!“ riekol Hospodin.
AMO.7.4	Toto mi ukázal Pán, Hospodin:
AMO.7.4	„Hľa, Pán, Hospodin, vyhlásil súd ohňom
AMO.7.4	a ten pohltil veľkú priepasť
AMO.7.4	a pohltil i diel zeme.“
AMO.7.5	Vtedy som povedal:
AMO.7.5	„Pane, Hospodin, prestaň, prosím!
AMO.7.5	Ako obstojí Jákob?
AMO.7.5	Veď je primalý.“
AMO.7.6	Hospodin sa zľutoval:
AMO.7.6	„Ani to sa nestane,“
AMO.7.6	riekol Pán, Hospodin.
AMO.7.7	Toto mi ukázal:
AMO.7.7	„Hľa, Pán stál pri múre
AMO.7.7	postavenom podľa olovnice
AMO.7.7	a v ruke mal olovnicu.“
AMO.7.8	Potom mi povedal Hospodin:
AMO.7.8	„Čo vidíš, Amos?“
AMO.7.8	Odpovedal som: „Olovnicu.“
AMO.7.8	Pán povedal:
AMO.7.8	„Hľa, kladiem olovnicu
AMO.7.8	do stredu môjho izraelského ľudu.
AMO.7.8	Už mu viac neodpustím.
AMO.7.9	Spustnú výšiny Izáka,
AMO.7.9	izraelské svätyne budú zrúcané
AMO.7.9	a proti Jarobeámovmu domu postavím sa s mečom.“
AMO.7.10	Vtedy bételský kňaz Amacja poslal izraelskému kráľovi Jarobeámovi odkaz: „Amos zosnoval proti tebe sprisahanie uprostred domu Izraela. Krajina nemôže zniesť všetky jeho reči.
AMO.7.11	Amos totiž hovorí: ‚Jarobeám zahynie mečom a Izrael určite pôjde zo svojej krajiny do zajatia.‘“
AMO.7.12	Potom povedal Amacja Amosovi: „Videc, choď, uteč do Judska, tam jedz chlieb a tam prorokuj! 
AMO.7.13	V Bételi však už viac neprorokuj, lebo je to kráľova svätyňa a kráľovský chrám.“
AMO.7.14	Nato odpovedal Amos Amacjovi: „Ja nie som prorok ani prorocký učeník, ale pastier a pestovateľ fíg.
AMO.7.15	Hospodin ma však vzal od stáda a riekol mi: ‚Choď, prorokuj proti môjmu izraelskému ľudu.‘
AMO.7.16	Teraz však počuj slovo Hospodina:
AMO.7.16	Ty vravíš: ‚Neprorokuj proti Izraelu
AMO.7.16	a nevešti proti Izákovmu domu!‘
AMO.7.17	Preto takto hovorí Hospodin:
AMO.7.17	‚Tvoja žena sa stane v meste neviestkou,
AMO.7.17	tvoji synovia i tvoje dcéry padnú mečom
AMO.7.17	a tvoje pole rozdelia meračskou šnúrou;
AMO.7.17	ty sám zomrieš na nečistej pôde
AMO.7.17	a Izrael zo svojej zeme pôjde do zajatia.‘“
AMO.8.1	Toto mi ukázal Pán, Hospodin:
AMO.8.1	Hľa, kôš zrelého ovocia.
AMO.8.2	Povedal: „Čo vidíš, Amos?“
AMO.8.2	Odpovedal som: „Kôš zrelého ovocia.“
AMO.8.2	Vtedy mi povedal Hospodin:
AMO.8.2	„Prišiel koniec na môj izraelský ľud,
AMO.8.2	už mu viac neodpustím.
AMO.8.3	V ten deň budú znieť chrámové spevy ako kvílenie,“
AMO.8.3	znie výrok Pána, Hospodina,
AMO.8.3	„na každom mieste bude mnoho mŕtvol,
AMO.8.3	ktoré ticho pohodia.
AMO.8.4	Čujte toto, vy, ktorí gniavite bedárov
AMO.8.4	a nivočíte chudobných krajiny,
AMO.8.5	vraviac: ‚Kedy prejde novmesiac,
AMO.8.5	aby sme mohli predávať obilie,
AMO.8.5	a sobota, aby sme otvorili obilnice,
AMO.8.5	zmenšovali mieru a zvyšovali cenu
AMO.8.5	i podvádzali falošnou váhou,
AMO.8.6	aby sme za peniaze kupovali núdznych
AMO.8.6	a bedárov za pár sandálov,
AMO.8.6	aby sme plevy predávali ako zrno?‘“
AMO.8.7	Hospodin prisahal na Jákobovu pýchu:
AMO.8.7	„Ani na jeden z vašich činov nezabudnem!“
AMO.8.8	Či sa nemusí preto i zem zachvieť
AMO.8.8	a smútiť každý jej obyvateľ,
AMO.8.8	zdvihnúť sa celá ako Níl
AMO.8.8	a zmietať sa i klesnúť ako veľtok Egypta?
AMO.8.9	„V ten deň sa stane,“
AMO.8.9	znie výrok Pána, Hospodina,
AMO.8.9	„že dám zapadnúť slnku na poludnie
AMO.8.9	a zahalím temnotou zem za jasného dňa.
AMO.8.10	Na smútok premením vaše slávnosti
AMO.8.10	a na žalospevy všetky vaše piesne;
AMO.8.10	vrecovinou pokryjem všetky bedrá
AMO.8.10	a každú hlavu plešinou;
AMO.8.10	a urobím to ako smútok za jedináčikom
AMO.8.10	a koniec toho ako trpký deň.
AMO.8.11	Hľa, prichádzajú dni,“
AMO.8.11	znie výrok Pána, Hospodina,
AMO.8.11	„keď pošlem na zem hlad.
AMO.8.11	Nie hlad po chlebe ani smäd po vode,
AMO.8.11	ale po počúvaní Hospodinových slov.
AMO.8.12	Putovať budú od mora k moru,
AMO.8.12	od severu k východu sa budú túlať
AMO.8.12	a hľadať slovo Hospodina,
AMO.8.12	ale ho nenájdu.
AMO.8.13	V ten deň omdlejú od smädu
AMO.8.13	krásne panny i mládenci.
AMO.8.14	Tí, čo prisahajú na modly Samárie
AMO.8.14	a vravia: ‚Akože žije tvoje božstvo, Dán,
AMO.8.14	akože žije tvoja cesta, Beér-Šeba!‘
AMO.8.14	Padnú a nepovstanú viac.“
AMO.9.1	Videl som Pána stáť pri oltári a riekol:
AMO.9.1	„Udri na hlavicu, že sa prahy zatrasú!
AMO.9.1	Zrúť ich všetkým na hlavy
AMO.9.1	a tých, čo zostanú, ja pobijem mečom;
AMO.9.1	ani jeden z nich neunikne,
AMO.9.1	nezachráni sa ani jeden.
AMO.9.2	Keby prenikli do podsvetia,
AMO.9.2	aj odtiaľ ich moja ruka vezme;
AMO.9.2	a keby vystúpili aj na nebesá,
AMO.9.2	aj odtiaľ ich zvrhnem.
AMO.9.3	Keby sa skryli na vrchole Karmelu,
AMO.9.3	aj tam ich vyhľadám a poberiem ich.
AMO.9.3	Aj keby sa na dno mora skryli pred mojím zrakom,
AMO.9.3	aj tam prikážem hadovi, aby ich uštipol.
AMO.9.4	Aj keby šli do zajatia pred svojimi nepriateľmi,
AMO.9.4	aj tam prikážem meču, aby ich pobil.
AMO.9.4	Upriem na nich svoj zrak na ich skazu,
AMO.9.4	a nie na ich dobro.“
AMO.9.5	Pán, Hospodin zástupov,
AMO.9.5	dotýka sa zeme a tá sa rozplýva,
AMO.9.5	a trúchlia všetci jej obyvatelia;
AMO.9.5	zdvihne sa celá zem ako Níl
AMO.9.5	a klesne ako veľtok Egypta.
AMO.9.6	Ten, kto na nebesiach stavia svoje siene
AMO.9.6	a základy svojej klenbe položil na zem,
AMO.9.6	ten, kto privoláva morské vody
AMO.9.6	a vylieva ich na povrch zeme,
AMO.9.6	sa volá Hospodin!
AMO.9.7	„Či nie ste pre mňa, vy, Izraeliti,
AMO.9.7	toľko ako Kúšijci?“
AMO.9.7	znie výrok Hospodina.
AMO.9.7	„Nevyviedol som Izrael z Egypta,
AMO.9.7	Filištíncov z Kaftóru a Aramejčanov z Kíru?
AMO.9.8	Hľa, oči Pána, Hospodina,
AMO.9.8	sú upreté na hriešne kráľovstvo;
AMO.9.8	vyhladím ho z povrchu zeme.
AMO.9.8	No nezničím úplne dom Jákoba,“
AMO.9.8	znie výrok Hospodina,
AMO.9.9	„lebo hľa, vydám rozkaz
AMO.9.9	a zatrasiem domom Izraela
AMO.9.9	medzi všetkými národmi,
AMO.9.9	ako sa trasie riečicou,
AMO.9.9	takže ani kamienok neprepadne na zem.
AMO.9.10	Pod mečom zomrú
AMO.9.10	všetci hriešnici môjho ľudu,
AMO.9.10	ktorí hovoria: ‚Nepriblíži sa,
AMO.9.10	nezasiahne nás pohroma.‘
AMO.9.11	V ten deň postavím rozpadnutý stan Dávida,
AMO.9.11	zacelím jeho trhliny a postavím jeho ruiny.
AMO.9.11	Vybudujem ho ako za dávnych čias,
AMO.9.12	aby zaujali zvyšok Edómu a všetkých národov,
AMO.9.12	nad ktorými znie moje meno,“
AMO.9.12	znie výrok Hospodina, ktorý to vykoná.
AMO.9.13	„Hľa, prichádzajú dni,“
AMO.9.13	znie výrok Hospodina,
AMO.9.13	„keď oráč dohoní ženca
AMO.9.13	a lisovač hrozna rozsievača;
AMO.9.13	vrchy budú vlhnúť muštom
AMO.9.13	a všetky kopce roztekať sa.
AMO.9.14	Potom zmením údel môjho ľudu, Izraela:
AMO.9.14	vystavajú spustošené mestá
AMO.9.14	a budú v nich bývať,
AMO.9.14	vysadia vinice
AMO.9.14	a budú piť ich víno,
AMO.9.14	narobia si záhrad
AMO.9.14	a budú jesť ich ovocie.
AMO.9.15	Zasadím ich do ich pôdy
AMO.9.15	a nebudú už vytrhnutí z pôdy,
AMO.9.15	ktorú som im dal,“
AMO.9.15	vraví Hospodin, tvoj Boh.
OBA.1.1	Abdiášovo videnie.
OBA.1.1	Takto vraví Pán, Hospodin, o Edómsku, keď poslal posla k národom s odkazom:
OBA.1.1	„Hor sa, povstaňme do boja proti nemu!“
OBA.1.1	Počuli sme správu od Hospodina:
OBA.1.2	„Hľa, urobím ťa maličkým medzi národmi
OBA.1.2	a budeš veľmi opovrhnutý.
OBA.1.3	Pýcha tvojho srdca ťa oklamala,
OBA.1.3	lebo prebývaš v trhlinách skál,
OBA.1.3	vo svojom vysokom sídle.
OBA.1.3	Myslíš si o sebe:
OBA.1.3	‚Ktože ma zvrhne na zem?‘
OBA.1.4	Keby si sa vzniesol vysoko sťa orol
OBA.1.4	a keby si si aj medzi hviezdy položil hniezdo,
OBA.1.4	zvrhnem ťa odtiaľ,“
OBA.1.4	znie výrok Hospodina.
OBA.1.5	„Keby zlodeji prišli k tebe
OBA.1.5	a noční lupiči, aby ťa spustošili,
OBA.1.5	či nenakradnú potiaľ, aby mali dosť?
OBA.1.5	Keby oberači prišli k tebe,
OBA.1.5	či nezanechajú paberky?
OBA.1.6	Ako prehľadajú Ezáva!
OBA.1.6	Ako poprezerajú jeho skryté poklady!
OBA.1.7	Až na hranicu ťa vyženú.
OBA.1.7	Všetci tvoji spojenci ťa podvedú.
OBA.1.7	Premôžu ťa tvoji priatelia.
OBA.1.7	Tí, čo jedia tvoj chlieb,
OBA.1.7	nastavia ti pascu;
OBA.1.7	nieto v nich rozumnosti.
OBA.1.8	Ba veru v ten deň,“
OBA.1.8	znie výrok Hospodina,
OBA.1.8	„vyhubím múdrych z Edómu,
OBA.1.8	rozumnosť z vrchu Ezáva!
OBA.1.9	Potom sa predesia tvoji hrdinovia, Temán,
OBA.1.9	pretože vyplienim všetkých z vrchu Ezáva
OBA.1.9	pre vraždu,
OBA.1.10	pre násilie na tvojom bratovi Jákobovi,
OBA.1.10	prikryje ťa hanba a vyhynieš na večnosť.
OBA.1.11	V deň, keď si sa postavil proti nemu,
OBA.1.11	v deň, keď cudzinci zajímali jeho vojsko,
OBA.1.11	cudzozemci vošli mu do brán a o Jeruzalem losovali,
OBA.1.11	aj ty si bol jedným z nich.
OBA.1.12	Nekochaj sa teda na svojom bratovi v deň jeho nešťastia,
OBA.1.12	neraduj sa nad Júdovcami v deň ich záhuby,
OBA.1.12	ani si nerozdrapuj ústa v deň úzkosti.
OBA.1.13	Nevchádzaj do brány môjho ľudu v deň jeho skazy,
OBA.1.13	ani sa nekochaj z jeho nešťastia v deň jeho skazy,
OBA.1.13	nevzťahuj ruku na jeho imanie v deň jeho skazy.
OBA.1.14	Nestavaj sa ani na rázcestia, aby si hubil jeho ubehlíkov,
OBA.1.14	a nevyzrádzaj jeho utečencov v deň súženia.
OBA.1.15	Blízko je totiž deň Hospodina proti všetkým národom.
OBA.1.15	Ako si ty robil, tak sa stane tebe.
OBA.1.15	Tvoj čin ti padne naspäť na hlavu.
OBA.1.16	Lebo ako ste pili na mojom svätom vrchu,
OBA.1.16	tak budú piť ustavične všetky národy;
OBA.1.16	piť budú a hltať;
OBA.1.16	a budú, akoby ich
OBA.1.16	nikdy nebolo bývalo.
OBA.1.17	Na vrchu Sion však bude záchrana a bude posvätným miestom;
OBA.1.17	dom Jákoba sa zmocní svojich majetkov.
OBA.1.18	Dom Jákoba bude ohňom, dom Jozefa plameňom,
OBA.1.18	dom Ezáva slamou.
OBA.1.18	Zapália ho, pohltia, no nik sa nezachráni
OBA.1.18	z domu Ezáva,“ lebo Hospodin to povedal.
OBA.1.19	Potom zaberú Negev, pohorie Ezáva a Nížinu, kraj Filištíncov, zaberú aj kraj Efrajima i kraj Samárie. Benjamín zaberie Gileád.
OBA.1.20	Zajatci z izraelského vojska zaberú kraj Kanaánčanov až po Sareptu a jeruzalemskí zajatci, ktorí sú v Sefarade, zaberú mestá Negevu.
OBA.1.21	Potom záchrancovia vystúpia na vrch Sion, aby súdili vrch Ezáva.
OBA.1.21	Potom bude kráľovstvo patriť Hospodinovi.
JON.1.1	Raz zaznelo slovo Hospodina Jonášovi, Amittajovmu synovi:
JON.1.2	„Vstaň, choď do Ninive, do veľkého mesta, a volaj proti nemu, lebo jeho zloba vystúpila predo mňa.“
JON.1.3	Jonáš vstal, aby ušiel spred tváre Hospodina do Taršíša. Zišiel do Jafy a našiel loď, ktorá práve odchádzala do Taršíša. Zaplatil cestovné a nastúpil na ňu, aby s nimi odišiel spred tváre Hospodina do Taršíša.
JON.1.4	Hospodin však zoslal smerom k moru veľký vietor, takže sa na mori strhla veľká búrka. Zdalo sa, že loď stroskotá.
JON.1.5	Námorníci sa zľakli a každý volal o pomoc k svojmu bohu. Potom pohádzali do mora náklad, ktorý bol na lodi, aby ju odľahčili. Jonáš však zišiel do vnútra lode, ľahol si a hlboko zaspal. 
JON.1.6	Prišiel k nemu kapitán a povedal mu: „Ako to, že spíš?! Vstaň a volaj k svojmu Bohu! Azda si Boh na nás spomenie, aby sme nezahynuli.“
JON.1.7	Cestujúci sa dohovorili: „Poďte, losujme, aby sme sa dozvedeli, pre koho nás stihlo toto zlo.“ Hodili lósy a lós padol na Jonáša. 
JON.1.8	Povedali mu: „Nože nám povedz, pre koho nás stihlo toto zlo? Aké je tvoje zamestnanie a odkiaľ prichádzaš? Z ktorej si krajiny a z ktorého si národa?“ 
JON.1.9	Povedal im: „Som Hebrej a mám bázeň pred Hospodinom, Bohom nebies, ktorý utvoril more a súš.“ 
JON.1.10	Vtedy mužov zachvátila veľká bázeň a povedali mu: „Čo si to spáchal?!“ Vedeli totiž, že je na úteku spred tváre Hospodina, lebo im to povedal. 
JON.1.11	Spýtali sa ho: „Čo máme s tebou urobiť, aby sa more pod nami utíšilo?“ More sa totiž búrilo čoraz väčšmi. 
JON.1.12	Odpovedal im: „Chyťte ma, hoďte do mora a more pod vami sa utíši, lebo viem, že pre mňa vás postihla táto veľká búrka.“ 
JON.1.13	Potom muži veslovali, aby sa vrátili k pevnine, ale nemohli, lebo more sa proti nim búrilo čoraz väčšmi. 
JON.1.14	Potom volali k Hospodinovi a hovorili: „Ach, Hospodin, nech nezahynieme kvôli životu tohto muža a neuvaľ na nás nevinne vyliatu krv. Veď ty si Hospodin a urobil si, ako sa ti páčilo.“
JON.1.15	Nato chytili Jonáša, hodili ho do mora a more prestalo zúriť. 
JON.1.16	Mužov zachvátila veľká bázeň pred Hospodinom. Obetovali Hospodinovi obetu a zaviazali sa sľubmi.
JON.2.1	Potom Hospodin prikázal veľkej rybe, aby Jonáša zhltla. Jonáš bol v bruchu ryby tri dni a tri noci.
JON.2.2	Jonáš sa z brucha ryby modlil k Hospodinovi, svojmu Bohu. 
JON.2.3	Hovoril:
JON.2.3	„K Hospodinovi som volal zo svojho súženia
JON.2.3	a on ma vypočul.
JON.2.3	Z útrob podsvetia som kričal o pomoc,
JON.2.3	ty si začul môj hlas.
JON.2.4	Hodil si ma do hlbiny uprostred šíreho mora,
JON.2.4	aby ma obkľúčil prúd.
JON.2.4	Všetky tvoje príboje a vlny
JON.2.4	sa nado mnou prevalili.
JON.2.5	Ja som však povedal:
JON.2.5	‚Som zahnaný spred tvojich očí.
JON.2.5	Ako ešte uzriem tvoj svätý chrám?‘
JON.2.6	Obklopila ma voda až po hrdlo,
JON.2.6	obkľúčila ma hlbina,
JON.2.6	chaluha mi ovinula hlavu.
JON.2.7	Zostúpil som k základom vrchov,
JON.2.7	do krajiny, ktorej závory sa za mnou zavreli naveky.
JON.2.7	Ty si však vytiahol môj život z jamy,
JON.2.7	Hospodin, Bože môj.
JON.2.8	Keď vo mne chradla duša,
JON.2.8	spomenul som si na Hospodina,
JON.2.8	moja modlitba prišla k tebe,
JON.2.8	do tvojho svätého chrámu.
JON.2.9	Tí, čo uctievajú ničotné modly,
JON.2.9	opúšťajú toho, ktorý je verný.
JON.2.10	Ja ti však chcem obetovať
JON.2.10	s hlasným chválospevom
JON.2.10	a chcem splniť, čo som sľúbil.
JON.2.10	Spása je u Hospodina.“
JON.2.11	Hospodin povedal rybe, aby vyvrátila Jonáša na suchú zem.
JON.3.1	Potom zaznelo slovo Hospodina Jonášovi druhýkrát:
JON.3.2	„Vstaň, choď do Ninive, do veľkého mesta, a zvestuj mu posolstvo, ktoré ti poviem.“ 
JON.3.3	Jonáš vstal a šiel do Ninive podľa Hospodinovho slova.
JON.3.3	Ninive bolo veľké mesto pred Bohom, na tri dni chôdze. 
JON.3.4	Jonáš vošiel do mesta, prešiel deň chôdze a volal: „Ešte štyridsať dní a Ninive bude rozvrátené.“ 
JON.3.5	Ninivčania uverili Bohu, vyhlásili pôst a obliekli sa do vrecoviny od najväčšieho až po najmenšieho.
JON.3.6	Táto vec sa dotkla ninivského kráľa. Ten vstal z trónu, zložil plášť, obliekol si vrecovinu a sadol si do prachu.
JON.3.7	V Ninive dal vyhlásiť: „Na základe nariadenia kráľa a jeho hodnostárov nech ani ľudia, ani zvieratá, ani dobytok, ani ovce nič neokúsia, nech sa nepasú a nepijú vodu! 
JON.3.8	Nech sa aj ľudia, aj zvieratá oblečú do vrecoviny a nech hlasno volajú k Bohu. Nech sa každý odvráti od svojej zlej cesty a od násilia, ktoré má na rukách. 
JON.3.9	Ktovie? Boh môže zmeniť svoj zámer, aby sa zmiloval a môže sa odvrátiť od svojho pálčivého hnevu, aby sme nezahynuli.“
JON.3.10	Boh videl ich konanie, že sa odvrátili od svojich zlých ciest. Potom Boh oľutoval zlo, o ktorom povedal, že ho vykoná nad nimi, a neurobil to.
JON.4.1	Jonáš to pokladal za veľmi zlé a nahneval sa.
JON.4.2	Potom sa modlil k Hospodinovi: „Ach, Hospodin, či som to nepovedal, kým som bol vo svojej krajine? Preto som chcel predtým ujsť do Taršíša, lebo som vedel, že ty si Boh milostivý, ľútostivý, zhovievavý a bohatý v dobrote. Ty oľutuješ pohromu.
JON.4.3	Tak teda, Hospodin, vezmi mi život, lebo je pre mňa lepšie zomrieť ako žiť.“
JON.4.4	Hospodin sa ho spýtal: „Či je to správne, že si sa rozhneval?“ 
JON.4.5	Jonáš vyšiel z mesta a usadil sa východne od neho. Urobil si tam striešku a sedel pod ňou v tôni, aby videl, čo sa stane v meste. 
JON.4.6	Hospodin, Boh, však prikázal ricínovníku a ten vyrástol nad Jonášom, aby mal tieň nad hlavou a tak ho vytrhol z nevôle. Jonáš sa nad ricínovníkom veľmi zaradoval. 
JON.4.7	Na druhý deň na svitaní však Boh prikázal červovi, aby napadol ricínovník a ten vyschol. 
JON.4.8	Keď vyšlo slnko, prikázal Boh, aby fúkal východný vietor a slnko pražilo Jonášovi na hlavu, takže omdlieval a prial si smrť, keď hovoril: „Lepšie mi je zomrieť ako žiť.“
JON.4.9	Boh povedal Jonášovi: „Či si sa právom rozhneval pre ricínovník?“ On odpovedal: „Právom som sa rozhneval až na smrť.“ 
JON.4.10	Tu riekol Hospodin: „Tebe je ľúto ricínovníka, pri ktorom si sa nenamáhal a ktorý si nepestoval, ktorý za noc vyrástol a za noc zahynul. 
JON.4.11	Mne zasa nemá byť ľúto Ninive, veľkého mesta, v ktorom je viac ako stodvadsaťtisíc ľudí, ktorí nevedia rozlíšiť pravú a ľavú ruku, a mnoho dobytka?“
MIC.1.1	Slovo Hospodina, ktoré bolo určené Micheášovi z Morešetu v čase judských kráľov Jotáma, Acháza a Chizkiju, ktoré prijal vo videní o Samárii a o Jeruzaleme.
MIC.1.2	Počujte, všetky národy,
MIC.1.2	dávaj pozor, zem i tí, čo ju zapĺňajú.
MIC.1.2	Nech je Pán, Hospodin, svedkom proti vám,
MIC.1.2	Pán zo svojho svätého chrámu,
MIC.1.3	lebo hľa, Hospodin vychádza zo svojho miesta,
MIC.1.3	zostupuje a kráča po výšinách zeme.
MIC.1.4	Vrchy sa rozplynú pod ním
MIC.1.4	a údolia sa rozštiepia.
MIC.1.4	Budú ako vosk pri ohni
MIC.1.4	a ako vody vyliate na svah.
MIC.1.5	Všetko toto je pre Jákobovu vinu
MIC.1.5	a pre hriechy domu Izraela.
MIC.1.5	Kto je za vinou Jákoba?
MIC.1.5	Či nie Samária?
MIC.1.5	A kto za výšinami Judska?
MIC.1.5	Či nie Jeruzalem?
MIC.1.6	Zo Samárie urobím trosky,
MIC.1.6	pole zmením na vinicu.
MIC.1.6	Jej kamene pohádžem do údolia
MIC.1.6	a obnažím jej základy.
MIC.1.7	Všetky jej tesané modly budú rozbité
MIC.1.7	a všetky jej dary za smilstvo budú spálené v ohni.
MIC.1.7	Všetky jej modly spustoším,
MIC.1.7	lebo si to nazhromaždila z darov za smilstvo,
MIC.1.7	a tak sa opäť zmenia na dary za smilstvo.
MIC.1.8	Nad týmto musím nariekať a kvíliť,
MIC.1.8	chodiť nahý a bosý,
MIC.1.8	smútiť ako šakaly a trúchliť ako pštrosy.
MIC.1.9	Neliečiteľná je totiž jej rana,
MIC.1.9	lebo siaha až po Judsko.
MIC.1.9	Zasiahla už bránu môjho ľudu,
MIC.1.9	samotný Jeruzalem.
MIC.1.10	Neoznamujte to v Gate a vôbec neplačte.
MIC.1.10	V Bét-Leafre sa váľajte v prachu.
MIC.1.11	Daj sa na cestu, obyvateľka Šafíru,
MIC.1.11	v nahote a v hanbe
MIC.1.11	nevyšla z mesta obyvateľka Caanánu.
MIC.1.11	Nárek Bét-Ecelu vezme vám pôdu spod nôh.
MIC.1.12	Keď obyvateľka Marótu čakala dobro,
MIC.1.12	zostúpilo zlo od Hospodina
MIC.1.12	až po bránu Jeruzalema.
MIC.1.13	Zapriahaj do voza, obyvateľka Lachíša!
MIC.1.13	To je začiatok hriechu dcéry Siona,
MIC.1.13	lebo v tebe sa našli viny Izraela.
MIC.1.14	Preto dáš rozlúčkové dary pre Morešet-Gat.
MIC.1.14	Domy Achzíbu oklamú izraelského kráľa.
MIC.1.15	Privediem ešte na teba dobyvateľa,
MIC.1.15	obyvateľka Mareše.
MIC.1.15	Až do Adullámu sa dostane
MIC.1.15	sláva Izraela.
MIC.1.16	Vyhoľ si lysinu a ostrihaj sa
MIC.1.16	pre svojich rozkošných synov,
MIC.1.16	rozšír si svoju lysinu ako sup,
MIC.1.16	lebo odišli od teba do zajatia.
MIC.2.1	Beda tým, čo vymýšľajú neprávosť
MIC.2.1	a plánujú zlo na svojich lôžkach.
MIC.2.1	Keď svitne ráno, uskutočňujú ho,
MIC.2.1	lebo majú moc v rukách.
MIC.2.2	Dychtia po poliach a uchvacujú ich,
MIC.2.2	túžia po domoch a zaberajú ich.
MIC.2.2	Utláčajú človeka i jeho domácnosť,
MIC.2.2	jeho samotného i jeho vlastníctvo.
MIC.2.3	Preto takto hovorí Hospodin:
MIC.2.3	„Hľa, ja vymyslím zlo proti tejto čeliadke,
MIC.2.3	z ktorého nevytiahnete svoju šiju,
MIC.2.3	z ktorého nevybŕdnete,
MIC.2.3	lebo to bude zlý čas.
MIC.2.4	V ten deň zložia proti vám príslovie,
MIC.2.4	zaznie žalostné bedákanie a povedia:
MIC.2.4	‚Sme úplne zničení.
MIC.2.4	Podiel môjho ľudu bol rozdelený meracou šnúrou
MIC.2.4	a nikto mu ho nevracia.
MIC.2.4	Naše polia boli rozdelené odpadlíkovi.‘
MIC.2.5	Preto nebudeš mať nikoho,
MIC.2.5	kto by ti meracou šnúrou určil podiel
MIC.2.5	v zbore Hospodina.“
MIC.2.6	„Nekážte!“ Tak kážu oni:
MIC.2.6	„O takých veciach netreba kázať!
MIC.2.6	Nezasiahne nás potupa.“
MIC.2.7	Či je prekliaty Jákobov dom?
MIC.2.7	Či je duch Hospodina netrpezlivý?
MIC.2.7	Či sú toto jeho skutky?
MIC.2.7	Či nie sú moje slová dobrotivé
MIC.2.7	voči tomu, kto chodí v úprimnosti?
MIC.2.8	Vy však povstávate
MIC.2.8	proti môjmu ľudu ako nepriateľ,
MIC.2.8	strhávate plášť z tých,
MIC.2.8	ktorí pokojne kráčajú okolo
MIC.2.8	bez úmyslu bojovať.
MIC.2.9	Vyháňate ženy môjho ľudu
MIC.2.9	z ich príjemných domov,
MIC.2.9	ich deťom navždy odnímate
MIC.2.9	moju ozdobu.
MIC.2.10	Vstaňte a choďte!
MIC.2.10	Tu niet miesta na odpočinok!
MIC.2.10	Pre vašu nečistotu vás stihne záhuba,
MIC.2.10	hrozná záhuba.
MIC.2.11	Keby niekto podľa vetra
MIC.2.11	hovoril lož:
MIC.2.11	„Budem ti veštiť pri víne
MIC.2.11	a opojnom nápoji!“
MIC.2.11	— to by bol veštec pre tento ľud!
MIC.2.12	Istotne ťa úplne pozbieram, Jákob,
MIC.2.12	istotne zhromaždím zvyšok Izraela.
MIC.2.12	Zhromaždím ich ako ovce v košiari,
MIC.2.12	ako stádo na jeho pastve.
MIC.2.12	Bude sa to hmýriť ľuďmi.
MIC.2.13	Pred nimi pôjde ten, čo razí cestu.
MIC.2.13	Keď prerazia a prejdú bránou, vyjdú von.
MIC.2.13	Ich kráľ pôjde pred nimi
MIC.2.13	a Hospodin na ich čele.
MIC.3.1	Ja som však povedal:
MIC.3.1	„Počujte, hodnostári Jákoba
MIC.3.1	a náčelníci domu Izraela:
MIC.3.1	Či nemáte práve vy poznať právo?
MIC.3.2	Nenávidíte dobro a milujete zlo.
MIC.3.2	Z ľudí trháte kožu a z ich kostí mäso.“
MIC.3.3	Požierajú mäso môjho ľudu,
MIC.3.3	sťahujú z neho kožu
MIC.3.3	a lámu jeho kosti.
MIC.3.3	Krájajú ho ako do hrnca,
MIC.3.3	ako mäso do kotla.
MIC.3.4	Potom budú kričať k Hospodinovi,
MIC.3.4	ale neodpovie im;
MIC.3.4	v tom čase skryje si tvár pred nimi,
MIC.3.4	pretože páchali zlé skutky.
MIC.3.5	Takto hovorí Hospodin
MIC.3.5	proti prorokom,
MIC.3.5	ktorí zavádzajú môj ľud,
MIC.3.5	ktorí, ak majú čo hrýzť zubami,
MIC.3.5	volajú: „Pokoj!“
MIC.3.5	Vyhlasujú však svätú vojnu proti tomu,
MIC.3.5	kto im nič nedá do úst.
MIC.3.6	Preto na vás doľahne noc bez videnia
MIC.3.6	a nastane vám tma bez veštby.
MIC.3.6	Slnko zapadne nad prorokmi
MIC.3.6	a nastane im čierny deň.
MIC.3.7	Vtedy sa zahanbia vidci
MIC.3.7	a zapýria sa veštci;
MIC.3.7	všetci si zakryjú ústa,
MIC.3.7	lebo Boh nedá odpoveď.
MIC.3.8	Ja som však naplnený silou
MIC.3.8	Hospodinovho ducha, práva a moci,
MIC.3.8	aby som oznamoval Jákobovi jeho priestupok
MIC.3.8	a Izraelu jeho hriech.
MIC.3.9	Počujte toto, hodnostári Jákobovho domu
MIC.3.9	a náčelníci domu Izraela,
MIC.3.9	ktorým sa právo protiví
MIC.3.9	a ktorí všetko rovné krivíte,
MIC.3.10	ktorí budujete Sion krvou
MIC.3.10	a Jeruzalem bezprávím.
MIC.3.11	Jeho predáci súdia za úplatok.
MIC.3.11	Jeho kňazi poúčajú za odmenu.
MIC.3.11	Jeho proroci veštia za peniaze.
MIC.3.11	Pritom sa spoliehajú na Hospodina a vravia:
MIC.3.11	„Či Hospodin nie je medzi nami?
MIC.3.11	Nič zlé sa nám nestane.“
MIC.3.12	Preto pre vás bude Sion zoraný na pole,
MIC.3.12	Jeruzalem sa zmení na zrúcaniny
MIC.3.12	a chrámové návršie na lesnaté výšiny.
MIC.4.1	Keď sa však raz zmenia časy,
MIC.4.1	bude vrch Hospodinovho domu
MIC.4.1	pevný na čele vrchov a bude vyšší než pahorky.
MIC.4.1	Potom sa pohrnú k nemu národy.
MIC.4.2	Mnohí pohania poputujú
MIC.4.2	a povedia: „Poďte, vystúpme na Hospodinov vrch,
MIC.4.2	k domu Boha Jákobovho,
MIC.4.2	aby nás učil svojim cestám
MIC.4.2	a aby sme chodili po jeho chodníkoch.“
MIC.4.2	Zo Siona totiž vyjde náuka
MIC.4.2	a slovo Hospodina z Jeruzalema.
MIC.4.3	On bude rozsudzovať medzi mnohými národmi
MIC.4.3	a určovať právo mocným a ďalekým národom.
MIC.4.3	Potom si prekujú meče na pluhové radlice
MIC.4.3	a oštepy na vinárske nože.
MIC.4.3	Nepozdvihne národ proti národu meč
MIC.4.3	a nebudú sa už učiť vojne.
MIC.4.4	Každý bude sedieť pod svojím viničom
MIC.4.4	a pod svojím figovníkom a nik ho nevydesí,
MIC.4.4	lebo ústa Hospodina zástupov prehovorili.
MIC.4.5	Aj keď všetky národy chodia v mene svojich bohov,
MIC.4.5	my však budeme chodiť v mene Hospodina, nášho Boha,
MIC.4.5	na večné veky.
MIC.4.6	„V ten deň,“
MIC.4.6	znie výrok Hospodina,
MIC.4.6	„pozbieram, čo kríva,
MIC.4.6	zhromaždím, čo je zahnané
MIC.4.6	a s čím som zle nakladal.
MIC.4.7	Z toho, čo kríva, urobím zvyšok
MIC.4.7	a z toho, čo je zahnané, mocný národ.“
MIC.4.7	Hospodin bude kraľovať nad nimi
MIC.4.7	na vrchu Sion odteraz až naveky.
MIC.4.8	Ty, Migdal-Éder, pahorok dcéry Siona,
MIC.4.8	dostaví sa a vráti sa k tebe predchádzajúca vláda,
MIC.4.8	kráľovstvo pre dcéru Jeruzalema.
MIC.4.9	Prečo teraz tak hlasno kričíš?
MIC.4.9	Či nieto kráľa v tebe? Či zahynul tvoj radca,
MIC.4.9	že ťa zovreli bolesti ako rodičku?
MIC.4.10	Zvíjaj sa a tlač, dcéra Siona, ako rodička,
MIC.4.10	lebo teraz musíš vyjsť z mesta a budeš bývať na poli.
MIC.4.10	Pôjdeš až do Babylonu, tam budeš zachránená.
MIC.4.10	Tam ťa vykúpi Hospodin z ruky tvojich nepriateľov.
MIC.4.11	Teraz sa však zhromažďujú proti tebe mnohé národy
MIC.4.11	a hovoria: „Nech je znesvätená
MIC.4.11	a nech sa kochajú naše oči na Sione.“
MIC.4.12	Ony však nepoznajú Hospodinove zámery
MIC.4.12	a nechápu jeho úmysel,
MIC.4.12	lebo zhromaždil ich ako snopy do stodoly.
MIC.4.13	Vstaň a mláť, dcéra Siona,
MIC.4.13	lebo tvoje rohy zmením na železo
MIC.4.13	a tvoje kopytá na bronz,
MIC.4.13	takže rozdrvíš mnohé národy.
MIC.4.13	Podrobíš kliatbe ich korisť pre Hospodina
MIC.4.13	a ich silu pre Pána celej zeme.
MIC.4.14	Teraz si však urob krvavé zárezy, zbojnícka dcéra.
MIC.4.14	Dostali sme sa do obliehania.
MIC.4.14	Palicou budú biť po líci sudcu Izraela.
MIC.5.1	Ty však, Betlehem, Efrata,
MIC.5.1	hoci si najmenší medzi judskými rodinami,
MIC.5.1	z teba mi vyjde ten, ktorý je určený
MIC.5.1	za vládcu v Izraeli.
MIC.5.1	Jeho pôvod je v dávnoveku,
MIC.5.1	v odvekých časoch.
MIC.5.2	Preto ich vydá napospas
MIC.5.2	až dovtedy, kým rodička porodí
MIC.5.2	a zvyšok jeho bratov sa vráti k Izraelitom.
MIC.5.3	Vystúpi a bude pásť mocou Hospodina
MIC.5.3	a velebnosťou mena Hospodina, svojho Boha.
MIC.5.3	Budú bývať bezpečne, lebo teraz bude veľký
MIC.5.3	až po končiny zeme.
MIC.5.4	On bude pokojom.
MIC.5.4	Ak by prišla Asýria do našej krajiny
MIC.5.4	a vstúpila by na našu pôdu,
MIC.5.4	postavíme proti nej sedem pastierov
MIC.5.4	a osem kniežat z ľudu.
MIC.5.5	Oni budú spravovať Asýriu mečom
MIC.5.5	a Nimródovu krajinu vytasenou zbraňou.
MIC.5.5	On nás zachráni pred Asýriou,
MIC.5.5	ak by prišla do našej krajiny
MIC.5.5	a vstúpila by na naše územie.
MIC.5.6	Vtedy bude zvyšok Jákobov
MIC.5.6	uprostred mnohých národov
MIC.5.6	ako rosa od Hospodina,
MIC.5.6	ako dážď na trávu,
MIC.5.6	ktorý neskladá nádej v človeka
MIC.5.6	a nečaká na ľudských synov.
MIC.5.7	Zvyšok Jákobov bude
MIC.5.7	medzi národmi,
MIC.5.7	uprostred mnohých národov,
MIC.5.7	ako lev medzi divými zvieratami
MIC.5.7	a ako mladý lev v stáde oviec:
MIC.5.7	kade prejde, rozšliape, roztrhá tak,
MIC.5.7	že to nik nezachráni.
MIC.5.8	Nech je tvoja ruka vyvýšená
MIC.5.8	nad tvojimi protivníkmi
MIC.5.8	a nech sú vyhubení
MIC.5.8	všetci tvoji nepriatelia.
MIC.5.9	„V ten deň,“
MIC.5.9	znie výrok Hospodina,
MIC.5.9	„vyhubím kone spomedzi teba
MIC.5.9	a zničím tvoje bojové vozy.
MIC.5.10	Vyhubím mestá tvojej krajiny
MIC.5.10	a zrúcam všetky tvoje pevnosti.
MIC.5.11	Vyhubím tvoje čary z tvojich rúk
MIC.5.11	a nebudeš mať veštcov;
MIC.5.12	vyhubím tvoje tesané modly
MIC.5.12	aj posvätné stĺpy spomedzi teba.
MIC.5.12	Nebudeš sa už klaňať
MIC.5.12	dielu svojich rúk.
MIC.5.13	Odhodím spomedzi teba tvoje ašery
MIC.5.13	a spustoším tvoje mestá.
MIC.5.14	S hnevom a prchkosťou vykonám pomstu
MIC.5.14	na národoch, ktoré nechceli poslúchnuť.“
MIC.6.1	Počujte, čo hovorí Hospodin:
MIC.6.1	„Povstaň! Začni súdny spor pred vrchmi.
MIC.6.1	Nech pahorky počujú tvoj hlas!“
MIC.6.2	Počujte, vrchy, Hospodinov súdny spor,
MIC.6.2	aj vy, pevné základy zeme!
MIC.6.2	Hospodin totiž vedie spor so svojím ľudom,
MIC.6.2	súdi sa s Izraelom.
MIC.6.3	„Ľud môj, čo som ti urobil,
MIC.6.3	čím som ťa zaťažil? Odpovedz mi!
MIC.6.4	Veď som ťa vyviedol z Egypta,
MIC.6.4	vykúpil som ťa z domu otrokov;
MIC.6.4	poslal som pred tebou Mojžiša, Árona a Mirjam.
MIC.6.5	Ľud môj, rozpomeň sa,
MIC.6.5	čo zamýšľal moábsky kráľ Balák
MIC.6.5	a čo mu odpovedal Beórov syn Bileám,
MIC.6.5	čo sa dialo od Šittímu po Gilgál.“
MIC.6.5	Vtedy spoznáš Hospodinove spravodlivé skutky.
MIC.6.6	„S čím mám predstúpiť pred Hospodina
MIC.6.6	a skloniť sa pred Bohom výsosti?
MIC.6.6	Mám predstúpiť pred neho so spaľovanými obetami
MIC.6.6	a s jednoročnými teľcami?
MIC.6.7	Má Hospodin záľubu v tisícoch baranov
MIC.6.7	a v desaťtisícoch potokov oleja?
MIC.6.7	Mám dať svojho prvorodeného za svoj priestupok,
MIC.6.7	plod svojho tela za svoj hriech?“
MIC.6.8	Hospodin ti oznámil, človeče,
MIC.6.8	čo je dobré a čo žiada od teba:
MIC.6.8	len zachovávať právo,
MIC.6.8	milovať láskavosť
MIC.6.8	a v pokore chodiť so svojím Bohom.
MIC.6.9	Čuj, Hospodin privoláva mestu
MIC.6.9	— a je múdre báť sa tvojho mena:
MIC.6.9	„Počujte, kmene a zbor mesta!
MIC.6.10	Ešte sú hriešne poklady v dome bezbožníka
MIC.6.10	aj prekliata, skúpa efa.
MIC.6.11	Mám ja za poctivé vyhlásiť podvodné váhy
MIC.6.11	a mešec s falošným závažím?
MIC.6.12	Boháči tohto mesta sú plní násilia.
MIC.6.12	Jeho obyvatelia hovoria lož,
MIC.6.12	v ústach majú podvodný jazyk.
MIC.6.13	Preto som ťa aj ja začal biť,
MIC.6.13	pustošiť za tvoje hriechy.
MIC.6.14	Budeš jesť, ale sa nenasýtiš
MIC.6.14	a ostaneš naďalej hladný,
MIC.6.14	keď si aj niečo odložíš nabok,
MIC.6.14	nič nezachrániš,
MIC.6.14	lebo čo by si chcel zachrániť,
MIC.6.14	vydám napospas meču.
MIC.6.15	Budeš siať, ale žať nebudeš,
MIC.6.15	vylisuješ olivy, ale olejom sa nepotrieš,
MIC.6.15	vytlačíš aj mušt, ale víno piť nebudeš.
MIC.6.16	Držíš sa Omriho ustanovení
MIC.6.16	a všetkých skutkov Achábovho domu.
MIC.6.16	Vy sa spravujete ich radami.
MIC.6.16	Preto ťa vydám na spustošenie
MIC.6.16	a obyvateľov mesta na posmech.
MIC.6.16	Budete znášať pohanenie od cudzích národov.“
MIC.7.1	Beda mi!
MIC.7.1	Som ako po letnej oberačke ovocia.
MIC.7.1	Som ako paberky po oberačke hrozna.
MIC.7.1	Niet totiž strapca na jedenie,
MIC.7.1	niet skorých fíg,
MIC.7.1	po ktorých túži srdce.
MIC.7.2	Vymizli zbožní z krajiny;
MIC.7.2	niet úprimného medzi ľuďmi,
MIC.7.2	všetci sa chystajú prelievať krv.
MIC.7.2	Jeden na druhého poľuje sieťou.
MIC.7.3	Ich ruky sú upriamené na zlo,
MIC.7.3	aby ho obratne vykonali:
MIC.7.3	knieža i sudca žiadajú úplatok
MIC.7.3	a mocný rozhoduje podľa vlastnej túžby,
MIC.7.3	a tak prevracajú právo.
MIC.7.4	Najlepší z nich je ako bodliak
MIC.7.4	a najstatočnejší z nich je ako tŕňový plot.
MIC.7.4	Nastal deň tvojho trestu;
MIC.7.4	teraz bude zmätok medzi nimi.
MIC.7.5	Neverte blížnemu;
MIC.7.5	nedôverujte priateľovi!
MIC.7.5	Chráň sa otvoriť ústa aj pred tou,
MIC.7.5	ktorú máš v náručí.
MIC.7.6	Lebo syn znevažuje otca,
MIC.7.6	dcéra povstáva proti svojej matke,
MIC.7.6	nevesta proti svokre;
MIC.7.6	nepriateľmi človeka sú jeho domáci.
MIC.7.7	Ja však chcem hľadieť na Hospodina,
MIC.7.7	čakať budem na Boha svojej spásy.
MIC.7.7	Môj Boh ma vypočuje.
MIC.7.8	Neraduj sa nado mnou, nepriateľka moja!
MIC.7.8	Ak som padol, povstanem,
MIC.7.8	ak sedím v tme, Hospodin mi je svetlom.
MIC.7.9	Musím znášať Hospodinov hnev,
MIC.7.9	lebo som sa prehrešil proti nemu,
MIC.7.9	dokiaľ neurovná môj spor
MIC.7.9	a nepomôže mi k právu.
MIC.7.9	Vyvedie ma na svetlo
MIC.7.9	a uzriem jeho spravodlivosť.
MIC.7.10	Potom to uvidí moja nepriateľka,
MIC.7.10	a hanba pokryje tú, čo mi hovorila:
MIC.7.10	„Kde je Hospodin, tvoj Boh?“
MIC.7.10	Moje oči sa popasú na nej,
MIC.7.10	keď bude pošliapaná sťa blato na uliciach.
MIC.7.11	To bude deň budovania tvojich múrov,
MIC.7.11	v ten deň rozšíri tvoje hranice.
MIC.7.12	V ten deň prídu k tebe
MIC.7.12	od Asýrie po Egypt,
MIC.7.12	od Egypta po Eufrat,
MIC.7.12	od jedného mora k druhému
MIC.7.12	a od jedného vrchu k druhému,
MIC.7.13	hoci zem bola pustatinou
MIC.7.13	pre jej obyvateľov,
MIC.7.13	pre ovocie ich skutkov.
MIC.7.14	Pas svoj ľud svojou berlou,
MIC.7.14	ovce svojho dedičstva,
MIC.7.14	ktoré bývajú osamote v lese
MIC.7.14	uprostred ovocného sadu.
MIC.7.14	Nech sa pasú v Bášane a Gileáde
MIC.7.14	ako za starodávnych čias.
MIC.7.15	Ukážem im predivné veci
MIC.7.15	ako v dňoch, keď si vychádzal z Egypta.
MIC.7.16	Uvidia to národy a zahanbia sa,
MIC.7.16	stratia všetku svoju moc,
MIC.7.16	položia ruku na ústa,
MIC.7.16	uši im ohluchnú.
MIC.7.17	Prach budú lízať ako had,
MIC.7.17	podobne ako zemské plazy.
MIC.7.17	S chvením vyjdú zo svojich sídel,
MIC.7.17	obrátia sa v strachu k Hospodinovi, nášmu Bohu,
MIC.7.17	budú sa ťa báť.
MIC.7.18	Kto je Boh ako ty,
MIC.7.18	ktorý odpúšťa viny,
MIC.7.18	ktorý prehliada priestupky
MIC.7.18	zvyšku svojho dedičstva?
MIC.7.18	Nezostáva navždy pri svojom hneve,
MIC.7.18	lebo v tom má záľubu,
MIC.7.18	že udeľuje milosť.
MIC.7.19	Zľutuje sa opäť nad nami,
MIC.7.19	rozšliape naše viny
MIC.7.19	a uvrhne do hlbín mora
MIC.7.19	všetky naše hriechy.
MIC.7.20	Ty preukážeš vernosť Jákobovi
MIC.7.20	a Abrahámovi milosť,
MIC.7.20	ako si prisahal našim otcom
MIC.7.20	od dávnych čias.
NAM.1.1	Výrok o Ninive. Kniha videnia Nahuma z Elkóšu.
NAM.1.2	Hospodin je horlivý a trestajúci Boh.
NAM.1.2	Pomstiteľom je Hospodin, vládca rozhorčený.
NAM.1.2	Hospodin odpláca svojim protivníkom
NAM.1.2	a s hnevom prenasleduje svojich nepriateľov.
NAM.1.3	Hospodin je zhovievavý a veľkodušný,
NAM.1.3	ale vinníka nenechá bez trestu.
NAM.1.3	Vo víchre a búrke je jeho cesta
NAM.1.3	a oblak je prachom pod jeho nohami.
NAM.1.4	Pohrozí moru a vysuší ho,
NAM.1.4	aj všetky rieky vysuší.
NAM.1.4	Bášan a Karmel upadajú,
NAM.1.4	aj kvet Libanonu vädne.
NAM.1.5	Vrchy sa pred ním trasú a pahorky vlnia,
NAM.1.5	dvíha sa pred ním zem, svet
NAM.1.5	a všetci, ktorí v ňom bývajú.
NAM.1.6	Kto odolá jeho zlosti?
NAM.1.6	Kto obstojí pred páľavou jeho hnevu?
NAM.1.6	Jeho prchkosť sála ako oheň,
NAM.1.6	až skaly pred ním pukajú.
NAM.1.7	Hospodin je dobrý,
NAM.1.7	je pevnosťou v deň súženia.
NAM.1.7	Priznáva sa k tým,
NAM.1.7	ktorí v ňom majú útočisko.
NAM.1.8	Prudkou povodňou urobí koniec tomu miestu
NAM.1.8	a jeho nepriateľov bude stíhať tmou.
NAM.1.9	Čo zamýšľate proti Hospodinovi?
NAM.1.9	On spôsobí koniec;
NAM.1.9	súženie druhýkrát nenastane.
NAM.1.10	Ako natrvalo posplietané tŕnie
NAM.1.10	a ako opilci spití do nemoty
NAM.1.10	budú celkom spálení ako suché plevy.
NAM.1.11	Veď z teba vyšiel ten,
NAM.1.11	ktorý zamýšľal zlé proti Hospodinovi,
NAM.1.11	ničomný radca.
NAM.1.12	Takto vraví Hospodin:
NAM.1.12	„Aj keď sú pri sile a početní,
NAM.1.12	budú skosení a zaniknú.
NAM.1.12	Ak som ťa ponižoval,
NAM.1.12	už ťa viac neponížim.
NAM.1.13	Teraz polámem jeho jarmo, ktoré je na tebe,
NAM.1.13	a spretŕham tvoje putá.“
NAM.1.14	Hospodin vydal rozkaz proti tebe:
NAM.1.14	„Nebude viac potomstva z tvojho mena!
NAM.1.14	Z domu tvojich bohov odstránim
NAM.1.14	vyrezávané a liate modly;
NAM.1.14	pripravím ti hrob, lebo si naničhodný.“
NAM.2.1	Hľa, na vrchoch nohy posla blaha, ktorý ohlasuje pokoj.
NAM.2.1	Sväť, Júda, svoje sviatky a plň svoje sľuby.
NAM.2.1	Nepríde už viac na teba ničomník;
NAM.2.1	je úplne vyhladený.
NAM.2.2	Zhubca tiahne proti tebe.
NAM.2.2	Len stráž pevnosť a sleduj cestu!
NAM.2.2	Priprav sa a pozbieraj sily!
NAM.2.3	Veď Hospodin obnoví Jákobovu dôstojnosť
NAM.2.3	ako vinicu Izraela,
NAM.2.3	keďže ich votrelci vyplienili
NAM.2.3	a zničili ich výhonok.
NAM.2.4	Štít jeho hrdinov sa červenie,
NAM.2.4	bojovníci sú odetí do šarlátu.
NAM.2.4	Železné vozy iskria v deň ním určený
NAM.2.4	a cyprusy sa otriasajú.
NAM.2.5	Vozy sa šialene rútia ulicami
NAM.2.5	a uháňajú námestiami.
NAM.2.5	Vyzerajú ako fakle
NAM.2.5	a mihajú sa ako blesky.
NAM.2.6	Spomenie si na svojich mocných.
NAM.2.6	Keď sa neistou chôdzou
NAM.2.6	budú náhliť k hradbám,
NAM.2.6	už tam postavili ochranný kryt.
NAM.2.7	Stavidlá riek sú otvorené
NAM.2.7	a chrám sa rúca.
NAM.2.8	Je určené: Obnažená
NAM.2.8	Jej slúžky nariekajú ako holubice a bijú sa v prsia.
NAM.2.9	Ninivčania boli oddávna ako jazero plné vody,
NAM.2.9	teraz však unikajú.
NAM.2.9	„Zastavte sa, stojte!“
NAM.2.9	Nik sa však neohliadne.
NAM.2.10	„Drancujte striebro, rabujte zlato!
NAM.2.10	Zásobám niet konca.
NAM.2.10	Vzácnejšie sú než všetky poklady.“
NAM.2.11	Pustatina, pustina,
NAM.2.11	všetko je spustošené!
NAM.2.11	Zronené srdcia a podlomené kolená.
NAM.2.11	Všetci sa trasú a všetky tváre zbledli.
NAM.2.12	Kde je leví brloh a tá obecná pastva,
NAM.2.12	kam prichádzal lev, levica a levíča?
NAM.2.12	Už sa ich nik nebojí.
NAM.2.13	„Ty, lev, ktorý si vo veľkom trhával
NAM.2.13	pre svoje mláďatá
NAM.2.13	a hrdúsil pre svoje levice,
NAM.2.13	úlovkom zapĺňal svoje brlohy
NAM.2.13	a korisťou svoje pelechy,
NAM.2.14	som proti tebe,“
NAM.2.14	znie výrok Hospodina zástupov.
NAM.2.14	„Ninivské bojové vozy spálim do tla
NAM.2.14	a tvoje levíčatá strávi meč.
NAM.2.14	Vyhladím tvoju korisť zo zeme
NAM.2.14	a hlas tvojich poslov už nebude počuť.“
NAM.3.1	Beda mestu krviprelievania! Je samá lož,
NAM.3.1	plné koristi, rabovaniu niet konca.
NAM.3.2	Praskot biča a hrkot kolesa,
NAM.3.2	cval koní a hrmot vozov.
NAM.3.3	Jazdci sa pohli.
NAM.3.3	Meče sa blýskajú a kopije sa lesknú.
NAM.3.3	Mnoho je pobitých. Hromada mŕtvol.
NAM.3.3	Mŕtvych tiel bez počtu,
NAM.3.3	až sa o ne potkýnajú.
NAM.3.4	„Pre mnohé smilstvo, neviestka,
NAM.3.4	očarujúca majsterka kúzel,
NAM.3.4	ktorá okúzlila národy smilnením
NAM.3.4	a pokolenia čarami,
NAM.3.5	som proti tebe,“
NAM.3.5	znie výrok Hospodina zástupov.
NAM.3.5	„Vyhrniem ti sukňu až po tvár.
NAM.3.5	Ukážem národom tvoju nahotu
NAM.3.5	a kráľovstvám tvoju hanbu.
NAM.3.6	Nakydám na teba odpornú špinu, potupím ťa
NAM.3.6	a vystavím ťa na pranier.
NAM.3.7	Ktokoľvek ťa uvidí,
NAM.3.7	utečie od teba a povie:
NAM.3.7	‚Ninive je spustošené! Kto ho oplače?‘
NAM.3.7	Kde ti mám hľadať tešiteľov?
NAM.3.8	Si vari lepšie než Téby na Níle obklopené vodami,
NAM.3.8	ktorého hradbou bolo more a múrom voda?
NAM.3.9	Mocný Kúš i nekonečný Egypt,
NAM.3.9	Pút aj Líbyjčania mu boli na pomoci.
NAM.3.10	Jeho tiež stihlo vyhnanstvo, odišiel do zajatia.
NAM.3.10	Aj jeho deti boli rozdrvené na rohoch všetkých ulíc.
NAM.3.10	O jeho šľachticoch sa tiež losovalo
NAM.3.10	a všetci jeho hodnostári boli spútaní reťazami.
NAM.3.11	Aj ty sa opiješ a budeš na nepoznanie.
NAM.3.11	Aj ty budeš hľadať záštitu pred nepriateľom.
NAM.3.12	Všetky tvoje pevnosti sú ako figovníky s včasnými plodmi.
NAM.3.12	Ak sa nimi potrasie, spadnú do úst toho, kto chce jesť.
NAM.3.13	Tvojím ľudom sú ženy uprostred teba.
NAM.3.13	Nepriateľom sa brány tvojej krajiny otvoria dokorán.
NAM.3.13	Oheň strávi tvoje závory.
NAM.3.14	Načerpaj si vodu na čas obliehania.
NAM.3.14	Upevni si svoje pevnosti.
NAM.3.14	Šliap blato, mies maltu
NAM.3.14	a spevni to formou na tehly.
NAM.3.15	Tam ťa strávi oheň, zotne meč,
NAM.3.15	zožerie ťa ako črvoč;
NAM.3.15	nech sa vyrojíš ako chrobač, hmýriš sa ako kobylky,
NAM.3.16	hoci by tvojich priekupníkov bolo viac než hviezd na nebi.
NAM.3.16	Kobylky zaútočia a odletia.
NAM.3.17	Tvoje kniežatá sú ako kobylky
NAM.3.17	a tvoji úradníci ako roje,
NAM.3.17	ktoré v nepriaznivý čas zaliezajú do ohrád;
NAM.3.17	keď slnko vyjde, uletia.
NAM.3.17	Kam? Na neznáme miesto.
NAM.3.18	Kráľ Asýrie, tvoji pastieri zaspali
NAM.3.18	a tvoji mocní si políhali.
NAM.3.18	Tvoj ľud je rozohnaný po vrchoch
NAM.3.18	a nik ho nezhromaždí.
NAM.3.19	Nezahojí sa tvoja bieda,
NAM.3.19	tvoja bolestivá rana.
NAM.3.19	Každý, kto bude počúvať správu o tebe,
NAM.3.19	škodoradostne zatlieska.
NAM.3.19	Veď koho neminula
NAM.3.19	tvoja ustavičná zloba?“
HAB.1.1	Toto je výrok, ktorý prorok Habakuk prijal videním.
HAB.1.2	Dokedy ešte budem volať o pomoc, Hospodin,
HAB.1.2	a ty ma nevypočuješ?
HAB.1.2	Volám na teba: „Násilie!“, ale nepomáhaš.
HAB.1.3	Prečo mi dávaš vidieť krivdu,
HAB.1.3	aj sám sa pozeráš na trápenie?
HAB.1.3	Skaza a ukrutnosť je predo mnou.
HAB.1.3	Aj spor vzniká a hádka povstáva.
HAB.1.4	Preto je zákon neúčinný
HAB.1.4	a právo nevychádza na svetlo,
HAB.1.4	lebo bezbožník obkľučuje spravodlivého.
HAB.1.4	Právo je preto prekrucované.
HAB.1.5	„Pohliadnite na národy a viďte!
HAB.1.5	Len sa pozrite a zastaňte v údive,
HAB.1.5	lebo za vašich dní konám dielo,
HAB.1.5	ktorému by ste neverili,
HAB.1.5	keby vám ho rozpovedali.
HAB.1.6	Vzbudím totiž Chaldejcov,
HAB.1.6	národ vzdorovitý a dravý,
HAB.1.6	ktorý prejde šíravy zeme,
HAB.1.6	aby zaujal príbytky, ktoré nie sú jeho.
HAB.1.7	Je hrozný a príšerný.
HAB.1.7	Právo a vysoké postavenie odvodzuje od seba.
HAB.1.8	Jeho kone sú rýchlejšie než leopardy
HAB.1.8	a divokejšie než vlci za súmraku.
HAB.1.8	Jeho jazdci uháňajú.
HAB.1.8	Zďaleka sa priženú jeho kone,
HAB.1.8	priletia ako orol, ktorý sa náhli za korisťou.
HAB.1.9	Každý z nich ide za násilím,
HAB.1.9	dychtivo mieri vpred na východ
HAB.1.9	a zhromažďuje zajatcov, ktorých je ako piesku.
HAB.1.10	Tento národ sa vysmieva z kráľov,
HAB.1.10	kniežatá sú mu na posmech,
HAB.1.10	z každej pevnosti sa smeje,
HAB.1.10	navŕši zeminu a zaujme ju.
HAB.1.11	Potom sa preženie ako vietor
HAB.1.11	a previní sa tým, že vlastná sila mu bude bohom.“
HAB.1.12	Či ty nie si od vekov, Hospodin, môj Boh, môj Svätý? Nezomrieme!
HAB.1.12	Hospodin, poveril si ho súdom;
HAB.1.12	Skala, uložil si mu trestať.
HAB.1.13	Tvoje oči sú príliš čisté, aby sa dívali na zlo.
HAB.1.13	Ty sa nemôžeš pozerať na trápenie!
HAB.1.13	Prečo hľadíš na neverných a mlčíš,
HAB.1.13	keď bezbožný pohlcuje spravodlivejšieho od neho?
HAB.1.14	Ľudí si urobil podobných morským rybám
HAB.1.14	a plazom, ktoré nemajú vládcu.
HAB.1.15	Všetky ich chytá na udicu,
HAB.1.15	vlečie vo svojej sieti
HAB.1.15	a zhromažďuje do svojho čereňa;
HAB.1.15	raduje sa z toho a jasá.
HAB.1.16	Preto obetuje svojej sieti
HAB.1.16	a svojmu čereňu páli kadidlo,
HAB.1.16	lebo má z nich tučný podiel
HAB.1.16	a výdatný pokrm.
HAB.1.17	Vari bude neustále vyprázdňovať sieť
HAB.1.17	a neľútostne vraždiť národy?
HAB.2.1	Zaujmem svoje stanovište,
HAB.2.1	postavím sa na stráž
HAB.2.1	a budem hliadkovať,
HAB.2.1	aby som videl, čo mi povie,
HAB.2.1	a ako mi odpovie na moje výčitky.
HAB.2.2	Potom mi Hospodin odpovedal a riekol:
HAB.2.2	„Zreteľne zapíš videnie na tieto tabule,
HAB.2.2	aby ním čitateľ zrakom ľahko prebehol.
HAB.2.3	Videnie totiž už speje k naplneniu.
HAB.2.3	Neodvratne a neomylne sa schyľuje ku koncu.
HAB.2.3	Keby sa oddialilo, vyčkávaj naň,
HAB.2.3	lebo sa určite splní a nebude meškať.
HAB.2.4	Pozri sa na pyšného!
HAB.2.4	Jeho duša nie je úprimná,
HAB.2.4	kým spravodlivý žije zo svojej viery.
HAB.2.5	Pyšný násilník je zradný ako víno.
HAB.2.5	Nič nedosiahne ten,
HAB.2.5	ktorého žiadosti sú široké ako podsvetie;
HAB.2.5	ako smrť nikdy nemá dosť,
HAB.2.5	hoci by aj k sebe pozhŕňal všetky národy
HAB.2.5	a zhromaždil všetkých ľudí.
HAB.2.6	Či títo všetci nebudú vznášať na jeho adresu
HAB.2.6	porekadlá, posmešné pesničky a poznámky?
HAB.2.6	Či nepovedia:
HAB.2.6	‚Beda tomu, kto zhrabúva, čo nepatrí jemu!
HAB.2.6	— Dokedy ešte? — Aj tomu, kto vymáha dlhy.‘
HAB.2.7	Azda náhle nepovstanú tvoji veritelia?
HAB.2.7	Či sa nezburcujú tí, čo sa triasli strachom z teba?
HAB.2.7	Potom ty budeš ich korisťou
HAB.2.8	za to, že si plienil mnohé národy.
HAB.2.8	Tí, čo z ľudu zostali,
HAB.2.8	ťa olúpia pre ľudskú krv
HAB.2.8	a násilie páchané na zemi,
HAB.2.8	v mestách a na všetkých ich obyvateľoch.
HAB.2.9	Beda tomu, kto zhrabúva mrzký zisk pre svoj dom
HAB.2.9	a svoje hniezdo si vysoko stavia,
HAB.2.9	aby bol uchránený od nešťastia.
HAB.2.10	Zosnoval si si hanbu pre vlastný dom;
HAB.2.10	tým, že kynožíš mnohé národy,
HAB.2.10	pripravuješ sa o život ty sám.
HAB.2.11	Kameň z múru volá o pomoc
HAB.2.11	a trám z drevenej podpery odpovedá.
HAB.2.12	Beda tomu, kto mesto stavia z krvi
HAB.2.12	a neprávosťou ho podopiera.
HAB.2.13	Či to nie je od Hospodina zástupov,
HAB.2.13	keď sa ľudia vyčerpávajú pre oheň
HAB.2.13	a národy sa namáhajú pre nič za nič?
HAB.2.14	Zem bude naplnená poznaním Hospodinovej slávy,
HAB.2.14	ako sú moria zaliate vodami.
HAB.2.15	Beda tomu, čo svojich blížnych napája
HAB.2.15	a čo primiešava jed svojej zlosti,
HAB.2.15	aby ich opil a díval sa na ich nahotu.
HAB.2.16	Nasýtiš sa potupou namiesto slávy.
HAB.2.16	Pi aj ty a tras sa!
HAB.2.16	Aj na teba sa vyleje čaša v Hospodinovej pravici
HAB.2.16	a potupa dôjde na tvoju slávu.
HAB.2.17	Zaplaví ťa násilie páchané na Libanone;
HAB.2.17	násilnosti na zvieratách ťa predesia;
HAB.2.17	to máš za preliatu ľudskú krv a násilie v krajine,
HAB.2.17	v meste a na všetkých obyvateľoch.
HAB.2.18	Čo zmôže vyrezávaná modla,
HAB.2.18	čo stvárnil jej tvorca,
HAB.2.18	liata modla, lživý radca,
HAB.2.18	že sa tvorca spolieha na svoj výtvor
HAB.2.18	a zhotovuje nemých bôžikov?!
HAB.2.19	Beda tomu, čo drevu hovorí: ‚Precitni!‘
HAB.2.19	a nemému kameňu: ‚Zobuď sa!‘
HAB.2.19	Či to môže poradiť?
HAB.2.19	Pozri sa, veď je to potiahnuté zlatom a striebrom
HAB.2.19	a nemá to v sebe nijakého ducha.
HAB.2.20	Hospodin je vo svojom svätom chráme.
HAB.2.20	Zmĺkni pred ním, celá zem!“
HAB.3.1	Modlitba proroka Habakuka — žalospev.
HAB.3.2	Hospodin, počul som chýr o tebe
HAB.3.2	a užasol som nad tvojím dielom.
HAB.3.2	Zachovaj ho v najbližších rokoch,
HAB.3.2	v tento čas ho ohlasuj;
HAB.3.2	v nepokoji pamätaj na zľutovanie.
HAB.3.3	Boh prichádza z Temánu,
HAB.3.3	Svätý z vrchu Parán. 
HAB.3.3	Jeho veleba prikryla nebesá
HAB.3.3	a zem je plná jeho oslavy.
HAB.3.4	Žiari ako svetlo.
HAB.3.4	Z rúk mu vychádzajú lúče,
HAB.3.4	v nich sa skrýva jeho sila.
HAB.3.5	Pred ním ide mor
HAB.3.5	a hneď za ním sa ťahá skaza.
HAB.3.6	Zastal, premeriava zem
HAB.3.6	a pohľadom dáva do pohybu národy.
HAB.3.6	Pradávne vrchy sa rozpadávajú,
HAB.3.6	večné kopce sa prepadávajú.
HAB.3.6	Jemu patria cesty večnosti.
HAB.3.7	Stany Kušánu vidím v súžení,
HAB.3.7	šiatre Midjánu sa otriasajú.
HAB.3.8	Či proti potokom vzplanul Hospodin hnevom?
HAB.3.8	Alebo či vylievaš svoju zlosť na rieky?
HAB.3.8	Či si sa azda rozvášnil proti moru,
HAB.3.8	keď riadiš svoje kone a víťazné vozy?
HAB.3.9	Tvoj luk je pripravený na splnenie prísah. 
HAB.3.9	Riekami si rozbrázdil zem.
HAB.3.10	Vrchy sa pri pohľade na teba zvíjajú.
HAB.3.10	Prechádza prietrž mračien;
HAB.3.10	hlbina sa ozýva a zdvíha svoje ruky.
HAB.3.11	Slnko a mesiac zostali vo svojom obydlí.
HAB.3.11	Odtiahli pred svetlom tvojich šípov
HAB.3.11	a leskom tvojej kopije.
HAB.3.12	Rozhorčený vykračuješ po zemi
HAB.3.12	a nahnevaný šliapeš po národoch.
HAB.3.13	Vytiahol si kvôli záchrane svojho ľudu a svojho pomazaného.
HAB.3.13	Dom svojvoľného zdrvíš odvrchu
HAB.3.13	a obnažíš ho od základu, až na skalu
HAB.3.14	Svojimi šípmi si prerazil hlavy jeho vodcov,
HAB.3.14	čo sa prehnali ako smršť, aby nás rozprášili,
HAB.3.14	čo jasali ako pri vyžieraní bedára v skrýši.
HAB.3.15	So svojimi koňmi si vstúpil na more,
HAB.3.15	do víru mohutných vôd.
HAB.3.16	Keď o tom počúvam,
HAB.3.16	celý sa trasiem a jachcem,
HAB.3.16	akoby mi do kostí vstúpil rozvrat,
HAB.3.16	aj kolená sa mi podlamujú.
HAB.3.16	Pokojne očakávam deň súženia,
HAB.3.16	ktorý zastihne ľud, čo na nás útočí.
HAB.3.17	Aj keby figovník nevypučal
HAB.3.17	a vinič nezarodil,
HAB.3.17	hoci by oliva vyschla
HAB.3.17	a na poliach sa nič neurodilo;
HAB.3.17	aj keby z košiara zmizlo stádo
HAB.3.17	a v maštali by nebol dobytok,
HAB.3.18	ja sa však budem radovať v Hospodinovi
HAB.3.18	a jasať v Bohu mojej spásy.
HAB.3.19	Pán, Hospodin, je mojou silou.
HAB.3.19	Dal mi nohy lane
HAB.3.19	a vyvádza ma na moje výšiny.
HAB.3.19	Zbormajstrovi pri hre na strunovom nástroji.
ZEP.1.1	Slovo Hospodina, ktoré zaznelo k Sofoniášovi, synovi Kúšiho, syna Gedalju, syna Amarju, syna Chizkiju, za dní judského kráľa Joziáša, Amónovho syna.
ZEP.1.2	„Dočista odstránim zo zemského
ZEP.1.2	povrchu všetko,“
ZEP.1.2	znie výrok Hospodina.
ZEP.1.3	„Zmetiem ľudí i zvieratá,
ZEP.1.3	zmetiem nebeské vtáctvo i morské ryby,
ZEP.1.3	pohoršenie s bezbožnými.
ZEP.1.3	Vyhladím aj človeka na zemi,“
ZEP.1.3	znie výrok Hospodina.
ZEP.1.4	„Svoju ruku vystriem proti Judsku
ZEP.1.4	i proti všetkým obyvateľom Jeruzalema.
ZEP.1.4	Vyhladím z tohto miesta pozostatky
ZEP.1.4	po Baalovi a meno modlárskych kňazov;
ZEP.1.5	aj tých, čo sa na strechách klaňajú nebeskému zástupu,
ZEP.1.5	tých, čo sa pred Hospodinom klaňajú a prisahajú,
ZEP.1.5	ale sa zaprisahávajú aj na Milkóma;
ZEP.1.6	tých, čo sa odklonili od Hospodina,
ZEP.1.6	čo nehľadajú Hospodina ani sa k nemu neobracajú.“
ZEP.1.7	Ticho pred Pánom, Hospodinom,
ZEP.1.7	lebo deň Hospodina je blízko!
ZEP.1.7	Hospodin už pripravil obetu, posvätil tých, čo pozval.
ZEP.1.8	„V deň Hospodinovej obety
ZEP.1.8	potrestám kniežatá a kráľovských synov
ZEP.1.8	a všetkých, čo si obliekajú cudzokrajné rúcho.
ZEP.1.9	V ten deň potrestám všetkých, čo preskakujú prah,
ZEP.1.9	tých, čo napĺňajú dom svojich pánov násilím a ľsťou.
ZEP.1.10	V ten deň,“
ZEP.1.10	znie výrok Hospodina,
ZEP.1.10	„ozve sa ston od Rybnej brány, z druhej strany kvílenie
ZEP.1.10	a silný lomoz od pahorkov.
ZEP.1.11	Kvíľte, obyvatelia dolného mesta,
ZEP.1.11	lebo všetok ľud kupcov
ZEP.1.11	všetci, čo vážia striebro, budú vyhladení.
ZEP.1.12	V tom čase prehľadám s lampami Jeruzalem a potrestám mužov,
ZEP.1.12	usadených vo svojej bezstarostnosti, tých, čo si v srdci hovoria:
ZEP.1.12	‚Hospodin neurobí ani dobré, ani zlé.‘
ZEP.1.13	Ich bohatstvo sa stane korisťou a ich domy spustnú.
ZEP.1.13	Vybudujú si domy, ale nezabývajú sa,
ZEP.1.13	a hoci si vysadia vinice, víno z nich piť nebudú.“
ZEP.1.14	Blízko je ten veľký Hospodinov deň, veľmi rýchlo sa blíži.
ZEP.1.14	V deň Hospodina bude počuť zúfalý hlas, kričať tam bude bojovník.
ZEP.1.15	Ten deň bude dňom hnevu, súženia a tiesne,
ZEP.1.15	dňom spúšte a skazy, dňom tmy a temna,
ZEP.1.15	dňom oblakov a mrákavy,
ZEP.1.16	dňom trúbenia a bojového pokriku
ZEP.1.16	proti opevneným mestám a proti vyvýšeným cimburiam.
ZEP.1.17	Na ľudí zošlem súženie
ZEP.1.17	a budú tápať ako slepí,
ZEP.1.17	lebo zhrešili proti Hospodinovi;
ZEP.1.17	ich krv bude rozliata ako prach a ich vnútornosti budú ako výkaly.
ZEP.1.18	Ani ich striebro, ani ich zlato ich nebude môcť zachrániť
ZEP.1.18	v deň Hospodinovho hnevu.
ZEP.1.18	Jeho ohnivá žiarlivosť strávi celú zem;
ZEP.1.18	rýchly a úplný koniec iste spôsobí všetkým obyvateľom na zemi.
ZEP.2.1	Zhromaždite sa a spamätajte, vy, národ bez hanby,
ZEP.2.2	skôr než sa naplní výnos a deň preletí ako pleva,
ZEP.2.2	predtým, než na vás dôjde páľava Hospodinovho hnevu,
ZEP.2.2	prv, ako vás zastihne deň Hospodinovho hnevu.
ZEP.2.3	Hľadajte Hospodina, všetci pokorní zeme,
ZEP.2.3	vy, čo konáte podľa jeho práva.
ZEP.2.3	Hľadajte spravodlivosť, hľadajte pokoru,
ZEP.2.3	azda sa skryjete v deň Hospodinovho hnevu.
ZEP.2.4	Gaza bude opustená
ZEP.2.4	a spustne aj Aškalón.
ZEP.2.4	Ašdód na pravé poludnie vyľudnia
ZEP.2.4	a vykorenený bude aj Ekrón.
ZEP.2.5	Beda obyvateľom pobrežného pásma, národu Kereťanov:
ZEP.2.5	„Slovo Hospodina je proti vám, Kanaán, krajina Filištíncov;
ZEP.2.5	tak ťa zničím, že budeš bez obyvateľov.“
ZEP.2.6	Pobrežné pásmo sa stane miestom pasienkov,
ZEP.2.6	kolíb pre pastierov a košiarov pre ovce.
ZEP.2.7	Pobrežie pripadne zvyšku Júdovho domu.
ZEP.2.7	Tam sa budú pásť
ZEP.2.7	a večer sa budú ukladať v aškalónskych domoch,
ZEP.2.7	lebo ich navštívi Hospodin, ich Boh,
ZEP.2.7	a zmení ich údel.
ZEP.2.8	„Počul som, ako Moáb urážal
ZEP.2.8	a Ammónčania hanobili,
ZEP.2.8	ako potupovali môj ľud
ZEP.2.8	a vypínali sa aj za hranicami.
ZEP.2.9	Preto ako žijem,“
ZEP.2.9	znie výrok Hospodina zástupov, Boha Izraela,
ZEP.2.9	„Moáb bude ako Sodoma
ZEP.2.9	a Ammónčania ako Gomora,
ZEP.2.9	miestom buriny, soľnou jamou a pustatinou naveky.
ZEP.2.9	Zvyšok môjho ľudu ich vyplieni
ZEP.2.9	a ostatok môjho národa ich získa do vlastníctva.“
ZEP.2.10	To majú za svoju pýchu,
ZEP.2.10	že potupovali ľud Hospodina zástupov
ZEP.2.10	a vypínali sa nad ním.
ZEP.2.11	Hospodin bude neúprosný voči nim,
ZEP.2.11	zvrhne všetkých bohov na zemi.
ZEP.2.11	Bude sa mu klaňať každý na svojom mieste,
ZEP.2.11	aj všetky ostrovy národov.
ZEP.2.12	„Vy, Kúšijci, budete tiež prebodnutí mojím mečom.“
ZEP.2.13	Vystrie svoju ruku proti severu a zničí Asýriu;
ZEP.2.13	Ninive spustne, zmení ho na vyprahnutú púšť.
ZEP.2.14	Uprostred nej si budú líhať stáda aj všetka divá zver,
ZEP.2.14	aj pelikán i sova sa uložia medzi jeho stĺpy.
ZEP.2.14	Ich vreskot bude sa ozývať v oknách.
ZEP.2.14	Na prahu sú trosky, cédrový obklad je strhnutý.
ZEP.2.15	Toto je to jasavé mesto, ktoré si žilo v bezpečí
ZEP.2.15	a hovorilo si: „Ja som a nik iný!?“
ZEP.2.15	Akou hrôzou sa stalo, zvieracím brlohom!
ZEP.2.15	Každý, kto prejde okolo,
ZEP.2.15	zahvízda a kývne rukou.
ZEP.3.1	Beda spurnému, poškvrnenému a násilníckemu mestu!
ZEP.3.2	Nepočúva hlas,
ZEP.3.2	napomenutie neprijíma,
ZEP.3.2	Hospodinovi nedôveruje,
ZEP.3.2	k svojmu Bohu sa nechce priblížiť.
ZEP.3.3	Jeho kniežatá uprostred neho sú revúcimi levmi,
ZEP.3.3	jeho sudcovia sú vlci za večera, čo nenechajú nič do rána.
ZEP.3.4	Jeho proroci sú namyslení podvodníci,
ZEP.3.4	jeho kňazi znesväcujú, čo je sväté, porušujú zákon.
ZEP.3.5	Spravodlivý Hospodin je uprostred neho, krivdu nerobí,
ZEP.3.5	ráno čo ráno vynáša na svetlo svoj súd bez prestania,
ZEP.3.5	ten však, čo pácha bezprávie, hanbu nepozná.
ZEP.3.6	„Vyhladil som národy, ich cimburia spustli.
ZEP.3.6	Zničil som ich ulice,
ZEP.3.6	nikto nimi neprechádza,
ZEP.3.6	ich mestá sú vyplienené,
ZEP.3.6	vyľudnené, bez obyvateľov.
ZEP.3.7	Povedal som: ‚Maj bázeň predo mnou, prijmi napomenutie!‘
ZEP.3.7	Nech jeho príbytok nezanikne pre nič z toho, čím ho potrestám.
ZEP.3.7	Ony však už za skorého rána všetko pokazili svojimi skutkami.
ZEP.3.8	Preto čakajte na mňa,“
ZEP.3.8	znie výrok Hospodina,
ZEP.3.8	„na deň, keď povstanem kvôli svedectvu.
ZEP.3.8	Veď to je môj rozsudok:
ZEP.3.8	pozbierať národy, zhromaždiť kráľovstvá,
ZEP.3.8	vyliať na nich svoju zlosť,
ZEP.3.8	celú páľavu svojho hnevu.
ZEP.3.8	Moja ohnivá žiarlivosť strávi celú zem.
ZEP.3.9	Vtedy dám národom čisté pery,
ZEP.3.9	aby všetci vzývali Hospodinovo meno
ZEP.3.9	a svorne mu slúžili.
ZEP.3.10	Z druhej strany kúšskych riek mi moji vyznavači,
ZEP.3.10	moja rozptýlená dcéra prinesie dar.
ZEP.3.11	V ten deň sa nebudeš hanbiť za žiadne skutky,
ZEP.3.11	ktorými si sa mi spreneverila.
ZEP.3.11	Odstránim totiž z tvojho stredu pyšných, čo jasajú,
ZEP.3.11	nebudeš sa už vyvyšovať na mojom svätom vrchu.
ZEP.3.12	Ponechám uprostred teba úbohý a biedny ľud,
ZEP.3.12	bude hľadať útočisko v Hospodinovom mene.
ZEP.3.13	Zvyšok Izraela sa nebude dopúšťať neprávosti
ZEP.3.13	ani hovoriť lož;
ZEP.3.13	v ich ústach nebude ľsti.
ZEP.3.13	Budú sa pásť a odpočívať,
ZEP.3.13	a nik ich nevyplaší.“
ZEP.3.14	Plesaj, dcéra Siona,
ZEP.3.14	výskaj, Izrael!
ZEP.3.14	Raduj sa a jasaj celým srdcom,
ZEP.3.14	dcéra Jeruzalema!
ZEP.3.15	Hospodin odvrátil rozsudok nad tebou,
ZEP.3.15	vyhnal tvojich nepriateľov.
ZEP.3.15	Kráľ Izraela, Hospodin, je uprostred teba,
ZEP.3.15	neboj sa viac zlého.
ZEP.3.16	V ten deň povedia Jeruzalemu:
ZEP.3.16	„Neboj sa, Sion, nech neochabnú tvoje ruky!
ZEP.3.17	V tvojom strede je Hospodin, tvoj Boh,
ZEP.3.17	hrdina, čo zachraňuje,
ZEP.3.17	radostne nad tebou jasá,
ZEP.3.17	svojou láskou ťa tíši,
ZEP.3.17	zvučne nad tebou plesá.“
ZEP.3.18	„Pozbieram strápených, čo nemajú sviatky, veď sú z teba;
ZEP.3.18	jarmo a potupa je na nich.
ZEP.3.19	Hľa, v tom čase sa porátam
ZEP.3.19	so všetkými, čo ťa utláčali,
ZEP.3.19	zachránim chromých
ZEP.3.19	a rozptýlených zhromaždím,
ZEP.3.19	ich hanbu zmením na chválu
ZEP.3.19	a dobré meno po celej zemi.
ZEP.3.20	V ten čas vás privediem,
ZEP.3.20	vtedy vás zhromaždím,
ZEP.3.20	dám vám meno a chválu
ZEP.3.20	medzi všetkými ľuďmi na zemi
ZEP.3.20	a váš údel zmením pred vašimi zrakmi,“
ZEP.3.20	hovorí Hospodin.
HAG.1.1	V druhom roku kráľa Dária, v prvý deň šiesteho mesiaca, zaznelo slovo Hospodina prostredníctvom proroka Aggea judskému miestodržiteľovi Zerubbábelovi, Šealtíelovmu synovi, a veľkňazovi Jošuovi, Jocadákovmu synovi.
HAG.1.2	Takto hovorí Hospodin zástupov: „Tento ľud vraví: ‚Ešte neprišiel čas stavať Hospodinov dom.‘“ 
HAG.1.3	Potom zaznelo slovo Hospodina prostredníctvom proroka Aggea takto:
HAG.1.4	„Či vám už nastal čas bývať v obkladaných domoch,
HAG.1.4	zatiaľ čo tento dom je v troskách?
HAG.1.5	Teraz však takto hovorí Hospodin zástupov:
HAG.1.5	‚Pouvažujte nad svojimi cestami.
HAG.1.6	Sejete mnoho, ale zvážate málo.
HAG.1.6	Jete, ale nenasýtite sa.
HAG.1.6	Pijete, ale smäd si neuhasíte.
HAG.1.6	Obliekate sa, ale nezohrejete sa.
HAG.1.6	Kto dostáva mzdu, dáva ju do deravého mešca.‘“
HAG.1.7	Takto hovorí Hospodin zástupov:
HAG.1.7	„Pouvažujte nad svojimi cestami.
HAG.1.8	Vystúpte do hôr, dovezte drevo a stavajte dom.
HAG.1.8	Obľúbim si ho a budem oslávený,“ hovorí Hospodin.
HAG.1.9	„Očakávali ste mnoho, ale je z toho málo.
HAG.1.9	Keď ste to doviezli domov, ja som to odfúkol.
HAG.1.9	Prečo?“ pýta sa Hospodin zástupov.
HAG.1.9	„Pre môj dom, ktorý je v troskách.
HAG.1.9	Každému z vás však ide len o vlastný dom.
HAG.1.10	Preto nebesá nad vami odopreli rosu
HAG.1.10	a zem odoprela úrodu.
HAG.1.11	Privolal som suchotu na zem,
HAG.1.11	na vrchy a na obilie,
HAG.1.11	na mušt a na olej,
HAG.1.11	na všetko, čo vydáva zem,
HAG.1.11	na človeka i na dobytok
HAG.1.11	a na všetko, čo sa získava rukami.“
HAG.1.12	Zerubbábel, Šealtíelov syn, a veľkňaz Jošua, Jocadákov syn, a všetok ostatný ľud poslúchli hlas Hospodina, svojho Boha, a slová proroka Aggea, lebo ho poslal Hospodin, ich Boh. A ľud sa bál Hospodina. 
HAG.1.13	Hospodinov posol Aggeus prehovoril k ľudu z Hospodinovho poverenia: „‚Ja som s vami,‘ znie výrok Hospodina.“
HAG.1.14	Potom Hospodin povzbudil ducha judského miestodržiteľa Zerubbábela, Šealtíelovho syna, ducha veľkňaza Jošuu, Jocadákovho syna, a ducha všetkého ostatného ľudu, takže sa dali do práce na dome Hospodina zástupov, svojho Boha,
HAG.1.15	dvadsiateho štvrtého dňa šiesteho mesiaca.
HAG.2.1	dvadsiateho prvého dňa siedmeho mesiaca zaznelo slovo Hospodina prostredníctvom proroka Aggea takto:
HAG.2.2	„Spýtaj sa judského miestodržiteľa Zerubbábela, Šealtíelovho syna, a veľkňaza Jošuu, Jocadákovho syna, a ostatného ľudu:
HAG.2.3	‚Kto ostal medzi vami z tých,
HAG.2.3	ktorí videli tento dom v jeho prvotnej sláve?
HAG.2.3	A ako ho vidíte teraz?
HAG.2.3	Či sa nezdá vašim očiam ako holé nič?
HAG.2.4	Vzmuž sa však teraz, Zerubbábel,‘
HAG.2.4	znie výrok Hospodina!
HAG.2.4	‚Vzmuž sa, veľkňaz Jošua, syn Jocadáka!
HAG.2.4	Vzmuž sa, všetok ľud krajiny,‘
HAG.2.4	znie výrok Hospodina!
HAG.2.4	‚Pracujte, lebo ja som s vami,‘
HAG.2.4	znie výrok Hospodina zástupov:
HAG.2.5	‚Toto je zmluva, čo som uzavrel s vami
HAG.2.5	pri vašom odchode z Egypta,
HAG.2.5	že môj duch ostane medzi vami, nebojte sa!‘
HAG.2.6	Lebo takto hovorí Hospodin zástupov:
HAG.2.6	‚Bude to len o malú chvíľu
HAG.2.6	a ja zatrasiem nebom a zemou,
HAG.2.6	i morom a suchou zemou.
HAG.2.7	Keď zatrasiem i všetkými národmi,
HAG.2.7	prídu skvosty všetkých národov
HAG.2.7	a naplním tento dom slávou,‘
HAG.2.7	hovorí Hospodin zástupov.
HAG.2.8	‚Moje je striebro, moje je zlato,‘
HAG.2.8	znie výrok Hospodina zástupov.
HAG.2.9	‚Budúca sláva tohto domu bude väčšia ako predchádzajúca,‘
HAG.2.9	hovorí Hospodin zástupov,
HAG.2.9	‚a na tomto mieste budem udeľovať pokoj,‘
HAG.2.9	znie výrok Hospodina zástupov.“
HAG.2.10	Dvadsiateho štvrtého dňa deviateho mesiaca, v druhom roku Dária, zaznelo slovo Hospodina prorokovi Aggeovi: 
HAG.2.11	Takto hovorí Hospodin zástupov: „Vyžiadaj si od kňazov poučenie o takejto veci: 
HAG.2.12	‚Keby niekto v záhybe svojho rúcha niesol posvätené mäso a záhybom svojho rúcha by sa dotkol chleba, niečoho vareného, vína, oleja alebo akéhokoľvek pokrmu, či to bude potom posvätené?‘“ Kňazi odpovedali: „Nie!“
HAG.2.13	Nato sa opýtal Aggeus: „Keby sa niekto poškvrnený mŕtvolou dotkol toho všetkého, či to bude potom poškvrnené?“ Kňazi odpovedali: „Bude poškvrnené.“
HAG.2.14	Nato odpovedal Aggeus:
HAG.2.14	„Takto je to aj s týmto ľudom
HAG.2.14	a takto je to aj s týmto národom predo mnou,“
HAG.2.14	znie výrok Hospodina,
HAG.2.14	„a takto je to aj s každým dielom ich rúk.
HAG.2.14	Čokoľvek tam obetujú, je poškvrnené.
HAG.2.15	Teraz však pozorujte,
HAG.2.15	čo sa bude diať odo dneška a ďalej!
HAG.2.15	Ako sa vám vodilo predtým,
HAG.2.15	než bol položený kameň ku kameňu na Hospodinovom chráme?
HAG.2.16	Ak niekto prišiel k hŕbe obilia o dvadsiatich mericiach,
HAG.2.16	bolo ich len desať.
HAG.2.16	Ak niekto prišiel k lisu nabrať päťdesiat dieží,
HAG.2.16	bolo ich len dvadsať.
HAG.2.17	Bil som vás hrdzou a sneťou,
HAG.2.17	krupobitím som bil prácu vašich rúk,
HAG.2.17	ale ste sa neobrátili ku mne,“
HAG.2.17	znie výrok Hospodina.
HAG.2.18	„Nože pozorujte odo dneška a ďalej,
HAG.2.18	od dvadsiateho štvrtého dňa deviateho mesiaca,
HAG.2.18	teda odo dňa, keď bol položený základ Hospodinovho chrámu, pozorujte:
HAG.2.19	Či je ešte zrno v sýpke?
HAG.2.19	Veď ani vinič, ani figovník,
HAG.2.19	ani granátovník, ani oliva ešte nerodia!
HAG.2.19	Odo dneška budem požehnávať.“
HAG.2.20	Potom, dvadsiateho štvrtého dňa toho istého mesiaca, zaznelo po druhý raz slovo Hospodina k Aggeovi takto: 
HAG.2.21	„Povedz judskému miestodržiteľovi Zerubbábelovi:
HAG.2.21	‚Ja zatrasiem nebom i zemou,
HAG.2.22	prevrátim kráľovské tróny,
HAG.2.22	zničím silu pohanských kráľovstiev
HAG.2.22	a prevrátim vozy aj ich jazdcov.
HAG.2.22	Kone a ich jazdci sa zrútia,
HAG.2.22	každý padne na meč druhého.
HAG.2.23	V ten deň,‘
HAG.2.23	znie výrok Hospodina zástupov,
HAG.2.23	‚vezmem ťa, služobník môj Zerubbábel, Šealtíelov syn,‘
HAG.2.23	znie výrok Hospodina,
HAG.2.23	‚a urobím ťa pečatným prsteňom, lebo som si teba vyvolil,‘
HAG.2.23	znie výrok Hospodina zástupov.“
ZEC.1.1	V ôsmom mesiaci druhého roku Dáriovej vlády zaznelo slovo Hospodina k prorokovi Zachariášovi, synovi Berechju, Iddovho syna, takto:
ZEC.1.2	„Hospodin sa veľmi hnevá na vašich otcov. 
ZEC.1.3	Povedz im teda: Takto hovorí Hospodin zástupov: ‚Vráťte sa ku mne,‘ znie výrok Hospodina zástupov, ‚a ja sa vrátim k vám,‘ hovorí Hospodin zástupov.
ZEC.1.4	‚Nebuďte ako vaši otcovia, ku ktorým volali skorší proroci: Takto hovorí Hospodin zástupov: »Odvráťte sa teda od svojich zlých ciest a od svojich zlých skutkov;« no nepočúvali a nevšímali si ma,‘ znie výrok Hospodina,
ZEC.1.5	‚a vaši otcovia, kde sú? A proroci, vari budú žiť večne? 
ZEC.1.6	A či moje slová a ustanovenia, ktoré som nariadil svojim sluhom prorokom, nezasiahli vašich otcov?‘ Vtedy sa obrátili a vraveli: ‚Ako sa Hospodin zástupov rozhodol, čo s nami urobí podľa našich ciest a skutkov, tak s nami aj urobil.‘“
ZEC.1.7	V dvadsiatom štvrtom dni jedenásteho mesiaca, mesiaca šebát, v druhom roku Dária zaznelo slovo Hospodina k prorokovi Zachariášovi, synovi Berechju, Iddovho syna, takto:
ZEC.1.8	Videl som v noci: Hľa, ktosi sedel na ryšavom koni. Stál medzi myrtami v hlbine a za ním boli ryšavé, plavé a biele kone.
ZEC.1.9	Spýtal som sa: „Pane, čo sú tieto veci?“ Odpovedal mi anjel, ktorý so mnou hovoril: „Ja ti ukážem, čo sú.“
ZEC.1.10	Muž, čo stál medzi myrtami, odpovedal takto: „To sú tí, ktorých Hospodin poslal prechádzať zemou.“ 
ZEC.1.11	Hospodinovmu anjelovi, ktorý stál medzi myrtami, odvetili: „Prechádzali sme zemou a videli sme, že celá zem je pokojná.“ 
ZEC.1.12	Hospodinov anjel odpovedal takto: „Hospodin zástupov, dokedy sa nechceš zmilovať nad Jeruzalemom a nad judskými mestami, na ktoré sa hneváš už sedemdesiat rokov?“
ZEC.1.13	Hospodin odpovedal anjelovi, ktorý so mnou hovoril, dobré a potešujúce slová. 
ZEC.1.14	Nato mi anjel, ktorý so mnou hovoril, povedal: „Ohlasuj, že takto hovorí Hospodin zástupov: ‚Veľmi horlím za Jeruzalem a za Sion
ZEC.1.15	a veľmi sa hnevám na sebavedomé národy, ktoré napomáhali zlo, keď som sa iba trochu hneval.‘
ZEC.1.16	Preto takto hovorí Hospodin: ‚Obrátim sa k Jeruzalemu s milosrdenstvom, bude v ňom vybudovaný môj dom,‘ znie výrok Hospodina zástupov, ‚a nad Jeruzalemom sa natiahne meracia šnúra.‘
ZEC.1.17	Ďalej hlásaj: Takto hovorí Hospodin zástupov: ‚Moje mestá budú ešte oplývať dobrom, Hospodin ešte poteší Sion a opäť si vyvolí Jeruzalem.‘“
ZEC.2.1	Pozdvihol som zrak, pozrel som a videl som štyri rohy. 
ZEC.2.2	Nato som sa spýtal anjela, ktorý so mnou hovoril: „Čo je to?“ Odpovedal mi: „To sú rohy, ktoré rozmetali Judsko, Izrael a Jeruzalem.“
ZEC.2.3	Potom mi Hospodin ukázal štyroch remeselníkov.
ZEC.2.4	Spýtal som sa: „Čo sa títo chystajú robiť?“ Odpovedal mi: „Tie rohy sú tí, čo rozmetali Judsko, že nik nezdvihol hlavu, ale títo ich prišli zastrašiť a zvrhnúť rohy národov, čo zdvihli roh proti Judsku, aby ho rozmetali.“
ZEC.2.5	Pozdvihol som zrak, pozrel som a videl som muža, čo držal v ruke merací povraz.
ZEC.2.6	Nato som sa spýtal: „A ty kam ideš?“ Odpovedal mi: „Premerať Jeruzalem, chcem vidieť, aký bude široký a aký dlhý.“
ZEC.2.7	Potom vyšiel anjel, ktorý so mnou hovoril, a iný anjel mu vyšiel v ústrety. 
ZEC.2.8	Povedal mu: „Bež a povedz tomu mladíkovi: ‚Jeruzalem sa zaplní a otvorí pre množstvo ľudí, aj zvieratá budú v ňom.‘
ZEC.2.9	A ja,“ znie výrok Hospodina, „budem ohnivou hradbou okolo neho a slávou uprostred neho.“
ZEC.2.10	„Beda, beda! Utekajte zo severnej krajiny,“ znie výrok Hospodina, „lebo som vás rozptýlil ako štyri nebeské vetry,“ znie výrok Hospodina.
ZEC.2.11	„Beda! Zachráň sa Sion, ty, čo bývaš u babylonskej dcéry!“
ZEC.2.12	Lebo takto hovorí Hospodin zástupov, ktorý ma na svoju slávu poslal k národom, čo vás vyplienili: „Kto sa vás dotkne, dotýka sa zrenice môjho oka.
ZEC.2.13	Hľa, zaženiem sa na nich rukou a stanú sa korisťou svojich sluhov.“ Vtedy spoznáte, že ma poslal Hospodin zástupov.
ZEC.2.14	„Plesaj a raduj sa, dcéra Siona, pozri, prichádzam a budem bývať uprostred teba,“ znie výrok Hospodina.
ZEC.2.15	„V ten deň sa pripoja k Hospodinovi mnohé národy a budú mojím ľudom a budem bývať uprostred teba.“ Vtedy spoznáš, že ma k tebe poslal Hospodin zástupov.
ZEC.2.16	Potom Hospodin vezme Judsko do vlastníctva ako svoj dedičný podiel vo svätej zemi a zasa si vyvolí Jeruzalem.
ZEC.2.17	Stíš sa pred Hospodinom, každý tvor, lebo vychádza zo svojho svätého príbytku!
ZEC.3.1	Potom mi ukázal veľkňaza Jošuu, ktorý stál pred Hospodinovým anjelom. Po jeho pravici stál satan, aby na neho žaloval.
ZEC.3.2	Hospodin povedal satanovi: „Nech ťa Hospodin pokarhá, satan! Nech ťa pokarhá Hospodin, ktorý si vyvolil Jeruzalem! Či on nie je obhorok, vytrhnutý z ohňa?“
ZEC.3.3	Jošua bol oblečený v špinavom odeve a stál pred anjelom. 
ZEC.3.4	Tým, čo stáli pred ním, odvetil: „Vyzlečte mu špinavý odev!“ Jemu povedal: „Pozri, sňal som z teba tvoju vinu, aby som ťa obliekol do slávnostného rúcha!“
ZEC.3.5	Potom povedal: „Položte mu na hlavu čistý turban!“ Vtedy mu položili na hlavu čistý turban a obliekli ho do šiat; Hospodinov anjel pritom stál.
ZEC.3.6	Hospodinov anjel prisvedčil Jošuovi: 
ZEC.3.7	„Takto hovorí Hospodin zástupov:
ZEC.3.7	‚Ak budeš kráčať po mojich cestách
ZEC.3.7	a budeš zachovávať, čím som ťa poveril,
ZEC.3.7	aj ty budeš obhajovať môj dom
ZEC.3.7	a strážiť moje nádvoria,
ZEC.3.7	umožním ti prístup medzi tých, čo tu stoja.
ZEC.3.8	Počúvaj teda, veľkňaz Jošua, ty aj tvoji druhovia, čo sedia pred tebou, lebo títo muži sú znamením. Pozri, privádzam svojho sluhu, zvaného Výhonok.
ZEC.3.9	Hľa, tu je kameň, ktorý som položil pred Jošuu: jeden kameň a na ňom sedem očí. Ja vyryjem naň znak,‘ znie výrok Hospodina zástupov, ‚a odstránim vinu tejto krajiny za jediný deň.
ZEC.3.10	V ten deň,‘ znie výrok Hospodina zástupov, ‚navzájom sa budú pozývať pod vinič a figovník.‘“
ZEC.4.1	Potom sa vrátil anjel, čo so mnou hovoril, a zobudil ma ako človeka, ktorého budia zo sna.
ZEC.4.2	Spýtal sa ma: „Čo vidíš?“ Odpovedal som: „Vidím svietnik celý zo zlata s nádobkou navrchu. Je na ňom sedem lámp a sedem lievikov pre lampy hore.
ZEC.4.3	Pri ňom sú dve olivy, jedna napravo od nádobky a druhá naľavo.“ 
ZEC.4.4	Opýtal som sa a povedal som anjelovi, čo so mnou hovoril: „Čo je to, pán môj?“ 
ZEC.4.5	Anjel, ktorý so mnou hovoril, mi odpovedal: „Nevieš, čo to znamená?“ Povedal som: „Nie, pán môj.“ 
ZEC.4.6	Odvetil mi: „To je Hospodinovo slovo Zerubbábelovi: ‚Nie silou ani mocou, ale mojím duchom!‘ znie výrok Hospodina zástupov.
ZEC.4.7	‚Kto si ty, veľký vrch?
ZEC.4.7	Pred Zerubbábelom budeš rovinou!
ZEC.4.7	On vynesie hlavný kameň za pokriku:
ZEC.4.7	Milosť, milosť pre neho!‘“
ZEC.4.8	Potom mi zaznelo slovo Hospodina: 
ZEC.4.9	„Zerubbábelove ruky založili tento dom, jeho ruky ho dokončia a spoznáš, že ma k vám poslal Hospodin zástupov.
ZEC.4.10	Kto pohŕda dňom malých začiatkov? Zaradujú sa, keď uvidia v Zerubbábelovej ruke kameň a olovnicu.
ZEC.4.10	Tých sedem, to sú Hospodinove oči, čo prechádzajú celou zemou.“
ZEC.4.11	Nato som sa spýtal: „Čo znamenajú tie dve olivy napravo a naľavo od svietnika?“ 
ZEC.4.12	Aj druhýkrát som sa ozval a opýtal som sa ho: „Čo znamenajú dve olivové ratolesti, čo vyprázdňujú zo seba zlato dvoma zlatými rúrkami?“ 
ZEC.4.13	Odpovedal mi: „Nevieš, čo je to?“ Povedal som: „Nie, pán môj.“ 
ZEC.4.14	Nato povedal: „To sú dvaja synovia pomazaní olejom, čo stoja pred Pánom celej zeme.“
ZEC.5.1	Znovu som zodvihol zrak, pozrel som a videl som letiaci zvitok. 
ZEC.5.2	Spýtal sa ma: „Čo vidíš?“ Odpovedal som: „Vidím letiaci zvitok, jeho dĺžka je dvadsať lakťov a šírka desať lakťov.“
ZEC.5.3	Povedal mi: „To je kliatba, ktorá vychádza na celú krajinu; každý zlodej a každý, kto krivo prisahá, ňou bude odtiaľto odstránený.
ZEC.5.4	Vyvediem ju,“ znie výrok Hospodina zástupov, „vojde do domu zlodeja a do domu toho, kto krivo prisahá v mojom mene; usadí sa v jeho dome a úplne ho zničí — jeho trámy aj jeho kamene.“
ZEC.5.5	Potom vyšiel anjel, ktorý hovoril so mnou, a povedal mi: „Zodvihni zrak a pozri, čo to vychádza!“ 
ZEC.5.6	Spýtal som sa: „Čo je to?“ Odpovedal: „To sa ukazuje efa.“ A pokračoval: „To je zjav celej krajiny.“ 
ZEC.5.7	Vtom sa zdvihla olovená pokrievka a jedna žena sedela uprostred efy. 
ZEC.5.8	Povedal: „Toto je bezbožnosť.“ Sotil ju do efy a jej otvor zakryl oloveným poklopom. 
ZEC.5.9	Zodvihol som zrak, pozrel som a videl som prichádzať dve ženy: vietor im dvíhal krídla — mali totiž krídla podobné krídlam bociana —, zdvihli efu medzi zem a nebo. 
ZEC.5.10	Vtedy som sa spýtal anjela, ktorý hovoril so mnou: „Kam berú tú efu?“ 
ZEC.5.11	Odpovedal mi: „Chcú jej postaviť dom v krajine Šinár. Keď ho pripravia, tam ju položia na jej podstavec.“
ZEC.6.1	Znova som zodvihol zrak, pozrel som a videl som štyri vozy vystupovať spomedzi dvoch vrchov; vrchy boli bronzové.
ZEC.6.2	V prvom voze boli ryšavé kone, v druhom čierne,
ZEC.6.3	v treťom biele a vo štvrtom voze kone strakaté a mocné. 
ZEC.6.4	Ozval som sa a spýtal som sa anjela, ktorý hovoril so mnou: „Čo je to, pán môj?“ 
ZEC.6.5	Anjel mi odvetil: „To sú štyri nebeské vetry, ktoré vychádzajú z miesta, kde stáli pred Pánom celej zeme.
ZEC.6.6	Voz s čiernymi koňmi ide do severnej krajiny, za nimi vychádzajú biele kone, strakaté však idú do južnej krajiny.“ 
ZEC.6.7	Vyšli mocné a usilovali sa prejsť krížom-krážom zem. Povedal: „Choďte, prejdite zemou!“ A tak prešli zem krížom-krážom. 
ZEC.6.8	Potom na mňa zavolal a riekol mi: „Pozri sa, tie, čo idú do severnej krajiny, mi v severnej krajine upokoja ducha.“
ZEC.6.9	Potom mi zaznelo slovo Hospodina: 
ZEC.6.10	„Vezmi od zajatcov, z pokolenia Cheldaja, Tobiju a Jedaju, čo prišli z Babylonu, a choď v ten istý deň do domu Jošiju, syna Cefanju, 
ZEC.6.11	a vezmi striebro a zlato. Urob korunu a polož ju na hlavu veľkňaza Jošuu, syna Jocadáka. 
ZEC.6.12	Povedz mu: ‚Takto hovorí Hospodin zástupov: Pozri, muž, ktorého meno je Výhonok, vyrastie na svojom mieste a vybuduje Hospodinov chrám.
ZEC.6.13	On vybuduje Hospodinov chrám, poctia ho slávou a bude sedieť a panovať na svojom tróne; kňaz bude pri jeho tróne a medzi oboma bude zhoda.
ZEC.6.14	Koruna bude v Hospodinovom chráme pamiatkou na Chelema, Tobiju, Jedaju a Chéna, synov Cefanju. 
ZEC.6.15	Aj tí, čo sú vzdialení, prídu a budú budovať Hospodinov chrám.‘ A tak spoznáte, že ma k vám poslal Hospodin zástupov. Stane sa to, ak budete pozorne počúvať hlas Hospodina, svojho Boha.“
ZEC.7.1	Vo štvrtom roku kráľa Dária, na štvrtý deň deviateho mesiaca kislév, zaznelo slovo Hospodina Zachariášovi. 
ZEC.7.2	Vtedy Bét-El poslal Sarecera, Regem-Melecha a jeho mužov uzmieriť Hospodina 
ZEC.7.3	a spýtať sa kňazov, ktorí sú pri dome Hospodina zástupov, a prorokov: „Mám plakať a postiť sa v piatom mesiaci, ako som to robil už toľké roky?“
ZEC.7.4	Nato mi zaznelo slovo Hospodina zástupov: 
ZEC.7.5	„Povedz všetkému ľudu krajiny i kňazom: ‚Keď sa postíte a nariekate v piatom a siedmom mesiaci — a je to už sedemdesiat rokov —, naozaj sa postíte kvôli mne?
ZEC.7.6	A keď jete a pijete, či nie kvôli sebe jete a pijete? 
ZEC.7.7	Či to nie sú slová, ktoré ohlasoval Hospodin prostredníctvom dávnych prorokov, keď bol Jeruzalem obývaný a žil v pokoji, aj s okolitými mestami, a keď bol obývaný Negev aj Nížina?‘“
ZEC.7.8	Potom slovo Hospodina zaznelo Zachariášovi: 
ZEC.7.9	„Takto hovorí Hospodin zástupov: ‚Na súde spravodlivo súďte a preukazujte si navzájom milosrdenstvo a láskavosť!
ZEC.7.10	Vdovy, siroty, cudzincov a chudobných neutláčajte a vo svojich srdciach nezmýšľajte zle jeden o druhom!‘“
ZEC.7.11	Nevenovali mu však pozornosť, obrátili sa chrbtom a zapchali si uši, aby nepočuli. 
ZEC.7.12	Srdce si zatvrdili ako diamant a nepočúvali zákon ani slová, ktoré im Hospodin zástupov poslal prostredníctvom svojho ducha cez dávnych prorokov. Preto ich postihol veľký hnev Hospodina zástupov.
ZEC.7.13	Keď volal, nepočúvali. „Tak nech si len volajú, nebudem ich počúvať,“ hovorí Hospodin zástupov.
ZEC.7.14	„A rozptýlil som ich medzi všetky národy, ktoré nepoznali. Krajina po nich spustla tak, že už nechodili sem a tam. Takto urobili nádhernú zem pustatinou.“
ZEC.8.1	Potom mi zaznelo slovo Hospodina zástupov: 
ZEC.8.2	Takto hovorí Hospodin zástupov: „Veľmi horlím za Sion, veľkým hnevom zaň horlím.“
ZEC.8.3	Takto hovorí Hospodin: „Vrátim sa na Sion a budem bývať uprostred Jeruzalema. Vtedy sa Jeruzalem bude volať Verné mesto a vrch Hospodina zástupov Svätý vrch.“
ZEC.8.4	Takto hovorí Hospodin zástupov: „Ešte budú na uliciach Jeruzalema sedieť starci a starenky; každý s palicou v ruke pre svoj vysoký vek.
ZEC.8.5	A ulice mesta budú plné chlapcov a dievčat hrajúcich sa na jeho uliciach.“
ZEC.8.6	Takto hovorí Hospodin zástupov: „Ak je to nemožné v očiach zvyšku tohto ľudu v jeho dňoch, vari to bude nemožné aj v mojich očiach?“ znie výrok Hospodina zástupov.
ZEC.8.7	Takto hovorí Hospodin zástupov: „Hľa, ja zachránim svoj ľud z krajiny východu a z krajiny západu slnka.
ZEC.8.8	Privediem ho, takže bude bývať v Jeruzaleme. Bude mojím ľudom a ja budem jeho Bohom v pravde a spravodlivosti.“
ZEC.8.9	Takto hovorí Hospodin zástupov: „Nech spevnejú ruky vás, čo v týchto dňoch počúvate tieto slová z úst prorokov, ktorí boli pri tom, keď sa kládol základ domu Hospodina zástupov, aby sa postavil chrám.
ZEC.8.10	Lebo pred tými dňami nebola pláca pre človeka, nebolo ani žiadne krmivo pre dobytok. Kto odchádzal alebo prichádzal, nemal pokoj od nepriateľov: obrátil som všetkých ľudí proti sebe. 
ZEC.8.11	Teraz však nebudem k zvyškom tohto ľudu taký ako v predchádzajúcich dňoch,“ znie výrok Hospodina zástupov. 
ZEC.8.12	„Semenom bude pokoj, vinič prinesie ovocie, zem vydá svoju úrodu, nebesá dajú svoju rosu a toto všetko dám do dedičstva zvyšku tohto ľudu. 
ZEC.8.13	Ako ste boli kliatbou medzi národmi, dom Júdov a dom Izraelov, tak vás vyslobodím a budete požehnaním. Nebojte sa, nech spevnejú vaše ruky!“
ZEC.8.14	Lebo takto hovorí Hospodin zástupov: „Ako som zamýšľal robiť vám zle, keď ma vaši otcovia hnevali,“ hovorí Hospodin zástupov, „a nezľutoval som sa, 
ZEC.8.15	tak som si opäť v týchto dňoch zaumienil robiť dobre Jeruzalemu a Júdovmu domu. Nebojte sa!“ 
ZEC.8.16	Toto sú príkazy, ktoré máte zachovávať: „Hovorte každý pravdu svojmu blížnemu, vo svojich bránach nastoľujte pravdu, právo a pokoj,
ZEC.8.17	nech nik nezmýšľa vo svojom srdci zle proti svojmu blížnemu a nemilujte krivú prísahu, lebo toto všetko sú veci, ktoré nenávidím,“ znie výrok Hospodina.
ZEC.8.18	Potom mi zaznelo slovo Hospodina zástupov: 
ZEC.8.19	Takto hovorí Hospodin zástupov: „Pôst štvrtého, pôst piateho, pôst siedmeho a pôst desiateho mesiaca budú pre Júdov dom dňami plesania, radosti a veselej oslavy. Preto milujte pravdu a pokoj!“
ZEC.8.20	Takto hovorí Hospodin zástupov: „Ešte prídu národy a obyvatelia veľkých miest
ZEC.8.21	a obyvatelia jedného mesta pôjdu do druhého a povedia: ‚Poďme, vyberme sa uzmieriť Hospodinovu tvár a hľadať Hospodina zástupov; pôjdem aj ja!‘
ZEC.8.22	Pôjdu mnohí ľudia a mocné národy hľadať Hospodina zástupov do Jeruzalema a uzmieriť Hospodinovu tvár.“
ZEC.8.23	Takto hovorí Hospodin zástupov: „V tých dňoch sa chopí desať mužov z národov všetkých jazykov obruby odevu judského muža, pevne ho uchopia a povedia: ‚Chceme ísť s vami, lebo sme počuli, že s vami je Boh.‘“
ZEC.9.1	Výrok.
ZEC.9.1	Slovo Hospodina proti krajine Chadrách
ZEC.9.1	a Damasku, jeho príbytku,
ZEC.9.1	lebo Hospodinovi patrí hlavné mesto Aramu
ZEC.9.1	a všetky izraelské kmene.
ZEC.9.2	Aj Chamát s ním hraničí,
ZEC.9.2	aj Týrus a Sidon, hoci sú veľmi múdre.
ZEC.9.3	Týrus si postavil opevnenie,
ZEC.9.3	nakopil striebra sťa prachu
ZEC.9.3	a rýdzeho zlata ako blata na uliciach.
ZEC.9.4	Hľa, Pán sa ho zmocní,
ZEC.9.4	zrazí jeho bohatstvo do mora
ZEC.9.4	a mesto pohltí oheň.
ZEC.9.5	Aškalón to uvidí a bude sa báť,
ZEC.9.5	Gaza sa bude hrozne zvíjať,
ZEC.9.5	aj Ekrón, lebo jeho nádej zvädla;
ZEC.9.5	kráľ Gazy zahynie
ZEC.9.5	a Aškalón nebude obývaný.
ZEC.9.6	„V Ašdóde budú bývať miešanci
ZEC.9.6	a ukončím pýchu Filištíncov.
ZEC.9.7	Odstránim z jeho úst krv,
ZEC.9.7	spomedzi zubov ich ohavnosti.“
ZEC.9.7	Aj on zostane pre nášho Boha
ZEC.9.7	a bude ako vodca v Judsku
ZEC.9.7	a Ekrón ako Jebúseji.
ZEC.9.8	„Utáborím sa pred svojím domom ako hliadka
ZEC.9.8	pred tými, čo tiahnu sem a tam
ZEC.9.8	a neobsadí ich už utláčateľ,
ZEC.9.8	lebo teraz už ja sám budem dozerať.“
ZEC.9.9	„Hlasne plesaj, dcéra Siona,
ZEC.9.9	zvučne jasaj, dcéra Jeruzalema.
ZEC.9.9	Pozri, tvoj kráľ prichádza k tebe,
ZEC.9.9	je spravodlivý a prináša víťazstvo,
ZEC.9.9	je pokorný a jazdí na oslovi,
ZEC.9.9	na osliatku, mláďati oslice.
ZEC.9.10	Vyničím vozy z Efrajima
ZEC.9.10	a kone z Jeruzalema,
ZEC.9.10	vytratia sa bojové kuše;
ZEC.9.10	bude hlásať pokoj národom,
ZEC.9.10	jeho vláda siaha od mora až k moru
ZEC.9.10	a od Rieky až do končín zeme.
ZEC.9.11	A tebe pre krv tvojej zmluvy
ZEC.9.11	vyvediem zajatcov zo studne,
ZEC.9.11	v ktorej niet vody.
ZEC.9.12	Vráťte sa do pevnosti, zajatci nádeje;
ZEC.9.12	dnes oznamujem: ‚Dvojnásobne ti odplatím.‘
ZEC.9.13	Lebo si natiahnem Júdu ako luk,
ZEC.9.13	Efrajima vložím doň ako šíp;
ZEC.9.13	povzbudím tvojich synov, Sion,
ZEC.9.13	proti tvojim synom, Javán
ZEC.9.13	urobím ťa podobným hrdinskému meču.“
ZEC.9.14	Hospodin sa zjaví nad nimi,
ZEC.9.14	jeho šíp vyrazí sťa blesk,
ZEC.9.14	Pán, Hospodin, zatrúbi na roh,
ZEC.9.14	bude postupovať v južných víchroch.
ZEC.9.15	Hospodin zástupov bude štítom nad nimi,
ZEC.9.15	zhltnú kamene z praku, budú po nich šliapať,
ZEC.9.15	budú piť krv ako víno
ZEC.9.15	a naplnia sa ako kropenička a ako rohy oltára.
ZEC.9.16	V ten deň ich zachráni Hospodin, ich Boh,
ZEC.9.16	ako stádo svojho ľudu,
ZEC.9.16	lebo budú ako drahokamy čelenky,
ZEC.9.16	žiariace nad jeho zemou.
ZEC.9.17	Veď čo je jeho šťastie a čo jeho krása?
ZEC.9.17	Obilie prospeje mladíkom a mušt pannám.
ZEC.10.1	Proste Hospodina o dážď
ZEC.10.1	v čase jarného dažďa!
ZEC.10.1	Hospodin utvára búrkové mračná,
ZEC.10.1	dáva do nich výdatný dážď
ZEC.10.1	a každému trávu na poli.
ZEC.10.2	Lebo bôžikovia hovorili nezmysly,
ZEC.10.2	veštci videli klamstvá,
ZEC.10.2	vykladajú prázdne sny
ZEC.10.2	a márne potešujú.
ZEC.10.2	Preto ľudia odtiahli ako stádo,
ZEC.10.2	sú pokorení, lebo niet pastiera.
ZEC.10.3	„Proti pastierom vzbĺkol môj hnev
ZEC.10.3	a vodcov stáda navštívim.“
ZEC.10.3	Lebo Hospodin zástupov navštívil
ZEC.10.3	svoje stádo, dom Júdu;
ZEC.10.3	urobil ich podobnými
ZEC.10.3	svojmu nádhernému vojnovému tátošovi.
ZEC.10.4	Bude z neho uholný kameň, bude z neho kolík,
ZEC.10.4	bude z neho bojová kuša.
ZEC.10.4	Z neho vyjde každý utláčateľ.
ZEC.10.5	Budú ako hrdinovia vo vojne,
ZEC.10.5	ktorí šliapu blato ulíc.
ZEC.10.5	Budú bojovať, lebo Hospodin je s nimi
ZEC.10.5	a zahanbia aj jazdcov na koňoch.
ZEC.10.6	„Posilním Júdov dom
ZEC.10.6	a Jozefov dom zachránim,
ZEC.10.6	privediem ich späť,
ZEC.10.6	veď som ich omilostil.
ZEC.10.6	Budú, akoby som ich nezavrhol,
ZEC.10.6	lebo ja, Hospodin, som ich Boh
ZEC.10.6	a vypočujem ich.“
ZEC.10.7	Efrajimovci budú ako hrdinovia,
ZEC.10.7	srdce sa im zaraduje sťa od vína.
ZEC.10.7	Ich synovia to uvidia a budú sa tešiť,
ZEC.10.7	srdce im bude plesať v Hospodinovi.
ZEC.10.8	„Zapískam na nich a zhromaždím ich,
ZEC.10.8	lebo som ich vykúpil,
ZEC.10.8	bude ich tak veľa, ako ich bývalo.
ZEC.10.9	Rozosejem ich medzi národy
ZEC.10.9	a v diaľavách budú na mňa spomínať,
ZEC.10.9	budú žiť so svojimi synmi a vrátia sa.
ZEC.10.10	Privediem ich späť z egyptskej krajiny
ZEC.10.10	a z Asýrie ich zhromaždím,
ZEC.10.10	privediem ich do krajiny Gileád a Libanon,
ZEC.10.10	no nebude pre nich dosť miesta.
ZEC.10.11	Keď pôjdu cez more úzkosti,
ZEC.10.11	on zrazí vlny do mora
ZEC.10.11	a vyschnú všetky hlbiny Nílu,
ZEC.10.11	zrúti sa pýcha Asýrie
ZEC.10.11	a zmizne berla Egypta.
ZEC.10.12	Posilním ich v Hospodinovi
ZEC.10.12	a budú spolu kráčať v jeho mene,“
ZEC.10.12	znie výrok Hospodina.
ZEC.11.1	Otvor, Libanon, svoje brány,
ZEC.11.1	nech oheň hltá tvoje cédre!
ZEC.11.2	Plač, cyprus, lebo padol céder:
ZEC.11.2	tí, čo boli mocní, spustli.
ZEC.11.2	Bedákajte, duby Bášanu,
ZEC.11.2	lebo poľahol neprístupný les.
ZEC.11.3	Počúvaj! Bedákajú pastieri,
ZEC.11.3	lebo spustla ich nádhera.
ZEC.11.3	Počuj, revú levíčatá,
ZEC.11.3	lebo spustla pýcha Jordánu.
ZEC.11.4	Takto hovorí Hospodin, môj Boh: „Pas stádo určené na zabitie,
ZEC.11.5	ktoré majitelia beztrestne zabíjajú. Jeho kupci po jednom hovoria: ‚Nech je zvelebený Hospodin, zbohatol som.‘ Jeho pastieri sa nad ním nezľutujú.
ZEC.11.6	Ani ja sa už nezľutujem nad obyvateľmi krajiny,“ znie výrok Hospodina. „Pozri, vydám každého človeka do ruky jeho blížneho a do ruky jeho kráľa. Rozdrvia krajinu, ale ja z ich ruky nikoho nevytrhnem.“
ZEC.11.7	Pásol som stádo určené na zabitie pre kupcov s ovcami. A vzal som dve palice: jednu som nazval „Priazeň“, druhej som dal meno „Jednota“, a tak som pásol stádo. 
ZEC.11.8	V jednom mesiaci som odstránil troch pastierov. Stratil som s nimi trpezlivosť a aj oni cítili voči mne znechutenie. 
ZEC.11.9	I povedal som: „Nebudem vás pásť. Čo má zomrieť, nech zomrie; čo má zahynúť, nech zahynie, a tie, čo zostanú, nech si vzájomne obžierajú mäso.“
ZEC.11.10	Vzal som svoju palicu „Priazeň“ a zlomil som ju; tým som zrušil svoju zmluvu, ktorú som uzavrel so všetkými národmi. 
ZEC.11.11	V ten deň bola zrušená. Vtedy kupci s ovcami, čo ma pozorovali, spoznali, že je to slovo Hospodina.
ZEC.11.12	Povedal som im: „Ak uznáte za dobré, dajte mi moju mzdu, ak nie, nechajte tak!“ Odvážili mi teda mzdu: tridsať strieborných.
ZEC.11.13	Hospodin mi povedal: „Hoď ju do pokladnice
ZEC.11.14	Potom som zlomil druhú palicu „Jednota“, a tým som zrušil bratstvo medzi Júdom a Izraelom.
ZEC.11.15	I riekol mi Hospodin: „Ešte raz si vezmi výstroj hlúpeho pastiera! 
ZEC.11.16	Hľaď, ja vzbudím v krajine pastiera, čo sa neobzrie o tie, čo hynú; nebude hľadať tie, čo sa stratili, nebude hojiť poranené a nebude sa starať o zdravé. Z tučných bude jesť mäso a postŕha im paprčky.
ZEC.11.17	Beda hlúpemu pastierovi,
ZEC.11.17	čo opúšťa stádo;
ZEC.11.17	meč proti jeho ramenu
ZEC.11.17	a proti jeho pravému oku.
ZEC.11.17	Jeho rameno úplne vyschne
ZEC.11.17	a jeho pravé oko celkom vyhasne.“
ZEC.12.1	Výrok. Hospodinovo slovo proti Izraelu. Tak znie výrok Hospodina, ktorý rozprestrel nebesá a založil zem, ktorý utvoril ducha v človeku:
ZEC.12.2	„Pozri, ja urobím Jeruzalem čašou opojenia pre všetky okolité národy; ale bude to platiť aj pre Judsko, keď bude obliehať Jeruzalem.
ZEC.12.3	V ten deň urobím Jeruzalem ťaživým kameňom pre všetky národy. Všetci, čo ho budú dvíhať, sa celkom doráňajú. Všetky národy zeme sa zhromaždia proti nemu.
ZEC.12.4	V ten deň,“ znie výrok Hospodina, „postihnem každého koňa splašenosťou a každého jeho jazdca šialenstvom, ale nad Júdovým domom budem mať otvorené oči a všetky kone národov raním slepotou. 
ZEC.12.5	Vtedy si vodcovia Júdu pomyslia: ‚Sila obyvateľov Jeruzalema spočíva v Hospodinovi zástupov, ich Bohu.‘ 
ZEC.12.6	V ten deň urobím vodcov Júdu podobnými rozpáleným kotlom na dreve i ohnivej fakli medzi snopmi; budú pohlcovať všetky okolité národy napravo i naľavo, ale Jeruzalem ostane ďalej na svojom mieste, v Jeruzaleme.“
ZEC.12.7	Hospodin zachráni najprv Júdove stany, aby sa sláva Dávidovho domu a sláva obyvateľov Jeruzalema nezväčšila na úkor Judska. 
ZEC.12.8	V ten deň bude Hospodin štítom pre obyvateľov Jeruzalema. Potkýnajúci sa medzi nimi bude v ten deň ako Dávid a Dávidov dom bude na ich čele ako Boh, ako Hospodinov anjel.
ZEC.12.9	„V ten deň vyhľadám a vyhladím všetky národy, ktoré pôjdu proti Jeruzalemu.
ZEC.12.10	No na Dávidov dom a na obyvateľov Jeruzalema vylejem ducha milosti a úpenlivých prosieb. Potom budú hľadieť na mňa, ktorého prebodli. Budú nad ním nariekať, ako sa narieka nad jedináčikom, a bedákať, ako sa bedáka nad prvorodeným.
ZEC.12.11	V ten deň nastane veľký nárek v Jeruzaleme ako nárek nad Hadad-Rimónom v údolí pri Megidde. 
ZEC.12.12	Krajina bude nariekať, každý rod osobitne. Rod Dávidovho domu osobitne a jeho ženy zvlášť; rod Nátanovho domu osobitne a jeho ženy zvlášť;
ZEC.12.13	rod Léviho domu osobitne a jeho ženy zvlášť; rod Šimeiho osobitne a jeho ženy zvlášť. 
ZEC.12.14	Všetky ostatné rody osobitne a ich ženy zvlášť.“
ZEC.13.1	„V ten deň bude otvorený prameň pre Dávidov dom a pre obyvateľov Jeruzalema na očistu z hriechu a nečistoty.
ZEC.13.2	V ten deň,“ znie výrok Hospodina zástupov, „vyhubím z krajiny meno modiel a nebudú na ne viac spomínať. Aj prorokov a ducha nečistoty odstránim z krajiny.
ZEC.13.3	Ak bude ešte niekto prorokovať, jeho otec a matka, ktorí ho zrodili, mu povedia: ‚Neostaneš nažive, lebo si v mene Hospodina hovoril lož.‘ Prebodne ho otec i matka, ktorí ho zrodili, pretože prorokoval.
ZEC.13.4	V ten deň sa zahanbia proroci, každý za svoje videnie, keď budú prorokovať, a neoblečú si srstený plášť na oklamanie druhých.
ZEC.13.5	Každý povie: ‚Ja nie som prorok, som len človek, čo obrába pôdu, veď pôdu vlastním už od mlada.‘ 
ZEC.13.6	Ak sa ho niekto spýta: ‚Čo sú to za rany na tvojej hrudi?‘, odpovie: ‚Tie som utŕžil v dome mojich priateľov.‘
ZEC.13.7	Meč, povstaň proti môjmu pastierovi
ZEC.13.7	a proti mužovi, čo mi je blízky,“
ZEC.13.7	znie výrok Hospodina zástupov.
ZEC.13.7	„Udri pastiera a stádo sa rozpŕchne!
ZEC.13.7	K maličkým však obrátim svoju ruku.
ZEC.13.8	Z celej krajiny,“
ZEC.13.8	znie výrok Hospodina,
ZEC.13.8	„dve tretiny zomrú, zahynú,
ZEC.13.8	ale tretina z nej zostane.
ZEC.13.9	Tú tretinu prevediem cez oheň
ZEC.13.9	a pretavím ich, ako sa taví striebro,
ZEC.13.9	a vyskúšam ich, ako sa skúša zlato.
ZEC.13.9	Budú vzývať moje meno,
ZEC.13.9	ja ich vypočujem.
ZEC.13.9	Poviem: ‚To je môj ľud‘
ZEC.13.9	a on povie: ‚Hospodin je môj Boh.‘“
ZEC.14.1	Hľa, prichádza deň Hospodina, vtedy sa v tvojom strede bude deliť korisť.
ZEC.14.2	„Zhromaždím všetky národy k Jeruzalemu do boja, zaujmú mesto, domy vyplienia, ženy znásilnia. Polovica mesta pôjde do zajatia, ale zvyšok ľudu mesta nevyničia.“
ZEC.14.3	Potom Hospodin vytiahne a bude bojovať proti tým národom, ako bojoval v deň vojny.
ZEC.14.4	Jeho nohy v ten deň zastanú na Olivovom vrchu, ktorý leží na východ od Jeruzalema, a Olivový vrch sa rozštiepi napoly — od východu na západ — a utvorí sa veľmi veľké údolie. Polovica vrchu sa posunie na sever a polovica na juh.
ZEC.14.5	Vtedy budete utekať do údolia medzi mojimi vrchmi, lebo toto horské údolie bude siahať až k Acalu. Budete utekať, ako ste bežali pred zemetrasením v dňoch judského kráľa Uzziju. Vtedy príde Hospodin, môj Boh, a všetci jeho svätí s ním.
ZEC.14.6	V ten deň nebude svetlo ani zima, ani mráz.
ZEC.14.7	Bude to jediný deň známy iba Hospodinovi. Nebude to ani deň, ani noc, ale vo večernom čase bude svetlo.
ZEC.14.8	V ten deň bude z Jeruzalema vytekať živá voda, polovica do mora na východ a polovica do mora na západ. Tak to bude v lete i v zime.
ZEC.14.9	Hospodin bude kráľom nad celou zemou. V ten deň bude jediný Hospodin a jeho meno jediné.
ZEC.14.10	Celá krajina sa zmení na step, ktorá siaha od Geby po Rimmón na juh od Jeruzalema. Ten bude vyčnievať a ostane na svojom mieste od Benjamínskej brány až po miesto starobylej Nárožnej brány a od veže Chananel až po Kráľovské lisy.
ZEC.14.11	Budú v ňom bývať a nezasiahne ho vojnová kliatba. Jeruzalem bude bývať v bezpečí.
ZEC.14.12	Toto bude rana, ktorou Hospodin udrie všetky národy, čo bojovali proti Jeruzalemu: bude sa im rozkladať telo, hoci budú stáť na nohách, oči im vyhnijú v jamkách a jazyk im zhnije v ústach.
ZEC.14.13	V ten deň zošle na nich Hospodin veľký zmätok: jeden schmatne ruku druhého a jeho ruka sa obráti proti nemu.
ZEC.14.14	Aj Júda bude bojovať proti Jeruzalemu. Nahromadí sa bohatstvo všetkých okolitých národov: zlato, striebro a šatstvo v nesmiernom množstve. 
ZEC.14.15	A rana, čo zasiahne kone, mulice, ťavy, osly a všetky zvieratá, ktoré budú v ich táboroch, bude taká istá.
ZEC.14.16	No všetci, čo ostanú z rozličných národov, ktoré tiahli proti Jeruzalemu, rok čo rok budú putovať, aby sa poklonili kráľovi, Hospodinovi zástupov a svätili slávnosť Stánkov.
ZEC.14.17	Ak niektoré z týchto pokolení nevystúpia do Jeruzalema pokloniť sa kráľovi, Hospodinovi zástupov, nebude im pršať. 
ZEC.14.18	Ak nevystúpi a nepríde ani pokolenie Egypťanov, nebude pršať ani im. Zastihne ich rana, ktorou Hospodin udrie národy, čo nevystúpia svätiť slávnosť Stánkov. 
ZEC.14.19	Toto bude trest za hriech Egypta a za hriech všetkých národov, čo nevystúpia svätiť slávnosť Stánkov.
ZEC.14.20	V ten deň bude na zvončekoch koní nápis: „Zasvätený Hospodinovi“. A hrnce v Hospodinovom dome budú ako obetné nádoby pred oltárom.
ZEC.14.21	Každý hrniec v Jeruzaleme a v Judsku bude zasvätený Hospodinovi zástupov. Všetci obetujúci prídu a vezmú si z nich a v nich budú variť, takže v ten deň už nebude kupcov v dome Hospodina zástupov.
MAL.1.1	Prorocký výrok.
MAL.1.1	Hospodinovo slovo Izraelitom prostredníctvom Malachiáša:
MAL.1.2	„Miloval som vás,“ hovorí Hospodin,
MAL.1.2	vy sa však pýtate: „Čím si nám prejavil lásku?“
MAL.1.2	„Či Ezáv nebol Jákobovým bratom?“
MAL.1.2	znie výrok Hospodina,
MAL.1.2	„a predsa som si zamiloval Jákoba.
MAL.1.3	Ezáva som však znenávidel.
MAL.1.3	Preto som jeho vrchy zmenil na pustatiny,
MAL.1.3	jeho dedičné územie som dal stepným šakalom.“
MAL.1.4	Ak Edóm vraví: „Sme spustošení,
MAL.1.4	ale z rozvalín budeme znova stavať,“
MAL.1.4	Hospodin zástupov však hovorí:
MAL.1.4	„Nech si len stavajú, ja budem rúcať!
MAL.1.4	Budú ich volať územím svojvôle,
MAL.1.4	ľudom, na ktorý sa Hospodin naveky hnevá.
MAL.1.5	Keď to uvidíte na vlastné oči, sami poviete:
MAL.1.5	‚Veľkosť Hospodina siaha až za hranice Izraela.‘“
MAL.1.6	„Syn si ctí otca, sluha svojho pána.
MAL.1.6	Ak som teda otec, kde je úcta voči mne?
MAL.1.6	Ak som pán, kde je bázeň predo mnou?
MAL.1.6	Hospodin zástupov sa pýta vás, kňazov,
MAL.1.6	ktorí znevažujete moje meno a ešte sa pýtate:
MAL.1.6	‚Čím znevažujeme tvoje meno?‘
MAL.1.7	Na môj oltár prinášate poškvrnený chlieb a pýtate sa:
MAL.1.7	‚Čím sme ťa poškvrnili?‘
MAL.1.7	Tým, že vravíte: ‚Hospodinov stôl nie je taký dôležitý.‘
MAL.1.8	Keď na obetu prinášate slepé zviera, nie je to nič zlé?
MAL.1.8	Keď prinášate chromé a choré, nie je to nič zlé?
MAL.1.8	Zanes to svojmu miestodržiteľovi,
MAL.1.8	či sa mu zapáčiš a či ťa prijme?!“
MAL.1.8	vraví Hospodin zástupov.
MAL.1.9	„Proste teda Boha, aby sa zmiloval nad nami.
MAL.1.9	Vaše ruky to robievali.
MAL.1.9	Ako sa mu to má páčiť?“
MAL.1.9	pýta sa Hospodin zástupov.
MAL.1.10	„Kiežby niekto z vás zavrel dvere,
MAL.1.10	aby ste nadarmo nezapaľovali oheň na mojom oltári.
MAL.1.10	Nemám záľubu vo vás,“ vraví Hospodin zástupov,
MAL.1.10	„ani obetný dar neprijmem z vašich rúk.
MAL.1.11	Od východu slnka po jeho západ
MAL.1.11	moje meno bude veľké medzi národmi.
MAL.1.11	Na každom mieste budú prinášať môjmu menu
MAL.1.11	kadidlo a čistý obetný dar.
MAL.1.11	Veľké bude totiž moje meno medzi národmi,“
MAL.1.11	vraví Hospodin zástupov.
MAL.1.12	„Vy ho však znesväcujete, keď vravíte,
MAL.1.12	že Pánov stôl možno poškvrňovať
MAL.1.12	a pokrm, čo je na ňom,
MAL.1.12	nie je taký dôležitý.
MAL.1.13	Hovoríte: ‚Aké trápenie?‘
MAL.1.13	A všetko zľahčujete,“
MAL.1.13	vraví Hospodin zástupov.
MAL.1.13	„Prinášate ulúpené,
MAL.1.13	chromé a choré zvieratá ako obetné dary.
MAL.1.13	Mohol by som to s potešením prijať z vašej ruky?“
MAL.1.13	vraví Hospodin.
MAL.1.14	„Zlorečený je podliak, ktorý má v stáde samca,
MAL.1.14	sľúbi ho, ale Pánovi obetuje chybné.
MAL.1.14	Veď ja som veľký Kráľ,“
MAL.1.14	vraví Hospodin zástupov,
MAL.1.14	„moje meno budí bázeň medzi národmi.“
MAL.2.1	Teraz teda vám, kňazom, znie toto rozhodnutie:
MAL.2.2	„Ak neposlúchnete
MAL.2.2	a nevezmete si k srdcu,
MAL.2.2	že máte vzdávať česť môjmu menu,“
MAL.2.2	vraví Hospodin zástupov,
MAL.2.2	„tak zošlem na vás kliatbu
MAL.2.2	a vaše požehnanie prekľajem.
MAL.2.2	Veď som ho už aj preklial,
MAL.2.2	lebo nikto z vás si to neberie k srdcu.
MAL.2.3	Ja pokarhám vaše potomstvo
MAL.2.3	a vrhnem vám kal do tváre,
MAL.2.3	kal vašich sviatočných obiet.
MAL.2.3	Vynesú vás aj s nimi.
MAL.2.4	Potom spoznáte,
MAL.2.4	že toto rozhodnutie som vám poslal ja,
MAL.2.4	aby sa zachovala moja zmluva s Lévim,“
MAL.2.4	vraví Hospodin zástupov.
MAL.2.5	„Moja zmluva s ním znamenala život a pokoj.
MAL.2.5	Dal som mu toto:
MAL.2.5	bázeň, aby sa ma bál
MAL.2.5	a mal úctu pred mojím menom.
MAL.2.6	Z jeho úst vychádzalo pravdivé naučenie,
MAL.2.6	neprávosť nemal na perách,
MAL.2.6	v pokoji a úprimnosti chodil so mnou
MAL.2.6	a mnohých odvrátil od neprávostí.
MAL.2.7	Veď pery kňaza majú strážiť poznanie;
MAL.2.7	z jeho úst sa očakáva naučenie,
MAL.2.7	lebo on je poslom Hospodina zástupov.
MAL.2.8	Vy ste však odbočili z cesty,
MAL.2.8	svojím učením ste mnohých doviedli k pádu;
MAL.2.8	porušili ste levitskú zmluvu,“
MAL.2.8	vraví Hospodin zástupov.
MAL.2.9	„Preto som vás vydal na opovrhnutie
MAL.2.9	a ponížení ste pred celým ľudom,
MAL.2.9	lebo nezachovávate moje cesty
MAL.2.9	a vo veciach zákona niektorým ľuďom nadržiavate.“
MAL.2.10	Či nemáme všetci jedného otca?
MAL.2.10	Či nás nestvoril jeden Boh?
MAL.2.10	Prečo sme si navzájom vierolomní
MAL.2.10	a znesväcujeme zmluvu svojich otcov?
MAL.2.11	Vierolomne koná Júda,
MAL.2.11	ohavnosť sa pácha v Izraeli i v Jeruzaleme.
MAL.2.11	Júda znesvätil svätyňu, ktorú Hospodin miluje;
MAL.2.11	oženil sa s dcérou cudzieho božstva.
MAL.2.12	Kiež tomu, kto sa toho dopúšťa,
MAL.2.12	Hospodin vyhubí z Jákobových stanov
MAL.2.12	svedka i obhajcu,
MAL.2.12	ako aj toho, kto prináša obetný dar Hospodinovi zástupov.
MAL.2.13	Dopúšťate sa aj ďalšej veci:
MAL.2.13	Hospodinov oltár zmáčate slzami, plačete a vzdycháte,
MAL.2.13	lebo už nehľadí na obetu,
MAL.2.13	aby niečo so záľubou prijal z vašich rúk.
MAL.2.14	Pýtate sa: „Prečo?“
MAL.2.14	Preto, že Hospodin je svedkom medzi tebou
MAL.2.14	a ženou tvojej mladosti,
MAL.2.14	ktorej si sa spreneveril,
MAL.2.14	hoci ona ti je družkou a ženou podľa zmluvy.
MAL.2.15	Či on nevytvoril jednotu a nedal zo svojho Ducha?
MAL.2.15	O čo má teda v tejto jednote ísť?
MAL.2.15	O Božie potomstvo.
MAL.2.15	Preto dajte pozor na seba,
MAL.2.15	nespreneverujte sa žene svojej mladosti.
MAL.2.16	„Každý nech nenávidí rozvod,“
MAL.2.16	vraví Hospodin, Boh Izraela,
MAL.2.16	„nech na svojom rúchu prikryje násilie,“
MAL.2.16	vraví Hospodin zástupov.
MAL.2.16	Dajte teda pozor na seba,
MAL.2.16	nespreneverujte sa.
MAL.2.17	Unavujete Hospodina svojimi rečami.
MAL.2.17	Pýtate sa: „Čím ho unavujeme?“
MAL.2.17	Tým, že vravíte: „Každý, kto pácha zlo,
MAL.2.17	páči sa Hospodinovi, takých má rád;“
MAL.2.17	alebo: „Kde je Boh práva?“
MAL.3.1	„Pozrite, posielam svojho posla,
MAL.3.1	on mi pripraví cestu.
MAL.3.1	Vtedy zrazu príde do svojho chrámu
MAL.3.1	Pán, ktorého hľadáte;
MAL.3.1	príde posol zmluvy, po ktorom túžite,“
MAL.3.1	vraví Hospodin zástupov.
MAL.3.2	Kto však znesie deň jeho príchodu?
MAL.3.2	Kto obstojí, keď sa on ukáže?
MAL.3.2	Bude ako oheň taviča,
MAL.3.2	ako lúh bieliča.
MAL.3.3	Tavič sa posadí a prečistí striebro,
MAL.3.3	prečistí Léviho synov a pretaví ich ako zlato a striebro,
MAL.3.3	budú patriť Hospodinovi
MAL.3.3	a správnym spôsobom prinášať obetné dary.
MAL.3.4	Obetné dary Júdu a Jeruzalema
MAL.3.4	budú príjemné Hospodinovi,
MAL.3.4	ako za dávnych dní,
MAL.3.4	ako v dávnych rokoch.
MAL.3.5	„Prídem vás však súdiť,
MAL.3.5	hneď usvedčím čarodejníkov, cudzoložníkov,
MAL.3.5	krivoprísažníkov a tých,
MAL.3.5	čo nádenníkovi ukracujú mzdu,
MAL.3.5	utláčajú vdovu a sirotu,
MAL.3.5	tých, čo cudzinca zbavujú práva
MAL.3.5	a neboja sa ma,“
MAL.3.5	vraví Hospodin zástupov.
MAL.3.6	„Ja, Hospodin, som sa nezmenil,
MAL.3.6	ani vy ste neprestali byť synmi Jákobovými.
MAL.3.7	Už za čias svojich otcov ste sa odchýlili
MAL.3.7	od mojich ustanovení a nezachovávali ste ich.
MAL.3.7	Vráťte sa ku mne a ja sa vrátim k vám,“
MAL.3.7	vraví Hospodin zástupov.
MAL.3.7	„Pýtate sa: ‚Ako sa máme vrátiť?‘
MAL.3.8	Smie človek okrádať Boha? Vy ma okrádate.
MAL.3.8	Pýtate sa: ‚O čo ťa okrádame?‘
MAL.3.8	O desiatky a pozdvihované obetné dary.
MAL.3.9	Preto vás stíha kliatba,
MAL.3.9	lebo ma okrádate vy, celý tento národ.
MAL.3.10	Prinášajte celé desiatky do zásobárne.
MAL.3.10	Keď bude potrava v mojom dome, potom ma vyskúšajte,“
MAL.3.10	vraví Hospodin zástupov,
MAL.3.10	„či vám neotvorím okná nebies
MAL.3.10	a nevylejem na vás nadmieru požehnania.
MAL.3.10	A bude po nedostatku.
MAL.3.11	Kvôli vám zabránim škodcom,
MAL.3.11	aby vám neskazili plodiny zeme.
MAL.3.11	Na poli nebude vinič bez plodov,“
MAL.3.11	vraví Hospodin zástupov.
MAL.3.12	„Blahoslaviť vás budú všetky národy,
MAL.3.12	lebo budete obľúbenou krajinou,“
MAL.3.12	vraví Hospodin zástupov.
MAL.3.13	„Príliš opovážlivé sú vaše slová proti mne,“
MAL.3.13	vraví Hospodin.
MAL.3.13	„Pýtate sa: ‚Čo hovoríme proti tebe?‘
MAL.3.14	Vravíte: ‚Daromné je slúžiť Bohu.
MAL.3.14	Čo máme z toho, že sme zachovávali jeho nariadenia
MAL.3.14	a že sme chodili v smútku pred Hospodinom zástupov?!
MAL.3.15	Blahoslavíme teda spupných.
MAL.3.15	Darí sa im, hoci konajú svojvoľne,
MAL.3.15	pokúšajú Boha, a predsa uniknú.‘“
MAL.3.16	Vtedy sa zhovárali medzi sebou tí, čo sa boja Hospodina.
MAL.3.16	Hospodin to pozoroval a počul.
MAL.3.16	Pred ním bola písaná pamätná kniha
MAL.3.16	o tých, čo sa boja Hospodina a ctia si jeho meno.
MAL.3.17	„Budú mi,“
MAL.3.17	hovorí Hospodin zástupov,
MAL.3.17	„v deň, ktorý chystám, zvláštnym vlastníctvom.
MAL.3.17	Budem k nim zhovievavý, ako je zhovievavý otec
MAL.3.17	k synovi, ktorý mu slúžil.
MAL.3.18	Potom uvidíte rozdiel
MAL.3.18	medzi spravodlivým a svojvoľníkom,
MAL.3.18	medzi tým, kto Bohu slúži,
MAL.3.18	a tým, kto mu neslúži.
MAL.3.19	Pozri, prichádza deň, horiaci ako pec,
MAL.3.19	keď sa všetci spupní
MAL.3.19	a všetci svojvoľníci stanú strniskom.
MAL.3.19	Prichádzajúci deň ich spáli,“
MAL.3.19	vraví Hospodin zástupov.
MAL.3.19	„Nenechá po nich ani koreň, ani vetvu.
MAL.3.20	Vám však, ktorí sa bojíte môjho mena,
MAL.3.20	vyjde slnko spravodlivosti a zdravie bude v jeho lúčoch,
MAL.3.20	potom vyjdete a budete poskakovať
MAL.3.20	ako teľce vypustené zo stajne.
MAL.3.21	Pošliapete svojvoľníkov,
MAL.3.21	lebo v ten deň, ktorý chystám,
MAL.3.21	budú popolom pod vašimi nohami,“
MAL.3.21	vraví Hospodin zástupov.
MAL.3.22	„Pamätajte na zákon môjho služobníka Mojžiša,
MAL.3.22	ktorému som na Horebe
MAL.3.22	pre celý Izrael vydal ustanovenia a právne predpisy.
MAL.3.23	Ja vám pošlem proroka Eliáša,
MAL.3.23	prv ako príde veľký a hrozný deň Hospodina.
MAL.3.24	On obráti srdce otcov k synom
MAL.3.24	a srdce synov k otcom,
MAL.3.24	aby som pri svojom príchode
MAL.3.24	neuvalil na zem kliatbu.“
TOB.1.1	Kniha o udalostiach zo života Tobiho, syna Tobiela, syna Ananiela, syna Aduela, syna Gabaela, syna Rafaela, ktorý bol synom Raguela z Asíelovho rodu z kmeňa Naftali. 
TOB.1.2	Tobiho za čias asýrskeho kráľa Enemessara odvliekli z Tisby, ktorá leží južne od naftaliovského Kadéša v Hornej Galilei, do zajatia smerom na západ povyše Asoru, na sever od Fogóru.
TOB.1.3	Ja, Tobi, chodil som po všetky dni svojho života cestami pravdy a spravodlivosti; dával som štedré almužny svojim bratom a ľudu, ktorý šiel spolu so mnou do zajatia v Ninive v asýrskej krajine. 
TOB.1.4	Keď som bol ešte celkom mladý, celý kmeň môjho otca Naftaliho v izraelskej krajine, mojej vlasti, odpadol od môjho otcovského Dávidovho domu a od mesta Jeruzalema, ktoré bolo zo všetkých kmeňov Izraela vyvolené na to, aby v ňom obetovali všetky kmene. Chrám ako Boží príbytok tam bol vystavaný pre všetky pokolenia a naveky posvätený.
TOB.1.5	Všetci moji bratia a dom môjho predka Naftaliho obetovali teľaťu, ktoré dal zhotoviť izraelský kráľ Jerobeám v Dáne a na všetkých vrchoch Galiley.
TOB.1.6	Iba ja sám som často chodil na sviatky do Jeruzalema, ako celému Izraelu predpisuje večné prikázanie. Do Jeruzalema som nosil prvotiny z úrody a prvé mláďatá, desiatky z dobytka a z prvej striže oviec.
TOB.1.7	Dával som to kňazom, Áronovým synom, na potreby oltára. Jednu desatinu z pšenice, vína, oleja, granátových jabĺk, fíg a iného ovocia som dával Léviho synom, ktorí konali službu v Jeruzaleme. Druhý desiatok som šesť rokov predával za peniaze, potom som každoročne chodil a použil ich v Jeruzaleme.
TOB.1.8	Tretí desiatok
TOB.1.9	Keď som dospel na muža, vzal som si ženu Annu z príbuzenstva nášho rodu. S ňou som splodil syna, ktorému som dal meno Tobiáš.
TOB.1.10	Keď ma odvliekli do zajatia do asýrskeho mesta Ninive, všetci moji bratia a krajania jedávali pohanské jedlá. 
TOB.1.11	Ale ja som si dával pozor a nejedol som pohanské jedlá.
TOB.1.12	Pretože som celou dušou pamätal na svojho Boha, 
TOB.1.13	Najvyšší mi daroval milosť v očiach Enemessara, aby som si získal jeho priazeň. A tak som pre neho nakupoval všetko potrebné.
TOB.1.14	Chodieval som do Médska a tam som pre neho nakupoval až do jeho smrti. V médskej krajine som u Gabaela, Gabriho brata, uložil mešce s desiatimi talentmi striebra.
TOB.1.15	Keď umrel Enemessar, stal sa namiesto neho kráľom jeho syn Sancheríb
TOB.1.16	Za čias Enemessara som dával štedré almužny svojim bratom, tým, čo boli z môjho rodu. 
TOB.1.17	Chlieb som dával hladným a odev nahým. Ak som videl, že niekto z môjho rodu umrel a pohodili ho za múrmi Ninive, pochoval som ho.
TOB.1.18	Tajne som bral a pochovával aj telá tých, ktorých kráľ Sancheríb zabil, keď sa vrátil po svojom úteku z Judska, v dňoch súdu, ktorý nad ním vykonal nebeský Kráľ za rúhanie, ktorého sa dopúšťal. Lebo kráľ vo svojom hneve usmrtil mnoho Izraelitov. Ja som kradol ich telá a pochovával. Sancheríb hľadal ich telá, ale nenašiel ich.
TOB.1.19	Keď však prišiel jeden Ninivčan a udal ma kráľovi, že ich pochovávam, skryl som sa. Keď som sa dozvedel, že kráľ o mne vie a že ma hľadajú, aby ma zabili, dostal som strach a ušiel som. 
TOB.1.20	Všetok majetok mi zhabali a mne neostalo nič, čo by nevyvlastnili v prospech kráľovskej pokladnice; ostala mi iba manželka Anna a syn Tobiáš. 
TOB.1.21	Neprešlo však ani štyridsať dní a kráľa zabili jeho dvaja synovia; tí ušli do hôr Araratu. Po ňom sa stal kráľom jeho syn Esar-Chaddón
TOB.1.22	Achikar sa vtedy za mňa prihovoril a ja som sa vrátil do Ninive. Achikar bol totiž hlavný čašník, strážca osobnej pečate, správca krajiny a správca financií za asýrskeho kráľa Sancheríba. Esar-Chaddón ho znova vymenoval do týchto úradov. On bol teda z môjho príbuzenstva, bol mojím synovcom.
TOB.2.1	Keď som sa za kráľa Esar-Chaddóna vrátil do svojho domu a keď mi vrátili moju manželku Annu i môjho syna Tobiáša, pripravili mi na náš sviatok Päťdesiatnice
TOB.2.2	Keď mi prestreli stôl a predkladali veľa chodov, povedal som svojmu synovi Tobiášovi: „Chlapče, choď von, a keď nájdeš nejakého chudobného spomedzi našich bratov zajatých v Ninive, ktorý celým svojím srdcom pamätá na Pána, priveď ho a bude jesť so mnou. Počkám na teba, syn môj, kým prídeš.“
TOB.2.3	Tobiáš vyšiel hľadať nejakého chudobného spomedzi našich bratov. Keď sa vrátil, oslovil ma: „Otec!“ Ja som mu povedal: „Tu som, syn môj.“ On pokračoval: „Otec, jeden človek z nášho rodu bol zavraždený a leží pohodený na námestí. Pred chvíľou ho tam zahrdúsili.“ 
TOB.2.4	Vyskočil som a nechal som jedlo, skôr než by som sa ho bol dotkol. Mŕtveho som vzal z ulice a odniesol som ho do jedného domu, kým nezapadne slnko, aby som ho potom pochoval. 
TOB.2.5	Keď som sa vrátil, umyl som sa a so zármutkom som jedol chlieb.
TOB.2.6	Pritom som si spomenul na výrok proroka Amosa, keď povedal o Bételi:
TOB.2.6	„Vaše slávnosti sa zmenia na žalosť
TOB.2.6	a všetky vaše piesne na plač.“
TOB.2.6	A rozplakal som sa.
TOB.2.7	Keď slnko zapadlo, odišiel som, vykopal som hrob a mŕtveho som pochoval. 
TOB.2.8	Susedia sa mi vysmievali a hovorili: „Ten sa už nebojí? Veď už ho hľadali, aby ho zabili za taký čin. Musel utiecť a teraz zase pochováva mŕtvych.“ 
TOB.2.9	V tú noc som sa okúpal, vyšiel som do dvora a uložil som sa pri múre. Bolo horúco, preto som si tvár nezakryl. 
TOB.2.10	Nevedel som, že nado mnou na múre sú vrabce. Ich teplý trus mi padol do očí a na očiach mi vzniklo beľmo. Chodil som sa liečiť k lekárom, ale čím viac ma natierali liekmi, tým viac mi oči zasahovalo beľmo. Napokon som celkom oslepol. Štyri roky som nič nevidel. Všetci moji bratia nado mnou plakali. Achikar ma živil dva roky, kým neodišiel do Elymaidy.
TOB.2.11	V tom čase moja manželka Anna konala za mzdu ženské práce. 
TOB.2.12	Tie potom posielala zákazníkom a oni jej za to dávali mzdu. V siedmy deň mesiaca dystros
TOB.2.13	Keď kozliatko prišlo ku mne, začalo mečať. Zavolal som si ženu a opýtal som sa jej: „Odkiaľ je to kozľa? Vari len nie je ukradnuté! Vráť ho jeho majiteľom, lebo my nesmieme jesť nič ukradnuté.“ 
TOB.2.14	Ona mi však povedala: „Pridali mi ho k mzde ako dar.“ Ja som jej neveril a hovoril som, aby ho vrátila majiteľom. Aj som sa preto na ňu nahneval. No ona mi odpovedala: „Kde sú tvoje milosrdné skutky? Kde je tvoje spravodlivé konanie? Už sa ukázalo, čo za to máš!“
TOB.3.1	Vtedy som sa veľmi zarmútil a usedavo som sa rozplakal. So vzdychaním som sa začal takto modliť: 
TOB.3.2	„Spravodlivý si, Pane, a všetky tvoje činy sú spravodlivé. Všetky tvoje cesty sú milosrdenstvo a pravda. Ty súdiš tento svet.
TOB.3.3	Teraz, Pane, rozpomeň sa na mňa a zhliadni na mňa. Netrestaj ma za moje hriechy a priestupky, ani za to, čím sa proti tebe prehrešili moji otcovia. 
TOB.3.4	Áno, neposlúchal som tvoje prikázania. Vydal si nás za korisť do zajatia a napospas smrti a urobil si nás terčom posmechu a urážok pre všetky pohanské národy, medzi ktoré si nás rozptýlil. 
TOB.3.5	Správne sú i teraz tvoje súdy, ktorými si ma zasiahol za moje hriechy. Sú to súdy spravodlivé, lebo sme neplnili tvoje prikázania a nechodili sme pred tebou v pravde. 
TOB.3.6	Urob teda so mnou, ako uznáš za vhodné. Rozkáž odňať mi ducha, aby som bol vzatý z povrchu zeme a stal sa zemou. Veď pre mňa je lepšie umrieť ako žiť, lebo som počul urážlivé klamstvá a prežívam veľký zármutok. Pane, rozkáž, aby som bol zbavený tejto tiesne. Prepusť ma na miesto, ktoré je večné. Pane, neodvracaj svoju tvár odo mňa. Lepšie je pre mňa umrieť ako zaživa zakusovať veľkú tieseň a počúvať hanlivé reči.“
TOB.3.7	V ten istý deň Sára, dcéra Raguela, obyvateľa médskych Ekbatán, počula potupné reči od jednej z otcových slúžok,
TOB.3.8	lebo bola sedem ráz vydatá, ale démon Asmodaj všetkých siedmich mužov zahubil, prv než k nej vošli do spálne. Slúžka jej povedala: „Ty odstraňuješ svojich mužov. Pozri, už si bola vydatá za siedmich mužov a ani po jednom nemáš meno. 
TOB.3.9	Prečo nás biješ za to, že tvoji muži umreli? Choď za nimi! Nech nikdy v živote neuvidíme tvojho syna ani dcéru!“ 
TOB.3.10	V ten deň sa Sára veľmi zarmútila. Plačúc vyšla do izby svojho otca na poschodí a chcela sa obesiť. Ešte však premýšľala a hovorila si: „Len aby som neurobila hanbu svojmu otcovi. Veď by mu povedali: ‚Jedinú dcéru si mal, miloval si ju a ona sa ti z nešťastia obesila!‘ Tým by som priviedla svojho staručkého otca v žiali do podsvetia. Lepšie bude, ak sa neobesím, ale budem prosiť Pána, aby som umrela a už nikdy v živote nepočula urážky.“ 
TOB.3.11	V tej chvíli vystrela ruky k oknu a takto sa modlila: „Požehnaný si, milosrdný Bože, a požehnané je tvoje meno naveky. Nech ti naveky dobrorečia všetky tvoje diela.
TOB.3.12	A teraz svoju tvár a oči obraciam k tebe. 
TOB.3.13	Rozkáž, aby som bola vzatá zo zeme a už nikdy nepočula urážky. 
TOB.3.14	Pane, ty vieš, že som čistá od akejkoľvek nečistoty s mužom. 
TOB.3.15	Nepoškvrnila som ani svoje meno, ani meno svojho otca v krajine, kde som v zajatí. Som jediná dcéra svojho otca a on nemá dieťa, čo by po ňom dedilo. Nablízku nežije ani jeho brat, ani príbuzný, aby som sa raz mohla stať jeho ženou. Už siedmi mi zahynuli. Načo mám ešte žiť? No ak ma nechceš usmrtiť, vypočuj ma! Pane, nech ma už neurážajú!“
TOB.3.16	V tej chvíli bola pred Božou velebou vypočutá modlitba obidvoch. 
TOB.3.17	Bol poslaný Rafael, aby oboch uzdravil: aby odstránil beľmo z Tobiho očí, aby očami uvidel Božie svetlo a aby Sáru, Raguelovu dcéru, dal za ženu Tobiho synovi Tobiášovi a oslobodil ju od zlého démona Asmodaja. Tobiášovi bolo totiž určené, že ju dostane pred všetkými, ktorí si ju chceli vziať. Vtedy sa vrátil Tobi z nádvoria do svojho domu a aj Raguelova dcéra Sára zišla z hornej izby.
TOB.4.1	Toho dňa si Tobi spomenul na peniaze, čo uložil u Gabaela v médskych Ragách. 
TOB.4.2	V duchu si povedal: „Ja som si želal smrť. Prečo by som nezavolal svojho syna Tobiáša, skôr než umriem?“ 
TOB.4.3	Zavolal si teda syna Tobiáša a on prišiel k nemu. Povedal mu: „Riadne ma pochovaj. Cti si svoju matku a neopúšťaj ju po všetky dni jej života. Rob, čo je jej milé a nijakým činom nezarmucuj jej ducha.
TOB.4.4	Dieťa moje, pamätaj na ňu, že pre teba prežila mnohé nebezpečenstvá, kým si bol v jej lone. Keď umrie, pochovaj ju ku mne do toho istého hrobu.
TOB.4.5	Dieťa moje, kým žiješ, pamätaj na Pána, nechci hrešiť a prestupovať jeho prikázania. Po všetky dni svojho života konaj skutky spravodlivosti a nekráčaj po cestách neprávosti. 
TOB.4.6	Veď tí, čo sa držia pravdy, budú mať úspech vo svojich prácach.
TOB.4.7	Všetkých, čo si počínajú spravodlivo,
TOB.4.8	Dávaj milosrdne podľa toho, koľko máš, primerane k celému svojmu majetku. Ak máš málo, neboj sa dávať aj z mála,
TOB.4.9	lebo tak si nahromadíš dobrý poklad na deň núdze.
TOB.4.10	Veď skutok milosrdenstva vytrhne zo smrti a zabráni upadnutiu do temnoty.
TOB.4.11	Veď skutok milosrdenstva je dobrým obetným darom tých, čo ho konajú pred tvárou Najvyššieho.
TOB.4.12	Syn môj, chráň sa pred akýmkoľvek smilstvom, ale najmä vezmi si manželku z potomstva svojho otca. Neber si za ženu cudzinku, ktorá nie je z kmeňa tvojho otca, lebo my sme synmi prorokov. Noach, Abrahám, Izák, Jákob sú od vekov naši otcovia. Pamätaj, syn môj, že títo všetci si vzali manželky spomedzi svojich bratov a boli požehnaní vo svojich deťoch. Ich potomstvo zdedí zem.
TOB.4.13	Tak teda, syn môj, maj v láske svojich bratov, nepovyšuj sa s pýchou v srdci nad svojich bratov a nad synov a dcéry svojho ľudu, ale vyber si manželku spomedzi nich, lebo pýcha spôsobuje záhubu a veľký nepokoj a ľahostajnosť vedie k úpadku a veľkej núdzi. Ľahostajnosť je totiž matkou hladu.
TOB.4.14	Ani na deň nezadrž mzdu nikomu, kto u teba pracuje, ale hneď mu ju vyplať. Ak takto budeš slúžiť Bohu, dostane sa ti odmena. Syn môj, dávaj si pozor pri všetkom, čo robíš, a za všetkých okolností sa správaj ako vychovaný.
TOB.4.15	Nikomu nerob, čo sám nenávidíš. Nepi víno až do opitia; nech opilstvo nekráča s tebou po tvojej ceste.
TOB.4.16	Hladnému dávaj zo svojho chleba a nahým zo svojich šiat. Čokoľvek máš navyše, použi na konanie milosrdenstva. Keď preukazuješ milosrdenstvo, nepozeraj roztrpčene.
TOB.4.17	Štedro rozdávaj chlieb nad hrobmi spravodlivých, ale pri hriešnikoch to nerob.
TOB.4.18	Hľadaj radu u každého rozumného a nepohŕdaj nijakou užitočnou radou.
TOB.4.19	V každom čase dobroreč Pánovi, Bohu, a od neho si žiadaj, aby tvoje cesty boli priame a všetky tvoje chodníky a plány viedli k úspechu. Nijaký národ si totiž nevie dať sám rady, iba Pán dáva všetko dobré. Koho chce, toho dvíha, a koho chce, toho poníži až na samé dno podsvetia. Preto, syn môj, zapamätaj si moje rady. Nedaj si ich vymazať zo srdca.
TOB.4.20	Teraz ti chcem pripomenúť, syn môj, desať talentov striebra, ktoré som uložil u Gabaela, syna Gabriho v médskych Ragách.
TOB.4.21	Neboj sa, syn môj, že sme schudobneli. Budeš mať veľa majetku, ak sa budeš báť Boha a budeš utekať od každého hriechu a keď budeš konať dobro pred tvárou Pána, svojho Boha.“
TOB.5.1	Vtedy Tobiáš odpovedal svojmu otcovi Tobimu: „Otec, urobím všetko, čo si mi prikázal. 
TOB.5.2	Ale ako budem môcť prevziať striebro od toho človeka? Veď ma nepozná a ja nepoznám jeho. Aké znamenie mu mám dať, aby ma poznal, aby mi uveril a aby mi to striebro vydal? Okrem toho nepoznám cestu do Médska, ako sa ta dostanem.“ 
TOB.5.3	Vtedy odpovedal Tobi svojmu synovi Tobiášovi: „Napísali sme potvrdenie, ktoré sme vlastnoručne podpísali — on i ja. Rozdelil som ho na dvoje a každý sme si vzali jednu časť; položil som ju k striebru. Hľa, je to už dvadsať rokov, čo som si to striebro uložil. Teraz, syn môj, nájdi si spoľahlivého človeka, ktorý pôjde s tebou. Budeme ho platiť celý čas, kým sa nevrátiš. Prevezmi od Gabaela to striebro.“ 
TOB.5.4	Tobiáš sa vybral hľadať človeka, ktorý s ním pôjde do Médska a ktorý pozná cestu. Odrazu videl stáť pred sebou Rafaela, anjela, ale on nevedel, že je to Boží anjel.
TOB.5.5	Rafael sa ho spýtal: „Odkiaľ si, mladý muž?“ Tobiáš odpovedal: „Som zo synov Izraela, spomedzi tvojich bratov, a prišiel som sem za prácou.“ A pokračoval: „Poznáš cestu do Médska?“ 
TOB.5.6	Povedal mu: „Áno. Mnoho ráz som tam už bol a zo skúsenosti dobre poznám všetky cesty. Často som cestoval do Médska a býval som u nášho brata Gabaela, ktorý žije v médskych Ragách. Do Rág sú to plné dva dni cesty z Ekbatán, pretože ležia v horách.“ 
TOB.5.7	Tobiáš mu povedal: „Počkaj ma, mladý muž, kým to pôjdem oznámiť otcovi. Lebo potrebujem, aby si išiel so mnou. Zaplatím ti za to.“ 
TOB.5.8	Povedal mu: „Počkám, ale dlho sa nezdržuj.“ 
TOB.5.9	Keď Tobiáš vošiel do domu, oznámil to svojmu otcovi Tobimu: „Počúvaj. Našiel som človeka z našich bratov Izraelitov.“ Otec mu povedal: „Zavolaj mi toho človeka, aby som zistil, z akého je rodu, z akého kmeňa a či je dosť spoľahlivý, aby ťa sprevádzal, syn môj.“ 
TOB.5.10	Tobiáš vyšiel von a zavolal ho: „Mladý muž! Môj otec ťa volá.“ Rafael vošiel dnu a Tobi ho pozdravil ako prvý. On odpovedal: „Želám ti veľa radosti.“ Tobi mu povedal: „Z čohože ja môžem mať ešte radosť? Som človek, ktorému neslúžia oči. Nevidím Božie svetlo, ale ležím v tme ako mŕtvi, ktorí už nikdy neuzrú svetlo. Hoci žijem, som medzi mŕtvymi. Počujem hlas ľudí, ale ich nevidím.“ Rafael mu povedal: „Vzchop sa! Čoskoro ťa Boh uzdraví. Vzchop sa!“ Nato mu Tobi povedal: „Môj syn Tobiáš chce ísť do Médska. Budeš môcť ísť s ním a doviesť ho ta? Zaplatím ti za to, brat môj.“ Rafael mu odpovedal: „Budem môcť ísť s ním. Ja poznám všetky cesty. Často som cestoval do Médska a poznám všetky roviny i vrchy v ňom. Poznám všetky cesty v Médsku.“
TOB.5.11	Tobi sa ho opýtal: „Brat, z ktorého rodu a z ktorého kmeňa pochádzaš? Povedz mi to, brat môj.“ 
TOB.5.12	Povedal mu: „Načo potrebuješ poznať kmeň?“ Tobi odpovedal: „Brat, chcem poznať pravdu, čí syn si a aké je tvoje meno.“
TOB.5.13	A on povedal: „Som Azariáš, syn veľkého Ananiáša
TOB.5.14	Tobi mu povedal: „Vitaj a buď zdravý, brat môj. A nezazlievaj mi, brat môj, že som chcel poznať pravdu i tvoj rod. Ty si môj brat z dobrého a váženého rodu. Poznal som totiž Ananiáša i Nátana, dvoch synov veľkého Semeja. Oni so mnou putovali do Jeruzalema a klaňali sa tam spolu so mnou. A nezablúdili. Tvoji bratia sú dobrí ľudia a ty si z dobrého koreňa. Buď srdečne vítaný.“ 
TOB.5.15	A dodal: „Dám ti drachmu ako dennú mzdu a všetko, čo budeš potrebovať spolu s mojím synom. 
TOB.5.16	Choď teda s mojím synom a k mzde ti ešte pridám.“ 
TOB.5.17	Rafael mu povedal: „Pôjdem s ním. Neboj sa. Zdraví odídeme a zdraví sa vrátime k tebe, lebo táto cesta je bezpečná.“ Tobi mu povedal: „Buď požehnaný, brat môj!“ Potom zavolal svojho syna a povedal mu: „Syn môj, priprav si veci na cestu a odíď so svojím bratom. Kiež vás tam Boh, ktorý je v nebi, ochraňuje a kiež vás vráti ku mne v zdraví. Jeho anjel kiež vás sprevádza svojou ochranou, syn môj.“ Tobiáš pobozkal otca i matku, vyšiel von a vydal sa na cestu. Tobi mu povedal: „Choď v zdraví!“
TOB.5.18	Tu sa jeho matka rozplakala a povedala Tobimu: „Prečo si poslal preč toto moje dieťa? Nie je vari on ako palica na oporu našich rúk, keď vchádza a vychádza pred nami
TOB.5.19	Netreba sa hnať za striebrom. Nech nám je ako smeti, keď ide o nášho syna! 
TOB.5.20	Stačí nám žiť s tým, čo nám Pán dal.“ 
TOB.5.21	Tobi jej povedal: „Netráp sa. Naše dieťa odíde v zdraví a v zdraví sa k nám vráti. Tvoje oči ho uvidia v deň, keď k tebe príde zdravý.
TOB.5.22	Netráp sa, neboj sa o nich. Veď dobrý anjel pôjde s ním a jeho cesta bude úspešná. Vráti sa zdravý.“ 
TOB.5.23	Vtedy prestala plakať.
TOB.6.1	Chlapec teda odišiel a anjel s ním. Aj pes odišiel s nimi a bežal popri nich. Tak kráčali obaja. Keď ich zastihla prvá noc, utáborili sa pri rieke Tigris. 
TOB.6.2	Chlapec zostúpil do rieky Tigris, aby si umyl nohy. Vtedy sa z vody vyhodila veľká ryba a chcela chlapcovi odhryznúť z nohy. Ten vykríkol. 
TOB.6.3	No anjel chlapcovi povedal: „Chyť tú rybu a pevne ju drž!“ Chlapec sa zmocnil ryby a vyniesol ju na zem. 
TOB.6.4	Anjel mu povedal: „Rozrež rybu, vyber z nej žlč, srdce a pečeň a nechaj si ich pri sebe. Ostatné vnútornosti odhoď. Žlč, srdce a pečeň z nej sú totiž užitočné ako liek.“ 
TOB.6.5	Chlapec rybu vypitval a žlč, srdce a pečeň dal nabok. Potom časť ryby upiekol a zjedol, druhú časť zasolil a odložil. 
TOB.6.6	Obaja putovali spolu ďalej, kým sa nepriblížili k Médsku. 
TOB.6.7	Vtedy sa chlapec opýtal anjela: „Brat Azariáš, aký liek obsahuje srdce, rybia pečeň a žlč?“ 
TOB.6.8	On mu odpovedal: „Pokiaľ ide o srdce a pečeň ryby, spáľ ich na dym pred mužom alebo ženou, ktorých sužuje démon alebo zlý duch, a všetko to trápenie od nich ujde, takže už navždy ostanú bez neho. 
TOB.6.9	Čo sa týka žlče, tou treba potrieť oči človeka, ktorý má na nich beľmo a potom na oči s beľmom dýchnuť a ozdravejú.“
TOB.6.10	Keď prišli do Médska a blížili sa k Ekbatanám, 
TOB.6.11	prihovoril sa Rafael chlapcovi: „Tobiáš, brat môj!“ On mu odpovedal: „Tu som.“ Povedal mu: „Túto noc máme prenocovať u Raguela. Je to tvoj príbuzný. Má dcéru, volá sa Sára. 
TOB.6.12	Okrem Sáry nemá už ani syna, ani dcéru. Ty si pre ňu v príbuzenstve medzi všetkými ľuďmi ten najbližší, ktorý ju môže získať. Prislúcha ti aj právo zdediť majetok jej otca. Je to náramne rozumné, smelé a krásne dievča; aj jej otec je ušľachtilý.“
TOB.6.13	Potom povedal: „Máš právo vziať si ju za ženu. Teraz ma však počúvaj, brat môj. Túto noc budem o dievčati hovoriť s otcom, aby sme ju dostali ako nevestu pre teba. Keď sa vrátime z Rág, vystrojíme svadbu. Viem, že Raguel ti ju nebude môcť odoprieť ani ju zasnúbiť s iným, lebo inak by sa podľa ustanovenia Mojžišovej knihy smrteľne previnil. Veď vie, že ty máš pred každým iným mužom dedičské právo vziať si ju za ženu. Teraz ma počuj, brat môj. Túto noc budeme hovoriť s otcom o dievčati a zasnúbime ti ju. Keď sa budeme vracať z Rág, vezmeme ju so sebou a odvedieme ju do tvojho domu.“
TOB.6.14	Vtedy Tobiáš povedal Rafaelovi: „Brat Azariáš, dopočul som sa, že to dievča dali už siedmim mužom a tí umreli v noci v svadobnej izbe; umreli, keď k nej vchádzali. Niektorí hovorili, že ich zabil démon. 
TOB.6.15	Preto sa bojím. Lebo jej démon neublíži, ale toho, kto by sa chcel k nej priblížiť, zabíja. Ja som jediný syn svojho otca, a tak sa teraz bojím, aby som neumrel a nepriviedol tak otca a matku do hrobu od žiaľu za mnou. Veď nemajú iného syna, ktorý by ich pochoval.“ 
TOB.6.16	Anjel mu povedal: „Nepamätáš sa na slová svojho otca, ako ti prikazoval, aby si si vzal manželku z domu svojho otca? Teraz ma počúvaj, brat môj. Z toho démona si nerob starosti. Vezmi si ju, lebo viem, že túto noc ti bude daná za manželku. 
TOB.6.17	Len čo vstúpiš do svadobnej izby, vezmi kúsok pečene z ryby a srdce a polož to na žeravú pahrebu z kadidelnice. Vystúpi pach, démon ho zacíti a ujde a už nikdy viac sa pri nej neobjaví. 
TOB.6.18	Keď budeš chcieť k nej vojsť, najprv obaja vstaňte a pomodlite sa, proste nebeského Pána, aby sa zľutoval nad vami a zachránil vás. Neboj sa, lebo ona ti bola určená už pred vekmi a ty ju zachrániš. Pôjde s tebou a predpokladám, že s ňou budeš mať deti. Budú ti ako bratia. Netráp sa teda.“ 
TOB.6.19	Keď Tobiáš počul tieto Rafaelove slová a aj to, že Sára je jeho sestrou z potomkov jeho otcovského domu, veľmi si ju zamiloval a prilipol k nej celým srdcom.
TOB.7.1	Keď prišli do Ekbatán, Tobiáš povedal: „Brat Azariáš, zaveď ma priamo k nášmu bratovi Raguelovi.“ On ho teda zaviedol do Raguelovho domu. Raguela našli sedieť pri bráne do dvora. Pozdravili ho ako prví a on im odpovedal: „Srdečne vás pozdravujem, bratia. Dobre, že ste došli v zdraví, vítam vás.“ A voviedol ich do svojho domu. 
TOB.7.2	Svojej manželke Edne povedal: „Ako sa len tento mladík ponáša na môjho brata Tobiho!“ 
TOB.7.3	Edna sa ich spýtala: „Odkiaľ ste, bratia?“ Povedali jej: „Sme zo synov Naftaliho, zajatcov žijúcich v Ninive.“
TOB.7.4	Vtedy sa ich opýtala: „Poznáte nášho brata Tobiho?“ Oni jej odpovedali: „Poznáme ho.“ 
TOB.7.5	Opýtala sa: „Je zdravý?“ Odpovedali: „Žije a je zdravý.“ A Tobiáš dodal: „Je to môj otec.“ 
TOB.7.6	Nato Raguel vyskočil a pobozkal ho. Rozplakal sa a hovoril: „Buď požehnaný, syn vznešeného a dobrého otca. Aké veľké nešťastie ho stihlo, že oslepol taký spravodlivý muž, ktorý konal skutky milosrdenstva.“ Potom sa hodil okolo krku svojho brata Tobiáša a plakal. 
TOB.7.7	Rozplakala sa nad ním i jeho žena Edna a takisto plakala aj Sára, ich dcéra. 
TOB.7.8	Potom Raguel zabil barana zo stáda oviec a pripravil im vrelé privítanie.
TOB.7.9	Keď sa okúpali a umyli, zasadli k stolu. Vtedy povedal Tobiáš Rafaelovi: „Brat Azariáš, povedz Raguelovi, aby mi dal za manželku moju sestru Sáru.“ 
TOB.7.10	Raguel počul tú reč a povedal chlapcovi: „Jedz, pi a cíť sa dnes večer dobre! Veď okrem teba, brat môj, niet človeka, ktorému by prislúchalo vziať si moju dcéru Sáru za ženu. Lebo ani ja nemám právo dať ju inému mužovi okrem teba, veď ty si mi najbližší. Jednako ti musím otvorene povedať pravdu, chlapče. 
TOB.7.11	Dal som ju už siedmim mužom spomedzi našich bratov, ale všetci umreli tej noci, keď k nej vchádzali. Teraz však, chlapče, jedz a pi! Pán vám bude pomáhať.“
TOB.7.12	Tobiáš odpovedal: „Nebudem už nič jesť ani piť, kým nesplníš to, o čo ťa žiadam.“ Raguel mu povedal: „Urobím to. Dám ti ju podľa ustanovenia Mojžišovej knihy. Nebo rozhodlo, aby si ju dostal ty. Odveď si svoju sestru — odteraz ty si jej brat a ona ti je sestrou. Je tvoja oddnes navždy. Pán, ktorý je v nebi, vám pomôže, aby ste tejto noci vykročili na šťastnú cestu, chlapče, a obdarí vás zľutovaním a pokojom.“
TOB.7.13	Raguel zavolal svoju dcéru Sáru a ona prišla k nemu. Chytil ju za ruku a odovzdal ju Tobiášovi so slovami: „Vezmi si ju podľa zákona a podľa nariadenia zapísaného v Mojžišovej knihe, ktorá ti ju dáva za ženu. Vezmi si ju a odveď v zdraví k svojmu otcovi. A kiež vás nebeský Boh vedie po cestách pokoja.“ 
TOB.7.14	Potom privolal jej matku a rozkázal priniesť veci na písanie. Spísal svadobnú zmluvu, že mu ju dáva za ženu podľa prikázania Mojžišovho zákona. Až potom začali jesť a piť. 
TOB.7.15	Potom zavolal Raguel svoju manželku Ednu a povedal jej: „Sestra, priprav druhú izbu a voveď ta Sáru.“ 
TOB.7.16	Ona šla a ustlala v izbe, ako jej povedal. Voviedla dnu Sáru a plakala nad ňou. Potom si utrela slzy a povedala jej: 
TOB.7.17	„Vzchop sa, dcérka! Kiež ti Pán z neba dá radosť namiesto tvojho zármutku. Vzchop sa, dcérka!“ Potom vyšla von.
TOB.8.1	Keď dojedli a dopili, chceli si ísť ľahnúť. Odviedli mládenca a voviedli ho do izby. 
TOB.8.2	Tobiáš si spomenul na Rafaelove slová, vybral si z vrecka, v ktorom ich mal, pečeň a srdce ryby, a položil ich na pahrebu kadidelnice.
TOB.8.3	Pach ryby zastavil démona a on sa obrátil na útek do krajov Horného Egypta. Rafael sa však hnal za ním, spútal ho a hneď sa vrátil.
TOB.8.4	Keď rodičia vyšli a zavreli dvere izby, Tobiáš vstal z lôžka a povedal Sáre: „Sestra, vstaň, pomodlime sa a poprosme nášho Pána, aby sa nad nami zľutoval a zachránil nás.“ 
TOB.8.5	Sára vstala a začali sa modliť a prosiť, aby sa im dostalo záchrany. Tobiáš začal hovoriť: „Požehnaný si, Bože našich otcov, požehnané je tvoje meno vo všetkých pokoleniach až naveky. Nech ti dobrorečia nebesia a celé tvoje tvorstvo po všetky veky.
TOB.8.6	Ty si stvoril Adama a stvoril si mu manželku Evu ako pomoc a podporu. Z nich dvoch sa zrodilo ľudské pokolenie. Ty si povedal: ‚Nie je dobré byť človeku samému, urobme mu pomoc, jemu podobnú.‘
TOB.8.7	Teraz si beriem túto svoju sestru, no nie pre smilstvo, ale z čistého úmyslu. Zľutuj sa dobrotivo nado mnou i nad ňou, aby sme sa spolu dožili staroby.“ 
TOB.8.8	Potom obaja povedali: „Amen, amen!“ 
TOB.8.9	A v tú noc sa uložili spať.
TOB.8.10	Raguel vstal a zavolal si sluhov, aby išli s ním vykopať hrob. Povedal totiž: „Len aby neumrel a nestali sme sa terčom výsmechu a ohovárania.“ 
TOB.8.11	Keď vykopali hrob, vošiel Raguel do domu, zavolal si ženu 
TOB.8.12	a povedal jej: „Pošli jednu slúžku, nech sa ide pozrieť, či žije. Ak umrel, aby sme ho pochovali tak, že o tom nikto nebude vedieť.“ 
TOB.8.13	Poslali slúžku, zapálili svetlo a otvorili dvere. Slúžka vošla a našla ich spolu ležať a spať. 
TOB.8.14	Slúžka vyšla a oznámila im, že žije a že sa nestalo nič zlé. 
TOB.8.15	Vtedy začali dobrorečiť nebeskému Bohu: „Požehnaný si, Bože, všetkým čistým požehnaním nech ti dobrorečia po všetky veky. 
TOB.8.16	Požehnaný si, že si ma potešil. Nestalo sa, čoho som sa obával, ale zaobchádzal si s nami podľa svojho hojného milosrdenstva. 
TOB.8.17	Požehnaný si, že si sa zmiloval nad dvoma jedináčikmi. Preukáž im, Vládca, milosrdenstvo a spásu. Sprevádzaj ich životom v radosti a milosti až do konca.“ 
TOB.8.18	Potom Raguel rozkázal sluhom, aby ešte pred úsvitom zasypali hrob.
TOB.8.19	Žene povedal, aby napiekla mnoho chleba. Sám išiel k stádu a vyviedol dva voly a štyri barany a rozkázal ich zabiť. Začali chystať hostinu. 
TOB.8.20	Zavolal si Tobiáša a povedal mu: „Štrnásť dní sa odtiaľto ani nepohneš, zostaneš tu, budeš u mňa jesť a piť a potešovať utrápenú dušu mojej dcéry. 
TOB.8.21	Potom si však odtiaľto vezmi polovicu môjho majetku a zdravý sa vráť k svojmu otcovi. Druhá polovica bude vaša, keď umriem ja a moja manželka. Len odvahu, syn môj! Ja som ti otcom a Edna ti je matkou. My sme s tebou i s tvojou sestrou odteraz až navždy. Len odvahu, syn môj!“
TOB.9.1	Potom zavolal Tobiáš Rafaela a povedal mu: 
TOB.9.2	„Brat Azariáš, vezmi so sebou štyroch sluhov a dve ťavy. Choď do Rág ku Gabaelovi, daj mu potvrdenie a prines striebro. Priveď so sebou na svadbu aj jeho. 
TOB.9.3	Veď vieš, že môj otec bude rátať dni a ak budem meškať čo len jeden deň, veľmi ho zarmútim. 
TOB.9.4	Takisto vieš, ako ma Raguel zaprisahal, no a jeho prísahu nemôžem porušiť.“
TOB.9.5	Rafael sa vydal na cestu do médskych Rág so štyrmi sluhami a dvoma ťavami. Prenocovali u Gabaela a dal mu jeho potvrdenku. Porozprával mu o Tobiho synovi Tobiášovi, o tom, že sa oženil a že ho pozýva na svadbu. Gabael vstal, odpočítal mu mešce, ktoré boli ešte zapečatené, a položili ich na jednu kopu. 
TOB.9.6	Potom zavčas rána vstali a spoločne odišli na svadbu. Keď vošli do Raguelovho domu, našli Tobiáša sedieť za stolom. Ten vyskočil a pozdravil Gabaela. Gabael zaplakal a požehnal ho: „Ušľachtilý a dobrý syn muža ušľachtilého a dobrého, spravodlivého a milosrdného. Kiež Pán dá nebeské požehnanie tebe i tvojej žene, tvojmu otcovi i matke tvojej ženy. Požehnaný Boh, pretože som videl svojho bratranca Tobiho v tebe, ktorý sa mu tak veľmi podobáš.“
TOB.10.1	Medzitým Tobi denne počítal dni, ktoré Tobiáš potreboval na cestu ta a späť. Keď sa tie dni naplnili a syn neprichádzal,
TOB.10.2	povedal: „Azda ho tam zdržali? Alebo Gabael umrel a nikto mu nemohol dať striebro?“ 
TOB.10.3	A začal sa trápiť. 
TOB.10.4	Aj manželka Anna mu vyčítala: „Moje dieťa zahynulo a už nie je nažive.“ Začala svojho syna oplakávať a nariekať nad ním: 
TOB.10.5	„Beda mi, syn môj, ty svetlo mojich očí! Prečo som ti len dovolila odísť?“
TOB.10.6	Ale Tobi jej hovoril: „Mlč, sestra, nerob si starosti, on je v poriadku. Zrejme sa tam všeličo prihodilo, čo ich zdržalo. Človek, čo šiel s ním, je verný. Je to jeden z našich bratov. Nesmúť pre neho, sestra, čoskoro bude tu.“ 
TOB.10.7	Ona mu však odpovedala: „Nič mi nehovor, neklam ma! Moje dieťa zahynulo.“ A každý deň chodila pozerať na cestu, ktorou jej syn odišiel, a nedala sa nikomu prehovoriť. Keď zapadlo slnko, vchádzala do domu, celú noc bedákala a plakala a nemohla zaspať.
TOB.10.8	Keď sa skončilo štrnásť dní svadby, ktoré prísahou sľúbil Raguel svojej dcére, prišiel Tobiáš k nemu a povedal: „Prepusť ma, lebo viem, že môj otec a matka už neveria, že ma ešte uvidia. Preto ťa, otec, prosím, aby si mi dovolil odísť a ja pôjdem k svojmu otcovi. Už som ti vysvetlil, ako som ho zanechal.“
TOB.10.9	Ale Raguel povedal Tobiášovi: „Ostaň u mňa, ostaň, syn môj. Pošlem poslov k tvojmu otcovi Tobimu a oni mu porozprávajú, čo je s tebou.“ Tobiáš odpovedal: „Nie! Prosím ťa, aby sa mi dovolil odísť odtiaľto k môjmu otcovi.“ 
TOB.10.10	Vtedy Raguel vstal a odovzdal mu jeho ženu Sáru i polovicu celého svojho majetku, sluhov i slúžky, voly i ovce, osly i ťavy, šatstvo i striebro a riad. 
TOB.10.11	Nechal ich odísť v zdraví a šťastí a Tobiášovi na rozlúčku zaželal: „Buď zdravý, syn môj, a šťastnú cestu. Kiež vás Pán neba na ceste ochraňuje, teba i tvoju ženu Sáru. Kiež uvidím vaše deti, prv než umriem.“
TOB.10.12	Svojej dcére Sáre povedal: „Choď k svojim svokrovcom, pretože odteraz ti oni budú rodičmi, ako by ťa boli priviedli na svet. Choď v pokoji, dcéra moja. Kiež budem počuť o tebe dobré chýry, kým len žijem.“ Keď sa s nimi rozlúčil, prepustil ich. 
TOB.10.13	Edna povedala Tobiášovi: „Milovaný syn a brat, kiež ťa Pán vráti domov a kiež ešte počas môjho života, skôr než umriem, uvidím deti, ktoré sa narodia tebe a mojej dcére Sáre. Pred Pánom ti ako poklad zverujem svoju dcéru Sáru; nespôsob jej zármutok po celý čas svojho života. Syn môj, choď v pokoji. Odteraz som tvoja matka a Sára je tvoja sestra. Kiež sa nám všetkým spolu šťastne darí po všetky dni nášho života.“ Potom oboch pobozkala a zaželala im šťastnú cestu. 
TOB.10.14	Tobiáš odišiel od Raguela v poriadku a s radosťou. Dobrorečil Pánovi neba i zeme, Kráľovi celého sveta, za to, že jeho cestu korunoval úspechom. Raguelovi povedal: „Kiež mi bude dopriate to šťastie, že si vás budem ctiť po všetky dni vášho života.“
TOB.11.1	Keď sa priblížili ku Kaserínu, ktorý leží oproti Ninive, povedal Rafael Tobiášovi: 
TOB.11.2	„Vieš, ako sme zanechali tvojho otca.
TOB.11.3	Poponáhľajme sa pred tvojou ženou a pripravme dom, kým prídu ostatní.“ 
TOB.11.4	A obidvaja vyrazili spoločne. Potom mu povedal: „Vezmi so sebou žlč z ryby.“ Pes bežal s nimi, za Rafaelom a Tobiášom.
TOB.11.5	Anna sedela a vyzerala na cestu, ktorou odišiel jej syn. 
TOB.11.6	Zbadala, že prichádza a povedala jeho otcovi: „Pozri, prichádza ti syn a človek, čo odišiel s ním.“ 
TOB.11.7	Skôr ako sa priblížili k otcovi, povedal Rafael Tobiášovi: „Viem, že sa mu otvoria oči. 
TOB.11.8	Votri rybiu žlč do jeho očí. Účinkom tohto lieku sa beľmo scvrkne a odlúpne z očí. Tvoj otec znova nadobudne zrak a bude vidieť svetlo.“ 
TOB.11.9	Vtedy vybehla Anna oproti, hodila sa synovi okolo krku a povedala mu: „Videla som ťa, synček, a teraz už môžem umrieť.“ A rozplakala sa.
TOB.11.10	Tobi nato vstal, a hoci sa potkýnal, vyšiel cez dvere do dvora. 
TOB.11.11	Pribehol k nemu Tobiáš a v ruke mal rybiu žlč. Dýchol mu do očí, chytil ho a povedal: „Neboj sa, otec.“ Potrel mu liekom oči a nechal ho pôsobiť. 
TOB.11.12	Potom obidvoma rukami odlúpol beľmo z kútikov očí. 
TOB.11.13	Tobi sa mu hodil okolo krku, rozplakal sa a povedal mu: „Vidím ťa, syn môj, svetlo mojich očí.“ 
TOB.11.14	A pokračoval: „Zvelebený je Boh a požehnané je jeho veľké meno, požehnaní sú všetci jeho svätí anjeli. Nech je jeho veľké meno nad nami! Požehnaní sú všetci anjeli naveky. On ma totiž ranil, ale hľa, vidím svojho syna Tobiáša.“
TOB.11.15	Tobiáš vošiel dnu natešený a nahlas dobrorečil Bohu. Otcovi vyrozprával, že cesta bola úspešná, že striebro priniesol a ako dostal za ženu Raguelovu dcéru Sáru. Povedal, že práve prichádza a je celkom blízko brány Ninive. 
TOB.11.16	Potom vyšiel Tobi k ninivskej bráne v ústrety svojej neveste, radoval sa a dobrorečil Bohu. Keď ho Ninivčania videli, ako chodí a kráča v plnej svojej sile a že ho nikto nevodí, žasli. Vtedy Tobi vyznal pred nimi, že Boh sa nad ním zľutoval a otvoril mu oči. 
TOB.11.17	Keď sa Tobi priblížil k Sáre, manželke svojho syna Tobiáša, požehnal ju a povedal jej: „Vítam ťa, dcéra moja. Zvelebený je tvoj Boh, ktorý ťa priviedol k nám, dcéra. Požehnaný je i tvoj otec a môj syn Tobiáš a požehnaná si i ty, dcéra. Vojdi do svojho domu vítaná, s požehnaním a s radosťou, vojdi, dcéra.“ 
TOB.11.18	V ten deň nastala radosť medzi všetkými Židmi v Ninive. 
TOB.11.19	Achikar a Nabad, Tobiho synovci, mu prišli blahoželať.
TOB.12.1	Keď sa svadba skončila
TOB.12.2	Tobiáš mu povedal: „Otec, koľko mu mám dať ako mzdu? Neutrpím škodu, ak mu dám polovicu imania, čo som si priniesol so sebou, 
TOB.12.3	lebo ma priviedol späť živého a zdravého, uzdravil moju manželku, spolu so mnou priniesol aj striebro a uzdravil teba. Koľko vôbec mu mám dať ako mzdu?“ 
TOB.12.4	Tobi mu povedal: „Syn môj, právom si zaslúži, aby dostal polovicu zo všetkého, s čím prišiel.“ 
TOB.12.5	Tobiáš si ho zavolal a povedal mu: „Vezmi si ako mzdu polovicu všetkého, s čím si spolu so mnou prišiel, a choď v zdraví.“ 
TOB.12.6	Vtedy si ich anjel oboch potajomky zavolal a povedal im: „Dobrorečte Bohu a chváľte ho. Chváľte ho pred všetkými živými za to dobré, čo vám preukázal. Dobrorečte Bohu a ospevujte jeho meno. Všetkým ľuďom s úctou zvestujte Božie skutky a neúnavne ho chváľte.
TOB.12.7	Tajomstvo kráľa je správne ukrývať, ale Božie skutky treba zverejňovať a náležite oslavovať. Robte, čo je dobré, a zlo vás nezastihne.
TOB.12.8	Dobrá je modlitba v pravde a milosrdenstve so spravodlivosťou. Je to lepšie ako bohatstvo s nespravodlivosťou. Dobré je konať skutky milosrdenstva, je to lepšie ako zhromažďovať zlato.
TOB.12.9	Milosrdenstvo vytŕha zo smrti a očisťuje od každého hriechu. Tí, čo preukazujú milosrdenstvo, budú mať dlhý a naplnený život.
TOB.12.10	Tí, čo sa dopúšťajú hriechu a neprávosti, sú nepriateľmi vlastnej duše.
TOB.12.11	Ukážem vám celú pravdu a nič vám nezamlčím. Už som vás poučil a povedal som vám: ‚Tajomstvo kráľa je správne ukrývať, ale Božie skutky treba zverejňovať a náležite oslavovať.‘ 
TOB.12.12	Keď si sa teraz modlil, ty aj Sára, ja som prednášal spomienku vašej modlitby pred Pánovu slávu. A rovnako, keď si pochovával mŕtvych.
TOB.12.13	Keď sa ti nelenilo vstať, nechať svoje jedlo a odišiel si pochovať mŕtveho, vtedy som bol poslaný k tebe, aby som ťa vyskúšal.
TOB.12.14	A Boh ma opäť poslal, aby som uzdravil teba i tvoju nevestu Sáru.
TOB.12.15	Ja som Rafael, jeden zo siedmich anjelov, ktorí stoja pripravení pred Božou slávou a predstupujú pred ňu.“ 
TOB.12.16	Vtedy sa obaja zachveli a padli na tvár. Zachvátil ich strach.
TOB.12.17	On im však povedal: „Nebojte sa! Pokoj vám. Dobrorečte Bohu po všetky veky. 
TOB.12.18	Keď som bol s vami, bol som s vami nie z vlastnej láskavosti, ale z Božej vôle. Jemu dobrorečte po všetky dni, ospevujte ho! 
TOB.12.19	Hoci ste na mňa pozerali, ako jem, nič som nejedol; to, na čo ste pozerali, bolo videnie.
TOB.12.20	Teraz teda dobrorečte Pánovi na zemi a oslavujte Boha. Hľa, vystupujem k tomu, ktorý ma poslal. Zapíšte to všetko, čo sa vám prihodilo.“ Potom sa vzniesol hore. 
TOB.12.21	Vstali, ale už ho nemohli vidieť. 
TOB.12.22	Dobrorečili Bohu, ospevovali ho a oslavovali za tieto jeho veľké skutky i za to, že sa im zjavil Boží anjel.
TOB.13.1	Tobi povedal:
TOB.13.2	„Zvelebený Boh, ktorý žije naveky, i jeho kráľovstvo.
TOB.13.2	Pretože on raní aj sa zmilúva,
TOB.13.2	uvádza do najhlbšieho podsvetia zeme
TOB.13.2	a sám vyvádza z veľkej záhuby.
TOB.13.2	Niet ničoho, čo by ušlo pred jeho rukou.
TOB.13.3	Oslavujte ho, synovia Izraela, pred národmi,
TOB.13.3	pretože on vás medzi ne rozosial.
TOB.13.4	Tam vám ukázal svoju vznešenosť.
TOB.13.4	Vyvyšujte ho pred všetkým živým,
TOB.13.4	pretože on je náš Pán, on je náš Boh,
TOB.13.4	on je náš Otec a Boh na všetky veky.
TOB.13.5	Bude vás trestať za vaše neprávosti,
TOB.13.5	ale zmiluje sa nad vami všetkými
TOB.13.5	a zhromaždí vás spomedzi všetkých národov,
TOB.13.5	medzi ktoré ste boli rozptýlení.
TOB.13.6	Keď sa obrátite k nemu celým svojím srdcom
TOB.13.6	a budete sa pred ním pridŕžať pravdy celou svojou dušou,
TOB.13.6	vtedy sa obráti k vám
TOB.13.6	a už viac nebude ukrývať svoju tvár pred vami.
TOB.13.7	Teraz si všimnite, čo s vami urobil,
TOB.13.7	chváľte ho hlasom svojich úst,
TOB.13.7	dobrorečte Pánovi spravodlivosti
TOB.13.7	a vyvyšujte Kráľa vekov.
TOB.13.8	Ja ho oslavujem v krajine, kde žijem v zajatí,
TOB.13.8	a poukazujem na jeho moc a velebu národu hriešnikov.
TOB.13.8	Obráťte sa, hriešnici, konajte pred ním spravodlivo.
TOB.13.8	Ktovie, či vo vás nenájde zaľúbenie
TOB.13.8	a nepreukáže vám milosrdenstvo.
TOB.13.9	Vyvyšujem svojho Boha
TOB.13.9	a moja duša jasá nad nebeským Kráľom
TOB.13.9	a bude plesať nad jeho velebou.
TOB.13.10	Nech všetci o ňom hovoria a oslavujú ho v Jeruzaleme.
TOB.13.10	Ó, Jeruzalem, sväté mesto,
TOB.13.10	on ťa bude trestať za činy tvojich synov
TOB.13.10	a opäť sa zmiluje nad synmi spravodlivých.
TOB.13.11	Oslavuj Pána, ako je správne,
TOB.13.11	dobroreč Kráľovi vekov.
TOB.13.11	Opäť bude vybudovaný tvoj stan, tebe pre radosť.
TOB.13.12	Cez teba poteší zajatých
TOB.13.12	a cez teba bude preukazovať lásku k všetkým biednym
TOB.13.12	cez všetky pokolenia až naveky.
TOB.13.13	Jasné svetlo zažiari do všetkých končín zeme.
TOB.13.13	Mnohé národy prídu k tebe zďaleka,
TOB.13.13	aj obyvatelia všetkých končín zeme k tvojmu svätému menu
TOB.13.13	so svojimi darmi v rukách pre Kráľa neba,
TOB.13.13	pokolenia za pokoleniami budú plesať pred tebou
TOB.13.13	a meno vyvoleného mesta bude trvať po všetky pokolenia naveky.
TOB.13.14	Prekliati nech sú všetci, čo hovoria s tebou tvrdou rečou,
TOB.13.14	prekliati budú všetci, čo ťa ničia a búrajú tvoje hradby
TOB.13.14	a všetci, čo búrajú tvoje veže a podpaľujú tvoje príbytky.
TOB.13.14	Požehnaní však budú naveky všetci, čo sa ťa boja.
TOB.13.15	Vyjdi teda a plesaj nad synmi spravodlivých,
TOB.13.15	pretože všetci sa zhromaždia
TOB.13.15	a budú dobrorečiť Pánovi vekov.
TOB.13.15	Blažení tí, čo ťa milujú
TOB.13.15	a blažení tí, čo sa budú radovať z tvojho pokoja.
TOB.13.16	Blažení sú všetci ľudia, ktorí budú smútiť
TOB.13.16	nad tebou a nad všetkými tvojimi trestami,
TOB.13.16	lebo sa budú radovať v tebe
TOB.13.16	a naveky budú vidieť celú tvoju radosť.
TOB.13.16	Duša moja, dobroreč Pánovi, veľkému Kráľovi.
TOB.13.17	Veď Jeruzalem bude vystavaný
TOB.13.17	a mesto bude mať Boží dom po všetky veky.
TOB.13.17	Budem blažený, ak zvyšok môjho potomstva uzrie tvoju slávu
TOB.13.17	a bude oslavovať nebeského Kráľa.
TOB.13.17	Brány Jeruzalema budú vybudované zo zafíru a smaragdu
TOB.13.17	a všetky tvoje múry z drahých kameňov.
TOB.13.17	Veže Jeruzalema budú postavené zo zlata,
TOB.13.17	jeho obranné bašty z rýdzeho zlata
TOB.13.17	a ulice Jeruzalema budú vydláždené
TOB.13.17	rubínom a kameňom z Ofíru.
TOB.13.18	Brány Jeruzalema budú spievať hymny plesania
TOB.13.18	a všetky jeho domy budú volať:
TOB.13.18	‚Aleluja. Požehnaný Boh Izraela.‘
TOB.13.18	Požehnaní budú žehnať jeho sväté meno
TOB.13.18	naveky a navždy.“
TOB.14.1	Tu sa končia slová Tobiho vďakyvzdania. 
TOB.14.2	Umrel v pokoji, keď mal stodvanásť rokov a so slávou ho pochovali v Ninive. Mal šesťdesiatdva rokov, keď stratil zrak, a potom, keď začal znova vidieť, žil v hojnosti. Dával almužny, naďalej velebil Boha a oslavoval jeho veľkosť.
TOB.14.3	Keď umieral, zavolal si syna Tobiáša a prikázal mu: „Syn môj, vezmi svojich synov 
TOB.14.4	a ponáhľaj sa do Médska, lebo verím Božiemu slovu o Ninive, ako hovoril Nahum. Pretože všetko sa stane a uskutoční na Asýrii a na Ninive, a všetko to, čo hovorili izraelskí proroci, ktorých poslal Boh, všetko sa uskutoční. Ani jeden z týchto výrokov nevyjde naprázdno, ale všetko sa stane vo svojom čase. V Médsku však bude viac bezpečia než v Asýrii a v Babylone. Preto viem a verím, že sa stane a splní všetko, čo povedal Boh, nevypadne ani jeden výrok z tých rečí, z jeho slov. Všetci naši bratia, čo bývajú v krajine Izrael, budú rozptýlení a z dobrej krajiny odvlečení do zajatia. Celá izraelská krajina spustne; spustne aj Samária, aj Jeruzalem, Boží dom bude smútiť a na určitý čas ostane zhoreniskom.
TOB.14.5	Ale Boh sa opäť zmiluje nad nimi a vráti ich do izraelskej krajiny. Jeho dom znova vybudujú, hoci nie taký, ako bol prvý, kým sa nenaplní určený čas. Po týchto udalostiach sa všetci vrátia zo zajatia, nádherne vystavajú Jeruzalem a v ňom postavia Boží dom, ako o ňom hovorili proroci Izraela.
TOB.14.6	Všetky národy na celej zemi, všetci sa obrátia a úprimne sa budú báť Boha a všetci opustia svoje modly, ktoré ich zavádzali na svoje falošné cesty, a v spravodlivosti budú dobrorečiť večnému Bohu.
TOB.14.7	Všetci synovia Izraela, zachránení v tých dňoch, si v pravde spomenú na Boha, zhromaždia sa, prídu do Jeruzalema a naveky budú bezpečne bývať v krajine Abrahámovej. Bude im daná do vlastníctva. Tí, čo úprimne milujú Boha, budú sa radovať, ale tí, čo páchajú hriech a neprávosť, zmiznú z celej zeme.
TOB.14.8	A teraz, deti moje, prikazujem vám: 
TOB.14.9	Slúžte Bohu v pravde a konajte, čo sa jemu páči. Aj svoje deti učte, aby konali spravodlivo a milosrdne, aby pamätali na Boha a aby v každom čase úprimne a z celej svojej sily dobrorečili jeho menu. Nuž a teraz ty, syn môj, odíď z Ninive a neostávaj tu. V ten deň, keď ku mne pochováš svoju matku, už ani neprenocuj na jeho území. Lebo vidím, že je v ňom plno neprávosti, pácha sa v ňom veľa podvodov, a oni sa nehanbia. 
TOB.14.10	Pozri, dieťa, čo všetko vykonal Nadáb Achikarovi, ktorý ho vychoval. Či ho nedonútil živoriť v podzemí? Boh mu však jeho hanebnosť odplatil pred Achikarovou tvárou. Achikar vyšiel na svetlo, ale Nadáb vošiel do večnej tmy, pretože sa usiloval zabiť Achikara. Ten, pretože konal skutky milosrdenstva, vyšiel z pasce smrti, ktorú mu nastražil Nadáb, ale Nadáb padol do pasce smrti a tá ho zahubila.
TOB.14.11	Nuž pozrite, deti, čo spôsobuje milosrdenstvo a čo neprávosť, ktorá zabíja. Hľa, duša ma opúšťa.“ Položili ho na lôžko a umrel. Pochovali ho s veľkou slávou.
TOB.14.12	Keď umrela Tobiášova matka, pochoval ju k svojmu otcovi. Potom odišiel aj s manželkou do Médska a usadil sa v Ekbatanách pri svojom tesťovi Raguelovi.
TOB.14.13	S úctou ich doopatroval. Pochoval ich v médskych Ekbatanách a zdedil dom Raguela i dom svojho otca Tobiho. 
TOB.14.14	Umrel ako vážený muž, keď mal stosedemnásť rokov. 
TOB.14.15	Prv ako umrel, dozvedel sa a počul o skaze Ninive. Videl, ako boli do Médska odvedení ninivskí zajatci, ktorých zajal médsky kráľ Kyaxares
JDT.1.1	V dvanástom roku kraľovania Nebukadnesara
JDT.1.2	On vybudoval okolo Ekbatán múry z tesaných kameňov, širokých tri lakte a dlhých šesť lakťov. Z nich vystaval hradby vysoké sedemdesiat lakťov a široké päťdesiat lakťov. 
JDT.1.3	Nad bránami mesta postavil sto lakťov vysoké veže so základmi v šírke šesťdesiat lakťov. 
JDT.1.4	Mestské brány vybudoval do výšky sedemdesiat lakťov, pričom ich šírka bola štyridsať lakťov, aby cez ne mohli vychádzať jeho mohutné a silné vojská a aby sa tam mohla zoradiť jeho pechota. 
JDT.1.5	V tých dňoch kráľ Nebukadnesar rozpútal vojnu proti kráľovi Arpachšadovi na veľkej planine, a to na rovine územia Ragau. 
JDT.1.6	Pripojili sa k nemu všetci obyvatelia vrchov aj všetci, čo bývali pri Eufrate, Tigrise a Hydaspe i na rovinách elymského kráľa Ariócha. Takto sa v bojovom postavení Cheleudových synov
JDT.1.7	Asýrsky kráľ Nebukadnesar vyslal poslov k všetkým obyvateľom Perzie a k všetkým obyvateľom na západe, ktorí bývali v Cilícii a Damasku, Libanone a Antilibanone; k všetkým obyvateľom pobrežia 
JDT.1.8	vrátane národov Karmelu, Gileádu, Hornej Galiley a veľkej roviny Esdrelón; 
JDT.1.9	k všetkým v Samárii a v jej mestách, za Jordánom až po Jeruzalem, Batanu, Chelus a Kadéš, po Egyptskú rieku, po Tachpanchés
JDT.1.10	až za Tanis a Memfis; k všetkým obyvateľom Egypta až po územie Etiópie. 
JDT.1.11	No všetci obyvatelia všetkých týchto území opovrhli posolstvom asýrskeho kráľa Nebukadnesara a nešli s ním do boja, lebo sa ho nebáli; veď v ich očiach to bol len jeden muž. Jeho poslov poslali späť naprázdno a s verejnou potupou. 
JDT.1.12	Nebukadnesar sa veľmi rozhneval na celú túto oblasť. Prisahal na svoj trón a kráľovstvo, že sa pomstí a svojím mečom zničí celé územie Cilície, Damasku a Sýrie, ako aj všetkých obyvateľov Moábu a synov Ammóna i celé Judsko, všetkých, čo bývajú v Egypte až po rozhranie dvoch morí.
JDT.1.13	V sedemnástom roku zaútočil s celou svojou vojenskou mocou na kráľa Arpachšada. Porazil ho v boji a rozvrátil celú jeho vojenskú silu, celú jeho jazdu a všetky bojové vozy. 
JDT.1.14	Zmocnil sa jeho miest a prenikol až k Ekbatanám. Zmocnil sa veží, spustošil ulice mesta a jeho nádheru zmenil na hanbu. 
JDT.1.15	Potom chytil Arpachšada v horách Ragau, prebodol ho oštepmi a raz navždy s ním skoncoval. 
JDT.1.16	Nebukadnesar sa s celým svojím rôznorodým sprievodom, ktorý tvorilo veľmi veľké množstvo bojovníkov, vrátil do Ninive. Tam sa so svojím vojskom zabával a veselil stodvadsať dní.
JDT.2.1	V osemnástom roku, v dvadsiaty druhý deň prvého mesiaca, sa v dome asýrskeho kráľa Nebukadnesara konala porada o pomste na celej tej oblasti, ako sa predtým rozhodol. 
JDT.2.2	Zvolal všetkých ministrov a všetkých veľmožov. Predložil im tajný zámer a ústne prikázal zničenie tých území.
JDT.2.3	Aj oni schválili, že treba vykynožiť všetkých tých, čo neposlúchli slovo jeho úst. 
JDT.2.4	Po skončení porady zavolal asýrsky kráľ Nebukadnesar hlavného veliteľa svojho vojska Holofernesa, druhého po sebe, a povedal mu: 
JDT.2.5	„Toto hovorí veľký kráľ, pán celej zeme. Teraz odídeš odo mňa a vezmeš so sebou sebavedomých a silných mužov: do stodvadsaťtisíc pešiakov a množstvo koní s dvanástimi tisícami jazdcov.
JDT.2.6	Vytiahneš proti všetkým krajinám na Západe, lebo neposlúchli slovo mojich úst. 
JDT.2.7	Rozkážeš im, aby pripravili zem a vodu, pretože vo svojom hneve vytiahnem proti nim, celý povrch zeme pokryjem nohami svojho vojska a vydám im ich ako korisť. 
JDT.2.8	Ich ranení zaplnia horské údolia. Každá bystrina a riečka bude taká plná mŕtvol, že sa bude vylievať. 
JDT.2.9	Ich zajatcov odvlečiem až na koniec sveta. 
JDT.2.10	Ty teda vytiahneš a predo mnou celé ich územie obsadíš pre mňa. Keď sa ti vzdajú, budeš mi ich strážiť až do dňa, keď ich potrestám. 
JDT.2.11	Tvoje oko sa nezľutuje nad neposlušnými, ale vydáš ich na smrť a korisť na celom tvojom území. 
JDT.2.12	Ako že žijem ja a moc môjho kráľovstva: povedal som a urobím to vlastnou rukou. 
JDT.2.13	Ty však neprestúpiš ani jediný príkaz svojho pána, ale všetko splníš, ako som ti rozkázal. Vykonáš to bez zaváhania.“ 
JDT.2.14	Holofernes odišiel od svojho pána a zavolal si všetkých náčelníkov, generálov a dôstojníkov asýrskeho vojska. 
JDT.2.15	Ako mu rozkázal jeho pán, spočítal mužov pre elitné bojové oddiely, asi stodvadsaťtisíc mužov, a dvanásťtisíc lukostrelcov na koňoch. 
JDT.2.16	Usporiadal ich, ako sa zoraďuje vojsko do boja. 
JDT.2.17	Vzal veľmi veľké množstvo tiav, oslov a mulíc na prepravu nákladu a nespočetné množstvo oviec, volov a kôz na zásobovanie 
JDT.2.18	aj množstvo potravín pre každého muža, veľmi veľa zlata a striebra z kráľovského domu. 
JDT.2.19	Potom sa vydal na cestu on i celé jeho vojsko ako predvoj kráľa Nebukadnesara, aby svojimi bojovými vozmi, jazdcami a elitnými pešiakmi pokryli celý povrch zeme smerom na západ. 
JDT.2.20	S nimi sa vydal na cestu pestrý zástup. Bolo ich ako kobyliek, ako piesku zeme, pre množstvo sa nedali ani zrátať.
JDT.2.21	Vyšli z Ninive na tri dni cesty na rovinu Bektilet a utáborili sa oproti Bektiletu, v blízkosti vrchu, ktorý sa vypína naľavo od Hornej Cilície. 
JDT.2.22	Potom vzal celé svoje vojsko, pešiakov, jazdcov i bojové vozy a odtiahol odtiaľ do hornatého kraja. 
JDT.2.23	Rozdrvil Pút i Lúd a oraboval všetkých synov Rassisu aj synov Izmaela, ktorí bývali oproti púšti na juh od krajiny Cheleov. 
JDT.2.24	Prekročil Eufrat a prešiel cez Mezopotámiu, úplne zničil všetky mestá s vysokým opevnením popri rieke Abrónas až k moru. 
JDT.2.25	Zabral územie Cilície, rozdrvil všetkých, čo mu kládli odpor, a prišiel až po územie Jafet, ktoré leží na juhu oproti Arábii. 
JDT.2.26	Obkľúčil všetkých Midjánčanov, spálil ich stany a vyplienil ich stajne. 
JDT.2.27	Na rovinu Damasku zostúpil v čase žatvy pšenice, spálil všetky ich polia, vyhubil stáda oviec i dobytka, vydrancoval ich mestá, spustošil vidiek a mečom pozabíjal v nich všetkých mladých mužov. 
JDT.2.28	Strach z neho a hrôza doľahla na obyvateľov pobrežia, ktorí žili v Sidone a v Týre, i na tých, čo bývali v Súre a v Okine, na všetkých obyvateľov Jamnie; veľmi sa ho báli aj tí, čo bývali v Azóte a v Aškalóne.
JDT.3.1	Poslali k nemu poslov s touto prosbou o mier: 
JDT.3.2	„Hľaď, my, služobníci veľkého kráľa Nebukadnesara, ležíme pri tvojich nohách: nalož s nami, ako sa ti páči. 
JDT.3.3	Len pozri, všetky naše dvory, naše usadlosti a pšeničné polia i stáda oviec a dobytka i všetky košiare sú ti k službám; nalož s nimi, ako sa ti páči. 
JDT.3.4	Hľa, i naše mestá a ich obyvatelia sú tvojimi otrokmi. Príď a urob s nimi, ako uznáš za vhodné.“
JDT.3.5	Takto teda prišli muži pred Holofernesa a odovzdali mu toto posolstvo. 
JDT.3.6	On so svojím vojskom zostúpil na pobrežie, strážami obsadil mestá s vysokými opevneniami a vzal si z nich vybraných mužov do pomocných oddielov. 
JDT.3.7	Obyvatelia týchto miest i celého okolia ho vítali vencami, tancami a bubnami. 
JDT.3.8	Spustošil všetky ich svätyne na výšinách a vyrúbal ich posvätné háje. Dostal totiž príkaz zničiť všetkých bohov zeme, aby jedine Nebukadnesara uctievali všetky národy, všetky jazyky a ich kmene a vzývali ho ako boha.
JDT.3.9	Prišiel k Esdrelónu, blízko Dotánu, ktorý leží oproti svahom veľkého judského pohoria. 
JDT.3.10	Utáboril sa medzi mestami Geba a Skytopolis. Tam ostal celý mesiac, aby zhromaždil celý zásobovací oddiel svojho vojska.
JDT.4.1	Synovia Izraela, ktorí bývali v Judsku, sa dopočuli o všetkom, čo národom vykonal Holofernes, hlavný vojvodca asýrskeho kráľa Nebukadnesara, ako vydrancoval všetky ich svätyne a ako ich zničil. 
JDT.4.2	Zmocnila sa ich z neho nevýslovná hrôza, báli sa o Jeruzalem a o chrám Pána, svojho Boha.
JDT.4.3	Veď iba nedávno sa vrátili zo zajatia a len krátko predtým sa zhromaždil všetok ľud z Judska; obetné nádoby, oltár a chrámovú budovu po znesvätení znova posvätili. 
JDT.4.4	Poslali preto poslov na celé územie Samárie, Kóny, Bét-Chorónu, Belmaina, Jericha, ako aj do Choby, Aisory i do údolia Šalému. 
JDT.4.5	Obsadili všetky končiare vysokých vrchov a múrmi ohradili dediny, ktoré boli na nich, a pre prípad vojny tam uložili potraviny, pretože iba nedávno zožali svoje polia. 
JDT.4.6	Veľkňaz Jojakím, ktorý bol v tých dňoch v Jeruzaleme, napísal obyvateľom Betulie a Betomestaimu, ktorý leží oproti Esdrelónu pred rovinou blízko Dotánu. 
JDT.4.7	Prikázal im obsadiť prístupové cesty k pohoriu, pretože cez ne sa vstupovalo do Judska. Ľahko bolo zastaviť tých, čo tadiaľ prichádzali, priechodová cesta bola totiž taká úzka, že ňou mohli prejsť naraz nanajvýš dvaja muži. 
JDT.4.8	Synovia Izraela urobili, ako im prikázal veľkňaz Jojakím a rada starších celého ľudu Izraela, ktorá zasadala v Jeruzaleme.
JDT.4.9	Všetci muži Izraela volali s veľkou vrúcnosťou k Bohu a s veľkou vrúcnosťou
JDT.4.10	Muži, ich ženy a deti, ich dobytok a každý prisťahovalec, nádenník i otrok kúpený za peniaze, všetci si prepásali bedrá vrecovinou.
JDT.4.11	Každý izraelský muž, žena i deti, obyvatelia Jeruzalema, padli na zem pred chrámom, popolom si posypali hlavy a rozprestreli pred tvárou Pána svoju vrecovinu kajúcnika. 
JDT.4.12	Aj oltár zahalili do vrecoviny a vrúcne, jednomyseľne volali k Bohu Izraela, aby nevydal ich maličkých do záhuby a ich ženy ako korisť, ich dedičné mestá na zničenie, svätyňu na zneuctenie a potupu, na škodoradosť pohanom.
JDT.4.13	Pán vypočul ich hlas a zhliadol na ich úzkosť. Ľud sa postil mnoho dní po celom Judsku a v Jeruzaleme pred svätyňou všemohúceho Pána. 
JDT.4.14	Veľkňaz Jojakím a všetci kňazi, ktorí stáli pred Pánom a slúžili Pánovi, s vrecovinou okolo bedier, prinášali nepretržite spaľovanú obetu, modlitby a dobrovoľné dary ľudu. 
JDT.4.15	Na ich turbanoch bol popol a oni z celej sily volali k Pánovi, aby milostivo zhliadol na celý dom Izraela.
JDT.5.1	Hlavnému veliteľovi asýrskeho vojska Holofernesovi oznámili, že synovia Izraela sa pripravili na boj, že uzavreli priechody cez pohorie, opevnili každý končiar vysokého horstva a že na rovinách nakládli zátarasy. 
JDT.5.2	On sa nesmierne rozhneval, zvolal všetkých moábskych predákov a ammónskych vojvodcov i všetkých satrapov pobrežia. 
JDT.5.3	Povedal im: „Povedzte mi, Kanaánčania, čo je to za ľud, ktorý sídli v hornatom kraji? Kto sú tí, čo obývajú mestá, a koľko majú vojska? V čom je ich sila a moc, kto je nad nimi kráľom, ktorý vedie ich vojská? 
JDT.5.4	Prečo spomedzi všetkých obyvateľov západu práve oni odmietli vyjsť mi v ústrety?“
JDT.5.5	Odpovedal mu Achior, vodca všetkých Ammónčanov: „Nech môj pán počuje slovo z úst svojho otroka. Poviem ti pravdu o ľude, čo býva v tomto hornatom kraji vedľa teba. Lož nevyjde z úst tvojho otroka. 
JDT.5.6	Títo ľudia sú potomkami Chaldejcov. 
JDT.5.7	Najprv prišli bývať do Mezopotámie, pretože sa nechceli pridŕžať bohov svojich otcov, ktorí boli v krajine Chaldejcov.
JDT.5.8	Opustili náboženstvo svojich predkov a klaňali sa nebeskému Bohu, Bohu, ktorého spoznali. Chaldejci ich vyhodili spred tváre svojich bohov a oni utiekli do Mezopotámie a ako cudzinci tam ostali dlhý čas. 
JDT.5.9	Ich Boh im povedal, aby odišli zo svojho bydliska a putovali do krajiny Kanaán. Tam sa usadili a tam nadobudli množstvo zlata a striebra i veľmi početné stáda. 
JDT.5.10	Potom zostúpili do Egypta, lebo územie kanaánskej krajiny zachvátil hlad, a usadili sa tam, kým nachádzali obživu. Tam sa veľmi rozmnožili, takže sa ich rod nedal ani spočítať.
JDT.5.11	Vtedy sa kráľ Egypta postavil proti nim, zneužíval ich a nútil do výroby tehál. Ponižovali ich a urobili z nich otrokov.
JDT.5.12	I volali k svojmu Bohu a ten bil celú egyptskú krajinu ranami, na ktoré nebolo lieku. Vtedy ich Egypťania vyhnali spred svojej tváre.
JDT.5.13	A Boh pred nimi vysušil Červené more
JDT.5.14	a vyviedol ich na cestu k Sinaju a do Kadéš-Barnéy. Potom vyhnali všetkých obyvateľov púšte,
JDT.5.15	usídlili sa v krajine Amorejčanov a svojou mocou vyhubili všetkých Chešbónčanov. Keď prekročili Jordán, zaujali celý hornatý kraj.
JDT.5.16	Zahnali od seba Kanaánčanov, Perizzejcov, Jebúsejov, Síchemčanov i všetkých Girgašejov a na dlhý čas sa usídlili v krajine.
JDT.5.17	Kým nezhrešili proti svojmu Bohu, mali sa dobre, pretože je s nimi Boh, ktorý nenávidí neprávosť.
JDT.5.18	Keď sa však odchýlili od cesty, ktorú im určil, boli úplne vyničení v mnohých dlhotrvajúcich vojnách a ako zajatci odvlečení do krajiny, ktorá nebola ich krajinou. Chrám ich Boha bol zrovnaný so zemou a ich miest sa zmocnili nepriatelia.
JDT.5.19	No teraz, keď sa obrátili opäť k svojmu Bohu, vrátili sa z vyhnanstva, kde žili rozptýlení. Zaujali Jeruzalem, kde je ich svätyňa, a znova sa usídlili v hornatom kraji, pretože bol pustý.
JDT.5.20	A tak teda, vládca a pán, ak sa tento ľud dopúšťa hriechu nevedomosti a ak hrešia proti svojmu Bohu a presvedčíme sa, že urážajú Boha, vytiahneme a budeme bojovať proti nim. 
JDT.5.21	Ale ak niet neprávosti v ich národe, nech ich môj pán nechá tak, aby sa azda na ich obranu nepostavil ich Pán a ich Boh, ktorý je nad nimi, a my budeme mať hanbu pred celým svetom.“
JDT.5.22	Keď Achior skončil túto reč, všetok ľud, ktorý stál okolo stanu, šomral. Holofernesovi vysokí dôstojníci a všetci obyvatelia prímoria a Moábu hovorili, že ho treba na kusy rozsekať. 
JDT.5.23	Povedali: „Nebudeme sa predsa báť Izraelitov! Veď je to ľud, čo nemá ani silu, ani schopnosť klásť tvrdý odpor. 
JDT.5.24	Preto sa dajme do toho, vládca Holofernes, a oni budú pre celé tvoje vojsko iba malou korisťou.“
JDT.6.1	Keď sa utíšil hluk mužov, čo boli okolo zhromaždenej rady, pred celým davom cudzích žoldnierov sa oboril hlavný vojvodca asýrskeho vojska Holofernes na Achiora a na všetkých Moábčanov: 
JDT.6.2	„Ktože si ty, Achior, a vy, efrajimskí zapredanci, že sa dnes hráš medzi nami na proroka? Povedal si, že sa nemá bojovať proti rodu Izraela, lebo vraj sa na ich záštitu postaví ich Boh? Veď kto je bohom okrem Nebukadnesara? On pošle svoje sily a vyhubí ich z povrchu zeme. Ich Boh ich nevytrhne.
JDT.6.3	No my, kráľovi služobníci, budeme ich biť, akoby boli jediným mužom. Neodolajú náporu našich koní. 
JDT.6.4	Zaplavíme ich nimi. Hory nasiaknu ich krvou a roviny sa zaplnia ich mŕtvolami. Pred naším zrakom neostane ani len stopa po ich nohách, úplne zahynú. Tak hovorí kráľ Nebukadnesar, pán celej zeme. Lebo tak povedal a ani slovo z jeho výroku nevyjde naprázdno.
JDT.6.5	Ty však, Achior, ammónsky zapredanec, ktorý si sa dnes vyrieknutím týchto slov dopustil zrady, neuvidíš do tohto dňa moju tvár, kým nevykonám pomstu nad pokolením tých, čo vyšli z Egypta. 
JDT.6.6	Potom, keď sa vrátim, prebodne meč môjho vojska a kopija mojich služobníkov tvoj bok a padneš medzi ich ranených. 
JDT.6.7	Moji služobníci ťa odnesú do hôr a položia ťa do jedného z miest, ktoré ležia na svahoch. 
JDT.6.8	Nezomrieš hneď, ale budeš zničený spolu s nimi. 
JDT.6.9	Ak máš v srdci nejakú nádej, že ich mestá nebudú dobyté, nemusíš sa tváriť tak skľúčene. Povedal som a ani jedno z mojich slov nevyjde nazmar.“
JDT.6.10	Potom Holofernes rozkázal svojim sluhom, čo stáli v jeho stane, aby zadržali Achiora, dopravili ho do Betulie a odovzdali do rúk Izraelitov. 
JDT.6.11	Sluhovia ho chytili a viedli von z vojenského tábora na rovinu a z roviny ho viedli do hornatého kraja, až došli k prameňom poniže Betulie. 
JDT.6.12	Len čo muži z mesta zbadali, ako vystupujú na vrchol hory, chopili sa zbraní a vyšli z mesta smerom k vrcholu hory. Všetci prakovníci im prekazili výstup tým, že na nich strieľali kamene. 
JDT.6.13	Vtedy Holofernesovi sluhovia zostúpili zo svahu, sputnali Achiora a nechali ho ležať na úpätí vrchu. Potom sa vrátili k svojmu pánovi. 
JDT.6.14	Izraeliti zostúpili zo svojho mesta, prišli k nemu, rozviazali ho, odviedli ho do Betulie a postavili pred predstaviteľov mesta. 
JDT.6.15	V tých dňoch to boli: Michov syn Oziáš zo Šimeónovho kmeňa, Otonielov syn Chabrís a Melchielov syn Charmís. 
JDT.6.16	Zvolali všetkých starších mesta a do snemu sa zbehli aj všetci mladíci a ženy. Achiora postavili do stredu všetkého ľudu a Oziáš sa ho vypytoval, čo sa stalo. 
JDT.6.17	On im odpovedal a vyrozprával im, o čom sa hovorilo v Holofernesovej vojenskej rade, aj všetko to, čo povedal uprostred asýrskych náčelníkov, aj aké velikášske reči vyslovil Holofernes proti domu Izraela. 
JDT.6.18	Vtedy ľud padol tvárou na zem, klaňali sa Bohu a volali: 
JDT.6.19	„Pán, Boh neba, pozri na ich nadutosť a zmiluj sa nad naším poníženým rodom. Pohliadni dnes na tvár tých, čo sa ti zasvätili.“ 
JDT.6.20	Potešovali Achiora a veľmi ho chválili. 
JDT.6.21	Zo zhromaždenia ho Oziáš zaviedol do svojho domu a pre starších mesta vystrojil hostinu. Po celú tú noc vzývali Boha Izraela, aby im pomáhal.
JDT.7.1	Na druhý deň rozkázal Holofernes celému svojmu vojsku a celému svojmu ľudu, tým, čo sa pridali k nemu ako spojenci, aby vyrazili proti Betulii, aby obsadili výstupy do hornatého kraja a začali boj proti Izraelitom. 
JDT.7.2	V ten deň vyrazili všetci bojaschopní muži. Ich bojová sila pozostávala zo stosedemdesiattisíc pešiakov a dvanásťtisíc jazdcov. Okrem toho mali vozatajstvo a mužov, ktorí ich sprevádzali pešo; tých bolo veľmi veľké množstvo. 
JDT.7.3	Utáborili sa v údolí blízko Betulie pri prameni a roztiahli sa do šírky smerom k Dotánu až po Belbaim a do dĺžky od Betulie až po Kyamón, ktorý leží oproti Esdrelónu. 
JDT.7.4	Keď Izraeliti videli ich množstvo, veľmi sa naľakali a povedali každý svojmu susedovi: „Tí teraz vycicajú celú krajinu a ich ťarchu neunesú ani vysoké vrchy, ani doliny, ani vyvýšeniny.“ 
JDT.7.5	Všetci sa chopili svojich zbraní, zapálili ohne na vežiach a ostali tam celú noc strážiť. 
JDT.7.6	Na druhý deň Holofernes vyviedol celú svoju jazdu tak, aby ju videli Izraeliti bývajúci v Betulii. 
JDT.7.7	Preskúmal prístupové cesty k mestu, poobchádzal pramene vôd a obsadil ich. Postavil k nim oddiely bojovníkov, ale sám sa vrátil k svojmu vojsku.
JDT.7.8	Vtedy k nemu pristúpili všetci náčelníci Ezávových synov a všetci vodcovia moábskeho ľudu i vojvodcovia z prímoria a povedali: 
JDT.7.9	„Vypočuj, vládca, naše slová, aby tvoje vojsko neutrpelo ťažké straty. 
JDT.7.10	Tento ľud Izraelitov sa totiž nespolieha na svoje kopije, ale na výšiny vrchov, v ktorých bývajú. Veď naozaj nie je ľahké vystúpiť na vrcholy ich hôr.
JDT.7.11	Preto teraz, vládca, nebojuj proti nim v otvorenom boji a z tvojho vojska nepadne ani jediný muž. 
JDT.7.12	Ostaň vo svojom tábore a nechaj tam aj všetkých mužov zo svojho vojska. Iba tvoji sluhovia nech sa zmocnia vodného prameňa, ktorý vyviera na úpätí vrchu, 
JDT.7.13	pretože odtiaľ nosia vodu všetci, čo bývajú v Betulii. Tak ich zničí smäd a oni svoje mesto vydajú. My však a naše vojsko vystúpime na blízke končiare hôr a utáboríme sa tam. Budeme strážiť, aby z mesta nevyšiel ani jeden muž. 
JDT.7.14	Tak zahynú od hladu i so svojimi ženami a deťmi, a skôr než na nich dopadne meč, budú ležať na uliciach pred svojimi domami. 
JDT.7.15	Takto sa im odplatíš krutým trestom za to, že sa ti vzopreli a nevyšli ti pokojne v ústrety.“ 
JDT.7.16	Ich slová sa zapáčili Holofernesovi i všetkým jeho služobníkom. Rozkázal konať, ako navrhli. 
JDT.7.17	Oddiel Ammónčanov a päťtisíc Asýrčanov s nimi vyrazili, utáborili sa v údolí a zmocnili sa vôd i vodných prameňov Izraelitov. 
JDT.7.18	Synovia Ezáva a Ammóna sa vydali na cestu a utáborili sa na výšine oproti Dotánu. Niekoľkých spomedzi seba poslali na juhovýchod smerom k Egrebélu, ktorý je blízko Chúsu pri potoku Mochmúr. Ostatné asýrske vojsko sa utáborilo na rovine a pokryli celú krajinu. Ich stany a vojenské oddiely utvorili obrovský tábor; bolo ich veľké množstvo.
JDT.7.19	Izraeliti volali k Pánovi, svojmu Bohu, lebo ich ducha ovládla malomyseľnosť. Obkľúčili ich totiž všetci ich nepriatelia a nemali možnosť úniku. 
JDT.7.20	Celý asýrsky tábor, pešiaci, vozy a jazdci ostali okolo nich tridsaťštyri dní. Všetkým obyvateľom Betulie sa minuli zásoby vody zo všetkých nádob. 
JDT.7.21	Vyprázdňovali sa aj cisterny a voda im nestačila už ani na jeden deň na to, aby sa nadostač napili, aj keď ju dávali na prídel. 
JDT.7.22	Deti už padali do mdlôb, aj ženy a mládenci chradli od smädu a padali na uliciach mesta a v priechodoch brán, lebo už boli celí vysilení. 
JDT.7.23	Vtedy sa zhromaždil všetok ľud k Oziášovi a k predstaviteľom mesta, mladíci, ženy i deti hlasno kričali a volali pred všetkými staršími:
JDT.7.24	„Nech Boh súdi medzi vami a nami, že ste nám veľmi ukrivdili, keď ste s Asýrčanmi nerokovali o mieri. 
JDT.7.25	Nám už niet pomoci, lebo Boh nás vydal do ich rúk, aby sme tu ležali pred nimi vysmädnutí a celkom zničení. 
JDT.7.26	Zavolajte ich a vydajte teraz celé mesto napospas Holofernesovmu ľudu a celému jeho vojsku. 
JDT.7.27	Pre nás je lepšie, aby sme sa stali ich korisťou. Budeme síce otrokmi, ale budeme žiť. Naše oči nebudú musieť pozerať na zomieranie našich maličkých ani na to, ako sa vytráca život z našich žien a detí. 
JDT.7.28	Za svedka proti vám voláme nebo, zem aj nášho Boha a Pána našich otcov, ktorý nás trestá podľa našich hriechov a hriechov našich otcov. Prosíme, aby dnes nenaložil s nami tak, ako sme to opísali.“
JDT.7.29	Uprostred zhromaždenia prepukol veľký plač. Všetci mocným hlasom volali k Pánovi, svojmu Bohu. 
JDT.7.30	Vtedy im Oziáš povedal: „Vzchopte sa, bratia. Vydržme ešte päť dní. Dovtedy Pán, náš Boh, obráti svoje milosrdenstvo k nám; on nás natrvalo neopustí.
JDT.7.31	Keď však tie dni pominú a nepríde nám pomoc, urobím podľa vašich slov.“ 
JDT.7.32	Potom rozpustil ľud do ich stanovíšť. Odišli teda na hradby a na veže svojho mesta. Ženy a deti poslali domov. V meste zavládla veľká skľúčenosť.
JDT.8.1	V tých dňoch sa o tom dopočula Judita, dcéra Merariho, syna Oxu, syna Jozefa, syna Ozíela, syna Elkia, syna Ananiáša, syna Gideóna, syna Rafaina, syna Achitúba, syna Eliho, syna Chelkiu, syna Eliába, syna Natanaela, syna Salamiela, syna Sarasadaia, syna Izraela. 
JDT.8.2	Jej mužom bol Manasses z jej kmeňa a z jej rodu. Ten zomrel v čase zberu jačmeňa. 
JDT.8.3	Dozeral totiž na tých, čo viazali snopy na rovine, dostal úpal, musel si ľahnúť a zomrel vo svojom meste Betulii. Pochovali ho pri jeho otcoch na poli medzi Dotánom a Balamonom. 
JDT.8.4	Judita žila vo svojom dome ako vdova tri roky a štyri mesiace. 
JDT.8.5	Na streche svojho domu si postavila prístrešok a okolo bedier si založila vrecovinu. Na sebe mala vdovské šaty.
JDT.8.6	Postila sa po všetky dni svojho vdovstva okrem dní pred sobotou a okrem soboty, okrem dní pred novmesiacom a dní novmesiaca, okrem sviatkov a dní radosti v dome Izraela. 
JDT.8.7	Mala peknú postavu a na pohľad bola veľmi pekná. Jej muž Manasses jej zanechal zlato a striebro, sluhov a slúžky, dobytok i polia, a ona to všetko spravovala. 
JDT.8.8	Nebolo nikoho, kto by proti nej povedal niečo zlé, lebo naozaj bola bohabojná.
JDT.8.9	Judita sa dopočula o reptaní ľudu proti predstavenému mesta, že ľudia zmalomyseľneli pre nedostatok vody. Dopočula sa aj o všetkých slovách, ktoré im povedal Oziáš, že im prisahal, že po piatich dňoch vydá mesto Asýrčanom. 
JDT.8.10	Poslala svoju komornú, ktorá bola správkyňou celého jej majetku, a dala si zavolať starších mesta Chabrísa a Charmísa.
JDT.8.11	Keď k nej prišli, povedala im: „Počujte ma, predstavení obyvateľov Betulie. Nie je správne vaše slovo, ktoré ste dnešný deň povedali ľudu, keď ste vložili medzi Boha a seba prísahu, ktorú ste vyslovili. Vyjadrili ste sa, že vydáte mesto našim nepriateľom, ak vám Pán v týchto dňoch neposkytne svoju pomoc. 
JDT.8.12	Kto vlastne ste, že ste dnes pokúšali Boha a medzi synmi ľudí ste sa postavili na Božie miesto? 
JDT.8.13	Teraz chcete skúšať Pána, ktorý je všemohúci, ale sami nikdy nič nepochopíte.
JDT.8.14	Veď nie ste schopní preskúmať ani hĺbku ľudského srdca a zachytiť úvahy jeho myslenia. Ako by ste mohli preskúmať Boha, ktorý toto všetko utvoril? Ako by ste mohli spoznať jeho úmysel a poznať jeho myslenie? Nie, bratia, v nijakom prípade nedávajte podnet na hnev Pánovi, nášmu Bohu. 
JDT.8.15	Lebo ak nám nechce pomôcť do piatich dní, má moc ochrániť nás v dňoch, v ktorých sám chce, alebo nás zničiť pred zrakom našich nepriateľov. 
JDT.8.16	Vy si však nevynucujte od Pána, nášho Boha, určité rozhodnutie. Boh nie je ako človek, aby sa hrozbami dal zastrašiť, ani ako syn človeka, na ktorého sa dá robiť nátlak.
JDT.8.17	Preto očakávajme záchranu od neho a volajme k nemu o pomoc. On vypočuje náš hlas, ak s tým bude súhlasiť. 
JDT.8.18	Lebo v našich pokoleniach nepovstal a ani v našich dňoch nie je medzi nami kmeň ani rod, ani kraj, ani mesto, kde by sa klaňali bohom zhotoveným rukou, ako sa to stávalo v dávnych časoch. 
JDT.8.19	Práve preto boli naši otcovia vydaní meču a drancovaniu a utrpeli ťažkú porážku pred očami našich nepriateľov. 
JDT.8.20	My však nepoznáme iného Boha okrem neho, preto máme nádej, že nepohrdne nami ani nikým z nášho rodu. 
JDT.8.21	Veď ak sa necháme zajať, padne do zajatia aj celé Judsko a bude vyplienená naša svätyňa. Boh bude za jej znesvätenie žiadať našu krv 
JDT.8.22	a povraždenie našich bratov, zotročenie krajiny a spustošenie nášho dedičstva padne na našu hlavu uprostred pohanov, kdekoľvek budeme otrokmi; budeme na pohoršenie a na posmech v očiach tých, čo si nás podrobia. 
JDT.8.23	Lebo toto otroctvo nás nebude viesť k milosti, ale Pán, náš Boh, ho na nás uvalí ako trvalú hanbu. 
JDT.8.24	Ukážme teda, bratia, svojim bratom, že od nás závisí ich život a aj záchrana svätyne, chrámu i oltára závisí od nás. 
JDT.8.25	Za to všetko ďakujme Pánovi, nášmu Bohu, ktorý nás skúša, ako skúšal našich otcov. 
JDT.8.26	Spomeňte si, čo všetko urobil s Abrahámom a ako skúšal Izáka, aj čo všetko sa prihodilo Jákobovi, keď v sýrskej Mezopotámii pásol ovce Labána, brata svojej matky.
JDT.8.27	Lebo ako ich vystavil skúške ohňom, aby preskúmal pevnosť ich srdca, tak sa Pán ani na nás nepomstil, ale tých, čo sa približujú k nemu, šľahá bičom, aby ich usmerňoval.“
JDT.8.28	Vtedy jej Oziáš povedal: „Všetko, čo si povedala, hovorila si z dobrého srdca a niet nikoho, kto by sa staval proti tvojim slovám. 
JDT.8.29	Lebo tvoja múdrosť sa neprejavila až dnes, ale tvoju rozumnosť pozná všetok ľud od dávnych dní, lebo tvoje srdce je až do hĺbky dobré. 
JDT.8.30	Ľud však trpí hrozným smädom. Preto nás prinútili konať, ako sme im sľúbili, a zaviazať sa prísahou, ktorú neporušíme. 
JDT.8.31	Modli sa teraz za nás, veď si zbožná žena. Pán zošle dážď, aby sa naplnili naše cisterny, a potom už nebudeme omdlievať.“ 
JDT.8.32	No Judita im povedala: „Počujte ma! Urobím čin, ktorý si budú pripomínať synovia nášho rodu z pokolenia na pokolenie. 
JDT.8.33	Vy sa tejto noci postavte k bráne a ja vyjdem von so svojou komornou. Práve v dňoch, po ktorých ste podľa svojho vyhlásenia mali vydať mesto našim nepriateľom, Pán mojou rukou navštívi Izrael. 
JDT.8.34	Vy však nepátrajte po tom, čo chcem urobiť. Nepoviem vám to, až kým nedokončím svoj čin.“ 
JDT.8.35	Oziáš a predáci jej povedali: „Choď v pokoji a Pán, Boh, nech ide pred tebou, aby vykonal pomstu nad našimi nepriateľmi.“ 
JDT.8.36	Keď opustili jej prístrešok, rozišli sa na svoje miesta.
JDT.9.1	Judita padla na tvár, posypala si hlavu popolom a vyzliekla si vrecovinu, ktorou bola odetá. Vo chvíli, keď v Božom dome v Jeruzaleme prinášali spaľovanú obetu, v ten večer zvolala Judita mocným hlasom k Pánovi:
JDT.9.2	„Pán, Boh môjho otca Šimeóna, ktorému si dal do ruky meč, aby vykonal pomstu na cudzincoch, ktorí odstránili pás zo šiat panny, aby ju sprznili, ktorí obnažili jej stehná, aby ju zneuctili, ktorí poškvrnili jej lono, aby ju zhanobili. Veď ty si povedal: ‚Také niečo sa nesmie stať.‘ No oni to urobili.
JDT.9.3	Za to si vydal ich vládcov na záhubu a ich lôžko, ktoré sa hanbilo za ich podlú zradu, stalo sa zradnou posteľou, kde vykrvácali. Pozabíjal si sluhov s ich veľmožmi a veľmožov s ich trónmi. 
JDT.9.4	Ich ženy si vydal za korisť, ich dcéry si vydal do zajatia a celú ich korisť si dal svojim milovaným synom, aby si ju rozdelili, lebo boli zapálení horlivosťou za teba. Oni si sprotivili urážku ich krvi a prosili ťa o pomoc. Bože, Bože môj, vypočuj aj mňa, vdovu.
JDT.9.5	Lebo ty si urobil to, čo bolo skôr než tie veci, ale i tie veci, aj to, čo prišlo po nich, si premyslel, aj to, čo je teraz, a aj to, čo príde. To, čo si mal v úmysle, sa aj stalo. 
JDT.9.6	Veci, pre ktoré si sa rozhodol, postavili sa k tebe a povedali: ‚Hľa, tu sme.‘ Lebo všetky tvoje cesty sú pripravené a vopred poznáš rozhodnutie svojho súdu.
JDT.9.7	Hľa, Asýrčania znásobili svoje vojsko. Vystatujú sa svojimi koňmi a jazdcami, chvascú sa údernosťou pechoty, spoliehajú sa na štíty, oštepy, luky a praky. Nevedia, že ty si Pán, ktorý zastavuje vojny.
JDT.9.8	Tvoje meno je Pán. Svojou mocou rozdrv ich silu a vo svojom hneve zlom ich násilie. Lebo oni sa rozhodli znesvätiť tvoju svätyňu, zneuctiť stan, kde prebýva meno tvojej slávy, mečom odraziť roh tvojho oltára.
JDT.9.9	Pozri na ich nadutosť, zošli svoj hnev na ich hlavy a mojej ruke, ruke vdovy, daj silu vykonať to, čo som si predsavzala. 
JDT.9.10	Mojimi mámivými perami bi sluhu s pánom a pána s jeho sluhom. Rukou ženy rozdrv ich pýchu. 
JDT.9.11	Lebo tvoja moc nespočíva v množstve ani sa tvoja vláda neopiera o mocných, ale ty si Boh pokorných, pomocník núdznych, zástanca slabých, ochranca opustených, záchranca zúfalých.
JDT.9.12	Áno, áno, Boh môjho otca a Boh dedičstva Izraela, Vládca nebies i zeme, Stvoriteľ vôd, Kráľ celého svojho tvorstva, ty vypočuj moju modlitbu. 
JDT.9.13	Daj, aby moje ľstivé slovo doráňalo a dokaličilo tých, čo zamýšľali ohavnosti proti tvojej zmluve a proti tvojmu svätému príbytku, proti vrchu Sion a proti domu, ktorý patrí tvojim synom. 
JDT.9.14	Oznám to celému svojmu národu a každému kmeňu, aby vedeli, že ty si Boh, Boh všetkej moci a sily, a že okrem teba niet iného, kto by ochraňoval rod Izraela.“
JDT.10.1	Keď prestala volať k Bohu Izraela a skončila všetky tieto slová, 
JDT.10.2	vstala z miesta svojej pokornej modlitby a zavolala svoju komornú. Zišla do domu, kde sa zdržiavala v sobotné dni a počas sviatkov. 
JDT.10.3	Zložila zo seba vrecovinu, ktorú nosievala, vyzliekla si vdovské šaty, poumývala sa vodou a natrela sa vzácnou masťou. Učesala si vlasy, na hlavu si založila diadém a obliekla si slávnostné šaty, ktorými sa zdobila, kým žil jej muž Manasses.
JDT.10.4	Obula si sandále, založila si náramky, náhrdelníky, prstene, náušnice a všetky šperky a náramne sa vyparádila, aby zvádzala oči mužov, ktorí ju uvidia. 
JDT.10.5	Svojej komornej dala kožený vak s vínom a krčah oleja, kapsu naplnila jačmennými plackami, sušenými figami a čistými chlebmi. Zbalila všetky nádoby a naložila jej to na plecia. 
JDT.10.6	Vyšli k bráne mesta Betulie, pri ktorej našli stáť Oziáša a mestských starších Chabrísa a Charmísa. 
JDT.10.7	Keď ju zazreli, priam žasli nad jej krásou, pretože sa zmenil výzor jej tváre a mala oblečené aj iné šaty. Povedali jej: 
JDT.10.8	„Kiež ti Boh našich otcov prejaví svoju milosť a tvoje zámery poznačí úspechom na chválu synov Izraela a na vyvýšenie Jeruzalema.“ 
JDT.10.9	Ona sa poklonila Bohu a povedala im: „Prikážte, aby mi otvorili mestskú bránu. Vyjdem, aby som dokonala zámer, o ktorom ste sa so mnou rozprávali.“ Vtedy rozkázali mladíkom, aby jej otvorili podľa jej želania. 
JDT.10.10	Keď to urobili, Judita vyšla spolu so svojou slúžkou. Muži z mesta pozerali za ňou, kým zostúpila z vrchu a prešla cez údolie, kde sa im stratila z očí. 
JDT.10.11	Ony kráčali rovno údolím, kým na ne nenarazila predná hliadka Asýrčanov. 
JDT.10.12	Chytili ju a spýtali sa: „Čia si, odkiaľ prichádzaš a kam ideš?“ Odvetila: „Som dcéra Hebrejov a utekám od nich, pretože vám budú vydaní napospas. 
JDT.10.13	Idem za Holofernesom, hlavným veliteľom vášho vojska, aby som mu podala pravdivú správu a aby som mu ukázala cestu, ktorou môže ísť a ovládnuť celú vrchovinu tak, že nezahynie ani jediný z jeho mužov, ani živá duša.“ 
JDT.10.14	Keď muži počuli jej slová a zahľadeli sa na jej tvár, vnímali ju ako úžasnú krásavicu. Povedali jej: 
JDT.10.15	„Zachránila si si život, že si sa ponáhľala pred tvár nášho pána. Teraz pokračuj v ceste do jeho stanu. Niektorí z nás ťa odprevadia a odovzdajú ťa do jeho rúk. 
JDT.10.16	Keď však budeš stáť pred ním, nech ti srdce nezviera strach, ale oznám mu, čo mu máš povedať. Bude s tebou zaobchádzať dobre.“
JDT.10.17	Nato vybrali spomedzi seba sto mužov, ktorí sa pripojili k nej a jej komornej, a tak ich viedli do Holofernesovho stanu. 
JDT.10.18	Celý tábor sa zbehol, lebo v stanoch sa rozniesla správa o jej príchode. Tí, čo prišli, ju obkolesili, kým ona stála pred stanom Holofernesa, ktorému ohlásili jej príchod. 
JDT.10.19	Obdivovali jej krásu a v nej obdivovali synov Izraela. Medzi sebou si hovorili: „Kto by podceňoval tento ľud, ktorý má uprostred seba takéto ženy? Nebolo by správne nechať z nich nažive čo i len jedného muža, lebo tí, čo ostanú nažive, boli by schopní oklamať celú zem.“ 
JDT.10.20	Vtedy vyšli Holofernesovi telesní strážcovia i všetci jeho sluhovia a voviedli ju do stanu. 
JDT.10.21	Holofernes odpočíval na svojom lôžku za sieťou proti komárom, ktorá bola z purpuru, zlata, smaragdu a všitých drahokamov. 
JDT.10.22	Podali mu o nej hlásenie a on vyšiel do predsiene stanu; pred ním niesli strieborné lampy. 
JDT.10.23	Keď sa Judita objavila pred ním a pred jeho služobníkmi, všetci obdivovali krásu jej tváre. Ona padla pred ním na tvár a poklonila sa mu. Jeho sluhovia ju zodvihli.
JDT.11.1	Holofernes jej povedal: „Žena, vzchop sa! Nech ti srdce nezviera strach, veď ja som neublížil nikomu, kto bol ochotný slúžiť Nebukadnesarovi, kráľovi celej zeme. 
JDT.11.2	Keby tvoj ľud, ktorý žije na vrchovine, nebol mnou opovrhol, nebol by som zodvihol svoju kopiju proti nim. Sami si to zapríčinili. 
JDT.11.3	Teraz mi však povedz, prečo si od nich utiekla a prečo si prišla k nám. Tým, že si sem prišla, zachránila si sa. Upokoj sa! Ostaneš nažive tejto noci a aj potom. 
JDT.11.4	Tu ti nikto neublíži. Naopak, budú sa k tebe správať dobre, ako je zvykom správať sa k služobníkom môjho pána, kráľa Nebukadnesara.“ 
JDT.11.5	Judita mu povedala: „Prijmi slová svojej otrokyne. Nech smie tvoja služobnica prehovoriť pred tebou. To, čo tejto noci oznámim svojmu pánovi, nebude lož. 
JDT.11.6	Ak budeš konať podľa slov svojej služobnice, Boh privedie tvoje dielo k šťastnému koncu a môj pán neutrpí neúspech vo svojich zámeroch. 
JDT.11.7	Akože žije Nebukadnesar, kráľ celej zeme, a ako trvá moc toho, ktorý ťa vyslal, aby si zaviedol poriadok vo všetkom, čo žije, vyhlasujem, že tvojou zásluhou mu budú slúžiť nielen ľudia, ale aj divá zver, dobytok a nebeské vtáctvo bude žiť vďaka tvojej moci pod vládou Nebukadnesara a celého jeho domu.
JDT.11.8	Dopočuli sme sa totiž o tvojej múdrosti a o vynikajúcich schopnostiach tvojho ducha. Po celej zemi sa šíria správy, že ty jediný v celom kráľovstve si dobrý, skvelý vo svojich vedomostiach a úžasný vo vojenskom umení. 
JDT.11.9	A čo sa týka reči, ktorú predniesol Achior v tvojej vojenskej rade, jeho výroky sa dostali do uší aj nám, pretože muži v Betulii ho nechali žiť a on im vyrozprával všetko, čo povedal pred tebou. 
JDT.11.10	Preto, pán a vládca, nepodceňuj jeho slová, ale v srdci ich zváž, pretože sú pravdivé. Veď náš rod nebude potrestaný, meč ho nezdolá, iba ak by sa prehrešili proti svojmu Bohu. 
JDT.11.11	Ale teraz, aby môj pán neodišiel naprázdno a bez úspechu, dopadne na nich smrť, pretože ich zachvátil hriech. Ním rozhnevajú svojho Boha, vždy keď robia niečo neprístojné. 
JDT.11.12	Keďže im vyšla potrava a minula sa všetka voda, zaumienili si siahnuť na zvieratá a uzniesli sa zjesť všetko — i to, čo im Boh vo svojom zákone zakázal jesť. 
JDT.11.13	Ešte aj prvotiny obilia, desiatky z vína a oleja, ktoré po posvätení opatrovali pre kňazov, čo v Jeruzaleme stoja pred tvárou nášho Boha, rozhodli sa spotrebovať, hoci týchto vecí sa nesmie nikto z ľudu rukami ani len dotknúť.
JDT.11.14	Do Jeruzalema poslali poslov, aby im priniesli povolenie od rady starších, lebo aj tamojší obyvatelia urobili kedysi to isté. 
JDT.11.15	Skončí sa to takto: keď im to oznámia a oni budú konať podľa toho, ten istý deň ti budú vydaní, aby si ich zničil. 
JDT.11.16	Preto som ja, tvoja otrokyňa, od nich utiekla, len čo som sa to všetko dozvedela. Boh ma poslal vykonať s tebou veci, nad ktorými užasne celá zem, všetci, čo sa o nich dopočujú. 
JDT.11.17	Lebo tvoja otrokyňa je bohabojná a vo dne v noci slúži nebeskému Bohu. Ostanem teda, pán môj, pri tebe. Tvoja otrokyňa vyjde v noci do rokliny. Budem sa modliť k Bohu a on mi povie, kedy začali páchať tieto hriechy. 
JDT.11.18	Potom prídem a oznámim ti to. Ty vytiahneš s celým svojím vojskom a nebude medzi nimi nikoho, kto by sa ti postavil na odpor. 
JDT.11.19	Budem ťa viesť cez Judsko, kým neprídeš k Jeruzalemu. Uprostred neho postavím tvoj trón. Budeš ich hnať ako ovce, ktoré nemajú pastiera, a ani pes nezabreše svojím jazykom proti tebe. Toto všetko mi bolo povedané vďaka mojej schopnosti poznať budúcnosť. Bolo mi to zvestované a ja som poslaná, aby som ti to oznámila.“
JDT.11.20	Jej slová sa zapáčili Holofernesovi a všetkým jeho služobníkom. Obdivovali jej múdrosť a hovorili: 
JDT.11.21	„Od jedného kraja zeme až po druhý nieto ženy s takou krásnou tvárou a takou múdrosťou v reči.“ 
JDT.11.22	Holofernes jej povedal: „Dobre urobil Boh, že ťa poslal preč od tvojho ľudu, aby zmocneli naše ruky a prišla záhuba na tých, čo opovrhli mojím pánom. 
JDT.11.23	Si naozaj krásna a múdre sú tvoje slová. Ak urobíš, ako si povedala, tvoj Boh bude mojím bohom, ty budeš bývať v paláci kráľa Nebukadnesara a na celej zemi budeš slávna.“
JDT.12.1	Potom Holofernes prikázal, aby Juditu zaviedli ta, kde bol uložený jeho strieborný riad, a rozkázal prestrieť a dať jej jesť z jedál a piť z vína, ktoré boli určené jemu. 
JDT.12.2	Judita však povedala: „Nebudem z toho jesť, aby nevzniklo pohoršenie. Nech mi podávajú iba z toho, čo som si priniesla.“
JDT.12.3	Holofernes jej povedal: „No ak nebude stačiť to, čo máš, odkiaľ vezmeme pre teba podobné pokrmy? Lebo medzi nami nie je nikto z tvojho rodu.“ 
JDT.12.4	Judita mu odpovedala: „Ako žiješ, pán môj, tvoja otrokyňa určite nespotrebuje, čo má so sebou, kým Pán mojou rukou nevykoná, čo si zaumienil.“ 
JDT.12.5	Vtedy ju Holofernesovi sluhovia voviedli do stanu a ona spala až do polnoci. Pred rannou strážou vstala 
JDT.12.6	a odkázala Holofernesovi: „Nech môj pán vydá príkaz, aby tvoja otrokyňa smela vyjsť modliť sa.“ 
JDT.12.7	A Holofernes prikázal osobným strážcom, aby jej nerobili prekážky. Tak ostala v tábore tri dni. Každú noc vychádzala do rokliny pod Betuliou a kúpala sa v tábore pri prameni vody. 
JDT.12.8	Keď vyšla z kúpeľa, modlila sa k Pánovi, Bohu Izraela, aby usmerňoval jej cestu a pozdvihol synov svojho ľudu. 
JDT.12.9	Potom čistá vošla do stanu a ostala tam, kým jej podvečer priniesli jedlo.
JDT.12.10	Na štvrtý deň usporiadal Holofernes hostinu s pijatikou výlučne pre svoje služobníctvo a do tejto spoločnosti nepozval nikoho z vojenských dôstojníkov. 
JDT.12.11	No eunuchovi Bagóasovi, ktorý mal na starosti všetky jeho záležitosti, povedal: „Choď a prehovor tú Hebrejku, ktorá je u teba, aby prišla medzi nás a s nami jedla a pila.
JDT.12.12	Veď by sme sa museli hanbiť sami pred sebou, keby sme takú ženu nechali len tak a nepobavili sa s ňou. Veď sa nám vysmeje, ak ju k sebe nepritúlime.“ 
JDT.12.13	Bagóas teda odišiel od Holofernesa, zašiel k nej a povedal: „Nech sa táto krásna dievčina nezdráha ísť k môjmu pánovi, prijať od neho poctu, rozveseliť sa s nami pri popíjaní vína, stať sa tohto dňa akoby jednou z dcér Asýrčanov, ktoré konajú službu v Nebukadnesarovom paláci.“ 
JDT.12.14	Judita mu odpovedala: „Ktože som ja, aby som odporovala svojmu pánovi? Bez meškania vykonám všetko, čo je milé v jeho očiach, a budem sa z toho tešiť až do chvíle svojej smrti.“ 
JDT.12.15	Vstala, obliekla sa do krásnych šiat a prikrášlila sa všetkým, čím sa ženy ozdobujú. Prišla jej otrokyňa a na zemi pred Holofernesom jej prestrela kožušiny, ktoré dostala od Bagóasa na každodenné používanie, aby si na ne ľahla a jedla. 
JDT.12.16	Potom Judita vošla a ľahla si. Holofernesovo srdce bolo ňou uchvátené a jeho dušu preniklo vzrušenie. Zmocnila sa ho neodolateľná túžba po nej. Odo dňa, ako ju zazrel, striehol na príhodnú chvíľu, aby ju zviedol. 
JDT.12.17	Holofernes jej povedal: „Pi a veseľ sa s nami!“ 
JDT.12.18	Judita odpovedala: „Budem piť, pán môj, pretože sa mi dnes dostáva najväčšej pocty za celý život odo dňa môjho narodenia.“ 
JDT.12.19	Pred jeho očami si brala a jedla i pila z toho, čo pripravila jej slúžka. 
JDT.12.20	Holofernes bol z nej vo vytržení a pil veľmi mnoho vína; toľko ho za jeden deň nevypil nikdy od svojho narodenia.
JDT.13.1	Keď už bolo neskoro, jeho služobníci sa ponáhľali odísť. Bagóas zatvoril stan zvonka, aby služobníci pána nevyrušovali. Oni sa pobrali spať, pretože všetci boli ustatí, keďže hostina sa veľmi pretiahla. 
JDT.13.2	V stane ostala jedine Judita. Holofernes sa zvalil na svoju posteľ, lebo bol z vína celkom opitý. 
JDT.13.3	Judita prikázala svojej slúžke, aby stála pri jej spálni a ako každý deň čakala, kým vyjde. Povedala totiž, že vyjde modliť sa. A to isté povedala aj Bagóasovi. 
JDT.13.4	Všetci od najmenšieho po najväčšieho odišli a v spálni neostal nikto. Vtedy Judita vstala, pristúpila k jeho lôžku a vo svojom srdci povedala: „Pane, všemocný Boh, zhliadni v tejto chvíli na činy, ktoré urobia moje ruky na oslavu Jeruzalema. 
JDT.13.5	Veď teraz nadišiel príhodný okamih, aby si sa ujal svojho dedičstva a uskutočnil môj zámer na rozdrvenie nepriateľov, ktorí zaútočili proti nám.“ 
JDT.13.6	Potom pristúpila k stĺpiku postele pri Holofernesovej hlave, sňala z neho jeho meč, 
JDT.13.7	priblížila sa k posteli, chytila ho za vlasy na hlave a povedala: „Posilni ma, Pán, Boh Izraela, v tento deň.“ 
JDT.13.8	Potom mu z celej sily dva razy zaťala do krku a odsekla mu hlavu.
JDT.13.9	Telo odvalila z lôžka a zo stĺpov sňala záves proti komárom. Po krátkej chvíli vyšla a Holofernesovu hlavu odovzdala svojej komornej. 
JDT.13.10	Tá ju vložila do kapsy na jedlo a obe podľa svojho zvyku vyšli modliť sa. Prešli cez tábor, obišli roklinu, vystúpili na vrch Betulie a prišli pred jej brány.
JDT.13.11	Judita zďaleka volala na tých, čo strážili bránu: „Otvorte, otvorte bránu! S nami je Boh, náš Boh! On uplatnil svoju silu v Izraeli a svoju moc proti nepriateľom. Tak to urobil aj dnes.“
JDT.13.12	Keď muži mesta počuli jej hlas, rýchlo zišli k mestskej bráne a zvolali starších mesta. 
JDT.13.13	Zbehli sa všetci od najmenšieho po najväčšieho, lebo sa im zdalo neuveriteľné, že prišla. Otvorili bránu, vpustili ich, zapálili oheň, aby bolo vidno, a obstúpili ich. 
JDT.13.14	Ona k nim mocným hlasom prehovorila: „Chváľte Boha, chváľte! Chváľte Boha, ktorý neodňal svoje milosrdenstvo od domu Izraela, ale tejto noci mojou rukou zdrvil našich nepriateľov.“ 
JDT.13.15	Potom vybrala hlavu z kapsy, ukázala im ju a povedala: „Pozrite, hlava Holofernesa, hlavného veliteľa asýrskeho vojska. Pozrite, záves proti komárom, za ktorým ležal vo svojej opitosti. Pán ho zabil rukou ženy.
JDT.13.16	Ako žije Pán, ktorý ma ochraňoval na mojej ceste, ktorou som šla: zviedla ho moja tvár na jeho záhubu, ale nespáchal so mnou hriech, ktorým by ma poškvrnil a zhanobil.“ 
JDT.13.17	Všetok ľud priam žasol. Sklonili sa, klaňali sa Bohu a jednomyseľne hovorili: „Požehnaný si, náš Boh, ktorý si dnešného dňa zničil nepriateľov svojho ľudu.“ 
JDT.13.18	Oziáš jej povedal: „Požehnaná si, dcéra, najvyšším Bohom nad všetky ženy na zemi. A požehnaný je Pán, Boh, ktorý stvoril nebesia i zem, ktorý ťa viedol, aby si zrazila hlavu vodcu našich nepriateľov.
JDT.13.19	Nech nevymizne spomienka na tvoju dôveru zo sŕdc tých ľudí, čo si naveky budú pripomínať Božiu moc. 
JDT.13.20	Kiež Boh umožní, aby ti boli tieto činy na večnú slávu, a nech ťa zahrnie dobrodeniami za to, že si pri ponížení nášho rodu nešetrila vlastný život, ale zabránila si nášmu pádu, kráčajúc priamou cestou pred tvárou nášho Boha.“ A všetok ľud povedal: „Nech sa tak stane! Nech sa tak stane!“
JDT.14.1	Judita im povedala: „Počúvajte ma, bratia! Vezmite túto hlavu a zaveste ju na cimburie našich hradieb.
JDT.14.2	Keď sa začne brieždiť a keď slnko vyjde nad zem, každý z vás nech si zoberie svoju vojenskú výzbroj a každý bojaschopný muž nech vyjde von z mesta. Na čelo si postavte veliteľa, ako keby ste chceli zostúpiť na rovinu k predsunutým strážam Asýrčanov. Ale nezostúpte. 
JDT.14.3	Oni sa chopia svojich zbraní, pôjdu do svojho tábora a zobudia veliteľov asýrskeho vojska. Zbehnú sa k Holofernesovmu stanu, ale keď ho nenájdu, padne na nich hrôza a ujdú pred vami. 
JDT.14.4	A vtedy ich vy a všetci obyvatelia izraelskej vrchoviny budete prenasledovať a na úteku ich rozdrvíte. 
JDT.14.5	Skôr však, ako to urobíte, zavolajte mi Ammónčana Achiora, aby videl a spoznal toho, čo opovrhol domom Izraela a poslal ho k nám akoby na smrť.“ 
JDT.14.6	Zavolali teda Achiora z Oziášovho domu. Keď prišiel a videl Holofernesovu hlavu v ruke jedného z mužov ľudového zhromaždenia, padol na tvár a omdlel. 
JDT.14.7	Keď ho zodvihli, klesol Judite k nohám, s úctou sa jej poklonil a povedal: „Ty požehnaná v každom judskom príbytku i v každom národe. Tí, čo počujú tvoje meno, zachvejú sa strachom. 
JDT.14.8	Teraz mi však porozprávaj všetko, čo si urobila v týchto dňoch.“ Vtedy mu Judita uprostred ľudu vyrozprávala všetko, čo urobila odo dňa, keď odišla, až po chvíľu, keď im to rozprávala. 
JDT.14.9	Keď prestala hovoriť, ľud prepukol v hlasitý jasot a radostne plesal vo svojom meste. 
JDT.14.10	Keď Achior videl všetko, čo urobil Boh Izraela, pevne uveril v Boha a dal sa obrezať. Bol natrvalo pridružený k domu Izraela.
JDT.14.11	Keď sa rozbrieždilo, zavesili Holofernesovu hlavu na hradby. Každý muž sa chopil svojej zbrane a po čatách vypochodovali na prístupové cesty k pohoriu. 
JDT.14.12	Keď ich Asýrčania zazreli, poslali odkaz svojim vodcom, ktorí šli k veliteľom, ku kapitánom a k všetkým vojvodcom. 
JDT.14.13	Prišli pred Holofernesov stan a povedali jeho zástupcovi, ktorý ho vo všetkom zastupoval: „Rýchlo zobuď nášho pána, pretože otroci sa odvážili zostúpiť do boja proti nám, a tak budú do posledného muža zničení.“ 
JDT.14.14	Bagóas vošiel a pred závesom stanu zatlieskal. Myslel si totiž, že jeho pán tam spí s Juditou. 
JDT.14.15	No keď sa nikto neozýval, odhrnul záves, vstúpil do spálne a našiel ho mŕtveho ležať na zemi bez hlavy. 
JDT.14.16	Skríkol z celej sily a s plačom, stonaním a hlasitým nárekom si roztrhol šaty. 
JDT.14.17	Potom vbehol do stanu, ktorý obývala Judita, ale nenašiel ju. Vybehol von medzi ľudí a kričal: 
JDT.14.18	„Tí otroci nás dostali! Jediná žena, Hebrejka, zhanobila dom kráľa Nebukadnesara. Pozrite, Holofernes leží na zemi bez hlavy.“ 
JDT.14.19	Keď tie slová počuli velitelia asýrskeho vojska, roztrhli si rúcho a veľmi sa vyľakali. V tábore nastal veľký nárek a strašný krik.
JDT.15.1	Keď to počuli ostatní, čo boli v stanoch, zhrozili sa nad tým, čo sa stalo. 
JDT.15.2	Padol na nich strach a hrôza. Nebolo nikoho, kto by čakal na svojho druha; v momente sa rozpŕchli a utekali jeden cez druhého po všetkých cestách na rovine či po horách. 
JDT.15.3	Aj tí, čo táborili na vrchovine okolo Betulie, dali sa na útek. Vtedy sa na nich vyhrnuli synovia Izraela, všetci bojovníci. 
JDT.15.4	Oziáš poslal poslov do Betomastaimu, Beby, Choby a Kóly i na celé územie Izraela, aby oznámili, čo sa stalo, a aby všetci zaútočili na nepriateľov a zničili ich. 
JDT.15.5	Keď to počuli synovia Izraela, všetci sa jednomyseľne vrhli na nich a bojovali proti nim až po Chobu. Pridali sa aj Jeruzalemčania a obyvatelia celého hornatého kraja, lebo im oznámili, čo sa prihodilo v tábore ich nepriateľov. Obyvatelia Gileádu a Galiley im zasadzovali ťažké rany, až kým nedošli do Damasku a na jeho územie. 
JDT.15.6	Ostatní obyvatelia Betulie vtrhli do asýrskeho tábora, vyplienili ho a veľmi sa obohatili. 
JDT.15.7	Keď sa Izraeliti vrátili z krvavej bitky, zmocnili sa vecí, čo zostali. A bohatú korisť si odniesli aj osady a usadlosti v hornatom kraji i na rovine. Bolo toho veľmi veľa.
JDT.15.8	Veľkňaz Jojakím a rada starších synov Izraela, ktorí bývali v Jeruzaleme, prišli, aby uzreli dobrodenia, ktoré urobil Pán Izraelu, a aby sa stretli s Juditou a pozdravili ju.
JDT.15.9	Keď vošli do jej domu, všetci ju jednomyseľne požehnávali a hovorili jej: „Ty si povznesenie Jeruzalema, ty si ozajstná pýcha Izraela, ty si veľká ozdoba nášho rodu. 
JDT.15.10	Všetko toto si urobila vlastnou rukou, urobila si dobre Izraelu a Boh v tom našiel zaľúbenie. Nech ťa požehná všemohúci Pán na večné časy.“ A všetok ľud povedal: „Nech sa tak stane.“ 
JDT.15.11	Všetok ľud drancoval tábor tridsať dní. Judite dali Holofernesov stan, všetko jeho striebro, jeho divány, nádoby a zariadenie. Ona to vzala, naložila na svoju mulicu, zapriahla do svojich vozov a vrchovato ich naložila. 
JDT.15.12	Zbehli sa aj všetky izraelské ženy, aby ju videli, požehnávali ju. Na jej počesť niektoré z nich tancovali. Ona si nabrala do rúk ratolesti a dávala ich ženám, ktoré boli s ňou. 
JDT.15.13	Potom sa ozdobili olivovými vencami, ona i jej spoločníčky; Judita sa postavila na čelo všetkých a viedla tanec všetkých žien. Za nimi kráčali všetci izraelskí muži v plnej zbroji, ozdobení vencami a s piesňami na perách.
JDT.15.14	Vtedy začala Judita pred celým Izraelom spievať toto vďakyvzdanie a celý národ ešte silnejšie opakoval tento chválospev:
JDT.16.1	Judita spievala:
JDT.16.1	„Začnite oslavovať môjho Boha bubnami,
JDT.16.1	spievajte Pánovi s cimbalmi,
JDT.16.1	zanôťte mu žalm a chválospev,
JDT.16.1	vyvyšujte a vzývajte jeho meno,
JDT.16.2	pretože Pán je Boh, ktorý robí koniec vojnám,
JDT.16.2	pretože postavil tábor uprostred svojho ľudu
JDT.16.2	a mňa vytrhol z rúk tých, čo ma prenasledovali.
JDT.16.3	Prišiel Aššúr z hôr od severu,
JDT.16.3	prišiel s tisíckami svojich vojsk,
JDT.16.3	ich množstvo zatarasilo údolia
JDT.16.3	a ich jazda pokryla výšiny.
JDT.16.4	Povedal, že vypáli moje chotáre,
JDT.16.4	že mojich mládencov pozabíja mečom,
JDT.16.4	že moje dojčatá rozhádže po zemi,
JDT.16.4	že mojich maličkých dá za korisť,
JDT.16.4	že moje panny odvlečie.
JDT.16.5	Pán, Všemohúci, ich zničil rukou ženy.
JDT.16.6	Ich hrdina totiž nepadol rukou junákov,
JDT.16.6	ani ho neubili synovia titanov,
JDT.16.6	ani sa naňho neoborili vysokí obri,
JDT.16.6	ale Judita, Merariho dcéra,
JDT.16.6	ochromila ho krásou svojej tváre.
JDT.16.7	Vyzliekla si totiž svoj vdovský šat,
JDT.16.7	aby pozdvihla sužovaných v Izraeli,
JDT.16.7	voňavým olejom si pomazala tvár,
JDT.16.8	vlasy si previazala stuhou
JDT.16.8	a obliekla si jemné ľanové rúcho, aby ho zviedla.
JDT.16.9	Jej sandále uchvátili jeho oko,
JDT.16.9	jej krása mu vyrazila dych,
JDT.16.9	meč mu prenikol cez šiju.
JDT.16.10	Peržania sa roztriasli pred takou odvahou,
JDT.16.10	Médi sa vyľakali z jej odhodlania.
JDT.16.11	Vtedy moji pokorení spustili
JDT.16.11	víťazný krik, oni sa vyľakali,
JDT.16.11	moji slabí kričali
JDT.16.11	moji pozdvihli svoj hlas, tí sa dali na útek.
JDT.16.12	Synovia krehučkých dievčat
JDT.16.12	ako deti zbehov ich preklali;
JDT.16.12	vojsko môjho Pána ich zničilo.
JDT.16.13	Zaspievam svojmu Bohu novú pieseň:
JDT.16.13	Pán, veľký si a slávny,
JDT.16.13	obdivuhodný v sile, neprekonateľný.
JDT.16.14	Tebe nech slúži celé tvoje tvorstvo,
JDT.16.14	pretože ty si povedal a ono vzniklo,
JDT.16.14	poslal si svojho ducha a on ho tvoril.
JDT.16.14	Nikto sa nebude môcť vzoprieť tvojmu hlasu.
JDT.16.15	Veď hory s vodami sa budú triasť v samých základoch,
JDT.16.15	skaly sa ako vosk roztopia pred tvojou tvárou.
JDT.16.15	Ale k tým, čo sa ťa boja,
JDT.16.15	budeš naozaj milostivý.
JDT.16.16	Pretože každá obeta príjemnej vône znamená málo,
JDT.16.16	u teba sotva zaváži všetok tuk spaľovaných obiet,
JDT.16.16	no ten, kto sa bojí Pána, bude vždy veľký.
JDT.16.17	Beda národom, ktoré sa postavia proti môjmu rodu.
JDT.16.17	Pán, Všemohúci, ich potrestá v deň súdu,
JDT.16.17	pošle oheň a červy do ich tiel,
JDT.16.17	takže naveky budú nariekať od bolesti.“
JDT.16.18	Keď prišli do Jeruzalema, poklonili sa Bohu, a po tom, čo sa ľud očistil, priniesli svoje spaľované obety, dobrovoľné obety a dary. 
JDT.16.19	Judita odovzdala všetky veci od Holofernesa, ktoré jej dal ľud, aj sieť proti komárom, ktorú si vzala z jeho spálne. Dala to ako dar vyhradený Bohu. 
JDT.16.20	Ľud v Jeruzaleme sa radoval pred svätyňou tri mesiace a Judita ostala s nimi.
JDT.16.21	Potom sa každý pobral späť do svojej otčiny. Aj Judita odišla do Betulie a ostala na svojom majetku. Už za života sa stala slávnou po celej krajine. 
JDT.16.22	Mnohí túžili po nej, ale odvtedy, čo zomrel jej manžel Manasses a bol pripojený k svojmu ľudu, nepoznal ju nijaký muž po celý zvyšok jej života. 
JDT.16.23	V dome svojho manžela Manassesa sa dožila mimoriadne vysokého veku: stopäť rokov. Svoju slúžku prepustila na slobodu. Potom zomrela v Betulii a pochovali ju v skalnom hrobe jej muža Manassesa. 
JDT.16.24	Dom Izraela ju oplakával sedem dní. Pred smrťou rozdelila svoj majetok medzi všetkých príbuzných svojho manžela Manassesa a medzi príbuzných zo svojho rodu. 
JDT.16.25	Nebolo nikoho, kto by naháňal strach synom Izraela počas Juditinho života a dlhý čas po jej smrti.
ESG.1.1	V druhom roku vlády veľkého kráľa Artaxerxa, v prvý deň mesiaca nisán, mal sen Mardochej, syn Jaira, Semeiovho syna, ktorý bol synom Kisaja z Benjamínovho kmeňa.
ESG.1.1	Bol to Žid, ktorý býval v meste Súzy, významný človek, čo konal službu na kráľovskom dvore. 
ESG.1.1	Bol jedným zo zajatcov, ktorých spolu s judským kráľom Jechonjom
ESG.1.1	Jeho sen bol takýto: Bolo počuť zvuky, rachot, hromy a zemetrasenie a zmätok na celej zemi. 
ESG.1.1	Vtom sa objavili dva obrovské draky pripravené na súboj a všade sa rozliehal ich hrozivý rev. 
ESG.1.1	Na ich rev sa každý národ vychystal do vojny, aby bojovali proti národu spravodlivých. 
ESG.1.1	Bol to deň tmy a čierňavy, súženie a úzkosť, pohroma a hrozný zmätok na zemi!
ESG.1.1	Celý spravodlivý národ sa vyľakal, lebo sa obávali nešťastí, čo im hrozili. Pripravovali sa na to, že zahynú. Volali k Bohu. 
ESG.1.1	Na ich volanie sa malý prameň rozrástol na veľkú rieku, v ktorej prúdilo množstvo vody.
ESG.1.1	Rozvidnelo sa a vyšlo slnko, pokorení boli povýšení a pohltili mocných. — 
ESG.1.1	Mardochej sa po tomto sne, v ktorom videl, čo Boh zamýšľa urobiť, zobudil. Ustavične naň myslel a až do večera sa zo všetkých síl usiloval pochopiť ho.
ESG.1.1	Raz, keď Mardochej oddychoval na nádvorí, kde boli aj dvaja eunuchovia Gabata a Tarra, strážcovia dvora, 
ESG.1.1	začul, ako sa dohovárajú. Začal skúmať, s čím si robia toľké starosti. Zistil, že sa chystajú vystrieť ruku na kráľa Artaxerxa, preto o tom podal kráľovi správu. 
ESG.1.1	Kráľ podrobil oboch eunuchov výsluchu. Keď sa priznali, odsúdil ich na smrť. 
ESG.1.1	Tieto skutočnosti dal kráľ zapísať do kroniky a zapísal ich aj Mardochej.
ESG.1.1	Kráľ prikázal Mardochejovi, aby konal službu v paláci a za tieto služby ho obdaroval darmi.
ESG.1.1	Bol tam aj chvastúň
ESG.1.1	Po týchto udalostiach, keď kráľ Artaxerxes mocne vládol od Indie až po Etiópiu
ESG.1.2	zaujal kráľ Artaxerxes trón v meste Súzy.
ESG.1.3	V treťom roku svojho kraľovania usporiadal hostinu pre priateľov a pre príslušníkov ostatných národov, pre veľmožov Peržanov a Médov, ako aj pre vladárov provincií. 
ESG.1.4	Potom im na celých stoosemdesiat dní vystavil na obdiv bohatstvo svojej ríše a nádheru a slávu svojej vznešenosti. 
ESG.1.5	Keď sa tento čas zavŕšil, usporiadal kráľ na nádvorí kráľovského domu sedemdňovú hostinu pre ľud rozličných národností, ktoré sa zdržiavali v meste. 
ESG.1.6	Nádvorie bolo vyzdobené jemnými ľanovými a bavlnenými závesmi natiahnutými pomocou ľanových purpurových šnúr na zlatých a strieborných kvádroch; tie boli na stĺpoch z mramoru a drahých kameňov. Na dlažbe zo smaragdových kameňov, perlete a mramoru boli zlaté a strieborné lôžka a na nich prikrývky z priesvitnej pestro vyšívanej látky. Dookola boli porozsýpané ruže, 
ESG.1.7	zlaté a strieborné čaše, pohár vykladaný diamantmi
ESG.1.8	Táto hostina bola bez obmedzení: tak si to želal kráľ a svojim správcom prikázal, aby vyhoveli jeho želaniu i želaniam ostatných. 
ESG.1.9	Podobne ako Artaxerxes aj kráľovná Astin usporiadala pohostenie pre ženy v kráľovských komnatách.
ESG.1.10	Na siedmy deň, keď bol kráľ v dobrej nálade, povedal siedmim komorníkom, osobným služobníkom kráľa Artaxerxa: Hamanovi, Bazanovi, Tarrovi, Bórazovi, Zatoltovi, Abatazovi a Tarabovi,
ESG.1.11	aby k nemu priviedli kráľovnú, nech zasadne na kráľovský trón, nech jej založia čelenku a všetkým vladárom i národom ukážu jej krásu, lebo bola krásna. 
ESG.1.12	Kráľovná Astin však odmietla ísť s komorníkmi. Kráľa sa to dotklo a nahneval sa. 
ESG.1.13	Vtedy povedal svojim priateľom: „Nuž takto sa vyjadrila Astin? Rozsúďte a rozhodnite tento prípad!“ 
ESG.1.14	Prišli k nemu Arkesaios, Sarsataios, Malésear, vladári Peržanov a Médov, kráľovi najbližší, ktorí sedeli na prvých miestach pri kráľovi, 
ESG.1.15	a oznámili mu, ako podľa zákonov treba postupovať voči kráľovnej Astin, pretože nesplnila príkaz, ktorý jej dal kráľ prostredníctvom komorníkov. 
ESG.1.16	Vtedy povedal Muchaios kráľovi a vladárom: „Kráľovná Astin urazila nielen kráľa, ale aj všetkých kráľových vladárov a náčelníkov.“ 
ESG.1.17	Kráľ im totiž zopakoval slová kráľovnej i to, ako mu odpovedala. „Veď ako ona odvrávala kráľovi Artaxerxovi, 
ESG.1.18	tak sa oddnes podobne opovážia znevažovať svojich mužov ostatné manželky perzských a médskych vladárov, keďže počuli, čo povedala kráľovi. 
ESG.1.19	Ak s tým kráľ súhlasí, nech vydá kráľovské nariadenie a zapíšu ho do médskych a perzských zákonov. Nemožno postupovať inak! Kráľovná už nesmie vojsť ku kráľovi a jej kráľovskú hodnosť nech kráľ dá lepšej žene.
ESG.1.20	Nech sa rozšíri tento zákon kráľa a platí v celom jeho kráľovstve. Potom budú všetky ženy úctou zahŕňať svojich manželov, od chudobného po bohatého.“
ESG.1.21	Táto reč sa páčila kráľovi i vladárom a kráľ urobil, ako navrhoval Muchaios. 
ESG.1.22	Poslal posolstvá do celého kráľovstva, do každej krajiny v jej reči, aby sa mužom prejavovala úcta v ich domácnostiach.
ESG.2.1	Po týchto udalostiach sa kráľov hnev utíšil. Astin už ani nespomenul, lebo mal na pamäti, čo hovorila a ako ju odsúdil. 
ESG.2.2	Vtedy povedali kráľovi služobníci: „Treba vyhľadať pre kráľa dievčatá nedotknuté a pekné výzorom. 
ESG.2.3	Nech kráľ ustanoví splnomocnencov pre všetky oblasti svojej ríše a tí nech povyberajú výzorom pekné dievčatá, panny, pre ženskú časť paláca v Súzach. Nech ich odovzdajú kráľovmu komorníkovi, čo stráži ženy, dajú im krémy na skrášlenie a venujú im všetku starostlivosť. 
ESG.2.4	Žena, ktorá sa zapáči kráľovi, bude kráľovnou namiesto Astin.“ Tento návrh sa kráľovi zapáčil a urobil podľa neho.
ESG.2.5	V Súzach žil istý Žid, volal sa Mardochej. Bol synom Jaira, ktorý bol synom Semeia, Kisajovho syna z Benjamínovho kmeňa.
ESG.2.6	Bol jedným zo zajatcov z Jeruzalema, ktorých odvliekol babylonský kráľ Nebukadnesar.
ESG.2.7	Mal chovanicu, dcéru svojho strýka Amminadába, ktorá sa volala Ester. Keď stratila rodičov, vychovával ju s úmyslom vziať si ju za ženu. Bolo to veľmi pekné dievča.
ESG.2.8	Keď bol zverejnený kráľov rozkaz, do Súz sústredili veľa dievčat a zverili ich do opatery Gaiovi. Tak k eunuchovi Gaiovi priviedli aj Ester. 
ESG.2.9	Zapáčila sa mu a získala si jeho priazeň. Postaral sa, aby jej bez meškania dali krémy a primerané zabezpečenie. Okrem toho jej určili sedem vybraných dievčat z kráľovského paláca. V ženských komnatách sa k nej i k jej komorným pekne správali.
ESG.2.10	Ester neprezradila svoj pôvod ani svoju vlasť, lebo Mardochej jej prikázal, aby o tom nehovorila.
ESG.2.11	Mardochej sa každý deň prechádzal popri nádvorí ženskej časti paláca, aby sledoval, ako to bude s Ester ďalej.
ESG.2.12	Obdobie prípravy dievčaťa, skôr ako vošlo ku kráľovi, trvalo plných dvanásť mesiacov. Dni prípravy totiž majú takúto náplň: šesť mesiacov ich mastia myrhovým olejom a šesť mesiacov voňavkami a krémami pre ženy. 
ESG.2.13	Až potom dievča vstupuje ku kráľovi. Čokoľvek si požiada, to jej dajú, keď má zo ženských izieb vojsť do kráľových komnát. 
ESG.2.14	Vstupuje ta večer a ráno sa vracia do druhej časti ženského domu, kde je dozorcom žien kráľov eunuch Gai. Taká už ku kráľovi viac nevstúpi, iba ak ju menovite zavolá.
ESG.2.15	Keď sa skončil čas prípravy pre Ester, dcéru Mardochejovho strýka Amminadába, a mala vstúpiť ku kráľovi, nezanedbala nič z toho, čo jej prikázal eunuch, dozorca žien. Ester totiž očarila všetkých, ktorí ju videli.
ESG.2.16	Ester teda vošla ku kráľovi Artaxerxovi v dvanástom mesiaci, čiže v mesiaci adár, v siedmom roku jeho kraľovania. 
ESG.2.17	Kráľ sa zaľúbil do Ester a ona získala jeho priazeň, väčšiu ako všetky ostatné devy, takže jej založil na hlavu diadém manželky.
ESG.2.18	Kráľ usporiadal sedemdňovú hostinu pre všetkých svojich priateľov
ESG.2.19	Mardochej konal službu na dvore. 
ESG.2.20	Ester neprezradila, čo je jej vlasť. Takto jej totiž poradil Mardochej. Okrem toho jej prikázal, aby sa bála Boha a plnila jeho prikázania tak, ako keď žila uňho. A Ester svoje správanie nezmenila.
ESG.2.21	Dvaja kráľovi eunuchovia — boli to hlavní telesní strážcovia — sa roztrpčovali nad postupom Mardocheja. Hľadali totiž spôsob, ako zabiť kráľa Artaxerxa.
ESG.2.22	Mardochej sa o tom dozvedel a upozornil na to Ester, a tá upovedomila kráľa o sprisahaní. 
ESG.2.23	Kráľ vypočul oboch eunuchov a dal ich obesiť. Kráľ takisto prikázal, aby pochvalu za Mardochejovu oddanosť zapísali na pamiatku do kráľovských kroník.
ESG.3.1	Po týchto udalostiach kráľ Artaxerxes vyznamenal Hamadatovho syna Hamana Bugajčana
ESG.3.2	Všetci na dvore sa mu klaňali, lebo tak to kráľ prikázal. Avšak Mardochej sa mu neklaňal.
ESG.3.3	Kráľovskí dvorania Mardochejovi vyčítali: „Mardochej, prečo si nevšímaš, čo kráľ hovorí?“ 
ESG.3.4	Každý deň mu to pripomínali, ale nepočúval ich. Udali Mardocheja u Hamana, že sa stavia proti slovám kráľa. Nato im Mardochej vysvetlil, že je Žid. 
ESG.3.5	Keď sa Haman dozvedel, že Mardochej sa mu neklania, náramne sa rozzúril 
ESG.3.6	a zamýšľal vykynožiť všetkých Židov v Artaxerxovej ríši.
ESG.3.7	V dvanástom roku Artaxerxovho kraľovania pripravil losovanie a hádzal lósy, aby postupne zistil presný deň a presný mesiac, v ktorom by za jediný deň zahubil Mardochejov rod. A lós padol na štrnásty deň mesiaca adár.
ESG.3.8	Vtedy povedal kráľovi Artaxerxovi: „Je jeden národ rozptýlený medzi národmi po celej tvojej ríši, ktorých zákony sa líšia od zákonov všetkých národov; oni neposlúchajú kráľove zákony. Kráľovi uškodí, ak ich nechá len tak.
ESG.3.9	Ak uzná kráľ za vhodné, nech vydá rozhodnutie, aby boli vykynožení, a ja poukážem v prospech kráľovskej pokladnice desaťtisíc talentov striebra.“ 
ESG.3.10	Kráľ sňal svoj prsteň a dal ho na Hamanovu ruku, aby ním spečatil písomnosti proti Židom.
ESG.3.11	A kráľ povedal Hamanovi: „Nechaj si svoje striebro, ale s tým národom nalož, ako chceš.“ 
ESG.3.12	V trinásty deň prvého mesiaca zvolali kráľovských pisárov a to, čo prikázal Haman, v mene kráľa Artaxerxa napísali vojvodcom a náčelníkom každej provincie od Indie po Etiópiu, dovedna stodvadsiatim siedmim krajinám, náčelníkom jednotlivých národov, každému v jeho vlastnej reči.
ESG.3.13	Poslovia rozniesli po Artaxerxovej ríši prípis, aby v prvý deň dvanásteho mesiaca, čiže adára, bol zničený národ Židov a boli zhabané ich majetky. 
ESG.3.13	Text listu znel takto: Toto píše veľký kráľ Artaxerxes náčelníkom stodvadsiatich siedmich provincií od Indie po Etiópiu a im podriadeným miestnym správcom. 
ESG.3.13	Pretože vládnem mnohým národom a v mojich rukách je vláda nad celou zemou, prijal som rozhodnutie, ku ktorému ma nevedie pýcha moci, ale usilujem sa postupovať čo najspravodlivejšie a mierne, aby som pre svojich poddaných vždy a za každých okolností zabezpečil život bez otrasov a aby som obnovil v ríši poriadok a bezpečnosť, ako aj mier, po ktorom túžia všetci ľudia.
ESG.3.13	Keď som sa vypytoval svojich radcov, ako sa dá v plnej miere dosiahnuť tento cieľ, Haman, ktorého sme vyznačili funkciou druhého muža v kráľovstve, zaskvel sa pred nami rozvážnosťou, vynikol neochvejnou dobrou vôľou a zaručenou spoľahlivosťou, 
ESG.3.13	vysvetlil nám, že medzi všetkými kmeňmi na celom svete žije roztrúsený istý neprispôsobivý ľud, ktorý sa svojimi zákonmi protiví každému národu a ustavične pohŕda príkazmi kráľov, takže nemôžeme uviesť do života zdokonalenie jednotnej štátnej správy, ktoré sa usilujeme presadiť.
ESG.3.13	Uvedomujeme si teda, že spomenutý národ sa nachádza ako jediný vo svojom ustavičnom nepriateľskom vzťahu voči každému človeku, že jeho spôsob života je cudzí našim zákonom a vymyká sa im, že zmýšľa nepriaznivo o našej politike a že sa dopúšťa tých najhorších zločinov, len aby podkopával stabilitu ríše. 
ESG.3.13	Preto prikazujeme, aby tí, ktorých vám vo svojich prípisoch označil Haman, náš vládny splnomocnenec a náš druhý otec, boli všetci až do koreňa mečmi svojich nepriateľov bez akéhokoľvek zľutovania a súcitu v štrnásty deň dvanásteho mesiaca adár tohto roku vykynožení spolu s manželkami a deťmi. 
ESG.3.13	A tak tí, čo oddávna boli a sú aj teraz neprispôsobiví, za jediný deň s použitím sily zostúpia do podsvetia, aby sa v nasledujúcom čase dokonale upevnila stabilita a pokoj v našom štáte. 
ESG.3.14	Odpisy tohto listu boli doručené do provincií a všetkým národom sa prikazuje, aby boli pripravené na stanovený deň. 
ESG.3.15	Toto opatrenie čoskoro zverejnil aj v Súzach. Kým kráľ a Haman popíjali, v meste panoval strach.
ESG.4.1	Keď sa Mardochej dozvedel, čo sa deje, roztrhol si odev, obliekol sa do vrecoviny, posypal sa popolom, vybehol von a po uliciach mesta kričal mocným hlasom: „Národ, ktorý nespáchal nijakú neprávosť, vydávajú na záhubu!“
ESG.4.2	Prišiel až ku kráľovskej bráne a zastavili ho. Nedovolili mu vstúpiť do paláca, lebo mal na sebe vrecovinu a popol. 
ESG.4.3	V každej provincii, kam prípis doručili, zavládol medzi Židmi veľký smútok, nárek a kvílenie; obliekli sa do vrecoviny a posypali sa popolom.
ESG.4.4	Keď prišli komorné a eunuchovia kráľovnej a oznámili jej, čo sa stalo, zhrozila sa nad tým, čo počula. Poslala Mardochejovi odkaz, aby sa riadne obliekol a zložil zo seba vrecovinu. On ju však neposlúchol.
ESG.4.5	Ester si zavolala svojho eunucha Achrataia, ktorý jej slúžil, a poslala ho, aby sa od Mardocheja dozvedela niečo presnejšie
ESG.4.7	Mardochej mu povedal o všetkom, čo sa stalo, aj o sľube, ktorý dal Haman kráľovi, že venuje do pokladnice desaťtisíc talentov, aby vyhubil Židov.
ESG.4.8	Okrem toho mu dal odpis rozkazu uverejneného v Súzach o tom, že majú byť vyhubení, aby ho ukázal Ester, a povedal mu, nech ju vyzve, aby išla ku kráľovi a prosila ho za ľud: 
ESG.4.8	„Nezabúdaj na dni, keď si žila v skromnosti, ako som ťa živil vlastnými rukami, pretože Haman, ktorý je druhým mužom v ríši, nahovoril kráľa proti nám, aby nás odsúdil na smrť. Vzývaj Pána, porozprávaj kráľovi o nás a vytrhni nás zo smrti.“ 
ESG.4.9	Keď sa Achrataios vrátil, porozprával jej všetko, čo mu Mardochej povedal. 
ESG.4.10	Ester povedala Achrataiovi: „Choď za Mardochejom a povedz mu: 
ESG.4.11	‚Všetky národy kráľovstva vedia, že niet záchrany pre nijakého muža alebo ženu, ak vojde ku kráľovi do jeho vnútorného dvora bez pozvania. Výnimkou je, ak k takému človeku vystrie kráľ zlaté žezlo. Jedine ten bude zachránený. No ja som za posledných tridsať dní nebola pozvaná, aby som vstúpila ku kráľovi.‘“
ESG.4.12	Achrataios odovzdal Mardochejovi všetky slová Ester. 
ESG.4.13	Nato povedal Mardochej Achrataiovi: „Choď a povedz jej: ‚Ester, nenahováraj si, že sa zachrániš ty jediná spomedzi všetkých Židov v ríši.
ESG.4.14	Lebo ak v takejto chvíli ostaneš ticho, z iného miesta sa Židom dostane pomoc a ochrana, ale zahynieš ty aj dom tvojho otca. A ktovie, či si sa nestala kráľovnou práve pre túto chvíľu.‘“
ESG.4.15	Ester po poslovi odkázala Mardochejovi túto odpoveď: 
ESG.4.16	„Choď a zvolaj na zhromaždenie Židov zo Súz. Postite sa za mňa a vo dne v noci, tri dni ani nejedzte, ani nepite. Ani ja a moje komorné nebudeme prijímať pokrm. A potom napriek tomu zákonu vojdem ku kráľovi, aj keby som mala zahynúť.“
ESG.4.17	Mardochej išiel a konal podľa pokynov, ktoré mu dala Ester.
ESG.4.17	Pripomínajúc si všetky Pánove skutky, modlil sa k Pánovi a povedal: 
ESG.4.17	„Pane, Pán a Kráľ všetkých vlád, v tvojej moci je všetko, a preto nejestvuje nikto, kto by sa mohol postaviť proti tvojej vôli, keď budeš chcieť zachrániť Izrael.
ESG.4.17	Veď ty si stvoril nebo i zem a všetko to zázračné, čo sa nachádza pod nebom, si Pánom všetkého a niet nikoho, kto by mohol vzdorovať tebe, Pánovi.
ESG.4.17	Ty poznáš všetko. Ty vieš, Pane, že som to neurobil z pýchy ani nadutosti, ani z ctibažnosti, keď som sa neklaňal nadutému Hamanovi. Veď pre záchranu Izraela by som bol rád pobozkal aj chodidlá jeho nôh.
ESG.4.17	No urobil som to, aby som nepovýšil slávu človeka nad slávu Boha. Ja sa nebudem klaňať nikomu okrem teba, svojho Pána, a nebudem to robiť z nadutosti.
ESG.4.17	Teraz však, Pán, Boh a Kráľ, Boh Abraháma, ušetri svoj ľud, lebo zamýšľajú nás zničiť a túžia zahubiť dedičstvo, ktoré je tvojím od počiatku.
ESG.4.17	Nenechaj bez povšimnutia tvoje vlastníctvo, ktoré si vykúpil pre seba z egyptskej krajiny.
ESG.4.17	Vypočuj moju modlitbu a buď milostivý k svojmu dedičstvu. Náš nárek zmeň na plesanie, aby sme žili a ospevovali tvoje meno, Pane, a nedaj zaniknúť ústam, ktoré ťa chvália.“ 
ESG.4.17	A celý Izrael kričal zo všetkých síl, pretože smrť hľadela do ich očí.
ESG.4.17	Aj kráľovná Ester sa v zajatí smrteľnej úzkosti utiekala k Pánovi. Zložila zo seba nádherný kráľovský šat a obliekla si kajúci, smútočný odev. Namiesto skvostných voňaviek zasypala svoju hlavu popolom a špinou, svoje telo nesmierne pokorila a každé miesto na sebe, ktoré krásou pôsobilo radosť, zakryla svojimi postrapatenými vlasmi. Modlila sa k Bohu Izraela:
ESG.4.17	„Pán môj a náš kráľ, ty si jediný Boh. Pomôž mne osamelej, lebo nemám pomocníka okrem teba, pretože sa púšťam do nebezpečenstva. 
ESG.4.17	Od narodenia som v kmeni svojich otcov počúvala, že ty, Pán, si sa ujal Izraela spomedzi všetkých národov a našich otcov spomedzi všetkých tých, čo žili pred nimi, aby si ich mal ako večné dedičstvo, a urobil si pre nich všetko, čo si im sľúbil.
ESG.4.17	Lenže my sme zhrešili pred tvojou tvárou, nuž si nás vydal do rúk našich nepriateľov za to, že sme oslavovali ich bohov. Spravodlivý si, Pane. 
ESG.4.17	Lenže im nestačí, že sme v trpkom otroctve. Položili svoje ruky na ruky svojich modiel
ESG.4.17	aby otvorili ústa pohanov na chválu prázdnych modiel a aby naveky bol obdivovaný kráľ so smrteľným telom. 
ESG.4.17	Nevydaj, Pane, svoje žezlo tým, čo nejestvujú, nech sa neposmievajú pre náš pád, ale obráť ich zámer proti nim a toho, od ktorého vyšlo sprisahanie proti nám, prísne potrestaj.
ESG.4.17	Pamätaj na nás, Pane! Prejav svoju moc v čase našej tvŕdze a mne vlej odvahu, kráľ bohov a panovník nad každou vládou.
ESG.4.17	Daruj mojim ústam podmanivú reč, keď predstúpim pred toho leva, a zmeň jeho srdce, aby znenávidel toho, čo brojí proti nám, a aby skoncoval s ním i s jeho prívržencami.
ESG.4.17	Nás však vysloboď svojou rukou a pomôž, Pane, mne osamelej, veď nemám nikoho okrem teba. 
ESG.4.17	Ty vieš všetko a vieš, že nenávidím nádheru tých, ktorí neuznávajú zákon, že sa mi hnusí lôžko neobrezaných a každého cudzinca. 
ESG.4.17	Ty vieš, v akej som tiesni a že sa mi hnusí znak mojej nadradenosti, ktorý musím mať na hlave v dňoch, keď vystupujem na verejnosti. Hnusí sa mi ako bielizeň zašpinená mesačným výtokom a ani ho nenosím, keď oddychujem v súkromí.
ESG.4.17	Tvoja služobnica nejedla z Hamanovho stola. Nepoctila som svojou prítomnosťou kráľovskú hostinu ani som nepila z vína zasväteného modlám.
ESG.4.17	Tvoja služobnica odo dňa svojho vstupu do paláca nepoznala nijakú radosť okrem radosti z teba, Pán, Boh Abraháma. 
ESG.4.17	Bože, ktorý mocne vládneš nad všetkými, vypočuj hlas zúfalých a vysloboď nás z ruky zákerných. A mňa zbav môjho strachu.“
ESG.5.1	Na tretí deň, keď skončila svoje modlitby, vyzliekla si kajúci odev a obliekla sa do svojej kráľovskej nádhery. 
ESG.5.1	Keď už bola skvostne odetá a vyslala vrúcnu prosbu k Bohu a Záchrancovi, ktorý vidí všetko, vzala so sebou dve komorné; o jednu sa opierala, ako sa svedčí na vznešenú dámu, tá druhá šla za ňou a nadľahčovala vlečku jej šiat.
ESG.5.1	Prekvitala oslnivou krásou a tvár jej žiarila ako tvár zaľúbenej, ale jej srdce sa zvieralo strachom. 
ESG.5.1	Prešla cez všetky dvere a zastala pred kráľom. Kráľ sedel na svojom kráľovskom tróne a bol oblečený v plnej nádhere, celý pokrytý zlatom a vzácnymi drahokamami. Pohľad naňho naháňal veľký strach. 
ESG.5.1	Keď zdvihol svoju tvár, ktorá planula slávou, pozrel na ňu plný hnevu. Kráľovná sa poklonila až po zem, červeň z jej tváre zmizla, chytali ju mdloby a hlavu si oprela o komornú, ktorá šla pred ňou. 
ESG.5.1	Boh však zmenil kráľovu náladu na prívetivosť a hlboko pohnutý rýchlo vstal z trónu, vzal ju do svojho náručia, a keď prišla k sebe, prihovoril sa jej, aby ju upokojil:
ESG.5.1	„Ester, čo je? Ja som tvoj brat. Nemaj strach. Nezomrieš. Náš rozkaz sa vzťahuje iba na pospolitý ľud. Poď bližšie!“
ESG.5.2	Zodvihol zlaté žezlo a položil ho na jej šiju. Potom ju pobozkal a povedal jej: „Môžeš hovoriť.“
ESG.5.2	Nato mu povedala: „Videla som ťa, pane, sťa Božieho anjela a srdce sa mi rozochvelo strachom pri pohľade na tvoju slávu. Si úžasný, pane, a tvoja tvár oplýva čarom.“ 
ESG.5.2	Kým hovorila, v mdlobách padla na zem. Kráľ sa vyľakal a všetci jeho dvorania ju kriesili. 
ESG.5.3	Kráľ povedal: „Čo si želáš, Ester? Aká je tvoja žiadosť? Dostaneš čokoľvek až do polovice môjho kráľovstva.“
ESG.5.4	Ester povedala: „Dnes je pre mňa významný deň. Ak sa kráľovi páči, nech príde aj on, aj Haman na hostinu, ktorú dnes usporiadam.“
ESG.5.5	Kráľ povedal: „Ponáhľajte sa po Hamana, aby sme vyhoveli Esterinmu pozvaniu.“ Potom obidvaja odišli na hostinu, o ktorej hovorila Ester. 
ESG.5.6	Keď sa popíjalo víno, povedal kráľ Ester: „Čo sa deje, kráľovná Ester? Čokoľvek si želáš, splní sa ti.“ 
ESG.5.7	Ester povedala: „Moja prosba a moja žiadosť je toto: 
ESG.5.8	Ak som našla priazeň u kráľa, nech kráľ i Haman zajtra znova prídu na hostinu, ktorú pre nich pripravím. Lebo aj zajtra urobím to isté.“
ESG.5.9	Haman odišiel od kráľa naradostený a v dobrej nálade. No keď zazrel Žida Mardocheja na nádvorí, náramne sa rozčúlil. 
ESG.5.10	Keď prišiel domov, privolal priateľov a svoju ženu Zósaru. 
ESG.5.11	Ukázal svoje bohatstvo a slávu, ktorou ho kráľ obdaril, i na to, že ho urobil prvým mužom vo vedení ríše.
ESG.5.12	Napokon Haman povedal: „Kráľovná nepozvala okrem kráľa nikoho iného na hostinu iba mňa. Som pozvaný na zajtra.
ESG.5.13	Mne sa však také čosi nepáči, kým na nádvorí stretám toho Žida Mardocheja.“
ESG.5.14	Jeho žena Zósara a priatelia mu povedali: „Rozkáž pripraviť šibenicu vysokú päťdesiat lakťov a ráno povedz kráľovi, aby dal obesiť Mardocheja na to drevo. Ty však choď na hostinu s kráľom a zabávaj sa.“ Tento návrh sa Hamanovi zapáčil a dal pripraviť šibenicu.
ESG.6.1	V tú noc Pán odoprel kráľovi spánok, a tak kráľ povedal svojmu učiteľovi, aby mu priniesol kroniku a aby mu z nej čítal.
ESG.6.2	V nej narazil na zápis, ktorý hovoril o Mardochejovi, ako upozornil kráľa na dvoch kráľových eunuchov, že počas strážnej služby stroja úklady, aby zavraždili Artaxerxa.
ESG.6.3	Kráľ sa spýtal: „Ako sme vyznamenali Mardocheja alebo ako sme sa mu odvďačili?“ Kráľovi pobočníci mu povedali: „Neurobil si preňho nič.“
ESG.6.4	Kým si kráľ zisťoval podrobnosti o Mardochejovej oddanej službe, na nádvorí sa objavil Haman. Kráľ sa opýtal: „Kto je na nádvorí?“ Haman vošiel dnu, aby povedal kráľovi, nech dá obesiť Mardocheja na šibenicu, ktorú pripravil.
ESG.6.5	Kráľovi pobočníci povedali: „Na nádvorí stojí Haman.“ Nato kráľ povedal: „Zavolajte ho!“ 
ESG.6.6	Kráľ povedal Hamanovi: „Čo mám urobiť pre človeka, ktorého chcem vyznamenať?“ Haman si povedal: „Koho iného chce kráľ vyznamenať, ak nie mňa?“
ESG.6.7	Preto kráľovi odpovedal: „Človeku, ktorého chce kráľ vyznamenať, 
ESG.6.8	nech prinesú kráľovi sluhovia šaty z jemnej látky, ktoré si oblieka kráľ, a nech mu dá koňa, na ktorého si kráľ sadá. 
ESG.6.9	Oboje nech sa dá jednému z vynikajúcich kráľových priateľov a ten nech oblečie človeka, ktorého kráľ miluje, a nech ho posadí na koňa a rozhlasuje po uliciach mesta: ‚Toto sa dostane každému človeku, ktorého kráľ vyznamená.‘“
ESG.6.10	Kráľ povedal Hamanovi: „Ako si to povedal, tak urob Židovi Mardochejovi, ktorý koná službu na nádvorí. A nevynechaj ani slovko z toho, čo si povedal.“
ESG.6.11	Haman zobral šaty aj koňa, obliekol Mardocheja a vysadil ho na koňa, prechádzal ulicami mesta a rozhlasoval: „Toto sa dostane každému človeku, ktorého chce kráľ vyznamenať.“
ESG.6.12	Mardochej sa vrátil na nádvorie a Haman zamieril domov zronený a so sklonenou hlavou.
ESG.6.13	Keď Haman vyrozprával svojej žene Zósare a priateľom, čo sa mu prihodilo, priatelia a žena mu povedali: „Ak je Mardochej z pokolenia Židov a ak toto je začiatok tvojho ponižovania, čaká ťa tvrdý pád. Nebudeš schopný postaviť sa mu na odpor, pretože s ním je živý Boh.“ 
ESG.6.14	Ešte kým hovorili, prišli eunuchovia a súrili Hamana, aby išiel na hostinu, ktorú pripravila Ester.
ESG.7.1	Kráľ aj Haman prišli ku kráľovnej, aby spoločne hodovali.
ESG.7.2	Na druhý deň pri popíjaní vína povedal kráľ Ester: „O čo ide, kráľovná Ester, čo je tvoja žiadosť a aké je tvoje želanie? Dostaneš to až do polovice môjho kráľovstva.“
ESG.7.3	Ona odpovedala: „Ak som našla priazeň u kráľa, nech je podľa mojej žiadosti zachovaný môj život a podľa môjho želania život môjho ľudu. 
ESG.7.4	Boli sme totiž predaní, ja i môj ľud, aby nás zahubili, olúpili a zotročili, aby sme sa my aj naše deti stali sluhami a slúžkami. Nevenovala som tomu pozornosť. Ten intrigán
ESG.7.5	Kráľ sa opýtal: „Kto je ten, čo si trúfol spáchať taký čin?“ 
ESG.7.6	Ester povedala: „Tým človekom je Haman, tento nepriateľ a zlosyn.“ Haman ostal pred kráľom a kráľovnou otrasený.
ESG.7.7	Kráľ vstal od hostiny a odišiel do záhrady. Haman začal prosiť kráľovnú, lebo videl, že je s ním zle.
ESG.7.8	Keď sa kráľ vrátil zo záhrady, Haman ležal na lôžku, na ktoré sa predtým vrhol, prosiac kráľovnú. Kráľ povedal: „Tak ty ešte aj obťažuješ ženu v mojom dome?“ Keď to Haman počul, zdrvený odvrátil tvár.
ESG.7.9	Bugajčan, jeden z eunuchov, povedal kráľovi: „Pozri, Haman pripravil aj šibenicu Mardochejovi, tomu, čo tú správu priniesol kráľovi. Šibenica u Hamana sa týči do výšky päťdesiat lakťov.“ Nato kráľ povedal: „Nech na ňu obesia jeho.“
ESG.7.10	Hamana obesili na šibenicu, ktorú nachystal pre Mardocheja. Vtedy sa kráľov hnev utíšil.
ESG.8.1	Ešte v ten istý deň kráľ Artaxerxes daroval Ester všetko, čo patrilo intrigánovi Hamanovi. Kráľ pozval aj Mardocheja, lebo Ester mu prezradila, že je jej príbuzný.
ESG.8.2	Kráľ vzal prsteň, ktorý odňal Hamanovi, dal ho Mardochejovi a Ester ustanovila Mardocheja za správcu všetkého, čo patrilo Hamanovi.
ESG.8.3	Ester znova oslovila kráľa, padla k jeho nohám a prosila ho, aby pozastavil zlé plány Hamana a zrušil všetky opatrenia, ktoré urobil proti Židom. 
ESG.8.4	Kráľ vystrel k Ester svoje zlaté žezlo, ona vstala a postavila sa pred kráľa.
ESG.8.5	Ester povedala: „Ak sa ti páči a získala som tvoju priazeň, daj odvolať listy, čo rozoslal Haman, tie, čo boli napísané na likvidáciu Židov v tvojej ríši.
ESG.8.6	Veď ako by som sa mohla pozerať na trápenie svojho ľudu? Ako by som sa mohla zachrániť, keď zahynú moji rodáci?“
ESG.8.7	Kráľ povedal Ester: „Daroval som ti celý Hamanov majetok a jeho som obesil na šibenicu, pretože vztiahol ruku na Židov. Čo si ešte žiadaš?
ESG.8.8	Napíšte aj vy v mojom mene, čo uznáte za vhodné a zapečaťte to mojím prsteňom. Veď ničomu, čo sa napíše na pokyn kráľa a spečatí sa mojím prsteňom, sa nemôže protirečiť.“
ESG.8.9	Vtedy, v dvadsiaty tretí deň prvého mesiaca, ktorým je nisán, toho istého roku, zvolali pisárov a napísali Židom všetko, čo nariadil správca a náčelník stodvadsiatich siedmich satrapií od Indie až po Etiópiu do každej jednej krajiny v ich vlastnej reči.
ESG.8.10	Listy napísali v kráľovom mene, zapečatili jeho prsteňom a rozoslali cez poslov.
ESG.8.11	Kráľ zaviedol pre Židov právo pridŕžať sa v každom meste vlastných zákonov, navzájom si pomáhať a postupovať proti svojim protivníkom a odporcom podľa vlastného uváženia
ESG.8.12	v jeden jediný deň v celej Artaxerxovej ríši, v trinásty deň dvanásteho mesiaca, ktorým je adár.
ESG.8.12	Toto je odpis listu:
ESG.8.12	„Veľký kráľ Artaxerxes posiela pozdrav náčelníkom území stodvadsiatich siedmich satrapií od Indie až po Etiópiu a svojim verným poddaným. 
ESG.8.12	Mnohí spomedzi tých, čo boli častejšie zahrnutí nesmiernou veľkodušnosťou dobrodincov, priveľmi spyšneli a usilujú sa nielen ubližovať našim poddaným, ale keďže nie sú schopní vyrovnať sa so svojou nenásytnosťou, stroja úklady proti svojim dobrodincom. 
ESG.8.12	Tí nielenže vyháňajú vďačnosť spomedzi ľudí, ale dávajú sa strhnúť pýchou, ktorá neuznáva nijaké dobro, a nazdávajú sa, že môžu uniknúť spravodlivosti Boha, ktorý všetko skúma a nenávidí zlé.
ESG.8.12	Často aj mnohých, čo získali mocenské postavenie, našepkávanie priateľov poverených spravovaním verejných záležitostí urobilo spoluvinníkmi na nevinnej krvi. Zavalilo ich nenapraviteľnými pohromami, 
ESG.8.12	keď takíto priatelia vo svojej bezcharakternosti lživými zámermi podviedli rýdzu dôveru vladárov. 
ESG.8.12	Na takýto jav možno naraziť nielen v dávnych zachovaných príbehoch, ale i v tom, čo sa deje priamo pred vašimi očami, ak skúmate, čo sa zločinne vykonalo v dôsledku skazenosti tých, čo nehodne vládnu. 
ESG.8.12	V budúcnosti budeme dávať pozor, aby sme pre všetkých ľudí zabezpečili v kráľovstve život v pokoji a bez otrasov. 
ESG.8.12	Preto zavedieme potrebné zmeny a budeme posudzovať jednotlivé záležitosti, ktoré nám budú predložené, vždy čo najnestrannejšie a najústretovejšie. 
ESG.8.12	Haman, syn Hamadata, Macedónčan
ESG.8.12	požíval láskavosť, ktorú prechovávame voči každému národu, a to až do takej miery, že sme ho vyhlásili za otca. A všetci sa mu klaňali, pretože dosiahol pri kráľovskom tróne postavenie druhej osoby. 
ESG.8.12	On však nezvládol túto vysokú hodnosť a rozhodol sa zákerne nás zbaviť vlády aj života. 
ESG.8.12	Mnohorakými prefíkanými spôsobmi hnal do záhuby aj nášho záchrancu a trvalého dobrodinca Mardocheja, ako aj bezúhonnú Ester, spoločníčku nášho kraľovania, spolu s celým ich národom.
ESG.8.12	Týmito prostriedkami zamýšľal dostať nás do izolácie a vládu nad Peržanmi previesť na Macedónčanov. 
ESG.8.12	My sme však zistili, že Židia, ktorých ten zlosyn nad zlosynov vydával na vykynoženie, vôbec nie sú zločinci, naopak, spravujú sa tými najspravodlivejšími zákonmi,
ESG.8.12	že sú to synovia najvyššieho, najväčšieho živého Boha, ktorý pre nás — tak ako pre našich predkov — udržiava naše kráľovstvo v tom najlepšom poriadku.
ESG.8.12	Urobíte teda dobre, ak nepoužijete list, ktorý vám poslal Haman, Hamadatov syn, pretože toho, ktorý to pripravil, pred bránami Súz obesili s celou rodinou, lebo Boh, ktorý má všetko vo svojej moci, sa mu rýchlo odplatil trestom, aký si zasluhoval.
ESG.8.12	Odpis tohto listu zverejnite na každom mieste a dovoľte Židom, aby používali svoje zákony, a poskytnite im posily, aby sa mohli ubrániť proti tým, čo na nich zaútočia v čase pohromy, v trinásty deň dvanásteho mesiaca adár, presne v ten deň. 
ESG.8.12	Lebo takúto radosť namiesto záhuby vyvoleného rodu im spôsobil Boh, ktorý vládne nad všetkým. 
ESG.8.12	Aj vy teda so všetkou radosťou oslavujte tento výnimočný deň medzi svojimi najvýznamnejšími sviatkami, aby nám i tým, ktorí sú nám Peržanom verní, teraz aj potom pripomínal záchranu, no tým, čo nám stroja úklady, záhubu. 
ESG.8.12	Každé mesto alebo krajina všeobecne, ktoré nebudú postupovať v tomto zmysle, budú bez milosti úplne spustošené ohňom a mečom. Stane sa neprístupnou nielen ľuďom, ale bude navždy nehostinná i pre divú zver a vtáctvo.
ESG.8.13	Odpisy tohto nariadenia nech sa vyvesia, aby ich v každej krajine mohli vidieť na vlastné oči a všetci Židia boli v ten deň pripravení do boja proti svojim protivníkom.“
ESG.8.14	Jazdci teda náhlivo vyrazili, aby vykonali kráľove pokyny. Toto nariadenie bolo vyvesené aj v Súzach.
ESG.8.15	Keď Mardochej vyšiel von oblečený do kráľovského rúcha so zlatým vencom a na hlave s purpurovou stuhou z jemnej látky, a keď ho videli obyvatelia Súz, radovali sa.
ESG.8.16	Pre Židov nastal deň svetla a veselia.
ESG.8.17	V mestách a krajinách, kde zverejnili tento príkaz a vyvesili túto vyhlášku, zavládla medzi Židmi radosť a veselie, plesali a oslavovali, ba mnohí spomedzi pohanov sa dávali obrezať a pridávali sa k Židom zo strachu pred Židmi.
ESG.9.1	V trinásty deň dvanásteho mesiaca, ktorým je adár, doručili prípis, ktorý napísal kráľ.
ESG.9.2	Tento deň zahynuli protivníci Židov. Nikto sa im totiž nepostavil na odpor, pretože každý sa bál Židov.
ESG.9.3	Hlavní satrapovia, vladári a kráľovskí tajomníci prejavovali Židom úctu, lebo doliehal na nich strach z Mardocheja.
ESG.9.4	Zaväzoval ich kráľov príkaz, takže jeho meno sa spomínalo v celej ríši
ESG.9.6	V meste Súzy zabili Židia do päťsto mužov,
ESG.9.7	medzi nimi boli Farsanestain, Delfón a Fasga,
ESG.9.8	ďalej Fardata, Barea, Sarbacha, 
ESG.9.9	Marmasima, Arufaios, Arsaios, Zabutaitas, 
ESG.9.10	desiati synovia Bugajčana Hamana, syna Hamadata, nepriateľa Židov, a vyplienili ich majetok. 
ESG.9.11	V ten istý deň bol kráľovi nahlásený počet tých, ktorí v Súzach zahynuli. 
ESG.9.12	Kráľ povedal Ester: „V Súzach zabili Židia päťsto mužov. Čo si myslíš, ako postupovali na okolí? Čo si ešte žiadaš? Vyhovie sa ti.“
ESG.9.13	Ester povedala kráľovi: „Nech sa Židom dovolí robiť to isté aj zajtra a umožní sa im obesiť desiatich synov Hamana.“
ESG.9.14	Súhlasil, aby sa tak stalo, a vydal Židom z tohto mesta mŕtvoly Hamanových synov, aby ich obesili. 
ESG.9.15	V štrnásty deň mesiaca adár sa zhromaždili súzski Židia a zabili tristo mužov, ale nevzali si nič ako korisť. 
ESG.9.16	Židia v ostatných častiach ríše sa poschádzali a vzájomne si tak pomáhali, že im nepriatelia už dali pokoj; v trinásty deň mesiaca adár totiž zahubili pätnásťtisíc osôb, ale nevzali si nič ako korisť.
ESG.9.17	V štrnásty deň toho istého mesiaca si užívali pokoj a aj prežili tento deň odpočinku s radosťou a potešením, 
ESG.9.18	zatiaľ čo Židia v Súzach, ktorí sa tiež zhromaždili v štrnásty deň, nedopriali si pokoj, ale s radosťou a potešením prežili pätnásty deň. 
ESG.9.19	Z toho dôvodu teda Židia roztrúsení v odľahlých častiach celej krajiny svätia štrnásty deň mesiaca adár ako šťastný deň s plesaním a posielajú si navzájom výslužky z hostiny. Obyvatelia hlavných miest však svätia aj pätnásty deň ako šťastný deň plesania a posielajú svojim blízkym výslužky.
ESG.9.20	Mardochej zapísal tieto udalosti do knihy a rozoslal všetkým Židom, ktorí žili v Artaxerxovej ríši blízko či ďaleko. 
ESG.9.21	Žiadal, aby zaviedli oslavu týchto šťastných dní, štrnásteho a pätnásteho dňa mesiaca adár, 
ESG.9.22	lebo v tých dňoch si Židia vydýchli od svojich nepriateľov. Žiadal, aby celý mesiac adár, v ktorom bola ich situácia zmenená
ESG.9.23	Židia uvítali, čo im napísal Mardochej; 
ESG.9.24	ako Macedónčan Haman, syn Hamadata, bojoval proti nim, ako vydal výnos a použil lós, aby ich vykynožil,
ESG.9.25	ako prišiel ku kráľovi s návrhom obesiť Mardocheja a ako všetky zlá, ktoré sa pokúšal uvaliť na Židov, dopadli na neho, takže obesili jeho aj jeho synov.
ESG.9.26	Tieto dni nazvali Purím podľa lósov — v ich reči totiž purím označuje lósy —, ale aj pre všetky udalosti, ktoré obsahoval tento list a pre všetko, čo si v ich dôsledku vytrpeli a čo sa im stalo. 
ESG.9.27	Mardochej to takto ustanovil a Židia pre seba, pre svoje potomstvo i pre tých, čo sa k nim pridajú, prijali, že všetko budú úplne presne zachovávať. Mali to byť pamätné dni slávené z pokolenia na pokolenie, v každom meste, rodine a kraji.
ESG.9.28	Tieto dni Purím sa budú svätiť navždy a ich pamiatka nikdy nevymizne.
ESG.9.29	Kráľovná Ester, Amminadábova dcéra, a Žid Mardochej zapísali všetko, čo urobili, a potvrdili aj spis o sviatku Purím.
ESG.9.31	Mardochej a kráľovná Ester vzali za to na seba plnú zodpovednosť, ba vtedy sa zaručili aj svojím zdravím a uskutočnili svoj zámer.
ESG.9.32	Svojím výrokom to Ester ustanovila na večné časy a bolo to zapísané do kroniky.
ESG.10.1	Kráľ Artaxerxes predpísal pre ríšu dane — pre krajiny na súši i na mori. 
ESG.10.2	Jeho moc a udatnosť, bohatstvo a sláva jeho kráľovstva, to všetko zapísali na pamiatku do knihy kráľov Peržanov a Médov.
ESG.10.3	Mardochej mal postavenie zástupcu kráľa Artaxerxa a bol významným mužom v kráľovstve, tešil sa sláve medzi Židmi a jeho spôsob života mu získaval lásku v celom jeho ľude.
ESG.10.3	Mardochej hovoril: „Toto sa stalo z Božej vôle. 
ESG.10.3	Pamätám sa na sen, v ktorom som videl tieto udalosti; ani jedna z nich sa neodohrala inak.
ESG.10.3	Malý pramienok, z ktorého sa stala rieka, a bolo svetlo a slnko a veľa vody. Tou riekou je Ester, ju si vzal za ženu kráľ a urobil ju kráľovnou. 
ESG.10.3	Tie dva draky, to som ja a Haman. 
ESG.10.3	Národy, to sú tí, čo sa spolčili, aby vyhubili Židov aj s ich menom. 
ESG.10.3	Môj národ, to je Izrael, to sú tí, ktorí volali k Bohu a boli zachránení. Pán zachránil svoj ľud, Pán nás vytrhol zo všetkých týchto pohrôm, Boh konal veľké znamenia a zázraky, ktoré sa nevyskytli medzi pohanmi. 
ESG.10.3	Preto pripravil dva lósy — jeden pre Boží ľud a druhý pre všetkých pohanov. 
ESG.10.3	Tie dva lósy sa splnili v hodine, vo chvíli a v deň Božieho súdu na každom národe. 
ESG.10.3	Boh pamätal na svoj ľud a spravodlivo rozhodol o svojom dedičstve. 
ESG.10.3	A tak budú ľudia zachovávať tieto dni v mesiaci adár, štrnásty a pätnásty deň mesiaca adár, keď sa s radosťou a veselím budú zhromažďovať pred Bohom z pokolenia na pokolenie naveky v jeho izraelskom národe.“
ESG.10.3	Tento list o sviatku Purím vo štvrtom roku kraľovania Ptolemaia
WIS.1.1	Milujte spravodlivosť, vy, čo spravujete zem,
WIS.1.1	zmýšľajte o Pánovi v dobrote mysle
WIS.1.1	a hľadajte ho v úprimnosti srdca.
WIS.1.2	Veď on sa dáva nájsť tým, čo ho nepokúšajú,
WIS.1.2	zjavuje sa tým, ktorým nechýba dôvera v neho.
WIS.1.3	Zvrátené myšlienky totiž odďaľujú od Boha
WIS.1.3	a jeho moc zahanbuje nerozumných, keď ju pokúšajú,
WIS.1.4	pretože múdrosť nevstúpi do zlomyseľnej duše
WIS.1.4	a nebude prebývať v tele podrobenom hriechu.
WIS.1.5	Svätý duch výchovy totiž utečie pred ľstivosťou,
WIS.1.5	vzdiali sa od nerozumných myšlienok,
WIS.1.5	pretože keď príde nespravodlivosť, bol by zahanbený.
WIS.1.6	Veď múdrosť je ľudomilný duch,
WIS.1.6	rúhača nenechá bez trestu pre jeho pery,
WIS.1.6	pretože Boh je svedkom jeho ľadvín
WIS.1.6	je presným pozorovateľom jeho srdca
WIS.1.6	a počuje, čo hovorí jeho jazyk,
WIS.1.7	lebo Pánov duch napĺňa celú zem,
WIS.1.7	drží dovedna celý svet a vie o každom slove.
WIS.1.8	Preto sa neukryje nik, kto hlása neprávosť;
WIS.1.8	takého neobíde trestajúca spravodlivosť.
WIS.1.9	Zámery bezbožníka budú zistené
WIS.1.9	a ozvena jeho slov dôjde k Pánovi,
WIS.1.9	aby potrestal jeho prečiny.
WIS.1.10	Veď horlivé ucho počuje všetko
WIS.1.10	a ani najslabšie šepkanie sa nedá skryť.
WIS.1.11	Majte sa teda na pozore pred neužitočným reptaním
WIS.1.11	a chráňte si jazyk pred ohováraním,
WIS.1.11	lebo ani utajované slovo neprejde len tak;
WIS.1.11	ústa, čo klamú, zabíjajú dušu.
WIS.1.12	Nežeňte sa do náručia smrti na bludných cestách života
WIS.1.12	a nepriťahujte si záhubu činmi svojich rúk.
WIS.1.13	Veď Boh nestvoril smrť
WIS.1.13	a neteší sa zo záhuby živých.
WIS.1.14	On totiž stvoril všetko, aby jestvovalo,
WIS.1.14	to, čomu sa dal zrodiť vo svete, má prinášať záchranu,
WIS.1.14	niet v tom zhubného jedu,
WIS.1.14	na zemi nie je ríša podsvetia.
WIS.1.15	Veď spravodlivosť je nesmrteľná.
WIS.1.16	No bezbožní si privolávajú smrť rukami i slovami,
WIS.1.16	pokladajú ju za priateľku, omdlievajú v nej,
WIS.1.16	ba uzavreli s ňou zmluvu,
WIS.1.16	takže si zaslúžia patriť do jej ríše.
WIS.2.1	Uvažujú nesprávne a hovoria:
WIS.2.1	„Krátky a strastiplný je náš život,
WIS.2.1	proti skonu človeka niet lieku,
WIS.2.1	nie je známy nikto, kto by sa vrátil z podsvetia.
WIS.2.2	Bez vlastného pričinenia sme prišli na svet
WIS.2.2	a potom budeme, akoby sme nikdy neboli,
WIS.2.2	veď dych v našom nose je dym
WIS.2.2	a myšlienka iba iskra pri tlkote nášho srdca;
WIS.2.3	keď zhasne, telo sa obráti na popol
WIS.2.3	a duch sa rozplynie ako ľahký vánok.
WIS.2.4	Na naše meno sa časom zabudne,
WIS.2.4	naše činy si nikto nebude pripomínať,
WIS.2.4	náš život sa pominie ako stopa obláčika
WIS.2.4	a rozplynie sa ako hmla
WIS.2.4	zahnaná lúčmi slnka
WIS.2.4	a jeho páľavou stlačená k zemi.
WIS.2.5	Veď náš čas je letiaci tieň
WIS.2.5	a po našom skone niet návratu,
WIS.2.5	lebo je spečatený a nikto sa späť nevracia.
WIS.2.6	Poďme teda, vychutnajme prítomné dobro
WIS.2.6	a naplno si ako za mladi užime všetko, čo bolo stvorené.
WIS.2.7	Dožičme si hojnosť vzácnych vín a voňavých olejov,
WIS.2.7	nech nám neunikne ani jeden jarný kvet.
WIS.2.8	Ovenčime sa ružami v rozpuku, prv než zvädnú.
WIS.2.9	Nikto z nás nech sa nevyhýba samopašným zábavám,
WIS.2.9	všade nechávajme po sebe znaky veselia,
WIS.2.9	veď ono je naším podielom i údelom.
WIS.2.10	Utláčajme spravodlivého chudáka, nešetrime vdovu,
WIS.2.10	neberme ohľad na šediny starca vo vysokom veku.
WIS.2.11	Svoju silu pokladajme za zákon spravodlivosti,
WIS.2.11	lebo čo je slabé, ukazuje sa ako neužitočné.
WIS.2.12	Striehnime na spravodlivého, lebo nám je nepohodlný,
WIS.2.12	stavia sa na odpor proti našim činom,
WIS.2.12	vyčíta nám priestupky proti zákonu
WIS.2.12	a obviňuje nás zo zrady v našej výchove.
WIS.2.13	Honosí sa, že má poznanie Boha,
WIS.2.13	a označuje sa za Pánovho služobníka.
WIS.2.14	Stal sa žalobcom našich myšlienok
WIS.2.14	a ťažko nám padne aj pozerať naň,
WIS.2.15	lebo jeho život sa nepodobá životu ostatných
WIS.2.15	a jeho správanie je celkom odlišné.
WIS.2.16	Pokladá nás za zhýralcov,
WIS.2.16	bočí od našich ciest ako od špiny,
WIS.2.16	no koniec spravodlivých vyhlasuje za šťastný
WIS.2.16	a chvasce sa, že otcom je mu Boh.
WIS.2.17	Pozrime, či sú jeho slová pravdivé,
WIS.2.17	a skúmajme, ako sa to s ním skončí.
WIS.2.18	Veď ak je tento spravodlivý Božím synom, Boh sa ho ujme
WIS.2.18	a vytrhne ho z ruky tých, čo sú proti nemu.
WIS.2.19	Potupujme a trápme ho a tak ho vyskúšajme,
WIS.2.19	aby sme zistili, či je naozaj zdržanlivý;
WIS.2.19	tak sa presvedčíme, či je odolný voči zlu.
WIS.2.20	Odsúďme ho na potupnú smrť,
WIS.2.20	veď sa mu dostane záchrany, ako sám hovorí.“
WIS.2.21	Takto uvažujú, ale blúdia.
WIS.2.21	Ich zloba ich totiž zaslepila.
WIS.2.22	Nepoznali Božie tajomstvá,
WIS.2.22	nedúfajú v odmenu za zbožnosť,
WIS.2.22	neuznávajú, že bezúhonným dušiam sa dostane pocty.
WIS.2.23	Veď Boh stvoril človeka pre neporušiteľnosť
WIS.2.23	a urobil ho obrazom vlastnej nepominuteľnosti.
WIS.2.24	Pre závisť diabla totiž vošla do sveta smrť,
WIS.2.24	zakusujú ju tí, čo sú na jeho strane.
WIS.3.1	Duše spravodlivých sú v Božej ruke
WIS.3.1	a muky sa ich nedotknú.
WIS.3.2	V očiach nerozumných sa zdali mŕtvymi,
WIS.3.2	ich skon považovali za pohromu,
WIS.3.3	to, že od nás odišli, pokladali za záhubu
WIS.3.3	— ale oni sú v pokoji.
WIS.3.4	Keď aj podľa mienky ľudí pretrpeli muky,
WIS.3.4	ich nádej bola plná nesmrteľnosti.
WIS.3.5	Po krátkom súžení
WIS.3.5	pretože Boh ich preskúšal
WIS.3.5	a zistil, že sú ho hodní.
WIS.3.6	Vyskúšal ich ako zlato v taviacej peci
WIS.3.6	a prijal ich ako spaľovanú obetu.
WIS.3.7	V čase svojho navštívenia
WIS.3.7	a rozbehnú sa ako iskry po steblách slamy.
WIS.3.8	Budú súdiť národy a vládnuť nad ľuďmi,
WIS.3.8	Pán bude naveky ich kráľom.
WIS.3.9	Tí, čo sa spoliehajú na neho, budú chápať pravdu
WIS.3.9	a verní budú zotrvávať v láske pri ňom,
WIS.3.9	lebo milosť a milosrdenstvo patria jeho vyvoleným
WIS.3.10	Bezbožní však budú niesť trest podľa toho, ako zmýšľali,
WIS.3.10	lebo opovrhovali spravodlivým a odvrátili sa od Pána.
WIS.3.11	Veď úbohý je ten, kto pohŕda múdrosťou a výchovou,
WIS.3.11	ich nádej je márna, ich námahy sú bezvýsledné,
WIS.3.11	ich skutky neužitočné.
WIS.3.12	Ich ženy sú nerozumné, ich deti sú zlé,
WIS.3.12	ich rod je prekliaty.
WIS.3.13	Blažená neplodná, ktorá je bez poškvrny,
WIS.3.13	ktorá nepoznala hriešne lôžko
WIS.3.13	bude mať plod pri preverovaní duší.
WIS.3.14	Podobne eunuch, ktorého ruka nespáchala nezákonnosť
WIS.3.14	a ktorý nevymýšľal zlé proti Pánovi,
WIS.3.14	dostane za svoju vernosť osobitnú milosť
WIS.3.14	a vytúžený údel v Pánovom chráme.
WIS.3.15	Ovocie dobrej námahy je totiž slávne
WIS.3.15	a koreň rozumnosti neodumrie,
WIS.3.16	ale deti cudzoložníkov budú nevydarené
WIS.3.16	a plod nezákonného lôžka zanikne.
WIS.3.17	Veď keby aj dlho žili, nič nebudú znamenať,
WIS.3.17	ich staroba bude nakoniec bez cti,
WIS.3.18	a ak skoro zomrú, nebudú mať nádej
WIS.3.18	ani útechu v deň súdu,
WIS.3.19	lebo koniec nespravodlivého pokolenia bude trpký.
WIS.4.1	Lepšia je bezdetnosť pri cnostnom živote,
WIS.4.1	lebo pamiatka na cnosť je nesmrteľná
WIS.4.1	a uznaná Bohom a ľuďmi.
WIS.4.2	Kde je prítomná, tam jej príklad priťahuje,
WIS.4.2	v jej neprítomnosti po nej túžia.
WIS.4.2	Vo večnosti triumfuje ozdobená vencom
WIS.4.2	ako víťaz v čisto vedenom zápase.
WIS.4.3	Ani veľký kŕdeľ detí bezbožníkov neprinesie úžitok,
WIS.4.3	nerestné výhonky nezapustia koreň do hĺbky
WIS.4.3	a nepoložia pevný základ.
WIS.4.4	Ak totiž aj dočasne vypučia ratolesti,
WIS.4.4	no nestoja pevne, vietor nimi kníše
WIS.4.4	a z koreňa ich vytrhne nápor víchra.
WIS.4.5	Nedorastené konáriky poláme,
WIS.4.5	ich ovocie bude nanič a ako nezrelé sa nebude dať jesť,
WIS.4.5	na nič sa nebude dať použiť.
WIS.4.6	Deti splodené z nezákonných stykov
WIS.4.6	budú pri výsluchu svedčiť o neprávosti svojich rodičov.
WIS.4.7	Spravodlivý však dosiahne odpočinok,
WIS.4.7	aj keby náhle umrel.
WIS.4.8	Staroba je totiž počestná nie pre dlhý vek,
WIS.4.8	jej meradlom nie je počet rokov,
WIS.4.9	lebo pre človeka je rozumnosť hodna viac ako šediny
WIS.4.9	a bezúhonný život je hoden viac než vysoký vek.
WIS.4.10	Keďže sa zapáčil Bohu, tešil sa z jeho lásky
WIS.4.10	a pretože žil medzi hriešnikmi, bol prenesený
WIS.4.11	Bol uchvátený, aby zloba nezmenila jeho zmýšľanie,
WIS.4.11	aby klam nezviedol jeho dušu.
WIS.4.12	Očarenie neresťou totiž oslepuje voči dobru
WIS.4.12	a krútňava vášní prevracia neskazenú myseľ.
WIS.4.13	Ten človek dosiahol dokonalosť v krátkom čase,
WIS.4.13	dosiahol plnosť dlhého veku.
WIS.4.14	Veď jeho duša bola milá Pánovi,
WIS.4.14	preto sa poponáhľal vytrhnúť ho zo zla, ktoré ho obklopovalo.
WIS.4.14	Ľudia to videli, ale nepochopili,
WIS.4.14	ani si to nevzali k srdcu,
WIS.4.15	že milosť a zľutovanie je pri jeho vyvolených
WIS.4.15	a jeho ochrana je nad jeho svätými.
WIS.4.16	Spravodlivý svojou smrťou odsudzuje žijúcich bezbožných
WIS.4.16	a mladosť, čo rýchlo dosiahla dokonalosť,
WIS.4.16	mnohoročnú starobu nespravodlivého.
WIS.4.17	Uvidia totiž skon múdreho,
WIS.4.17	ale nepochopia, čo s ním zamýšľal Pán,
WIS.4.17	prečo ho voviedol do bezpečia.
WIS.4.18	Uvidia to a opovrhnú tým,
WIS.4.18	ale sám Pán ich vysmeje.
WIS.4.19	Stanú sa mŕtvolami bez úcty,
WIS.4.19	trvalo budú na posmech medzi mŕtvymi,
WIS.4.19	pretože ich zrazí dolu hlavou a onemejú,
WIS.4.19	vyvráti ich zo základov,
WIS.4.19	nechá ich úplne vyprahnúť ako úhor,
WIS.4.19	stihnú ich bolesti
WIS.4.19	a ich pamiatka zahynie.
WIS.4.20	Na účtovanie svojich hriechov pôjdu zdesení
WIS.4.20	a ich nezákonné činy budú stáť proti nim a usvedčia ich.
WIS.5.1	Vtedy sa spravodlivý postaví s veľkou neohrozenosťou
WIS.5.1	pred tých, čo ho sužovali
WIS.5.1	a čo znevažovali jeho úsilia.
WIS.5.2	Keď to uvidia, budú zachvátení hrozným strachom
WIS.5.2	a budú bez seba nad jeho nečakanou záchranou.
WIS.5.3	S ľútosťou sa budú medzi sebou rozprávať,
WIS.5.3	budú vzdychať v úzkosti ducha a povedia:
WIS.5.4	„Toto je ten, čo nám bol kedysi na smiech
WIS.5.4	a na potupné príslovie. Ach, my hlupáci!
WIS.5.4	Jeho život sme pokladali za bláznovstvo
WIS.5.4	a jeho skon za skon bez cti.
WIS.5.5	Ako to, že bol zarátaný medzi Božích synov
WIS.5.5	a že jeho údel je medzi svätými?
WIS.5.6	Zblúdili sme z cesty pravdy
WIS.5.6	a svetlo spravodlivosti nám nesvietilo,
WIS.5.6	ani slnko nám nevyšlo.
WIS.5.7	Neprávosťou a záhubou sme sa nasýtili na životných chodníkoch,
WIS.5.7	putovali sme cez neschodné pustatiny,
WIS.5.7	ale Pánovu cestu sme nepoznali.
WIS.5.8	Čo nám prospelo povýšenectvo?
WIS.5.8	Čo nám prinieslo bohatstvo spojené s pýchou?
WIS.5.9	Všetko to prešlo popri nás ako tieň
WIS.5.9	a ako chýr, ktorý sa len mihne,
WIS.5.10	ako čln, ktorý sa plaví cez rozvlnenú vodu,
WIS.5.10	a keď prejde, nedá sa nájsť jeho stopa,
WIS.5.10	ani brázda vo vlnách za jeho kýlom;
WIS.5.11	alebo ako vták, keď preletí vzduchom:
WIS.5.11	ani znak sa nenájde po jeho dráhe,
WIS.5.11	keď úderom krídel rozráža ľahký vzduch,
WIS.5.11	ktorý sa rozdelí svištiacou silou
WIS.5.11	a rozdvojí sa mávaním krídel,
WIS.5.11	no napokon sa nenájde ani náznak prechodu cezeň;
WIS.5.12	alebo ako keď šíp vystrelia na cieľ:
WIS.5.12	preťatý vzduch sa ihneď zavrie,
WIS.5.12	takže sa nedá zistiť jeho dráha.
WIS.5.13	Tak aj my: narodili sme sa, pominuli sme sa
WIS.5.13	a nemohli sme ukázať nič ako znak cnosti,
WIS.5.13	naopak, strávila nás naša zloba.“
WIS.5.14	Veď nádej bezbožného je akoby vetrom unášaná pleva,
WIS.5.14	ako jemný srieň rozprášený víchricou,
WIS.5.14	ako dym rozptýlený vetrom
WIS.5.14	a ako spomienka na jednodňového návštevníka.
WIS.5.15	Spravodliví však budú žiť naveky,
WIS.5.15	ich odmena je u Pána
WIS.5.15	a starosť o nich je u Najvyššieho.
WIS.5.16	Preto prijmú preslávne kráľovstvo
WIS.5.16	a korunu krásy z Pánovej ruky,
WIS.5.16	lebo on ich bude chrániť svojou pravicou
WIS.5.16	a svojím ramenom ich obráni.
WIS.5.17	Ako výzbroj si vezme svoju horlivosť
WIS.5.17	a tvorstvo vyzbrojí, aby odrážalo nepriateľov.
WIS.5.18	Ako pancier si oblečie spravodlivosť,
WIS.5.18	ako prilbu si nasadí neúplatný súd,
WIS.5.19	ako nepremožiteľný štít si vezme svätosť.
WIS.5.20	Neúprosný hnev si naostrí ako meč
WIS.5.20	a svet bude bojovať spolu s ním proti nerozumným.
WIS.5.21	Vyjdú blesky ako presne namierené šípy
WIS.5.21	a ako z dobre napätého luku oblakov budú smerovať na cieľ,
WIS.5.22	ako z praku plného hnevu sa spustí spŕška kamenca,
WIS.5.22	zúrivo sa na nich vyrúti voda z mora,
WIS.5.22	rozbesnené rieky ich spláchnu.
WIS.5.23	Mohutný vietor sa zdvihne proti nim
WIS.5.23	a rozmetá ich ako uragán.
WIS.5.23	Neprávosť na púšť obráti celú zem
WIS.5.23	a zločinnosť zrúca tróny vladárov.
WIS.6.1	Počúvajte teda, králi, a pochopte!
WIS.6.1	Poučte sa, panovníci všetkých končín zeme!
WIS.6.2	Počúvajte vy, čo vládnete nad davmi
WIS.6.2	a pýšite sa veľkým množstvom národov.
WIS.6.3	Lebo moc vám dal Pán
WIS.6.3	a vaša vláda je od Najvyššieho;
WIS.6.3	on preskúma vaše činy
WIS.6.3	a posúdi vaše úmysly.
WIS.6.4	Boli ste síce sluhami jeho kraľovania,
WIS.6.4	no nesúdili ste správne
WIS.6.4	a nedodržiavali ste zákon
WIS.6.4	ani ste nepostupovali podľa Božej vôle.
WIS.6.5	Rýchlo na vás udrie a hrozne;
WIS.6.5	vladárov postihne prísny súd.
WIS.6.6	Odpustenie z milosrdenstva dostáva aj najmenší,
WIS.6.6	ale mocnárov bude dôsledne posudzovať.
WIS.6.7	Ten totiž, čo je vládcom všetkých, neustúpi pred nikým
WIS.6.7	a neberie ohľad na nijakú skutočnosť;
WIS.6.7	veď on stvoril malého i veľkého
WIS.6.7	a rovnako sa stará o všetkých,
WIS.6.8	ale na mocných doľahne prísne vyšetrovanie.
WIS.6.9	Vám teda, mocipáni, patria moje slová,
WIS.6.9	aby ste sa naučili múdrosti a aby ste nepadli,
WIS.6.10	lebo tí, čo spravodlivo zachovávajú to, čo je spravodlivé,
WIS.6.10	budú uznaní za spravodlivých
WIS.6.10	a v tom bude obhajoba tých, čo sa dajú o tom poučiť.
WIS.6.11	Túžte preto po mojich slovách,
WIS.6.11	dychtite po nich a dosiahnete poučenie.
WIS.6.12	Žiarivá a nevädnúca je múdrosť,
WIS.6.12	ľahko ju objavia tí, čo ju milujú,
WIS.6.12	nájdu ju tí, čo ju hľadajú.
WIS.6.13	Ponáhľa sa v ústrety tým, čo ju túžia poznať.
WIS.6.14	Kto ju už od rána vyzerá, neunaví sa,
WIS.6.14	lebo ju nájde sedieť pri svojich dverách.
WIS.6.15	Premýšľať o nej je vrchol rozumnosti,
WIS.6.15	a kto kvôli nej bdie, čoskoro nebude mať starosti,
WIS.6.16	lebo ona sama chodí hľadajúc tých, čo sú jej hodní.
WIS.6.16	Prívetivo sa im zjavuje na ich cestách,
WIS.6.16	pri každom ich zámere sa s nimi stretáva.
WIS.6.17	Veď jej počiatkom je najúprimnejšia túžba poučiť sa,
WIS.6.17	v úsilí získať poučenie spočíva láska k nej.
WIS.6.18	Láska však znamená zachovávať jej zákony;
WIS.6.18	dodržiavanie zákonov je zárukou neporušiteľnosti.
WIS.6.19	Neporušiteľnosť však privádza do blízkosti Boha.
WIS.6.20	Túžba po múdrosti vedie teda ku kráľovstvu.
WIS.6.21	Ak teda vy, vládcovia národov, máte radosť z trónov a žeziel,
WIS.6.21	ctite si múdrosť, aby ste kraľovali naveky.
WIS.6.22	Ozrejmím vám, čo je múdrosť a ako vznikla,
WIS.6.22	neukryjem pred vami jej tajomstvá,
WIS.6.22	ale budem sledovať jej stopy od začiatku stvorenia,
WIS.6.22	jej poznanie postavím do jasného svetla
WIS.6.22	a neodchýlim sa od pravdy.
WIS.6.23	Nepripojím sa k tomu, koho zožiera závisť,
WIS.6.23	lebo ten nemá s múdrosťou nič spoločné.
WIS.6.24	Veľký počet múdrych je záchranou sveta,
WIS.6.24	rozumný kráľ je oporou ľudu.
WIS.6.25	Preto sa dajte poučiť mojimi slovami
WIS.6.25	a budete mať z toho úžitok.
WIS.7.1	Aj ja som smrteľný, všetkým rovný človek,
WIS.7.1	som potomok prvého, stvoreného zo zeme.
WIS.7.1	Moje telo sa utváralo v lone matky,
WIS.7.2	za desať mesiacov
WIS.7.2	z mužského semena a slasti, ktorá sprevádza spánok.
WIS.7.3	Keď som sa narodil, nadýchol som sa vzduchu spoločného všetkým,
WIS.7.3	spočinul som na zemi, na ktorej všetci rovnako trpia,
WIS.7.3	a mojím prvým hlasom — ako všetkých — bol plač.
WIS.7.4	Bol som odchovaný v plienkach a so starosťami.
WIS.7.5	Veď ani jeden kráľ nemal iný začiatok bytia.
WIS.7.6	Všetci prichádzajú do života rovnako
WIS.7.6	a rovnako z neho odchádzajú.
WIS.7.7	Modlil som sa, preto sa mi dostalo rozumnosti,
WIS.7.7	vzýval som Boha a vstúpil do mňa duch múdrosti.
WIS.7.8	Cenil som si ju vyššie ako žezlá a tróny,
WIS.7.8	ba bohatstvo som nemal za nič v porovnaní s ňou.
WIS.7.9	Nepostavil som jej na roveň ani drahokam nesmiernej ceny,
WIS.7.9	lebo popri nej všetko zlato je iba hrsťou piesku
WIS.7.9	a striebro popri nej treba pokladať za blato.
WIS.7.10	Nad zdravie a pôvab som si ju zamiloval.
WIS.7.10	Dal som jej prednosť pred svetlom,
WIS.7.10	pretože z nej vychádza nehasnúci jas.
WIS.7.11	Spolu s ňou sa mi dostalo všetko ostatné dobro,
WIS.7.11	z jej rúk pochádza nevyčísliteľné bohatstvo.
WIS.7.12	Zo všetkých týchto vecí som sa tešil,
WIS.7.12	lebo ich vodkyňou je múdrosť,
WIS.7.12	ale nevedel som, že je aj ich matkou.
WIS.7.13	Úprimne som sa ju učil a žičlivo sa o ňu delím,
WIS.7.13	neskrývam jej bohatstvo.
WIS.7.14	Ona je pre ľudí nevyčerpateľným pokladom,
WIS.7.14	tí, čo ho získajú, stávajú sa priateľmi s Bohom,
WIS.7.14	odporúčaní k nemu cez dary z výchovy.
WIS.7.15	Kiež mi Boh dopraje hovoriť uvážlivo
WIS.7.15	a zmýšľať primerane darom, čo mi boli dané,
WIS.7.15	pretože on je vodcom múdrosti,
WIS.7.15	ten, čo usmerňuje múdrych.
WIS.7.16	Veď v jeho ruke sme aj my, aj naše slová,
WIS.7.16	celá rozumnosť i remeselná zručnosť.
WIS.7.17	To on mi dal neklamné poznanie o tom, čo jestvuje,
WIS.7.17	aby som chápal stavbu sveta a pôsobenie živlov,
WIS.7.18	počiatok, koniec i stred čias,
WIS.7.18	striedanie slnovratov a zmeny ročných období,
WIS.7.19	ročný kolobeh a postavenie hviezd,
WIS.7.20	prirodzené vlastnosti živočíchov a divé pudy šeliem,
WIS.7.20	sily duchov a schopnosť ľudí myslieť,
WIS.7.20	rozmanitosť rastlín a vlastnosti koreňov.
WIS.7.21	Poznal som veci skryté i zjavné,
WIS.7.21	lebo ma to naučila múdrosť, ktorá všetko majstrovsky vytvorila.
WIS.7.22	Veď v nej je duch rozumný a svätý,
WIS.7.22	jedinečný, mnohostranný,
WIS.7.22	jemný, hybký,
WIS.7.22	prenikavý, nepoškvrnený,
WIS.7.22	jasný, nepremenlivý,
WIS.7.22	milujúci dobro, bystrý,
WIS.7.23	nezadržateľný, dobročinný, ľudomilný,
WIS.7.23	pevný, stály, pokojný,
WIS.7.23	všemohúci, všetko vidiaci,
WIS.7.23	prenikajúci všetkých duchov
WIS.7.23	— chápavých, čistých, najjemnejších.
WIS.7.24	Múdrosť je totiž pohyblivejšia než akýkoľvek pohyb,
WIS.7.24	pre svoju čistotu prechádza a preniká cez všetko.
WIS.7.25	Veď je dychom Božej moci,
WIS.7.25	je neporušeným výronom slávy Všemohúceho,
WIS.7.25	preto do nej nemôže vniknúť nič poškvrnené.
WIS.7.26	Je odbleskom večného svetla,
WIS.7.26	bezchybným zrkadlom Božieho pôsobenia
WIS.7.26	a obrazom jeho dobroty.
WIS.7.27	Hoci je len jedna, môže všetko,
WIS.7.27	hoci ostáva rovnaká sama v sebe, obnovuje všetko,
WIS.7.27	a keď z pokolenia na pokolenie prechádza do zbožných duší,
WIS.7.27	tvorí Božích priateľov a prorokov.
WIS.7.28	Veď Boh miluje iba toho,
WIS.7.28	kto spolunažíva s múdrosťou.
WIS.7.29	Ona je nádhernejšia ako slnko,
WIS.7.29	prevyšuje celý hviezdny svet,
WIS.7.29	pri porovnávaní so svetlom sa potvrdzuje jej prednosť.
WIS.7.30	Po svetle totiž nasleduje noc,
WIS.7.30	ale proti múdrosti zloba nič nezmôže.
WIS.8.1	Mocne sa šíri od jedného konca sveta po druhý
WIS.8.1	a celý svet spravuje na jeho prospech.
WIS.8.2	Ja som si zamiloval múdrosť
WIS.8.2	a vyhľadával som ju od svojej mladosti.
WIS.8.2	Usiloval som sa priviesť si ju ako nevestu,
WIS.8.2	stal som sa zaľúbeným ctiteľom jej krásy.
WIS.8.3	Ona žije s Bohom, a tak sa chváli vznešeným pôvodom,
WIS.8.3	i Vládca vesmíru si ju zamiloval.
WIS.8.4	Je zasvätená do Božieho poznania
WIS.8.4	a rozhoduje pri jeho dielach.
WIS.8.5	Ak je v živote vyžadovanou hodnotou bohatstvo,
WIS.8.5	čo je bohatšie ako múdrosť, ktorá všetko tvorí?
WIS.8.6	Pretože rozumnosť naozaj tvorí,
WIS.8.6	kto dokáže viac než ona?
WIS.8.7	Miluje niekto spravodlivosť?
WIS.8.7	Plodmi jej námah sú cnosti,
WIS.8.7	lebo vyučuje miernosti a rozumnosti,
WIS.8.7	spravodlivosti a statočnosti
WIS.8.7	nad ktoré v ľudskom živote nie je nič užitočnejšie.
WIS.8.8	Ak však niekto túži po veľkej skúsenosti,
WIS.8.8	práve ona pozná staré vedomosti a načrtáva budúce,
WIS.8.8	rozumie sa slovným zvratom a riešeniu záhad,
WIS.8.8	vopred pozná znamenia a zázraky
WIS.8.8	i vyústenie udalostí jednotlivých období a čias.
WIS.8.9	Rozhodol som sa teda, že si ju privediem, aby žila so mnou,
WIS.8.9	vediac, že mi bude dobrou radkyňou
WIS.8.9	a tešiteľkou v starostiach a žiali.
WIS.8.10	Vďaka nej budem mať slávu v zástupoch,
WIS.8.10	a hoci som mladý, budem požívať úctu od starších.
WIS.8.11	Zistia, že som dôvtipný v usudzovaní,
WIS.8.11	a získam si obdiv v očiach mocnárov.
WIS.8.12	Keď budem mlčať, oni budú čakať,
WIS.8.12	keď prehovorím, budú dávať pozor,
WIS.8.12	a keď budem dlho hovoriť, položia si ruku na ústa.
WIS.8.13	Vďaka nej budem mať nesmrteľnosť
WIS.8.13	a zanechám večnú pamiatku tým, čo prídu po mne.
WIS.8.14	Budem spravovať ľud
WIS.8.14	a národy sa mi poddajú.
WIS.8.15	Obávaní vládcovia dostanú strach, keď budú o mne počuť,
WIS.8.15	uprostred pospolitého ľudu budem vystupovať láskavo
WIS.8.15	a vo vojne ako udatný hrdina.
WIS.8.16	Keď vstúpim do svojho domu, pri múdrosti si odpočiniem,
WIS.8.16	lebo bývať s ňou nespôsobuje trpkosť
WIS.8.16	a spolužitie s ňou neprináša bolesť,
WIS.8.16	ale potešenie a radosť.
WIS.8.17	Keď som takto vo svojom vnútri uvažoval
WIS.8.17	a vo svojom srdci som rozmýšľal,
WIS.8.17	že zväzok s múdrosťou znamená nesmrteľnosť,
WIS.8.18	že priateľstvo s ňou prináša čistú radosť,
WIS.8.18	z úsilia jej rúk pochádza nevyčerpateľné bohatstvo,
WIS.8.18	cvičiť sa v rozhovore s ňou je rozumnosť
WIS.8.18	a odovzdávanie jej slov prináša slávu,
WIS.8.18	uchádzal som sa o ňu a usiloval som sa ju získať pre seba.
WIS.8.19	Bol som nadaný chlapec,
WIS.8.19	dostal som šľachetnú dušu
WIS.8.20	alebo správnejšie: ako dobrý
WIS.8.20	som prišiel do nepoškvrneného tela.
WIS.8.21	Keďže som poznal, že inak sa jej nezmocním, len ak mi ju dá Boh
WIS.8.21	— aj to už bola rozumnosť vedieť, koho láskavým darom je múdrosť —,
WIS.8.21	vzýval som Pána a modlil som sa k nemu,
WIS.8.21	z celého srdca som k nemu prehovoril:
WIS.9.1	„Boh otcov a Pán milosrdenstva,
WIS.9.1	ty si všetko urobil svojím slovom,
WIS.9.2	svojou múdrosťou si človeka vybavil tak,
WIS.9.2	aby mohol vládnuť nad tvorstvom, ktorému si dal vzniknúť,
WIS.9.3	aby spravoval svet zbožne, spravodlivo
WIS.9.3	a aby v poctivosti srdca konal súd.
WIS.9.4	Daj mi múdrosť, prísediacu pri tvojom tróne,
WIS.9.4	a nevylučuj ma spomedzi svojich detí
WIS.9.5	Veď ja som tvoj sluha a syn tvojej služobnice,
WIS.9.5	človek slabý a krátkeho života,
WIS.9.5	primálo schopný chápať právo a zákony,
WIS.9.6	lebo aj keby bol niekto z ľudí dokonalý,
WIS.9.6	ale chýbala by mu múdrosť od teba, nebude nič znamenať.
WIS.9.7	Ty si ma vybral za kráľa nad tvojím ľudom,
WIS.9.7	za sudcu nad tvojimi synmi a dcérami.
WIS.9.8	Rozkázal si, aby som na tvojej svätej hore vystaval chrám
WIS.9.8	a oltár v meste tvojho prebývania,
WIS.9.8	obraz svätého stanu, ktorý si pripravoval od začiatku.
WIS.9.9	Ty máš múdrosť, ktorá pozná všetky tvoje diela:
WIS.9.9	ona bola pri tom, keď si tvoril svet,
WIS.9.9	ona vie, čo je milé tvojim očiam
WIS.9.9	a čo je správne podľa tvojich prikázaní.
WIS.9.10	Zošli ju zo svätých nebies,
WIS.9.10	pošli ju od trónu svojej slávy,
WIS.9.10	aby bola pri mne a namáhala sa spolu so mnou,
WIS.9.10	a vedel som, čo sa páči tebe.
WIS.9.11	Ona totiž vie a chápe všetko,
WIS.9.11	rozumne ma bude viesť pri mojich podujatiach
WIS.9.11	a ochráni ma svojou velebou.
WIS.9.12	Takto budú moje skutky príjemné,
WIS.9.12	spravodlivo budem vládnuť tvojmu ľudu
WIS.9.12	a budem hodný sedieť na tróne svojho otca.
WIS.9.13	Veď ktorý človek môže poznať Božiu vôľu?
WIS.9.13	Kto svojím myslením zistí, čo chce Pán?
WIS.9.14	Myšlienky smrteľníkov sú totiž chabé
WIS.9.14	a naše úvahy sú nestále.
WIS.9.15	Veď porušiteľné telo zaťažuje dušu
WIS.9.15	a pozemský stan tiesni myseľ plnú starostí.
WIS.9.16	Ledva vieme zachytiť to, čo je na zemi,
WIS.9.16	a len s námahou chápeme to, čo máme na dosah ruky.
WIS.9.16	Kto sa teda dopátra toho, čo je v nebi?
WIS.9.17	Kto pozná tvoju vôľu, ak ty nedaruješ múdrosť
WIS.9.17	a ak z výšin nezošleš svojho Svätého ducha?
WIS.9.18	Tak boli ľudia na zemi usmernení na správnu cestu
WIS.9.18	a ľudia poučení o tom, čo sa páči tebe.
WIS.9.18	Múdrosť ich teda zachránila.“
WIS.10.1	Múdrosť chránila prvého stvoreného otca sveta,
WIS.10.1	jediného stvoreného,
WIS.10.1	a vytrhla ho z jeho pádu,
WIS.10.2	dala mu moc vládnuť nad všetkým.
WIS.10.3	Keď sa však ten nespravodlivý
WIS.10.3	od nej odvrátil vo svojom hneve,
WIS.10.3	sám zahynul pre svoju bratovražednú nenávisť.
WIS.10.4	Zem, ktorú pre neho zaplavila potopa, znova zachránila múdrosť,
WIS.10.4	keď kormidlovala spravodlivého
WIS.10.5	Keď sa národy zhromažďovali
WIS.10.5	a boli pritom jednomyseľné v zlobe,
WIS.10.5	ona spoznala spravodlivého
WIS.10.5	a chránila ho, aby bol bezúhonný pred Bohom,
WIS.10.5	ba zachovala ho silným napriek súcitu s vlastným synom.
WIS.10.6	Ona vyslobodila spravodlivého
WIS.10.6	kým hynuli bezbožní,
WIS.10.6	takže unikol ohňu,
WIS.10.6	ktorý sa spustil na Päťmestie;
WIS.10.7	ešte stále trvá svedectvo ich zla —
WIS.10.7	zostáva dymiaca pustatina, rastliny,
WIS.10.7	ktorých plody nikdy nedozrievajú,
WIS.10.7	soľný stĺp, ktorý sa týči ako pamätník neveriacej duše.
WIS.10.8	Veď tí, čo prešli nevšímavo popri múdrosti,
WIS.10.8	nielenže utrpeli škodu tým, že nepoznali dobro,
WIS.10.8	ale aj pre živých zanechali pamiatku na svoju nerozumnosť,
WIS.10.8	aby sa ani ukryť nedalo to, čím sa previnili.
WIS.10.9	Múdrosť však vytrhla z útrap
WIS.10.9	tých, čo jej slúžili.
WIS.10.10	Keď spravodlivý
WIS.10.10	ona ho viedla po rovných cestách;
WIS.10.10	ukázala mu Božie kráľovstvo
WIS.10.10	a dala mu poznať sväté veci;
WIS.10.10	cez lopotu ho priviedla k bohatstvu
WIS.10.10	a jeho námahu odmenila hojným úspechom.
WIS.10.11	Stála pri ňom, keď čelil hrabivosti utláčateľov,
WIS.10.11	a pomohla mu k bohatstvu.
WIS.10.12	Ochránila ho pred nepriateľmi,
WIS.10.12	zabezpečila ho pred tými, čo mu strojili úklady;
WIS.10.12	tuhý boj rozhodla v jeho prospech,
WIS.10.12	aby poznal, že zbožnosť je mocnejšia ako všetko ostatné.
WIS.10.13	Ona neopustila spravodlivého
WIS.10.13	ale vytrhla ho z hriechu.
WIS.10.14	Spolu s ním zostúpila do žalára,
WIS.10.14	keď bol v putách, neopustila ho,
WIS.10.14	kým mu nepriniesla kráľovské žezlo
WIS.10.14	a moc nad jeho utláčateľmi;
WIS.10.14	ako luhárov usvedčila jeho ohováračov
WIS.10.14	a dala mu večnú slávu.
WIS.10.15	Ona oslobodila zbožný ľud a bezúhonné potomstvo
WIS.10.15	od národa utláčateľov.
WIS.10.16	Vstúpila do duše Pánovho sluhu
WIS.10.16	a proti hrozným kráľom sa postavila divmi a zázrakmi.
WIS.10.17	Svätým dala odmenu za ich námahy,
WIS.10.17	viedla ich zázračnou cestou,
WIS.10.17	stala sa im záštitou vo dne,
WIS.10.17	plameňom hviezd za noci.
WIS.10.18	Preniesla ich cez Červené more
WIS.10.18	a previedla ich cez veľkú vodu.
WIS.10.19	Ale ich nepriateľov zaliala
WIS.10.19	a vyvrhla ich z priepastnej hlbiny.
WIS.10.20	Preto sa spravodliví zmocnili koristi bezbožných
WIS.10.20	a ospevovali, Pane, tvoje sväté meno,
WIS.10.20	jednomyseľne chválili tvoju víťaznú ruku.
WIS.10.21	Pretože múdrosť otvorila ústa nemých
WIS.10.21	a dala zreteľne prehovoriť jazyku maličkých.
WIS.11.1	Rukou svätého proroka
WIS.11.1	priviedla ich diela k úspechu.
WIS.11.2	Prešli cez neobývateľnú púšť
WIS.11.2	a na neschodných miestach si stavali stany.
WIS.11.3	Vzdorovali protivníkom,
WIS.11.3	odrážali nepriateľov.
WIS.11.4	Keď trpeli smädom a volali k tebe,
WIS.11.4	dostali vodu zo strmej skaly,
WIS.11.4	a tak utíšili smäd z tvrdého kameňa.
WIS.11.5	A tak cez to, čo bolo pre ich nepriateľov trestom,
WIS.11.5	dostalo sa dobrodenia im samým, keď boli v núdzi.
WIS.11.6	Namiesto zdroja stále tečúcej rieky
WIS.11.6	zakalenej poškvrnenou krvou 
WIS.11.7	— tak boli potrestaní tí za príkaz vraždiť maličkých —,
WIS.11.7	nečakane si im dal hojnosť vody.
WIS.11.8	Tak si im vtedy smädom ukázal,
WIS.11.8	ako si potrestal ich protivníkov.
WIS.11.9	Keď boli vystavení skúške, hoci si ich karhal milosrdne,
WIS.11.9	poznali, aké útrapy stihli
WIS.11.9	bezbožných, ktorých si súdil v hneve,
WIS.11.10	lebo ich si skúšal ako napomínajúci otec.
WIS.11.10	Tamtých však si trestal ako odsudzujúci prísny kráľ.
WIS.11.11	Či boli blízko, či ďaleko,
WIS.11.11	doľahla na nich rovnaká trýzeň,
WIS.11.12	lebo ich zachvátil dvojaký zármutok
WIS.11.12	a stonanie, keď sa rozpamätúvali na minulosť.
WIS.11.13	Keď totiž počuli, že to, čo bolo pre nich trestom,
WIS.11.13	znamenalo dobrodenie pre tých druhých,
WIS.11.13	pochopili, že za tým stojí Pán.
WIS.11.14	Veď toho, ktorého kedysi vyložili ako odvrhnuté dieťa
WIS.11.14	toho, ktorého s výsmechom odmietli,
WIS.11.14	museli obdivovať na konci udalostí,
WIS.11.14	pretože celkom ináč trpeli smäd ako spravodliví.
WIS.11.15	Pre ich nerozumné myšlienky plné neprávosti,
WIS.11.15	ktoré ich priviedli na scestie,
WIS.11.15	takže uctievali nemé plazy a ničomnú háveď,
WIS.11.15	poslal si na nich ako trest záľahu nerozumných živočíchov
WIS.11.16	aby poznali, že čím kto hreší, tým býva trestaný;
WIS.11.17	lebo tvoja všemohúca ruka,
WIS.11.17	ktorá stvorila svet z neforemnej hmoty,
WIS.11.17	neváhala poslať na nich množstvo medveďov a divých levov
WIS.11.18	alebo novo stvorené šelmy plné zúrivosti, celkom neznáme,
WIS.11.18	také, čo chrlili ohnivé výpary
WIS.11.18	alebo vyrážali syčiaci dym,
WIS.11.18	alebo z okáľov ako blesky metali hrozné iskry.
WIS.11.19	Nielen ich uhryznutie mohlo spôsobiť záhubu,
WIS.11.19	ale už pohľad na ne mohol vyľakať až na smrť.
WIS.11.20	Aj bez toho však mohli padnúť jediným dychom
WIS.11.20	tí, čo ich postihuje trestajúca spravodlivosť
WIS.11.20	a drví dych tvojej moci.
WIS.11.20	Ty si však usporiadal všetko v správnej miere, počte a váhe.
WIS.11.21	Ty máš vždy poruke svoju veľkú moc,
WIS.11.21	kto môže vzdorovať sile tvojho ramena?
WIS.11.22	Celý vesmír je totiž pred tebou
WIS.11.22	iba ako zrnko prachu na miske váh
WIS.11.22	a ako kvapka rosy, ktorá zarána padá na zem.
WIS.11.23	Ty sa však zmilúvaš nad všetkými,
WIS.11.23	pretože môžeš všetko,
WIS.11.23	hľadíš ponad hriechy ľudí preto, aby konali pokánie,
WIS.11.24	lebo miluješ všetko, čo jestvuje.
WIS.11.24	Neprotiví sa ti nič z toho, čo si stvoril,
WIS.11.24	veď nebol by si vytvoril, čo nenávidíš.
WIS.11.25	Ako by niečo obstálo, keby si ty nechcel,
WIS.11.25	alebo či by sa zachovalo to, čo si ty nepovolal?
WIS.11.26	Lež ty šetríš všetko,
WIS.11.26	pretože je to tvoje, Vládca, priateľ života.
WIS.12.1	Veď tvoj neporušiteľný duch je vo všetkom.
WIS.12.2	Preto mierne trestáš tých, čo klesli,
WIS.12.2	a keď im pripomínaš, v čom hrešia, povzbudzuješ ich,
WIS.12.2	aby zanechali zlo a uverili v teba, Pane.
WIS.12.3	Aj dávnych obyvateľov tvojej svätej krajiny
WIS.12.4	si totiž znenávidel, lebo páchali ohavnosti,
WIS.12.4	oddávali sa mágii a modlárskym úkonom,
WIS.12.5	neľútostne zabíjali deti
WIS.12.5	a pri hodovaní v kruhu zasvätencov
WIS.12.5	jedli ľudské vnútornosti, mäso i krv,
WIS.12.6	takže i rodičia vlastnými rukami vraždili bezbranné duše.
WIS.12.6	Preto si sa rozhodol vyhubiť ich rukami našich otcov,
WIS.12.7	aby krajina, ktorá je ti najvzácnejšia,
WIS.12.7	dostala v Božích deťoch obyvateľov, akých si zasluhuje.
WIS.12.8	No aj s nimi si zaobchádzal šetrne ako s ľuďmi,
WIS.12.8	keď si ako predvoj svojho vojska poslal sršne,
WIS.12.8	aby ich postupne ničili.
WIS.12.9	Nie že by si nebol mohol bezbožných
WIS.12.9	vydať do rúk spravodlivým v bitke
WIS.12.9	alebo ich zničiť naraz hroznými šelmami či tvrdým slovom,
WIS.12.10	ale keď si ich trestal postupne, dával si im čas na pokánie,
WIS.12.10	hoci si vedel, že ich pôvod je zlý
WIS.12.10	a ich zloba vrodená
WIS.12.10	a že ich zmýšľanie sa nikdy nezmení.
WIS.12.11	Veď od začiatku boli prekliatym semenom.
WIS.12.11	Bez trestu si nechával tých, čo hrešili,
WIS.12.11	nie preto, že by si sa niekoho bál.
WIS.12.12	Veď kto ti povie: „Čože si to urobil?“
WIS.12.12	Alebo kto sa postaví proti tvojmu ortieľu?
WIS.12.12	Kto ťa bude volať na zodpovednosť
WIS.12.12	za vykynožené národy, ktoré si ty stvoril?
WIS.12.12	Alebo kto vystúpi proti tebe
WIS.12.12	ako obhajca nespravodlivých ľudí?
WIS.12.13	Veď okrem teba niet Boha,
WIS.12.13	ktorý sa o všetko stará,
WIS.12.13	ktorému by si musel dokazovať,
WIS.12.13	že si nesúdil nespravodlivo;
WIS.12.14	ani kráľ, ani mocnár ti nemôže
WIS.12.14	robiť výčitky za tých, ktorých si potrestal.
WIS.12.15	Pretože si spravodlivý,
WIS.12.15	všetko spravuješ spravodlivo
WIS.12.15	a pokladáš za nezlučiteľné s tvojou mocou
WIS.12.15	odsúdiť toho, kto si nezasluhuje trest.
WIS.12.16	Veď tvoja moc je základom spravodlivosti
WIS.12.16	a to, že vládneš nad všetkými,
WIS.12.16	robí ťa zhovievavým k všetkým.
WIS.12.17	Svoju silu totiž dokazuješ tým,
WIS.12.17	čo neveria v tvoju zvrchovanú moc,
WIS.12.17	a tých, čo ju poznajú, trestáš za ich vzdor.
WIS.12.18	Ty vládneš mocou, ale súdiš zhovievavo
WIS.12.18	a spravuješ nás s veľkou zhovievavosťou,
WIS.12.18	lebo u teba chcieť znamená môcť.
WIS.12.19	Týmito skutkami si svoj ľud naučil,
WIS.12.19	že spravodlivý musí milovať ľudí.
WIS.12.19	Svojich synov si naplnil pevnou nádejou,
WIS.12.19	že dávaš možnosť na pokánie za hriechy.
WIS.12.20	Veď ak si nepriateľov svojich detí a tých, čo si zasluhovali smrť,
WIS.12.20	trestal s takou zdržanlivosťou a zhovievavosťou
WIS.12.20	a dával si im čas i príležitosť odvrátiť sa od zla,
WIS.12.21	s akým citom si súdil svojich synov,
WIS.12.21	ktorých otcom si dal prísahy a zmluvy plné dobrých sľubov?
WIS.12.22	Kým nás teda karháš, našich nepriateľov tisícnásobne bičuješ,
WIS.12.22	aby sme my, keď súdime, pamätali na tvoju dobrotivosť,
WIS.12.22	a keď nás súdiš, aby sme očakávali zľutovanie.
WIS.12.23	Preto si aj ľudí, čo nerozumne a nespravodlivo trávia svoj život,
WIS.12.23	trápil ich vlastnými ohavnosťami.
WIS.12.24	Lebo sa zatúlali ďalej, než sú bludné cesty,
WIS.12.24	keď za bohov pokladali to,
WIS.12.24	čo je medzi živočíchmi najhnusnejšie z odporných,
WIS.12.24	a dali sa oklamať ako nerozumní maličkí.
WIS.12.25	Preto si na nich ako na nerozumné deti
WIS.12.25	zoslal posmech ako súd.
WIS.12.26	Tí však, čo sa nedali poučiť týmto detským trestom,
WIS.12.26	zakúsia súd hodný Boha.
WIS.12.27	Keď sa totiž vo svojom trápení hnevali
WIS.12.27	na tých, ktorých pokladali za bohov,
WIS.12.27	lebo poznali, že pre nich znášajú trest,
WIS.12.27	videli, že pravým Bohom je ten,
WIS.12.27	ktorého oddávna odmietali brať na vedomie.
WIS.12.27	Preto prišiel na nich najhroznejší trest.
WIS.13.1	Naozaj od prírody sú ničotní všetci ľudia,
WIS.13.1	ktorým nebolo dané poznať Boha;
WIS.13.1	veď zo všetkého dobrého, čo majú pred očami,
WIS.13.1	neboli schopní poznať toho, ktorý je;
WIS.13.1	ani pri pohľade na jeho diela nespoznali Tvorcu,
WIS.13.2	ale oheň, vietor, prúdiaci vzduch,
WIS.13.2	kruh hviezd, dravé vody
WIS.13.2	a svietiace nebeské telesá
WIS.13.2	pokladali za bohov, ktorí vládnu nad svetom.
WIS.13.3	Ak uchvátení ich krásou mali za bohov tieto veci,
WIS.13.3	tým skôr mali poznať, o čo vynikajúcejší je ich Vládca,
WIS.13.3	lebo on, Pôvodca krásy, ich stvoril.
WIS.13.4	Ak ich do úžasu priviedla ich moc a pôsobivosť,
WIS.13.4	z toho mali spoznať, o čo mocnejší je ich Tvorca.
WIS.13.5	Z veľkosti a krásy tvorstva
WIS.13.5	sa totiž dá logicky uvažovať o ich Prapôvodcovi.
WIS.13.6	Zaslúžia si pokarhanie, hoci iba malé,
WIS.13.6	lebo aj keď blúdili, usilovali sa a chceli nájsť Boha.
WIS.13.7	Zaoberajú sa jeho dielami a skúmajú ich,
WIS.13.7	no podľahnú ich vzhľadu, lebo to, na čo hľadia, je krásne.
WIS.13.8	Ani im však nemožno odpustiť,
WIS.13.9	lebo ak boli schopní tak veľa poznať,
WIS.13.9	že vedia preskúmať beh tohto sveta,
WIS.13.9	ako to, že už dávno nespoznali Pána týchto vecí?
WIS.13.10	Úbohí sú však aj tí, ktorých nádejou sú mŕtve veci,
WIS.13.10	tí, čo diela ľudských rúk nazývajú bohmi:
WIS.13.10	zlato a striebro, umelecké výrobky, podoby zvierat
WIS.13.10	či neužitočný kameň, ktorý opracovala pradávna ruka.
WIS.13.11	Napríklad drevorezbár: Vytne kmeň vhodného stromu,
WIS.13.11	šikovne z neho olúpe celú kôru,
WIS.13.11	odborne ho opracuje
WIS.13.11	a vyrobí z neho užitočný nástroj na bežné používanie.
WIS.13.12	Odpad po spracovaní
WIS.13.12	použije na prípravu jedla a nasýti sa.
WIS.13.13	No odrezok, ktorý sa na nič nehodí,
WIS.13.13	pretože je to krivý a hrčovitý kus dreva,
WIS.13.13	vezme ho a vo voľných chvíľach z neho starostlivo vyrezáva.
WIS.13.13	Vďaka svojej múdrej skúsenosti mu dá určitý tvar
WIS.13.13	a vytvorí z neho podobu človeka
WIS.13.14	alebo mu dá formu obyčajného živočícha,
WIS.13.14	zafarbí ho rumelkou, jeho povrch zamaľuje na ružovo
WIS.13.14	a pozatiera na ňom každý kaz.
WIS.13.15	Potom mu urobí primerané obydlie,
WIS.13.15	postaví ho na múr a zabezpečí ho železnou oporou.
WIS.13.16	Postará sa, aby nespadol,
WIS.13.16	lebo vie, že sám si nemôže pomôcť;
WIS.13.16	veď je to len obraz a je odkázaný na pomoc.
WIS.13.17	Keď sa potom modlí za svoj majetok, manželstvo a deti,
WIS.13.17	nehanbí sa oslovovať neživý predmet
WIS.13.17	a prosiť o zdravie to, čo samo je bezvládne.
WIS.13.18	Pýta si život od toho, čo samo je neživé,
WIS.13.18	úpenlivo prosí o pomoc to, čo je bezmocné:
WIS.13.18	o šťastie na cestu prosí to, čo nevie urobiť ani krok,
WIS.13.19	o zisk a úspech práce svojich rúk
WIS.13.19	prosí to, čo samo má ruky nevládne.
WIS.14.1	Iný zasa, keď sa vydá na plavbu a chce prejsť cez dravé vlny,
WIS.14.1	vzýva drevo, ktoré je krehkejšie než čln, ktorý ho nesie,
WIS.14.2	lebo tento vymyslela túžba po zisku
WIS.14.2	a vytvorila ho múdrosť remeselníka.
WIS.14.3	Vedie ju však tvoja prozreteľnosť, Otče,
WIS.14.3	veď i v mori si pripravil cestu
WIS.14.3	a vo vlnách bezpečnú dráhu.
WIS.14.4	Dokazuješ, že z každého nebezpečenstva môžeš zachrániť,
WIS.14.4	aby na loď mohol nastúpiť aj ten, čo nemá skúsenosť námorníka,
WIS.14.5	ale želáš si, aby diela tvojej múdrosti neležali ladom.
WIS.14.5	Preto ľudia zverujú svoje životy aj nepatrnému drevu,
WIS.14.5	a keď prechádzajú na člne cez vlnobitie, zachraňujú sa.
WIS.14.6	Na začiatku, keď hynuli namyslení obri,
WIS.14.6	nádej sveta našla útočisko na loďke
WIS.14.6	a vedená tvojou rukou
WIS.14.6	zanechala budúcemu veku semeno na nový zrod.
WIS.14.7	Požehnané drevo, ktoré je nástrojom spravodlivosti,
WIS.14.8	ale prekliate to, z ktorého bola vyrezaná modla, ako i ten, kto ju urobil:
WIS.14.8	on, pretože ju vytvoril, ona, pretože bola nazvaná bohom, hoci je pominuteľná,
WIS.14.9	lebo Boh rovnako nenávidí bezbožného i jeho bezbožnosť.
WIS.14.10	To, čo bolo vytvorené,
WIS.14.10	bude potrestané spolu so svojím tvorcom.
WIS.14.11	Potrestané budú aj modly pohanov,
WIS.14.11	pretože sa v Božom tvorstve stali ohavnosťou,
WIS.14.11	pohoršením ľudských duší
WIS.14.11	a osídlom pre nohy nemúdrych.
WIS.14.12	A tak vymýšľanie modiel je začiatkom smilného odpadnutia,
WIS.14.12	ich vytváranie je záhubou života.
WIS.14.13	Veď ony neboli od počiatku a nebudú naveky.
WIS.14.14	Na svet prišli z túžby ľudí po prázdnej sláve,
WIS.14.14	preto majú určený skorý koniec.
WIS.14.15	Napríklad otec zronený predčasným žiaľom
WIS.14.15	za dieťaťom, ktoré mu bolo priskoro odňaté, urobil si jeho obraz,
WIS.14.15	a človeka, ktorý predtým zomrel, začal teraz uctievať ako boha,
WIS.14.15	ba svojim podriadeným prikázal tajuplné kulty a obrady.
WIS.14.16	Časom sa tento bezbožný zvyk rozšíril a začali ho zachovávať ako zákon.
WIS.14.17	Z príkazu samovládcov sa ich sochám vzdávali náboženské pocty.
WIS.14.17	Ľudia, ktorí bývali ďaleko, nemohli ich bezprostredne uctievať,
WIS.14.17	a aby si spodobnili vzdialenú osobu,
WIS.14.17	vytvorili si obraz uctievaného kráľa
WIS.14.17	a tak sa horlivo líškali neprítomnému, akoby bol prítomný.
WIS.14.18	Na rozšírení kultu medzi tými, čo ho nepoznali,
WIS.14.18	mala podiel aj ctižiadosť umelca.
WIS.14.19	On sa totiž chcel vladárovi rýchlo zapáčiť
WIS.14.19	a vynaložil svoje sily na to, aby ho spodobnil čo najkrajšie.
WIS.14.20	Dav, ktorý sa dal strhnúť čarom jeho diela,
WIS.14.20	začal pokladať za predmet kultu
WIS.14.20	toho, ktorého si ešte nedávno ctil ako človeka.
WIS.14.21	Toto sa pre živých stalo osídlom,
WIS.14.21	lebo ľudia zotročení nešťastím alebo tyranstvom
WIS.14.21	dávali kameňom a drevu meno,
WIS.14.21	ktoré sa nesmie dávať nikomu inému.
WIS.14.22	No nestačilo, že sa mýlili, pokiaľ ide o poznanie Boha;
WIS.14.22	navyše žili pod silným útokom nevedomosti,
WIS.14.22	takže ešte aj takéto veľké zlo nazývali pokojom.
WIS.14.23	Konajú obrady s vraždením detí alebo tajné mystériá,
WIS.14.23	alebo šialené hostiny so zvrátenými obyčajami.
WIS.14.24	Nedbajú na čistotu života ani manželstiev,
WIS.14.24	ale jeden druhého zákerne vraždí alebo zraňuje cudzoložstvom.
WIS.14.25	To všetko bez rozdielu má niečo spoločné s krvou a vraždou, krádežou a podvodom,
WIS.14.25	s mravnou skazou, vierolomnosťou, vzburou, krivou prísahou,
WIS.14.26	prevracaním hodnôt, zabúdaním na dobrodenia,
WIS.14.26	poškvrňovaním duší, pohlavnou zvrátenosťou,
WIS.14.26	rozvratom manželstiev, cudzoložstvom a neviazanosťou.
WIS.14.27	Uctievanie modiel, ktoré si ani meno nezaslúžia,
WIS.14.27	je totiž začiatkom každého zla, je jeho príčinou i zavŕšením.
WIS.14.28	Veď vo svojich radovánkach bujne hýria alebo prorokujú lži,
WIS.14.28	alebo žijú nemravne, alebo bez váhania krivo prisahajú.
WIS.14.29	Nerátajú s trestom ani za falošné prísahy,
WIS.14.29	pretože sa spoliehajú na bezduché modly.
WIS.14.30	Za oboje ich však stihne spravodlivá odplata:
WIS.14.30	lebo zvrátene zmýšľali o Bohu, pridŕžali sa modiel,
WIS.14.30	podvádzali krivou prísahou a opovrhovali svätosťou.
WIS.14.31	Nie moc tých, na ktorých prisahajú,
WIS.14.31	ale trest určený hriešnikom
WIS.14.31	vždy stíha vinníkov za ich priestupok.
WIS.15.1	Ty však, náš Bože, si dobrotivý a pravdivý,
WIS.15.1	veľmi trpezlivý a všetko spravuješ s milosrdenstvom,
WIS.15.2	lebo aj keď hrešíme, sme tvoji a poznáme tvoju moc,
WIS.15.2	nebudeme však hrešiť, pretože vieme, že patríme tebe.
WIS.15.3	Veď poznávať teba je dokonalá spravodlivosť
WIS.15.3	a vedieť o tvojej moci je koreňom nesmrteľnosti.
WIS.15.4	Nás totiž nezviedli zlé ľudské výmysly
WIS.15.4	ani daromná námaha maliarov ilúzií,
WIS.15.4	postava namachlená pestrými farbami.
WIS.15.5	Pohľad na ne v nerozumných prebúdza vášne,
WIS.15.5	takže zatúžia po neživej postave mŕtveho obrazu.
WIS.15.6	Milovníci zla a hodní takýchto nádejí
WIS.15.6	sú tí, čo modly robia, čo po nich túžia a čo ich uctievajú.
WIS.15.7	Hrnčiar namáhavo miesi mäkkú hlinu
WIS.15.7	a vyrába všetko možné pre našu potrebu;
WIS.15.7	z tej istej hliny však vyrába nádoby,
WIS.15.7	ktoré slúžia vlastným potrebám,
WIS.15.7	ale i opačným, všetky rovnakým spôsobom;
WIS.15.7	na čo má tá-ktorá slúžiť, určuje hrnčiar.
WIS.15.8	A tak človek z tej istej hliny s ničomnou námahou vyrába ničotného bôžika,
WIS.15.8	ktorý nedávno vznikol zo zeme
WIS.15.8	a onedlho sa vráti do zeme, z ktorej bol vzatý,
WIS.15.8	keď bude vyzvaný, aby vrátil dušu.
WIS.15.9	Nestará sa o to, že raz ochorie,
WIS.15.9	ani že má pred sebou iba krátky život,
WIS.15.9	ale súťaží so zlatníkmi a majstrami striebra,
WIS.15.9	napodobňuje odlievačov bronzu
WIS.15.9	a za slávu pokladá to, že vyrába podvrhy.
WIS.15.10	Jeho srdce je popol, jeho nádej je menej hodná než prach,
WIS.15.10	jeho život je bezcennejší než blato,
WIS.15.11	lebo nepoznal toho, ktorý ho stvoril,
WIS.15.11	vdýchol mu tvorivú dušu
WIS.15.11	a vložil do neho dych života.
WIS.15.12	Myslí si, že náš život je detská hra,
WIS.15.12	že žitie je výnosný trh,
WIS.15.12	a hovorí, že treba zarobiť na hocičom, hoc i na zlom.
WIS.15.13	On sám lepšie ako všetci ostatní vie, že hreší,
WIS.15.13	keď z hmoty zeme tvorí krehké nádoby a podoby bôžikov.
WIS.15.14	Načisto pochabí, ba nerozumnejší ako maličkí,
WIS.15.14	sú všetci tí nepriatelia tvojho ľudu, ktorí ho utláčajú,
WIS.15.15	veď aj všetky pohanské modly pokladajú za bohov,
WIS.15.15	aj keď nemôžu používať oči na videnie
WIS.15.15	ani nos na vdychovanie vzduchu,
WIS.15.15	ani uši na počúvanie,
WIS.15.15	ani prsty rúk na hmatanie
WIS.15.15	a ich nohy sú neschopné chodiť,
WIS.15.16	lebo ich vytvoril človek.
WIS.15.16	Sformoval ich ten, kto má dušu iba požičanú,
WIS.15.16	veď nijaký človek nie je schopný vytvoriť boha, ktorý by mu bol podobný.
WIS.15.17	Smrteľník môže bezbožnými rukami vytvoriť len čosi mŕtve.
WIS.15.17	Sám je dokonalejší než predmety, ktoré uctieva,
WIS.15.17	pretože on sám dostal život, ale ony nikdy.
WIS.15.18	Ľudia uctievajú dokonca najodpornejšie zvieratá,
WIS.15.18	ktoré sú v porovnaní s inými veľmi hlúpe.
WIS.15.19	Nie sú ani pekné, aby niekto po nich zatúžil ako pri pohľade na iné živočíchy,
WIS.15.19	preto sa im nedostáva Božej chvály ani jeho požehnania.
WIS.16.1	Preto ich zaslúžene postihol trest podobnými ranami
WIS.16.1	a sužovalo ich množstvom netvorov.
WIS.16.2	V protiklade k takému trestu si urobil dobre svojmu ľudu,
WIS.16.2	keď si na jeho vrúcnu prosbu pripravil nezvyčajný pokrm, jedlo z prepelíc,
WIS.16.3	zatiaľ čo pokrmu žiadostiví pre odporný vzhľad zvierat,
WIS.16.3	čo si na nich poslal, stratili aj potrebnú chuť do jedla.
WIS.16.3	Tí však, čo krátko trpeli núdzu,
WIS.16.3	dostali nezvyčajnú pochúťku.
WIS.16.4	Na tých, ako utláčateľov, mala totiž prísť neodvratná núdza,
WIS.16.4	ale týmto sa malo ukázať, ako sú ich nepriatelia sužovaní.
WIS.16.5	Aj keď na nich doľahla hrozná zúrivosť šeliem
WIS.16.5	a hynuli po uštipnutí zákernými hadmi,
WIS.16.5	tvoj hnev netrval až do konca.
WIS.16.6	Na výstrahu boli iba na krátky čas vystavení strachu,
WIS.16.6	pretože dostali znak záchrany, ktorý im pripomínal prikázanie tvojho zákona.
WIS.16.7	Kto sa totiž obrátil k nemu
WIS.16.7	ale zachránil si ho ty, Spasiteľ všetkých.
WIS.16.8	A tým si presvedčil našich nepriateľov,
WIS.16.8	že ty si ten, čo vyslobodzuje z každého nešťastia.
WIS.16.9	Veď tých kynožili kobylky a muchy, keď ich doštípali,
WIS.16.9	nenašiel sa liek na záchranu ich života,
WIS.16.9	lebo si zaslúžili, aby boli potrestaní takou háveďou.
WIS.16.10	Nad tvojimi synmi však nezvíťazili ani zuby drakov striekajúce jed,
WIS.16.10	lebo im prišlo na pomoc tvoje milosrdenstvo a uzdravilo ich.
WIS.16.11	Boli totiž ostňom bodnutí, aby pamätali na tvoje slová,
WIS.16.11	a rýchlo boli zachránení;
WIS.16.11	to preto, aby na tvoje slová celkom nezabudli
WIS.16.11	a neboli odlúčení od tvojho dobrodenia.
WIS.16.12	Neuzdravili ich teda zeliny ani obklady,
WIS.16.12	ale tvoje slovo, Pane, ktoré uzdravuje všetkých.
WIS.16.13	Veď ty máš moc nad životom i smrťou,
WIS.16.13	vovádzaš do brán podsvetia aj z nich vyvádzaš.
WIS.16.14	Človek svojou zlobou síce môže zabiť,
WIS.16.14	no nemôže vrátiť späť ducha, ktorý odišiel,
WIS.16.14	ani vyslobodiť dušu, ktorá bola odňatá.
WIS.16.15	Ujsť pred tvojou rukou je nemožné.
WIS.16.16	Bezbožníci, ktorí ťa odmietali poznať,
WIS.16.16	boli bičovaní tvojím mocným ramenom,
WIS.16.16	prenasledovaní nezvyčajnými dažďami, krupobitím, neúprosnými lejakmi
WIS.16.16	a stravovaní ohňom.
WIS.16.17	A čo bolo celkom neuveriteľné:
WIS.16.17	vo vode, ktorá všetko hasí,
WIS.16.17	zúril oheň ešte silnejšie;
WIS.16.17	príroda totiž bojuje na strane spravodlivých.
WIS.16.18	Veď občas sa plameň zmiernil,
WIS.16.18	aby nespálil zvieratá poslané na bezbožných,
WIS.16.18	a aby videli a spoznali, že ich stíha Boží súd;
WIS.16.19	inokedy zasa plameň i uprostred vôd pálil viac ako oheň,
WIS.16.19	aby zničil plody nespravodlivej krajiny.
WIS.16.20	Naproti tomu si svoj ľud sýtil pokrmom anjelov
WIS.16.20	a z neba si im poskytoval hotový chlieb bez ich práce,
WIS.16.20	ktorý oplýval všetkými pôžitkami a uspokojil každú chuť.
WIS.16.21	Veď tento dar, ktorý si predložil,
WIS.16.21	jasne ukázal tvoju nežnosť voči tvojim deťom,
WIS.16.21	keď vychádzal v ústrety túžbe toho, kto si ho bral,
WIS.16.21	a premieňal sa na to, čo kto chcel.
WIS.16.22	Sneh i srieň však odolávali páľave a netopili sa,
WIS.16.22	aby poznali, že oheň, ktorý planie v krupobití
WIS.16.22	a prebleskuje v lejakoch, ničí iba plody nepriateľov.
WIS.16.23	A ten istý oheň na druhej strane zabudol i na vlastnú moc,
WIS.16.23	aby spravodliví dostali pokrm.
WIS.16.24	Veď stvorená príroda slúžiaca tebe, čo si ju utvoril,
WIS.16.24	stupňuje svoju moc na trestanie nespravodlivých
WIS.16.24	a správa sa mierne, aby robila dobre tým, čo sa spoliehajú na teba.
WIS.16.25	Preto sa aj vtedy prispôsobila vo všetkom
WIS.16.25	a slúžila tvojej štedrosti, ktorá všetko živí
WIS.16.25	podľa potreby prosiacich,
WIS.16.26	aby sa tvoji synovia, ktorých si si, Pane, zamiloval,
WIS.16.26	naučili, že človeka neživia rozličné druhy plodov,
WIS.16.26	ale tvoje slovo zachováva tých, čo ti dôverujú.
WIS.16.27	Totiž to, čo oheň nezničil,
WIS.16.27	hneď sa topilo, len čo sa zohrialo prvými lúčmi slnka,
WIS.16.28	aby bolo známe, že ti treba ďakovať už pred východom slnka
WIS.16.28	a obracať sa na teba, len čo svitnú zore.
WIS.16.29	Veď nádej nevďačníka sa roztopí sťa zimná inovať
WIS.16.29	a odtečie ako neužitočná voda.
WIS.17.1	Veľké a nepreskúmateľné sú tvoje súdy,
WIS.17.1	preto zblúdili nevychované duše.
WIS.17.2	Bezbožníci sa nazdávali, že môžu držať v porobe svätý národ,
WIS.17.2	ale ako väzni tmy a rabi dlhej noci
WIS.17.2	ležali zavretí vo vlastnom dome ďaleko od večnej Prozreteľnosti.
WIS.17.3	Mysleli si, že sú skrytí aj so svojimi tajnými hriechmi
WIS.17.3	pod temnou prikrývkou zabudnutia;
WIS.17.3	boli však rozohnaní, lebo sa ich zmocnila veľká hrôza
WIS.17.3	a desili ich príšerné vidiny.
WIS.17.4	Ani najtajnejší úkryt, čo ich prichýlil, ich neochránil pred strachom,
WIS.17.4	keď na nich zovšadiaľ doliehali hrôzostrašné zvuky
WIS.17.4	a zjavovali sa im ponuré obludy s chmúrnymi tvárami.
WIS.17.5	Nijaký oheň nemal dosť sily, aby priniesol svetlo,
WIS.17.5	ani žiariace plamene hviezd
WIS.17.5	nevládali zjasniť tú hrôzyplnú noc.
WIS.17.6	Ukazoval sa im len oheň, čo vzbĺkal sám od seba, plný hrôzy.
WIS.17.6	Keďže ich vyľakal tento celkom nevídaný výjav,
WIS.17.6	znásoboval sa ich pocit strachu z toho, čo videli.
WIS.17.7	Na posmech vyšlo majstrovstvo kúzelníkov
WIS.17.7	a ponižujúco bolo vyvrátené ich chvastanie sa vedou.
WIS.17.8	Tých, čo sľubovali, že chorú dušu zbavia strachu a zmätku,
WIS.17.8	zmocnila sa smiešna úzkosť.
WIS.17.9	Hoci ich nevyľakalo nič hrozné,
WIS.17.9	hmýriaca háveď a sipenie hadov ich tak vyľakali,
WIS.17.9	že hynuli od strachu
WIS.17.9	a zdráhali sa pozrieť i do vzduchu
WIS.17.10	Neresť, keď ju odsúdi jej vlastné svedectvo, je zbabelá.
WIS.17.10	Pod tlakom zlého svedomia vždy predpokladá to horšie.
WIS.17.11	Strach totiž neznamená nič iné,
WIS.17.11	než vzdať sa pomoci zdravého rozumu.
WIS.17.12	Čím menej čaká človek pomoc zo svojho vnútra,
WIS.17.12	tým väčšmi si uvedomuje, že nepozná
WIS.17.12	príčinu spôsobujúcu súženie.
WIS.17.13	Tí, čo v tej naozaj neznesiteľnej noci,
WIS.17.13	ktorá prišla z najhlbších kútov neznesiteľných pekiel,
WIS.17.13	spali rovnako neznesiteľným spánkom,
WIS.17.14	boli prenasledovaní obludnými prízrakmi
WIS.17.14	alebo ochromení ochabnutím duše,
WIS.17.14	lebo sa ich zmocnil náhly a nečakaný strach.
WIS.17.15	A tak každý tam, kde práve padol,
WIS.17.15	zostal akoby strážený, zavretý vo väzení bez mreží.
WIS.17.16	Či to bol roľník alebo pastier,
WIS.17.16	alebo v samote ťažko pracujúci robotník
WIS.17.16	zaskočený tmou, musel znášať nevyhnutný osud,
WIS.17.16	lebo všetci boli spútaní jednou reťazou tmy.
WIS.17.17	Či to bol len ševeliaci vietor
WIS.17.17	alebo ľubozvučný spev vtákov v hustých konároch,
WIS.17.17	či hukot mocne sa valiacej vody,
WIS.17.17	alebo rachot prudko sa rútiacich skál,
WIS.17.18	či beh splašených zvierat, ktoré oni nevideli,
WIS.17.18	alebo rev ručiacich krvilačných šeliem,
WIS.17.18	či ozvena, ktorá sa vracala od horských priepastí
WIS.17.18	— to všetko ich ochromovalo a ľakalo.
WIS.17.19	Celý svet žiaril jagajúcim sa svetlom
WIS.17.19	a nehatene sa venoval svojim prácam,
WIS.17.20	iba nad nimi sa rozprestierala ťaživá noc,
WIS.17.20	obraz temnôt, ktoré ich raz mali pohltiť,
WIS.17.20	ale viac než tma boli si na ťarchu oni sami.
WIS.18.1	Tvoji svätí mali však najjasnejšie svetlo.
WIS.18.1	Egypťania síce počuli ich hlas, ale nevideli nikoho,
WIS.18.1	a pretože netrpeli ako oni, nazývali ich šťastnými.
WIS.18.2	Boli vďační, že im neubližujú tí, ktorých oni utláčali,
WIS.18.2	a prosili o odpustenie.
WIS.18.3	Miesto tmy si svojim poskytol ohnivý stĺp,
WIS.18.3	aby im bol vodcom na cestách neznámym krajom
WIS.18.3	a slnkom, ktoré ich nepálilo pri ich slávnom putovaní.
WIS.18.4	Tamtí si totiž zaslúžili, aby boli zbavení svetla a uväznení v tme,
WIS.18.4	pretože zadržiavali pod dozorom tvojich synov,
WIS.18.4	cez ktorých mal svet dostať nehynúce svetlo zákona.
WIS.18.5	Keď sa uzniesli, že pozabíjajú novorodencov svätých,
WIS.18.5	z ktorých jedno dieťa bolo odložené a zachránené,
WIS.18.5	za trest si im odňal mnoho detí
WIS.18.5	a spoločne si ich zahubil prívalom vôd.
WIS.18.6	Tú noc si našim otcom vopred oznámil,
WIS.18.6	aby bezpečne vedeli, akým prísažným sľubom uverili, a aby boli dobrej mysle.
WIS.18.7	Tvoj ľud očakával
WIS.18.7	záchranu spravodlivých a záhubu nepriateľov.
WIS.18.8	Tým si vlastne trestal protivníkov,
WIS.18.8	tým si oslávil nás, keď si nás povolal.
WIS.18.9	Zbožné deti dobrých predkov totiž tajne prinášali baránka na obetu
WIS.18.9	a jednomyseľne sa zaviazali poslúchať Boží zákon,
WIS.18.9	že svätí budú mať rovnako účasť
WIS.18.9	na dobrodeniach i na nebezpečenstvách,
WIS.18.9	a už vtedy začali spievať chválospevy otcov.
WIS.18.10	Ako odpoveď zaznel neladný krik nepriateľov
WIS.18.10	a rozliehal sa nárek nad oplakávanými deťmi.
WIS.18.11	Rovnaký spravodlivý trest stihol otroka i pána
WIS.18.11	a jednoduchý človek trpel rovnako ako kráľ.
WIS.18.12	Všetci spoločne mali nespočetných mŕtvych,
WIS.18.12	ktorí zomreli rovnakou smrťou.
WIS.18.12	Živí nestačili ani len pochovávať,
WIS.18.12	keď jednou ranou vymrel výkvet ich potomstva.
WIS.18.13	Tí, čo pre činy čarodejníkov nechceli ničomu veriť,
WIS.18.13	napokon pri smrti prvorodených vyznali,
WIS.18.13	že tento ľud je Božím synom.
WIS.18.14	Keď bolo všetko ponorené do hlbokého ticha
WIS.18.14	a noc vo svojom behu prišla do polovice,
WIS.18.15	tvoje všemocné slovo z nebies sa znieslo
WIS.18.15	z kráľovského trónu ako tvrdý bojovník
WIS.18.15	doprostred krajiny odsúdenej na záhubu;
WIS.18.15	nieslo tvoj neodvolateľný rozkaz ako ostrý meč.
WIS.18.16	Keď sa zastavilo, všade rozsievalo smrť,
WIS.18.16	dotýkalo sa nebies, aj keď stálo na zemi.
WIS.18.17	Vtedy ich odrazu vystrašili vidiny v hrozných snoch
WIS.18.17	a prepadli ich nečakané úzkosti.
WIS.18.18	Polomŕtvi padali: jedni tu, druhí tam;
WIS.18.18	a pritom vypovedali, prečo umierajú.
WIS.18.19	Nepokojné sny im to totiž dali vopred vedieť,
WIS.18.19	aby nezahynuli, nevediac, prečo vlastne tak hrozne trpia.
WIS.18.20	Smrť zakúsili aj spravodliví
WIS.18.20	a skaza postihla mnohých na púšti,
WIS.18.20	ale hnev netrval dlho.
WIS.18.21	Rýchlo totiž vystúpil bezúhonný muž a pustil sa za nich do boja,
WIS.18.21	ako výzbroj svojej služby niesol
WIS.18.21	modlitbu a kadidlovú obetu zmierenia.
WIS.18.21	Postavil sa zoči-voči hnevu a urobil koniec tej rane,
WIS.18.21	a tak ukázal, že je tvojím služobníkom.
WIS.18.22	Roztrpčenie nepremohol telesnou silou
WIS.18.22	ani účinnosťou zbraní,
WIS.18.22	ale trestajúceho odzbrojil slovom,
WIS.18.22	keď pripomenul zmluvy a prísahy dané otcom.
WIS.18.23	Keď totiž mŕtvi húfne padali jeden na druhého,
WIS.18.23	stojaci uprostred zastavil hnev
WIS.18.23	a zamedzil mu prístup k živým.
WIS.18.24	Celý vesmír bol totiž na jeho rúchu, ktoré mu siahalo až po nohy,
WIS.18.24	slávne mená otcov boli vyryté v štyroch radoch drahokamov
WIS.18.24	a tvoj majestát na diadéme jeho hlavy.
WIS.18.25	Pred týmto ničiteľ ustúpil a zľakol sa;
WIS.18.25	veď stačilo, že zakúsili hnev.
WIS.19.1	Na bezbožných však dopadal neľútostný hnev až do konca,
WIS.19.1	lebo Boh vopred poznal ich budúcnosť:
WIS.19.2	vedel, že aj keď im dovolia odísť,
WIS.19.2	ba horlivo ich budú posielať preč,
WIS.19.2	oľutujú to a budú ich prenasledovať.
WIS.19.3	Keď ešte vykonávali smútočné obrady
WIS.19.3	a plakali nad hrobmi mŕtvych,
WIS.19.3	už vtedy začali spriadať iné, nerozumné plány
WIS.19.3	a ako utečencov prenasledovali tých,
WIS.19.3	ktorých predtým s naliehaním vypudili.
WIS.19.4	Zaslúžený osud ich totiž hnal do tejto krajnosti
WIS.19.4	a spôsobil, že zabudli na to, čo sa stalo,
WIS.19.4	aby doplnili zvyšok trestu, ktorý ešte zostal po ich pohromách.
WIS.19.5	Kým sa tvoj ľud odvážil na neuveriteľný prechod,
WIS.19.5	oni pritom našli neobvyklú smrť.
WIS.19.6	Veď celé tvorstvo bolo vo svojej podstate znova pretvorené,
WIS.19.6	aby slúžilo tvojim príkazom,
WIS.19.6	aby tvoje deti boli zachované bez úhony.
WIS.19.7	Oblak zatieňoval tábor
WIS.19.7	a tam, kde predtým bola voda, ukázalo sa suché dno zeme.
WIS.19.7	Z Červeného mora sa vynorila cesta bez prekážky
WIS.19.7	a kde predtým zúrilo vlnobitie, zazelenela sa rovina.
WIS.19.8	Prešiel ňou celý národ, tí, ktorých chránila tvoja ruka,
WIS.19.8	a videli úžasné zázraky.
WIS.19.9	Pásli sa ako kone,
WIS.19.9	poskakovali ako jahňatá
WIS.19.9	a spevom chválili teba, Pane, čo si ich vyslobodil.
WIS.19.10	Rozpomínali sa na to, čo zažili v cudzine,
WIS.19.10	ako zem nerodila zvieratá, ale miesto toho zo seba vydávala iba komáre
WIS.19.10	a rieka miesto vodných živočíchov vypľúvala iba množstvo žiab.
WIS.19.11	Neskôr však videli aj nový druh vtákov,
WIS.19.11	keď zatúžili po chutných jedlách.
WIS.19.12	Na utíšenie ich hladu totiž z mora vyleteli prepelice.
WIS.19.13	No tresty, ktoré doľahli na hriešnikov,
WIS.19.13	neprišli bez výstrahy v silnom hromobití;
WIS.19.13	spravodlivo trpeli pre vlastnú zlobu,
WIS.19.13	veď prechovávali ukrutnú nenávisť voči cudzincom.
WIS.19.14	Jedni kedysi neprijali neznámych hostí, čo k nim prišli
WIS.19.14	tí druhí z hostí, svojich dobrodincov, urobili otrokov.
WIS.19.15	A nielen to — na súde to bude započítané —,
WIS.19.15	tí prví prijali cudzincov nepriateľsky hneď na začiatku,
WIS.19.16	tí druhí ich však vítali so slávou
WIS.19.16	ako takých, ktorí majú rovnaké práva
WIS.19.16	no potom ich sužovali úmornými robotami.
WIS.19.17	Ranení boli slepotou podobne,
WIS.19.17	ako tí pri dverách spravodlivého
WIS.19.17	keď boli zahalení hustou tmou
WIS.19.17	a každý musel hľadať cestu k svojim dverám.
WIS.19.18	Živly sa totiž premieňajú medzi sebou,
WIS.19.18	podobne ako tóny na harfe menia melódiu,
WIS.19.18	hoci si zachovávajú vždy rovnaký zvuk.
WIS.19.18	Je to dobre viditeľné z dôkladného pozorovania udalostí:
WIS.19.19	suchozemské živočíchy sa stali
WIS.19.19	vodnými a plávajúce sa prechádzali po zemi.
WIS.19.20	Oheň vo vode znásoboval svoju silu
WIS.19.20	a voda zabúdala na svoju schopnosť hasiť.
WIS.19.21	Naopak, plamene nestravovali telá krehkých živočíchov,
WIS.19.21	ktoré sa vôkol hmýrili,
WIS.19.21	ani neroztápali ľahko roztopiteľný nebeský pokrm podobný inovati.
WIS.19.22	Ty, Pane, si vo všetkom povzniesol a oslávil svoj ľud
WIS.19.22	a neopovrhol si ním, ba vždy a všade si stál pri ňom.
SIR.1.1	Všetka múdrosť je od Pána
SIR.1.1	a je pri ňom naveky.
SIR.1.2	Kto môže spočítať piesok morí,
SIR.1.2	kvapky dažďa a dni večnosti?
SIR.1.3	Kto prebáda výšiny nebies a šíravy zeme
SIR.1.3	i priepasť a múdrosť?
SIR.1.4	Zo všetkého prvá bola stvorená múdrosť
SIR.1.4	a rozumné myslenie trvá od vekov.
SIR.1.6	Komu boli odkryté korene múdrosti
SIR.1.6	a kto poznal jej tajomstvá?
SIR.1.8	Jediný je múdry: ten, ktorý
SIR.1.8	vzbudzuje veľkú bázeň,
SIR.1.8	ten, čo sedí na svojom tróne.
SIR.1.9	Sám Pán stvoril múdrosť,
SIR.1.9	videl ju, zmeral
SIR.1.9	a vylial na všetky svoje diela
SIR.1.10	i na každého človeka podľa svojej štedrosti,
SIR.1.10	hojne ňou obdaroval tých, čo ho milujú.
SIR.1.11	Bázeň pred Pánom je slávou a hrdosťou,
SIR.1.11	potešením a vencom plesania.
SIR.1.12	Bázeň pred Pánom oblažuje srdce,
SIR.1.12	dáva potešenie, radosť i dlhý život.
SIR.1.13	Tomu, kto sa bojí Pána, sa bude dobre vodiť na konci
SIR.1.13	a požehnaný bude v deň svojho skonu.
SIR.1.14	Počiatkom múdrosti je bázeň pred Pánom,
SIR.1.14	bola stvorená s vernými už v živote matky.
SIR.1.15	Medzi ľuďmi si postavila hniezdo ako večný základ
SIR.1.15	a medzi ich potomstvom bude verne prebývať.
SIR.1.16	Naplnením múdrosti je bázeň pred Pánom,
SIR.1.16	ona opája ľudí zo svojich plodov.
SIR.1.17	Celý ich dom naplní predmetmi ich túžob
SIR.1.17	a komoru svojimi plodinami.
SIR.1.18	Korunou múdrosti je bázeň pred Pánom,
SIR.1.18	ona dáva vypučať pokoju a plnému zdraviu.
SIR.1.19	On ju videl a zmeral,
SIR.1.19	prúdom vylial rozumnosť a poznanie umu,
SIR.1.19	on vyvýšil slávu tých, čo sa jej pridŕžajú.
SIR.1.20	Koreňom múdrosti je bázeň pred Pánom,
SIR.1.20	jej konáre sú dlhý život.
SIR.1.22	Hnev nespravodlivého nebude ospravedlnený,
SIR.1.22	lebo výbuch zlosti mu spôsobuje pád.
SIR.1.23	Trpezlivý vydrží až do pravej chvíle
SIR.1.23	a nakoniec sa mu dostane potešenia.
SIR.1.24	Až do pravej chvíle bude utajovať svoje slová
SIR.1.24	a ústa mnohých budú rozprávať o jeho múdrosti.
SIR.1.25	V pokladniciach múdrosti sú dômyselné podobenstvá,
SIR.1.25	ale hriešnikovi je úcta voči Bohu ohavnosťou.
SIR.1.26	Ak túžiš po múdrosti, zachovávaj prikázania
SIR.1.26	a Pán ti ju hojne uštedrí.
SIR.1.27	Lebo múdrosť a vzdelanosť je bázeň pred Pánom,
SIR.1.27	on má zaľúbenie vo vernosti a miernosti.
SIR.1.28	Nebuď neposlušný voči bázni pred Pánom,
SIR.1.28	nepristupuj k nej
SIR.1.29	Nebuď pokrytcom pred ľuďmi,
SIR.1.29	ale dávaj si pozor na vlastné pery.
SIR.1.30	Nevyvyšuj sa, aby si nepadol
SIR.1.30	a nespôsobil si tak hanbu,
SIR.1.30	aby Pán neodkryl tvoje tajomstvá
SIR.1.30	a nezrazil ťa uprostred zhromaždenia
SIR.1.30	za to, že si nedosiahol bázeň pred Pánom
SIR.1.30	a tvoje srdce je plné klamu.
SIR.2.1	Dieťa moje, ak prichádzaš slúžiť Pánovi,
SIR.2.1	priprav sa na skúšku.
SIR.2.2	Usmerňuj si srdce a buď pevný,
SIR.2.2	neunáhli sa v čase pohromy.
SIR.2.3	Pripoj sa k nemu a neodpadni,
SIR.2.3	aby si bol nakoniec vyvýšený.
SIR.2.4	Prijmi všetko, čo ťa postihne,
SIR.2.4	buď trpezlivý pri mnohorakom ponižovaní:
SIR.2.5	veď zlato sa skúša ohňom
SIR.2.5	a ľudia milí Bohu v peci poníženia.
SIR.2.6	Dôveruj mu a on sa ťa ujme,
SIR.2.6	vyrovnaj svoje cesty a dúfaj v neho.
SIR.2.7	Vy, čo sa bojíte Pána,
SIR.2.7	vyčkajte na jeho milosrdenstvo,
SIR.2.7	neodkloňte sa, aby ste nepadli.
SIR.2.8	Vy, čo sa bojíte Pána, dôverujte v neho
SIR.2.8	a odmena vás neminie.
SIR.2.9	Vy, čo sa bojíte Pána, dúfajte v dobré,
SIR.2.9	v trvalú radosť a milosrdenstvo
SIR.2.10	Pozrite na staré pokolenia a zvažujte:
SIR.2.10	Kto zostal zahanbený, ak sa spoľahol na Pána?
SIR.2.10	Ktože bol opustený, ak vytrval v bázni pred ním?
SIR.2.10	Kohože si on nevšimol, ak ho vzýval?
SIR.2.11	Lebo Pán je milostivý a milosrdný,
SIR.2.11	odpúšťa hriechy a zachraňuje v čase súženia.
SIR.2.12	Beda však zbabelým srdciam a ochabnutým rukám,
SIR.2.12	hriešnikovi, ktorý chodí po dvojakých chodníkoch!
SIR.2.13	Beda ochabnutému srdcu za to, že neverí;
SIR.2.13	preto sa mu nedostane ochrany.
SIR.2.14	Beda vám, ktorí ste stratili vytrvalosť!
SIR.2.14	Čo budete robiť, keď vás Pán navštívi?
SIR.2.15	Tí, čo sa boja Pána, nebudú neposlušní voči jeho slovám,
SIR.2.15	a tí, čo ho milujú, budú sa pridŕžať jeho ciest.
SIR.2.16	Tí, čo sa boja Pána, budú sa mu chcieť páčiť,
SIR.2.16	a tí, čo ho milujú, budú sa sýtiť jeho zákonom.
SIR.2.17	Tí, čo sa boja Pána, pripravia si srdcia
SIR.2.17	a duše si pred ním pokoria:
SIR.2.18	Padnime radšej do rúk Pána,
SIR.2.18	a nie do rúk ľudí.
SIR.2.18	Lebo aký je jeho majestát,
SIR.2.18	také je jeho milosrdenstvo.
SIR.3.1	Deti, počúvajte napomínanie svojho otca
SIR.3.1	a konajte tak, aby ste boli spasené.
SIR.3.2	Veď to Pán stanovil, aby si deti ctili otca,
SIR.3.2	a potvrdil právo matky nad synmi.
SIR.3.3	Kto si ctí otca, odčiňuje hriechy,
SIR.3.4	kto si váži matku, akoby zhromažďoval poklady.
SIR.3.5	Kto si ctí otca, bude sa tešiť z detí
SIR.3.5	a bude vypočutý, keď sa bude modliť.
SIR.3.6	Kto si váži otca, bude dlho žiť,
SIR.3.6	kto poslúcha Pána, zbaví starostí svoju matku.
SIR.3.7	Svojim rodičom bude slúžiť ako svojim pánom.
SIR.3.8	Skutkom i slovom cti si otca,
SIR.3.8	aby od neho na teba zostúpilo požehnanie.
SIR.3.9	Lebo otcovo požehnanie upevňuje domy detí,
SIR.3.9	ale matkina kliatba vytrháva základy.
SIR.3.10	Svoju slávu nehľadaj v znevážení otca,
SIR.3.10	lebo zneváženie nie je ti na slávu.
SIR.3.11	Veď sláva človeka pochádza zo cti jeho otca,
SIR.3.11	ale hanbou detí je nimi hanená matka.
SIR.3.12	Dieťa moje, ujmi sa svojho otca v starobe
SIR.3.12	a nezarmucuj ho počas jeho života.
SIR.3.13	A ak by strácal súdnosť, maj ohľad na neho,
SIR.3.13	nezneváž ho, keď ty si v plnej sile,
SIR.3.14	lebo milosrdenstvo voči otcovi nebude zabudnuté,
SIR.3.14	započíta sa ti k dobru na odčinenie tvojich hriechov.
SIR.3.15	V deň súženia Boh sa rozpomenie na teba
SIR.3.15	a tvoje hriechy sa rozplynú,
SIR.3.15	ako teplý vzduch rozpúšťa inovať.
SIR.3.16	Ako rúhač je ten, kto opúšťa otca
SIR.3.16	a od Pána prekliaty je ten, kto provokuje k hnevu svoju matku.
SIR.3.17	Dieťa moje, v skromnosti pracuj na svojich dielach
SIR.3.17	a budeš v obľube viac ako štedrý darca.
SIR.3.18	Čím si väčší, tým väčšmi sa poníž
SIR.3.18	a tak nájdeš milosť u Pána.
SIR.3.20	Lebo Pánova moc je veľká
SIR.3.20	a pokorní ho oslavujú.
SIR.3.21	Neskúmaj, čo ti je priťažké,
SIR.3.21	nebádaj o tom, čo je nad tvoje sily.
SIR.3.22	Rozmýšľaj o tom, čo ti prikázal Boh;
SIR.3.22	o skryté veci sa nemusíš starať.
SIR.3.23	Nezaoberaj sa všetečne záležitosťami, ktoré sa ťa netýkajú,
SIR.3.23	veď tebe bolo odhalené viac ako to, na čo stačí ľudský um.
SIR.3.24	Lebo prázdne špekulovanie zviedlo mnohých
SIR.3.24	a falošné domnienky priviedli ich rozum k pádu.
SIR.3.26	Zatvrdené srdce nakoniec dopadne zle,
SIR.3.26	kto má rád nebezpečenstvo, zahynie v ňom.
SIR.3.27	Zatvrdené srdce sa zaťaží mnohými bolesťami
SIR.3.27	a hriešnik pridáva k hriechom hriech.
SIR.3.28	Skaza pyšného sa nedá liečiť,
SIR.3.28	lebo je v ňom zakorenená jedovatá rastlina.
SIR.3.29	Srdce rozumného bude chápať podobenstvo
SIR.3.29	a pozorné ucho je túžbou múdreho.
SIR.3.30	Horiaci plameň uhasí voda
SIR.3.30	a dobročinnosť bude na zmierenie za hriechy.
SIR.3.31	Ten, kto preukazuje milosť, pamätá na budúcnosť,
SIR.3.31	aj keď sa mu prihodí pád, nájde oporu.
SIR.4.1	Dieťa moje, neukracuj chudobného o živobytie,
SIR.4.1	nedopusť, aby chradli oči núdzneho.
SIR.4.2	Nezarmucuj dušu hladného
SIR.4.2	a nepopudzuj bezradného na hnev.
SIR.4.3	Neprivádzaj do zmätku roztrpčené srdce
SIR.4.3	a neodopieraj dar tomu, kto ho potrebuje.
SIR.4.4	Neodmietaj toho, kto prosí o ochranu v súžení,
SIR.4.4	a neodvracaj tvár od chudobného.
SIR.4.5	Neodvráť oči od núdzneho
SIR.4.5	a nedaj mu príčinu, aby ťa preklínal,
SIR.4.6	veď ten, čo ho stvoril, vypočuje jeho hlasné prosby,
SIR.4.6	keď ťa prekľaje so zatrpknutou dušou.
SIR.4.7	Usiluj sa byť obľúbený v zhromaždení
SIR.4.7	a pred vrchnosťou skloň pokorne hlavu.
SIR.4.8	K chudobnému nakloň svoje ucho
SIR.4.8	a vľúdne mu odpovedz na priateľský pozdrav.
SIR.4.9	Z ruky utláčateľa vytrhni utláčaného
SIR.4.9	a nestrácaj odvahu, keď súdiš.
SIR.4.10	Sirotám buď ako otec
SIR.4.10	a ich matke ako muž.
SIR.4.10	Tak budeš ako syn Najvyššieho
SIR.4.10	a on ťa bude milovať viac ako tvoja matka.
SIR.4.11	Múdrosť privádza svojich synov k veľkosti
SIR.4.11	a stará sa o tých, čo ju hľadajú.
SIR.4.12	Ten, kto ju miluje, miluje život,
SIR.4.12	a tých, čo si ráno kvôli nej privstanú, naplní radosť.
SIR.4.13	Kto si ju osvojí, stane sa dedičom slávy
SIR.4.13	a Pán ho požehná, kamkoľvek vojde.
SIR.4.14	Tí, čo si ju uctievajú, slúžia Svätému,
SIR.4.14	a tých, čo ju milujú, miluje Pán.
SIR.4.15	Kto ju poslúchne, bude súdiť národy,
SIR.4.15	a kto o ňu dbá, bude bývať bezpečne.
SIR.4.16	Ak jej bude dôverovať, zdedí ju
SIR.4.16	a jeho potomstvo bude jej vlastníkom.
SIR.4.17	Najprv pôjde s ním po kľukatých cestách,
SIR.4.17	zošle na neho bázeň a úzkosť.
SIR.4.17	Bude ho trápiť svojou výchovou,
SIR.4.17	kým nenájde v ňom dôveru,
SIR.4.17	a bude ho skúšať svojimi ustanoveniami.
SIR.4.18	Opäť ho však vyvedie na rovnú cestu a poteší ho,
SIR.4.18	odkryje mu aj svoje tajomstvá.
SIR.4.19	Ak sa však odkloní, opustí ho
SIR.4.19	a vydá ho napospas pádu.
SIR.4.20	Vystihni vhodný čas a chráň sa zla,
SIR.4.20	nehanbi sa za svoje presvedčenie.
SIR.4.21	Je totiž hanblivosť, čo vedie k hriechu,
SIR.4.21	a je i hanblivosť, čo vedie k sláve a priazni.
SIR.4.22	Nenadŕžaj nikomu na svoju škodu
SIR.4.22	a nezahanbuj seba, aby si neupadol.
SIR.4.23	Nezdráhaj sa hovoriť v naliehavej chvíli,
SIR.4.24	lebo múdrosť sa poznáva podľa reči
SIR.4.24	a výchova
SIR.4.25	Neprotireč pravde, ale hanbi sa za svoju nevzdelanosť.
SIR.4.26	Nehanbi sa vyznať svoje hriechy
SIR.4.26	a nestavaj sa silou-mocou proti prúdu rieky.
SIR.4.27	Nepoddávaj sa bláznivému človeku
SIR.4.27	a nechytaj stranu mocnému.
SIR.4.28	Až do smrti zápas o pravdu
SIR.4.28	a Pán, Boh, bude bojovať za teba.
SIR.4.29	Nebuď hrubý svojím jazykom
SIR.4.29	a lenivý a nedbanlivý vo svojich skutkoch.
SIR.4.30	Nehraj sa vo svojom dome na leva,
SIR.4.30	nevystatuj sa voči svojim domácim
SIR.4.31	Nech sa tvoja ruka nevystiera, aby brala,
SIR.4.31	a nech nie je prikrátka, keď má dávať.
SIR.5.1	Nespoliehaj sa na svoj majetok
SIR.5.1	a nehovor: „Stačí mi to.“
SIR.5.2	Nedaj sa strhnúť vlastnou náklonnosťou a silou
SIR.5.2	a nekráčaj podľa túžob svojho srdca.
SIR.5.3	Nehovor: „Kto mi bude rozkazovať“,
SIR.5.3	lebo Pán ťa iste potrestá.
SIR.5.4	Nehovor: „Zhrešil som — a čo sa mi stalo?“
SIR.5.4	Veď Pán sa s hnevom nemusí ponáhľať.
SIR.5.5	Ak aj dosiahneš odpustenie, neprestaň cítiť bázeň
SIR.5.5	a neprikladaj k hriechom hriech.
SIR.5.6	Nehovor: „Jeho zľutovanie je veľké,
SIR.5.6	on mi odpustí hriechy, aj keď ich je veľa.“
SIR.5.6	U neho je totiž nielen milosrdenstvo, ale aj hnev;
SIR.5.6	jeho rozhorčenie dopadne na hriešnikov.
SIR.5.7	Neváhaj vrátiť sa k Pánovi,
SIR.5.7	neodkladaj to zo dňa na deň,
SIR.5.7	lebo Pánov hnev vypukne náhle
SIR.5.7	a v deň jeho odplaty ťa stihne záhuba.
SIR.5.8	Nespoliehaj sa na nespravodlivé bohatstvo,
SIR.5.8	lebo v deň pohromy ti to vôbec neosoží.
SIR.5.9	Neprevievaj obilie v hocijakom vetre
SIR.5.9	a nevstupuj na každý chodník;
SIR.5.9	tak robí hriešnik s dvojakým jazykom.
SIR.5.10	Buď pevný vo svojom presvedčení
SIR.5.10	a tvoja reč nech je jednoznačná.
SIR.5.11	Buď rýchly, keď máš počúvať,
SIR.5.11	ale dobre si rozmysli, čo odpovieš.
SIR.5.12	Ak sa vo veci vyznáš, odpovedz blížnemu,
SIR.5.12	ak nie, daj si ruku na ústa.
SIR.5.13	Reč môže viesť na slávu i na hanbu,
SIR.5.13	no jazyk môže človeku spôsobiť i pád.
SIR.5.14	Daj pozor, aby ťa nemuseli nazývať ohováračom,
SIR.5.14	svojím jazykom nenastavuj pascu;
SIR.5.14	ako zlodeja stíha hanba,
SIR.5.14	tak stihne zlá povesť človeka s dvojakým jazykom.
SIR.5.15	Nebuď nerozumný ani vo veľkej, ani v malej veci.
SIR.6.1	Namiesto priateľa nestaň sa nepriateľom.
SIR.6.1	Zlé meno si totiž získa hanbu a potupu,
SIR.6.1	tak sa stane človeku s dvojakým jazykom.
SIR.6.2	Nedaj sa strhnúť utkvelou myšlienkou svojej duše,
SIR.6.2	aby neroznosila tvoju silu ako zúrivý býk.
SIR.6.3	Zožerie tvoje lístie a stratíš svoje ovocie,
SIR.6.3	a tak sám urobíš zo seba suchý strom.
SIR.6.4	Zlá vášeň ničí toho, kto ju nadobudol,
SIR.6.4	a pritiahne na neho škodoradosť nepriateľov.
SIR.6.5	Príjemná reč si získava ďalších priateľov
SIR.6.5	a láskavý jazyk rozmnožuje prívetivé odpovede.
SIR.6.6	Nech je mnoho tých, čo žijú v pokoji s tebou,
SIR.6.6	ale tvojím radcom nech je iba jeden z tisícich.
SIR.6.7	Ak získavaš priateľa, podrob ho skúške
SIR.6.7	a prirýchlo sa mu nezdôveruj.
SIR.6.8	Sú totiž ľudia, čo sú priateľmi, kým sa im to hodí,
SIR.6.8	no nevydržia pri tebe v deň súženia.
SIR.6.9	Je však i taký priateľ, ktorý sa mení na nepriateľa
SIR.6.9	a na tvoju hanbu odhalí vaše nedorozumenia.
SIR.6.10	Je aj priateľ, ktorý ti robí spoločnosť pri stole,
SIR.6.10	no nevydrží pri tebe v deň súženia;
SIR.6.11	pri tvojich úspechoch sa cíti celkom ako ty
SIR.6.11	a trúfa si rozkazovať aj tvojim sluhom,
SIR.6.12	no len čo ťa stihne poníženie,
SIR.6.12	zrazu je proti tebe
SIR.6.12	a skryje sa pred tebou.
SIR.6.13	Drž sa ďaleko od svojich nepriateľov,
SIR.6.13	ale dávaj si pozor i na svojich priateľov.
SIR.6.14	Verný priateľ je mocná záštita,
SIR.6.14	kto ho nájde, našiel poklad.
SIR.6.15	Verný priateľ sa nedá ničím nahradiť,
SIR.6.15	jeho hodnota sa nedá ničím vyvážiť.
SIR.6.16	Verný priateľ je oživujúci liek,
SIR.6.16	nájdu ho tí, čo majú bázeň pred Pánom.
SIR.6.17	Kto má bázeň pred Pánom, pestuje úprimné priateľstvo,
SIR.6.17	lebo voči priateľovi sa správa ako k sebe.
SIR.6.18	Dieťa moje, od mladosti sa usiluj o vzdelanie
SIR.6.18	a až do šedín budeš nachádzať múdrosť.
SIR.6.19	Pristupuj k nej ako oráč a rozsievač
SIR.6.19	a čakaj na jej dobré plody,
SIR.6.19	lebo pri jej pestovaní sa trocha ponamáhaš,
SIR.6.19	ale čoskoro budeš jesť z jej úrody.
SIR.6.20	Aká drsná je múdrosť pre nevzdelancov!
SIR.6.20	Človek nechápavý pri nej nevydrží.
SIR.6.21	Bude to preňho ako ťažké závažie z kameňa
SIR.6.21	a on ju bez váhania odvrhne.
SIR.6.22	Lebo múdrosť je taká, ako hovorí jej meno,
SIR.6.22	iba nemnohým sa ukáže zjavne.
SIR.6.23	Dieťa moje, počúvaj a prijmi moje poučenie,
SIR.6.23	neodmietaj moju radu.
SIR.6.24	Vlož svoje nohy do pút múdrosti
SIR.6.24	a svoju šiju vlož do jej jarma.
SIR.6.25	Skloň sa pod ňu a nes ju na pleciach,
SIR.6.25	neroztrpčuj sa nad jej okovami.
SIR.6.26	S celou svojou dušou pristupuj k nej
SIR.6.26	a celou svojou silou sa drž jej ciest.
SIR.6.27	Choď po jej stopách a hľadaj — a dá sa ti poznať;
SIR.6.27	len čo ju budeš pevne držať, nepusť ju.
SIR.6.28	Lebo napokon v nej nájdeš občerstvenie,
SIR.6.28	zmení sa ti na potešenie.
SIR.6.29	Jej putá budú ti mocnou záštitou
SIR.6.29	a jej jarmo slávnostným odevom.
SIR.6.30	Veď na nej je ozdoba zo zlata
SIR.6.30	a jej okovy sú purpurovou stuhou.
SIR.6.31	Oblečieš si ju ako slávnostný odev
SIR.6.31	a nasadíš si ju ako veniec plesania.
SIR.6.32	Dieťa moje, ak budeš chcieť, dosiahneš vzdelanie,
SIR.6.32	a keď sa celou dušou oddáš múdrosti, budeš sa vyznať vo všetkom.
SIR.6.33	Ak budeš rád počúvať, veľa získaš,
SIR.6.33	ak nakloníš svoje ucho, staneš sa múdrym.
SIR.6.34	Postav sa medzi mnoho starších
SIR.6.34	a pevne sa chyť ich múdrosti.
SIR.6.35	Ochotne poslúchaj každú reč o Božích veciach,
SIR.6.35	nech ti neuniknú múdre príslovia.
SIR.6.36	Ak uvidíš rozumného, hneď zavčas rána choď k nemu,
SIR.6.36	nech tvoja noha derie prahy jeho dvier.
SIR.6.37	Rozmýšľaj o Pánových príkazoch,
SIR.6.37	neustále sa zaoberaj jeho prikázaniami.
SIR.6.37	On ti upevní srdce
SIR.6.37	a dostane sa ti múdrosti, po ktorej túžiš.
SIR.7.1	Nepáchaj zlo a ani tebe sa nič zlé neprihodí.
SIR.7.2	Stráň sa neprávosti a ona sa od teba odkloní.
SIR.7.3	Nesej zlo do brázd neprávosti
SIR.7.3	a nebudeš ho sedemnásobne žať.
SIR.7.4	Nežiadaj si od Pána vysoký úrad
SIR.7.4	ani od kráľa čestné kreslo.
SIR.7.5	Nevyhlasuj sa za spravodlivého pred Pánom
SIR.7.5	a nerob sa múdrym pred kráľom.
SIR.7.6	Neusiluj sa byť sudcom,
SIR.7.6	lebo možno nebudeš mať síl vyhubiť neprávosť,
SIR.7.6	aby si nedostal strach pred mocnými
SIR.7.6	a aby si sa pohoršlivo nespreneveril svojej poctivosti.
SIR.7.7	Neprehreš sa proti pospolitosti mesta
SIR.7.7	a nezhadzuj sa v očiach ľudu.
SIR.7.8	Nespútaj sa hriechom dva razy,
SIR.7.8	veď už po prvom neostaneš bez trestu.
SIR.7.9	Nehovor: „Bude sa prihliadať na množstvo mojich darov
SIR.7.9	a budú prijaté, keď ich prinesiem Bohu, Najvyššiemu.“
SIR.7.10	Nebuď malomyseľný pri modlitbe
SIR.7.10	a nezabúdaj konať skutky milosrdenstva.
SIR.7.11	Nevysmievaj človeka, ktorý má roztrpčenú dušu:
SIR.7.11	veď je Niekto, kto ponižuje i pozdvihuje.
SIR.7.12	Nesej klamstvo proti svojmu bratovi,
SIR.7.12	ani priateľovi nič podobné nerob.
SIR.7.13	Za nijakých okolností sa neuchyľuj k lži,
SIR.7.13	lebo od nej nemožno čakať nič dobré.
SIR.7.14	Nerozprávaj priveľa v zhromaždení starších
SIR.7.14	a v modlitbe neopakuj slová.
SIR.7.15	Nemaj v nenávisti namáhavú prácu
SIR.7.15	ani prácu na poli, ktorú ustanovil Najvyšší.
SIR.7.16	Nezaraďuj sa do húfu hriešnikov,
SIR.7.16	pamätaj na hnev, ktorý nemešká.
SIR.7.17	Hlboko sa pokor v duši,
SIR.7.17	lebo odplatou bezbožníka je oheň a červ.
SIR.7.18	Nerozíď sa s priateľom kvôli zisku
SIR.7.18	ani s verným bratom pre ofírske zlato.
SIR.7.19	Nezanedbávaj múdru a dobrú ženu,
SIR.7.19	veď jej nežnosť je nad zlato.
SIR.7.20	Nezaobchádzaj zle s otrokom, ktorý verne pracuje,
SIR.7.20	ani s nádenníkom, ktorý do práce vkladá svoju dušu.
SIR.7.21	Tvoja duša nech má v láske rozumného otroka,
SIR.7.21	neupieraj mu slobodu.
SIR.7.22	Máš dobytok? Staraj sa oň,
SIR.7.22	a ak ti je užitočný, podrž si ho.
SIR.7.23	Máš deti? Správne ich vychovávaj
SIR.7.23	a od mladosti im zohýnaj šiju.
SIR.7.24	Máš dcéry? Ochraňuj ich telo
SIR.7.24	a neobracaj sa k nim s priveľmi rozžiarenou tvárou.
SIR.7.25	Vydaj dcéru a dokončíš tak veľké dielo;
SIR.7.25	daj ju však rozumnému mužovi.
SIR.7.26	Máš ženu podľa svojho srdca? Nezapuď ju,
SIR.7.26	ale nemilovanej sa nezveruj.
SIR.7.27	Z celého srdca si cti svojho otca
SIR.7.27	a nezabudni na bolesti matky.
SIR.7.28	Pamätaj, že vďaka nim si sa narodil.
SIR.7.28	Akože im splatíš, čo pre teba urobili?
SIR.7.29	Z celej svojej duše sa boj Pána
SIR.7.29	a jeho kňazov maj v úcte.
SIR.7.30	Z celej sily miluj toho, ktorý ťa stvoril,
SIR.7.30	a nezanedbávaj jeho služobníkov.
SIR.7.31	Maj bázeň pred Pánom, váž si kňaza
SIR.7.31	a podľa príkazu mu daj jeho podiel:
SIR.7.31	prvotiny, obety za vinu a časť z pleca obetovaného zvieraťa,
SIR.7.31	obetu posvätenia i prvotiny svätých vecí.
SIR.7.32	Aj chudobnému podaj ruku,
SIR.7.32	aby tvoje požehnanie bolo dokonalé.
SIR.7.33	Darmi prejavuj priazeň každému živému
SIR.7.33	a ani mŕtvemu neupieraj svoju priazeň.
SIR.7.34	Neodťahuj sa od plačúcich
SIR.7.34	a smúť so smútiacimi.
SIR.7.35	Neváhaj navštevovať chorého,
SIR.7.35	lebo takými skutkami získaš lásku.
SIR.7.36	Pri všetkých svojich podujatiach pamätaj na svoj koniec
SIR.7.36	a nikdy nezhrešíš.
SIR.8.1	Neškriep sa s mocným človekom,
SIR.8.1	aby si mu nepadol do rúk.
SIR.8.2	Nehádaj sa s bohatým človekom,
SIR.8.2	aby proti tebe nepostavil svoj vplyv:
SIR.8.2	veď zlato už zničilo mnohých,
SIR.8.2	ba pokrivilo aj srdcia kráľov.
SIR.8.3	Neškriep sa s bohatým človekom,
SIR.8.3	aby si neprikladal drevo na jeho oheň.
SIR.8.4	Nebav sa s grobianom,
SIR.8.4	aby tvoji predkovia neboli zhanobení.
SIR.8.5	Neposmievaj sa človeku, ktorý sa kajá zo svojho hriechu.
SIR.8.5	Pamätaj, že všetci si zaslúžime trest.
SIR.8.6	Neznevažuj človeka zato, že je starý,
SIR.8.6	veď aj niektorí z nás zostarnú.
SIR.8.7	Neteš sa, keď niekto zomrie,
SIR.8.7	pamätaj, že zomrieme všetci.
SIR.8.8	Nepohŕdaj rozhovormi múdrych,
SIR.8.8	ale zaoberaj sa ich výrokmi,
SIR.8.8	lebo od nich získaš vzdelanie
SIR.8.8	a naučíš sa konať služby veľmožom.
SIR.8.9	Nezaznávaj rozhovory starcov,
SIR.8.9	veď aj oni sa učili od svojich otcov:
SIR.8.9	od nich sa naučíš rozumnosti
SIR.8.9	a v prípade potreby budeš vedieť odpovedať.
SIR.8.10	Nedúchaj do pahreby hriešnika,
SIR.8.10	aby si nezhorel v plameni jeho ohňa.
SIR.8.11	Nedaj sa vyprovokovať bezočivcom,
SIR.8.11	aby si sa pre slová vlastných úst nechytil do pasce.
SIR.8.12	Nepožičiavaj tomu, kto je mocnejší ako ty,
SIR.8.12	a ak požičiaš, pokladaj svoje peniaze za stratené.
SIR.8.13	Nezaručuj sa nad svoje možnosti:
SIR.8.13	ak si sa zaručil, rátaj s tým, že budeš musieť platiť.
SIR.8.14	Nesúď sa so sudcom,
SIR.8.14	lebo vzhľadom na jeho postavenie mu na súde dajú za pravdu.
SIR.8.15	Nedávaj sa na cestu s dobrodruhom,
SIR.8.15	aby ťa neťažili starosti,
SIR.8.15	lebo on si pôjde podľa svojej vôle
SIR.8.15	a pre jeho nerozumnosť zahynieš spolu s ním.
SIR.8.16	Nepúšťaj sa do sporu s prchkým človekom
SIR.8.16	a nechoď s ním cez pustatinu,
SIR.8.16	lebo v jeho očiach krv neznamená nič
SIR.8.16	a vrhne sa na teba tam, kde niet pomoci.
SIR.8.17	Neraď sa s bláznom,
SIR.8.17	lebo nie je schopný udržať v tajnosti ani slovo.
SIR.8.18	Pred cudzincom nerob nič, čo má byť skryté,
SIR.8.18	lebo nevieš, čo z toho vznikne.
SIR.8.19	Neotváraj si srdce pred každým človekom;
SIR.8.19	nečakaj, že ti za to bude vďačný.
SIR.9.1	Nežiarli na svoju milovanú manželku,
SIR.9.1	aby si nezvykla robiť ti zle.
SIR.9.2	Nevydávaj sa žene napospas,
SIR.9.2	aby ti neprerástla cez hlavu.
SIR.9.3	Nestretávaj sa so ženou ľahkých mravov,
SIR.9.3	aby si nepadol do jej osídel.
SIR.9.4	Nezdržiavaj sa v spoločnosti speváčky
SIR.9.4	aby si sa nedal opantať jej zvodnými posunkami.
SIR.9.5	Neupieraj svoj zrak na pannu,
SIR.9.5	aby ťa nestihlo pohoršenie a trest spolu s ňou.
SIR.9.6	Nedávaj sa napospas prostitútkam,
SIR.9.6	aby si nestratil svoje dedičstvo.
SIR.9.7	Nepokukuj okolo seba, keď ideš po uliciach mesta,
SIR.9.7	a netúlaj sa po jeho pustých kútoch.
SIR.9.8	Odvráť oči od driečnej ženy
SIR.9.8	a neskúmaj pohľadom cudziu krásu.
SIR.9.8	Krásou ženy sa mnohí dali zviesť,
SIR.9.8	veď ňou sa rozpaľuje ľúbostná vášeň ako oheň.
SIR.9.9	Nikdy nesedávaj pri stole s vydatou ženou
SIR.9.9	a nehoduj s ňou pri víne,
SIR.9.9	aby sa tvoje srdce nepriklonilo k nej
SIR.9.9	a svojou krvou si sa neskĺzol do záhuby.
SIR.9.10	Neopúšťaj starého priateľa,
SIR.9.10	lebo nový sa mu nevyrovná:
SIR.9.10	nový priateľ — nové víno,
SIR.9.10	ak zostarne, budeš ho piť s potešením.
SIR.9.11	Nezáviď hriešnikovi slávu:
SIR.9.11	veď nevieš, aká pohroma ho čaká.
SIR.9.12	Nemaj záľubu v úspechu bezbožníkov,
SIR.9.12	pamätaj, že ich ešte zaživa stihne spravodlivý trest.
SIR.9.13	Ďaleko sa drž od človeka, ktorý má moc zabíjať,
SIR.9.13	a nebudeš sa musieť báť.
SIR.9.13	Ak sa aj musíš s ním stretnúť, vyvaruj sa každého chybného kroku,
SIR.9.13	aby ťa nepripravil o život.
SIR.9.13	Vedz, že kráčaš pomedzi osídla
SIR.9.13	a že chodíš po mestských hradbách
SIR.9.14	Rešpektuj blížnych, ako len môžeš,
SIR.9.14	ale iba s múdrymi sa raď.
SIR.9.15	Venuj sa rozhovorom s rozumnými
SIR.9.15	a všetky tvoje reči nech sa vzťahujú na zákon Najvyššieho.
SIR.9.16	Spolustolovníkmi nech sú ti spravodliví muži
SIR.9.16	a tvojou chválou nech je bázeň pred Pánom.
SIR.9.17	Vďaka zručnosti remeselníkov získa dielo chválu
SIR.9.17	a múdry vodca ľudu ju získa vďaka svojim slovám.
SIR.9.18	Postrachom vlastného mesta je táravý človek
SIR.9.18	a unáhleného v reči znenávidia.
SIR.10.1	Múdry panovník vychováva svoj ľud
SIR.10.1	a vláda rozumného je usporiadaná.
SIR.10.2	Aký je panovník ľudu, takí sú aj jeho úradníci,
SIR.10.2	a aký je správca mesta, takí sú aj všetci jeho obyvatelia.
SIR.10.3	Nevychovaný kráľ zničí svoj ľud,
SIR.10.3	ale mesto sa bude zveľaďovať rozumnosťou vladárov.
SIR.10.4	V Pánovej ruke je vláda nad zemou
SIR.10.4	a on v pravý čas ustanoví nad ňou toho, kto je užitočný.
SIR.10.5	V Pánovej ruke je úspech muža
SIR.10.5	a on udeľuje svoju slávu znalcovi zákona.
SIR.10.6	Nebuď nevraživý voči blížnemu pre hocijakú krivdu
SIR.10.6	a nerob nič s drzosťou.
SIR.10.7	Namyslenosť majú v nenávisti ľudia i Pán,
SIR.10.7	neprávosť je ťažkou urážkou pred Bohom i pred ľuďmi.
SIR.10.8	Kráľovstvo prechádza z národa na národ
SIR.10.8	pre nespravodlivosť, pýchu a chamtivosť.
SIR.10.9	Prečo sa vypína ten, čo je prach a popol?
SIR.10.9	Veď už zaživa tuchnú jeho útroby.
SIR.10.10	Dlhá choroba zosmiešňuje lekára,
SIR.10.10	kto je dnes kráľ, zajtra bude umierať.
SIR.10.11	Keď človek zomiera,
SIR.10.11	dedí hmyz, zvery a červy.
SIR.10.12	Začiatkom namyslenosti človeka je odvrátenie sa od Pána,
SIR.10.12	keď odpadne jeho srdce od toho, ktorý ho stvoril.
SIR.10.13	Začiatkom pýchy je totiž hriech,
SIR.10.13	kto sa jej drží, zaplavuje okolie ohavnosťou.
SIR.10.13	Preto Pán takých trestá neobyčajnými údermi
SIR.10.13	a nakoniec ich zničí.
SIR.10.14	Pán prevrátil tróny vladárov
SIR.10.14	a pokorných usadil namiesto nich.
SIR.10.15	Pán vytrhol korene pyšných národov
SIR.10.15	a namiesto nich zasadil ponížených.
SIR.10.16	Pán zničil územia národov
SIR.10.16	a ich krajiny spustošil až po základy zeme.
SIR.10.17	Mnoho z ľudí vykynožil a vyhubil,
SIR.10.17	ba vymazal zo zeme čo i len spomienku na nich.
SIR.10.18	Pýcha nebola stvorená pre ľudí
SIR.10.18	ani vášnivý hnev pre tých, čo sa narodili zo ženy.
SIR.10.19	Ktoré pokolenie je hodné úcty? Ľudské.
SIR.10.19	Ktoré pokolenie je hodné úcty? To, čo sa bojí Pána.
SIR.10.19	Ktoré pokolenie je nehodné úcty? Ľudské.
SIR.10.19	Ktoré pokolenie je nehodné úcty? To, čo prestupuje prikázania.
SIR.10.20	Medzi bratmi požíva úctu ich predstavený
SIR.10.20	a v očiach Pána tí, čo sa ho boja.
SIR.10.22	Či prišelec, či cudzinec, či chudobný
SIR.10.22	— ich chválou je bázeň pred Pánom.
SIR.10.23	Nie je spravodlivé znevažovať rozumného chudáka
SIR.10.23	a nepatrí sa oslavovať muža hriešnika.
SIR.10.24	Veľmož, sudca i vladár sa tešia úcte,
SIR.10.24	ale ani jeden z nich nie je väčší ako ten, kto sa bojí Pána.
SIR.10.25	Múdremu otrokovi budú slúžiť slobodní
SIR.10.25	a rozumný muž proti tomu nebude reptať.
SIR.10.26	Nerob sa múdrym, keď robíš svoju prácu,
SIR.10.26	a nevystatuj sa v čase núdze.
SIR.10.27	Lepší je ten, kto pracuje a má vo všetkom prebytok,
SIR.10.27	ako ten, čo sa prechádza a vychvaľuje, ale nemá chleba.
SIR.10.28	Dieťa moje, pokorou osláv svoju dušu
SIR.10.28	a daj jej česť, ktorá jej prislúcha.
SIR.10.29	Kto ospravedlní toho, čo hreší proti samému sebe?
SIR.10.29	A kto oslávi toho, kto si sám znevažuje život?
SIR.10.30	Chudobný má slávu vo svojich vedomostiach
SIR.10.30	a bohatý vo svojom bohatstve.
SIR.10.31	Ak je niekto ctený v chudobe, o čo viac v bohatstve!
SIR.10.31	Ak je niekto bez cti v bohatstve, o čo viac v chudobe!
SIR.11.1	Múdrosť dvíha hlavu poníženému,
SIR.11.1	usadí ho medzi veľmožov.
SIR.11.2	Nechváľ muža za jeho krásu
SIR.11.2	a neopovrhuj človekom za jeho výzor.
SIR.11.3	Včela je maličká medzi lietajúcimi tvormi,
SIR.11.3	ale jej produkt je najlepší medzi sladkosťami.
SIR.11.4	Nechváľ sa šatami, ktoré si obliekaš,
SIR.11.4	a nebuď pyšný, keď ťa oslavujú,
SIR.11.4	pretože hodné obdivu sú iba Pánove diela,
SIR.11.4	hoci jeho diela sú pre ľudí skryté.
SIR.11.5	Mnohí tyrani si sadli na zem
SIR.11.5	a korunu dostal neznámy.
SIR.11.6	Mnohí mocnári boli úplne zbavení cti
SIR.11.6	a slávni boli vydaní do moci cudzincov.
SIR.11.7	Nekarhaj, kým všetko nepreskúmaš,
SIR.11.7	najprv si premysli a až potom napomeň.
SIR.11.8	Neodpovedaj skôr, než vypočuješ,
SIR.11.8	a neskáč do reči.
SIR.11.9	Nehádaj sa o vec, čo sa ťa netýka,
SIR.11.9	a neseď tam, kde hriešnici vedú spor.
SIR.11.10	Dieťa moje, nepúšťaj sa do priveľa podujatí:
SIR.11.10	ak si ich rozširuješ, nezostaneš bez viny;
SIR.11.10	aj keby si bežal, nedosiahneš cieľ,
SIR.11.10	a keby si lietal, neunikneš.
SIR.11.11	Niekto sa namáha, trápi a usiluje,
SIR.11.11	no tým väčšmi trpí nedostatkom.
SIR.11.12	Niekto je ťažkopádny a odkázaný na pomoc,
SIR.11.12	sily má neveľa a chudoby priveľa,
SIR.11.12	ale Pánove oči hľadia dobrotivo,
SIR.11.12	Pán ho dvíha z poníženia
SIR.11.13	a pozdvihuje mu hlavu,
SIR.11.13	takže mnohí sú nad ním veľmi udivení.
SIR.11.14	Dobré i zlé, život i smrť,
SIR.11.14	chudoba i bohatstvo — to všetko je od Pána.
SIR.11.17	Pánovo obdarovanie ostáva pre zbožných
SIR.11.17	a jeho priazeň im vždy urovná cestu.
SIR.11.18	Niekto bohatne svojou usilovnosťou a šetrením
SIR.11.18	a v tom je časť jeho odmeny.
SIR.11.19	Hoci si povie: „Konečne mám pokoj,
SIR.11.19	budem si teraz užívať zo svojho majetku,“
SIR.11.19	ale nevie, koľko času mu ešte ostáva,
SIR.11.19	a napokon zanechá všetko iným a zomrie.
SIR.11.20	Stoj pevne vo svojej povinnosti a venuj sa jej,
SIR.11.20	pri svojom diele vytrvaj do staroby.
SIR.11.21	Neobdivuj činy hriešnika,
SIR.11.21	dôveruj Pánovi a vytrvaj vo svojej práci,
SIR.11.21	lebo v Pánových očiach je ľahké
SIR.11.21	dať chudobnému nečakane zbohatnúť.
SIR.11.22	Požehnanie Pána je odmenou pre zbožného,
SIR.11.22	rýchlo nechá rozkvitnúť svoje požehnanie.
SIR.11.23	Nehovor: „Čo ešte potrebujem?
SIR.11.23	A aké ďalšie dobro by som mal čakať?“
SIR.11.24	Nehovor: „Mám všetkého nadostač
SIR.11.24	a čo zlé by sa mi odteraz mohlo stať?“
SIR.11.25	V dobrých dňoch sa zabúda na zlé
SIR.11.25	a v zlých dňoch sa nepamätá na dobré.
SIR.11.26	Pre Pána je predsa ľahké v deň skonu
SIR.11.26	odmeniť človeka podľa jeho ciest.
SIR.11.27	Zlá hodina dáva zabudnúť na rozkoš,
SIR.11.27	až po skone človeka sa odhalia jeho činy.
SIR.11.28	Nikoho nevyhlasuj za blaženého pred jeho skonom,
SIR.11.28	lebo hodnota muža sa pozná v jeho deťoch.
SIR.11.29	Nevoď každého do svojho domu,
SIR.11.29	veď ľstivý človek ovláda mnoho nástrah.
SIR.11.30	Srdce namysleného je ako nastražená jarabica v koši,
SIR.11.30	ako vyzvedač, ktorý striehne na chybný krok
SIR.11.31	a zákerne čaká, aby dobré prevrátil na zlé,
SIR.11.31	aj na to najlepšie nahádže potupu.
SIR.11.32	Ako z ohnivej iskry vznikne žeravá vatra,
SIR.11.32	tak úklady hriešnika vedú ku krviprelievaniu.
SIR.11.33	Maj sa na pozore pred zlosynom, lebo kuje zlo;
SIR.11.33	nech ťa neprivedie na večný posmech.
SIR.11.34	Ubytuj si cudzinca vo svojom dome a narobí ti nepríjemnosti,
SIR.11.34	ba odcudzí ťa tvojim vlastným.
SIR.12.1	Ak preukazuješ dobro, uváž, komu to robíš,
SIR.12.1	a za svoju dobrotu sa dožiješ vďaky.
SIR.12.2	Preukazuj dobro zbožnému a dostaneš odmenu,
SIR.12.2	ak nie od neho, tak od Najvyššieho.
SIR.12.3	Nedočká sa dobrého, kto zotrváva v zlom,
SIR.12.3	ani ten, kto nepreukazuje milosrdenstvo.
SIR.12.4	Dávaj zbožnému, ale neujímaj sa hriešnika.
SIR.12.5	Preukazuj dobro poníženému, ale nedávaj bezbožnému,
SIR.12.5	odopri mu i chlieb, nedaj mu ho,
SIR.12.5	aby tak nad tebou nezískal vládu.
SIR.12.5	Postihne ťa totiž dvojnásobné zlo
SIR.12.5	za všetko dobro, čo si mu preukázal.
SIR.12.6	Veď aj Najvyšší nenávidí hriešnikov
SIR.12.6	a bezbožných spravodlivo potrestá.
SIR.12.7	Dávaj dobrému, ale neujímaj sa hriešnika.
SIR.12.8	V dobrom položení nemusíš hľadať priateľa,
SIR.12.8	no v zlom sa nepriateľ nebude skrývať.
SIR.12.9	Keď sa človeku vodí dobre, jeho nepriatelia smútia,
SIR.12.9	ak sa mu zle vodí, ešte aj priateľ sa mu vyhýba.
SIR.12.10	Nikdy never svojmu nepriateľovi,
SIR.12.10	lebo ako hrdza ničí kov, taká je jeho zloba.
SIR.12.11	Ak sa aj pokorí a bude sa hrbiť,
SIR.12.11	dávaj si pozor a varuj sa ho,
SIR.12.11	správaj sa voči nemu ako ten, čo čistí kovové zrkadlo,
SIR.12.11	a spoznáš, že neprestáva hrdzavieť
SIR.12.12	Nestavaj ho vedľa seba,
SIR.12.12	aby ťa nezvalil a nepostavil sa na tvoje miesto.
SIR.12.12	Neusádzaj ho po pravici,
SIR.12.12	aby sa neusiloval obsadiť tvoje kreslo.
SIR.12.12	Nakoniec pochopíš moje slová
SIR.12.12	a moje reči ťa bodnú pri srdci.
SIR.12.13	Kto ľutuje zaklínača, keď ho uštipne had,
SIR.12.13	i všetkých tých, čo sa prismelo blížia k šelmám?
SIR.12.14	Tak sa bude vodiť tomu, kto sa spolčuje s hriešnikom
SIR.12.14	a zapletá sa do jeho hriechov.
SIR.12.15	Zostane s tebou nejaký čas,
SIR.12.15	ale keď zakolíšeš, nevydrží pri tebe.
SIR.12.16	Nepriateľ má sladké pery,
SIR.12.16	ale v srdci zamýšľa sotiť ťa do jamy.
SIR.12.16	Z očí bude roniť slzy,
SIR.12.16	ale keď nájde príležitosť, bude sa nenásytne spíjať krvou.
SIR.12.17	Ak ťa stihne nešťastie, nájdeš ho tam ako prvého,
SIR.12.17	predstierajúc pomoc, podrazí ti nohy.
SIR.12.18	Bude pokyvovať hlavou a mädliť si ruky,
SIR.12.18	bude ťa pošepky ohovárať a odhalí svoju pravú tvár.
SIR.13.1	Kto sa dotkne smoly, zamaže sa,
SIR.13.1	kto sa stýka s nafúkancom, stáva sa mu podobný.
SIR.13.2	Nedvíhaj bremeno, ktoré je nad tvoje sily,
SIR.13.2	ani sa nespolčuj s mocnejším a bohatším, ako si ty.
SIR.13.2	Či sa môže družiť hlinený hrniec s kotlíkom?
SIR.13.2	Keď naň narazí, rozbije sa.
SIR.13.3	Boháč spácha krivdu, a ešte sa hnevá ako ukrivdený,
SIR.13.3	chudobnému sa stane krivda, a ešte aby odprosoval.
SIR.13.4	Ak si boháčovi užitočný, využíva ťa,
SIR.13.4	ale ak sa dostaneš do núdze, opustí ťa.
SIR.13.5	Kým niečo vlastníš, bude žiť s tebou
SIR.13.5	a vycicia ťa bez najmenších výčitiek svedomia.
SIR.13.6	Keď ťa bude potrebovať, bude ti lichotiť,
SIR.13.6	usmievať sa na teba a všeličo ti sľubovať,
SIR.13.6	bude s tebou pekne hovoriť a pýtať sa: „Nepotrebuješ niečo?“
SIR.13.7	Svojimi hostinami ťa však zahanbí,
SIR.13.7	potom ťa dvojnásobne, ba trojnásobne ožobráči
SIR.13.7	a nakoniec sa z teba ešte aj vysmeje.
SIR.13.7	Keď ťa neskôr zbadá, ani sa pri tebe nezastaví,
SIR.13.7	iba hlavou nad tebou pokrúti.
SIR.13.8	Daj si pozor a nenechaj sa oklamať,
SIR.13.8	aby si pre vlastnú hlúposť nebol ponížený.
SIR.13.9	Keď ťa vladár pozýva, zachovaj sa zdržanlivo,
SIR.13.9	bude ťa pozývať tým naliehavejšie.
SIR.13.10	Nenatískaj sa, aby si nebol odmietnutý,
SIR.13.10	ani sa nedrž priďaleko, aby sa na teba nezabudlo.
SIR.13.11	Nerozprávaj sa s ním ako rovný s rovným
SIR.13.11	a never väčšine jeho slov.
SIR.13.11	Mnohými rečami ťa totiž bude skúšať
SIR.13.11	a aj keď sa bude usmievať, bude ťa skúmať.
SIR.13.12	Krutý je, kto nedodrží slovo
SIR.13.12	kto neušetrí od súženia a okov.
SIR.13.13	Buď v strehu a dávaj si pozor,
SIR.13.13	pretože kráčaš po okraji záhuby.
SIR.13.15	Každý živý tvor miluje seberovného
SIR.13.15	a každý človek svojho blížneho.
SIR.13.16	Všetko tvorstvo sa združuje podľa svojho druhu,
SIR.13.16	aj človek priľne k seberovnému.
SIR.13.17	Či bude azda vlk nažívať s baránkom?
SIR.13.17	Tak je to aj s hriešnikom a zbožným.
SIR.13.18	Akýže pokoj je medzi hyenou a psom?
SIR.13.18	Aký pokoj je medzi boháčom a bedárom?
SIR.13.19	Na púšti sú divé osly korisťou pre levy.
SIR.13.19	Tak sa na chudobných pasú boháči.
SIR.13.20	Pre pyšného je pokora ohavnosťou,
SIR.13.20	tak pre boháča je ohavnosťou chudobný.
SIR.13.21	Keď sa boháč zakolíše, podoprú ho priatelia,
SIR.13.21	ale keď ponížený padne, priatelia ho zavrhnú.
SIR.13.22	Keď sa boháč potkne, mnohí sa ho ujmú,
SIR.13.22	ospravedlnia ho, aj keď hovorí, čo sa nesvedčí;
SIR.13.22	ale keď sa potkne chudobný, robia mu za to výčitky:
SIR.13.22	ani ho nevypočujú, aj keď hovorí rozumne.
SIR.13.23	Prehovorí boháč a všetci zmĺknu.
SIR.13.23	Jeho slová vynášajú až po oblaky.
SIR.13.23	Prehovorí chudobný a povedia: „Čo je to zač?“
SIR.13.23	A ak sa potkne, ešte ho postrčia.
SIR.13.24	Dobré je bohatstvo, v ktorom niet hriechu,
SIR.13.24	no chudoba je podľa mienky bezbožníka zlá.
SIR.13.25	Srdce človeka mení jeho tvár
SIR.13.25	buď k dobrému, alebo k zlému.
SIR.13.26	Znakom srdca, ktoré sa cíti dobre, je žiarivá tvár,
SIR.13.26	ale tvoriť príslovia si žiada úmorné rozmýšľanie.
SIR.14.1	Šťastný
SIR.14.1	a nesužuje ho zármutok pre hriechy.
SIR.14.2	Šťastný, koho neobviňuje jeho duša
SIR.14.2	a kto nestratil nádej.
SIR.14.3	Skupáňovi nepristane bohatstvo;
SIR.14.3	načo sú peniaze chamtivcovi?
SIR.14.4	Kto nedožičí svojej duši, zhromažďuje pre iných,
SIR.14.4	iní budú hýriť z jeho bohatstva.
SIR.14.5	Ku komu bude dobrý, kto je sám k sebe zlý?
SIR.14.5	Nebude mať potešenie ani zo svojich peňazí.
SIR.14.6	Niet horšieho od toho, čo si škodí;
SIR.14.6	je to odplata za jeho zlobu.
SIR.14.7	Ak by aj dobre konal, robí to nechtiac
SIR.14.7	a napokon odhalí svoju zlobu.
SIR.14.8	Zlý je, kto má závistlivé oči,
SIR.14.8	kto odvracia tvár a znevažuje ľudí.
SIR.14.9	Oko chamtivca sa nenasýti svojím podielom
SIR.14.9	a mrzká nespravodlivosť vysušuje dušu.
SIR.14.10	Zlé oko závidí i chlieb
SIR.14.10	a nedostatok je pri jeho stole.
SIR.14.11	Dieťa moje, dožič sám sebe podľa toho, koľko máš,
SIR.14.11	a Pánovi prinášaj dary, ako sa patrí.
SIR.14.12	Pamätaj, že smrť nebude meškať
SIR.14.12	a nebola ti odhalená zmluva s podsvetím.
SIR.14.13	Prv než zomrieš, dobre rob priateľovi
SIR.14.13	a štedro mu daj, koľko len vládzeš.
SIR.14.14	Neupieraj si radosť dňa
SIR.14.14	a nech neprejde popri tebe to, po čom právom túžiš.
SIR.14.15	Či nezanecháš inému výsledok svojich námah
SIR.14.15	a ovocie tvojej práce nebude rozdelené lósom?
SIR.14.16	Dávaj, ber a dopraj svojej duši,
SIR.14.16	lebo v podsvetí nemožno hľadať pôžitok.
SIR.14.17	Každé telo ostarne ako plášť.
SIR.14.17	Lebo večný je zákon: Určite zomrieš.
SIR.14.18	Ako lístie rastúce na košatom strome,
SIR.14.18	kde jedny listy opadávajú, iné pučia,
SIR.14.18	tak je to aj s pokoleniami z mäsa a krvi:
SIR.14.18	jedno skonáva, iné sa rodí.
SIR.14.19	Každé pominuteľné dielo zaniká
SIR.14.19	a jeho tvorca odíde s ním.
SIR.14.20	Blažený muž, čo sa oddáva múdrosti
SIR.14.20	a čo o nej rozumne uvažuje.
SIR.14.21	Vo svojom srdci premýšľa o jej cestách
SIR.14.21	a bude mať na pamäti jej tajomstvá.
SIR.14.22	Vyjdi za ňou ako stopár
SIR.14.22	a striehni na jej prístupových cestách.
SIR.14.23	Kto nazerá cez jej okná
SIR.14.23	a načúva pri jej dverách,
SIR.14.24	kto sa usadí v blízkosti jej domu
SIR.14.24	a pri jej múroch upevní stanový kolík,
SIR.14.25	postaví si stan na jej strane,
SIR.14.25	ten spočinie v dobrom príbytku,
SIR.14.26	zverí svoje deti do jej ochrany,
SIR.14.26	odpočívať bude pod jej vetvami,
SIR.14.27	ukryje sa pod ňu pred horúčavou
SIR.14.27	a bude prebývať v jej sláve.
SIR.15.1	Kto sa bojí Pána, bude takto konať,
SIR.15.1	a kto sa pridŕža zákona, získa múdrosť.
SIR.15.2	Múdrosť mu vyjde v ústrety ako matka
SIR.15.2	a bude ho vyčkávať ako mladá manželka.
SIR.15.3	Bude ho sýtiť chlebom rozumnosti
SIR.15.3	a napájať vodou múdrosti.
SIR.15.4	On sa o ňu pevne oprie a neskláti sa,
SIR.15.4	spoľahne sa na ňu a nebude zahanbený.
SIR.15.5	Vyvýši ho nad jeho blížnych
SIR.15.5	a uprostred zhromaždenia otvorí mu ústa.
SIR.15.6	Získa potechu i veniec plesania
SIR.15.6	a večné meno do dedičstva.
SIR.15.7	Nerozumní ľudia ju nedosahujú,
SIR.15.7	ani hriešnici ju nevidia.
SIR.15.8	Má ďaleko k pýche
SIR.15.8	a klamári nebudú na ňu pamätať.
SIR.15.9	Chválospev nepatrí do úst hriešnika,
SIR.15.9	lebo od Pána na to poverenie nedostal.
SIR.15.10	Veď chválospev zaznie v múdrosti
SIR.15.10	a sám Pán ho sprevádza úspechom.
SIR.15.11	Nehovor: „Pán spôsobil moje odpadnutie,
SIR.15.11	lebo on nespôsobí, čo znenávidel.“
SIR.15.12	Nehovor: „On ma zviedol,
SIR.15.12	lebo on nepotrebuje hriešneho človeka.“
SIR.15.13	Pán nenávidí každú ohavnosť.
SIR.15.13	Milá nie je ani tým, čo sa ho boja.
SIR.15.14	On na začiatku stvoril človeka
SIR.15.14	a dal mu slobodu rozhodovať sa.
SIR.15.15	Ak budeš chcieť, budeš zachovávať prikázania
SIR.15.15	a budeš konať verne podľa dobrej vôle.
SIR.15.16	Pán ti predložil oheň i vodu:
SIR.15.16	vystrieš ruku za tým, čo budeš chcieť.
SIR.15.17	Pred človekom je život i smrť
SIR.15.17	a bude mu dané to, pre čo sa rozhodne.
SIR.15.18	Lebo Pánova múdrosť je nesmierna:
SIR.15.18	on je mocný vo svojej vláde a všetko vidí.
SIR.15.19	Jeho oči hľadia na tých, čo sa ho boja.
SIR.15.19	On pozná každý čin človeka.
SIR.15.20	Nikomu neprikázal, aby bol bezbožný,
SIR.15.20	a nikomu nedal povolenie hrešiť.
SIR.16.1	Netúž po množstve nepodarených detí,
SIR.16.1	ani sa neteš z bezbožných synov.
SIR.16.2	Neteš sa z nich, keď sa rozmnožia,
SIR.16.2	ak nemajú bázeň pred Pánom.
SIR.16.3	Nespoliehaj sa na ich život
SIR.16.3	a nedrž sa toho, že ich je mnoho
SIR.16.3	lebo lepší môže byť jeden ako tisíc,
SIR.16.3	lepšie je zomrieť bez detí ako mať bezbožné deti.
SIR.16.4	Lebo jeden rozumný založí mesto,
SIR.16.4	ale kmeň bezbožníkov ho obráti na pustatinu.
SIR.16.5	Mnoho takých vecí videlo moje oko
SIR.16.5	a moje ucho počulo ešte vážnejšie veci.
SIR.16.6	V zhromaždení hriešnikov sa zapaľuje oheň
SIR.16.6	a proti neposlušnému národu vzplanie hnev.
SIR.16.7	Nezmiloval sa nad starodávnymi obrami,
SIR.16.7	ktorí odpadli, pretože sa cítili silní.
SIR.16.8	Neušetril tých, čo poskytli príbytok Lótovi ako cudzincovi,
SIR.16.8	sprotivili sa mu pre ich pýchu.
SIR.16.9	Nezľutoval sa nad národom, ktorý mal byť zničený,
SIR.16.9	nad tými, čo boli vyhnaní zo svojho vlastníctva pre svoje hriechy,
SIR.16.10	ani nad šesťsto tisícami pešiakov,
SIR.16.10	ktorí sa vzopreli pre tvrdosť svojho srdca.
SIR.16.11	Keby bol čo len jeden tvrdošijný,
SIR.16.11	bolo by divom, žeby ušiel trestu.
SIR.16.11	Lebo u Pána je milosrdenstvo i hnev,
SIR.16.11	on je rovnako mocný, keď odpúšťa i keď vylieva hnev.
SIR.16.12	Aké veľké je jeho zľutovanie, také je aj jeho pokarhanie;
SIR.16.12	súdiť bude človeka podľa jeho skutkov.
SIR.16.13	Hriešnik neunikne so svojou korisťou,
SIR.16.13	ale vytrvalosť zbožného nebude sklamaná.
SIR.16.14	On uzná každý čin milosrdenstva,
SIR.16.14	každý dostane podľa svojich skutkov.
SIR.16.17	Nepovedz: „Ukryjem sa pred Pánom,
SIR.16.17	kto z výšin sa na mňa rozpamätá?
SIR.16.17	Vo veľkom zástupe ma nikto nerozozná,
SIR.16.17	veď čože som ja v nesmiernom tvorstve?“
SIR.16.18	Hľa, samo nebo, ba najvyššie nebesia,
SIR.16.18	priepasť i zem sa budú triasť, keď ich on navštívi.
SIR.16.19	I vrchy a základy zeme sa zachvejú strachom,
SIR.16.19	keď na ne pozrie.
SIR.16.20	Srdce o tom nebude uvažovať.
SIR.16.20	Kto bude hĺbať o jeho cestách?
SIR.16.21	Ako smršť, ktorú človek neuzrie,
SIR.16.21	tak väčšina jeho činov zostáva utajená.
SIR.16.22	Kto bude hlásať skutky spravodlivosti?
SIR.16.22	Alebo kto sa ich dočká? Veď splnenie zmluvy je ďaleko
SIR.16.23	Takto zmýšľa obmedzený človek,
SIR.16.23	nerozumný a blúdiaci muž uvažuje o bláznivých veciach.
SIR.16.24	Dieťa moje, počúvaj ma a oboznamuj sa s múdrosťou,
SIR.16.24	vo svojom srdci sa prikloň k mojim slovám.
SIR.16.25	Dôkladne ťa oboznámim s náukou
SIR.16.25	a odovzdám ti všetky vedomosti.
SIR.16.26	Od začiatku Pánove diela zodpovedali jeho zámerom,
SIR.16.26	od stvorenia im určil miesto.
SIR.16.27	Naveky usporiadal svoje diela
SIR.16.27	a podľa druhov určil ich ríše.
SIR.16.27	Nepoznali hlad ani únavu,
SIR.16.27	neustala ich činnosť.
SIR.16.28	Nijaké z nich neutláčalo to blízke
SIR.16.28	a nikdy neboli neposlušné voči Pánovmu slovu.
SIR.16.29	Potom Pán pohliadol na zem
SIR.16.29	a naplnil ju dobrými darmi.
SIR.16.30	Povrch zeme pokryl najrozmanitejšími formami života
SIR.16.30	a všetko sa do nej vráti.
SIR.17.1	Pán stvoril človeka zo zeme
SIR.17.1	a určil, že sa do nej vráti.
SIR.17.2	Človeku stanovil počet dní, vymeral mu čas
SIR.17.2	a dal mu moc nad tým, čo je na zemi.
SIR.17.3	Priodel ho mocou podľa svojej vôle,
SIR.17.3	utvoril ho na svoj obraz.
SIR.17.4	Do všetkých tvorov vložil bázeň pred človekom,
SIR.17.4	aby vládol nad zvieratami a vtákmi.
SIR.17.6	Aby mohli premýšľať, dal im rozvahu,
SIR.17.6	jazyk, oči, uši i srdce.
SIR.17.7	Naplnil ich rozumnosťou a rozvahou
SIR.17.7	a ukázal im dobré i zlé.
SIR.17.8	Svoju bázeň vložil do ich sŕdc,
SIR.17.8	aby im ukázal majestátnosť svojich diel.
SIR.17.10	Budú ospevovať jeho sväté meno,
SIR.17.9	aby rozprávali o veľkoleposti jeho diel.
SIR.17.11	Predložil im poznanie
SIR.17.11	a do vlastníctva im dal zákon, ktorý vedie do života.
SIR.17.12	Ustanovil večnú zmluvu s nimi
SIR.17.12	a predložil im svoje príkazy.
SIR.17.13	Ich oči videli nádheru jeho slávy
SIR.17.13	a ich ucho počulo jeho majestátny hlas.
SIR.17.14	Povedal im: „Vyvarujte sa akéhokoľvek bezprávia.
SIR.17.14	Každému z nich dal prikázania o vzťahu k blížnemu.“
SIR.17.15	Ich cesty sú neustále pred ním,
SIR.17.15	nie sú skryté pred jeho očami.
SIR.17.17	Každému národu ustanovil vodcu,
SIR.17.17	no Izrael je Pánov podiel.
SIR.17.19	Všetky ich skutky sú mu jasné ako slnko
SIR.17.19	a jeho oči sú ustavične nad ich cestami.
SIR.17.20	Ich neprávosti nie sú pred ním skryté,
SIR.17.20	Pán vidí všetky ich hriechy.
SIR.17.22	Dobročinnosť človeka je pre neho ako pečatný prsteň
SIR.17.22	a láskavosť človeka si bude ceniť ako zrenicu oka
SIR.17.23	Potom vstane a odplatí im
SIR.17.23	a ich odplatu im nasype na hlavu.
SIR.17.24	Kajúcnikom však dal možnosť návratu
SIR.17.24	a povzbudil tých, čo strácali vytrvalosť.
SIR.17.25	Obráť sa k Pánovi, zanechaj hriechy, modli sa pred ním
SIR.17.25	a čím viac sa vyhýbaj pohoršujúcemu správaniu.
SIR.17.26	Pristúp k Najvyššiemu a odvráť sa od neprávosti,
SIR.17.26	úplne znenáviď ohavnosť.
SIR.17.27	Kto bude oslavovať Najvyššieho v podsvetí
SIR.17.27	namiesto živých a tých, čo mu prinášajú chválu?
SIR.17.28	Mŕtvy, ktorého už niet, prestáva oslavovať Pána,
SIR.17.28	ospevovať ho bude živý a zdravý.
SIR.17.29	Aké veľké je Pánovo milosrdenstvo
SIR.17.29	a zmierenie s tými, čo sa k nemu obrátia!
SIR.17.30	Lebo v ľuďoch nemôže byť všetko,
SIR.17.30	veď ľudský syn nie je nesmrteľný.
SIR.17.31	Čo je jasnejšie ako slnko? No aj ono sa zatmie.
SIR.17.31	Tak aj telo a krv zamýšľajú zlo.
SIR.17.32	Boh sám pozorne prezerá zástupy najvyššieho neba,
SIR.17.32	no všetci ľudia sú len prach a popol.
SIR.18.1	Ten, ktorý je večne živý, stvoril všetko.
SIR.18.2	Jediný Pán je spravodlivý
SIR.18.4	Nikoho nepoveril, aby ohlasoval jeho skutky.
SIR.18.4	Kto preskúma jeho veľkolepé činy?
SIR.18.5	Kto zmeria moc jeho majestátu?
SIR.18.5	Kto vyrozpráva jeho milosrdné skutky?
SIR.18.6	Nikto nemôže z nich nič ubrať ani nič k nim pridať,
SIR.18.6	niet toho, kto by mohol preskúmať Pánove divy.
SIR.18.7	Keď si človek myslí, že je na konci, vtedy začína.
SIR.18.7	Keď sa zastaví, bude to znak jeho bezradnosti.
SIR.18.8	Čo je človek a aký je z neho úžitok?
SIR.18.8	Čo je na ňom dobré a čo zlé?
SIR.18.9	Počet dní človeka je nanajvýš sto rokov
SIR.18.10	Ako kvapka vody z mora a ako zrnko piesku,
SIR.18.10	tak málo znamenajú roky v porovnaní s dňom večnosti.
SIR.18.11	Preto mal Pán s nimi veľkú trpezlivosť
SIR.18.11	a vylial na nich svoje milosrdenstvo.
SIR.18.12	Pozrel a spoznal, aký biedny je ich koniec —,
SIR.18.12	preto rozhojnil svoje odpustenie.
SIR.18.13	Milosrdenstvo ľudí zahŕňa najbližších,
SIR.18.13	ale Pán je milosrdný k všetkým ľuďom.
SIR.18.13	Karhá, vychováva, vyučuje,
SIR.18.13	zavracia ako pastier svoje stádo.
SIR.18.14	Zľutúva sa nad tými, čo prijímajú jeho výchovu
SIR.18.14	a horlivo sa zaoberajú jeho rozhodnutiami.
SIR.18.15	Dieťa moje, k dobrým skutkom nepridávaj výčitky,
SIR.18.15	a keď niekomu niečo dávaš, nezarmucuj ho trpkým slovom.
SIR.18.16	Nezmierni azda rosa horúčosť?
SIR.18.16	Tak i dobré slovo je lepšie ako dar.
SIR.18.17	Nie je slovo nad dobrý dar?
SIR.18.17	Oboje však dáva iba človek obdarený milosťou.
SIR.18.18	Blázon namiesto vďačnosti robí výčitky,
SIR.18.18	dar chamtivca nepoteší oči.
SIR.18.19	Skôr ako prehovoríš, pouč sa,
SIR.18.19	o zdravie sa staraj, skôr než ochorieš.
SIR.18.20	Sám sa preskúmaj pred začiatkom Pánovho súdu,
SIR.18.20	a tak v hodine navštívenia nájdeš odpustenie.
SIR.18.21	Pokor sa, skôr ako ochorieš,
SIR.18.21	a vo chvíli, keď zhrešíš, ukáž, že si sa obrátil.
SIR.18.22	Nezdráhaj sa v pravej chvíli splniť sľub,
SIR.18.22	neodkladaj až do smrti jeho splnenie.
SIR.18.23	Predtým, ako sľub vyslovíš, premysli si ho,
SIR.18.23	nebuď ako človek, ktorý pokúša Pána.
SIR.18.24	Pamätaj na Boží hnev v dňoch svojho skonu
SIR.18.24	a na čas odplaty, keď sa odvráti jeho tvár.
SIR.18.25	V období hojnosti pamätaj na čas hladu,
SIR.18.25	v dňoch bohatstva na chudobu a biedu.
SIR.18.26	Od rána do večera plynie čas
SIR.18.26	a pred Pánom všetko prebieha rýchlo.
SIR.18.27	Múdry človek sa vo všetkom správa opatrne
SIR.18.27	a v čase, keď sa rozmnoží hriech, dá si pozor, aby neurobil chybu.
SIR.18.28	Každý rozumný pozná, čo je múdrosť
SIR.18.28	a chváli každého, kto ju nájde.
SIR.18.29	Kto je rozvážny v reči, stane sa múdry
SIR.18.29	a dôvtipné príslovia chŕli zo seba.
SIR.18.30	Nežeň sa za svojimi túžbami
SIR.18.30	a zdržuj sa svojich chúťok.
SIR.18.31	Ak vyhovieš každej svojej túžbe po rozkošiach,
SIR.18.31	staneš sa terčom škodoradosti tvojich nepriateľov.
SIR.18.32	Nemaj záľubu vo veľkom hýrení,
SIR.18.32	nedaj sa spútať záväzkami, ktoré budeš musieť zaň splácať.
SIR.18.33	Neožobračuj sa radovánkami za vypožičané peniaze,
SIR.18.33	keď nemáš nič v mešci
SIR.19.1	Robotník opilec nezbohatne
SIR.19.1	a kto malé výdavky pokladá za nič, krok za krokom sa blíži k pádu.
SIR.19.2	Víno a ženy vedú aj rozumných na scestie
SIR.19.2	a kto sa stýka s prostitútkami,
SIR.19.2	stratí všetky zábrany.
SIR.19.3	Stane sa majetkom moľov a červov,
SIR.19.3	drzého človeka stihne skaza.
SIR.19.4	Kto prirýchlo dôveruje, je ľahkomyseľný,
SIR.19.4	a kto tak hreší, previňuje sa sám proti sebe.
SIR.19.5	Kto sa raduje zo zla, bude odsúdený
SIR.19.6	a kto nenávidí táravosť, udúša zlo.
SIR.19.7	Nikdy nehovor druhému chýry,
SIR.19.7	tak neutrpíš nijakú ujmu.
SIR.19.8	Nešír reči o priateľovi ani o nepriateľovi,
SIR.19.8	hovor iba vtedy, keby si sa mlčaním dopustil hriechu.
SIR.19.9	Dozvie sa to a bude sa ťa strániť
SIR.19.9	a keď sa mu naskytne príležitosť, dá ti pocítiť svoju nenávisť.
SIR.19.10	Počul si nejaký chýr? Nech umrie s tebou.
SIR.19.10	Neboj sa, neroztrhne ťa.
SIR.19.11	Blázon trpí pre slová
SIR.19.11	ako žena, čo ide porodiť dieťa.
SIR.19.12	Ako šíp zabodnutý hlboko do stehna,
SIR.19.12	tak väzí slovo v hrudi blázna.
SIR.19.13	Pýtaj sa priateľa, azda neurobil nič,
SIR.19.13	a ak niečo urobil, nech to viac nerobí.
SIR.19.14	Pýtaj sa blížneho, azda nepovedal nič,
SIR.19.14	a ak povedal, nech sa to neopakuje.
SIR.19.15	Pýtaj sa priateľa, veď často je to ohováranie,
SIR.19.15	a never každému slovu.
SIR.19.16	Človek sa pošmykne, ale nie úmyselne.
SIR.19.16	Kto nehreší svojím jazykom?
SIR.19.17	Pýtaj sa blížneho, prv ako ho pokarháš,
SIR.19.17	dodrž zákon Najvyššieho.
SIR.19.20	Bázeň pred Pánom — to je celá múdrosť,
SIR.19.20	a v celej múdrosti vždy ide o plnenie jeho zákona
SIR.19.22	Múdrosť neznamená vyznať sa v zlom,
SIR.19.22	ani rozumnosť neznamená radiť sa s hriešnikmi.
SIR.19.23	Niektoré chytráctvo je ohavnosťou
SIR.19.23	a niektorému hlupákovi chýba prefíkanosť.
SIR.19.24	Lepší je ten, komu chýba dôvtip,
SIR.19.24	ale má bázeň pred Pánom,
SIR.19.24	ako ten, čo oplýva rozumom a prestupuje zákon.
SIR.19.25	Premyslené chytráctvo je neprávosťou,
SIR.19.25	sú však ľudia, čo sa správajú
SIR.19.25	bezohľadne, len aby dosiahli svoje.
SIR.19.26	Je aj človek oddaný zlu a hrbí sa v čiernom rúchu,
SIR.19.26	ale jeho vnútro je plné lesti;
SIR.19.27	skrýva si tvár a robí sa hluchým,
SIR.19.27	ale kde ho nik nespozná, hneď ťa napadne.
SIR.19.28	Ak mu aj nedostatok síl zabráni zhrešiť,
SIR.19.28	bude robiť zle, len čo sa mu naskytne príležitosť.
SIR.19.29	Muža spoznáš podľa výzoru
SIR.19.29	rozumného spoznáš podľa výrazu tváre.
SIR.19.30	Odev muža, široký úsmev
SIR.19.30	a chôdza človeka podajú o ňom správu.
SIR.20.1	Niektoré pokarhanie neprichádza v pravej chvíli,
SIR.20.1	ale rozumný je ten, čo mlčí.
SIR.20.2	Lepšie je pokarhať ako dusiť v sebe hnev.
SIR.20.3	Kto sa prizná k činu, uchráni sa pred znevážením.
SIR.20.4	Kto chce násilím presadiť právo,
SIR.20.4	podobá sa na eunucha, ktorý túži devu pripraviť o panenstvo.
SIR.20.5	Niekto mlčí a pokladajú ho za múdreho,
SIR.20.5	iného nenávidia, pretože má veľa rečí.
SIR.20.6	Niekto mlčí, lebo nemá čo povedať,
SIR.20.6	iný mlčí, lebo pozná príhodný čas.
SIR.20.7	Múdry človek bude mlčať až do príhodnej chvíle,
SIR.20.7	ale nerozumný táraj na vhodný čas nedbá.
SIR.20.8	Kto hromadí slová, znepáči sa,
SIR.20.8	a kto zneužíva moc, toho znenávidia.
SIR.20.9	Niekto zakúsi úspech v nešťastí
SIR.20.9	a niekomu je zisk na škodu.
SIR.20.10	Je i dar, ktorý ti nebude na osoh,
SIR.20.10	a je aj dar, ktorý treba dvojnásobne splatiť.
SIR.20.11	Niektoré pokorenie pochádza z dychtivosti po sláve,
SIR.20.11	niekto však z pokorenia pozdvihne hlavu.
SIR.20.12	Niekto kupuje mnoho za málo,
SIR.20.12	niekto za to isté platí sedemnásobok.
SIR.20.13	Múdry si získa obľubu pár slovami,
SIR.20.13	ale bláznove lichôtky budú vyliate ako splašky.
SIR.20.14	Dar od nemúdreho ti nebude na osoh,
SIR.20.14	lebo on zaň čaká omnoho viac;
SIR.20.15	málo dá, ale neprestáva o tom hovoriť,
SIR.20.15	otvára si ústa ako jarmočný vyvolávač.
SIR.20.15	Dnes požičia a zajtra to žiada späť;
SIR.20.15	taký človek je odporný.
SIR.20.16	Taký blázon potom povie:
SIR.20.16	„Nemám priateľa,
SIR.20.16	niet vďaky za moje dobro.“
SIR.20.16	Vraj ešte aj tí, čo jedia jeho chlieb, majú podlý jazyk.
SIR.20.17	Koľko ráz a koľkí ho vysmejú?
SIR.20.18	Lepšie je pošmyknutie na dlažbe ako pošmyknutie v reči.
SIR.20.18	Tak rýchlo príde aj pád zlých.
SIR.20.19	Nepríjemný človek je ako nepríhodná reč:
SIR.20.19	stále ho omieľajú ústa nevychovancov.
SIR.20.20	Krásny výrok z úst blázna bude na posmech,
SIR.20.20	veď ho určite nepovie v pravej chvíli.
SIR.20.21	Niekomu zabraňuje hrešiť jeho núdza;
SIR.20.21	toho pri odpočinku nebudú trápiť výčitky.
SIR.20.22	Niekto si nivočí dušu len preto, že sa ostýcha,
SIR.20.22	a zničí si ju, pretože berie ohľad na nerozumného.
SIR.20.23	Niekto dáva sľuby priateľovi z ostychu,
SIR.20.23	čím si v ňom zbytočne získa nepriateľa.
SIR.20.24	Lož je hanebná škvrna na človeku,
SIR.20.24	neustále sa nachádza v ústach nevychovancov.
SIR.20.25	Lepší je zlodej ako ten, čo neprestajne klame,
SIR.20.25	záhuba bude však údelom oboch.
SIR.20.26	Zlozvyk klamať je pre človeka potupou
SIR.20.26	a táto hanba zostáva na ňom.
SIR.20.27	Múdry sa presadí svojimi slovami
SIR.20.27	a rozumný človek sa bude páčiť skutočným velikánom.
SIR.20.28	Kto obrába svoju roľu, vysoko si nakopí snopy,
SIR.20.28	a kto sa páči velikánom, získa odpustenie krivdy.
SIR.20.29	Hostenie a dary zaslepujú aj oči múdrych,
SIR.20.29	sú ako náhubok — zahatajú obvinenia.
SIR.20.30	Ak je múdrosť utajená a poklad ukrytý,
SIR.20.30	aký je úžitok z jedného i z druhého?
SIR.20.31	Lepší je človek, ktorý skrýva svoje bláznovstvo,
SIR.20.31	ako človek, ktorý skrýva svoju múdrosť.
SIR.21.1	Syn môj, zhrešil si? Ďalšie hriechy už nepridávaj
SIR.21.1	a modli sa za odpustenie predchádzajúcich.
SIR.21.2	Utekaj od hriechu ako od hada,
SIR.21.2	lebo ak sa k nemu priblížiš, uhryzne ťa;
SIR.21.2	jeho zuby sú zubami leva,
SIR.21.2	veď berú ľuďom život.
SIR.21.3	Každá neprávosť je ako dvojsečný meč,
SIR.21.3	po jeho rane niet uzdravenia.
SIR.21.4	Násilnosti a pýcha zničia bohatstvo:
SIR.21.4	tak spustne aj dom domýšľavého človeka.
SIR.21.5	Modlitba chudobného ide z úst až k ušiam Pána,
SIR.21.5	od ktorého prichádza veľmi rýchlo rozhodnutie.
SIR.21.6	Kto nenávidí pokarhanie, kráča v stope hriešnika,
SIR.21.6	ale kto má bázeň pred Pánom, obráti sa v srdci.
SIR.21.7	Zďaleka možno spoznať človeka, ktorý je obratný v reči,
SIR.21.7	ale iba rozumný zbadá, keď sa pomýli.
SIR.21.8	Kto buduje svoj dom za cudzie prostriedky,
SIR.21.8	je ako ten, čo zváža kamene na svoj hrob.
SIR.21.9	Zoskupenie bezbožníkov je ako nahromadená kúdeľ
SIR.21.9	a plameň ohňa je ich koncom.
SIR.21.10	Cesta hriešnikov je vydláždená kameňmi,
SIR.21.10	ale na jej konci je priepasť podsvetia.
SIR.21.11	Kto zachováva zákon, ovláda svoje myslenie
SIR.21.11	a jeho múdrosť vrcholí v bázni pred Pánom.
SIR.21.12	Kto nie je dôvtipný, nedá sa poučiť,
SIR.21.12	ale je i dôvtipnosť, ktorá znásobuje trpkosť.
SIR.21.13	Poznanie múdreho rastie ako rozvodnená rieka
SIR.21.13	a jeho rada je ako životodarný prameň.
SIR.21.14	Vnútro blázna je ako rozbitá nádoba,
SIR.21.14	neudrží nijaké poznanie.
SIR.21.15	Keď rozumný počuje múdre slovo,
SIR.21.15	pochváli ho a niečo k nemu pridá.
SIR.21.15	Keď ho počuje zhýralec, pohrdne ním,
SIR.21.15	zahodí ho za chrbát.
SIR.21.16	Reč blázna je ako bremeno pre pocestného,
SIR.21.16	ale na perách rozumného sa nachádza potešenie,
SIR.21.17	ústa zbožného budú vítané v zhromaždení,
SIR.21.17	o jeho slovách budú rozvažovať v srdci.
SIR.21.18	Bláznovi sa múdrosť javí ako zrúcaniny domu
SIR.21.18	a pre nerozumného je poznanie zhlukom slov bez súvislosti.
SIR.21.19	Výchova pre nevedomca je ako reťaze na nohách
SIR.21.19	a ako putá na pravej ruke.
SIR.21.20	Keď sa smeje blázon, smeje sa z plného hrdla,
SIR.21.20	ale rozhľadený muž sa len potichu pousmeje.
SIR.21.21	Pre rozumného je vzdelanie zlatou ozdobou,
SIR.21.21	je akoby náramkom na pravom ramene.
SIR.21.22	Noha blázna sa náhli do cudzieho domu,
SIR.21.22	ale skúsený človek sa správa zdržanlivo.
SIR.21.23	Nemúdry už od dvier nazerá do domu,
SIR.21.23	ale vychovaný muž ostane stáť vonku.
SIR.21.24	Nevychovanosťou je, keď človek načúva za dverami,
SIR.21.24	ale rozumného by to ťažilo ako veľká hanba.
SIR.21.25	Pery nerozumných pretriasajú veci, ktoré sa ich netýkajú,
SIR.21.25	ale rozumní prísne zvážia každé slovo.
SIR.21.26	Blázni myslia ústami,
SIR.21.26	ale reč múdrych vychádza z mysle.
SIR.21.27	Keď bezbožný preklína odporcu,
SIR.21.27	preklína sám seba.
SIR.21.28	Ten, čo ohovára, poškvrňuje svoju dušu
SIR.21.28	a okolie ho znenávidí.
SIR.22.1	Lenivec sa podobá zašpinenému kameňu,
SIR.22.1	každý si odpľuje nad jeho odpornosťou.
SIR.22.2	Lenivec sa podobá kope hnoja
SIR.22.2	a každý, kto ho zodvihne, zatrasie rukou.
SIR.22.3	Pre otca je hanba mať nevychovaného syna,
SIR.22.3	ak je však taká dcéra, je to škoda-preškoda.
SIR.22.4	Rozvážna dcéra získa muža ako
SIR.22.4	dobré dedičstvo,
SIR.22.4	no nehanebnica je na zármutok tomu, čo ju splodil.
SIR.22.5	Drzá dcéra je hanbou pre otca i muža,
SIR.22.5	obaja ňou pohrdnú.
SIR.22.6	Poúčanie v nevhodnej chvíli je ako hudba v čase smútku,
SIR.22.6	ale údery bičom a prísnosť sú v každom čase múdre.
SIR.22.9	Kto vyučuje blázna, zliepa črepy,
SIR.22.9	budí spiaceho z hlbokého spánku.
SIR.22.10	Kto vysvetľuje niečo bláznovi, vysvetľuje neprebudenému,
SIR.22.10	lebo ten sa po všetkom ešte spýta: „O čo vlastne ide?“
SIR.22.11	Nariekaj nad mŕtvym, lebo mu zhaslo svetlo,
SIR.22.11	nariekaj nad bláznom, lebo mu vyhasol rozum.
SIR.22.11	Neplač tak trpko nad mŕtvym, veď našiel odpočinutie,
SIR.22.11	zato život hlupáka je horší ako smrť.
SIR.22.12	Nad mŕtvym sa plače sedem dní,
SIR.22.12	ale nad bláznom a bezbožným denne po celý jeho život.
SIR.22.13	Nehovor veľa s nerozumným
SIR.22.13	a k nemúdremu ani nepristupuj
SIR.22.13	Stráň sa ho, aby si nemal ťažkosti
SIR.22.13	a aby si sa nepoškvrnil, keď bude zo seba striasať špinu.
SIR.22.13	Vyhni sa mu a nájdeš upokojenie,
SIR.22.13	ani škodu neutrpíš pre jeho neuváženosti.
SIR.22.14	Čo ťaží viac ako olovo?
SIR.22.14	Má to jediné meno: blázon.
SIR.22.15	Piesok, soľ i kus železa
SIR.22.15	sú ľahšie bremená ako nerozumný človek.
SIR.22.16	Pevne pospájané drevené trámy budovy
SIR.22.16	sa neuvoľnia ani pri zemetrasení:
SIR.22.16	rovnako srdce upevnené v zrelých úvahách
SIR.22.16	sa nepreľakne v rozhodujúcej chvíli.
SIR.22.17	Pevné srdce je vďaka rozumnému premýšľaniu
SIR.22.17	ako ozdoba vyrytá na hladkej stene.
SIR.22.18	Ako kamienky na výšine nevydržia nápor vetra,
SIR.22.18	tak ani srdce ustráchané bláznivými predstavami
SIR.22.18	nevydrží nijaký nával strachu.
SIR.22.19	Kto bodne do oka, vyvolá slzy,
SIR.22.19	kto bodne do srdca, odhalí jeho pocity.
SIR.22.20	Kto hodí kameňom do vtákov, rozoženie ich,
SIR.22.20	kto vyhreší priateľa, ruší priateľstvo.
SIR.22.21	Ak vytasíš meč na priateľa,
SIR.22.21	nestrácaj nádej, lebo ešte jestvuje cesta späť.
SIR.22.22	Ak si proti priateľovi otvoril ústa,
SIR.22.22	neboj sa, lebo ešte jestvuje zmierenie.
SIR.22.22	Ale pred potupovaním, pýchou, prezrádzaním tajomstiev
SIR.22.22	a pred zraňujúcou zákernosťou ujde každý priateľ.
SIR.22.23	Získaj si dôveru blížneho v jeho chudobe,
SIR.22.23	aby si spolu s ním mal hojnosť, keď sa mu bude dobre vodiť.
SIR.22.23	Vytrvaj pri ňom v čase súženia,
SIR.22.23	aby si mal spolu s ním podiel na jeho dedičstve.
SIR.22.24	Skôr ako vzbĺkne oheň, pec dymí a čmudí,
SIR.22.24	skôr ako sa preleje krv, sypú sa nadávky.
SIR.22.25	Nebudem sa hanbiť, že chránim priateľa,
SIR.22.25	a neskryjem sa, keď sa s ním mám stretnúť.
SIR.22.26	Keby sa mi kvôli nemu prihodilo niečo zlé,
SIR.22.26	tak každý, kto to počuje, bude sa ho strániť.
SIR.22.27	Kto dá stráž pred moje ústa
SIR.22.27	a na moje pery pevnú pečať,
SIR.22.27	aby ma uchránili pred pádom
SIR.22.27	a môj jazyk ma nezničil?
SIR.23.1	Pane, Otec a Vládca môjho života,
SIR.23.1	nenechaj ma napospas ich svojvôli,
SIR.23.1	nepripusť, aby mi privodili pád.
SIR.23.2	Kto bude stáť s bičom nad mojimi myšlienkami
SIR.23.2	a s múdrym napomínaním nad mojím srdcom,
SIR.23.2	aby ma nešetrili za moje previnenia
SIR.23.2	a aby moje hriechy nezostali bez trestu?
SIR.23.3	Len aby sa nezväčšovala moja nerozumnosť
SIR.23.3	a nehromadili sa moje hriechy,
SIR.23.3	aby som nepadol pred protivníkmi
SIR.23.3	a aby sa neradoval nado mnou môj nepriateľ.
SIR.23.4	Pán, Otec a Boh môjho života,
SIR.23.4	nedovoľ, aby moje oči hľadeli povýšenecky,
SIR.23.5	odvráť odo mňa žiadostivosť.
SIR.23.6	Nech sa ma nezmocní pôžitkárstvo a smilstvo,
SIR.23.6	nevydaj ma napospas nehanebným chúťkam.
SIR.23.7	Deti moje, počúvajte, ako si ovládať ústa;
SIR.23.7	kto to dodrží, nebude nikdy dolapený.
SIR.23.8	Pre svoje pery bude pristihnutý hriešnik,
SIR.23.8	kto osočuje a je nadutý, privodí si nimi pád.
SIR.23.9	Nenavykaj svoje ústa na prísahu,
SIR.23.9	vyslovovať meno Svätého si nezvykaj.
SIR.23.10	Lebo ako otrok, ktorého ustavične trestajú,
SIR.23.10	nezbaví sa krvných podliatin,
SIR.23.10	tak ten, kto neustále prisahá
SIR.23.10	a vyslovuje Božie meno,
SIR.23.10	určite nebude očistený od hriechu.
SIR.23.11	Muž, čo často prisahá, je plný neprávosti
SIR.23.11	a z jeho domu sa nevzdiali bič.
SIR.23.11	Ak nedodrží prísahu, jeho hriech ostane na ňom,
SIR.23.11	a ak si ju nebude všímať, zhreší dvojnásobne.
SIR.23.11	Ak krivo prisahá, nebude ospravedlnený,
SIR.23.11	lebo jeho dom sa naplní pohromami.
SIR.23.12	Je spôsob rozprávania, ktorý sa podobá na smrť,
SIR.23.12	taký nech sa nevyskytne v Jákobovom dedičstve;
SIR.23.12	lebo toto všetko nemá nič spoločné so zbožnými,
SIR.23.12	tí sa nezapletú do hriechov.
SIR.23.13	Nenavykaj svoje ústa na hrubé a oplzlé slová,
SIR.23.13	lebo v nich je príčina hriechu.
SIR.23.14	Pamätaj na svojho otca a matku,
SIR.23.14	keď zasadáš s mocnými,
SIR.23.14	aby si na nich nepozabudol
SIR.23.14	a nestal sa bláznom kvôli svojim zlozvykom,
SIR.23.14	aby si si nemusel priať: „Radšej som sa nemal narodiť!“
SIR.23.14	a nepreklínal deň svojho narodenia.
SIR.23.15	Človek, ktorý si privykol na hanlivé reči,
SIR.23.15	nedá sa prevychovať do konca života.
SIR.23.16	Dva druhy ľudí hromadia hriechy
SIR.23.16	a tretí priťahuje hnev.
SIR.23.16	Duša rozpálená vášňou je ako horiaci oheň,
SIR.23.16	nezhasne, kým ju oheň nepohltí.
SIR.23.16	Človek, ktorý smilní vlastným telom,
SIR.23.16	neprestane, kým ho oheň nestrávi.
SIR.23.17	Smilníkovi chutí každý chlieb,
SIR.23.17	nebude mať dosť, kým nezomrie.
SIR.23.18	Človek, ktorý zrádza svoje manželské lôžko,
SIR.23.18	si v duchu hovorí: „Kto ma vidí?“
SIR.23.18	Okolo mňa je tma a steny ma kryjú,
SIR.23.18	nikto ma nevidí, prečo by som sa bál?
SIR.23.18	Na moje hriechy si nespomenie ani Najvyšší.
SIR.23.19	Bojí sa len očí ľudí,
SIR.23.19	nevie, že Pánove oči
SIR.23.19	sú tisíc ráz jasnejšie ako slnko,
SIR.23.19	ony vidia všetky ľudské cesty
SIR.23.19	a prenikajú aj do skrytých miest.
SIR.23.20	Jemu bolo známe všetko,
SIR.23.20	skôr ako to bolo stvorené,
SIR.23.20	a nemenej potom, keď bolo všetko dokončené.
SIR.23.21	Taký človek bude pykať na uliciach mesta
SIR.23.21	a prichytia ho tam, kde to ani netuší.
SIR.23.22	Takisto aj žena, ktorá opúšťa muža
SIR.23.22	a s cudzím privádza mu na svet dediča.
SIR.23.23	Predovšetkým: bola neposlušná zákonu Najvyššieho;
SIR.23.23	po druhé: oklamala svojho muža;
SIR.23.23	po tretie: smilstvom sa dopustila cudzoložstva
SIR.23.23	a priviedla na svet deti od cudzieho muža.
SIR.23.24	Takú predvedú pred zhromaždenie
SIR.23.24	a jej deti budú vyšetrovať.
SIR.23.25	Jej deti nezapustia korene
SIR.23.25	a jej ratolesti neprinesú ovocie.
SIR.23.26	Svoju pamiatku zanechá ako kliatbu
SIR.23.26	a jej potupa nebude zmazaná.
SIR.23.27	Tí, čo po nej zostanú, spoznajú,
SIR.23.27	že nič nie je lepšie ako bázeň pred Pánom,
SIR.23.27	nič sladšie ako zachovávať Pánove prikázania.
SIR.24.1	Múdrosť bude chváliť sama seba
SIR.24.1	a bude sa honosiť uprostred svojho ľudu.
SIR.24.2	V zhromaždení Najvyššieho otvorí svoje ústa
SIR.24.2	a bude sa honosiť pred jeho mocnými zástupmi:
SIR.24.3	Ja som vyšla z úst Najvyššieho
SIR.24.3	a ako opar som zahalila zem.
SIR.24.4	Ja som sa usídlila na výsostiach
SIR.24.4	a môj trón je na oblačnom stĺpe.
SIR.24.5	Sama som premerala klenbu neba
SIR.24.5	a pochodila som hlbiny priepastí.
SIR.24.6	Získala som vládu nad vlnami mora i nad celou zemou,
SIR.24.6	nad každým národom a kmeňom.
SIR.24.7	U týchto všetkých som hľadala miesto, kde sa zastavím,
SIR.24.7	v dedičstve koho sa usadím.
SIR.24.8	Vtedy mi prikázal Stvoriteľ vesmíru,
SIR.24.8	ten, čo ma stvoril a našiel miesto pre môj stan,
SIR.24.8	povedal: Usídli sa v Jákobovi
SIR.24.8	a v Izraelovi maj dedičný podiel.
SIR.24.9	Pán ma stvoril pred začiatkom vekov,
SIR.24.9	neprestanem trvať naveky.
SIR.24.10	Slúžila som v jeho prítomnosti vo svätom stane,
SIR.24.10	a tak som sa pevne usadila na Sione.
SIR.24.11	Dal mi spočinúť v meste, ktoré miloval ako mňa,
SIR.24.11	v Jeruzaleme je moja moc.
SIR.24.12	Zapustila som korene v slávnom ľude,
SIR.24.12	v Pánovom podiele, v jeho dedičstve.
SIR.24.13	Bola som vyvýšená ako céder na Libanone
SIR.24.13	a ako cyprus v pohorí Chermónu.
SIR.24.14	Vyrástla som do výšky ako palma v Én-Gedi,
SIR.24.14	ako ružový sad v Jerichu,
SIR.24.14	ako nádherná oliva na rovine
SIR.24.14	a ako platan som bola vyvýšená.
SIR.24.15	Ako škorica a vonný balzam
SIR.24.15	a ako ušľachtilá myrha som rozšírila vôňu,
SIR.24.15	ako galban, ónyx a staktéa,
SIR.24.15	ako dych tymianu v stane.
SIR.24.16	Ako terebinta som rozprestrela svoje konáre
SIR.24.16	a moje vetvy sú nádherné a utešené.
SIR.24.17	Som ako vinič, ktorý pôvabne pučí,
SIR.24.17	a moje kvety vydávajú krásne a bohaté plody.
SIR.24.19	Pristúpte ku mne vy, čo túžite po mne,
SIR.24.19	nasýťte sa mojimi plodmi.
SIR.24.20	Lebo pomyslenie na mňa je sladšie ako med
SIR.24.20	a moje dedičstvo je hodno viac ako plást medu.
SIR.24.21	Tí, čo ma jedia, ešte budú hladní,
SIR.24.21	a tí, čo ma pijú, ešte budú smädní.
SIR.24.22	Ten, kto ma poslúcha, nebude zahanbený,
SIR.24.22	a tí, čo sa mnou zaoberajú, nebudú hrešiť.
SIR.24.23	Toto všetko je kniha zmluvy Boha Najvyššieho,
SIR.24.23	Zákon, ktorý nám uložil Mojžiš
SIR.24.23	ako dedičstvo pre Jákobove zhromaždenia.
SIR.24.25	Zákon oplýva múdrosťou
SIR.24.25	ako rieka Píšon,
SIR.24.25	ako Tigris na jar.
SIR.24.26	Preteká rozumnosťou ako Eufrat,
SIR.24.26	ako Jordán v dňoch žatvy.
SIR.24.27	Vyžaruje poučenie ako svetlo
SIR.24.27	je ako rieka Gichón v dňoch oberačiek.
SIR.24.28	Prvý človek ju nedokázal úplne poznať
SIR.24.28	a ani posledný nebude schopný ju preskúmať.
SIR.24.29	Lebo jej myslenie siaha ďalej než šíre more
SIR.24.29	a jej zámer siaha hlbšie ako veľká priepasť.
SIR.24.30	Ja som ako jarok odrazený z rieky,
SIR.24.30	vyšla som z nej ako prívod vody do rajskej záhrady.
SIR.24.31	Povedala
SIR.24.31	a zavlažím svoje hriadky,“
SIR.24.31	a hľa, môj jarok sa zmenil na rieku
SIR.24.31	a moja rieka sa stala morom.
SIR.24.32	Tak budem svojou náukou svietiť ako ranná zora
SIR.24.32	a rozhlásim tie veci doďaleka.
SIR.24.33	Aj naďalej budem vylievať poučenie ako proroctvo
SIR.24.33	a zanechám ho pre večné pokolenia.
SIR.24.34	Pozrite, že som sa nenamáhala sama
SIR.24.34	ale pre všetkých, čo hľadajú múdrosť.
SIR.25.1	Tri veci si zamilovala moja duša
SIR.25.1	a tie sú krásne pred Pánom i ľuďmi:
SIR.25.1	svornosť medzi bratmi, priateľstvo medzi susedmi
SIR.25.1	a zhoda medzi manželkou a manželom.
SIR.25.2	Tri druhy ľudí však z duše nenávidím,
SIR.25.2	ich spôsob života mi je odporný:
SIR.25.2	bedár chvastúň, boháč podvodník,
SIR.25.2	starec cudzoložník, ktorý stratil rozum.
SIR.25.3	Čo si si nenazhromaždil za mladi,
SIR.25.3	ako chceš nájsť v starobe?
SIR.25.4	Ako pekne pristane šedinám súdnosť
SIR.25.4	a starším schopnosť poradiť!
SIR.25.5	Aká krásna je múdrosť starcov,
SIR.25.5	rozvaha a rada významných ľudí!
SIR.25.6	Vencom starcov je bohatá skúsenosť
SIR.25.6	a ich ozdobou je bázeň pred Pánom.
SIR.25.7	Deväť vecí, ktoré sú skutočným šťastím, mi zišlo na um.
SIR.25.7	Desiatu vyslovím nahlas:
SIR.25.7	Človek, ktorý má radosť zo svojich detí,
SIR.25.7	človek, ktorý na vlastné oči zažije pád svojich nepriateľov.
SIR.25.8	Šťastný, kto žije s rozumnou ženou,
SIR.25.8	kto sa nepotkýna jazykom,
SIR.25.8	kto neotročí nehodnejšiemu od seba.
SIR.25.9	Šťastný, kto dospel k rozumnosti
SIR.25.9	a môže sa prihovárať pozorným poslucháčom.
SIR.25.10	Aký veľký je ten, čo našiel múdrosť!
SIR.25.10	Ale niet nad toho, čo má bázeň pred Pánom.
SIR.25.11	Bázeň pred Pánom prevyšuje všetko.
SIR.25.11	Ku komu možno prirovnať toho, čo sa jej pridŕža?
SIR.25.13	Akúkoľvek ranu, len nie ranu do srdca,
SIR.25.13	akúkoľvek zlobu, len nie zlobu ženy!
SIR.25.14	Akýkoľvek útok, len nie útok nenávistníkov,
SIR.25.14	akúkoľvek pomstu, len nie pomstu nepriateľov!
SIR.25.15	Niet jedu nad jed hada,
SIR.25.15	niet hnevu nad hnev ženy.
SIR.25.16	Radšej by som býval s levom a drakom
SIR.25.16	ako so zlou ženou.
SIR.25.17	Zloba ženy znetvoruje jej výzor,
SIR.25.17	takže jej tvár sa chmúri ako tvár medvedice.
SIR.25.18	Keď si jej muž sadne medzi svojich priateľov,
SIR.25.18	chtiac-nechtiac si trpko zavzdychá.
SIR.25.19	Každá zloba je malá oproti zlobe ženy;
SIR.25.19	kiež ju postihne údel hriešnika.
SIR.25.20	Ako trpia nohy starca, keď v piesku kráča hore kopcom,
SIR.25.20	tak trpí tichý muž pri jazyčnej žene.
SIR.25.21	Nedaj sa strhnúť ženskou krásou
SIR.25.21	a nedychti vášnivo po krásavici.
SIR.25.22	Ak žena musí vydržiavať svojho muža,
SIR.25.22	je z toho hnev, hanba a veľká potupa.
SIR.25.23	Pokorené srdce, zamračená tvár
SIR.25.23	a rana do srdca — to je zlá žena;
SIR.25.23	ovisnuté ruky a podlomené kolená,
SIR.25.23	taká veru neobšťastní svojho muža.
SIR.25.24	Hriech sa začal od ženy,
SIR.25.24	preto všetci zomierame.
SIR.25.25	Nepripusť, aby ti voda unikala,
SIR.25.25	ani zlej žene nedávaj voľnosť.
SIR.25.26	Ak nejde s tebou ruka v ruke,
SIR.25.26	oddeľ ju od svojho tela.
SIR.26.1	Šťastný je muž, ktorý má dobrú ženu,
SIR.26.1	dvojnásobný je počet jeho dní.
SIR.26.2	Statočná žena je radosťou pre svojho muža,
SIR.26.2	jeho roky naplní pokojom.
SIR.26.3	Dobrá žena je cenný podiel,
SIR.26.3	Pán ju dáva ako dar tým, čo sa ho boja.
SIR.26.4	Či bohatý, či chudobný, ak má dobrú myseľ,
SIR.26.4	jeho tvár je jasná v každom čase.
SIR.26.5	Troch vecí sa bojí moje srdce
SIR.26.5	a pohľad na štvrtú ma desí:
SIR.26.5	klebety v meste, zhluk davu
SIR.26.5	a osočovanie; to všetko je horšie ako smrť.
SIR.26.6	Bolesť srdca a zármutok prináša žena žiarlivá na inú ženu;
SIR.26.6	bič jej jazyka má na tom všetkom podiel.
SIR.26.7	Ako záprah strečkujúcich volov je zlá žena;
SIR.26.7	kto by ju chcel zvládnuť, akoby lapal škorpióna.
SIR.26.8	Veľké rozhorčenie spôsobuje žena, ktorá sa opíja,
SIR.26.8	a neskrýva ani svoju hanbu.
SIR.26.9	Smilstvo ženy poznať z jej vyzývavých očí
SIR.26.9	a podľa mihalníc.
SIR.26.10	Dávaj dobrý pozor na svojhlavú dcéru,
SIR.26.10	aby nevyužila príležitosť, čo sa jej naskytne,
SIR.26.11	daj pozor na jej nehanebné oči,
SIR.26.11	nediv sa, ak ťa podvedú.
SIR.26.12	Ako smädný pocestný otvorí ústa
SIR.26.12	a napije sa z každej vody naporúdzi,
SIR.26.12	tak i ona sa posadí pred každý kolík
SIR.26.12	a pred šípom otvorí svoj tulec.
SIR.26.13	Pôvab usilovnej ženy poteší manžela
SIR.26.13	a jej rozumnosť osvieži jeho kosti.
SIR.26.14	Darom od Pána je mlčanlivá žena,
SIR.26.14	ničím sa nedá zaplatiť jej vychovaná duša.
SIR.26.15	Milosť nad milosť je cudná žena,
SIR.26.15	nič nevyváži zdržanlivú dušu.
SIR.26.16	Slnkom vychádzajúcim na Pánových výšinách
SIR.26.16	je krása dobrej ženy v jej usporiadanom dome.
SIR.26.17	Lampou svietiacou na posvätnom svietniku
SIR.26.17	je krása tváre pri ladnej postave.
SIR.26.18	Zlaté stĺpy na striebornom základe
SIR.26.18	sú pekné nohy na pevných členkoch.
SIR.26.28	Moje srdce zarmucujú dve veci
SIR.26.28	a pre tretiu sa ma zmocňuje hnev:
SIR.26.28	ak bojovník trpí núdzu,
SIR.26.28	ak opovrhujú rozumnými mužmi,
SIR.26.28	ak sa niekto odvráti od spravodlivosti k hriechu,
SIR.26.28	na takého Pán pripraví meč.
SIR.26.29	Obchodník sa sotva vyhne priestupkom
SIR.26.29	a kupec neostane nedotknutý hriechom.
SIR.27.1	Pre ziskuchtivosť zhrešili mnohí;
SIR.27.1	kto túži zbohatnúť, na nič neberie ohľad.
SIR.27.2	Ako sa klin vráža do škáry medzi kameňmi,
SIR.27.2	tak sa hriech votrie do predaja a kúpy.
SIR.27.3	Ak sa niekto nebude držať pevne bázne pred Pánom,
SIR.27.3	jeho dom bude rýchlo zborený.
SIR.27.4	Ako pri osievaní zostanú na riečici smeti,
SIR.27.4	tak sa ukáže špina človeka pri jeho premýšľaní.
SIR.27.5	Ako pec preverí hrnčiarove nádoby,
SIR.27.5	tak človeka preverí jeho uvažovanie.
SIR.27.6	Ako ovocie stromu hovorí o tom, kto ho pestuje,
SIR.27.6	tak premýšľanie prezrádza úvahy srdca človeka.
SIR.27.7	Nechváľ muža, skôr ako premýšľa,
SIR.27.7	lebo to je skúška pre ľudí.
SIR.27.8	Ak sa budeš usilovať o spravodlivosť, dosiahneš ju
SIR.27.8	a oblečieš si ju ako slávnostné rúcho.
SIR.27.9	Vtáky si sadajú k seberovným
SIR.27.9	a pravda sa vráti k tým, čo v nej žijú.
SIR.27.10	Ako lev striehne na korisť,
SIR.27.10	tak hriech striehne na tých, čo páchajú neprávosť.
SIR.27.11	Keď rozpráva zbožný, vždy je v tom múdrosť,
SIR.27.11	ale blázon sa mení ako fázy mesiaca.
SIR.27.12	Neplytvaj časom medzi nerozumnými,
SIR.27.12	medzi rozumnými však zostaň čo najdlhšie.
SIR.27.13	Reč hlupákov je odporná
SIR.27.13	a smejú sa v hriešnej roztopašnosti.
SIR.27.14	Pri reči tých, čo často prisahajú, vstávajú dupkom vlasy,
SIR.27.14	pri ich hádkach si musíš zapchať uši.
SIR.27.15	Škriepka pyšných vyústi do krviprelievania
SIR.27.15	a je utrpením počúvať ich vzájomné urážky.
SIR.27.16	Kto prezrádza tajomstvá,
SIR.27.16	stráca dôveru a už si nenájde priateľa.
SIR.27.17	Miluj priateľa a buď mu verný,
SIR.27.17	ak však prezradíš jeho tajomstvá, už za ním nebež.
SIR.27.18	Veď ako človek stratil svojho mŕtveho,
SIR.27.18	tak si stratil priateľstvo blížneho.
SIR.27.19	Akoby si vypustil vtáča zo svojej ruky,
SIR.27.19	tak si sa vzdal blížneho a už ho späť nezískaš.
SIR.27.20	Nebež za ním, lebo už je ďaleko,
SIR.27.20	utiekol ako srnka z osídla.
SIR.27.21	Lebo ranu možno obviazať a urážky odpustiť,
SIR.27.21	ale kto prezradil tajomstvá, ten už stratil nádej.
SIR.27.22	Kto žmurká okom, kuje zlé veci
SIR.27.22	a kto ho pozná, odvráti sa od neho.
SIR.27.23	Zoči-voči tebe oplývajú jeho ústa sladkosťou,
SIR.27.23	ba bude obdivovať tvoje slová,
SIR.27.23	ale potom obráti svoje ústa
SIR.27.23	a z tvojich vlastných slov bude škandál.
SIR.27.24	Je veľa vecí, ktoré nenávidím, ale nič tak ako jeho;
SIR.27.24	a Pán ho bude tiež nenávidieť.
SIR.27.25	Kto hádže kameň do výšky, hádže si ho na vlastnú hlavu,
SIR.27.25	kto rozdáva zákerné údery, zraní sám seba.
SIR.27.26	Kto kope jamu, sám do nej spadne,
SIR.27.26	kto kladie pascu, sám v nej uviazne.
SIR.27.27	Zlé činy, ktoré človek pácha, zvalia sa na neho,
SIR.27.27	ani nebude vedieť, odkiaľ to prichádza.
SIR.27.28	Posmech a potupa stihne namysleného,
SIR.27.28	odplata bude na neho striehnuť ako lev.
SIR.27.29	Do pasce sa chytia tí, čo sa radujú z pádu zbožných,
SIR.27.29	bolesť ich utrápi, skôr než zomrú.
SIR.27.30	Aj hnev a zúrivosť sú ohavnosti,
SIR.27.30	hriešnik sa nimi nechá ovládať.
SIR.28.1	Kto sa pomstí, zožne pomstu od Pána,
SIR.28.1	on dôsledne zráta jeho hriechy.
SIR.28.2	Odpusť blížnemu spáchanú neprávosť,
SIR.28.2	a keď sa budeš modliť, budú ti odpustené hriechy.
SIR.28.3	Človek voči človeku prechováva hnev
SIR.28.3	— a od Pána čaká uzdravenie?!
SIR.28.4	S človekom, ktorému sa podobá, nemá zľutovanie,
SIR.28.4	a za svoje hriechy sa modlí?
SIR.28.5	Hoci sám je z mäsa a krvi, prechováva v sebe hnev?
SIR.28.5	Kto potom zahladí jeho hriechy?
SIR.28.6	Pamätaj na svoj koniec a skoncuj s nevraživosťou;
SIR.28.6	mysli na záhubu a smrť a zostaň verný prikázaniam.
SIR.28.7	Pamätaj na prikázania a nepomsti sa blížnemu,
SIR.28.7	mysli na zmluvu Najvyššieho a prepáč previnenia z nevedomosti.
SIR.28.8	Drž sa ďaleko od škriepky a zmenšíš počet hriechov,
SIR.28.8	lebo hnevlivý človek roznecuje škriepku
SIR.28.9	a hriešnik znepriateľuje priateľov,
SIR.28.9	vnáša rozbroj medzi ľudí, čo pokojne nažívajú.
SIR.28.10	Čím väčšia hŕba dreva, tým väčší oheň,
SIR.28.10	čím väčšia zanovitosť, tým tuhšia škriepka.
SIR.28.10	Čím mocnejší človek, tým prudšia je jeho zlosť,
SIR.28.10	čím bohatší človek, tým silnejší je jeho hnev.
SIR.28.11	Kto sa náhli do hádky, rozpaľuje oheň,
SIR.28.11	kto sa náhli do bitky, ide prelievať krv.
SIR.28.12	Ak budeš dúchať do iskry, vzbĺkne,
SIR.28.12	ak budeš na ňu pľuť, zhasne
SIR.28.12	— a pritom oboje vyjde z tvojich úst.
SIR.28.13	Prekľajte klebetníka a človeka dvojtvárneho v reči,
SIR.28.13	lebo zničil mnoho ľudí žijúcich pokojne.
SIR.28.14	Štvavý jazyk spôsobil otras v živote mnohých
SIR.28.14	a hnal ich od národa k národu,
SIR.28.14	ba zničil aj opevnené mestá
SIR.28.14	a zbúral domy mocnárov.
SIR.28.15	Štvavý jazyk vyhnal statočné ženy
SIR.28.15	a obral ich o plody ich námah.
SIR.28.16	Kto mu venuje pozornosť, určite nenájde úľavu
SIR.28.16	a nebude prebývať v pokoji.
SIR.28.17	Úder bičom spôsobuje modriny,
SIR.28.17	ale úder jazykom drví kosti.
SIR.28.18	Mnohí padli ostrím meča,
SIR.28.18	ale nie toľkí, čo padli pre jazyk.
SIR.28.19	Šťastný, kto sa pred ním skryl,
SIR.28.19	kto neprešiel cez jeho zúrenie,
SIR.28.19	kto neniesol jeho jarmo
SIR.28.19	a nebol zviazaný jeho putami.
SIR.28.20	Veď jeho jarmo je zo železa
SIR.28.20	a jeho putá z bronzu.
SIR.28.21	Smrť, ktorú jazyk spôsobuje, je zlá smrť
SIR.28.21	a vítanejšie je peklo než taký jazyk.
SIR.28.22	Nad zbožnými nemá moc,
SIR.28.22	v jeho plameni nebudú horieť.
SIR.28.23	Do jeho moci však upadnú tí, čo opúšťajú Pána,
SIR.28.23	na nich sa rozhorí plameň jazyka a nezhasne.
SIR.28.23	Vrhne sa na nich ako lev,
SIR.28.23	roztrhá ich ako leopard.
SIR.28.24	Postaraj sa o svoj pozemok a ohraď ho plotom z tŕnia,
SIR.28.24	spoľahlivo zamkni svoje striebro a zlato.
SIR.28.25	Pre svoje slová si zadováž váhu so závažím,
SIR.28.25	pred svoje ústa postav dvere so závorou.
SIR.28.26	Daj si pozor na jazyk, aby si sa nepotkol
SIR.28.26	a nepadol pred toho, kto na teba striehne.
SIR.29.1	Kto požičiava blížnemu, koná milosrdenstvo,
SIR.29.1	kto mu podáva pomocnú ruku, zachováva prikázania.
SIR.29.2	Požičaj blížnemu, keď je v núdzi,
SIR.29.2	naopak, vracaj blížnemu v dohodnutom čase.
SIR.29.3	Dodrž slovo, voči blížnemu buď spoľahlivý,
SIR.29.3	a v každom čase dosiahneš, čo potrebuješ.
SIR.29.4	Mnohí považujú pôžičku za nájdené peniaze
SIR.29.4	a spôsobujú tak ťažkosti tým, čo im pomohli.
SIR.29.5	Kým nedostane, bozkáva blížnemu ruky
SIR.29.5	a pre peniaze pokorí svoj hlas.
SIR.29.5	V lehote, keď ich má vrátiť, naťahuje čas,
SIR.29.5	trápne sa vyhovára a sťažuje sa na zlé časy.
SIR.29.6	Ak veriteľ vyvinie nátlak, vráti späť sotva polovicu,
SIR.29.6	a aj tú pokladá za nájdené peniaze.
SIR.29.6	V opačnom prípade oberie blížneho o peniaze
SIR.29.6	a navyše si získa nepriateľa.
SIR.29.6	Zaplatí mu kliatbami a urážkami
SIR.29.6	a namiesto úcty sa mu odplatí potupou.
SIR.29.7	Mnohí odmietajú požičať, nie pre svoju bezcitnosť,
SIR.29.7	ale boja sa, aby neutrpeli zbytočnú stratu.
SIR.29.8	Zato s tým, čo je v tiesni, maj trpezlivosť
SIR.29.8	a nezdráhaj sa prejaviť mu dobročinnosť.
SIR.29.9	Ujmi sa chudobného, ako žiada prikázanie,
SIR.29.9	a v núdzi ho neprepusť s prázdnymi rukami.
SIR.29.10	Radšej utrať peniaze v prospech brata a priateľa,
SIR.29.10	nenechaj ich zhrdzavieť a zničiť zakopané pod skalou.
SIR.29.11	Ulož si poklad podľa prikázaní Najvyššieho,
SIR.29.11	bude ti užitočnejší ako zlato.
SIR.29.12	Do pokladníc si ukladaj dobročinnosť,
SIR.29.12	ona ťa vytrhne z každého zla.
SIR.29.13	Proti nepriateľovi bude za teba bojovať
SIR.29.13	lepšie ako mocný štít a ťažký oštep.
SIR.29.14	Dobrý muž sa zaručí za blížneho,
SIR.29.14	ale ten, čo je bez hanby, blížneho opustí.
SIR.29.15	Nezabúdaj na láskavosť ručiteľa,
SIR.29.15	veď seba vydal napospas kvôli tebe.
SIR.29.16	Hriešnik pripraví ručiteľa o majetok,
SIR.29.17	nevďačník opustí toho, čo ho vytrhol z biedy.
SIR.29.18	Ručenie zničilo mnoho poriadnych ľudí
SIR.29.18	a otriaslo nimi ako morská vlna.
SIR.29.18	Mocných mužov pripravilo o domy,
SIR.29.18	a tak museli blúdiť v cudzine.
SIR.29.19	Hriešnik, ktorý sa vrhne do ručenia
SIR.29.19	v honbe za ziskom, vrhne sa do rúk súdov.
SIR.29.20	Ujmi sa blížneho podľa svojich síl,
SIR.29.20	ale daj na seba pozor, aby si nepadol.
SIR.29.21	Základnými potrebami života sú voda, chlieb, odev
SIR.29.21	a dom, ktorý chráni súkromie.
SIR.29.22	Lepší je život chudobného pod chatrnou strechou
SIR.29.22	ako vzácne lahôdky v cudzine.
SIR.29.23	Či máš málo alebo mnoho, uspokoj sa s tým
SIR.29.23	a nebudeš počúvať nadávky, že si prišelec.
SIR.29.24	Zlý je život z domu do domu;
SIR.29.24	tam, kde budeš bývať ako prišelec, neotvoríš ústa.
SIR.29.25	Budeš sa starať o hostí, dávať im piť bez poďakovania,
SIR.29.25	ba na dôvažok si vypočuješ aj príkre slová:
SIR.29.26	Poď sem, prišelec, priprav stôl,
SIR.29.26	a ak máš niečo poruke, daj mi jesť!
SIR.29.27	Choď preč, prišelec, ustúp vzácnejšiemu,
SIR.29.27	prišiel ma navštíviť brat, potrebujem dom.
SIR.29.28	Vnímavý človek trpko znáša dve veci:
SIR.29.28	výčitky, že je prišelec a nadávky veriteľa.
SIR.30.1	Kto má rád svojho syna, neprestane mu dávať bičom,
SIR.30.1	aby sa neskôr dožil radosti z neho.
SIR.30.2	Kto vychováva svojho syna, bude sa tešiť z jeho úspechu
SIR.30.2	a bude sa ním chváliť medzi známymi.
SIR.30.3	Kto vyučuje svojho syna, vzbudí závisť nepriateľa,
SIR.30.3	ale sám bude žiariť radosťou pred priateľmi.
SIR.30.4	Ak jeho otec skoná, akoby nezomrel,
SIR.30.4	veď po sebe zanechal sebe podobného syna.
SIR.30.5	Za svojho života sa tešil, kedykoľvek ho videl,
SIR.30.5	a ani pri svojom skone nepocítil zármutok.
SIR.30.6	Nepriateľom zanechal pomstiteľa,
SIR.30.6	ale priateľom zanechal toho, čo sa odvďačuje za priazeň.
SIR.30.7	Kto rozmaznáva syna, obväzuje mu každú boľačku
SIR.30.7	a pri každom zjajknutí sa mu rozbúši srdce.
SIR.30.8	Neskrotený kôň sa stáva neovládateľným
SIR.30.8	a samopašný syn sa správa svojhlavo.
SIR.30.9	Maznaj sa s dieťaťom a sklame ťa,
SIR.30.9	pohrávaj sa s ním a zarmúti ťa.
SIR.30.10	Keď sa ono smeje, ty sa nesmej,
SIR.30.10	aby si s ním nemusel aj bedákať
SIR.30.10	a napokon škrípať zubami.
SIR.30.11	Nedaj mu v mladosti voľnosť
SIR.30.12	udri ho cez boky, kým je ešte malé,
SIR.30.12	aby sa nestalo zanovitým
SIR.30.12	a neposlušným voči tebe
SIR.30.13	Vychovávaj si syna a zaoberaj sa ním,
SIR.30.13	aby si nebol zhrozený jeho neslušnosťou.
SIR.30.14	Lepšie je na tom chudobný, ak je stále zdravý a silný,
SIR.30.14	ako neduhmi tela bičovaný boháč.
SIR.30.15	Zdravie a pohoda sú lepšie ako všetko zlato
SIR.30.15	a silný duch je lepší ako nesmierne vlastníctvo.
SIR.30.16	Bohatstvo nie je nad telesné zdravie
SIR.30.16	a radovánky nad radosť srdca.
SIR.30.17	Smrť je lepšia ako trpký život
SIR.30.17	a večný odpočinok ako trvalá chorľavosť.
SIR.30.18	Lahôdky predložené pred zatvorené ústa
SIR.30.18	sú ako pokrmové obety položené na hrob.
SIR.30.19	Aký osoh má modla z obety plodov?
SIR.30.19	Veď nebude ani jesť, ani vôňu nezacíti.
SIR.30.19	Tak je to s tým, koho chorobou stíha Pán.
SIR.30.20	Vidí jedlo očami a vzdychá,
SIR.30.20	ako vzdychá eunuch, ktorý objíma dievča.
SIR.30.21	Nepoddávaj sa zármutku
SIR.30.21	a nesužuj sa pre to, čo zamýšľaš.
SIR.30.22	Radosť srdca je život pre človeka
SIR.30.22	a veselá myseľ predlžuje jeho vek.
SIR.30.23	Dopraj svojej duši
SIR.30.23	a odožeň od seba veľký zármutok,
SIR.30.23	veď zármutok už mnohých zahubil
SIR.30.23	a nie je z neho nijaký úžitok.
SIR.30.24	Závisť a prchkosť zmenšujú počet dní
SIR.30.24	a ustarostenosť vedie k predčasnej starobe.
SIR.30.25	Žiarivá a dobrá nálada pri stolovaní
SIR.30.25	sa postará o chuť pokrmov.
SIR.31.1	Nespavosť pre bohatstvo nivočí telo
SIR.31.1	a ustarostenosť oň odoberá telu spánok.
SIR.31.2	Bdejúca starosť zaháňa driemoty
SIR.31.2	a ťažká choroba prebúdza zo spánku.
SIR.31.3	Boháč sa veľa natrápi hromadením majetku,
SIR.31.3	a len čo prestane, naplno si užíva radovánky.
SIR.31.4	Chudobný sa veľa natrápi s úbohým živobytím
SIR.31.4	a len čo prestane, stáva sa bedárom.
SIR.31.5	Kto miluje zlato, nebude pokladaný za spravodlivého,
SIR.31.5	a kto sa ženie za ziskami, poblúdi.
SIR.31.6	Mnohých kvôli zlatu stihol pád
SIR.31.6	a stali sa svedkami vlastnej záhuby.
SIR.31.7	Zlato je pascou svojich ctiteľov
SIR.31.7	a každý nerozumný sa do nej chytí.
SIR.31.8	Šťastný je boháč, čo zostane bezúhonný
SIR.31.8	a nepachtí po zlate.
SIR.31.9	Kto je ten, ktorému máme blahoželať?
SIR.31.9	Veď vykonal úžasné veci vo svojom ľude.
SIR.31.10	Kto podstúpil skúšku zlatom a zdokonalil sa?
SIR.31.10	Aj to mu bude na chválu.
SIR.31.10	Kto mohol urobiť priestupok a neurobil,
SIR.31.10	kto mohol spáchať zlo a nespáchal?
SIR.31.11	Vďaka tomu sa upevní jeho majetok
SIR.31.11	a v zhromaždení sa bude hovoriť o jeho milosrdných skutkoch.
SIR.31.12	Zasadol si k bohatému stolu?
SIR.31.12	Neotváraj pri ňom pahltne ústa
SIR.31.12	a nehovor: „Je na ňom toho toľko!“
SIR.31.13	Pamätaj, že závistlivé oko je hotové nešťastie.
SIR.31.13	Čo je medzi stvorenými vecami horšie než také oko?
SIR.31.13	Preto roní slzy pri každej príležitosti.
SIR.31.14	Nevystieraj ruku za tým, na čo niekto hľadí,
SIR.31.14	aby si sa s ním nezrazil v mise.
SIR.31.15	Z vlastnej skúsenosti odhadni úmysly svojho blížneho
SIR.31.15	a zváž každý svoj počin.
SIR.31.16	Čo ti predložia, to jedz ako človek
SIR.31.16	a nehlc, aby si neupadol do opovrhnutia.
SIR.31.17	Prestaň prvý, veď si vychovaný,
SIR.31.17	a neprejedaj sa, aby si nevzbudil pohoršenie.
SIR.31.18	Ak sedíš za stolom vo väčšej spoločnosti,
SIR.31.18	nenačahuj ruku ako prvý.
SIR.31.19	Ako málo stačí vychovanému človeku!
SIR.31.19	Ten na svojom lôžku nedychčí.
SIR.31.20	Zdravý spánok má, kto jedáva s mierou,
SIR.31.20	vstáva zavčasu so sviežou mysľou.
SIR.31.20	Ťažoba, nespavosť, vracanie a kolika
SIR.31.20	trápia nenásytníka.
SIR.31.21	Ak ťa však nútia jesť primnoho,
SIR.31.21	vstaň, obďaleč sa vyvracaj a tak si uľav.
SIR.31.22	Dieťa moje, počúvni ma a neznevažuj ma,
SIR.31.22	nakoniec pochopíš moje slová.
SIR.31.22	Vo všetkom svojom konaní zachovaj striedmosť,
SIR.31.22	a nestretne ťa nijaká choroba.
SIR.31.23	Vzornému hostiteľovi budú dobrorečiť pery
SIR.31.23	a svedectvo o jeho žičlivosti bude hodnoverné.
SIR.31.24	Na skúpeho hostiteľa bude šomrať celé mesto
SIR.31.24	a svedectvo o jeho skúposti bude výstižné.
SIR.31.25	Nerob hrdinu v pití vína,
SIR.31.25	lebo víno už mnohých zahubilo.
SIR.31.26	Ako pec skúša zakalené železo,
SIR.31.26	tak víno pri hádke skúša srdcia namyslených.
SIR.31.27	Víno je pre ľudí priam ako život,
SIR.31.27	ak ho piješ s istou mierou.
SIR.31.27	Aký je to život, keď chýba víno?
SIR.31.27	Veď bolo od počiatku stvorené na potešenie.
SIR.31.28	Plesaním srdca a potešením pre dušu
SIR.31.28	je striedme pitie vína vo vhodnom čase.
SIR.31.29	Priveľa vypitého vína spôsobuje zatrpknutosť duše,
SIR.31.29	vedie k urážkam a pomstychtivosti.
SIR.31.30	Nemierne pitie znásobuje
SIR.31.30	podráždenosť pochabého človeka na jeho škodu,
SIR.31.30	uberá mu sily a spôsobuje rany.
SIR.31.31	Na posedení pri víne nekarhaj svojho blížneho
SIR.31.31	a neznevažuj ho, keď je veselý;
SIR.31.31	nenadávaj mu a netráp ho vymáhaním dlžoby.
SIR.32.1	Poverili ťa viesť hostinu? Nevypínaj sa,
SIR.32.1	správaj sa ako jeden z hostí,
SIR.32.1	postaraj sa o nich a až potom si sadni.
SIR.32.2	Keď splníš všetky svoje úlohy, prisadni si,
SIR.32.2	aby si mal z nich radosť,
SIR.32.2	aby ťa ozdobili vencom za vzorné vedenie hostiny.
SIR.32.3	Prehovor, starší! Tebe to prislúcha.
SIR.32.3	No krátko, rozumne a tak, aby si nerušil hudbu.
SIR.32.4	Keď znie hudba na počúvanie, nerozplývaj sa v rečiach
SIR.32.4	a nemudruj v nepravej chvíli.
SIR.32.5	Ako pečať s rubínom pri zlatých šperkoch,
SIR.32.5	taká je ľubozvučná hudba na hostine pri víne.
SIR.32.6	Ako pečať so smaragdom v zlatej obrube,
SIR.32.6	taká je pieseň hudobníkov pri vychutnávaní vína.
SIR.32.7	Prehovor, mladík, ak musíš,
SIR.32.7	aj to nanajvýš dva razy a iba ak ťa o to požiadajú.
SIR.32.8	Zostručni svoju reč, málo slovami povedz mnoho,
SIR.32.8	správaj sa ako ten, ktorý vie, a predsa dokáže mlčať.
SIR.32.9	Uprostred mocnárov neukazuj svoju moc
SIR.32.9	a tam, kde sú starci, veľa nerečni.
SIR.32.10	Pred zahrmením sa mihne blesk,
SIR.32.10	pred skromným bude kráčať priaznivý chýr.
SIR.32.11	Včas sa zdvihni a nezdržuj sa,
SIR.32.11	ponáhľaj sa domov a nezaháľaj.
SIR.32.12	Doma sa bav a rob, čo je blízke tvojmu srdcu,
SIR.32.12	ale nehreš pyšným slovom.
SIR.32.13	Aj pri tom dobroreč svojmu Stvoriteľovi,
SIR.32.13	ktorý ťa opája svojimi dobrodeniami.
SIR.32.14	Kto sa bojí Pána, váži si výchovu
SIR.32.14	a tí, čo včasráno vstávajú, získajú jeho obľubu.
SIR.32.15	Kto sa zahĺbi do zákona, úplne ho prenikne,
SIR.32.15	ale kto to robí pokrytecky, stroskotá na ňom.
SIR.32.16	Tí, čo sa boja Pána, zistia, čo je správne,
SIR.32.16	oni dajú zažiariť jeho ustanoveniam ako svetlu.
SIR.32.17	Hriešny človek sa vyhýba výčitkám
SIR.32.17	a nájde si výhovorku, aká sa mu zachce.
SIR.32.18	Súdny človek neopovrhuje rozvážnym upozornením,
SIR.32.18	bezbožný
SIR.32.19	Nerob nič bez rozmýšľania,
SIR.32.19	aby si po čine nemusel ľutovať.
SIR.32.20	Nekráčaj po nebezpečnej ceste
SIR.32.20	a nepotkneš sa na kameňoch.
SIR.32.21	Nespoliehaj sa na to, že cesta je bez prekážok,
SIR.32.22	a maj sa na pozore aj pred svojimi deťmi.
SIR.32.23	Čokoľvek robíš, zostaň verný sám sebe,
SIR.32.23	lebo i to je zachovávanie prikázaní.
SIR.32.24	Kto je verný zákonu, zachováva jeho prikázania,
SIR.32.24	a kto dôveruje Pánovi, nebude ukrátený.
SIR.33.1	Kto sa bojí Pána, nestretne ho nič zlé,
SIR.33.1	ak sa aj dostane do pokušenia, Pán ho opäť vyslobodí.
SIR.33.2	Múdry muž nebude nenávidieť zákon,
SIR.33.2	ale kto lásku k nemu predstiera,
SIR.33.2	zmieta sa ako loď vo víchrici.
SIR.33.3	Rozumný človek bude dôverovať slovu
SIR.33.3	a zákon je pre neho spoľahlivý ako veštba
SIR.33.4	Priprav si, čo máš povedať, a budú ťa počúvať,
SIR.33.4	pospájaj, čo vieš, a tak odpovedaj.
SIR.33.5	City blázna sú ako koleso voza
SIR.33.5	a jeho uvažovanie ako krútiaca sa os.
SIR.33.6	Priateľ, ktorý sa posmieva, je ako bujný kôň:
SIR.33.6	erdží pod každým, kto na ňom sedí.
SIR.33.7	Prečo vyniká jeden deň nad druhým
SIR.33.7	a pritom svetlo každého dňa roku je zo slnka?
SIR.33.8	Pán ich vo svojej mysli odlíšil,
SIR.33.8	on oddelil jednotlivé obdobia a sviatky.
SIR.33.9	Niektoré z nich vyvýšil a posvätil,
SIR.33.9	niektoré zaradil do počtu všedných dní.
SIR.33.10	Aj všetci ľudia pochádzajú z prachu
SIR.33.10	a zo zeme bol stvorený Adam.
SIR.33.11	Vo svojej veľkej múdrosti Pán ľudí rozdelil
SIR.33.11	a odlíšil ich cesty.
SIR.33.12	Niektorých z nich požehnal a vyvýšil,
SIR.33.12	niektorých posvätil a priviedol do svojej blízkosti,
SIR.33.12	iných zasa preklial a ponížil
SIR.33.12	a zhodil z ich postavenia.
SIR.33.13	Ako hlina v hrnčiarovej ruke,
SIR.33.13	ktorý ju tvaruje podľa ľubovôle,
SIR.33.13	tak sú ľudia v ruke toho, ktorý ich stvoril:
SIR.33.13	on im odpláca podľa svojho rozhodnutia.
SIR.33.14	Ako proti zlému stojí dobré,
SIR.33.14	proti smrti stojí život,
SIR.33.14	tak aj proti zbožnému stojí hriešnik.
SIR.33.15	Takto sa pozeraj na všetky diela Najvyššieho:
SIR.33.15	Sú po dve, jedno je protikladom druhého.
SIR.33.16	Ako posledný som sa i ja čulo pustil do práce
SIR.33.16	ako ten, čo paberkuje po oberačoch hrozna,
SIR.33.17	ale s požehnaním Pána som ich dostihol
SIR.33.17	a naplnil svoj lis ako oberač.
SIR.33.18	Všimnite si, že som sa nenamáhal sám pre seba,
SIR.33.18	ale pre všetkých, čo hľadajú vzdelanie.
SIR.33.19	Počúvajte ma, velikáni národa,
SIR.33.19	venujte tomu pozornosť vy, čo vediete zhromaždenia.
SIR.33.20	Ani synovi, ani žene, ani bratovi, ani priateľovi
SIR.33.20	nedaj moc nad sebou, kým žiješ.
SIR.33.20	Svoj majetok neodstúp druhému,
SIR.33.20	aby si oň nežobronil, keď to oľutuješ.
SIR.33.21	Kým žiješ a dýchaš,
SIR.33.21	nikomu na svete neprepusť svoje miesto.
SIR.33.22	Lebo je lepšie, keď deti budú prosiť teba,
SIR.33.22	ako by si ty musel dvíhať oči k rukám svojich synov.
SIR.33.23	Pri každom diele sa ujmi vedenia
SIR.33.23	a ničím nepošpiň svoju povesť.
SIR.33.24	V deň, keď sa budú končiť dni tvojho života,
SIR.33.24	v čase svojho skonu rozdaj dedičstvo.
SIR.33.25	Krm, palica a bremená patria oslovi,
SIR.33.25	chlieb, disciplína a robota otrokovi.
SIR.33.26	Zaveď disciplínu a budeš mať pokoj,
SIR.33.26	ak mu uvoľníš ruky, bude hľadať slobodu.
SIR.33.27	Jarmo a remeň ohnú šiju,
SIR.33.27	palica a bitka zlovoľného otroka.
SIR.33.28	Zapriahni ho do práce, aby nezaháľal,
SIR.33.28	lebo záhaľčivosť učí všelijakému zlu.
SIR.33.29	Postav ho do roboty, ako sa naň patrí,
SIR.33.29	a keby neposlúchal, zaťaž mu nohy okovami.
SIR.33.30	Pri nikom však nezabúdaj na mieru
SIR.33.30	a nerob nič proti právu.
SIR.33.31	Ak máš otroka, nech je ako ty,
SIR.33.31	lebo si ho nadobudol za cenu krvi.
SIR.33.32	Ak máš otroka, zaobchádzaj s ním ako s bratom,
SIR.33.32	lebo ho budeš potrebovať ako vlastný život.
SIR.33.33	Ak s ním budeš zle zaobchádzať, zdvihne sa a utečie.
SIR.33.33	Na ktorej ceste ho budeš hľadať?
SIR.34.1	Prázdne a klamné nádeje sú pre nerozumného muža
SIR.34.1	a sny dávajú krídla nemúdrym.
SIR.34.2	Ako ten, čo chytá tiene a naháňa vietor,
SIR.34.2	je človek, čo lipne na snoch.
SIR.34.3	Videnie v snoch je ako odraz v zrkadle
SIR.34.3	oproti skutočnej tvári stojí klamná podoba tváre.
SIR.34.4	Čo čisté môže vzísť z nečistého,
SIR.34.4	čo pravdivé zo lži?
SIR.34.5	Veštenie, hádanie z letu vtákov a sny nestoja za nič,
SIR.34.5	sú ako preludy, ktoré vidí žena v pôrodných bolestiach;
SIR.34.6	ak nie sú zoslané od Najvyššieho ako varovanie,
SIR.34.6	neoddávaj im svoje srdce.
SIR.34.7	Lebo sny už zviedli mnohých
SIR.34.7	a stroskotali tí, čo do nich vkladali nádej.
SIR.34.8	Zákon sa naplní bez takéhoto klamstva
SIR.34.8	a múdrosť vo verných ústach je dokonalosťou.
SIR.34.9	Kto mnoho cestoval, veľa vie,
SIR.34.9	kto mnoho skúsil, rozpráva rozumne.
SIR.34.10	Kto nič neskúsil, málo vie,
SIR.34.11	ale scestovaný oplýva šikovnosťou.
SIR.34.12	Mnoho som videl na svojich cestách
SIR.34.12	a pochopil som viac vecí, ako dokážem vyrozprávať.
SIR.34.13	Viac ráz som sa dostal do smrteľného nebezpečenstva,
SIR.34.13	ale zachránil som sa vďaka týmto skúsenostiam.
SIR.34.14	Duch tých, čo sa boja Pána, bude žiť,
SIR.34.15	lebo ich nádej sa upiera na Záchrancu.
SIR.34.16	Ten, kto sa bojí Pána, nemusí mať z ničoho strach,
SIR.34.16	nič ho nevyľaká, lebo jeho nádejou je Pán.
SIR.34.17	Šťastná je duša toho, kto sa bojí Pána.
SIR.34.18	Veď koho by sa pridŕžal?
SIR.34.18	V kom by mal oporu?
SIR.34.19	Pánove oči hľadia na tých, čo ho milujú:
SIR.34.19	on je ich mocná záštita a silná opora,
SIR.34.19	skrýša pred horúčavou,
SIR.34.19	skrýša pred poludňajšou páľavou,
SIR.34.19	on ich ochráni pred potknutím a pomôže, aby nepadli.
SIR.34.20	On dvíha ich dušu a rozjasňuje oči,
SIR.34.20	prináša uzdravenie, dáva im život a požehnanie.
SIR.34.21	Obeta z nespravodlivo nadobudnutej veci je poškvrnená;
SIR.34.22	dary bezbožných nenájdu zaľúbenie.
SIR.34.23	Najvyššiemu sa nepáčia dary bezbožníkov
SIR.34.23	a napriek množstvu obiet im hriechy neodpúšťa.
SIR.34.24	Kto prinesie obetu z toho, o čo obral chudobných,
SIR.34.24	je ako človek, ktorý zabíja syna pred očami otca.
SIR.34.25	Žobrácky chlieb je živobytím chudobných,
SIR.34.25	kto im ho berie, je vrah.
SIR.34.26	Blížneho vraždí ten, čo mu odníma obživu,
SIR.34.27	a krv prelieva, kto zadržiava mzdu nádenníka.
SIR.34.28	Ak jeden stavia a druhý búra,
SIR.34.28	čo viac získali než námahu?
SIR.34.29	Ak sa jeden modlí a druhý preklína,
SIR.34.29	čí hlas vypočuje Vládca?
SIR.34.30	Ak sa niekto dotkne mŕtveho a očistí sa kúpeľom,
SIR.34.30	no potom sa mŕtveho znova dotkne,
SIR.34.30	aký úžitok má z toho, že sa okúpal?
SIR.34.31	Tak sa správa človek, ktorý sa postí pre svoje hriechy,
SIR.34.31	no potom ide a robí to isté.
SIR.34.31	Kto vypočuje jeho modlitbu?
SIR.34.31	Čo mu osoží, že sa pokoril?
SIR.35.1	Kto zachováva zákon, znásobuje obetné dary,
SIR.35.2	obetoval pokojnú obetu ten, kto sa pridŕža prikázaní.
SIR.35.3	Kto preukazuje vďačnosť, obetuje najjemnejšiu múku,
SIR.35.4	kto koná milosrdenstvo, prináša obetu chvály.
SIR.35.5	Pánovi sa páči, keď sa niekto odvráti od zla,
SIR.35.5	a ako obetu zmierenia prijme, keď sa niekto odvráti od neprávosti.
SIR.35.6	Neukazuj sa pred Pánovou tvárou s prázdnymi rukami,
SIR.35.7	prines všetky tieto obety, pretože sú prikázané.
SIR.35.8	Obetný dar spravodlivého je kladením tuku na oltár,
SIR.35.8	jeho príjemná vôňa stúpa k Najvyššiemu.
SIR.35.9	Obeta spravodlivého muža je príjemná,
SIR.35.9	jej pamiatka neupadne do zabudnutia.
SIR.35.10	Osláv Pána štedrou dušou
SIR.35.10	a neuberaj z prvotín svojej práce.
SIR.35.11	Kedykoľvek dávaš, rozjasni svoju tvár
SIR.35.11	a s radosťou oddeľ svoj desiatok ako posvätený.
SIR.35.12	Dávaj Najvyššiemu tak, ako dáva on:
SIR.35.12	štedro, podľa svojich možností.
SIR.35.13	Pretože Pán sa vie odmeniť;
SIR.35.13	on sa ti odmení sedemnásobne.
SIR.35.14	Nepokúšaj sa ho podplácať, veď on to neprijme.
SIR.35.15	Nespoliehaj sa na nespravodlivú obetu,
SIR.35.15	pretože Pán je sudca,
SIR.35.15	u neho neplatí nijaká vonkajšia sláva.
SIR.35.16	On neuprednostní nikoho na úkor úbohého
SIR.35.16	a vypočuje prosbu ukrivdeného.
SIR.35.17	Určite nenechá bez povšimnutia úpenlivé prosby sirôt
SIR.35.17	ani vdovy, keď vylieva svoje náreky.
SIR.35.18	Nestekajú vari slzy vdovy po lícach
SIR.35.19	a jej vzdychanie neusvedčuje toho, čo ich spôsobil?
SIR.35.20	Kto slúži Bohu, ako si to žiada, toho on prijme;
SIR.35.20	jeho prosba dosiahne oblaky.
SIR.35.21	Modlitba pokorného preniká oblaky
SIR.35.21	a neutíši sa, kým nedosiahne cieľ,
SIR.35.21	neustúpi, kým Najvyšší nezhliadne,
SIR.35.22	kým neobháji spravodlivých a nevykoná súd.
SIR.35.22	Pán sa nebude zdržiavať
SIR.35.22	a nebude meškať s pomocou pre nich
SIR.35.22	kým nerozmliaždi bedrá nemilosrdných
SIR.35.23	a národom sa neodplatí svojou pomstou,
SIR.35.23	kým nevykynoží húfy rúhačov
SIR.35.23	a nerozdrví žezlá nespravodlivých,
SIR.35.24	kým neodplatí každému podľa jeho skutkov
SIR.35.24	a neposúdi činy ľudí podľa ich úmyslov,
SIR.35.25	kým neprisúdi právo svojmu ľudu
SIR.35.25	a nepoteší ich svojím zľutovaním.
SIR.35.26	V čase utrpenia je Pánovo zľutovanie vítané
SIR.35.26	ako dážď z oblakov v čase suchoty.
SIR.36.1	Zmiluj sa nad nami, Vládca, Bože všetkého,
SIR.36.2	a zošli svoju bázeň na všetky národy.
SIR.36.3	Zdvihni svoju ruku na cudzie národy,
SIR.36.3	nech vidia tvoju vladársku moc.
SIR.36.4	Ako si na nás pred nimi ukázal svoju svätosť,
SIR.36.4	tak pred nami na nich ukáž svoju veľkosť.
SIR.36.5	Nech ťa uznajú, ako sme my uznali,
SIR.36.5	že niet Boha okrem teba, Pane.
SIR.36.6	Obnov znamenia a konaj divy,
SIR.36.7	osláv svoju ruku a silu svojej pravice.
SIR.36.8	Vzbuď svoje rozhorčenie a vylej svoj hnev,
SIR.36.9	znič protivníka a zahub nepriateľa.
SIR.36.10	Urýchli tú chvíľu a rozpamätaj sa na svoju prísahu,
SIR.36.10	nech sa s chválou rozpráva o tvojich veľkolepých činoch.
SIR.36.11	Nech oheň hnevu pohltí aj toho, kto sa doteraz zachránil,
SIR.36.11	a tých, čo zle robia tvojmu ľudu, nech stihne záhuba.
SIR.36.12	Rozdrv hlavy nepriateľských vládcov,
SIR.36.12	ktorí hovoria: „Nad nás niet nikoho.“
SIR.36.13	Zhromaždi všetky Jákobove kmene
SIR.36.16	a ako na začiatku, daj im ich dedičstvo
SIR.36.17	Zmiluj sa, Pane, nad ľudom, ktorý nesie tvoje meno,
SIR.36.17	nad Izraelom, ktorého si nazval prvorodeným.
SIR.36.18	Zľutuj sa nad svojím svätým mestom,
SIR.36.18	nad Jeruzalemom, miestom, kde prebývaš.
SIR.36.19	Naplň Sion chválami tvojich úžasných činov
SIR.36.19	a svoj ľud tvojou slávou.
SIR.36.20	Vydaj svedectvo v prospech tých, čo si stvoril na začiatku,
SIR.36.20	a uskutočni proroctvá vyslovené v tvojom mene.
SIR.36.21	Odmeň tých, čo čakajú na teba,
SIR.36.21	aby sa potvrdila dôveryhodnosť tvojich prorokov.
SIR.36.22	Vypočuj, Pane, modlitbu tvojich služobníkov,
SIR.36.22	podľa tvojej dobrotivosti voči tvojmu ľudu.
SIR.36.22	Tak všetci ľudia na zemi spoznajú,
SIR.36.22	že ty si Pán, Boh vekov.
SIR.36.23	Žalúdok strávi rôzne jedlo,
SIR.36.23	niektoré jedlo však chutí lepšie ako iné.
SIR.36.24	Ako ústa poznávajú chuť jedál z diviny,
SIR.36.24	tak rozumné srdce pozná lživé slová.
SIR.36.25	Ľstivé srdce spôsobuje zármutok,
SIR.36.25	ale skúsený človek mu vie odolať.
SIR.36.26	Žena prijíma za muža kohokoľvek
SIR.36.26	niektoré dievča je však lepšie než druhé.
SIR.36.27	Krása ženy rozjasňuje tvár
SIR.36.27	a prevyšuje každú inú túžbu človeka.
SIR.36.28	Ak má na jazyku láskavosť a prívetivosť,
SIR.36.28	jej muž je najšťastnejší z ľudských synov.
SIR.36.29	Kto získa ženu, má najväčší zisk,
SIR.36.29	získava pre seba pomoc a stĺp, o ktorý sa môže oprieť.
SIR.36.30	Kde nie je ohrada, tam sa majetok rozkradne,
SIR.36.30	kde niet ženy, tam bude muž blúdiť a nariekať.
SIR.36.31	Veď ako nikto nebude dôverovať ozbrojenému zbojníkovi,
SIR.36.31	ktorý lieta z mesta do mesta,
SIR.36.31	tak nebude dôverovať ani človeku, čo nemá vlastné hniezdo
SIR.36.31	a nocuje tam, kde ho zastihne súmrak.
SIR.37.1	Každý priateľ povie: „Aj ja som tvoj priateľ“,
SIR.37.1	je však i priateľ, ktorý je ním len podľa mena.
SIR.37.2	Nezarmúti ťa vari až k smrti,
SIR.37.2	keď sa ti priateľ a druh zmení na nepriateľa?
SIR.37.3	Ó, podlé zmýšľanie! Kde si sa vzalo,
SIR.37.3	že si ľstivosťou pokrylo zem?
SIR.37.4	Nájde sa spoločník, ktorý sa raduje s priateľom v jeho šťastí,
SIR.37.4	no v čase súženia sa postaví proti nemu.
SIR.37.5	Nájde sa spoločník, ktorý znáša námahy s priateľom, aby dostal jesť,
SIR.37.5	a v boji berie štít.
SIR.37.6	Nezabudni na priateľa vo svojom srdci
SIR.37.6	a neprestaň naňho pamätať ani keď zbohatneš.
SIR.37.7	Každý radca vyzdvihuje svoju radu,
SIR.37.7	ale je aj taký, čo radí iba vo svoj prospech.
SIR.37.8	Maj sa na pozore pred takým radcom
SIR.37.8	a najprv si zisti, čo potrebuje,
SIR.37.8	lebo on ti bude radiť vo svojom záujme;
SIR.37.8	aby nerozhodoval o tebe lósom
SIR.37.9	a nepovedal ti: „Si na správnej ceste“,
SIR.37.9	no potom by sa postavil obďaleč, aby videl, ako to s tebou dopadne.
SIR.37.10	Neraď sa s tým, kto na teba hľadí podozrievavo,
SIR.37.10	a svoj úmysel ukry pred tými, čo na teba žiarlia.
SIR.37.11	Neraď sa so ženou o jej sokyni,
SIR.37.11	so zbabelcom o vojne,
SIR.37.11	s obchodníkom o cenách,
SIR.37.11	s kupujúcim o predaji,
SIR.37.11	s chamtivcom o vďačnosti,
SIR.37.11	so sebcom o láskavosti,
SIR.37.11	s lenivcom o akejkoľvek práci,
SIR.37.11	s nádenníkom o dokončení diela,
SIR.37.11	so záhaľčivým sluhom o veľkej úlohe;
SIR.37.11	pri hľadaní rady sa na takýchto nespoliehaj.
SIR.37.12	Pridŕžaj sa však zbožného muža,
SIR.37.12	o ktorom vieš, že zachováva prikázania;
SIR.37.12	jeho duša je ako tvoja duša,
SIR.37.12	a ak sa potkneš, bude cítiť tvoju bolesť.
SIR.37.13	Opri sa o radu svojho srdca,
SIR.37.13	veď nič nie je spoľahlivejšie ako ono.
SIR.37.14	Veď muž vo svojom vnútri vybadá niekedy viac
SIR.37.14	ako sedem pozorovateľov, čo sedia na vysokej rozhľadni.
SIR.37.15	No nadovšetko pros Najvyššieho,
SIR.37.15	aby tvoju cestu usmernil v pravde.
SIR.37.16	Na začiatku každého diela nech je rozumná úvaha
SIR.37.16	a pred každou činnosťou sa treba poradiť.
SIR.37.17	Srdce zanecháva stopu zmeny.
SIR.37.18	Štyri sú jeho prejavy:
SIR.37.18	dobro a zlo, život a smrť,
SIR.37.18	no nad nimi trvalo vládne jazyk.
SIR.37.19	Niektorý muž je síce šikovný a vychováva mnohých,
SIR.37.19	ale vo vzťahu k sebe je nanič.
SIR.37.20	Niekto síce mudruje len slovami, no nenávidia ho,
SIR.37.20	nakoniec nebude mať čo jesť.
SIR.37.21	Nedostalo sa mu totiž milosti od Pána,
SIR.37.21	veď mu bola odňatá skutočná múdrosť.
SIR.37.22	Niekto je múdry len pre seba
SIR.37.22	a plody jeho umu vidieť na tele.
SIR.37.23	Múdry muž bude vychovávať svoj ľud
SIR.37.23	a plody jeho umu sú hodnoverné.
SIR.37.24	Múdremu mužovi sa dostane plnosť požehnania
SIR.37.24	a všetci, čo ho uvidia, budú mu dobrorečiť.
SIR.37.25	Život muža sa počíta na dni,
SIR.37.25	ale dni Izraela sú bez počtu.
SIR.37.26	Múdry získa vo svojom ľude úctu
SIR.37.26	a jeho meno bude žiť naveky.
SIR.37.27	Dieťa moje, po celý život skúmaj svoju dušu
SIR.37.27	a uvedom si, čo je pre ňu zlé, a to jej nedovoľ.
SIR.37.28	Veď nie všetko je užitočné všetkým
SIR.37.28	a nie každá duša všetko schvaľuje.
SIR.37.29	Nebuď nenásytný pri každom jedle
SIR.37.29	a nevrhaj sa na každú pochúťku.
SIR.37.30	Množstvo jedál totiž spôsobí chorobu
SIR.37.30	a nenásytnosť vyústi do bolenia brucha.
SIR.37.31	Pre nenásytnosť už mnohí skonali,
SIR.37.31	ale kto si dá pozor, predĺži si život.
SIR.38.1	Lekárovi preukazuj úctu, aká mu patrí pre jeho dôležitosť;
SIR.38.1	veď i jeho stvoril Pán.
SIR.38.2	Umenie liečiť totiž pochádza od Najvyššieho
SIR.38.2	a od kráľa dostáva lekár dar.
SIR.38.3	Vedomosti lekára zvyšujú jeho vážnosť
SIR.38.3	a mocnári ho budú obdivovať.
SIR.38.4	Pán stvoril liečivé byliny vychádzajúce zo zeme
SIR.38.4	a rozumný muž nimi nepohŕda.
SIR.38.5	Neosladla vari voda od dreva,
SIR.38.5	aby sa ukázala Pánova moc?
SIR.38.6	Sám Pán dal ľuďom poznanie,
SIR.38.6	aby ho oslavovali pre jeho zázračné diela.
SIR.38.7	Nimi lekár vyliečil a zmiernil utrpenie človeka.
SIR.38.8	Z nich mastičkár namieša liek.
SIR.38.8	Jeho diela nikdy neprestanú,
SIR.38.8	od neho sa šíri pokoj po celej zemi.
SIR.38.9	Dieťa moje, keď ochorieš, neber to na ľahkú váhu,
SIR.38.9	ale modli sa k Pánovi a on ťa uzdraví.
SIR.38.10	Odvráť sa od svojich chýb a naprav konanie svojich rúk,
SIR.38.10	srdce si očisti od každého hriechu.
SIR.38.11	Prines obetu ľúbeznej vône i obetu na pripomienku z jemnej múky,
SIR.38.11	polej ju olejom — podľa svojich možností.
SIR.38.12	Aj lekárovi daj príležitosť, veď aj jeho stvoril Pán;
SIR.38.12	nech nie je ďaleko od teba, veď ho potrebuješ.
SIR.38.13	Sú okolnosti, keď je uzdravenie v ich rukách.
SIR.38.14	Veď aj oni sa budú modliť k Pánovi,
SIR.38.14	aby sa im podarilo ukončiť chorobu
SIR.38.14	a vyliečiť chorého v prospech života.
SIR.38.15	Kto hreší proti svojmu Stvoriteľovi,
SIR.38.15	kiež padne do rúk lekára.
SIR.38.16	Dieťa moje, nad mŕtvym prelievaj slzy
SIR.38.16	a začni žalospev ako ten, kto veľmi trpí.
SIR.38.16	Jeho telo zaviň náležitým spôsobom
SIR.38.16	a nezanedbávaj jeho hrob.
SIR.38.17	Trpko plač a rozplývaj sa v horúcich slzách,
SIR.38.17	drž smútok nad ním podľa jeho hodnosti,
SIR.38.17	a to jeden alebo dva dni kvôli rečiam,
SIR.38.17	no potom sa daj potešiť vo svojej bolesti.
SIR.38.18	Lebo zármutok vedie k smrti
SIR.38.18	a zármutok srdca podkopáva silu.
SIR.38.19	Počas pohromy trvá smútok
SIR.38.19	a životu bedára sa vzpiera jeho srdce.
SIR.38.20	Nevydávaj si srdce napospas zármutku,
SIR.38.20	odlož ho a maj na pamäti koniec.
SIR.38.21	Nezabúdaj, niet totiž návratu.
SIR.38.21	Nebohému nepomôžeš a sebe narobíš zle.
SIR.38.22	Pamätaj, že jeho údel bude raz aj tvojím.
SIR.38.22	Včera mne, dnes tebe.
SIR.38.23	Keď mŕtvy spočinie v hrobe, upokoj spomienky na neho,
SIR.38.23	utíš svoj zármutok nad ním, keď už jeho duch odišiel.
SIR.38.24	Múdrosť zákonníka sa rodí v hodinách pokoja.
SIR.38.24	Kto nie je veľmi zaťažený prácou, môže získavať múdrosť.
SIR.38.25	Ako môže získavať múdrosť ten, kto drží pluh
SIR.38.25	a hrdo narába bičom,
SIR.38.25	poháňa voly, život trávi prácou s nimi
SIR.38.25	a jeho reč sa krúti iba okolo býčkov?
SIR.38.26	Srdcom sa upriamuje na oranie brázd
SIR.38.26	a nespáva kvôli kŕmeniu jalovíc.
SIR.38.27	Tak je to aj s každým tesárom a staviteľom:
SIR.38.27	tí trávia v práci dni aj noci.
SIR.38.27	Tí, čo ryjú obrazy do pečatí,
SIR.38.27	trpezlivo tvoria nové vzory;
SIR.38.27	srdcom sa usilujú o verné zobrazenie
SIR.38.27	a nespávajú, len aby zavŕšili svoje dielo.
SIR.38.28	Práve tak aj kováč, ktorý sedí blízko nákovy
SIR.38.28	a všetku pozornosť venuje práci so železom:
SIR.38.28	od páľavy ohňa mu chradne telo,
SIR.38.28	musí zápasiť s horúcou vyhňou,
SIR.38.28	buchot kladiva mu ohlušuje uši
SIR.38.28	a oči upiera na vzor výrobku.
SIR.38.28	Dôvtip sústreďuje na dokončenie svojich diel
SIR.38.28	a nespáva, len aby ich dokonale vyzdobil.
SIR.38.29	Takisto aj hrnčiar, ktorý sedí pri svojom diele,
SIR.38.29	nohami krúti hrnčiarsky kruh:
SIR.38.29	neprestajne sa umára starosťami, či sa mu dielo podarí
SIR.38.29	a koľko toho vyrobí.
SIR.38.30	Rukou formuje hlinu
SIR.38.30	a nohami zdoláva jej tuhosť,
SIR.38.30	usilovne rozmýšľa nad dokonalou glazúrou
SIR.38.30	a na úkor spánku čistí pec.
SIR.38.31	Všetci títo sa spoliehajú na vlastné ruky
SIR.38.31	a každý je zručný vo svojom remesle.
SIR.38.32	Bez nich sa nedá založiť mesto,
SIR.38.32	nik sa doň neprisťahuje ani ho nenavštívi,
SIR.38.32	ale napriek tomu sa ich nebudú na nič pýtať v rade ľudu.
SIR.38.33	V zhromaždení nedosiahnu vynikajúce postavenie,
SIR.38.33	nebudú sedieť na sudcovskom stolci
SIR.38.33	a nebudú rozmýšľať o právnych ustanoveniach.
SIR.38.33	Neprejavia ani vzdelanie, ani znalosť práva
SIR.38.33	a nebudú sa zaoberať múdrymi výrokmi,
SIR.38.34	no zabezpečujú chod tohto sveta
SIR.38.34	a ich modlitba sa zameriava na remeselnícku prácu.
SIR.38.34	Iný je prípad toho, kto sa celkom oddáva
SIR.38.34	premýšľaniu o zákone Najvyššieho.
SIR.39.1	Bude skúmať múdrosť predkov
SIR.39.1	a bude sa zaoberať proroctvami.
SIR.39.2	Zachová výroky znamenitých mužov
SIR.39.2	a ozrejmí zmysel podobenstiev.
SIR.39.3	Bude skúmať skrytý zmysel prísloví
SIR.39.3	a bude sa zaoberať záhadami podobenstiev.
SIR.39.4	Medzi mocnármi bude konať službu
SIR.39.4	a bude sa objavovať pred vladármi.
SIR.39.4	Bude navštevovať krajiny cudzích národov,
SIR.39.4	aby zo skúsenosti poznal, čo je v ľuďoch dobré a čo zlé.
SIR.39.5	Pevne si zaumieni vstať včasráno
SIR.39.5	a upriamiť srdce na Pána, ktorý ho stvoril,
SIR.39.5	s prosbami sa obráti na Najvyššieho;
SIR.39.5	ústa otvorí v modlitbe a bude prosiť o odpustenie svojich hriechov.
SIR.39.6	Ak to bude chcieť veľký Pán,
SIR.39.6	naplní ho duchom rozumnosti;
SIR.39.6	ten muž ako dážď spustí slová svojej múdrosti
SIR.39.6	a v modlitbe bude oslavovať Pána.
SIR.39.7	Svojmu úsudku a poznávaniu dá priamy smer
SIR.39.7	a bude uvažovať o Pánových tajoch.
SIR.39.8	Ukáže náuku získanú štúdiom
SIR.39.8	a hrdiť sa bude zákonom Pánovej zmluvy.
SIR.39.9	Mnohí budú chváliť jeho dôvtip
SIR.39.9	a nikdy sa naň nezabudne.
SIR.39.9	Pamiatka naňho nezapadne
SIR.39.9	a jeho meno bude žiť z pokolenia na pokolenie.
SIR.39.10	O jeho múdrosti budú rozprávať národy
SIR.39.10	a zhromaždenie bude ohlasovať jeho chválu.
SIR.39.11	Ak bude dlho žiť, zanechá väčšie meno ako tisíce iných,
SIR.39.11	a ak skôr zomrie, bude mu to na prospech.
SIR.39.12	Keďže som v úvahách zašiel ešte ďalej, budem rozprávať,
SIR.39.12	lebo som plný myšlienok ako mesiac v splne.
SIR.39.13	Zbožní synovia, vypočujte ma a budete sa rozvíjať
SIR.39.13	ako ruža zasadená pri potoku,
SIR.39.14	budete vydávať príjemnú vôňu ako kadidlo
SIR.39.14	a bohato zakvitnete ako ľalia.
SIR.39.14	Vydávajte hlas a družne spievajte
SIR.39.14	a dobrorečte Pánovi za všetky jeho skutky.
SIR.39.15	Zvelebujte jeho meno
SIR.39.15	a oslavujte ho chválospevom,
SIR.39.15	piesňami na perách a harfami
SIR.39.15	a takto hovorte na jeho oslavu:
SIR.39.16	Aké prekrásne sú všetky Pánove diela!
SIR.39.16	Na jeho príkaz sa deje všetko v pravý čas.
SIR.39.17	Nech nik nehovorí: „Čo je toto? Na čo je ono?“,
SIR.39.17	lebo všetko sa bude skúmať v pravý čas.
SIR.39.17	Na jeho slovo zastala voda ako múr
SIR.39.17	a na výrok jeho úst sa vody zhromaždili do svojich priestorov.
SIR.39.18	Na jeho príkaz sa deje, čo sa jemu páči,
SIR.39.18	a niet nikoho, kto by prekazil jeho spásne dielo.
SIR.39.19	Skutky každého človeka sú pred jeho tvárou
SIR.39.19	a pred jeho očami sa nemožno skryť.
SIR.39.20	Jeho pohľad preniká všetky veky
SIR.39.20	a nič ho nemôže prekvapiť.
SIR.39.21	Nech nik nehovorí: „Čo je toto? Na čo je ono?“
SIR.39.21	Veď všetko bolo stvorené na svoj účel.
SIR.39.22	Jeho požehnanie pokrýva všetko ako Rieka
SIR.39.22	a ako Záplava napája suchú zem.
SIR.39.23	Jeho hnev takisto zakúsia národy, ktoré ho nehľadali
SIR.39.23	ako keď zmenil zavlažovaný kraj na soľnú púšť.
SIR.39.24	Jeho cesty sú pre zbožných priame,
SIR.39.24	kým pre bezbožných sú plné prekážok.
SIR.39.25	Dobré veci od začiatku stvoril pre dobrých,
SIR.39.25	kým zlé pre hriešnikov.
SIR.39.26	Základné potreby pre život človeka sú:
SIR.39.26	voda, oheň, železo a soľ,
SIR.39.26	pšeničná múka, mlieko a med,
SIR.39.26	hroznová šťava, olej a odev.
SIR.39.27	Toto všetko je dobrom pre zbožných,
SIR.39.27	kým pre hriešnikov sa to mení na zlo.
SIR.39.28	Sú víchrice, ktoré boli stvorené ako trest;
SIR.39.28	vo svojom rozhorčení zväčšil ich bičujúcu silu.
SIR.39.28	Keď príde ich čas, vybíjajú svoju prudkosť
SIR.39.28	a utišujú rozhorčenie toho, ktorý ich stvoril.
SIR.39.29	Na vykonanie trestu stvoril
SIR.39.29	oheň, kamenec, hlad a mor;
SIR.39.30	zuby šeliem, škorpióny a zmije
SIR.39.30	i trestajúci meč majú zničiť bezbožníkov.
SIR.39.31	Budú sa tešiť z jeho príkazu,
SIR.39.31	na zemi budú pripravené podľa potreby,
SIR.39.31	a keď príde ich čas, nebudú odporovať jeho slovu.
SIR.39.32	Od začiatku som bol o tom pevne presvedčený,
SIR.39.32	preto som o tom rozmýšľal a napísal som:
SIR.39.33	Všetky diela Pána sú dobré.
SIR.39.33	Poskytuje všetko potrebné v pravý čas.
SIR.39.34	Nech nik nehovorí: „Toto je horšie ako tamto!“
SIR.39.34	Lebo vo svojom čase sa ukáže oprávnenosť všetkého.
SIR.39.35	A tak teraz z celého srdca i ústami zaspievajte
SIR.39.35	a chváľte Pánovo meno.
SIR.40.1	Pre každého človeka bola stvorená veľká námaha
SIR.40.1	a ťažké jarmo pre Adamove deti,
SIR.40.1	a to odo dňa, keď vyjdú z lona svojej matky,
SIR.40.1	až do dňa návratu do lona matky všetkých.
SIR.40.2	Trápia ich vlastné myšlienky a strach v srdci,
SIR.40.2	uvažovanie o tom, že ich čaká smrť.
SIR.40.3	Každého — od toho, kto sedí v sláve na tróne,
SIR.40.3	až po toho, kto je ponížený v prachu a popole,
SIR.40.4	od toho, kto nosí purpur a korunu,
SIR.40.4	až po toho, kto sa oblieka do drsného plátna —,
SIR.40.5	trápi hnev, závisť, nepokoj a neistota,
SIR.40.5	strach zo smrti, zvady a spory.
SIR.40.5	V čase odpočinku na lôžku
SIR.40.5	nočný spánok len mení podobu jeho starostí.
SIR.40.6	Odpočinie si iba trochu, takmer vôbec,
SIR.40.6	aj vo sne ho umára to isté, čo za dňa:
SIR.40.6	zmietajú ním vidiny vlastnej mysle,
SIR.40.6	je ako človek, čo práve unikol z bojiska.
SIR.40.7	Keď sa mu zdá, že je v krajnej tiesni, precitne
SIR.40.7	a čuduje sa, že sa bál bez príčiny.
SIR.40.8	Každého tvora, od človeka až po zviera,
SIR.40.8	ale hriešnika sedemnásobne viac stíha:
SIR.40.9	smrť a krv, svár a meč, pohromy
SIR.40.9	a hladomor, pustošenie a bič —
SIR.40.10	to všetko bolo ustanovené kvôli nespravodlivým,
SIR.40.10	oni sa stali príčinou potopy.
SIR.40.11	Všetko, čo je zo zeme, vracia sa do zeme,
SIR.40.11	a čo je z vôd, ide späť do mora.
SIR.40.12	Každý úplatok a nespravodlivosť vezme skazu,
SIR.40.12	ale vernosť bude trvať naveky.
SIR.40.13	Bohatstvo nespravodlivých je ako potok, čo vysychá,
SIR.40.13	a ako silné hrmenie, čo doznieva v lejaku.
SIR.40.14	Kto štedro otvoril svoje ruky, poteší sa,
SIR.40.14	ale tí, ktorí prestupujú zákon, navždy zmiznú.
SIR.40.15	Potomkovia bezbožníkov nemajú mnoho ratolestí,
SIR.40.15	sú to nečisté korene na skalnom útese,
SIR.40.16	šachor je pri každom potoku či pri brehu rieky
SIR.40.16	— vytrhajú ho skôr než ostatnú trávu.
SIR.40.17	Dobročinnosť je ako požehnaný raj
SIR.40.17	a skutky milosrdenstva pretrvávajú navždy.
SIR.40.18	Príjemne sa žije tomu, komu stačí, čo má, a kto je pracovitý,
SIR.40.18	ale ešte príjemnejšie tomu, kto nájde poklad.
SIR.40.19	Deti a budovanie mesta uchovajú meno muža,
SIR.40.19	no viac než oboje je bezúhonná žena.
SIR.40.20	Víno a hudba obveseľujú srdce,
SIR.40.20	no viac než oboje je láska k múdrosti.
SIR.40.21	Píšťala a harfa skrášľujú spev,
SIR.40.21	ale väčšmi než oboje účinkuje lahodná reč.
SIR.40.22	Po pôvabe a kráse túži oko,
SIR.40.22	ale väčšmi než po oboch túži po zeleni siatin.
SIR.40.23	Stretnutie s priateľom a spoločníkom býva vítané,
SIR.40.23	ale väčšmi stretnutie ženy s mužom.
SIR.40.24	Bratia a priatelia pomáhajú v čase tvŕdze,
SIR.40.24	ale dobročinnosť zachraňuje viac než jedni i druhí.
SIR.40.25	Zlato a striebro upevňujú postavenie,
SIR.40.25	ale viac než oboje je dobrá rada.
SIR.40.26	Majetok a moc zvyšujú sebavedomie,
SIR.40.26	ale ešte väčšmi než oboje bázeň pred Pánom.
SIR.40.26	Bázeň pred Pánom nie je na ujmu,
SIR.40.26	kto ju má, nemusí sa zháňať za pomocou.
SIR.40.27	Bázeň pred Pánom je ako požehnaný raj,
SIR.40.27	Pán ho pokryl slávou nad každú slávu.
SIR.40.28	Dieťa moje! Neži životom žobráka;
SIR.40.28	lepšie je zomrieť ako žobrať.
SIR.40.29	Muž, ktorý uprene hľadí na cudzí stôl,
SIR.40.29	nežije skutočný život
SIR.40.29	a cudzími pokrmami si poškvrňuje dušu,
SIR.40.29	ale rozumný a vychovaný muž sa toho stráni.
SIR.40.30	V ústach nehanebníka žobrota chutí sladko,
SIR.40.30	ale v jeho vnútri horí oheň.
SIR.41.1	Ó, smrť, aká trpká je myšlienka na teba
SIR.41.1	pre človeka, čo si pokojne žije na svojom majetku,
SIR.41.1	čo si žije bezstarostne a vo všetkom sa mu dobre vodí
SIR.41.1	a čo sa ešte vládze tešiť z dobrého jedla!
SIR.41.2	Ó, smrť, tvoj ortieľ je dobrý
SIR.41.2	pre človeka, ktorý trie núdzu a stráca sily,
SIR.41.2	pre vekom zodratého starca, ktorého všetko unavuje,
SIR.41.2	ktorý zatrpkol a stratil trpezlivosť!
SIR.41.3	Neboj sa ortieľa smrti,
SIR.41.3	pamätaj však na tých, čo ťa predišli, i na budúcich.
SIR.41.4	Toto je Pánov rozsudok nad každým telom,
SIR.41.4	prečo sa protiviť tomu, čo sa páči Najvyššiemu?
SIR.41.4	Či ide o desať, či o sto, či o tisíc rokov,
SIR.41.4	v podsvetí sa nevedie rozprava o živote.
SIR.41.5	Z detí hriešnikov sa stanú nehanebné deti,
SIR.41.5	veď vyrastajú v prostredí bezbožníkov.
SIR.41.6	Dedičstvo detí hriešnikov bude zničené
SIR.41.6	a s ich potomstvom bude trvalo spojená hanba.
SIR.41.7	Bezbožného otca budú potupovať vlastné deti,
SIR.41.7	pretože pre neho ich stíha hanba.
SIR.41.8	Beda vám, bezbožníci,
SIR.41.8	vy ste opustili zákon Boha, Najvyššieho.
SIR.41.9	Keď sa rodíte, rodíte sa na prekliatie,
SIR.41.9	keď zomierate, prekliatie sa stáva vaším údelom.
SIR.41.10	Všetko, čo je zo zeme, pôjde do zeme;
SIR.41.10	takisto pôjdu bezbožníci z kliatby do záhuby.
SIR.41.11	Ľudia nariekajú nad telami mŕtvych,
SIR.41.11	ale neblahé meno hriešnikov bude vymazané.
SIR.41.12	Staraj sa o svoje meno, lebo to ťa prežije
SIR.41.12	skôr ako tisíce bohatých zlatých pokladov.
SIR.41.13	Dobrý život sa počíta na dni,
SIR.41.13	ale dobré meno ostane na veky.
SIR.41.14	Deti moje, v pokoji sa držte výchovy,
SIR.41.14	ak je však múdrosť utajená a poklad skrytý,
SIR.41.14	aký je z oboch úžitok?
SIR.41.15	Lepší je človek, ktorý ukrýva svoje bláznovstvo,
SIR.41.15	ako človek, ktorý ukrýva svoju múdrosť.
SIR.41.16	S úctou teda vypočujte môj úsudok;
SIR.41.16	veď nie je správne stále sa hanbiť za všetko
SIR.41.16	a nie všetko všetci pokladajú za hodné úcty.
SIR.41.17	Za smilstvo sa hanbite pred otcom a matkou,
SIR.41.17	pred vládcom a mocnárom za lož,
SIR.41.18	pred sudcom a úradníkom za priestupok,
SIR.41.18	pred zhromaždením a ľudom za nezákonnosť,
SIR.41.18	pred spoločníkom a priateľom za krivdu,
SIR.41.19	pred spoluobyvateľmi za krádež;
SIR.41.19	hanbi sa porušiť prísahu danú Bohu a zmluvu,
SIR.41.19	lakťom odstrčiť toho, kto prosí o chlieb,
SIR.41.19	správať sa pohŕdavo pri prijímaní a dávaní,
SIR.41.20	neodpovedať na pozdrav,
SIR.41.20	obdivovať predajnú ženu,
SIR.41.21	odvrátiť tvár od príbuzného,
SIR.41.21	privlastniť si podiel alebo dar, čo patrí druhému,
SIR.41.21	obzerať sa za vydatou ženou,
SIR.41.22	správať sa dotieravo k cudzej slúžke —
SIR.41.22	k jej lôžku sa ani nepribližuj!
SIR.41.22	Hanbi sa pred priateľmi za urážlivé slová —
SIR.41.22	keď dačo dávaš, potom neurážaj!
SIR.42.1	Hanbi sa opakovať slová, ktoré si začul,
SIR.42.1	odhaľovať veci, ktoré mali ostať utajené.
SIR.42.1	Tak budeš hanblivý, ako je správne,
SIR.42.1	a nájdeš obľubu u každého človeka.
SIR.42.1	Ale za tieto veci sa nehanbi
SIR.42.1	a pri nich neber ohľad na nikoho, inak by si zhrešil:
SIR.42.2	nehanbi sa za zákon Najvyššieho a za jeho zmluvu,
SIR.42.2	za rozsudok, ktorý je spravodlivý voči bezbožnému,
SIR.42.3	za účtovanie výdavkov spoločníkovi a cestujúcemu,
SIR.42.3	za rozdelenie dedičstva medzi iných.
SIR.42.4	Nehanbi sa za presnosť váh a závaží,
SIR.42.4	za zisk veľký či malý,
SIR.42.5	za výťažok z predaja tovaru,
SIR.42.5	za prísnu výchovu svojich detí,
SIR.42.5	za to, že si do krvi zbil zlého sluhu po chrbte.
SIR.42.6	Pri nespoľahlivej žene je užitočné používať pečať.
SIR.42.6	Kde je veľa rúk, zamykaj na kľúč.
SIR.42.7	Keď niečo predávaš, všetko zapíš podľa počtu a váhy,
SIR.42.7	zaznamenávaj príjmy a výdavky.
SIR.42.8	Nehanbi sa pokarhať nerozumného a hlupáka,
SIR.42.8	ba ani starca, ktorý je obvinený z nemravnosti.
SIR.42.8	Tak sa prejavíš ako správne vychovaný
SIR.42.8	a všetci živí ti osvedčia svoju úctu.
SIR.42.9	Dcéra je nevedomky dôvodom otcovho bdenia,
SIR.42.9	starosť o ňu ho oberá o spánok.
SIR.42.9	Kým je mladá, bojí sa, aby nestratila kvet mladosti,
SIR.42.9	keď je vydatá, aby sa mužovi nesprotivila,
SIR.42.10	v čase jej panenstva, aby nebola zneuctená
SIR.42.10	a aby vo svojom otcovskom dome neotehotnela,
SIR.42.10	keď žije s mužom, aby sa nedopustila nevery
SIR.42.10	a aby v manželstve nebola neplodná.
SIR.42.11	Prísnejšie dozeraj na svojhlavú dcéru,
SIR.42.11	aby ťa nezosmiešnila v očiach nepriateľov,
SIR.42.11	aby nevyvolala reči v meste a zlý chýr na verejnosti,
SIR.42.11	aby ťa nepriviedla do hanby pred všetkými.
SIR.42.12	U nijakého človeka nepozeraj na krásu
SIR.42.12	a nevysedávaj uprostred žien.
SIR.42.13	Veď ako zo šiat vyletúvajú mole,
SIR.42.13	tak zo ženy ženská skazenosť.
SIR.42.14	Lepší je nevľúdny muž ako žena s pekným správaním,
SIR.42.14	a pritom je to žena, čo privádza do hanby a potupy.
SIR.42.15	Pripomeniem Pánove skutky,
SIR.42.15	vyrozprávam to, čo som videl.
SIR.42.15	Slovami Pána sa uskutočňujú jeho diela
SIR.42.16	Žiarivé slnko sa rozhliada po vesmíre,
SIR.42.16	Pánovo dielo je plné jeho slávy.
SIR.42.17	Ani Pánovi svätí nie sú schopní
SIR.42.17	vyrozprávať všetky jeho divy,
SIR.42.17	ktorými Pán, Všemohúci, zabezpečil,
SIR.42.17	aby v jeho sláve všetko stálo pevne.
SIR.42.18	On vytýčil hlbiny priepastí i ľudského srdca,
SIR.42.18	preto vie, čoho sú schopné.
SIR.42.18	Lebo Najvyšší dokonale pozná všetko
SIR.42.18	a vidí až do hĺbky znamení čias,
SIR.42.19	oznamuje to, čo bolo, i to, čo bude,
SIR.42.19	a odkrýva stopy toho, čo je skryté.
SIR.42.20	Neunikne mu nijaká myšlienka,
SIR.42.20	nie je pred ním skryté ani jediné slovo.
SIR.42.21	Krásne usporiadal veľkolepé diela svojej múdrosti,
SIR.42.21	veď iba on je pred začiatkom vekov a je až naveky;
SIR.42.21	nebolo treba nič pridať, nič ubrať,
SIR.42.21	nebol odkázaný na nijakého radcu.
SIR.42.22	Aké úchvatné sú všetky jeho diela,
SIR.42.22	i keď z nich zbadáme iba iskierku.
SIR.42.23	Všetko toto žije a trvá naveky,
SIR.42.23	plní svoj účel a vo všetkom poslúcha.
SIR.42.24	Všetko je usporiadané dvojmo; jedno zodpovedá druhému,
SIR.42.24	nič nevytvoril neúplné,
SIR.42.25	jedno upevňuje hodnotu druhého.
SIR.42.25	Kto sa nasýti pohľadom na jeho slávu?
SIR.43.1	Nádherou výšin je čistá obloha,
SIR.43.1	obraz neba ponúka veľkolepý pohľad.
SIR.43.2	Len čo sa slnko pri východe objaví, zvestuje,
SIR.43.2	že toto dielo Najvyššieho je obdivuhodným nástrojom.
SIR.43.3	Na poludnie vysušuje krajinu;
SIR.43.3	kto vydrží jeho páľavu?
SIR.43.4	Kto rozdúchava pec, pracuje v horúčave,
SIR.43.4	ale slnko rozpaľuje vrchy trikrát silnejšie,
SIR.43.4	dýcha ohnivým dychom
SIR.43.4	a žiariacimi lúčmi oslepuje oči.
SIR.43.5	Veľký je Pán, ktorý ho stvoril,
SIR.43.5	na jeho slovo rýchlo koná svoju púť.
SIR.43.6	I mesiac vždy podľa svojej fázy
SIR.43.6	udáva dátumy a je znakom plynutia času.
SIR.43.7	Podľa mesiaca sa určuje dátum sviatkov,
SIR.43.7	keď dosiahne spln, jeho svetlo sa zmenšuje.
SIR.43.8	Mesiac ako časová jednotka sa volá podľa neho,
SIR.43.8	keď podivuhodne narastá a mení sa.
SIR.43.8	On slúži ako signál nebeským zástupom,
SIR.43.8	keď žiari vysoko na nebeskej klenbe.
SIR.43.9	Okrasou neba je nádhera hviezd,
SIR.43.9	ozdobou, ktorá sa skvie na Pánových výšinách.
SIR.43.10	Stoja podľa slov Svätého a jeho rozkazu,
SIR.43.10	neúnavne držia stráž.
SIR.43.11	Zahľaď sa na dúhu a dobroreč tomu, ktorý ju utvoril,
SIR.43.11	je neobyčajne krásna svojou pestrosťou.
SIR.43.12	Svojím nádherným oblúkom sa vinie po nebi,
SIR.43.12	rozpäli ju ruky Najvyššieho.
SIR.43.13	Na jeho príkaz sa privalí náhle sneženie
SIR.43.13	a na jeho rozkaz sa ponáhľajú blesky.
SIR.43.14	Preto sa otvárajú zásobárne nebies
SIR.43.14	a oblaky z nich vyletujú ako vtáky.
SIR.43.15	Vo svojej veľkosti dáva silu oblakom,
SIR.43.15	drvia sa na kamienky ľadovca.
SIR.43.16	Stačí, že pozrie, a vrchy sa zachvejú,
SIR.43.16	podľa jeho vôle zaveje vietor od juhu.
SIR.43.17	Zvuk jeho hromu karhá zem
SIR.43.17	i nápor severáka a prudká smršť.
SIR.43.17	Rozsýpa sneh, ako keď vtáky letia nadol,
SIR.43.17	snežná metelica je ako príval spúšťajúcich sa kobyliek.
SIR.43.18	Nádherná belosť snehu oslepuje oči,
SIR.43.18	a keď padá, srdce je vo vytržení.
SIR.43.19	Po zemi rozsýpa inovať ako soľ,
SIR.43.19	stuhnutá mení sa na ostré pichliače.
SIR.43.20	Keď zafúka sychravý severák,
SIR.43.20	voda stuhne na kryštál;
SIR.43.20	ľad spočinie na každej vodnej ploche
SIR.43.20	a oblečie vodu akoby do panciera.
SIR.43.21	On stravuje, čo rastie na vrchoch, a vypaľuje púšť,
SIR.43.21	ako oheň spaľuje všetko zelené.
SIR.43.22	Hmla sa ponáhľa, aby všetko uzdravila,
SIR.43.22	padajúca rosa osviežuje po páľave.
SIR.43.23	Svojím rozhodnutím skrotil priepasti mora
SIR.43.23	a na nich vysadil ostrovy.
SIR.43.24	Moreplavci opisujú nebezpečenstvá na mori,
SIR.43.24	keď ich počúvame, žasneme.
SIR.43.25	Žijú tam neuveriteľné a podivné tvory,
SIR.43.25	najrozmanitejšie druhy živočíchov a ozrút.
SIR.43.26	Vďaka nemu úspešne napreduje jeho posol,
SIR.43.26	jeho slovom sa všetko drží dovedna.
SIR.43.27	Premnoho by sme ešte mohli hovoriť,
SIR.43.27	aj tak nepovieme všetko.
SIR.43.27	Zavŕšením našich slov bude:
SIR.43.27	On je všetko.
SIR.43.28	Kde nájdeme silu oslavovať ho?
SIR.43.28	On je predsa väčší ako všetky jeho diela.
SIR.43.29	Pocit hrôzy budí Pán, on je nesmierne veľký,
SIR.43.29	jeho moc je obdivuhodná.
SIR.43.30	Vy, ktorí oslavujete Pána, vyvyšujte ho,
SIR.43.30	ako len môžete, on je ešte väčší.
SIR.43.30	Znásobte svoje sily, keď ho vyvyšujete,
SIR.43.30	neustávajte, veď i tak nikdy neprídete ku koncu.
SIR.43.31	Ktože ho videl, aby ho mohol opísať?
SIR.43.31	Kto ho môže zvelebovať takého, aký je?
SIR.43.32	Je veľa tajomných vecí, väčších ako tie, čo poznáme,
SIR.43.32	lebo z jeho diel vidíme iba málo.
SIR.43.33	Pán stvoril všetko
SIR.43.33	a zbožným dal múdrosť.
SIR.44.1	Chváľme slávnych mužov
SIR.44.1	a našich otcov dávnych pokolení.
SIR.44.2	Pán prejavil svoju veľkú slávu,
SIR.44.2	svoju odvekú vznešenosť.
SIR.44.3	Jedni panovali vo svojich kráľovstvách
SIR.44.3	ako muži chýrni svojou mocou.
SIR.44.3	Iní pre svoju rozvahu boli radcami
SIR.44.3	a všetko oznamovali svojimi proroctvami.
SIR.44.4	Jedni viedli ľud svojimi premyslenými zámermi,
SIR.44.4	schopnosťou rozumieť múdrosti ľudu
SIR.44.4	a múdrymi slovami pri ich výchove.
SIR.44.5	Iní vymýšľali nápevy piesní
SIR.44.5	a písali príbehy vo veršoch.
SIR.44.6	Ďalší boli obdarení bohatstvom a mocou,
SIR.44.6	žili si pokojne vo svojich domovoch.
SIR.44.7	Všetci títo sa tešili sláve medzi súčasníkmi
SIR.44.7	a už za ich života sa im dostalo chvály.
SIR.44.8	Niektorí z nich zanechali po sebe meno,
SIR.44.8	o ktorom sa potom hovorí s úctou.
SIR.44.9	A sú takí, po ktorých niet pamiatky,
SIR.44.9	zanikli, ako by ich nebolo,
SIR.44.9	boli ako tí, čo nikdy neboli,
SIR.44.9	a práve tak je to aj s ich deťmi.
SIR.44.10	Nevzťahuje sa to však na týchto mužov, ktorí poznali milosrdenstvo;
SIR.44.10	ich spravodlivé skutky neupadli do zabudnutia.
SIR.44.11	S ich potomstvom zostane
SIR.44.11	dobré dedičstvo — ich vnuci.
SIR.44.12	Ich potomstvo stojí v ustanoveniach zmluvy
SIR.44.12	a vďaka nim aj ich deti,
SIR.44.13	naveky zostane ich potomstvo
SIR.44.13	a na ich slávu sa nezabudne.
SIR.44.14	Ich telá boli pochované v pokoji,
SIR.44.14	ale ich meno žije z pokolenia na pokolenie.
SIR.44.15	O ich múdrosti si budú rozprávať národy
SIR.44.15	a zhromaždenie bude ohlasovať ich chválu.
SIR.44.16	Henoch sa páčil Pánovi a bol prenesený
SIR.44.16	on je vzorom pokánia pre ďalšie pokolenia.
SIR.44.17	Noach bol uznaný za dokonalého a spravodlivého,
SIR.44.17	a tak sa stal zmierením v čase jeho hnevu;
SIR.44.17	kvôli nemu zostal na zemi zvyšok
SIR.44.17	keď nastala potopa.
SIR.44.18	Boh mu ustanoveniami večnej zmluvy zaručil,
SIR.44.18	že už nikdy nebude potopou zmetené všetko tvorstvo.
SIR.44.19	Abrahám je veľkým otcom mnohých národov
SIR.44.19	a na jeho sláve sa nenašla škvrna.
SIR.44.20	On zachovával zákon Najvyššieho,
SIR.44.20	a tak s ním uzavrel zmluvu;
SIR.44.20	túto zmluvu potvrdil na jeho tele
SIR.44.20	a on sa v skúške osvedčil ako verný.
SIR.44.21	Preto mu Boh prísahou potvrdil,
SIR.44.21	že cez jeho potomstvo budú požehnané národy,
SIR.44.21	že ho rozmnoží ako prach zeme
SIR.44.21	a ako hviezdy vyvýši jeho potomkov,
SIR.44.21	udelí im dedičstvo
SIR.44.21	od mora až k moru
SIR.44.21	a od veľrieky až po koniec zeme.
SIR.44.22	Aj Izákovi dal ten istý prísľub
SIR.44.22	kvôli jeho otcovi Abrahámovi.
SIR.44.22	Požehnanie pre všetkých ľudí i zmluvu
SIR.44.23	preniesol potom na hlavu Jákoba;
SIR.44.23	potvrdil jeho prvorodenstvo v požehnaniach
SIR.44.23	a dal mu krajinu do dedičstva.
SIR.44.23	On ju rozdelil na jednotlivé časti
SIR.44.23	a odovzdal ich dvanástim kmeňom.
SIR.44.23	Z Jákoba vzbudil muža zľutovania,
SIR.44.23	ktorý našiel milosť v očiach všetkých ľudí.
SIR.45.1	Muža milovaného Bohom i ľuďmi,
SIR.45.1	Mojžiša, ktorého pamiatka je požehnaná.
SIR.45.2	Dal mu slávu podobnú sláve svätých
SIR.45.2	a urobil ho veľkým, takže sa ho báli nepriatelia.
SIR.45.3	Jeho slovami zastavoval varovné znamenia
SIR.45.3	a oslávil ho pred kráľmi;
SIR.45.3	dal mu prikázania pre vlastný ľud
SIR.45.3	a ukázal mu svoju slávu.
SIR.45.4	Pre jeho vernosť a pokoru ho povolal, aby plnil svätú úlohu,
SIR.45.4	vyvolil si ho spomedzi všetkých ľudí.
SIR.45.5	Dal mu počuť svoj hlas
SIR.45.5	a voviedol ho do mraku,
SIR.45.5	tvárou v tvár mu dal prikázania,
SIR.45.5	zákon života a poznania,
SIR.45.5	aby učil Jákoba zmluve
SIR.45.5	a Izraela jeho ustanoveniam.
SIR.45.6	Aj Árona z kmeňa Lévi, jeho brata,
SIR.45.6	vyvýšil ako svätého, jemu podobného.
SIR.45.7	Potvrdil v ňom večnú zmluvu
SIR.45.7	a dal mu kňazskú hodnosť v národe,
SIR.45.7	poctil ho vznešeným rúchom
SIR.45.7	a opásal ho slávnostným pásom,
SIR.45.8	zaodel ho do dokonalej slávy
SIR.45.8	a podoprel ho symbolmi moci:
SIR.45.8	obuvou, suknicou a plášťom.
SIR.45.9	Olemoval ho granátovými jablkami,
SIR.45.9	dookola množstvom zlatých zvončekov,
SIR.45.9	aby pri jeho krokoch cengali
SIR.45.9	a bolo ich zvuk počuť v chráme
SIR.45.9	ako pripomienku synom jeho ľudu.
SIR.45.10	Odel ho do posvätného rúcha vo farbe zlata, hyacintu
SIR.45.10	a purpuru, umelecky vyšívaného,
SIR.45.10	s náprsníkom rozhodnutia a osudím pravdy,
SIR.45.11	utkaným zo šarlátu ako majstrovské dielo,
SIR.45.11	s drahokamami, vyrytými ako pečate,
SIR.45.11	vsadenými do zlata, opracovanými klenotníkom,
SIR.45.11	a s nápisom vyrytým na pripomienku
SIR.45.11	po jednom pre každý kmeň Izraela.
SIR.45.12	Vrch mitry mu zdobil zlatý veniec,
SIR.45.12	pečatný znak jeho posvätenia,
SIR.45.12	nádhera dôstojnosti, skvostné veľdielo,
SIR.45.12	ozdoba, ktorej sa oči nevedia nasýtiť.
SIR.45.13	Predtým nebolo nič také krásne,
SIR.45.13	nikdy si cudzinec nič podobné neobliekol
SIR.45.13	— jedine Áronovi synovia
SIR.45.13	a jeho potomstvo po všetky časy.
SIR.45.14	Jeho obety sa budú prinášať ako spaľované obety,
SIR.45.14	naveky, dva razy za deň.
SIR.45.15	Mojžiš ho uviedol do úradu,
SIR.45.15	pomazal ho svätým olejom,
SIR.45.15	a tým dostal účasť na večnej zmluve
SIR.45.15	on i jeho potomstvo, kým bude trvať nebo,
SIR.45.15	aby konal bohoslužbu a zároveň slúžil ako kňaz
SIR.45.15	a požehnával jeho ľud v jeho mene.
SIR.45.16	Vyvolil si ho zo všetkých živých,
SIR.45.16	aby Pánovi predkladal obety z úrod,
SIR.45.16	kadidlo s jeho ľúbeznou vôňou na pripomienku
SIR.45.16	a konal zmierenie za svoj ľud.
SIR.45.17	Vo svojich prikázaniach mu dal moc
SIR.45.17	nad predpismi zákona:
SIR.45.17	učiť Jákoba svedectvu
SIR.45.17	a jeho zákonom osvecovať Izrael.
SIR.45.18	Proti nemu sa spolčili muži z iného kmeňa,
SIR.45.18	závisťou voči nemu zahoreli na púšti,
SIR.45.18	muži z Datánovej a Abirámovej družiny,
SIR.45.18	Korachova skupina plná zúrivého hnevu.
SIR.45.19	Videl to Pán a nepáčilo sa mu to,
SIR.45.19	v návale hnevu ich zničil.
SIR.45.19	Spôsobil im neuveriteľné hrôzy,
SIR.45.19	strávil ich plameňom svojho ohňa.
SIR.45.20	Áronovi ešte pridal na sláve
SIR.45.20	a dal mu dedičné právo:
SIR.45.20	pridelil mu prvotiny zo skorých plodov
SIR.45.20	a predovšetkým mu do sýtosti pripravil chlieb.
SIR.45.21	Veď jedia z obiet, prinesených Pánovi,
SIR.45.21	ktoré dal jemu i jeho potomstvu.
SIR.45.22	Nebude však mať dedičstvo v krajine ľudu
SIR.45.22	a nijakú čiastku medzi ľudom,
SIR.45.22	lebo sám Pán je jeho podielom a dedičným vlastníctvom.
SIR.45.23	Poradím tretí v sláve bol Eleazárov syn Pinchás
SIR.45.23	pre svoju horlivosť v bázni pred Pánom,
SIR.45.23	pretože počas vzbury ľudu vytrval
SIR.45.23	v dobrote a ochote svojej duše
SIR.45.23	a získal zmierenie pre Izrael.
SIR.45.24	Preto s ním bola uzavretá zmluva pokoja,
SIR.45.24	aby bol predstaveným vo svätyni a vo svojom ľude,
SIR.45.24	aby jemu i jeho potomstvu
SIR.45.24	bola naveky zverená vznešenosť kňazstva.
SIR.45.25	Podľa zmluvy s Dávidom,
SIR.45.25	synom Izaja z kmeňa Júdu,
SIR.45.25	sa kráľovstvo bude dediť z otca iba na jedného syna,
SIR.45.25	kým Áronovo dedičstvo prejde aj na jeho potomstvo.
SIR.45.26	Kiež vám dá múdrosť do srdca,
SIR.45.26	aby ste spravodlivo súdili jeho ľud,
SIR.45.26	nech ich dobré hodnoty nezaniknú
SIR.45.26	a pre budúce pokolenia zachovajú svoju slávu.
SIR.46.1	Chrabrým v boji bol Núnov syn Jozua,
SIR.46.1	Mojžišov nástupca v úrade proroka,
SIR.46.1	ktorý sa v súlade so svojím menom
SIR.46.1	stal veľkým záchrancom Božích vyvolených,
SIR.46.1	keď právom potrestal útočiacich nepriateľov,
SIR.46.1	aby Izrael získal dedičstvo.
SIR.46.2	Ako sa preslávil, keď dvíhal ruky
SIR.46.2	a vytasil meč proti mestám.
SIR.46.3	Kto stál pred ním tak neochvejne?
SIR.46.3	Veď on viedol Pánove vojny.
SIR.46.4	Nezastavilo sa vari na jeho pokyn slnko
SIR.46.4	a jeden deň trval ako dva?
SIR.46.5	Keď bol v nebezpečenstve, obkľúčený nepriateľmi,
SIR.46.5	vzýval Najvyššieho, Panovníka, veľký Pán ho vypočul
SIR.46.5	a zoslal mohutný príval kamenného krupobitia.
SIR.46.6	Vrhol sa na nepriateľský národ
SIR.46.6	a na svahu zničil protivníka,
SIR.46.6	aby národy spoznali všetky jeho zbrane,
SIR.46.6	pretože Jozuov boj je bojom pred Pánovou tvárou.
SIR.46.6	On sa dôsledne pridŕžal cesty Panovníka
SIR.46.7	a už za Mojžišových čias dosvedčil činmi svoju vernosť:
SIR.46.7	on i Jefunneho syn Kaléb
SIR.46.7	sa postavili proti celému zhromaždeniu,
SIR.46.7	zabránili ľudu dopustiť sa hriechu
SIR.46.7	a skoncovali so zlostným reptaním.
SIR.46.8	Preto oni dvaja boli zachránení
SIR.46.8	spomedzi šesťstotisíc tých, čo putovali,
SIR.46.8	aby ich priviedli do ich dedičstva,
SIR.46.8	do zeme oplývajúcej mliekom a medom.
SIR.46.9	Pán dal Kalébovi silu,
SIR.46.9	ktorá mu vydržala až do staroby,
SIR.46.9	aby vkročil na výšiny zasľúbenej zeme,
SIR.46.9	kde jeho potomstvo dostalo dedičný podiel,
SIR.46.10	aby všetci synovia Izraela vedeli,
SIR.46.10	že je dobré pridŕžať sa Pána.
SIR.46.11	Takisto sudcovia — každý je známy podľa mena —
SIR.46.11	nespreneverili sa svojím srdcom a neodvrátili sa od Pána;
SIR.46.11	nech je ich pamiatka požehnaná.
SIR.46.12	Kiež ich kosti vyženú nové výhonky z miesta ich spočinutia,
SIR.46.12	kiež meno týchto veľmi slávnych mužov znova ožíva v synoch.
SIR.46.13	Samuel, ktorého Pán miloval,
SIR.46.13	Pánov prorok, ustanovil kráľovstvo
SIR.46.13	a pomazal vládcov svojho ľudu.
SIR.46.14	Podľa Pánovho zákona súdil v zhromaždení ľudu
SIR.46.14	a Pán sa ujal Jákoba.
SIR.46.15	Svojou vernosťou sa osvedčil ako pravý prorok
SIR.46.15	a svojimi výrokmi preukázal, že je verný prorockému videniu.
SIR.46.16	Keď ho nepriatelia tiesnili zo všetkých strán,
SIR.46.16	vzýval mocného Pána a obetoval baránka živeného mliekom.
SIR.46.17	Tu Pán zahrmel z neba
SIR.46.17	a dal počuť svoj hlas v mohutnej ozvene,
SIR.46.18	rozdrvil vodcov Týrčanov
SIR.46.18	a všetky kniežatá Filištíncov.
SIR.46.19	Skôr ako sa pobral na večný spánok,
SIR.46.19	pred Pánom a jeho pomazaným svedecky vyhlásil,
SIR.46.19	že od nijakého človeka nevzal
SIR.46.19	peniaze, ba ani len sandále,
SIR.46.19	preto ho nikto nikdy neobvinil.
SIR.46.20	Aj po svojom usnutí prorokoval
SIR.46.20	a predpovedal kráľovi jeho skon;
SIR.46.20	ba i zvnútra zeme pozdvihol svoj hlas
SIR.46.20	a svojím proroctvom zotrel neprávosť ľudu.
SIR.47.1	Po ňom povstal Nátan,
SIR.47.1	ktorý prorokoval za Dávidových čias.
SIR.47.2	Ako sa oddeľuje tuk z obetovaného zvieraťa,
SIR.47.2	tak bol vyčlenený Dávid spomedzi synov Izraela.
SIR.47.3	S levmi sa hral ako s kozliatkami
SIR.47.3	a s medveďmi ako s jahniatkami.
SIR.47.4	Či vo svojej mladosti nezabil obra
SIR.47.4	a nezbavil tak ľud pokorenia,
SIR.47.4	keď rukou vymrštil kameň z praku
SIR.47.4	a zrazil chvastavého Goliáša?
SIR.47.5	Vzýval totiž Pána, Najvyššieho,
SIR.47.5	a on dal silu jeho pravici,
SIR.47.5	aby zmietol skúseného bojovníka
SIR.47.5	a povzniesol moc
SIR.47.6	Preto ho oslavovali ako víťaza nad desaťtisícami
SIR.47.6	a ospevovali ho so žehnaním Pána,
SIR.47.6	keď mu prinášali korunu slávy.
SIR.47.7	Navôkol totiž rozdrvil nepriateľov
SIR.47.7	a vykynožil filištínskych protivníkov,
SIR.47.7	až do dnešného dňa zlomil ich moc.
SIR.47.8	Pri každom svojom čine vzdával chválu
SIR.47.8	Svätému, Najvyššiemu, oslavnou rečou.
SIR.47.8	Celým svojím srdcom spieval hymny
SIR.47.8	a miloval Boha, svojho Stvoriteľa.
SIR.47.9	Pred oltár postavil spevákov žalmov
SIR.47.9	a vďaka ich spevu piesne zneli ešte lahodnejšie
SIR.47.10	Sviatkom dodal lesk
SIR.47.10	a slávnostným chvíľam dokonalú nádheru,
SIR.47.10	keď ospevovali sväté Božie meno
SIR.47.10	a svätyňa zvučala od samého rána.
SIR.47.11	Jeho hriechy Pán odpustil,
SIR.47.11	naveky vyzdvihol jeho moc,
SIR.47.11	dal mu zmluvu o ustanovení kráľovskej vlády
SIR.47.11	a trón slávy v Izraeli.
SIR.47.12	Po ňom povstal jeho múdry syn,
SIR.47.12	ktorý vďaka nemu žil v bezpečí.
SIR.47.13	Šalamún kraľoval v časoch mieru,
SIR.47.13	jemu doprial Boh pokoj zovšadiaľ,
SIR.47.13	aby postavil dom jeho menu
SIR.47.13	a pripravil svätyňu naveky.
SIR.47.14	Aký si bol múdry už za mladi
SIR.47.14	a plný chápavosti ako rieka!
SIR.47.15	Tvoja duša obsiahla zem,
SIR.47.15	naplnil si ju podobenstvami a záhadnými výrokmi.
SIR.47.16	Tvoje meno preniklo až na ďaleké ostrovy,
SIR.47.16	bol si obľúbený pre svoju pokojamilovnosť.
SIR.47.17	Krajiny ťa obdivovali
SIR.47.17	pre hymny, príslovia, podobenstvá a ich výklady.
SIR.47.18	V mene Pána, Boha,
SIR.47.18	ktorý sa volá Bohom Izraela,
SIR.47.18	nahromadil si zlato ako cín
SIR.47.18	a nakopil si striebra ako olova.
SIR.47.19	Náruživo si sa však oddával ženám,
SIR.47.19	ktoré si podmanili tvoje telo.
SIR.47.20	Tak si uvalil škvrnu na svoju slávu
SIR.47.20	a zhanobil si svoje potomstvo,
SIR.47.20	privodil si hnev na svoje deti,
SIR.47.20	takže veľa trpeli pre tvoju nerozumnosť.
SIR.47.21	Tak sa tvoja ríša rozdvojila
SIR.47.21	a z Efrajima povstalo odbojné kráľovstvo.
SIR.47.22	Pán však nikdy neopustí svoje milosrdenstvo,
SIR.47.22	neruší ani jedno zo svojich slov,
SIR.47.22	nezničí potomka svojho vyvoleného,
SIR.47.22	ani nezmetie potomstvo toho, ktorý ho miluje.
SIR.47.22	Jákobovi daroval zvyšok
SIR.47.22	a Dávidovi výhonok z jeho koreňa.
SIR.47.23	Potom Šalamún spočinul medzi svojimi otcami
SIR.47.23	a zanechal po sebe jedného zo svojho semena,
SIR.47.23	Roboáma, stelesnenie hlúposti a duševného obmedzenca,
SIR.47.23	ktorý svojím rozhodnutím spôsobil, že národ odpadol.
SIR.47.23	Aj Jarobeám, Nebátov syn, zviedol Izrael na hriech
SIR.47.23	a vohnal Efrajima na cestu hriechu;
SIR.47.24	ich hriechy sa rozmnožili mnohonásobne,
SIR.47.24	takže museli odísť zo svojej krajiny,
SIR.47.25	lebo vyhľadávali zlo každého druhu,
SIR.47.25	až na nich prišla odplata.
SIR.48.1	Potom povstal Eliáš, prorok ako oheň,
SIR.48.1	jeho slovo pálilo ako fakľa.
SIR.48.2	On na nich priviedol hlad
SIR.48.2	a zmenšil ich počet svojím horlením.
SIR.48.3	Na Pánovo slovo zavrel nebo
SIR.48.3	a takisto spôsobil, že tri razy zostúpil oheň.
SIR.48.4	Akú slávu si dosiahol, Eliáš, svojimi divmi!
SIR.48.4	Ktože sa môže hrdiť, že ti je podobný?
SIR.48.5	Vzkriesil si mŕtveho zo smrti
SIR.48.5	a z podsvetia — slovom Najvyššieho.
SIR.48.6	Kráľov si zrážal do záhuby
SIR.48.6	a nafúkancov z ich pohoviek.
SIR.48.7	Na Sinaji si počul pokarhanie
SIR.48.7	a na Horebe ortieľ odplaty.
SIR.48.8	Pomazal si kráľov, aby vykonali odplatu,
SIR.48.8	a prorokov ako svojich nástupcov.
SIR.48.9	V ohnivej búrke si bol uchvátený
SIR.48.9	vo voze s ohnivými koňmi.
SIR.48.10	O tebe je napísané, že si bol pripravený na stanovené časy,
SIR.48.10	aby si zmiernil Boží hnev, skôr než vzbĺkne,
SIR.48.10	aby si obrátil srdce otca k synovi
SIR.48.10	a obnovil Jákobove kmene.
SIR.48.11	Šťastní, ktorí ťa videli
SIR.48.11	a zosnuli v láske;
SIR.48.11	veď i my budeme určite žiť.
SIR.48.12	Keď Eliáša pohltila búrka,
SIR.48.12	jeho duchom bol naplnený Elizeus.
SIR.48.12	Kým žil, pred vladárom sa nezachvel
SIR.48.12	a nikto si ho nepodmanil.
SIR.48.13	Nijaká vec nebola nad jeho sily,
SIR.48.13	aj po zosnutí malo jeho telo prorockú moc.
SIR.48.14	Za svojho života konal zázraky,
SIR.48.14	aj pri jeho skone sa diali úžasné skutky.
SIR.48.15	Napriek tomu sa národ nekajal
SIR.48.15	a neodstúpil od svojich hriechov,
SIR.48.15	až kým neboli odvlečení zo svojej krajiny
SIR.48.15	a rozptýlení po celej zemi.
SIR.48.16	Ostala iba malá čiastka ľudu
SIR.48.16	a vládca v Dávidovom dome;
SIR.48.16	niektorí konali to, čo sa Bohu páči,
SIR.48.16	iní však rozmnožovali hriechy.
SIR.48.17	Chizkija opevnil svoje mesto
SIR.48.17	a do jeho stredu zaviedol vodu,
SIR.48.17	železom prerúbal skaly
SIR.48.17	a vybudoval nádrže na vodu.
SIR.48.18	Za jeho dní pritiahol Sancheríb,
SIR.48.18	vyslal Rabšaka
SIR.48.18	vystrel ruku proti Sionu
SIR.48.18	a namyslene sa chvastal.
SIR.48.19	Vtedy sa zachveli ich srdcia i ruky
SIR.48.19	a zvíjali sa v bolestiach ako ženy pri pôrode.
SIR.48.20	Vzývali milosrdného Pána
SIR.48.20	a vystierali k nemu svoje ruky.
SIR.48.20	A Svätý z neba ich rýchlo vypočul,
SIR.48.20	zachránil ich rukou Izaiáša.
SIR.48.21	Udrel na tábor Asýrčanov
SIR.48.21	a jeho anjel ich zahubil.
SIR.48.22	Lebo Chizkija konal, čo sa páči Pánovi,
SIR.48.22	pevne sa držal ciest svojho otca Dávida,
SIR.48.22	ako prikázal prorok Izaiáš,
SIR.48.22	ktorý bol veľký a verný svojim videniam.
SIR.48.23	Za jeho dní slnko ustúpilo
SIR.48.23	a Boh predĺžil kráľovi život.
SIR.48.24	Mocou veľkého ducha videl posledné veci
SIR.48.24	a potešoval tých, čo nariekali na Sione.
SIR.48.25	Poukázal na budúce udalosti až do konca čias
SIR.48.25	a na skryté veci, skôr ako sa stali.
SIR.49.1	Spomienka na Joziáša je ako vonná zmes tymianu,
SIR.49.1	ktorú šikovne pripravil voňavkár;
SIR.49.1	v každých ústach osladne ako med
SIR.49.1	a je ako hudba pri stolovaní s vínom.
SIR.49.2	Venoval sa obráteniu ľudu
SIR.49.2	a vyhubil ohavné neprávosti.
SIR.49.3	Svoje srdce nasmeroval na Pána
SIR.49.3	a v čase hriešnikov upevňoval zbožnosť.
SIR.49.4	Okrem Dávida, Chizkiju a Joziáša
SIR.49.4	všetci sa dopustili priestupkov,
SIR.49.4	lebo opustili zákon Najvyššieho,
SIR.49.4	a tak sa skončila éra judských kráľov.
SIR.49.5	Svoju moc
SIR.49.5	a svoju slávu cudziemu národu.
SIR.49.6	Tí zapálili vyvolené mesto, kde bol chrám,
SIR.49.6	a spustošili cesty k nemu,
SIR.49.7	ako napísal prorok Jeremiáš. Utrápili ho,
SIR.49.7	hoci ho Boh už v materinskom lone posvätil za proroka,
SIR.49.7	aby vytrhával, nivočil a pustošil
SIR.49.7	a aby budoval a sadil.
SIR.49.8	Ezechiel mal videnie slávy,
SIR.49.8	ktorú mu ukázal na voze cherubov.
SIR.49.9	Boh si totiž pripomenul nepriateľov prívalom dažďa,
SIR.49.9	ale dobre robil tým, čo kráčali priamymi cestami.
SIR.49.10	Kiež kosti dvanástich prorokov
SIR.49.10	vyženú nové výhonky z miesta ich spočinutia,
SIR.49.10	lebo potešovali ľud Jákoba
SIR.49.10	a vyslobodzovali ho vierou a nádejou.
SIR.49.11	Ako vychváliť Zerubbábela?
SIR.49.11	Aj on bol akoby pečatným prsteňom na pravej ruke.
SIR.49.12	A ako Jošuu
SIR.49.12	Oni za svojich čias vybudovali Boží dom
SIR.49.12	a vystavali Pánovi svätý chrám
SIR.49.12	pripravený na jeho večnú slávu.
SIR.49.13	A Nehemiáš? Veľká je jeho pamiatka:
SIR.49.13	on vztýčil hradby z rozvalín,
SIR.49.13	postavil brány a ich závory,
SIR.49.13	znova vybudoval naše domy.
SIR.49.14	Na zemi nebol stvorený nikto taký ako Henoch,
SIR.49.14	lebo on bol vzatý zo zeme hore.
SIR.49.15	Nenarodil sa ani taký muž, ako bol Jozef,
SIR.49.15	najdôležitejší medzi bratmi, opora národa;
SIR.49.15	s jeho kosťami naložili s úctou.
SIR.49.16	Šém a Šét dosiahli slávu medzi ľuďmi,
SIR.49.16	no nad všetkým živým v tvorstve je Adam.
SIR.50.1	Veľkňaz Šimon, syn Oniáša,
SIR.50.1	za svojho života opravil Boží dom,
SIR.50.1	za svojich dní opevnil chrám.
SIR.50.2	On dal položiť základy dvojnásobne vysokých hradieb,
SIR.50.2	vysoké opevnenie chrámového obvodu.
SIR.50.3	Za jeho dní bola vyhĺbená vodná nádrž,
SIR.50.3	zásobáreň pripomínajúca rozmermi more.
SIR.50.4	Staral sa o svoj ľud, aby ho nestihol pád,
SIR.50.4	a opevňoval mesto, aby odolalo obliehaniu.
SIR.50.5	Ako sa skvel slávou obklopený ľudom,
SIR.50.5	keď vyšiel zo svätyne svätých
SIR.50.6	Žiaril ako zornica medzi oblakmi,
SIR.50.6	ako mesiac v dňoch slávnosti,
SIR.50.7	ako slnko skvejúce sa nad chrámom Najvyššieho,
SIR.50.7	ako dúha svietiaca v nádherných oblakoch,
SIR.50.8	ako kvet ruže v jarnom čase,
SIR.50.8	ako ľalia pri studničke,
SIR.50.8	ako zeleň Libanonu za letných dní,
SIR.50.9	ako oheň a tymian v kadidelnici,
SIR.50.9	ako nádoba z tepaného zlata,
SIR.50.9	vyzdobená všetkými druhmi drahých kameňov,
SIR.50.10	ako oliva obsypaná plodmi,
SIR.50.10	ako cyprus čnejúci k oblakom.
SIR.50.11	Keď si obliekol svoje veľkolepé rúcho
SIR.50.11	a odel sa dokonalou nádherou,
SIR.50.11	keď vystupoval k svätému oltáru,
SIR.50.11	napĺňal slávou celý priestor svätyne.
SIR.50.12	Keď preberal z rúk kňazov časti obetovaného zvieraťa
SIR.50.12	a stál vedľa oltára pri obetnom ohnisku,
SIR.50.12	obklopoval ho veniec bratov,
SIR.50.12	bol ako statný libanonský céder
SIR.50.12	dookola obklopený palmami.
SIR.50.13	Všetci Áronovi synovia stáli vo svojej sláve
SIR.50.13	a v rukách niesli Pánovi obety
SIR.50.13	pred celým zhromaždením Izraela.
SIR.50.14	Na zavŕšenie úkonov služby pri oltári
SIR.50.14	a na skrášlenie obety Najvyššiemu, Všemohúcemu,
SIR.50.15	vystrel ruku k obetnej čaši,
SIR.50.15	pripravil liatu obetu z krvi hrozna
SIR.50.15	a vylial ju na základy oltára
SIR.50.15	ako obetu ľúbeznej vône pre Najvyššieho, pre Kráľa vesmíru.
SIR.50.16	Vtedy hlasno zvolali Áronovi synovia,
SIR.50.16	zatrúbili na tepaných trúbkach,
SIR.50.16	vydali silný zvuk, ktorý bolo dobre počuť,
SIR.50.16	aby sa pripomenuli Najvyššiemu.
SIR.50.17	Potom všetok ľud spoločne bez meškania
SIR.50.17	padol tvárou na zem,
SIR.50.17	aby sa klaňali svojmu Pánovi,
SIR.50.17	všemohúcemu najvyššiemu Bohu.
SIR.50.18	Speváci svojimi hlasmi zanôtili chválospevy
SIR.50.18	a lahodná pieseň sa šírila mohutnou ozvenou.
SIR.50.19	Ľud prosil Pána, Najvyššieho,
SIR.50.19	modlil sa pred Milosrdným,
SIR.50.19	kým sa nezavŕšila oslava Pána
SIR.50.19	a neskončili náležité obrady.
SIR.50.20	Potom Šimon zostúpil a zodvihol ruky
SIR.50.20	nad celé zhromaždenie synov Izraela,
SIR.50.20	aby im ústne udelil Pánovo požehnanie
SIR.50.20	a oni sa mohli chváliť jeho menom
SIR.50.21	Znova sa hlboko poklonili
SIR.50.21	a takto prijali požehnanie Najvyššieho.
SIR.50.22	A teraz dobrorečte Bohu celého vesmíru,
SIR.50.22	ktorý všade koná veľké veci,
SIR.50.22	ktorý nás dvíha od života matky po všetky naše dni
SIR.50.22	a nakladá s nami podľa svojho milosrdenstva.
SIR.50.23	Kiež nám dá radosť do srdca,
SIR.50.23	kiež vládne mier v Izraeli
SIR.50.23	za našich dní a až naveky.
SIR.50.24	Kiež potvrdí svoje milosrdenstvo voči nám
SIR.50.24	a za našich dní nás vykúpi.
SIR.50.25	Dva národy nemôže vystáť moja duša
SIR.50.25	a tretí, čo ani nie je národom:
SIR.50.26	obyvateľov hôr Samárie a Filištíncov
SIR.50.26	i bláznivý ľud, čo býva v Sícheme.
SIR.50.27	Múdre a rozumné poučenia
SIR.50.27	spísal v tejto knihe
SIR.50.27	Jésus, syn Siracha, syna Eleazára, Jeruzalemčan,
SIR.50.27	ktorý zo svojho srdca ako dážď vylieval múdrosť.
SIR.50.28	Blažený je ten, čo sa bude zaoberať týmito vecami
SIR.50.28	a vezme si ich k srdcu; ten sa stane múdrym.
SIR.50.29	Ak ich bude uskutočňovať, bude mať silu na všetko,
SIR.50.29	lebo bázeň pred Pánom je jeho chodníkom
SIR.51.1	Oslavovať ťa budem, Pane, môj Kráľ,
SIR.51.1	budem ťa chváliť, Bože, môj Spasiteľ.
SIR.51.1	Oslavujem tvoje meno,
SIR.51.2	pretože si sa stal mojou záštitou a pomocníkom
SIR.51.3	a vyslobodil si moje telo zo záhuby,
SIR.51.3	z pasce ohováračného jazyka,
SIR.51.3	z perí chystajúcich lož;
SIR.51.3	pred tými, ktorí na mňa útočia,
SIR.51.3	stal si sa mi pomocníkom a vyslobodil si ma
SIR.51.3	pre svoje veľké milosrdenstvo a pre svoje meno
SIR.51.3	zo škrípajúcich zubov tých, čo boli pripravení ma roztrhať,
SIR.51.3	z ruky tých, čo striehli na môj život,
SIR.51.3	z množstva súžení, ktoré som prežil,
SIR.51.4	z dusivej vatry, ktorá ma obkľučovala,
SIR.51.4	zo stredu ohňa, ktorý som ja neroznietil,
SIR.51.5	z hlbín lona podsvetia,
SIR.51.5	od nečistého jazyka a lživého slova
SIR.51.6	a šípu nespravodlivého jazyka.
SIR.51.6	Moja duša sa priblížila až k smrti
SIR.51.6	a môj život bol až kdesi dole, blízko podsvetia.
SIR.51.7	Obkľúčili ma zo všetkých strán,
SIR.51.7	ale nenašiel sa nik, kto by mi pomohol,
SIR.51.7	obzeral som sa po ľuďoch, kto by sa ma ujal, ale takého nebolo.
SIR.51.8	Vtedy som sa rozpomenul na tvoje milosrdenstvo, Pane,
SIR.51.8	na to, čo od večnosti konáš,
SIR.51.8	na to, že vyslobodzuješ tých, ktorí ťa očakávajú,
SIR.51.8	a zachraňuješ ich z ruky zlých ľudí.
SIR.51.9	K výšinám som zo zeme vyslal svoju prosbu
SIR.51.9	a modlil som sa za vyslobodenie zo smrti.
SIR.51.10	Vtedy som volal k Pánovi:
SIR.51.10	„Ty si môj Otec, Pane,
SIR.51.10	neopúšťaj ma
SIR.51.10	v čase, keď panujú pyšní a chýba pomoc.
SIR.51.11	Chváliť budem tvoje meno neprestajne,
SIR.51.11	ospevovať ťa a velebiť.“
SIR.51.11	Moja modlitba bola vypočutá.
SIR.51.12	Veď si ma zachránil zo záhuby
SIR.51.12	a vytrhol si ma vo chvíli, keď na mňa doľahlo zlo.
SIR.51.12	Preto ťa budem oslavovať a chváliť
SIR.51.12	a budem dobrorečiť Pánovmu menu.
SIR.51.13	Keď som bol ešte celkom mladý, skôr ako som sa vydal do šíreho sveta,
SIR.51.13	v modlitbách som si so všetkou úprimnosťou prosil múdrosť.
SIR.51.14	Pred chrámom som si ju vrúcne
SIR.51.14	žiadal a až do samého konca ju budem vyhľadávať.
SIR.51.15	Keď rozkvitla ako hrozno pred dozretím,
SIR.51.15	moje srdce sa v nej potešilo.
SIR.51.15	Moja noha vykročila priamou cestou,
SIR.51.15	od mladosti som šiel v jej stopách.
SIR.51.16	Stačilo trochu nakloniť ucho, prijať ju
SIR.51.16	a už som získal veľa poučenia pre seba.
SIR.51.17	Vďaka nej som dosiahol veľké pokroky;
SIR.51.17	budem oslavovať toho, ktorý mi dáva múdrosť.
SIR.51.18	Rozhodol som sa, že podľa nej budem konať,
SIR.51.18	horlil som za dobro a určite nebudem zahanbený.
SIR.51.19	Moja duša priam zápasila o ňu
SIR.51.19	a bol som dôsledný v konaní podľa zákona.
SIR.51.19	Svoje ruky som vystieral k výšinám
SIR.51.19	a žalostil som nad priestupkami voči nej z nevedomosti.
SIR.51.20	Na ňu som upriamil svoju dušu
SIR.51.20	a našiel som ju, zachovávajúc čistotu.
SIR.51.20	Od začiatku som spolu s ňou získal chápavé srdce,
SIR.51.20	preto ma on nikdy neopustí.
SIR.51.21	Moje vnútro horelo vzrušením z jej hľadania,
SIR.51.21	a tak som získal dobrý majetok.
SIR.51.22	Pán mi dal ako odmenu môj jazyk
SIR.51.22	a ním ho budem ospevovať.
SIR.51.23	Poďte bližšie ku mne, neučení,
SIR.51.23	a zdržujte sa v dome prísnej výchovy.
SIR.51.24	Prečo hovoríte, že zaostávate v tomto všetkom
SIR.51.24	a že vaše duše prahnú po poznaní?
SIR.51.25	Otvoril som ústa a povedal som:
SIR.51.25	Zadovážte si ju — bez peňazí!
SIR.51.26	Do jarma vložte svoju šiju
SIR.51.26	a vaša duša nech prijme ponaučenie,
SIR.51.26	je blízko, dá sa nájsť.
SIR.51.27	Presvedčte sa na vlastné oči, že som sa málo namáhal
SIR.51.27	a našiel som pre seba mnoho pokoja.
SIR.51.28	Získajte si vzdelanie, nech stojí mnoho strieborných,
SIR.51.28	a vďaka nemu získate veľa zlata.
SIR.51.29	Nech sa raduje vaša duša z Pánovho milosrdenstva,
SIR.51.29	nehanbite sa ospevovať ho.
SIR.51.30	Konajte svoju prácu, skôr ako sa skončí váš čas,
SIR.51.30	a on vám dá vašu mzdu v stanovenom čase.
BAR.1.1	Toto sú slová knihy, ktorú v Babylone napísal Baruch, Nerijov syn, ktorý bol synom Machseju, Sedekiovho syna, Asadiovho syna a ten bol synom Chilkiju.
BAR.1.2	Napísal ju v piatom roku, v siedmy deň mesiaca, v období, keď Chaldejci dobyli Jeruzalem a vypálili ho.
BAR.1.3	Vtedy Baruch prečítal slová tejto knihy Jechonjovi
BAR.1.4	ako aj veľmožom a kráľovským synom i starším. Teda všetkému ľudu od najnižšie postaveného po najvyššieho, všetkým tým, čo bývali v Babylone pri rieke Súd. 
BAR.1.5	Všetci títo plakali, postili sa a modlili sa pred Pánom.
BAR.1.6	Zozbierali peniaze — každý dal toľko, koľko mohol — 
BAR.1.7	a poslali ich do Jeruzalema kňazovi Jojakímovi, Chilkijovmu synovi, ktorý bol synom Saloma, a kňazom i všetkému ľudu, čo bol s ním v Jeruzaleme.
BAR.1.8	V desiaty deň sivána prevzal Baruch z Pánovho domu nádoby odvlečené z chrámu, aby ich vrátil do judskej krajiny. Boli to strieborné nádoby, ktoré dal zhotoviť judský kráľ Cidkija, Joziášov syn,
BAR.1.9	po tom, čo babylonský kráľ Nebukadnesar odvliekol z Jeruzalema Jechonju a s ním ako zajatcov odviedol do Babylonu kniežatá, veľmožov a ľud tej krajiny.
BAR.1.10	Odkázali im: „Tu vám posielame peniaze. Nakúpte za ne to, čo treba na spaľované obety a na obety za viny, aj kadidlo, pripravte obetný dar a prineste to na oltár Pána, nášho Boha. 
BAR.1.11	Modlite sa za život babylonského kráľa Nebukadnesara a za život jeho syna Belšaccara, aby ich dni boli také, aké sú dni neba nad zemou.
BAR.1.12	Nám nech dá Pán silu a osvieti naše oči a my budeme žiť v tieni babylonského kráľa Nebukadnesara a v tieni jeho syna Belšaccara. Budeme im slúžiť mnoho dní a získame ich priazeň.
BAR.1.13	Modlite sa za nás k Pánovi, nášmu Bohu, pretože sme zhrešili proti Pánovi, svojmu Bohu, a do dnešného dňa sa od nás neodvrátilo Pánovo rozhorčenie a jeho hnev. 
BAR.1.14	Prečítajte túto knihu, ktorú vám posielame, aby ste ju vo sviatočný deň a v iných vhodných dňoch verejne predniesli v Pánovom dome.“
BAR.1.15	Potom povedzte: „Pánovi, nášmu Bohu, patrí spravodlivosť, ale nám až dodnes hanba v tvári, nám, ľuďom z Judska a obyvateľom Jeruzalema,
BAR.1.16	našim kráľom, kniežatám, kňazom, prorokom, našim otcom,
BAR.1.17	pretože sme zhrešili pred Pánom. 
BAR.1.18	Neposlúchali sme ho, nepočúvali sme hlas Pána, nášho Boha, že máme kráčať podľa Pánových príkazov, ktoré nám predkladal. 
BAR.1.19	Odo dňa, keď Pán vyviedol našich otcov z egyptskej krajiny, až do dnešného dňa sme boli neposlušní voči Pánovi, nášmu Bohu, boli sme nedbanliví, takže sme nepočúvali jeho hlas.
BAR.1.20	Preto nás postihovali nešťastia a kliatba, ktorú určil Pán prostredníctvom svojho služobníka Mojžiša v deň, keď vyviedol našich otcov z egyptskej krajiny, aby nám dal krajinu oplývajúcu mliekom a medom, ako je to dnes.
BAR.1.21	Nepočúvali sme hlas Pána, nášho Boha, čo nám znel v slovách prorokov, ktorých nám posielal,
BAR.1.22	ale chodili sme každý podľa úmyslov vlastného zlého srdca, pracovali sme v prospech cudzích bohov a páchali sme zlo pred očami Pána, nášho Boha.
BAR.2.1	Preto Pán uskutočnil svoje slovo, ktoré vyriekol proti nám a proti sudcom, ktorí súdili Izrael, i proti našim kráľom, kniežatám a ľuďom Izraela a Júdu.
BAR.2.2	Pod celým nebom sa nestalo to, čo sa píše v Mojžišovom zákone, 
BAR.2.3	že budeme jesť jeden mäso svojho syna, druhý mäso svojej dcéry.
BAR.2.4	Vydal ich do područia všetkým kráľovstvám, ktoré sú okolo nás, na potupu a skazu medzi všetkými okolitými národmi, medzi ktoré ich Pán rozptýlil. 
BAR.2.5	Dostali sa do poroby, nie na obdiv, pretože sme zhrešili proti Pánovi, nášmu Bohu, tým, že sme nepočúvali jeho hlas.
BAR.2.6	Pánovi, nášmu Bohu, patrí spravodlivosť, ale nám a našim otcom až dodnes hanba v tvári.
BAR.2.7	Postihli nás všetky pohromy, ktorými nám hrozil Pán.
BAR.2.8	Neprosili sme Pánovu tvár, aby odvrátil každého od myšlienok zlého srdca. 
BAR.2.9	Pán tie pohromy pozorne sledoval a Pán ich na nás uvalil, pretože Pán je spravodlivý vo všetkých svojich činoch, ktoré na nás dopustil.
BAR.2.10	Nepočúvali sme jeho hlas, že máme kráčať podľa Pánových nariadení, ktoré nám predkladal.
BAR.2.11	Preto teda, Pane, Boh Izraela, ktorý si mocnou rukou, znameniami, zázrakmi, veľkou mocou a vystretým ramenom vyviedol svoj ľud z egyptskej krajiny a urobil si si tak meno až do dnešného dňa:
BAR.2.12	Pán, náš Boh, zhrešili sme, správali sme sa bezbožne a nespravodlivo proti tvojim spravodlivým príkazom.
BAR.2.13	Nech sa odvráti od nás tvoje rozhorčenie, pretože nás ostala hŕstka medzi pohanmi, medzi ktorých si nás rozptýlil. 
BAR.2.14	Vypočuj, Pane, našu modlitbu a našu prosbu. Vysloboď nás kvôli sebe a udeľ nám milosť pred tvárou tých, čo nás odvliekli,
BAR.2.15	aby celá zem poznala, že ty si Pán, náš Boh, že tvoje meno sa vzývalo nad Izraelom a nad jeho rodom. 
BAR.2.16	Pane, pozri zo svojho svätého domu a mysli na nás, nakloň svoje ucho, Pane, a počúvaj. 
BAR.2.17	Otvor, Pane, svoje oči a hľaď, veď nie mŕtvi v podsvetí, ktorých vnútro opustil ich duch, budú vzdávať Pánovi slávu a uznávať jeho spravodlivé výroky, 
BAR.2.18	ale živá duša, hoci nadmieru zarmútená, bytosť, čo kráča zhrbená a neduživá, čo má ochabujúce oči, duša hladujúca; Pane, tie ti budú vzdávať slávu a uznávať tvoju spravodlivosť. 
BAR.2.19	Pán, Boh náš, nie pre spravodlivé skutky našich otcov a našich kráľov predkladáme pred tvoju tvár svoju prosbu o zľutovanie.
BAR.2.20	Zoslal si svoje rozhorčenie a hnev na nás podľa toho, čo si povedal prostredníctvom prorokov, svojich služobníkov: 
BAR.2.21	Takto hovorí Pán: ‚Skloňte svoju šiju a pracujte pre babylonského kráľa, a tak ostanete bývať v krajine, ktorú som dal vašim otcom.
BAR.2.22	Ak však neposlúchnete Pánov hlas, aby ste pracovali pre babylonského kráľa, 
BAR.2.23	urobím, že z miest Judska a z okolia Jeruzalema zmizne hlas radosti a hlas plesania, hlas ženícha i hlas nevesty a v celej krajine nebude ani stopy po obyvateľoch.‘
BAR.2.24	Nepočúvali sme tvoj hlas, že máme slúžiť babylonskému kráľovi, a ty si uskutočnil svoje slová, ktoré si hovoril skrze prorokov, svojich služobníkov, že kosti našich kráľov a kosti našich otcov vyhádžu zo svojho miesta.
BAR.2.25	A naozaj, ležia vyhodené do páľavy dňa a do mrazu noci. Zomierali vo veľkých útrapách, hladom, mečom, vo vyhnanstve. 
BAR.2.26	Pre zlo domu Izraela a domu Júdu si z domu, nad ktorým sa vzývalo tvoje meno, urobil to, čo je z neho dnes. 
BAR.2.27	Zaobchádzal si s nami, Pán, náš Boh, so všetkou svojou miernosťou a s celým svojím veľkým súcitom. 
BAR.2.28	Ako si hovoril so svojím služobníkom Mojžišom v deň, keď si ho poveril zapísať tvoj Zákon pre synov Izraela. Hovoril si: 
BAR.2.29	‚Ak nebudete počúvať môj hlas, celý tento veľký a početný zástup sa zmení na maličký medzi pohanmi, kam ich rozptýlim.
BAR.2.30	Veď viem, že ma nebudú poslúchať, pretože je to tvrdošijný národ. Znova si vstúpia do srdca až v krajine svojho vyhnanstva.
BAR.2.31	Potom poznajú, že ja som Pán, ich Boh. Dám im srdce a uši, ktoré počujú,
BAR.2.32	budú ma chváliť v krajine svojho vyhnanstva a budú si pripomínať moje meno 
BAR.2.33	a odvrátia sa od svojej tvrdošijnosti a od svojich zlých skutkov, pretože budú mať na pamäti cestu svojich otcov, ktorí hrešili proti Pánovi,
BAR.2.34	a ja ich vrátim do krajiny, ktorú som prísahou prisľúbil Abrahámovi, Izákovi a Jákobovi. Oni ju budú mať vo svojej moci a ja rozmnožím ich počet a už sa nebude zmenšovať.
BAR.2.35	Ustanovím pre nich večnú zmluvu, že im budem Bohom a oni budú mojím ľudom a ja už nevyženiem svoj ľud, Izrael, z krajiny, ktorú som im dal.‘“
BAR.3.1	Všemohúci Pán, Boh Izraela! Duša v tiesni a skľúčený duch volá k tebe. 
BAR.3.2	Počuj, Pane, a zmiluj sa, pretože sme zhrešili proti tebe. 
BAR.3.3	Veď ty celé veky tróniš a my celé veky hynieme. 
BAR.3.4	Všemohúci Pán, Boh Izraela! Počuj teda prosbu mŕtvych Izraela a synov tých, čo proti tebe zhrešili, čo nepočúvali hlas Pána, svojho Boha, a tak nás zavalili pohromy.
BAR.3.5	Nespomínaj neprávosti našich otcov, ale spomeň si v tejto chvíli na svoju mocnú ruku a na svoje meno. 
BAR.3.6	Veď ty si Pán, náš Boh, a my ťa, Pane, budeme chváliť. 
BAR.3.7	Preto si vložil svoju bázeň do našich sŕdc, aby sme vzývali tvoje meno a chválili ťa vo svojom vyhnanstve, pretože sme vyhnali zo svojich sŕdc všetku neprávosť našich otcov, ktorí zhrešili proti tebe. 
BAR.3.8	Pozri, ešte aj dnes sme vo vyhnanstve, kam si nás rozptýlil na potupu, kliatbu a znášanie trestu za všetky neprávosti našich otcov, ktorí odpadli od Pána, nášho Boha.
BAR.3.9	Počúvaj, Izrael, prikázania života,
BAR.3.9	nastavte uši, aby ste poznávali rozumnosť.
BAR.3.10	Ako to, Izrael, ako to, že si v krajine nepriateľov?
BAR.3.10	Prečo si zostarol v cudzine?
BAR.3.11	Prečo si sa poškvrnil mŕtvymi,
BAR.3.11	prečo si bol zarátaný medzi tých, čo sú v podsvetí?
BAR.3.12	Opustil si prameň múdrosti.
BAR.3.13	Keby si bol kráčal po Božej ceste,
BAR.3.13	naveky by si býval v pokoji.
BAR.3.14	Nauč sa, kde je rozumnosť, kde je sila, kde je chápavosť,
BAR.3.14	aby si zároveň poznal, kde je dlhý vek a život,
BAR.3.14	kde je svetlo očí a pokoj.
BAR.3.15	Kto našiel jej príbytok
BAR.3.15	a kto vošiel do jej klenotníc?
BAR.3.16	Kde sú vládcovia národov,
BAR.3.16	kde sú tí, čo skrotili divé zvery na zemi,
BAR.3.17	tí, čo sa hrajú s nebeskými vtáčatami,
BAR.3.17	čo kopia striebro a zlato,
BAR.3.17	na ktoré sa ľudia spoliehajú,
BAR.3.17	takže ich zháňanie sa za majetkom nepozná medze?
BAR.3.18	Kde sú tí, čo tak starostlivo spracúvajú striebro,
BAR.3.18	že ich výkony nevieme ani pochopiť?
BAR.3.19	Už ich niet, zostúpili do podsvetia
BAR.3.19	a na ich miesto nastúpili iní.
BAR.3.20	Títo mladší síce uvideli svetlo, bývali na zemi,
BAR.3.20	ale cestu svedomitosti nepoznali,
BAR.3.21	nepochopili ani jej chodníky a neosvojili si ju.
BAR.3.21	Ich synovia sa vzdialili od ich cesty.
BAR.3.22	Nebolo o nej počuť v Kanaáne,
BAR.3.22	nebolo ju vidieť v Temáne.
BAR.3.23	Ani synovia Hagar, hľadači vedomostí na zemi,
BAR.3.23	ani kupci z Merranu a Temánu,
BAR.3.23	rozprávači príbehov a hľadači vedomostí
BAR.3.23	nepoznali cestu múdrosti
BAR.3.23	a nespomenuli si na jej chodníky.
BAR.3.24	Ó, Izrael, aký veľký je Boží dom
BAR.3.24	a aký obrovský je priestor, ktorý vlastní Boh!
BAR.3.25	Je obrovský a nemá konca,
BAR.3.25	je vysoký a nezmerateľný.
BAR.3.26	Tam sa zrodili obri, tí od pradávna povestní,
BAR.3.26	ozrutné postavy, čo sa vyznali v boji.
BAR.3.27	Týchto si Boh nevyvolil
BAR.3.27	ani im neukázal cestu poznania;
BAR.3.28	zahynuli, lebo im chýbala rozumnosť,
BAR.3.28	zahynuli pre svoju hlúposť.
BAR.3.29	Kto vystúpil do neba a vzal múdrosť
BAR.3.29	a zniesol ju z oblakov?
BAR.3.30	Kto sa preplavil cez more a našiel ju
BAR.3.30	a kto ju prinesie za rýdze zlato?
BAR.3.31	Niet takého, kto by poznal jej cestu,
BAR.3.31	kto by chápal jej chodníky.
BAR.3.32	Ten však, čo vie všetko, ju pozná,
BAR.3.32	vynašiel ju svojím rozumom,
BAR.3.32	ten, čo všetkým vybavil zem na večné časy
BAR.3.32	a naplnil ju štvornohými zvieratami.
BAR.3.33	On vysiela svetlo a ono ide,
BAR.3.33	zavolá ho a ono s chvením poslúchne.
BAR.3.34	Aj hviezdy svietia na svojich strážnych postoch
BAR.3.34	a prekypujú radosťou.
BAR.3.35	On na ne zavolá a ony odpovedia: Tu sme!
BAR.3.35	S jasaním zažiaria tomu, ktorý ich stvoril.
BAR.3.36	Toto je náš Boh.
BAR.3.36	Popri ňom sa iný vôbec neráta.
BAR.3.37	Vynašiel všetky cesty vedomostí
BAR.3.37	a ukázal ich svojmu služobníkovi Jákobovi
BAR.3.37	a svojmu milovanému Izraelovi.
BAR.3.38	Potom sa múdrosť objavila na zemi
BAR.3.38	a stretávala sa s ľuďmi.
BAR.4.1	Ona je knihou Božích príkazov,
BAR.4.1	je zákonom, ktorý trvá naveky.
BAR.4.1	Všetci, čo sa jej držia, dosiahnu život,
BAR.4.1	no tí, čo ju opustia, zomrú.
BAR.4.2	Obráť sa, Jákob, a chop sa jej,
BAR.4.2	putuj za žiarou, v ústrety jej svetlu.
BAR.4.3	Svoju slávu nedávaj inému,
BAR.4.3	svoje výhody cudziemu národu.
BAR.4.4	My, Izrael, sme šťastní,
BAR.4.4	že poznáme, čo sa páči Bohu.
BAR.4.5	Vzchopte sa, ľud môj,
BAR.4.5	pamäť Izraela!
BAR.4.6	Predali vás pohanským národom,
BAR.4.6	ale nie na záhubu;
BAR.4.6	pretože ste rozhnevali Boha,
BAR.4.6	vydali vás nepriateľom.
BAR.4.7	Roztrpčili ste toho, ktorý vás stvoril,
BAR.4.7	keď ste obetovali démonom, a nie Bohu.
BAR.4.8	Zabudli ste na večného Boha,
BAR.4.8	na toho, ktorý vás sýtil,
BAR.4.8	zarmútili ste Jeruzalem, ktorý vás vychoval.
BAR.4.9	Videl, ako prichádza na vás Boží hnev
BAR.4.9	a povedal: „Počujte, obyvatelia Siona,
BAR.4.9	Boh mi spôsobil veľký zármutok.
BAR.4.10	Veď som videl odvlečenie svojich synov a dcér do zajatia,
BAR.4.10	ktoré im spôsobil Večný.
BAR.4.11	Tešil som sa, keď som ich vychovával,
BAR.4.11	nariekal som a plakal, keď som sa s nimi lúčil.
BAR.4.12	Nech sa nikto neraduje, že som ovdovel
BAR.4.12	a že ma mnohí opustili,
BAR.4.12	osamel som pre hriechy svojich detí,
BAR.4.12	pretože sa odklonili od Božieho zákona,
BAR.4.13	neuznávali jeho ustanovenia
BAR.4.13	ani nekráčali po cestách Božích prikázaní,
BAR.4.13	ani nevstúpili na chodníky výchovy v duchu jeho spravodlivosti.
BAR.4.14	Poďte, susedia Siona,
BAR.4.14	a pripomeňte si zajatie mojich synov a dcér,
BAR.4.14	ktoré im spôsobil Večný.
BAR.4.15	Priviedol na nich národ zďaleka,
BAR.4.15	národ nehanebný, ktorý hovorí cudzím jazykom;
BAR.4.15	tí nebrali ohľad na starca a nezľutovali sa nad dieťaťom.
BAR.4.16	Odviedli miláčikov vdovy
BAR.4.16	a nechali ju osamotenú, olúpenú o dcéry.
BAR.4.17	Ako by som vám ja mohol pomôcť?
BAR.4.18	Ten, ktorý vám spôsobil tieto pohromy,
BAR.4.18	vás vyslobodí z ruky vašich nepriateľov.
BAR.4.19	Choďte, deti, choďte!
BAR.4.19	Ja teda ostávam opustený.
BAR.4.20	Vyzliekol som si rúcho pokoja
BAR.4.20	a obliekol som si vrecovinu prosby,
BAR.4.20	budem volať k Večnému, kým budem žiť.
BAR.4.21	Vzchopte sa, deti, vzývajte Boha
BAR.4.21	a vyslobodí vás z útlaku, z ruky nepriateľov.
BAR.4.22	Ja som totiž vložil do Večného nádej na vašu záchranu
BAR.4.22	a Svätý ma naplnil radosťou
BAR.4.22	z milosrdenstva, ktorého sa vám čoskoro dostane
BAR.4.22	od Večného, vášho záchrancu.
BAR.4.23	Prepúšťal som vás v zármutku a v plači,
BAR.4.23	ale Boh mi vás navždy vráti v radosti a potešení.
BAR.4.24	Lebo ako teraz vidia susedia Siona vaše zajatie,
BAR.4.24	tak čoskoro budú vidieť záchranu od vášho Boha,
BAR.4.24	ktorá k vám príde vo veľkej sláve a jase Večného.
BAR.4.25	Deti, trpezlivo znášajte hnev, ktorý na vás dopadol od Boha;
BAR.4.25	prenasledoval ťa tvoj nepriateľ, no čoskoro uvidíš jeho záhubu
BAR.4.25	a budeš šliapať po jeho šiji.
BAR.4.26	Moje drahé deti putovali po hrboľatých cestách,
BAR.4.26	boli odvlečené ako stádo, ktoré uchvátili nepriatelia.
BAR.4.27	Vzchopte sa, deti, a volajte k Bohu,
BAR.4.27	spomenie si na vás ten, ktorý to na vás uvalil.
BAR.4.28	Ako vás zmýšľanie viedlo do blúdenia preč od Boha,
BAR.4.28	tak sa teraz obráťte a desaťnásobne viac ho hľadajte.
BAR.4.29	Veď ten, čo na vás uvalil pohromy,
BAR.4.29	zachráni vás a zahrnie vás večnou radosťou.“
BAR.4.30	Vzchop sa, Jeruzalem,
BAR.4.30	poteší ťa ten, ktorý ti dal meno.
BAR.4.31	Úbožiaci sú tí, čo ťa týrali
BAR.4.31	a radovali sa z tvojho pádu.
BAR.4.32	Úbohé sú mestá, ktorým v otroctve slúžili tvoje deti,
BAR.4.32	úbohé je mesto, ktoré držalo v zajatí tvojich synov.
BAR.4.33	Ako sa radovalo z tvojho pádu
BAR.4.33	a tešilo z tvojho úpadku,
BAR.4.33	tak sa bude rmútiť nad vlastným spustnutím.
BAR.4.34	Oberiem ho o radosť z množstva obyvateľov
BAR.4.34	a jeho veselosť sa zmení na žalosť.
BAR.4.35	Zostúpi na nich oheň od Večného na veľa dní
BAR.4.35	a démoni v ňom budú bývať veľmi dlhý čas.
BAR.4.36	Zahľaď sa na východ, Jeruzalem,
BAR.4.36	a vnímaj tú radosť, ktorá ti prichádza od Boha.
BAR.4.37	Pozri, prichádzajú tvoji synovia, s ktorými si sa rozlúčil,
BAR.4.37	prichádzajú tí, ktorých zhromaždilo slovo Svätého
BAR.4.37	od východu až po západ
BAR.4.37	a radujú sa z Božej slávy.
BAR.5.1	Vyzleč, Jeruzalem, rúcho zármutku a trápenia
BAR.5.1	a obleč sa naveky do ozdoby Božej slávy!
BAR.5.2	Odej sa do plášťa spravodlivosti, čo pochádza od Boha,
BAR.5.2	daj si na hlavu čelenku slávy Večného!
BAR.5.3	Veď Boh všetkému, čo je pod nebom,
BAR.5.3	ukáže tvoj jas.
BAR.5.4	Boh ti dá naveky meno
BAR.5.4	Pokoj spravodlivosti a Sláva bohabojnosti.
BAR.5.5	Vstaň, Jeruzalem, a zastaň si na výšine,
BAR.5.5	zahľaď sa na východ
BAR.5.5	a pozeraj na svoje deti, ktoré sa zhromaždili na slovo Svätého
BAR.5.5	od západu slnka až po jeho východ,
BAR.5.5	a radujú sa, že Boh na ne pamätá.
BAR.5.6	Odišli od teba pešo a odvádzali ich nepriatelia,
BAR.5.6	ale Boh ich privedie k tebe
BAR.5.6	a v sláve budú nesení ako kráľovský trón.
BAR.5.7	Boh totiž prikázal, aby sa znížil
BAR.5.7	každý vysoký vrch a nekonečné duny,
BAR.5.7	aby sa vyplnili rokliny a zem sa vyrovnala,
BAR.5.7	a Izrael aby bezpečne kráčal v Božej sláve.
BAR.5.8	Aj lesy a každý pôvabný strom
BAR.5.8	na Boží pokyn darujú tieň Izraelovi.
BAR.5.9	Boh bude viesť Izrael s radosťou
BAR.5.9	vo svetle svojej slávy
BAR.5.9	s milosrdenstvom a spravodlivosťou, čo pochádza od neho.
LJE.1_1.1	Pre hriechy, ktorými ste sa previnili proti Bohu, budete odvedení
LJE.1_1.2	Keď prídete do Babylonu, budete tam mnoho rokov a dlhý čas, až po siedme pokolenie. Potom vás odtiaľ odvediem v pokoji.
LJE.1_1.3	Teraz však budete vidieť v Babylone bohov strieborných, zlatých a drevených, ktorých nosia na pleciach, aby národom nahnali strach.
LJE.1_1.4	Dajte si teda pozor, aby ste sa aj vy nestali celkom podobnými pohanom a aby sa strach pred nimi nezmocnil aj vás. 
LJE.1_1.5	Keď uvidíte zástupy pred nimi i za nimi, ako sa im klaňajú, v duchu si povedzte: „Tebe sa treba klaňať, Vládca.“ 
LJE.1_1.6	Môj anjel je totiž s vami a dáva pozor na vaše duše.
LJE.1_1.7	Veď jazyk tých božstiev vyleštil remeselník, pozlátil a postriebril ich, sú však falošné a neschopné hovoriť.
LJE.1_1.8	Berú zlato a zhotovujú z neho vence na hlavy svojich bohov ako pre dievča, parádnicu. 
LJE.1_1.9	Stáva sa však aj to, že kňazi zoberú zlato a striebro zo svojich bohov a použijú ho pre seba, ba dajú z neho aj smilniciam, ktoré postávajú pred domami. 
LJE.1_1.10	Ozdobujú bohov šatami ako ľudí — bohov strieborných, zlatých a drevených. Ale nevládzu ich uchrániť pred hrdzou a spráchnivením. 
LJE.1_1.11	Hoci sú tí bohovia oblečení do purpurového rúcha, utierajú im tváre, pretože v dome je prach a veľa ho sadá na nich. 
LJE.1_1.12	Modla drží aj žezlo ako sudca krajiny, ale tých, čo sa proti nej previnia, nezabije. 
LJE.1_1.13	V pravici má dýku a sekeru, no sama seba nezachráni ani v boji, ani z moci zbojníkov. 
LJE.1_1.14	Z toho je zrejmé, že to nie sú bohovia. A tak sa ich nebojte!
LJE.1_1.15	Ako sa stáva pre človeka neužitočnou nádoba, keď sa rozbije, tak je to s ich bohmi, ktorí sú umiestnení v ich domoch. 
LJE.1_1.16	Ich oči sú plné prachu zvíreného nohami tých, čo prichádzajú. 
LJE.1_1.17	Ako sa zamykajú nádvoria pred niekým, kto sa previnil proti kráľovi a koho za to odvádzajú na smrť, tak kňazi zabezpečujú svoje domy bránami, zámkami a závorami, aby ich zbojníci nevykradli. 
LJE.1_1.18	Zapaľujú im lampy, a to vo väčšom množstve ako sami sebe, ale tí bohovia nemôžu vidieť ani jednu z nich. 
LJE.1_1.19	Sú ako trámy v dome; ich srdce, ako sa hovorí, práchnivie, ale oni vôbec nevnímajú červy zeme, ktoré požierajú ich aj ich odev. 
LJE.1_1.20	Tváre majú začiernené dymom, ktorý je v dome. 
LJE.1_1.21	Na ich telo a na ich hlavu sa zlietajú netopiere, lastovičky a všelijaké vtáctvo, podobne robia aj mačky. 
LJE.1_1.22	Z toho môžete poznať, že nie sú bohmi, preto sa ich nebojte.
LJE.1_1.23	Ak niekto neočistí škvrny na zlate, ktoré ich pokrýva a krášli, nebudú sa ligotať. Nič necítili, ani keď ich odlievali. 
LJE.1_1.24	Nech ich kúpili za akúkoľvek cenu, nieto v nich ducha. 
LJE.1_1.25	Nemajú riadne nohy, preto ich nosia na pleciach, čím sa ľuďom ukazuje ich ničotnosť. Ba aj tí, čo im slúžia, zahanbia sa, keď tí bohovia niekedy padnú na zem a oni ich musia znova postaviť.
LJE.1_1.26	Ak ich niekto postaví do rovnej polohy, sami od seba sa nepohnú; ak sa dostanú do šikmej polohy, nevzpriamia sa; no dary im predkladajú ako mŕtvym. 
LJE.1_1.27	Kňazi predávajú im prinesené obety a majú z toho zisk; práve tak aj ich ženy časť obiet nasolia, ale chudobnému ani bezmocnému z toho nedajú. Obiet sa dotýkajú aj ženy počas krvácania a šestonedieľky.
LJE.1_1.28	Z toho možno poznať, že nie sú bohmi, preto sa ich nebojte.
LJE.1_1.29	Prečo by sa mali volať bohmi? Veď strieborných, zlatých i drevených bohov obsluhujú ženy
LJE.1_1.30	V ich domoch vysedávajú kňazi, ktorí majú roztrhané šaty, oholené hlavy aj brady a nepokryté hlavy. 
LJE.1_1.31	Pred svojimi božstvami vreštia a kričia, ako to robievajú niektorí na kare za mŕtveho. 
LJE.1_1.32	Z odevov bohov si kňazi berú a obliekajú tým svoje ženy a deti. 
LJE.1_1.33	Či utrpia od niekoho zlo, alebo im niekto urobí dobre, nebudú to môcť odplatiť. Kráľa nemôžu ani dosadiť, ani zosadiť. 
LJE.1_1.34	Práve tak nemôžu dať bohatstvo ani peniaze. Ak niekto nedodrží sľub, ktorý im dal, určite ho nebudú vymáhať. 
LJE.1_1.35	Človeka nevytrhnú zo smrti ani neochránia slabšieho pred mocným. 
LJE.1_1.36	Slepému nedajú zrak, nezachránia človeka, ktorý je v núdzi. 
LJE.1_1.37	Nezľutujú sa nad vdovou, sirote neurobia nič dobré.
LJE.1_1.38	Drevení, pozlátení a postriebrení bohovia sa podobajú na kamene z vrchov. Tí, čo im slúžia, vyjdú na hanbu. 
LJE.1_1.39	Ako by bolo možné nazdávať sa alebo tvrdiť, že sú bohmi?
LJE.1_1.40	Dokonca aj sami Chaldejci ich znevažujú. Keď vidia nemého, ktorý nie je schopný rozprávať, prinesú Béla a žiadajú, aby nemý prehovoril, akoby Bél bol schopný vnímať.
LJE.1_1.41	Hoci si to uvedomujú, nie sú schopní ich opustiť, pretože im chýba zdravý rozum.
LJE.1_1.42	Ženy ovinuté stuhami sedia pri cestách a ako kadidlo spaľujú otruby.
LJE.1_1.43	Keď si niektorú z nich odvedie niekto z okoloidúcich a spí s ňou, ona sa vysmeje svojej susede, že nebola uznaná za takú súcu ako ona a že jej stuha ostala neprerezaná. 
LJE.1_1.44	Všetko, čo sa okolo bohov deje, je klamstvo. Ako by bolo možné nazdávať sa alebo tvrdiť, že sú bohmi?
LJE.1_1.45	Sú dielom rezbárov a zlatníkov. Nebude z nich nič iné, len to, čo z nich chcú vytvoriť remeselníci. 
LJE.1_1.46	Ani tí, čo ich zhotovujú, sa nedožívajú vysokého veku. Ako by teda mohli byť bohmi ich výtvory? 
LJE.1_1.47	Aj svojim potomkom zanechali iba klam a hanbu. 
LJE.1_1.48	Keď totiž na nich doľahne vojna a nešťastie, kňazi sa medzi sebou radia, kam by sa s nimi skryli. 
LJE.1_1.49	Ako teda nemožno nevidieť, že nie sú bohmi, keď z vojny a z nešťastia nezachránia ani sami seba? 
LJE.1_1.50	Sú iba drevení, pozlátení či postriebrení; podľa toho sa pozná, že sú klamom. Všetkým národom a kráľom bude jasné, že to nie sú bohovia, ale dielo ľudských rúk, a že v nich niet ani trochu božského diela. 
LJE.1_1.51	Koho teda ešte treba presviedčať, že to nie sú bohovia?
LJE.1_1.52	Veď neustanovia kráľa pre krajinu, ani dážď ľuďom nedajú.
LJE.1_1.53	Nerozsúdia spor medzi nimi, nezachránia toho, komu sa deje bezprávie, pretože sú bezvládni; sú ako vrany medzi nebom a zemou.
LJE.1_1.54	Keď oheň zachváti dom drevených, pozlátených či postriebrených bohov, ich kňazi ujdú a zachránia sa, ale oni zhoria uprostred požiaru ako trámy. 
LJE.1_1.55	Nepostavia sa proti kráľovi alebo nepriateľom. 
LJE.1_1.56	Ako by bolo možné prijať alebo nazdávať sa, že sú bohmi?
LJE.1_1.57	Drevené, pozlátené či postriebrené božstvá sa nezachránia ani pred zlodejmi, ani pred zbojníkmi, ktorí sú silní a oberú ich o zlato, striebro i rúcho, do ktorého sú zahalené. Keď to majú, odídu, ale ony nepomôžu ani samy sebe. 
LJE.1_1.58	A tak je viac hoden kráľ, ktorý prejavuje svoju udatnosť, alebo užitočná nádoba v dome, ktorú používa jej majiteľ, než klamní bohovia. Viac sú hodné dvere v dome, ktoré chránia to, čo je vnútri, než klamní bohovia. Takisto drevený stĺp v kráľovskom paláci je viac hoden než klamní bohovia. 
LJE.1_1.59	Veď slnko, mesiac a hviezdy, ktoré slúžia ako svetlá a ich poslaním je prinášať osoh, správajú sa poslušne. 
LJE.1_1.60	Práve tak blesk, keď zažiari, je dobre viditeľný. Rovnako aj vietor veje v každej krajine.
LJE.1_1.61	Mračná, keď im Boh rozkáže tiahnuť ponad celú zem, vykonajú, čo im bolo prikázané. Aj oheň zoslaný zhora, aby spálil vrchy a lesy, urobí, čo mu bolo prikázané. 
LJE.1_1.62	Ale tieto božstvá sa im nepodobajú ani zjavom, ani mocou. 
LJE.1_1.63	Preto sa nemožno nazdávať ani tvrdiť, že sú bohmi, keďže nie sú schopné ani rozsúdiť spor, ani dobre robiť ľuďom. 
LJE.1_1.64	Keď teda viete, že nie sú bohmi, nebojte sa ich!
LJE.1_1.65	Nemôžu kráľov ani prekliať, ani požehnať. 
LJE.1_1.66	Nemôžu národom ukázať znamenia na nebi, ani nežiaria ako slnko, ani nesvietia ako mesiac.
LJE.1_1.67	Zvieratá sú viac ako ony, lebo tie môžu ujsť do skrýše a pomôcť si. 
LJE.1_1.68	Vôbec nič teda nenaznačuje, že sú bohmi. Preto sa ich nebojte!
LJE.1_1.69	Sú ako strašiak v uhorkovom poli, ktorý nič neustráži. Takí sú ich drevení, pozlátení a postriebrení bohovia.
LJE.1_1.70	Takisto sa podobajú na tŕnie v záhrade, na ktoré si sadne hociktorý vták; ich drevené, pozlátené a postriebrené božstvá sa rovnako podobajú na mŕtvolu hodenú do tmy. 
LJE.1_1.71	Podľa purpuru a kmentu, ktorý sa na nich rozpadáva, poznáte, že to nie sú božstvá. Nakoniec budú aj samy zožraté a budú na posmech v tej krajine. 
LJE.1_1.72	Lepšie je teda spravodlivému človeku, ktorý nemá modly, lebo bude ďaleko od zahanbenia.
