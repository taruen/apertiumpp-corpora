GEN.1.1	O konmansman, Bondye ti kree lesyel ek later. 
GEN.1.2	Later ti san okenn laform e vid; partou ti fernwanr. Lespri Bondye ti bouze par lao delo.
GEN.1.3	Alor, Bondye ti dir: I ava annan lalimyer. E lalimyer ti aparet. 
GEN.1.4	Bondye ti war ki lalimyer ti bon e i ti separ lalimyer avek fernwanr. 
GEN.1.5	Bondye ti apel lalimyer lizour, e fernwanr aswar. Aswar ti fer e apre, lizour ti arive. Sa ti premye zour.
GEN.1.6	Alor, Bondye ti dir: I ava annan en twa pour separ bann delo! 
GEN.1.7	Bondye ti separ delo an de parti: Bann delo ki ti anba avek bann delo ki ti lao. Sa ti arive. 
GEN.1.8	Bondye ti apel sa twa lesyel. Aswar ti fer e bomaten ti arive. Sa ti dezyenm zour.
GEN.1.9	Alor, Bondye ti dir: Bann delo ki anba lesyel ava rasanble dan en sel landrwa e later ferm ava aparet! Sa ti arive. 
GEN.1.10	Bondye ti apel landrwa ferm later, e delo ki ti'n rasanble ansanm, lanmer. Bondye ti war ki sa ti bon.
GEN.1.11	Apre, Bondye ti dir: Later ava prodwir verdir, bann plant ki annan lagrenn dapre sak lespes, bann pye dibwa ki aport fri avek lagrenn ladan dapre sak lespes! Sa ti arive. 
GEN.1.12	Later ti prodwir verdir: Bann plant avek lagrenn dapre sak lespes, e bann pye dibwa ki aport fri avek lagrenn ladan dapre sak lespes. Bondye ti war ki sa ti bon. 
GEN.1.13	Aswar ti fer e bomaten ti arive. Sa ti trwazyenm zour.
GEN.1.14	Alor, Bondye ti dir: I ava annan bann lalimyer dan lesyel pour separ lizour avek aswar; zot ava servi koman siny pour endik bann lafet, bann zour ek bann lannen. 
GEN.1.15	Bann lalimyer dan lesyel ava donn laklerte lo later! Sa ti arive.
GEN.1.16	Bondye ti fer de gran lalimyer: Sa pli gran lalimyer, soley, pour kontrol lizour e sa pli pti lalimyer, lalin, pour kontrol aswar. I ti osi fer bann zetwal. 
GEN.1.17	Bondye ti plas zot dan lesyel pour ekler later, 
GEN.1.18	pour kontrol lizour ek aswar, pour separ lalimyer avek fernwanr. Bondye ti war ki sa ti bon. 
GEN.1.19	Aswar ti fer e bomaten ti arive. Sa ti katriyenm zour.
GEN.1.20	Bondye ti dir: Bann delo ava ranpli avek toudsort kreatir vivan, e i ava annan bann zwazo ki anvole dan lesyel par lao sirfas later! 
GEN.1.21	Alor, Bondye ti kree osi bann gran mons maren ek tou lespes kreatir ki viv dan delo. I ti osi kree tou zwazo avek lezel dapre sak lespes. Bondye ti war ki sa ti bon. 
GEN.1.22	Bondye ti beni zot. I ti dir: Zot ava ogmante e ranpli delo lanmer, e bann zwazo ava ogmante lo later! 
GEN.1.23	Aswar ti fer e bomaten ti arive. Sa ti senkyenm zour.
GEN.1.24	Alor, Bondye ti dir: Later ava prodwir bann et vivan dapre sak lespes: Zannimo domestik, pti bebet, zannimo sovaz, sakenn dapre son lespes. Sa ti arive. 
GEN.1.25	Bondye ti kree tou kalite zannimo dapre sak lespes: Zannimo sovaz, dapre sak lespes, zannimo domestik, dapre sak lespes, bann pti bebet, dapre sak lespes. Bondye ti war ki sa ti bon.
GEN.1.26	Apre, Bondye ti dir: Annou kree et imen dan nou limaz e dan nou resanblans. I ava soumet anba son dominasyon, tou pwason dan lanmer, tou zwazo dan lesyel ek tou bann zannimo lo later!
GEN.1.27	Alor, Bondye ti kree et imen dan son limaz; dan limaz Bondye i ti kree zot, zonm ek fanm. 
GEN.1.28	Bondye ti beni zot. I ti dir: Zot ava fer zanfan, zot ava ogmante e ranpli later; zot ava soumet anba zot dominasyon, tou pwason dan lanmer, tou zwazo dan lesyel ek tou zannimo ki bouze lo later!
GEN.1.29	Bondye ti dir: Mon donn zot, tou plant avek lagrenn lo later ek tou pye ki raport fri avek lagrenn ladan. Zot ava servi tousala pour zot nouritir. 
GEN.1.30	Mon donn tou verdir koman nouritir pour tou bann zannimo lo later, pour tou bann zwazo e pour tou bann kreatir ki annan lavi lo later. Sa ti arive. 
GEN.1.31	Bondye ti regard tou sa ki i ti'n fer; tou ti tre bon. Aswar ti fer, lizour ti arive. Sa ti sizyenm zour.
GEN.2.1	Alor, lesyel, later ek tou sa ki ti ladan ti'n fini ganny kree. 
GEN.2.2	Setyenm zour, Bondye ti'n fini tou travay ki i ti'n fer. Apre tou travay ki i ti'n fer, i ti repoze. 
GEN.2.3	Bondye ti beni setyenm zour, e i ti fer sa zour en zour sakre, akoz sa zour, i ti repoze apre ki i ti'n fini tou travay kreasyon.
GEN.2.4	Sa i lorizin lesyel ek later kan zot ti ganny kree.
GEN.2.4	Kan SENYER
GEN.2.5	ti napa okenn vezetasyon lo later. Okenn plant pa ti ankor pouse e okenn lagrenn pa ti ankor zermen. SENYER Bondye pa ti ankor anvoy lapli lo later e ti napa dimoun pour kiltiv later. 
GEN.2.6	Me ti annan sours delo ki ti monte sorti dan later pour aroz tou sirfas later.
GEN.2.7	SENYER Bondye ti form zonm avek lapousyer later. I ti soufle en souf lavi dan son nennen e i ti vin en et vivan. 
GEN.2.8	Apre, SENYER Bondye ti plant en zarden dan Edenn, dan kote Les, e la, i ti plas sa zonm ki i ti'n formen. 
GEN.2.9	SENYER Bondye ti fer pouse tou kalite zoli pye dibwa; zot fri ti bon pour manze. Dan milye zarden, i ti plas pye dibwa ki donn lavi e pye dibwa ki donn konnesans lebyen ek lemal.
GEN.2.10	En larivyer ti sorti Edenn pour aroz sa zarden, e i ti diviz an kat lebra. 
GEN.2.11	Premye larivyer ki ti apel Pisonn ti koul otour pei Havila, kot ti annan lor. 
GEN.2.12	Lor sa pei, ti en bon kalite; ti osi annan bann plant parfimen ek pyer presyez. 
GEN.2.13	Dezyenm larivyer ki apel Gihonn, ti koul otour pei Kous.
GEN.2.14	Trwazyenm larivyer ti apel Tig, ki ti koul dan kote Les Asiri. Katriyenm larivyer ti apel Efrat.
GEN.2.15	SENYER Bondye ti pran sa zonm e met li dan Zarden Edenn pour kiltiv li e pran swen avek li. 
GEN.2.16	SENYER Bondye ti donn zonm sa lord: Ou kapab manz tou fri ki dan zarden; 
GEN.2.17	me fodre pa ki ou manz fri sa pye ki donn konnesans lebyen ek lemal, akoz zour ki ou manz sa fri, ou pou mor.
GEN.2.18	SENYER Bondye ti dir: I pa bon pour zonm reste tousel. Mon pou fer en led ki pou byen dakor avek li koman son konpannyon. 
GEN.2.19	Alor, avek later, SENYER Bondye ti form tou bann zannimo ek tou zwazo. I ti anmenn zot kot zonm pour li donn zot en non. Konmsa, tou et vivan ava port non ki zonm ava donn li. 
GEN.2.20	Zonm ti donn non tou bann zannimo domestik, bann zannimo sovaz ek bann zwazo. Me i pa ti trouv en led ki ti dakor avek li pour son konpanny.
GEN.2.21	Alor, SENYER Bondye ti fer zonm tonm dan en profon sonmey e letan i ti pe dormi, i ti tir enn son kot e referm laser. 
GEN.2.22	Avek sa kot, SENYER Bondye ti form en fanm, e i ti anmenn li kot sa zonm. 
GEN.2.23	Sa zonm ti dir:
GEN.2.23	La aprezan sa enn ki mon lezo e mon laser.
GEN.2.23	I pou apel fanm, akoz i'n ganny tire avek zonm.
GEN.2.24	Pour sa rezon, en zonm i kit son papa ek son manman pour atas li avek son fanm, e tou le de zot vin en sel laser.
GEN.2.25	Sa zonm ek sa fanm ti touni, san ki zot ti onte.
GEN.3.1	Serpan ti pli rize parmi tou bann zannimo sovaz ki SENYER Bondye ti'n kree. I ti demann sa fanm, “Eski Bondye in vreman dir: Ou pa devre manz tou bann fri lo bann pye ki dan zarden?”
GEN.3.2	Sa fanm ti dir serpan, “Nou kapab manz bann fri lo bann pye ki dan zarden. 
GEN.3.3	Me kanta fri sa pye dibwa ki dan milye zarden, Bondye in dir: Pa manz li, pa ni tous li, sankwa ou pou mor.”
GEN.3.4	Serpan ti dir sa fanm, “Zot pa pou mor. 
GEN.3.5	Bondye i konnen ki letan zot pou manz sa fri, zot lizye pou ouver, zot pou vin parey Bondye, e zot pou konn lebyen ek lemal.”
GEN.3.6	Sa fanm ti war ki fri sa pye dibwa ti zoli e bon pour manze. I ti donn li lanvi manze pour li ganny konnesans. I ti pran enn e i ti manze. I ti donn osi en morso son mari ki ti obor li, e i ti manze. 
GEN.3.7	Zot lizye ti ouver, e zot ti remarke ki zot ti touni. Zot ti koud fey fig ansanm pour kouver zot.
GEN.3.8	Dan pti labrin, zot ti antann SENYER Bondye pe pronmnen dan zarden. Zot ti al kasyet parmi bann pye dibwa pour li pa war zot. 
GEN.3.9	SENYER Bondye ti apel sa zonm, “Kote ou ete?”
GEN.3.10	Sa zonm ti reponn, “Mon ti antann ou dan zarden, mon ti per, akoz mon ti touni. Alor, mon'n al kasyet.”
GEN.3.11	SENYER Bondye ti demande, “Lekel ki'n dir ki ou touni? Eski ou'n manz sa fri pye dibwa ki mon ti defann zot manze?”
GEN.3.12	Sa zonm ti reponn, “Sa fanm ki ou'n donn mwan koman konpanny, ki'n donn mwan sa fri e mon'n manze.”
GEN.3.13	SENYER Bondye ti dir avek sa fanm, “Akoz ou'n fer sa?”
GEN.3.13	I ti reponn, “Serpan in anbet mwan e mon'n manze.”
GEN.3.14	Alor, SENYER Bondye ti dir avek serpan:
GEN.3.14	Akoz ou'n fer sa,
GEN.3.14	ou pou ganny modi parmi tou bann zannimo.
GEN.3.14	Ou pou ranpe lo later.
GEN.3.14	Ou pou manz lapousyer tou le zour ou lavi.
GEN.3.15	Mon pou met ostilite ant ou e sa fanm,
GEN.3.15	ant ou desandans ek son desandans:
GEN.3.15	I pou kraz ou latet e ou pou mord son talon.
GEN.3.16	Apre, SENYER Bondye ti dir avek sa fanm,
GEN.3.16	“Mon pou ogmant ou douler lakousman.
GEN.3.16	Ou pou soufer bokou pour ganny zanfan.
GEN.3.16	Ou pou ganny atire ver ou mari,
GEN.3.16	me i pou domin lo ou.”
GEN.3.17	Avek Adan i ti dir,
GEN.3.17	“Akoz ou'n ekout ou fanm,
GEN.3.17	ou'n manz fri sa pye dibwa ki mon ti defann ou manze,
GEN.3.17	later pou ganny modi, akoz ou.
GEN.3.17	Ou pou bezwen trimouse tou le zour ou lavi antye
GEN.3.17	pour ou fer li prodwir manze.
GEN.3.18	I pou prodwir rons ek pikan
GEN.3.18	e ou ava manz bann plant ki pous dan laplenn.
GEN.3.19	Ou pou bezwen trimouse pour ganny ou nouritir
GEN.3.19	ziska ki ou retourn dan lapousyer, kot ou sorti.
GEN.3.19	Annefe, ou ou'n ganny tire dan lapousyer, ou pou retourn dan lapousyer.”
GEN.3.20	Adan ti apel son fanm Ev, savedir vivan, akoz i ti manman tou bann vivan lo later. 
GEN.3.21	SENYER Bondye ti fer lenz avek lapo zannimo pour Adan ek Ev e i ti abiy zot.
GEN.3.22	Apre, SENYER Bondye ti dir, “Zonm in vin parey nou avek konnesans lebyen ek lemal. Fodre anpes li manz fri sa pye dibwa ki donn lavi, sankwa i pou viv pour touzour.”
GEN.3.23	SENYER Bondye ti sas zonm dan Zarden Edenn pour ki i al kiltiv later kot in ganny tire. 
GEN.3.24	Apre ki i ti'n sas zonm, SENYER Bondye ti plas bann seriben
GEN.4.1	Adan ti ganny relasyon avek Ev. Ev ti ansent e i ti ganny Kaen. I ti dir, “Mon'n fer en zonm avek led SENYER.” 
GEN.4.2	Ev ti ganny en lot garson, son frer Abel. Abel ti en berze e Kaen ti en fermye.
GEN.4.3	Apre en serten letan, Kaen ti ofer SENYER en lofrann fri ki later ti'n prodwir. 
GEN.4.4	Abel li, ti ofer en sakrifis bann premye zannimo ki son troupo ti'n prodwir. SENYER ti aksepte Abel ek son lofrann. 
GEN.4.5	Me i pa ti aksepte Kaen ek son lofrann. Alor, Kaen ti tre ankoler e i ti boude.
GEN.4.6	SENYER ti dir li, “Akoz ou ankoler e ou annan en lanmin lo ou figir? 
GEN.4.7	Si ou fer sa ki byen, ou ava refer, si ou pa fer sa ki byen, pese pou dormi devan ou laport. Me ou, fodre ou kontrol li.”
GEN.4.8	En zour, Kaen ti dir son frer Abel, “Annou al pronmnen.” Kan zot ti deor, Kaen ti sot lo son frer Abel e touy li.
GEN.4.9	SENYER ti demann Kaen, “Oli ou frer Abel?”
GEN.4.9	Kaen ti reponn, “Mon pa konnen. Eski mwan mon gardyen mon frer?”
GEN.4.10	SENYER ti dir, “Ki ou'n fer? Disan ou frer pe kriy ver mwan depi later. 
GEN.4.11	Dezormen, ou anba malediksyon, ou pou ganny sase lo later ki'n ouver labous pour resevwar disan ou frer ki ou'n touye avek ou lanmen. 
GEN.4.12	Akoz sa, ou pou kiltiv later, me i pa pou prodwir nanryen. Ou pou vin eran e vagabon lo later.”
GEN.4.13	Kaen ti dir SENYER, “Mon pinisyon i tro lour pour mwan. 
GEN.4.14	Ou sas mwan dan sa landrwa, lwen avek ou prezans. Mon pou vin en vagabon. Sa ki zwenn mwan pou touy mwan.”
GEN.4.15	SENYER ti dir li, “Non. Si en dimoun i touy Kaen, vanzans pou set fwa.” SENYER ti met en mark lo Kaen, pour ki personn ki zwenn li pa touy li. 
GEN.4.16	Alor, Kaen ti sorti dan prezans SENYER. I ti al reste Nod, dan kote Les avek Edenn.
GEN.4.17	Kaen ti ganny relasyon avek son fanm ki ti vin ansent, e ti donn nesans Henok. Kaen ti konstri en lavil ki i ti apel Henok, menm non avek son garson. 
GEN.4.18	Henok ti papa Irad e Irad ti papa Mehouyael. Mehouyael ti papa Metousael, ki ti papa Lemek. 
GEN.4.19	Lemek ti annan de fanm. Enn ti apel Ada e lot Sila. 
GEN.4.20	Ada ti donn nesans Yabal, zanset bann dimoun ki ti viv anba latant e sonny zannimo. 
GEN.4.21	Son frer ti apel Youbal ki ti zanset bann zwer laarp ek laflit. 
GEN.4.22	Sila osi ti annan en garson, Toubal-Kaen, en forzron ki ti fer bann zouti an bronz e an fer. Toubal-Kaen ti annan en ser ki ti apel Naama.
GEN.4.23	Lemek ti dir avek son bann fanm:
GEN.4.23	Ada ek Sila ekout mwan.
GEN.4.23	Zot bann fanm Lemek ekout byen sa ki mon dir:
GEN.4.23	Mon'n touy en zonm pour blesir ki mon'n gannyen,
GEN.4.23	e en zanfan pour bate ki mon gannyen.
GEN.4.24	Si lanmor Kaen i ganny vanze set fwa
GEN.4.24	lanmor Lemek ava ganny vanze 77 fwa.
GEN.4.25	Adan ek son fanm ti ganny ankor en garson ki ti apel Set. Ev ti dir, “Bondye in donn mwan en lot garson pour ranplas Abel ki Kaen ti touye.” 
GEN.4.26	Set ti ganny en garson ki i ti apel Enos. Depi sa moman, dimoun ti konmans envok non SENYER.
GEN.5.1	Sa lalis bann desandan Adan: Kan Bondye ti kree bann imen, i ti fer zot dan resanblans Bondye. 
GEN.5.2	Bondye ti kree zot zonm ek fanm. Zour i ti kree zot, Bondye ti beni zot e apel zot imen.
GEN.5.3	Kan Adan ti annan 130 an, i ti ganny en garson ki ti vreman resanble li. I ti apel li Set. 
GEN.5.4	Apre nesans Set, Adan ti viv ankor 800 an e i ti ganny ankor lezot garson ek fiy. 
GEN.5.5	Adan ti viv an tou 930 an e apre i ti mor.
GEN.5.6	Set ti annan 105 an ler i ti ganny en garson, Enos. 
GEN.5.7	Apre nesans Enos, Set ti viv ankor 800 an e i ti ganny ankor lezot garson ek fiy. 
GEN.5.8	Set ti viv an tou 912 an e apre i ti mor.
GEN.5.9	Enos ti annan 90 an kan i ti ganny Kenann. 
GEN.5.10	Apre nesans Kenann, Enos ti viv ankor 815 an e i ti ganny ankor lezot garson ek fiy. 
GEN.5.11	Enos ti viv an tou 905 an e apre i ti mor.
GEN.5.12	Kenann ti annan 70 an kan i ti ganny en garson, Mahalaleel. 
GEN.5.13	Apre nesans Mahalaleel, Kenann ti viv ankor 840 an e i ti ganny ankor lezot garson ek fiy. 
GEN.5.14	Kenann ti viv an tou 910 an e apre i ti mor.
GEN.5.15	Mahalaleel ti annan 65 an ler i ti ganny en garson, Yered. 
GEN.5.16	Apre nesans Yered, Mahalaleel ti viv ankor 830 an e i ti ganny ankor lezot garson ek fiy. 
GEN.5.17	Mahalaleel ti viv an tou 895 an e apre i ti mor.
GEN.5.18	A laz 162 an Yered ti ganny en garson, Henok. 
GEN.5.19	Apre nesans Henok, Yered ti viv ankor 800 an e i ti ganny lezot garson ek fiy. 
GEN.5.20	Yered ti viv an tou 962 an e apre i ti mor.
GEN.5.21	Henok ti annan 65 an ler i ti ganny en garson, Matousalenm. 
GEN.5.22	Apre nesans Matousalenm, Henok ti viv e mars avek Bondye ankor 300 an. I ti ganny ankor lezot garson ek fiy. 
GEN.5.23	Henok ti viv an tou 365 an. 
GEN.5.24	I ti mars avek Bondye tou son lavi e apre i ti disparet, akoz Bondye ti pran li.
GEN.5.25	Matousalenm ti annan 187 an ler i ti ganny en garson, Lemek. 
GEN.5.26	Apre nesans Lemek, Matousalenm ti viv ankor 782 an e i ti ganny ankor lezot garson ek fiy. 
GEN.5.27	Matousalenm ti viv an tou 969 an e apre i ti mor.
GEN.5.28	Lemek ti annan 182 an ler i ti ganny en garson. 
GEN.5.29	I ti apel li Noe. I ti dir: I pou en konsolasyon pour nou dan nou travay ek fatig lo sa later modi. 
GEN.5.30	Apre nesans Noe, Lemek ti viv ankor 585 an. I ti ganny lezot garson ek fiy. 
GEN.5.31	Lemek ti viv an tou 777 an, apre, i ti mor.
GEN.5.32	Noe ti annan 500 an ler i ti ganny trwa garson, Senm, Kanm ek Zafet.
GEN.6.1	Kan zonm ti konmans ogmante lo later e zot ti donn nesans bann fiy, 
GEN.6.2	bann garson bondye ti war ki bann fiy zonm ti atiran. Alor, zot ti swazir zot koman zot fanm. 
GEN.6.3	Alor, SENYER ti dir: Mon lespri pa pou reste touzour dan bann et imen, akoz i zis laser. Son lavi pou dire zis 120 an.
GEN.6.4	Dan sa lepok, e menm apre, ti annan bann zean lo later. Desandan bann garson bondye avek bann fiy bann imen. Zot ti bann ero e bann dimoun renonmen otrefwa.
GEN.6.5	SENYER ti war ki mesanste zonm ti gran lo later e zot lespri ti tourn zis ver lemal. 
GEN.6.6	SENYER ti regrete ki i ti'n fer bann et imen e met zot lo later; i ti aflize. 
GEN.6.7	I ti dir: Mon pou detri lo later bann et imen ki mon'n kree. Mon pou detri depi zonm, zannimo, pti bebet ek zwazo dan lesyel. Mon regrete mon'n kree zot. 
GEN.6.8	Me Noe ti trouv faver devan SENYER.
GEN.6.9	La lalis bann desandan Noe. Dan zenerasyon sa lepok, Noe ti en zonm zis e san repros. I ti mars avek Bondye. 
GEN.6.10	I ti ganny trwa garson: Senm, Kanm ek Zafet. 
GEN.6.11	Bondye ti konstate ki later ti'n koronpi e ranpli avek vyolans. 
GEN.6.12	Bondye ti war ki later ti'n koronpi.
GEN.6.13	Alor, i ti dir Noe, “Mon'n deside met lafen avek tou. Later i ranpli avek vyolans akoz zonm. Mon pou detri zot ansanm avek later. 
GEN.6.14	Ou ava fer en gro bato avek dibwa solid.
GEN.6.15	La ki mannyer ou pou fer li: I ava 150 met longer, 25 met larzer e 15 met oter. 
GEN.6.16	Ou ava kouver li avek en twa an tapenak e ou ava kit en lespas en demi met ant twa ek son borde. Ou ava met en laport lo kote. Sa lars ava annan trwa letaz. 
GEN.6.17	Mwan, mon pou anvoy en deliz lo later pour detri tou sa ki annan souf lavi anba lesyel. Tou sa ki lo later pou mor. 
GEN.6.18	Mon pou etabli mon lalyans avek ou; ou ava antre dan lars ou, ou bann garson, ou fanm ek bann fanm ou bann garson. 
GEN.6.19	Ou ava osi fer antre dan lars en per tou zannimo dan sak lespes, en mal ek en femel pour konserv zot vivan avek ou. 
GEN.6.20	Ou ava fer antre en per zannimo dan sak lespes: Parmi bann zwazo, gro zannimo, bann pti bebet en per dan sak lespes pou vin kot ou pour gard zot vivan. 
GEN.6.21	Fer tou provizyon, pour ki ou ek bann zannimo, ava annan dekwa manze.” 
GEN.6.22	Noe ti fer tou sa ki Bondye ti'n dir li.
GEN.7.1	SENYER ti dir Noe, “Antre dan lars, ou avek ou fanmir, akoz mon'n remarke ki dan sa zenerasyon zis ou ki fidel anver mwan. 
GEN.7.2	Pran avek ou, parmi bann zannimo ek zwazo set per ki pir, en mal ek en femel. Parmi bann zannimo ki enpir, pran en per, en mal ek son femel. 
GEN.7.3	Pran osi set per parmi bann zwazo ki dan lezer, en mal ek en femel, pour gard zot lespes vivan lo later. 
GEN.7.4	Dan ankor set zour, mon pou fer lapli tonbe lo later pandan 40 zour e 40 nwit; mon pou fer disparet lo later tou bann et vivan ki mon'n fer.”
GEN.7.5	Noe ti fer egzakteman, tou sa ki SENYER ti'n ordonn li.
GEN.7.6	Noe ti annan 600 an kan deliz ti arive, ler delo ti kouver later. 
GEN.7.7	Noe ti antre dan lars avek son bann garson, son fanm ek son bann belfiy pour sov deliz. 
GEN.7.8	Tou bann zannimo, sa ki pir ek sa ki enpir, bann zwazo ek bann pti bebet, 
GEN.7.9	ti ariv kot Noe, de par de, en mal ek en femel. Zot ti antre dan lars parey Bondye ti'n ordonn Noe. 
GEN.7.10	Set zour plitar, deliz ti kouver later.
GEN.7.11	Lannen ki Noe ti ganny 600 an, disetyenm zour dan dezyenm mwan, tou bann rezervwar delo souteren ti kase e bann lafnet dan lesyel ti ouver gran. 
GEN.7.12	Lapli ti tonm lo later pandan 40 zour ek 40 nwit. 
GEN.7.13	Sa menm zour, Noe ti antre dan lars avek son trwa garson, Senm, Kanm ek Zafet, son fanm ek bann fanm son trwa garson, 
GEN.7.14	ansanm avek tou zannimo sovaz, dapre zot lespes, bann zannimo domestik, dapre zot lespes, tou bann zwazo dapre zot lespes ek bann pti bebet dapre zot lespes. 
GEN.7.15	Tou kreatir ki ti annan souf lavi, de par de, ti vin kot Noe pour antre dan lars. 
GEN.7.16	Zot ti vini, en mal ek en femel dan sak lespes e antre dan lars parey Bondye ti'n ordonn Noe. Apre sa, SENYER ti ferm laport deryer Noe.
GEN.7.17	Deliz ti kontinyen pandan 40 zour lo later. Delo ti monte e lars ti flote. 
GEN.7.18	Delo ti kontinyen mont an gran lo later e lars ti drive. 
GEN.7.19	Nivo delo ti kontinyen monte ziska ki i ti kouver bann montanny pli o. 
GEN.7.20	Delo ti mont anviron set met par lao latet pli o montanny. 
GEN.7.21	Tou sa ki ti vivan lo later ti mor: Zwazo, zannimo, bann pti bebet ek tou dimoun. 
GEN.7.22	Tou kreatir lo later ferm, ki ti annan souf lavi, ti mor. 
GEN.7.23	SENYER ti detri tou kreatir lo later: Depi dimoun ziska bann zannimo, zannimo domestik ek bann pti bebet. Menm bann zwazo dan lezer ti ganny detri. Ti reste zis Noe avek bann dimoun ki ti avek li dan lars. 
GEN.7.24	Gro delo ti kontinyen reste lo later pandan 150 zour.
GEN.8.1	Bondye ti mazin Noe ek tou bann zannimo sovaz ek zannimo domestik ki ti avek li dan lars. I ti fer en divan soufle lo later e delo ti konmans desann. 
GEN.8.2	Bann sours delo souteren ti aret koule e bann lafnet dan lesyel ti fermen, lapli ti arete. 
GEN.8.3	Delo ti desann gradyelman. Apre 150 zour, delo ti'n diminyen. 
GEN.8.4	Lo disetyenm zour, setyenm mwan, lars ti swe lo enn bann montanny Ararat. 
GEN.8.5	Delo ti kontinyen desann ziska dizyenm mwan e lo premye zour dizyenm mwan, bann latet montanny ti aparet.
GEN.8.6	Apre 40 zour, Noe ti ouver en lafnet ki i ti'n mete dan lars. 
GEN.8.7	I ti larg en korbo ki ti ale vini, ziska ki delo ti'n sek lo later. 
GEN.8.8	Apre, Noe ti larg en pizon pour verifye si delo ti'n sek lo later. 
GEN.8.9	Me sa pizon pa ti war landrwa pour li apoze, akoz ti ankor annan delo partou lo later. Alor, i ti retourn kot Noe dan lars. Noe ti met son lanmen deor e fer li antre. 
GEN.8.10	Noe ti esper ankor set zour e i ti larg sa pizon ankor en fwa. 
GEN.8.11	Aswar, sa pizon ti retournen avek en brans zoliv ver dan son labek. Alor, Noe ti konnen ki delo ti'n desann. 
GEN.8.12	I ti esper ankor set zour pour li larg en lot pizon ki pa ti retournen.
GEN.8.13	Lannen ki Noe ti ganny 601 an, lo premye zour premye mwan, delo ti'n fini sek lo later. Noe ti tir kouvertir lo lars e i ti war ki later ti'n sek. 
GEN.8.14	Lo vennsetyenm zour, dezyenm mwan, later ti'n konpletman sek.
GEN.8.15	Alor, Bondye ti dir Noe, 
GEN.8.16	“Sorti dan lars avek ou fanm, ou bann garson ek fanm ou bann garson. 
GEN.8.17	Fer sorti tou bann diferan lespes zannimo ki avek ou, bann zwazo ek tou bann pti bebet, pour ki zot ava reprodwir partou lo later e ranpli later.”
GEN.8.18	Alor, Noe ti sorti dan lars avek son bann garson, son fanm ek bann fanm son bann garson. 
GEN.8.19	Tou zannimo, tou zwazo ek pti bebet, ti sorti par group.
GEN.8.20	Noe ti fer en lotel pour SENYER. I ti pran enn parmi bann zannimo pir ek en zwazo pir e i ti ofer koman en sakrifis konplet lo sa lotel. 
GEN.8.21	Loder son sakrifis ti fer plezir SENYER ki ti dir dan li menm: Mon pa pou zanmen modi later ankor akoz bann et imen. I vre ki depi son lazenes, leker zonm i move. Zanmen ankor mon pou detri bann vivan parey mon'n fer.
GEN.8.22	Tan ki later i egziste,
GEN.8.22	pou annan en sezon pour plante e enn pour rekolte.
GEN.8.22	Pou annan letan lafreser ek letan lasaler,
GEN.8.22	sezon lete ek sezon liver,
GEN.8.22	lizour ek lannwit.
GEN.8.22	Sa pa pou zanmen arete.
GEN.9.1	Bondye ti beni Noe ek son bann garson. I ti dir zot: Fer bokou zanfan, ogmant ou fanmir e ranpli later. 
GEN.9.2	Tou bann zannimo lo later, tou zwazo dan lesyel, tou bann pti bebet ki bouze lo later ek tou pwason dan lanmer pou per ou e soumet devan ou. 
GEN.9.3	Mon pou donn zot koman nouritir tou sa ki bouze lo later ek tou sa ki vivan, parey mon ti'n donn zot bann plant; mon donn zot tousala pour manze. 
GEN.9.4	Me fodre pa ki zot manz lavyann avek son lavi, setadir, son disan. 
GEN.9.5	Mon pou demann kont zot disan, ki zot lavi; mon pou demann kont en zannimo ki touy en et imen. Sak et imen ki pran lavi son sanblab devre rann kont.
GEN.9.6	Sa enn ki fer koule disan en et imen,
GEN.9.6	li osi en et imen pou fer koule son disan,
GEN.9.6	akoz zonm ti ganny fer dan limaz Bondye.
GEN.9.7	Kanta zot, zot ava fer bokou zanfan,
GEN.9.7	ogmant popilasyon e ranpli later.
GEN.9.8	Bondye ti osi dir Noe ek son bann garson, 
GEN.9.9	“Mon etabli mon lalyans avek zot e avek zot desandans; 
GEN.9.10	osi avek tou kreatir vivan ki avek ou: Zwazo, zannimo domestik, zannimo sovaz, tou bann ki'n sorti dan lars avek ou; tou zannimo lo later. 
GEN.9.11	Mon etabli mon lalyans avek zot: Zanmen ankor mon pou detri bann et vivan par delo en deliz; pa pou zanmen annan ankor en deliz pour detri later.”
GEN.9.12	Bondye ti azoute, “La siny sa lalyans ki mon fer ant mwan ek zot, ensi ki tou bann et vivan ki avek ou pour tou zenerasyon pour touzour: 
GEN.9.13	Mon pou plas mon larkansyel e i ava servi koman en siny lalyans ant mwan ek later. 
GEN.9.14	Sak fwa ki mon rasanble bann nyaz par lao later, en larkansyel pou aparet dan nyaz. 
GEN.9.15	Mon pou rapel lalyans ki mon'n fer ant mwan ek zot, e avek tou bann et vivan, ki delo pa pou zanmen vin en deliz pour detri tou bann et vivan lo later ankor. 
GEN.9.16	Kan mon ava war en larkansyel aparet dan nyaz, mon pou rapel lalyans permanan ant Bondye ek tou bann et vivan lo later.”
GEN.9.17	Bondye ti dir Noe, “Sa i siny lalyans ki mon'n etabli ant mwan ek tou et vivan ki lo later.”
GEN.9.18	Bann garson Noe ki ti sorti dan lars, ti Senm, Kanm ek Zafet. Kanm ti papa Kanaan. 
GEN.9.19	Desandans sa trwa garson Noe ti peple later antye.
GEN.9.20	Noe ti premye fermye pour kiltiv en plantasyon rezen. 
GEN.9.21	I ti bwar diven, i ti sou e i ti tir li touni dan son latant. 
GEN.9.22	Kanm, papa Kanaan ti war son papa touni, e i ti al rakont son de frer deor. 
GEN.9.23	Alor, Senm ek Zafet ti pran en lenz ki zot ti met lo zot zepol e mars annaryer e kouver zot papa. Zot pa ti vire pour zot pa war touni zot papa. 
GEN.9.24	Kan Noe ti desoule, i ti aprann sa ki son dezyenm garson ti'n fer. 
GEN.9.25	Alor, i ti dir:
GEN.9.25	Kanaan ava ganny modi!
GEN.9.25	I ava vin dernyen lesklav son bann frer.
GEN.9.26	I ti osi azoute:
GEN.9.26	Rann glwar SENYER, Bondye Senm!
GEN.9.26	Kanaan ava vin son lesklav.
GEN.9.27	Zafet ava prospere!
GEN.9.27	I ava touzour reste dan latant Senm!
GEN.9.27	Kanaan ava vin lesklav Zafet.
GEN.9.28	Apre deliz, Noe ti viv ankor 350 an. 
GEN.9.29	I ti mor laz 950 an.
GEN.10.1	Apre deliz, bann garson Noe, Senm, Kanm ek Zafet ti ganny bokou zanfan. La lalis zot desandans:
GEN.10.2	Bann garson Zafet: Gomer, Magog, Madai, Yavann, Toubal, Mesek ek Tira. 
GEN.10.3	Bann garson Gomer: Askenaz, Rifat ek Togarma. 
GEN.10.4	Bann garson Yavann: Elisa, Tarsis, Kitim ek Rodanim. 
GEN.10.5	Bann zabitan lo lakot ti zot desandan. Sa ti bann garson Zafet. Sakenn ti ganny dapre son langaz, son nasyon e dapre son klan.
GEN.10.6	Bann garson Kanm: Kous ek Misraim, Pout ek Kanaan. 
GEN.10.7	Bann garson Kous: Seba, Havila, Sabta, Rama ek Sabteka. Bann garson Rama: Saba ek Dedann. 
GEN.10.8	Kous ti osi papa Nimrod ki ti premye ero lo later. 
GEN.10.9	Nimrod ti en gran saser devan SENYER. Se pour sa rezon ki zot ti dir: Parey Nimrod, en gran saser devan SENYER. 
GEN.10.10	Bann premye lavil dan son rwayonm ti Babel, Erek ek Akad, dan pei Sinear. 
GEN.10.11	Nimrod ti kit sa pei pour al ver Asiri. I ti konstri lavil Niniv, Reobot, Kela 
GEN.10.12	e Resen, ki ant Niniv ek gran lavil Kela.
GEN.10.13	Misraim ti zanset bann zabitan Loud, Enanm, Leab, Naftou, 
GEN.10.14	Patros, Kaslou ek Kaftor, kot bann Filisten ti sorti.
GEN.10.15	Kanaan ti papa Sidon, son lene garson, ek Het, 
GEN.10.16	zanset bann Zebizit, Amorit, Gigarsit, 
GEN.10.17	Hivit, Arkit, Sinit, 
GEN.10.18	Arvadit, Semarit ek Hamatit. Apre, bann tribi Kananeen ti disperse en pe partou, 
GEN.10.19	e zot teritwar ti pran depi Sidon dan direksyon Gerar, ziska Gaza, e dan direksyon Sodonm, Gomor, Adma ek Seboim, ziska Lesa. 
GEN.10.20	Sa ti bann desandan Kanm par fanmir, dapre pei e dapre zot nasyon.
GEN.10.21	Senm, lene frer Zafet, ti osi ganny plizyer garson, ki trouv parmi bann zanset Heber e tou son desandan. 
GEN.10.22	Bann garson Senm: Elanm, Asour, Arpaksad, Loud ek Aranm. 
GEN.10.23	Bann garson Aranm: Outs, Oul, Geter ek Mas. 
GEN.10.24	Arpaksad ti papa Sela; Sela ti papa Heber. 
GEN.10.25	Heber ti ganny de garson: Premye ti apel Peleg, savedir Divizyon, akoz dan son lepok, later ti ganny divize. Son frer ti apel Yoktann. 
GEN.10.26	Yoktann ti papa Almodad, Selef, Hasarmavet, Yera, 
GEN.10.27	Hadoranm Ouzal, Dikla, 
GEN.10.28	Obal, Abimael, Saba, 
GEN.10.29	Ofir, Havila, Yobab: Zot tou, zot bann garson Yoktann. 
GEN.10.30	Zot teritwar kot zot ti reste ti pran depi Mesa, lo kote Sefar ziska rezyon montanny dan Les. 
GEN.10.31	Sa ti bann desandan Senm par klan, dapre langaz, dapre pei e dapre nasyon.
GEN.10.32	Sa ti fanmir bann garson Noe dapre zot desandans, par nasyon. Apartir zot ki'n sorti tou bann nasyon ki'n disperse partou lo later apre deliz.
GEN.11.1	Dan sa lepok, tou dimoun lo later antye ti koz en sel langaz avek menm mo. 
GEN.11.2	Anmezir ki dimoun ti deplase sorti dan Les, zot ti etabli zot dan en gran laplenn dan Mezopotami. 
GEN.11.3	Zot ti dir ant zot: Annou fer bann brik kwi dan four. Alor, zot ti servi brik koman ros, e goudron koman mortye.
GEN.11.4	Apre zot ti dir: Annou konstri en lavil avek en tour ki son latet ava tous lesyel. Konmsa, nou ava vin renonmen e nou pa ava ganny disperse partou lo later.
GEN.11.5	SENYER ti desann pour war sa lavil ek sa tour ki bann imen ti'n konstri. 
GEN.11.6	SENYER ti dir: Alor, zot in form en sel pep e zot annan en sel langaz! Sa i zis konmansman sa ki zot pou fer; pou napa okenn proze ki pou enposib pour zot. 
GEN.11.7	Annou desann e brouy zot langaz pour zot pa konpran kanmarad. 
GEN.11.8	Depi sa zour, SENYER ti dispers zonm partou lo later e zot ti aret konstri sa lavil. 
GEN.11.9	Sa lavil ti apel Babel akoz se la ki SENYER ti brouy tou langaz lo later. La ki SENYER ti dispers zonm partou lo later.
GEN.11.10	La lalis desandans Senm 2 an apre deliz: Senm ti annan 100 an kan i ti ganny en garson, Arpaksad. 
GEN.11.11	Apre nesans Arpaksad, Senm ti viv ankor 500 an. I ti ganny ankor lezot garson ek fiy.
GEN.11.12	Arpaksad ti annan 35 an kan i ti ganny en garson, Sela. 
GEN.11.13	Apre nesans Sela, Arpaksad ti viv ankor 403 an. I ti ganny ankor lezot garson ek fiy.
GEN.11.14	Sela ti annan 30 an kan i ti ganny en garson, Heber. 
GEN.11.15	Apre nesans Heber, Sela ti viv ankor 403 an. I ti ganny ankor lezot garson ek fiy.
GEN.11.16	Heber ti annan 34 an kan i ti ganny en garson, Peleg. 
GEN.11.17	Apre nesans Peleg, Heber ti viv ankor 430 an. I ti ganny ankor lezot garson ek fiy.
GEN.11.18	Peleg ti annan 30 an kan i ti ganny en garson, Reou. 
GEN.11.19	Apre nesans Reou, Peleg ti viv ankor 209 an. I ti ganny ankor lezot garson ek fiy.
GEN.11.20	Reou ti annan 32 an kan i ti ganny en garson, Seroug. 
GEN.11.21	Apre nesans Seroug, Reou ti viv ankor 207 an. I ti ganny ankor lezot garson ek fiy.
GEN.11.22	Seroug ti'n ganny 30 an kan i ti ganny en garson, Nahor. 
GEN.11.23	Apre nesans Nahor, Seroug ti viv ankor 200 an. I ti ganny ankor lezot garson ek fiy.
GEN.11.24	Nahor ti'n ganny 29 an kan i ti ganny en garson, Tera. 
GEN.11.25	Apre nesans Tera, Nahor ti viv ankor 119 an. I ti ganny ankor lezot garson ek fiy.
GEN.11.26	Tera ti annan 70 an; i ti ganny trwa garson, Abranm, Nahor ek Harann.
GEN.11.27	La lalis bann desandan Tera: Tera ti papa Abranm, Nahor ek Harann. Harann ti papa Lot. 
GEN.11.28	Harann ti mor pandan ki son papa Tera, ti ankor vivan dan Our, pei bann Kaldeen, kot i ti ne. 
GEN.11.29	Abranm ti marye avek Sarai e Nahor ti marye avek Milka, fiy Harann ki ti osi papa Yiska. 
GEN.11.30	Sarai ti steril; i ti napa zanfan.
GEN.11.31	Tera ti pran son garson Abranm, son pti zanfan Lot, garson Harann, son belfiy Sarai, fanm Abranm. Ansanm, zot ti kit Our, dan pei bann Kaldeen, pour al Kanaan. Zot ti ariv ziska Harann kot zot ti etabli zot. 
GEN.11.32	Tera ti mor la, Harann, aze 205 an.
GEN.12.1	SENYER ti dir Abranm, “Kit ou pei, ou fanmir e lakaz ou papa e al dan sa pei ki mon pou montre ou. 
GEN.12.2	Mon pou fer ou vin papa en gran nasyon e mon pou beni ou. Mon pou fer ou non vin enportan e ou ava vin en benediksyon.
GEN.12.3	Mon pou beni bann ki beni ou;
GEN.12.3	mon pou modi bann ki modi ou.
GEN.12.3	Atraver ou, tou fanmir lo later pou ganny beni.” 
GEN.12.4	Abranm ki ti annan 75 an, ti aksepte kit Harann parey SENYER ti'n ordonn li. 
GEN.12.5	I ti anmenn avek li Sarai son fanm ek Lot son neve. I ti pran tou son posesyon ek tou bann lesklav ki i ti annan e i ti al dan direksyon Kanaan.
GEN.12.6	Kan i ti ariv Kanaan, Abranm ti travers pei ziska Sikenm kot en pye dibwa sakre More. Sa letan, bann Kananeen ti pe reste dan sa pei. 
GEN.12.7	SENYER ti aparet avek Abranm. I ti dir li, “Mon pou donn sa pei ou desandans.” Abranm ti konstri en lotel la, pour SENYER ki ti'n aparet avek li.
GEN.12.8	I ti kit sa landrwa pour al dan montanny ki Les avek Betel. I ti mont son latant ant Betel lo kote Was e Ayi, lo kote Les. I ti konstri en lot lotel pour SENYER e i ti envok non SENYER.
GEN.12.9	Apre, i ti repran semen par letap dan direksyon Negev.
GEN.12.10	En lafanmin ti pe ravaz pei. Alor, Abranm ti desann Lezip pour en pe letan akoz lafanmin ti serye. 
GEN.12.11	Ler i ti pe antre Lezip, i ti dir avek Sarai, son fanm, “Mon konnen ki ou en tre zoli fanm. 
GEN.12.12	Kan bann Ezipsyen pou war ou, zot pou dir: Sa son fanm; zot pou touy mwan e gard ou vivan. 
GEN.12.13	Ou ava dir zot ki ou mon ser e zot ava tret mwan byen akoz ou. Alor, akoz ou, mon ava reste vivan.”
GEN.12.14	Kan Abranm ti ariv Lezip, bann Ezipsyen ti remarke ki Sarai ti en tre zoli fanm. 
GEN.12.15	Kan bann sef dan lakour Faraon ti war li, zot ti felisit son labote avek Faraon. Alor, zot ti anmenn Sarai dan pale Faraon. 
GEN.12.16	Akoz Sarai, zot ti byen tret Abranm. Zot ti donn li mouton, kabri, bef, serviter ek servant, bourik ek samo.
GEN.12.17	Me SENYER ti anvoy en gro maler lo Faraon ek son fanmir akoz Sarai, fanm Abranm. 
GEN.12.18	Faraon ti fer apel Abranm. I ti dir li, “Ki ou'n fer mwan? Akoz ou pa ti dir mwan ki Sarai i ou fanm? 
GEN.12.19	Akoz ou'n dir mwan ki i ou ser, e mwan, mon'n pran li pour fer li vin mon fanm? La ou fanm, pran li e ale.”
GEN.12.20	Faraon ti donn lord son bann serviter pour akonpanny Abranm ziska an deor pei, avek son fanm ek tou sa ki i ti posede.
GEN.13.1	Abranm ti kit Lezip, e retourn ver Negev avek son fanm ek tou sa ki i ti posede. Lot ti al avek li.
GEN.13.2	Abranm ti en zonm tre ris. I ti annan bokou troupo zannimo, ensi ki larzan ek lor. 
GEN.13.3	I ti kit Negev e par letap, i ti al ziska Betel, landrwa kot i ti'n deza kanpe ant Betel ek Ai. 
GEN.13.4	La, dan sa landrwa kot i ti'n deza konstri en lotel, i ti envok SENYER par son non.
GEN.13.5	Lot ki ti pe akonpanny Abranm, ti osi annan troupo mouton, kabri, bef ek son bann latant. 
GEN.13.6	Sa rezyon pa ti prodwir ase pour kapab siport zot de. Akoz zot ti annan tro bokou byen, zot ti nepli kapab reste ansanm. 
GEN.13.7	En dispit ti leve ant bann berze Abranm ek bann berze Lot. Bann Kananeen ek bann Perizit ti ankor pe reste dan sa landrwa.
GEN.13.8	Alor, Abranm ti dir Lot, “Fodre pa ki i annan dispit ant ou ek mwan, ant ou bann berze ek mon bann berze, akoz nou fanmir. 
GEN.13.9	La pei antye i devan ou. Annou separe. Si ou al agos, mon ava al adrwat, e si ou al adrwat, mon ava al agos.”
GEN.13.10	Lot ti lev lizye, e i ti war vale Zourden kot ti annan bokou delo. Avan ki SENYER ti detri Sodonm ek Gomor sa landrwa ziska ver Soar, ti parey zarden SENYER, parey Lezip. 
GEN.13.11	Lot ti swazir vale Zourden; i ti al ver Les. Alor, zot ti separe avek kanmarad. 
GEN.13.12	Abranm ti reste dan pei Kanaan, tandis ki Lot ti al reste dan bann lavil dan laplenn. I ti mont son bann latant pre avek Sodonm. 
GEN.13.13	Bann zabitan Sodonm ti move e zot ti komet bann aksyon tre grav kont SENYER.
GEN.13.14	Apre ki Lot ti'n separe avek Abranm, SENYER ti dir Abranm, “Lev ou lizye e get otour ou. Depi kot ou ete, get dan Nor, dan Sid, dan Les, dan Was. 
GEN.13.15	Mon pou donn ou avek ou desandans pour touzour, sa pei antye ki ou war devan ou. 
GEN.13.16	Mon pou fer ou desandans vin sitan nonbre, parey lapousyer later ki personn pa kapab konte. 
GEN.13.17	Ale, eksplor sa pei antye, akoz mon pe donn ou tousala.” 
GEN.13.18	Abranm ti deplas son bann latant e al etabli li obor bann gran pye dibwa sakre Manmre pre Hebron. La i ti konstri en lotel pour SENYER la.
GEN.14.1	Dan sa lepok, Anmrafel, lerwa Sinear, Aryok, lerwa Elasar, Kedorlaomer, lerwa Elanm, ek Tidal, lerwa Goim 
GEN.14.2	ti al lager kont Bera, lerwa Sodonm, Birsa, lerwa Gomor, Sinab, lerwa Adma, Semeber, lerwa Seboim ek lerwa Bela, setadir Soar. 
GEN.14.3	Zot ti met zot lafors ansanm dan vale Sidim, ozordi lanmer Mor. 
GEN.14.4	Pandan 12 an, zot ti'n soumet zot dan servis lerwa Kedorlaomer, me dan trezyenm lannen, zot ti revolte. 
GEN.14.5	Katorzyenm lannen, Kedorlaomer ti fer en kanpanny lager ansanm avek bann lerwa ki ti alye avek li. I ti bat bann Refait, Asterot-Karnaim, bann Zouzit, dan lavil Hanm, bann Emit, dan laplenn Kiryataim. 
GEN.14.6	I ti bat bann Horit se zot dan bann montanny Seir e sas zot ziska El-Parann, pre avek dezer. 
GEN.14.7	Apre, zot ti retourn ver Enn-Mispat, setadir Kades. Zot ti pran teritwar bann Amalesit ek bann Amorit ki ti reste Hasasonn-Tamar.
GEN.14.8	Alor, bann lerwa Sodonm, Gomor, Adma, Seboim ek Bela, setadir Soar, ti sorti avek zot larme. Dan vale Sidim, zot ti pran pozisyon lager kont 
GEN.14.9	Kedorlaomer, lerwa Elanm, Tidal, lerwa Goim, Anmrafel, lerwa Mezopotami, Aryok, lerwa Elasar. Kat lerwa ti pe lager kont senk.
GEN.14.10	Ti annan en kantite pwi goudron dan vale Sidim e kan bann lerwa Sodonm ek Gomor ti pe sove, zot ti tonm dan sa bann pwi. Bann sirvivan ti sov dan montanny. 
GEN.14.11	Bann venker ti pran tou bann byen dan Sodonm ek Gomor. Zot ti pran osi tou bann provizyon e zot ti ale. 
GEN.14.12	Zot ti osi pran Lot, neve Abranm, ki ti reste Sodonm, prizonnyen, avek tou sa ki i ti posede.
GEN.14.13	En zonm ki ti'n reisi sove ti al anons Abranm, sa Ebre, ki ti pe reste pre avek bann gran pye dibwa sakre Manmre, sa Amorit, frer Eskol ek Aner, ki ti bann alye Abranm. 
GEN.14.14	Kan Abranm ti'n tande ki enn son fanmir ti'n ganny pran prizonnyen, i ti ralye 318 parmi son bann pli bon gerye e i ti al pourswiv sa kat lerwa ziska Dann. 
GEN.14.15	Abranm ti diviz son bann serviter an plizyer group e atak zot aswar. I ti bat zot e pourswiv zot ziska Hoba, dan Nor avek Damas. 
GEN.14.16	I ti reganny tou bann byen. I ti osi reganny son neve, Lot, bann fanm ek lezot prizonnyen.
GEN.14.17	Kan Abranm ti retournen apre son laviktwar lo Kedorlaomer ek lezot lerwa ki ti avek li, lerwa Sodonm ti vin zwenn li dan Vale Save, setadir, Vale Lerwa. 
GEN.14.18	Melkisedek, ki ti lerwa Salenm e pret Bondye Toupwisan, ti anmenn dipen ek diven. 
GEN.14.19	I ti beni Abranm an dizan:
GEN.14.19	Bondye Treo, ki'n kree lesyel ek later!
GEN.14.19	Beni Abranm.
GEN.14.20	Loue Bondye Treo, ki'n livre ou lennmi dan ou lanmen!
GEN.14.20	Abranm ti donn Melkisedek en dizyenm lo tou sa ki i ti'n pran. 
GEN.14.21	Lerwa Sodonm ti dir Abranm, “Donn mwan bann dimoun, me gard bann byen pour ou.”
GEN.14.22	Me Abranm ti reponn li, “Mon lev mon lanmen devan SENYER, Bondye Treo ki'n kree lesyel ek later: 
GEN.14.23	Mon pa pou pran ni en bren difil, ni en baret sandal, ni nanryen ki pour ou. Konmsa, ou pa pou kapab dir: Mwan ki'n fer Abranm ris. 
GEN.14.24	Mwan, mon pa pou pran nanryen, eksepte sa ki bann zennzan in manze. Les bann zonm ki avek mwan: Aner, Eskol ek Manmre pran zot par.”
GEN.15.1	Apre sa bann levennman, SENYER ti koz avek Abranm dan en vizyon. I ti dir li, “Abranm! Pa bezwen per. Mwan ou boukliye dan danze. Mon pou donn ou en gran rekonpans.”
GEN.15.2	Abranm ti reponn, “Senyer BONDYE, ki ou pou donn mwan? Mon napa zanfan e mon zeritye se Eliezer ki sorti Damas. 
GEN.15.3	Ou pa'n donn mwan en desandan, se enn mon serviter ki pou vin mon zeritye.”
GEN.15.4	SENYER ti dir li, “Pa sa zonm ki pou vin ou zeritye, me sa enn ki pou sorti avek ou. Se ou prop garson ki pou vin ou zeritye.”
GEN.15.5	SENYER ti anmenn li deor e dir li, “Lev ou lizye anler, get lesyel, e kont bann zetwal si ou kapab; la ki mannyer ou desandans pou ete.”
GEN.15.6	Abranm ti met son lafwa dan SENYER. SENYER ti rekonnet li koman en zonm zis.
GEN.15.7	I ti dir li, “Mwan menm SENYER ki'n fer ou sorti Our, dan pei bann Kaldeen pour donn ou sa pei koman ou posesyon.”
GEN.15.8	Abranm ti dir, “Senyer BONDYE, ki mannyer mon pou konnen ki mon pou posed sa pei?”
GEN.15.9	SENYER ti dir li, “Anmenn en zenis 3 an, en femel kabri 3 an, en mouton mal 3 an, en tourtrel ek en zenn pizon.”
GEN.15.10	Abranm ti anmenn tou sa bann zannimo. I ti fann zot tou an de e plas sak morso vizavi lot; me i pa ti koup bann zwazo. 
GEN.15.11	Bann zwazo rapas ti vin manz sa bann karkas, me Abranm ti sas zot.
GEN.15.12	Kan soley ti pe al kouse, Abranm ti tonm dan en profon sonmey. Lafreyer ek fernwanr ti kouver li. 
GEN.15.13	SENYER ti dir li, “Mon oule fer ou konnen ki ou bann desandan pou reste dan en pei etranze ki pa pour zot. Zot pou vin lesklav laba e ganny martirize pandan 400 an. 
GEN.15.14	Me, mon pou ziz sa pep ki pou fer zot vin lesklav. Alor, zot ava kapab kit sa pei avek bokou larises. 
GEN.15.15	Ou, apre en long vyeyes, ou pou mor anpe. 
GEN.15.16	Katriyenm zenerasyon ou desandans pou retourn isi, akoz kriyote bann Amorit pa ankor ariv lo son nivo.”
GEN.15.17	Kan soley ti'n kouse e fernwanr ti fer, en sel kou, en brazye kot ti sorti lafimen ek laflanm ti aparet e pas ant bann morso zannimo. 
GEN.15.18	Sa zour, SENYER ti fer son lalyans avek Abranm. I ti dir, “Mon pou donn ou desandans, sa pei antye, depi larivyer Lezip ziska gran larivyer Efrat. 
GEN.15.19	Sa i teritwar Kenit, Kenizit, Kadmonit, 
GEN.15.20	Hitit, Perizit, Refait, 
GEN.15.21	Amorit, Kananeen, Girgasit ek Zebizit.”
GEN.16.1	Sarai, fanm Abranm pa ti'n donn li zanfan. I ti annan en servant Ezipsyen ki ti apel Agar. 
GEN.16.2	Sarai ti dir Abranm, “SENYER in anpes mwan fer zanfan; al dormi avek mon servant. Petet i ava kapab fer zanfan pour mwan.” Abranm ti ekout sa ki Sarai ti dir.
GEN.16.3	Apre ki Abranm ti'n reste dan later Kanaan pour 10 an, Sarai, fanm Abranm, ti pran Agar, son servant Ezipsyen e donn Abranm, son mari, pour fer li vin son fanm. 
GEN.16.4	I ti al dormi avek Agar, e fer li ansent. De ki Agar ti remarke ki i ti ansent, i ti vin arogan e get Sarai avek mepri.
GEN.16.5	Alor, Sarai ti dir Abranm, “Ou ava responsab konsekans bann lensilt ki mon pe gannyen. Mon'n donn ou mon servant pour dormi avek, e depi ki i konnen ki i ansent, in konmans ay mwan. SENYER ava vin ziz ant mwan ek ou!”
GEN.16.6	Me Abranm ti dir Sarai, “Gete! Ou servant i anba ou pouvwar; fer sa ki oule avek li.” Apre sa, Sarai ti konmans maltret Agar ki ti bezwen sove.
GEN.16.7	Lanz SENYER ti trouv li obor en sours delo dan dezer lo semen Sour. 
GEN.16.8	I ti dir li, “Agar, servant Sarai, kote ou sorti e kote ou pe ale?”
GEN.16.8	I ti reponn, “Mon pe sov Sarai, mon bourzwa.”
GEN.16.9	Lanz SENYER ti dir li, “Retourn kot ou bourzwa, e obei li.”
GEN.16.10	Lanz SENYER ti osi dir li, “Mon pou sitan ogmant ou desandans, ki personn pa pou kapab konte.”
GEN.16.11	Lanz SENYER ti dir li, “Ou ansent e ou pou donn nesans en garson. Ou ava apel li Ismael, akoz SENYER in antann ou dan ou detres. 
GEN.16.12	I pou vin parey en bourik sovaz. I pou lager kont tou zonm e tou zonm pou lager kont li. I pou viv tousel, lwen avek lezot son bann frer.”
GEN.16.13	Alor, Agar ti apel SENYER ki ti'n koz avek li, “Ou, ou El-Roi, sa Bondye ki war mwan. Mon demande, si mon'n war Sa Enn ki war mwan?”
GEN.16.14	Alor, sa pwi delo ant Kades ek Bered ti ganny apele Lahai-Roi, savedir, sa Bondye ki war mwan.
GEN.16.15	Agar ti ganny en garson pour Abranm; e Abranm ti apel son garson ki i ti gannyen avek Agar, Ismael. 
GEN.16.16	Abranm ti annan 86 an kan Agar ti donn nesans Ismael pour li.
GEN.17.1	Kan Abranm ti annan 99 an, SENYER ti aparet avek li. I ti dir li, “Mwan Bondye Toupwisan; mars touzour dan mon prezans e fer sa ki byen. 
GEN.17.2	Mon pou etabli en lalyans ant mwan ek ou, e mon pou ogmant ou desandans.”
GEN.17.3	Abranm ti tonm lafas ater. Bondye ti koz avek li. I ti dir li, 
GEN.17.4	“La mon lalyans ki mon'n etabli avek ou: Ou pou vin papa en kantite nasyon. 
GEN.17.5	Ou pou nepli apel Abranm me Abrahanm, akoz mon'n fer ou vin papa en kantite nasyon. 
GEN.17.6	Mon pou fer ou ganny bokou zanfan; zot pou form bokou nasyon; parmi, i annan ki pou vin lerwa parmi ou desandans.”
GEN.17.7	“Mon pou etabli mon lalyans ant mwan ek ou e avek ou desandans apre ou, atraver tou zot zenerasyon. Sa lalyans ava dire pour touzour. Mon pou vin ou Bondye e Bondye tou ou desandans apre ou. 
GEN.17.8	Mon pou donn ou ek ou desandans apre ou, sa pei ki ou pe okipe koman en etranze. Pei Kanaan antye pou vin zot posesyon pour touzour; e mon pou vin zot Bondye.”
GEN.17.9	Bondye ti dir ankor Abrahanm, “Ou pou gard mon lalyans, ou ek ou desandans apre ou, atraver tou zot zenerasyon. 
GEN.17.10	Sa lalyans ant mwan ek ou e avek ou desandans, apre ou, ki ou devre garde. Tou bann mal parmi zot, devre ganny sirkonsi. 
GEN.17.11	Ou devre ganny sirkonsi; sa i ava en siny lalyans ant mwan ek ou. 
GEN.17.12	Ou ava sirkonsi tou mal ki annan wit zour parmi zot, atraver tou zenerasyon, menm sa lesklav ki'n ne dan ou lakaz, oubyen ki'n ganny aste avek en etranze, ki pa sorti dan ou desandans.
GEN.17.13	Tou sa ki'n ne dan ou lakaz oubyen ki'n ganny aste avek ou larzan, i devre ganny sirkonsi. Mon lalyans dan ou laser ava en lalyans pour touzour. 
GEN.17.14	En mal ki pa'n ganny sirkonsi dan son laser pou ganny separe parmi son pep, akoz in kas mon lalyans.”
GEN.17.15	Bondye ti dir ankor avek Abrahanm, “Kanta ou fanm Sarai, son non pou nepli Sarai, me i pou apel Sara. 
GEN.17.16	Mon pou beni li, e mon pou osi donn ou en garson atraver li. Mon pou beni li, e i pou vin manman en bann nasyon. Bann lerwa bokou pep pou sorti parmi son desandans.”
GEN.17.17	Abrahanm ti tonm lafas ater. I ti riye, e dir dan son leker: Eski en zonm 100 an i kapab fer zanfan? E Sara ki annan 90 an, eski i pou kapab ganny zanfan? 
GEN.17.18	Alor, Abrahanm ti dir Bondye, “Mon swete ki Ismael ava viv dan ou prezans.”
GEN.17.19	Bondye ti dir, “Non, pa sa! Sara ou fanm ki pou donn ou en garson, e ou ava apel li Izaak. Mon pou etabli mon lalyans avek li koman en lalyans ki pou dire pour touzour atraver son desandans apre li. 
GEN.17.20	Kanta Ismael, mon'n antann ou demann; mon pou beni li e donn li bokou zanfan e ogmant son bann desandan. I pou vin papa 12 sef e mon pou fer li vin en gran nasyon. 
GEN.17.21	Me mon pou etabli mon lalyans avek Izaak, zanfan ki Sara pou donn nesans lannen prosenn, dan sa menm lepok.”
GEN.17.22	Kan Bondye ti'n fini koz avek Abrahanm, i ti kit li.
GEN.17.23	Apre, Abrahanm ti pran Ismael, son garson, tou bann lesklav ki ti'n ne dan son lakour, oubyen sa ki i ti'n aste avek son larzan, tou mal dan son lakour. Sa zour, i ti sirkonsi zot tou, parey Bondye ti'n dir li. 
GEN.17.24	Abrahanm ti annan 99 an kan i ti ganny sirkonsi. 
GEN.17.25	Ismael, son garson, ti annan 13 an kan i ti ganny sirkonsi. 
GEN.17.26	Abrahanm ek son garson Ismael, ti ganny sirkonsi menm zour. 
GEN.17.27	Tou zonm ki ti dan lakour Abrahanm, bann ki'n ne dan son lakaz ek bann ki'n ganny aste pour larzan avek etranze, ti ganny sirkonsi ansanm menm zour.
GEN.18.1	SENYER ti aparet avek Abrahanm parmi bann gran pye dibwa sakre Manmre. Abrahanm ti pe asiz devan son latant, dan lasaler lazournen. 
GEN.18.2	I ti lev lizye e i ti war trwa zonm pe debout devan li. Kan i ti war zot, i ti kit son latant e taye pour al zwenn zot e prosternen ziska ater. 
GEN.18.3	I ti dir, “Mon Senyer, silvouple fer mwan plezir, pa ale san aret kot mwan, ou serviter. 
GEN.18.4	Les mwan anmenn en pe delo pour zot lav zot lipye, e zot ava repoz en pe anba sa pye dibwa. 
GEN.18.5	Mon ava anmenn dipen, pour ki zot repran zot lafors. Apre, zot ava kontiny zot larout akoz zot in pas par la, pre kot zot serviter.”
GEN.18.5	Zot ti dir, “Fer parey ou'n dir.”
GEN.18.6	Abrahanm ti degaze pour al dir Sara dan latant, “Prepar vit detrwa gato avek trwa mezir lafarin meyer kalite.”
GEN.18.7	Abrahanm ti tay kot son troupo, e swazir en zenn bef byen tann e gra. I ti donn son serviter ki ti depese pour prepare. 
GEN.18.8	Apre, i ti pran dile kaye ek dile fre, ek lavyann ki ti'n ganny prepare, e servi son bann viziter. Letan zot ti pe manze, Abrahanm ti reste debout lanmenm pre avek zot anba pye dibwa.
GEN.18.9	Zot ti demann li, “Oli ou fanm, Sara?”
GEN.18.9	I ti reponn, “I dan latant.”
GEN.18.10	Enn parmi bann viziter ti dir li, “Mon pou retourn kot ou, lannen prosenn. Ou fanm, Sara pou ganny en garson.”
GEN.18.10	Sara ti pe ekoute devan lantre latant, deryer Abrahanm. 
GEN.18.11	Tou le de, Abrahanm ek Sara ti vye, en bon laz; Sara ti'n aret ganny son reg.
GEN.18.12	Alor, Sara ti riye dan li menm. I ti dir: Mon tro vye e ize; dayer, mon mari osi i vye, eski mon pou kapab ganny ankor plezir?
GEN.18.13	Alor, SENYER ti dir Abrahanm, “Akoz Sara in riye, e akoz i'n dir: Eski mon pou vreman ganny zanfan, la ki mon'n vye? 
GEN.18.14	Eski i annan keksoz ki enposib pour SENYER? Lannen prosenn, kan letan in bon, mon pou retournen, e Sara ava ganny en garson.”
GEN.18.15	Me akoz i ti per, Sara ti koz manti. I ti dir, “Mon pa'n riye.”
GEN.18.15	“Wi! Ou'n riye,” SENYER ti dir.
GEN.18.16	Apre sa, bann zonm ti leve pour ale e regard dan direksyon Sodonm. Abrahanm ti mars avek zot pour kondwir zot. 
GEN.18.17	SENYER ti dir, “Eski mon pou kasyet avek Abrahanm sa ki mon pou fer, 
GEN.18.18	la ki i pou vin zanset en gran pep pwisan, e tou nasyon lo later ava ganny beni atraver li? 
GEN.18.19	Annefe, mon'n swazir li, pour li ansenny son bann zanfan ek son desandans apre li, pour zot gard komannman SENYER dapre lazistis ek ladrwatir. Konmsa, SENYER ava akonpli sa ki i'n promet Abrahanm.”
GEN.18.20	Apre, SENYER ti dir, “Akoz lakizasyon kont Sodonm ek Gomor i gran e zot pese i grav, 
GEN.18.21	mon bezwen desann pour war si zot bann aksyon i parey bann lakizasyon ki mon'n tande lo zot; si zot in fer li oubyen non, mon pou konnen.”
GEN.18.22	Sa bann zonm ti al dan direksyon Sodonm; me Abrahanm ti reste debout devan SENYER. 
GEN.18.23	I ti aprose e demann li, “Eski ou pou vreman detri bann zis ansanm avek bann koupab? 
GEN.18.24	Sipoze, i annan 50 inosan dan lavil; eski ou pou vreman detri lavil san pardonn li akoz sa 50 zis? 
GEN.18.25	Ou pa kapab detri bann zis ansanm avek bann koupab. Sa enn ki zis pa kapab annan menm sor avek sa enn ki koupab! Eski menm bann ziz sa later antye pa pou azir dapre lazistis?”
GEN.18.26	SENYER ti reponn, “Si mon trouv 50 zis dan Sodonm, akoz zot, mon pou pardonn lavil antye.”
GEN.18.27	Abrahanm ti reponn, “Eskiz mwan pour koz avek ou SENYER, mwan ki zis lapousyer ek lasann. 
GEN.18.28	Sipoze napa 50, i mank senk pour fer 50. Eski ou pou detri lavil antye akoz sa senk ki manke?”
GEN.18.28	SENYER ti reponn, “Mon pa pou detri lavil si mon trouv 45 zis.”
GEN.18.29	Abrahanm ti kontinyen, “Sipoze i annan 40 inosan.”
GEN.18.29	SENYER ti reponn, “Akoz sa 40 inosan, mon pa pou detri lavil.”
GEN.18.30	Abrahanm ti dir, “Mon sipliy ou SENYER, pa ankoler si mon koz ankor. Sipoze i annan 30.”
GEN.18.30	SENYER ti dir, “Mon pa pou detri li, si mon trouv 30.”
GEN.18.31	Abrahanm ti dir, “Eskiz mwan pour oze koz avek ou SENYER. Sipoze i annan 20 zis.”
GEN.18.31	SENYER ti dir, “Akoz sa 20, mon pa pou detri lavil.”
GEN.18.32	Abrahanm ti dir, “Mon sipliy ou SENYER, pa ankoler, si mon koz ankor en dernyen fwa. Sipoze i annan 10 zis?”
GEN.18.32	SENYER ti dir, “Akoz sa 10 zis, mon pa pou detri lavil.” 
GEN.18.33	Apre ki i ti'n fini koz avek Abrahanm, SENYER ti kontiny son semen; Abrahanm ti retourn kot li.
GEN.19.1	Ver aswar, sa de mesaze ti ariv Sodonm. Lot ti pe asiz kot laport lavil. Letan Lot ti war zot, i ti leve pour al zwenn zot. I ti prosternen ziska ater. 
GEN.19.2	I ti dir, “Mon bann senyer, mon sipliy zot, aksepte pour vin kot mwan, zot serviter. Zot ava lav zot lipye e pas lannwit. Apre, zot ava lev granmaten e kontiny zot semen.”
GEN.19.2	Zot ti reponn, “Non, nou pou pas lannwit deor.”
GEN.19.3	Me Lot ti telman ensiste ki zot ti aksepte al kot li e i ti fer en repa pour zot. I ti kwi dipen san lelven e zot ti manze.
GEN.19.4	Me zot pa ti ankor dormi, kan bann dimoun sa lavil, bann zonm Sodonm, zenn koman vye, tou dimoun san eksepsyon, ti antour son lakaz. 
GEN.19.5	Zot ti apel Lot e demann li, “Oli sa bann zonm ki'n vin kot ou, la aswar? Anmenn zot kot nou, nou oule dormi avek zot.”
GEN.19.6	Lot ti al deor kot sa bann zonm e ferm laport deryer li. 
GEN.19.7	I ti dir zot, “Mon enplor zot, mon bann frer, pa fer sa move aksyon. 
GEN.19.8	Mon annan de fiy ki pa ankor dormi avek okenn zonm. Mon ava anmenn zot e zot ava kapab fer sa ki zot kontan avek zot. Selman, pa fer nanryen sa bann zonm, akoz zot dan mon lakaz, mon bezwen protez zot.”
GEN.19.9	Me zot ti dir, “Sorti la!”
GEN.19.9	Zot ti azoute, “Ou, en etranze e ou oule dir nou ki nou pou fer! Nou kapab fer ou plis dimal ki sa de zonm.”
GEN.19.9	Zot ti bouskil Lot byen for, e avans devan pour defons laport. 
GEN.19.10	Me sa de zonm ti anvoy zot lanmen, fer antre Lot dan lakaz e ferm laport. 
GEN.19.11	Kanta sa bann zonm ki ti devan laport, depi pli pti ziska pli gran, ti vin aveg. Personn pa ti kapab trouv laport.
GEN.19.12	Apre, sa de zonm ti dir Lot, “Lekel ankor ki reste isi? Ou bann zann, ou bann garson, ou bann fiy oubyen nenport fanmir ki ou annan dan lavil, fer zot kit sa lavil. 
GEN.19.13	Annefe, bann lakizasyon kont sa bann zabitan sa lavil i sitan grav devan SENYER, ki i'n anvoy nou pour detri sa lavil.”
GEN.19.14	Alor, Lot ti al kot son bann zann, sa bann ki ti pou marye avek son bann fiy. I ti dir zot, “Leve! Kit sa landrwa, akoz SENYER pou detri lavil.” Me son bann zann ti pran sa koman en fars.
GEN.19.15	Koman lizour ti konmans fer, sa de zonm ti ensiste avek Lot, “Leve! Pran ou fanm ek ou de fiy ki la avek ou pour ou pa mor ansanm avek bann zabitan lavil.”
GEN.19.16	Lot ti ezite. Alor, sa bann zonm ti atrap Lot, son fanm ek son de fiy par lebra e anmenn zot an deor lavil, akoz SENYER ti pran pitye pour li.
GEN.19.17	Letan sa de zonm ti pe anmenn Lot ek son fanmir an deor lavil, sa de zonm ti dir, “Sov zot lavi! Pa vir deryer, pa arete dan laplenn. Sov dan montanny, sankwa zot pou mor.”
GEN.19.18	Lot ti reponn zot, “Non, mon SENYER, sa pa posib. 
GEN.19.19	Ou'n vreman bon anver mwan, ou serviter e ou'n montre ou labonte dan mon faver. Ou'n sov mon lavi; me mon pa pou kapab ariv lo montanny. Sa maler, i tro pre avek mwan; mon pou mor. 
GEN.19.20	Laba i annan en pti lavil ki ase pros pour nou sov nou lavi. Mon pa demann bokou, i en pti lavil kot nou kapab kasyet. Les mwan al laba pour sov mon lavi!”
GEN.19.21	Enn ti dir li, “Mon ava fer ou sa faver, mon pa pou detri sa lavil ki ou'n dir. 
GEN.19.22	Degaze, ale, akoz mon pa pou kapab fer nanryen ziska ki ou ariv laba.”
GEN.19.22	Pour sa rezon, sa lavil ti apel Soar, savedir ptipti.
GEN.19.23	Soley ti pe leve kan Lot ti ariv Soar. 
GEN.19.24	Alor, SENYER ti anvoy lo Sodonm ek Gomor en lapli dife ek souf ki ti sorti kot SENYER, dan lesyel. 
GEN.19.25	SENYER ti detri sa bann lavil, sa rezyon antye, tou bann zabitan, sa de lavil ek tou vezetasyon. 
GEN.19.26	Me fanm Lot ti get deryer e i ti vin en stati disel.
GEN.19.27	Granmaten, Abrahanm ti retourn dan sa landrwa kot i ti'n deza debout dan prezans SENYER. 
GEN.19.28	I ti get dan direksyon Sodonm ek Gomor, e tou sa rezyon antye. I ti war lafimen monte sorti dan later, parey lafimen en fourno. 
GEN.19.29	Letan Bondye ti detri bann lavil dan sa rezyon, i ti mazin Abrahanm. I ti sov Lot dan maler destriksyon sa bann lavil kot i ti reste.
GEN.19.30	Apre, Lot ti kit Soar e mont dan montanny pour etabli li avek son de fiy, akoz i ti per pour reste Soar. Alor, i ti al reste dan en kavern avek son de fiy.
GEN.19.31	En zour, premye fiy ti dir avek sa ki pli zenn, “Nou papa pe vye, e napa en zonm lo later pour marye avek nou, dapre koutim. 
GEN.19.32	Annou soul nou papa avek diven, e nou ava dormi avek li, pour nou ganny en desandans atraver nou papa.”
GEN.19.33	Alor, zot ti donn zot papa diven pour bwar sa swar. Premye fiy ti al dormi avek son papa. Lot ti napa okenn konnesans, ni ler son fiy ti dormi ni ler i ti leve.
GEN.19.34	Son lannmen, premye fiy ti dir avek sa ki pli zenn, “Yer swar mon ti dormi avek nou papa. Annou donn li diven ankor tanto. Apre, ou ava al dormi avek li. Konmsa, nou ava ganny en desandans atraver nou papa.”
GEN.19.35	Alor, zot ti fer zot papa bwar diven sa swar osi. Pli zenn fiy ti al dormi avek son papa. Lot ti napa konnesans ni kan son fiy ti al dormi, ni kan i ti leve.
GEN.19.36	Alor, tou le de fiy Lot ti tonm ansent pour zot papa. 
GEN.19.37	Lene fiy ti ganny en garson ki i ti apel Moab. Moab i zanset bann Moabit ozordi. 
GEN.19.38	Pli zenn fiy osi ti ganny en garson, ki i ti apel Ben-Ami. Ben-Ami, i zanset bann Amonit ozordi.
GEN.20.1	Abrahanm ti kit sa landrwa e i ti al dan direksyon dezer Negev. I ti etabli li ant Kades ek Sour. Apre en pe letan, i ti al reste Gerar. 
GEN.20.2	Abrahanm ti dir avek dimoun osize Sara, “I mon ser.” Alor, Abimelek, lerwa Gerar ti fer anmenn Sara kot li. 
GEN.20.3	Pandan lannwit, Bondye ti aparet avek Abimelek dan en rev. I ti dir li, “Ou pou mor akoz sa fanm ki ou'n pran, i en fanm marye.”
GEN.20.4	Abimelek ki pa ti ankor dormi avek Sara, ti dir, “SENYER! Eski ou pou touy en pep inosan? 
GEN.20.5	Pa Abrahanm ki'n dir: I mon ser? Pa Sara ki ti dir: I mon frer? Mon'n azir avek en leker kler e avek en lanmen inosan.”
GEN.20.6	Bondye ti reponn li dan en rev, “Wi, mon konnen ki ou'n azir avek en leker net. Pour sa rezon, mon'n anpes ou komet en pese kont mwan e mon pa'n permet ou tous li. 
GEN.20.7	Aprezan, rann sa zonm son fanm, akoz i en profet. I ava priy pour ou e ou ava viv. Me si ou pa fer sa, ou pou mor, ou, avek tou ou fanmir.”
GEN.20.8	Alor, Abimelek ti leve granmaten, apel tou son bann serviter e rakont zot tou sa ki'n pase. Bann zonm ti ganny en gro lafreyer. 
GEN.20.9	Apre, Abimelek ti fer apel Abrahanm. I ti dir li, “Ki ou'n fer nou? Ki mon'n fer kont ou pour ou anmenn sa malediksyon lo mwan e lo mon rwayonm? Ou pa ti devre azir konmsa anver mwan. 
GEN.20.10	Avek ki lentansyon ou'n fer sa?”
GEN.20.11	Abrahanm ti dir, “Mon ti krwar ki ti napa personn ki annan respe pour Bondye isi e ki zot ti pou touy mwan akoz mon fanm. 
GEN.20.12	Annefe, Sara i vreman mon ser, fiy mon papa, me pa menm manman, e i'n vin mon fanm. 
GEN.20.13	Kan Bondye ti fer mwan sorti kot mon papa, mon ti dir Sara: Fer mwan sa faver ki dan tou landrwa kot nou ale, ou ava dir ki mwan ou frer.”
GEN.20.14	Abimelek ti rann li son fanm. I ti donn Abrahanm mouton, bef, serviter ek servant. 
GEN.20.15	I ti dir li, “Mon pei i la devan ou. Enstal ou kot i fer ou plezir.”
GEN.20.16	Apre, i ti dir Sara, “Mon'n donn ou frer 1,000 pyes larzan. Sa i en laprev ki ou inosan dan sa zafer. Ou loner in ganny repare devan tou dimoun.”
GEN.20.17	Apre, Abrahanm ti priy Bondye, ki ti geri Abimelek, son fanm ek son bann servant. Alor, zot ti kapab ganny zanfan. 
GEN.20.18	Annefe, SENYER ti'n fer tou bann fanm dan lakour Abimelek steril akoz Sara, fanm Abrahanm.
GEN.21.1	Parey i ti'n promet, SENYER ti entervenir an faver Sara. I ti azir anver Sara dapre son parol. 
GEN.21.2	Sara ti vin ansent e i ti donn Abrahanm en garson dan son vyeyes, dan letan ki Bondye ti'n fikse, parey i ti'n dir li. 
GEN.21.3	Abrahanm ti apel son garson ki i ti gannyen avek Sara, Izaak. 
GEN.21.4	Abrahanm ti sirkonsi Izaak wityenm zour apre son nesans, parey Bondye ti'n ordonn li. 
GEN.21.5	Abrahanm ti annan 100 an kan son garson, Izaak, ti ne.
GEN.21.6	Sara ti dir, “Bondye in fer mwan riye avek lazwa. Tou dimoun ki antann sa, pou riy avek mwan.”
GEN.21.7	I ti azoute, “Lekel ki ti pou dir Abrahanm ki en zour Sara ti pou donn tete en zanfan? Pourtan i vre, mon'n donn li en garson dan son vyeyes.”
GEN.21.8	Sa zanfan ti grandi e zour i ti ganny sevre, Abrahanm ti fer en gran lafet.
GEN.21.9	En zour, Ismael, sa garson ki Agar, sa fanm Ezipsyen, ti'n gannyen avek Abrahanm, ti pe zwe. Sara ti war sa, 
GEN.21.10	e i ti dir Abrahanm, “Pous sa lesklav avek son garson, akoz garson sa servant pa pou vin zeritye ansanm avek mon garson, Izaak.”
GEN.21.11	Sa parol ti bles bokou Abrahanm, akoz Izaak ti osi son garson.
GEN.21.12	Bondye ti dir Abrahanm, “Pa bezwen les sa zafer konsernan ou garson ek ou servant fatig ou. Ekout tou sa ki Sara pou dir ou, akoz ou vre desandans pou vin par Izaak. 
GEN.21.13	Me par garson ou servant, mon pou fer sorti en nasyon, akoz i osi ou desandan.”
GEN.21.14	Alor, Abrahanm ti leve granmaten, pran dipen ek en sak lapo, ranpli li avek delo e donn Agar. I ti met son garson lo son ledo e fer li ale. Agar ti marse egare atraver dezer ver Berseba.
GEN.21.15	Kan son delo ti'n fini, i ti abandonn son garson anba en zarbis. 
GEN.21.16	I ti al asiz lwen avek li. I ti dir: Mon pa anvi war lanmor mon garson. I ti asiz la en bon distans e i ti plere.
GEN.21.17	Bondye ti antann sa garson plere e depi lesyel, lanz Bondye ti apel Agar. I ti dir li, “Ki ou gannyen Agar? Pa bezwen per, Bondye in antann lavwa sa garson kot i ete. 
GEN.21.18	Leve, pran ou garson e gard li byen, akoz mon pou fer li vin en gran nasyon.”
GEN.21.19	Bondye ti ouver lizye Agar e i ti war en pwi delo. I ti al ranpli son sak lapo avek delo e donn son zanfan pour bwar. 
GEN.21.20	Bondye ti avek sa garson ki ti grandi. I ti viv dan dezer e i ti vin en bon saser avek fles. 
GEN.21.21	I ti reste dan dezer Parann. Son manman ti rod en fanm Ezipsyen pour li.
GEN.21.22	Dan sa lepok, Abimelek ek Pikol, sef son larme, ti vin dir Abrahanm, “Bondye i avek ou dan tou sa ki ou fer. 
GEN.21.23	Promet mwan par en serman devan Bondye ki ou pa pou tronp ni mwan, ni mon bann zanfan, ni mon desandans. Parey mon'n byen azir anver ou, ou osi ou pou byen azir anver mwan e anver sa pei kot ou pe reste.”
GEN.21.24	Abrahanm ti dir, “Mon promet.”
GEN.21.25	Abrahanm ti fer en konplent konsernan en pwi delo ki bann zonm Abimelek ti'n pran pardfors. 
GEN.21.26	Abimelek ti dir li, “Mon pa konnen lekel ki'n fer sa. Ou pa'n zanmen dir mwan; la aprezan, ki mon tande.”
GEN.21.27	Alor, Abrahanm ti donn Abimelek mouton, kabri ek bef e sa de zonm ti fer en lalyans. 
GEN.21.28	Abrahanm ti met dekote set zenn mouton sorti dan son troupo. 
GEN.21.29	Abimelek ti demann Abrahanm, “Akfer sa set zenn mouton mal ki ou'n met dekote?”
GEN.21.30	I ti reponn, “Mon donn ou sa set zenn mouton. Zot ava pour mwan en temwannyaz konmkwa se mwan ki'n fouy sa pwi.”
GEN.21.31	Pour sa rezon, sa landrwa ti ganny apele Berseba: Pwi Serman.
GEN.21.32	Alor, zot ti fer en lalyans la Berseba. Abimelek ek Pikol, sef larme, ti leve e retourn dan pei bann Filisten. 
GEN.21.33	Abrahanm ti plant en pye dibwa la Berseba, pour mark sa landrwa akoz la, i ti envok non SENYER, Bondye eternel. 
GEN.21.34	Abrahanm ti reste en bon pe letan koman en etranze dan pei bann Filisten.
GEN.22.1	Apre, Bondye ti teste Abrahanm. I ti dir li, “Abrahanm!”
GEN.22.1	Abrahanm ti reponn, “Wi, la mon la.”
GEN.22.2	Bondye ti dir, “Pran ou garson, ou sel garson, sa enn ki ou kontan, Izaak. Al dan pei Moriya e ofer li koman en sakrifis lo en montanny ki mon pou montre ou.”
GEN.22.3	Lannmen, Abrahanm ti lev granmaten, prepar son bourik, e pran de serviter ek son garson Izaak, avek dibwa pour sakrifis. I ti pran semen pour al dan sa landrwa ki Bondye ti'n endik li. 
GEN.22.4	Trwazyenm zour, Abrahanm ti lev lizye e war sa landrwa dan lwen. 
GEN.22.5	I ti dir sa de serviter, “Reste isi avek bourik; mwan ek mon garson, nou ava al lao pour ador Bondye. Apre, nou ava retournen.”
GEN.22.6	Abrahanm ti pran dibwa pour lofrann e donn son garson Izaak pour anmennen; li, i ti anmenn kouto ek dife. Alor, tou le de ti kontiny semen. 
GEN.22.7	Izaak ti dir son papa, Abrahanm, “Papa!”
GEN.22.7	Abrahanm ti reponn, “Wi, mon garson.”
GEN.22.7	Izaak ti demann li, “Nou annan dibwa ek dife; me oli zenn mouton pour sakrifis?”
GEN.22.8	Abrahanm ti dir, “Mon garson, Bondye li menm pou donn en zenn mouton pour sakrifis.” Zot ti kontiny zot semen ansanm.
GEN.22.9	Kan zot ti ariv dan sa landrwa ki Bondye ti'n endik li, Abrahanm ti fer en lotel, aranz dibwa lo la, anmar son garson Izaak e met li lo lotel, anler lo dibwa. 
GEN.22.10	Apre, Abrahanm ti anvoy son lanmen e pran kouto pour egorz son garson. 
GEN.22.11	Alor, lanz SENYER dan lesyel ti apel Abrahanm. I ti dir li, “Abrahanm, Abrahanm!”
GEN.22.11	Abrahanm ti reponn, “Wi! La mon la.”
GEN.22.12	Lanz SENYER ti dir, “Pa fer nanryen sa garson, pa fer li okenn dimal. Aprezan, mon konnen ki ou annan respe pour Bondye, e ki ou pa'n refize ofer mwan ou garson, ou sel garson.”
GEN.22.13	Abrahanm ti lev lizye e apersevwar en mouton mal ki ti'n pri dan brousay par son korn. I ti pran sa mouton e ofer li koman en sakrifis dan plas son garson. 
GEN.22.14	Alor, Abrahanm ti apel sa landrwa: SENYER i pran swen. Pour sa rezon, zot dir konmela: Lo montanny, SENYER pou donnen.
GEN.22.15	Lanz SENYER ti apel Abrahanm pour en dezyenm fwa depi lesyel. 
GEN.22.16	I ti dir li, “Mon fer sa serman par mon non. La sa ki SENYER i deklare: Akoz ou'n fer sa e ou pa'n refize ofer ou garson, ou sel garson, 
GEN.22.17	mon pou beni ou. Mon pou ogmant ou desandans e fer zot vin parey zetwal dan lesyel e parey bann gren disab lo bor lanmer. Ou desandans pou pran posesyon bann lavil zot bann lennmi. 
GEN.22.18	Atraver ou desandans, tou nasyon lo later pou ganny beni, akoz ou'n ekout mon lavwa.”
GEN.22.19	Abrahanm ti retourn kot son bann serviter e ansanm, zot ti retourn Berseba kot Abrahanm ti'n etabli li.
GEN.22.20	Plitar, Abrahanm ti ganny dir: Ou frer Nahor i'n ganny sa bann zanfan avek Milka: 
GEN.22.21	Ous, son premye zanfan; Booz, son frer; Kemouel, papa Aranm; 
GEN.22.22	Kesed, Hazo, Pildas, Yidlaf, ek Betouel. 
GEN.22.23	Betouel ti papa Rebeka. An tou, Milka ti donn Nahor, frer Abrahanm, wit garson. 
GEN.22.24	Anplis, i ti annan en menazer ki ti apel Reouma, ki ti donn li Teba, Gahanm, Tahas ek Maaka.
GEN.23.1	Sara ti viv ziska laz 127 an. 
GEN.23.2	I ti mor Kiryat-Arba, setadir Hebron, dan pei Kanaan. Abrahanm ti pler lanmor son fanm, Sara.
GEN.23.3	Apre, i ti leve kot lekor Sara ti ete e al koz avek bann Hitit. 
GEN.23.4	I ti dir zot, “Mon pe viv isi parmi zot koman en etranze. Vann mwan en propriyete koman en landrwa pour anter mon fanm.”
GEN.23.5	Bann Hitit ti reponn Abrahanm, 
GEN.23.6	“Ekout nou mon senyer! Ou en gran sef parmi nou. Anter lekor ou fanm dan enn nou meyer kavo ki ou kontan. Personn parmi nou pa pou refiz ou en latonm pour ou anter ou fanm.”
GEN.23.7	Abrahanm ti leve e prostern ater devan bann Hitit, e devan bann zabitan sa pei. 
GEN.23.8	I ti dir zot, “Si zot vreman dakor ki mon anter mon fanm isi, sipliy avek Efronn, garson Soar, dan mon faver. 
GEN.23.9	Demann li pour mwan aste kavern Makpela ki pour li, e ki lo bout son propriyete. Dan zot prezans, mon ava pey li pri ki i vo, konmsa, sa tonbo ava mon propriyete.”
GEN.23.10	Efronn ki ti la pe asiz parmi bann Hitit ti reponn byen for pour tou dimoun tande, 
GEN.23.11	“Non, mon senyer! Dan prezans mon pep, mon fer ou kado sa propriyete e mon donn ou sa kavern ki lo la, pour anter ou fanm.”
GEN.23.12	Abrahanm ti prosternen devan bann pep sa pei. 
GEN.23.13	I ti dir Efronn dan prezans pep sa pei, “Ekout mwan! Si ou dakor, mon pou pey ou pri sa propriyete. Aksepte sa larzan e mon ava anter mon fanm la.”
GEN.23.14	Efronn ti reponn Abrahanm, 
GEN.23.15	“Mon senyer! Ekout mwan: Sa morso later i vo 400 pyes larzan; ant ou ek mwan, sa pa nanryen ditou. Anter ou fanm la.” 
GEN.23.16	Abrahanm ti tonm dakor avek Efronn. I ti pez lakantite larzan ki Efronn ti'n mansyonnen devan bann Hitit: 400 pyes larzan dapre mezir ki bann marsan i servi.
GEN.23.17	Alor, Abrahanm ti aste propriyete Makpela, vizavi Manmre, ansanm avek son kavern ek bann pye dibwa ki ti dan son balizaz. 
GEN.23.18	Sa tranzaksyon ti ganny fer devan bann Hitit e devan tou bann ki ti'n vin kot laport lavil.
GEN.23.19	Apre sa, Abrahanm ti anter Sara son fanm dan kavern Makpela, vizavi avek Manmre, setadir Hebron, dan pei Kanaan. 
GEN.23.20	Tou bann Hitit ti rekonnet ki sa propriyete avek son kavern, koman propriyete Abrahanm kot i pou anter son bann mor.
GEN.24.1	Abrahanm ti'n vye, en bon laz e SENYER ti'n beni li dan tou keksoz. 
GEN.24.2	I ti dir avek son serviter pli ansyen dan son lakaz, ki ti ansarz tou son byen, “Met ou lanmen anba mon kwis. 
GEN.24.3	Fer serman lo non mon SENYER, Bondye lesyel ek later, ki ou pa pou fer mon garson marye avek enn bann fiy Kananeen kot mon pe reste. 
GEN.24.4	Ou pou al dan mon pei, parmi mon pep kot mon sorti, pour swazir en fanm pour mon garson, Izaak.”
GEN.24.5	Sa serviter ti dir li, “Petet sa fanm pa ava oule swiv mwan isi. Eski pa ti ava bon ki mon anmenn ou garson dan sa pei kot ou sorti?”
GEN.24.6	Abrahanm ti dir li, “Fer sir ki ou pa anmenn mon garson laba. 
GEN.24.7	SENYER, Bondye lesyel, ki'n pran mwan dan lakaz mon papa e dan pei kot mon ti ne, i'n koz avek mwan. In promet pour donn mwan en desandans dan sa pei. I pou anvoy son lanz pour gid ou, e ou ava swazir en fanm pour mon garson laba. 
GEN.24.8	Si sa fanm pa oule swiv ou, alor ou ava lib anver sa promes ki ou'n fer avek mwan. Me zis pa anmenn mon garson laba.”
GEN.24.9	Alor, sa serviter ti met son lanmen anba kwis Abrahanm son met, e fer en serman lo sa size.
GEN.24.10	Sa serviter ti pran dis samo parmi bann samo son met. I ti pran osi bann meyer kado ki son met ti posede. I ti al an Mezopotami, dan lavil Nahor. 
GEN.24.11	Ver aswar, kan bann fanm i sorti pour ranpli delo, i ti fer bann samo azenou, la, zis an deor lavil pre avek en pwi. 
GEN.24.12	I ti priye, “SENYER, Bondye mon met Abrahanm! Permet mwan fer sa rankont ozordi, e montre ou fidelite anver mon met, Abrahanm. 
GEN.24.13	Mon pe debout la, obor sa pwi e bann fiy pou vin pran delo. 
GEN.24.14	Fer ki sa fiy avek ki mon dir: Silvouple! Bes ou potao e les mwan bwar en pe delo. Si i dir mwan: Bwar, e mon ava osi donn delo ou bann samo, mon ava konnen ki li menm sa enn ki ou'n swazir pour ou serviter, Izaak. Par la, mon ava konnen ki ou'n montre ou fidelite anver mon met.”
GEN.24.15	Avan ki sa serviter ti'n fini priye, Rebeka, fiy Betouel, garson Milka, fanm Nahor, frer Abrahanm, ti sorti avek son potao lo son zepol. 
GEN.24.16	I ti en zoli fiy, en vyerz ki pa ti'n ganny okenn relasyon avek personn. I ti desann kot sours delo, ranpli son potao e retournen. 
GEN.24.17	Sa serviter ti tay kot li. I ti dir li, “Silvouple, donn mwan en pe delo dan ou potao.”
GEN.24.18	Sa fiy ti bes son potao pour donn li delo. I ti dir, “Bwar, mon senyer.” 
GEN.24.19	Kan i ti'n fini donn sa serviter delo, Rebeka ti dir li, “Mon ava ranpli delo pour ou bann samo osi, ziska ki zot ava'n ase.”
GEN.24.20	Rebeka ti depese vid delo dan loz. I ti tay ankor kot pwi, e i ti donn delo tou bann samo. 
GEN.24.21	Sa zonm ti regard li an silans pour konnen si SENYER ti'n fer son vwayaz en sikse.
GEN.24.22	Kan bann samo ti'n fini bwar, i ti donn sa fiy en bag annor ki ti pez apepre sis granm e met de brasle annor ki ti pez apepre 100 granm sak, pour met lo son pwannyen. 
GEN.24.23	I ti demann li, “Dir mwan, silvouple, ou fiy lekel? Eski i annan plas dan lakaz ou papa pour nou pas lannwit?”
GEN.24.24	I ti reponn, “Mwan fiy Betouel, garson Milka, ek Nahor.” 
GEN.24.25	I ti azoute, “Nou annan dekwa lapay ek zerb pour ou zannimo ek landrwa pour ou pas lannwit.”
GEN.24.26	Sa zonm ti bese e prosternen devan SENYER. 
GEN.24.27	I ti dir, “Mon remersye, SENYER, Bondye mon met, Abrahanm! I'n touzour montre son gran bonte ek fidelite anver mon met. SENYER in diriz mwan kot lakaz bann fanmir mon met.”
GEN.24.28	Sa zenn fiy ti tay kot son manman e rakont li tou sa ki ti'n arive. 
GEN.24.29	Rebeka ti annan en frer ki ti apel Laban. Laban ti tay deor kot sa zonm ti ete, kot pwi. 
GEN.24.30	Kan i ti war sa bag ek brasle lo pwannyen son ser e kan i ti antann son ser rakont tou sa ki sa zonm ti'n dir, i ti al kot sa zonm ti ete avek son samo kot pwi. 
GEN.24.31	I ti dir li: Vini, antre, ou ki Bondye in beni! Akoz ou reste deor? Mon'n prepar lakaz pour ou e en plas pour ou bann samo.
GEN.24.32	Alor, sa zonm ti antre dan lakaz e Laban ti desarz son bann samo e donn zot manze. I ti donn sa zonm ek bann dimoun ki ti avek li, delo pour lav zot lipye. 
GEN.24.33	Zot ti ganny servi manze, me serviter Abrahanm ti dir, “Mon pa pou manze avan ki mon dir zot sa ki mon annan pour dir.”
GEN.24.33	Laban ti dir li, “Ou kapab koze.”
GEN.24.34	I ti dir: Mwan serviter Abrahanm. 
GEN.24.35	SENYER in donn mon met bokou benediksyon e i'n vin en dimoun enportan. SENYER in donn li bokou troupo zannimo, larzan, lor, serviter, servant, samo, ek bourik. 
GEN.24.36	Sara, fanm mon met ti donn mon met en garson dan son vyeyes e Abrahanm in donn son garson tou sa ki i posede. 
GEN.24.37	Mon met in fer mwan fer en serman. I ti dir mwan: Ou pa pou swazir pour mon garson en fanm Kananeen, dan pei kot mon pe reste, 
GEN.24.38	me ou ava al kot lakaz fanmir mon papa, parmi mon pep e swazir en fanm pour mon garson. 
GEN.24.39	Mon ti dir avek mon met, “Petet sa fanm pa pou oule swiv mwan”.
GEN.24.40	I ti dir mwan, “SENYER, devan ki mon marse, pou anvoy son lanz avek ou e fer ou reisi dan ou vwayaz. Ou ava swazir en fanm pour mon garson parmi mon fanmir, e fanmir mon papa. 
GEN.24.41	Apre sa, ou ava lib avek sa serman kan ou ariv kot mon pep. Si zot pa donn ou sa fiy, ou ava osi lib avek sa promes.
GEN.24.42	Ozordi, kan mon'n ariv kot sa pwi, mon ti dir: SENYER, Bondye mon met Abrahanm! Si ou vreman fer reisi mon vwayaz, 
GEN.24.43	mon pou reste la kot sa sours. Sa fiy ki vin pran delo avek ki mon dir: Silvouple! Donn mwan en pe delo dan ou potao, 
GEN.24.44	e ki reponn mwan: Bwar, e mon ava donn delo osi ou bann samo, i ava sa enn ki SENYER in swazir pour garson mon met.
GEN.24.45	Mon pa ti ankor fini dir sa dan mwan menm, Rebeka ti vini avek son potao lo son zepol. I ti desann kot sours e ranpli delo. Mon ti dir li: Silvouple, donn mwan en pe delo pour bwar. 
GEN.24.46	I ti deswit bes son potao e dir: Bwar, e mon ava osi donn delo ou bann samo. Alor, mon ti bwar e i ti osi donn delo mon bann samo. 
GEN.24.47	Mon ti demann li: Ou Fiy lekel? I ti reponn: Mwan fiy Betouel, garson Nahor ek Milka. Alor, mon ti met sa bag lo son nennen ek bann brasle lo son lebra. 
GEN.24.48	Apre, mon ti prosternen devan SENYER, e loue SENYER, Bondye mon met Abrahanm ki'n vreman diriz mwan ziska isi pour swazir fiy enn bann frer mon met, pour son garson. 
GEN.24.49	Aprezan, dir mwan si zot pou azir lwayalman e avek fidelite anver mon met. Si non, dir mwan, e mon ava kapab al rod en lot landrwa.”
GEN.24.50	Laban ek Betouel ti reponn, “Sa zafer i sorti kot SENYER. Nou pa kapab dir ni wi, ni non. 
GEN.24.51	Rebeka i la devan ou, pran li e ale, e i ava vin fanm garson ou met, parey SENYER in dir.”
GEN.24.52	Kan serviter Abrahanm ti antann sa bann parol, i ti tonm lafas ater devan SENYER. 
GEN.24.53	I ti prezant Rebeka bann bizou larzan ek lor, avek bann lenz. I ti osi donn son frer ek son manman bann kado ser.
GEN.24.54	Apre sa, li ek bann zonm ki ti avek li, ti manze e bwar e zot ti pas lannwit la. Kan zot ti leve bomaten, i ti dir, “Les mwan retourn kot mon met.”
GEN.24.55	Son frer ek son manman ti dir, “Les Rebeka reste avek nou pour ankor en pe letan, en dizenn zour. Apre sa, ou ava kapab ale.”
GEN.24.56	Me i ti dir, “Pa bezwen retard mwan, vi ki SENYER in fer reisi mon vwayaz. Les mwan ale e retourn kot mon met.”
GEN.24.57	Alor, zot ti dir, “Nou ava apel sa zenn fiy e demann li si i dakor.”
GEN.24.58	Zot ti apel Rebeka e demann li, “Eski ou dakor pour kit nou e al avek sa zonm?”
GEN.24.58	I ti dir, “Wi, mon dakor.”
GEN.24.59	Alor zot ti les ale Rebeka, zot ser ek son servant, avek serviter Abrahanm ek son bann zonm. Zot ti beni Rebeka e zot ti dir li:
GEN.24.60	Ou, nou ser, ou ava vin manman en
GEN.24.60	kantite desandans.
GEN.24.60	Ou desandans ava pran bann lavil zot bann lennmi!
GEN.24.61	Apre, Rebeka ek son bann servant ti mont lo samo e swiv sa zonm. Serviter Abrahanm ti anmenn Rebeka.
GEN.24.62	Izaak ti'n sorti kot pwi Lahai-Roi e i ti'n al reste Negev.
GEN.24.63	Dan pti labrin, Izaak ti'n sorti pour al pronmnen dan laplenn. I ti lev lizye e i ti war bann samo pe vini. 
GEN.24.64	Rebeka ti apersevwar Izaak. I ti sorti lo son samo e sot ater. 
GEN.24.65	I ti demann sa serviter, “Lekel sa zonm laba ki pe pronmnen dan laplenn e ki pe vin rankontre nou?”
GEN.24.65	Serviter ti reponn, “Mon met sa.” Alor, Rebeka ti kouver son figir avek son vwal.
GEN.24.66	Sa serviter ti rakont Izaak tou sa ki ti'n arive. 
GEN.24.67	Izaak ti anmenn Rebeka dan latant Sara, son manman. I ti pran Rebeka e kontan li koman son fanm. I ti son konsolasyon apre lanmor son manman.
GEN.25.1	Abrahanm ti annan en lot fanm ki ti apel, Ketoura. 
GEN.25.2	I ti donn li sa bann zanfan: Zimrann, Yoksann, Medann, Madyann, Yisbak e Soua. 
GEN.25.3	Yoksann ti papa Seba ek Dedann. Bann garson Dedann ti donn bann Asourit, Letousit ek Leoumit. 
GEN.25.4	Bann garson Madyann ti Efa, Efer, Henok, Abida, e Elda. Sa ti bann garson Ketoura.
GEN.25.5	Abrahanm ti donn Izaak tou son byen. 
GEN.25.6	Kanta bann zanfan son bann menazer, Abrahanm ti donn zot bann kado, e pandan ki i ti ankor vivan, i ti anvoy zot dan pei dan kote Les, lwen avek son garson, Izaak.
GEN.25.7	Abrahanm ti viv ziska laz 175 an. 
GEN.25.8	Apre en lavyeyes ere, Abrahanm ti mor e i ti ganny antere. 
GEN.25.9	Son de garson, Izaak ek Ismael, ti depoz li dan kavern Makpela, Les avek Manmre, dan propriyete Efronn, garson Soar, sa Hitit. 
GEN.25.10	Sa ti propriyete ki Abrahanm ti'n aste avek bann Hitit. Abrahanm ti ganny antere la, avek son fanm, Sara. 
GEN.25.11	Apre lanmor Abrahanm, Bondye ti beni Izaak son garson. Izaak ti reste pre kot pwi Lahai-Roi.
GEN.25.12	La desandans Ismael, garson ki Abrahanm ti fer avek Agar, sa lesklav Ezipsyen, servant Sara. 
GEN.25.13	La non bann garson Ismael dapre son desandans dan lord nesans: Nebayot, Kedar, Adbeel, Mibsanm, 
GEN.25.14	Misma, Douma, Masa, 
GEN.25.15	Hadad, Tema, Yetour, Nafis, e Kedma.
GEN.25.16	Sa ti non bann garson Ismael par vilaz ek kanpman, 12 sef zot tribi. 
GEN.25.17	Ismael ti viv ziska laz 137 an. I ti mor e i ti ganny antere. 
GEN.25.18	Bann Ismaelit ti reste dan rezyon ant Havila ek Sour, pre avek Lezip, dan direksyon Asiri, lwen avek tou leres zot bann frer.
GEN.25.19	La bann desandans Izaak, garson Abrahanm: Abrahanm ti papa Izaak. 
GEN.25.20	Izaak ti annan 40 an kan i ti marye avek Rebeka, fiy Betouel, en Arameen sorti Padann-Aranm, e ser Laban, li osi Arameen. 
GEN.25.21	Izaak ti priy SENYER pour son fanm, akoz i pa ti kapab ganny zanfan. SENYER ti pran pitye pour li e Rebeka son fanm ti tonm ansent. 
GEN.25.22	Son de pti baba ki ti pou ne, ti lager dan son vant e i ti dir, “Si i pou konmsa i pa vo lapenn ansent?” Alor i ti konsilte SENYER.
GEN.25.23	SENYER ti reponn li:
GEN.25.23	I annan de nasyon dan ou vant,
GEN.25.23	ou pou donn nesans de nasyon.
GEN.25.23	Enn pou pli for ki lot,
GEN.25.23	e sa enn ki pli gran pou servi sa enn ki pli pti.
GEN.25.24	Kan letan lakousman ti arive, Rebeka ti ganny zimo. 
GEN.25.25	Premye ki ti ne, son lekor ti kouver avek pwal. Alor, zot ti apel li Ezai. 
GEN.25.26	Kan son frer ti sorti, son lanmen ti pe atrap talon Ezai. Alor zot ti apel li Zakob. Izaak ti annan 60 an kan zot ti ne.
GEN.25.27	Sa de garson ti grandi, Ezai ti vin en bon saser, en zonm ki ti pas letan dan lakanpanny, tandis ki Zakob ti en zonm trankil ki ti reste dan latant. 
GEN.25.28	Izaak ti prefer Ezai akoz i ti kontan manz zibye ki i ti sase, tandis ki Rebeka ti prefer Zakob.
GEN.25.29	En zour kan Zakob ti pe kwi en lasoup, Ezai ti arive tre fatige sorti lasas. 
GEN.25.30	Ezai ti dir Zakob, “Les mwan manz en pe ou lasoup rouz, akoz mon lafen!”
GEN.25.30	Alor i ti ganny apele Edonm, setadir rouz.
GEN.25.31	Zakob ti dir, “Dabor, vann mwan ou drwa lene garson.”
GEN.25.32	Ezai ti dir, “Mon pre pour mor. Ki mon pou fer avek drwa lene garson?”
GEN.25.33	Alor, Zakob ti dir, “Fer en serman avan.”
GEN.25.33	Alor i ti fer en serman avek li, e Ezai ti vann Zakob son drwa lene garson. 
GEN.25.34	Zakob ti donn Ezai dipen ek lasoup lantir. I ti manze e bwar. Apre, i ti ale. Konmsa ki Ezai ti montre ki i ti napa lentere pour son drwa lene garson.
GEN.26.1	Ti annan en lot lafanmin dan pei, apard sa enn dan lepok Abrahanm. Izaak ti al Gerar, kot Abimelek, lerwa bann Filisten. 
GEN.26.2	SENYER ti aparet avek Izaak. I ti dir li, “Pa al Lezip. Reste dan sa pei ki mon pou montre ou. 
GEN.26.3	Reste dan sa pei koman en etranze e mwan, mon pou avek ou, mon pou beni ou, akoz mon pou donn ou ek ou desandans sa bann pei. Mon pou gard serman ki mon ti fer avek ou papa, Abrahanm. 
GEN.26.4	Mon pou ogmant ou desandans e fer zot vin parey zetwal dan lesyel. Mon pou donn ou desandans tou sa bann pei, e par ou desandans, tou bann nasyon lo later pou ganny beni. 
GEN.26.5	Annefe Abrahanm in obeir mon lavwa e gard mon lord, mon bann komannman, e mon bann regleman.”
GEN.26.6	Alor Izaak ti reste Gerar. 
GEN.26.7	Kan bann zonm dan sa landrwa ti kestyonn li konsernan son fanm, i ti dir: Sa mon ser, akoz i ti per pour dir ki Rebeka ti son fanm. I ti fer sa zis an ka bann zonm ti ava touy li, akoz Rebeka ti en zoli fanm.
GEN.26.8	Izaak ti'n reste la en bon pe letan, kan en zour, Abimelek, lerwa bann Filisten, ti war Izaak par son lafnet pe kares son fanm, Rebeka. 
GEN.26.9	Abimelek ti apel Izaak e dir li, “Alor! Rebeka i ou fanm. Akoz ou'n dir ki i ou ser?”
GEN.26.9	Izaak ti dir li, “Mon ti per zot ava touy mwan akoz li.”
GEN.26.10	Abimelek ti reponn, “Ki ou'n fer avek nou? Pa ti mank bokou pour enn parmi bann zonm dormi avek ou fanm e sa ti ava'n rann nou tou koupab.”
GEN.26.11	Alor Abimelek ti averti lepep, “Sa enn ki fer ditor sa zonm oubyen son fanm, pou ganny touye.”
GEN.26.12	Izaak ti senm lagrenn dan sa pei, e i ti fer gran rekolt, san fwa plis, dan menm lannen. SENYER ti beni li, 
GEN.26.13	Izaak ti vin en zonm ris; son larises ti kontinyen ogmante e i ti vin pli ris ankor. 
GEN.26.14	I ti annan en kantite zannimo: Troupo mouton, kabri, bef ek bokou serviter. Sa ti fer bann Filisten zalou li.
GEN.26.15	Zot ti konmans bous tou bann pwi ki serviter son papa ti'n fouye letan Abrahanm ti ankor vivan.
GEN.26.16	Abimelek ti dir Izaak, “Sorti se nou; ale, akoz ou'n vin pli pwisan ki nou.”
GEN.26.17	Alor, Izaak ti ale, e i ti al reste dan vale Gerar. 
GEN.26.18	Izaak ti fouy ankor plis pwi ki ti'n ganny fouye dan letan Abrahanm son papa e ki bann Filisten ti'n bouse. I ti donn zot menm non ki son papa ti'n donnen avan.
GEN.26.19	Me kan bann serviter Izaak ti fouy en pwi dan vale e trouv delo, 
GEN.26.20	bann berze sorti Gerar ti lev en dispit avek bann berze Izaak. Zot ti dir, “Sa delo i pour nou.”
GEN.26.20	Alor i ti apel sa pwi Esek, savedir, dispit, akoz zot ti dispit avek li.
GEN.26.21	Zot ti fouy en lot pwi, e ti annan lager lo sa enn osi. I ti apel li Sitna, savedir lopozisyon.
GEN.26.22	I ti kit la e al fouy en lot pwi e lo sa enn, ti napa lager. Alor, i ti apel li Reobot, savedir, lespas lib. I ti dir, “La aprezan SENYER in donn nou lespas lib pour nou e nou ava prospere dan sa pei.”
GEN.26.23	Izaak ti kit sa landrwa e i ti mont Berseba. 
GEN.26.24	SENYER ti aparet avek li sa swar. I ti dir li, “Mwan menm Bondye ou papa, Abrahanm. Pa bezwen per, akoz mon avek ou. Mon pou beni ou e ogmant ou desandans, akoz mon serviter Abrahanm.”
GEN.26.25	Izaak ti konstri en lotel dan sa landrwa e envok non SENYER e i ti fikse son latant la. Bann serviter Izaak ti fouy en pwi.
GEN.26.26	Abimelek ti sorti Gerar pour al kot Izaak, ansanm avek son bann konseye Ahouzat ek Pikol, sef larme. 
GEN.26.27	Izaak ti dir zot, “Akoz zot in vin kot mwan? Pa zot ay mwan e zot in pous mwan se zot?”
GEN.26.28	Zot ti dir, “Nou oblize aksepte ki SENYER i avek ou. Alor, nou pe dir ki ti ava bon annan en lalyans ant ou ek nou. Annou fer en lalyans: 
GEN.26.29	Promet par serman, ki ou pa pou fer nou ditor, parey nou pa'n fer ou okenn ditor. Me nou'n fer ou zis dibyen e nou'n les ou al anpe. Aprezan, SENYER in beni ou.”
GEN.26.30	Izaak ti fer en lafet pour zot e zot ti manze e bwar. 
GEN.26.31	Granmaten, zot ti leve e fer lalyans avek kanmarad. Izaak ti dir zot orevwar e les zot al anpe.
GEN.26.32	Sa menm zour, bann serviter Izaak ti vin rakont li ki zot ti'n fouy en pwi. Zot ti dir li, “Nou'n trouv delo.” 
GEN.26.33	Izaak ti apel sa pwi Siba: Serman. Pour sa rezon, ziska ozordi, sa lavil in ganny apele Berseba.
GEN.26.34	Kan Ezai ti annan 40 an, i ti ganny ankor de fanm: Zidit, fiy Beri, en Hitit, ek Basmat, fiy Elonn, ki ti osi en Hitit. 
GEN.26.35	Zot ti rann lavi Izaak ek Rebeka difisil.
GEN.27.1	Izaak ti'n vye; son lizye ti'n vin sonm e i ti nepli war kler. En zour, i ti apel Ezai, son lene garson. I ti dir li, “Mon garson.”
GEN.27.1	I ti reponn, “La mon la.”
GEN.27.2	Izaak ti dir, “La ki mon'n vye; mon pa konnen kan mon pou mor. 
GEN.27.3	Pran ou bann lekipman lasas, sak fles ek lark. Al dan lakanpanny e fer lasas en zibye pour mwan. 
GEN.27.4	Apre, prepar en bon pla parey mon kontan e anmennen pour mwan manze. E mon ava beni ou avan mon mor.”
GEN.27.5	Rebeka ti pe ekoute ler Izaak ti pe koz avek Ezai, son garson. Ezai ti al dan lakanpanny, fer lasas pour li retourn avek en zibye.
GEN.27.6	Rebeka ti dir son garson, Zakob, “La sa ki mon'n antann ou papa dir ou frer, Ezai: 
GEN.27.7	Anmenn en zibye e prepar en bon pla pour mwan manze, e mon ava beni ou dan prezans SENYER avan mon mor. 
GEN.27.8	Aprezan mon garson, ekout mwan byen, e fer tou sa ki mon pou dir ou. 
GEN.27.9	Al dan troupo e anmenn de zoli pti kabri e mon ava prepar en bon pla parey ou papa i kontan. 
GEN.27.10	Ou ava anmenn sa pla pour ou papa. I ava manze, e apre, i ava beni ou avan i mor.”
GEN.27.11	Me Zakob ti dir avek Rebeka, son manman, “Mon frer Ezai i en zonm avek bokou pwal lo li; me mwan, mon lapo i lis. 
GEN.27.12	Petet mon papa pou tous mwan e i ava krwar ki mon pe plezant avek li e i ava donn mwan en malediksyon olye en benediksyon.”
GEN.27.13	Son manman ti dir li, “Mon ava pran sa malediksyon lo mwan. Ou, zis fer sa ki mon dir ou. Al sers sa de pti kabri pour mwan.”
GEN.27.14	Alor, Zakob ti al sers de kabri ki i ti anmenn kot son manman. Rebeka ti prepar sa pla apetisan parey son papa ti kontan. 
GEN.27.15	Apre, Rebeka ti pran pli zoli lenz ki Ezai ti annan dan lakaz e i ti abiy Zakob, son dezyenm garson. 
GEN.27.16	I ti osi pran lapo kabri e kouver lanmen ek likou Zakob, kot lapo ti lis. 
GEN.27.17	Apre, i ti donn Zakob sa pla ek dipen ki i ti'n prepare. 
GEN.27.18	Zakob ti antre kot son papa. I ti dir, “Papa!”
GEN.27.18	I ti reponn, “La mon la. Me lekel ou, mon garson?”
GEN.27.19	Zakob ti reponn son papa, “Mwan Ezai, ou lene garson. Mon'n fer sa ki ou'n dir mwan. Aprezan, asize e manze, pour ki apre ou ava beni mwan.”
GEN.27.20	Me Izaak ti dir son garson, “Ki mannyer ou'n ganny li sitan vit, mon garson?”
GEN.27.20	I ti reponn, “SENYER, ou Bondye, in met enn devan mwan.”
GEN.27.21	Izaak ti dir Zakob, “Vin pre avek mwan pour mwan tous ou, pour mwan konnen si ou vreman mon garson, Ezai.”
GEN.27.22	Zakob ti apros avek Izaak, son papa ki ti tous li. I ti dir, “Lavwa se Zakob, me lebra Ezai.” 
GEN.27.23	I pa ti rekonnet li akoz son lanmen ti annan pwal parey lebra son frer, Ezai. Alor i ti beni li. 
GEN.27.24	Izaak ti demann li, “Eski ou vreman mon garson, Ezai?”
GEN.27.24	I ti reponn, “Wi, mwan menm.”
GEN.27.25	Alor i ti dir li, “Servi mwan mon garson, pour ki mon manz sa zibye, e donn ou mon benediksyon.”
GEN.27.25	Zakob ti servi li e i ti manze. I ti osi anmenn diven e son papa ti bwar. 
GEN.27.26	Alor, Izaak ti dir li, “Vin anbras mwan, mon garson.”
GEN.27.27	Zakob ti apros son papa e anbras li. I ti santi son lenz e beni li an dizan: Mon garson i santi loder lafore ki SENYER in beni!
GEN.27.28	Bondye ava donn ou lapli sorti dan lesyel,
GEN.27.28	larises later, manze ek diven annabondans.
GEN.27.29	Bann pep ava servi ou,
GEN.27.29	e bann nasyon ava prostern devan ou.
GEN.27.29	Ou ava domin lo ou bann frer,
GEN.27.29	e bann garson ou manman ava azenou devan ou.
GEN.27.29	Sa enn ki modi ou, pou ganny modi;
GEN.27.29	sa enn ki beni ou, pou ganny beni!
GEN.27.30	De ki Izaak ti'n fini beni Zakob, apenn ki Zakob ti'n sorti kot son papa, Ezai son frer ti antre sorti lasas. 
GEN.27.31	Li osi, i ti'n prepar son pla e anmenn kot son papa. I ti dir son papa, “Papa! Leve e manz sa ki mon'n sase; answit ou ava donn mwan ou benediksyon.”
GEN.27.32	Izaak ti dir li, “Lekel ou?”
GEN.27.32	I ti reponn, “Mwan ou garson, ou lene, Ezai.”
GEN.27.33	Izaak ti ganny en sezisman. I ti dir, “Lekel ki'n fer lasas e anmenn en pla kot mwan avan ou? Mon'n manz tou e apre mon'n beni li? Wi, in ganny mon benediksyon.”
GEN.27.34	Kan Ezai ti antann parol son papa, i ti kriy avek en lavwa for, avek soufrans. I ti dir son papa, “Donn mwan osi en benediksyon, papa!”
GEN.27.35	Izaak ti dir, “Ou frer in anbet mwan e i'n pran ou benediksyon.”
GEN.27.36	Ezai ti dir, “Pa pour nanryen ki son non i Zakob? Deza, i'n tronp mwan de fwa. I'n pran mon drwa lene garson, e la, i'n pran mon benediksyon. Eski ou pa'n rezerv en benediksyon pour mwan?”
GEN.27.37	Izaak ti reponn, “Mon'n fer li vin ou met, e tou son bann frer pou vin son serviter. Mon'n beni li avek manze ek diven. Ki mon pou kapab donn ou, mon garson?”
GEN.27.38	Ezai ti dir, “Eski ou annan en sel benediksyon, papa? Beni mwan osi, papa.” Ezai ti kriye e plere.
GEN.27.39	Izaak, son papa, ti reponn:
GEN.27.39	Ou pou reste lwen avek larises later,
GEN.27.39	e lwen avek lapli ki sorti lao dan lesyel.
GEN.27.40	Ou pou viv par ou lepe,
GEN.27.40	e ou pou servi ou frer;
GEN.27.40	me ou pou sape anba son kontrol.
GEN.27.41	Ezai ti ay Zakob akoz sa benediksyon ki i ti'n gannyen avek son papa. I ti dir dan li menm, “Bann zour mon papa, pe fini. Apre, mon pou touy mon frer, Zakob.”
GEN.27.42	Me Rebeka ti ganny dir sa ki Ezai ti annan lentansyon fer. Alor, i ti fer apel Zakob. I ti dir li, “Ou frer i anvi touy ou. 
GEN.27.43	Aprezan mon garson, ekout mwan. Sov kot mon frer, Laban ki reste Harann. 
GEN.27.44	Reste avek li pour en pe letan, ziska ki lakoler ou frer i pase. 
GEN.27.45	Kan lakoler ou frer ava'n tonbe e i ava'n oubliy sa ki ou'n fer li, mon ava fer ou retournen. Mon pa anvi perdi zot tou le de, menm zour.”
GEN.27.46	Rebeka ti dir Izaak, “Mon'n degout mon lavi akoz mon bann belfiy Hitit. Si Zakob i marye avek enn sa bann fiy Hitit parey zot, mon napa rezon viv?”
GEN.28.1	Izaak ti apel Zakob e beni li. I ti donn li sa lord: “Pa marye avek okenn fiy Kananeen. 
GEN.28.2	Al Padann-Aranm kot Betouel, ou granpapa. Pran enn bann fiy Laban, frer ou manman koman ou fanm. 
GEN.28.3	Bondye Toupwisan ava beni ou e donn ou bokou zanfan, pour ki ou ava vin en gran pep. 
GEN.28.4	I ava akord ou ek ou desandans benediksyon ki i ti donn Abrahanm, pour ou pran posesyon pei kot ou reste, ki Bondye ti donn Abrahanm!”
GEN.28.5	Alor, Izaak ti fer Zakob ale. I ti al Padann-Aranm kot Laban, garson Betouel en Arameen, frer Rebeka, manman Zakob ek Ezai.
GEN.28.6	Ezai ti war ki Izaak ti'n beni Zakob e anvoy li Padann-Aranm pour li al rod en fanm laba. I ti'n dir li, “Pa marye avek en fanm Kananeen.” 
GEN.28.7	I ti remarke ki Zakob ti'n obeir son papa ek son manman e al Padann-Aranm. 
GEN.28.8	Kan i ti remarke ki bann fanm Kananeen pa ti satisfer Izaak, son papa, 
GEN.28.9	Ezai ti al rod ankor en lot fanm kot Ismael, garson Abrahanm. I ti marye avek Mahalat, fiy Ismael, garson Abrahanm, ser Nebayot.
GEN.28.10	Zakob ti kit Berseba e al Harann. 
GEN.28.11	I ti ariv dan en serten landrwa kot i ti pas lannwit, akoz soley ti'n deza kouse. I ti pran en ros koman zorye e dormi dan sa landrwa. 
GEN.28.12	I ti reve: En lesel ti sorti lo later e son latet ti tous lesyel. Bann lanz ti pe monte e desann lo la! 
GEN.28.13	SENYER ti pe debout devan li. I ti dir li, “Mwan menm SENYER, Bondye Abrahanm ou papa e Bondye Izaak. Mon pou donn ou ek ou desandans sa later kot ou pe dormi. 
GEN.28.14	Ou desandans pou nonbre parey lapousyer later e zot pou agrandi dan Was e dan Les, dan Nor e dan Sid. Atraver ou ek ou bann desandan, tou fanmir lo later pou ganny beni. 
GEN.28.15	Mon pou avek ou, mon pou protez ou e fer ou retourn isi. Mon pa pou kit ou ziska ki mon'n fer sa ki mon'n promet ou.”
GEN.28.16	Apre, Zakob ti leve dan son sonmey. I ti dir dan li menm: Sirman SENYER i prezan dan sa landrwa e mwan, mon pa ti konnen. 
GEN.28.17	Sa landrwa i fer mwan per! Isi i vreman lakaz Bondye, laport lesyel i la.
GEN.28.18	Zakob ti leve granmaten; i ti pran sa ros ki i ti'n dormi lo la e met li debout koman en pilye sakre. I ti vers delwil lo la. 
GEN.28.19	I ti apel sa landrwa Betel. Sa landrwa ti apel Louz avan. 
GEN.28.20	Zakob ti fer en promes: Si Bondye i avek mwan e si i protez mwan lo mon semen kot mon ale e si i donn mwan manze ek lenz, 
GEN.28.21	si mon retourn kot lakaz mon papa sen e sof, alor, SENYER ava vin mon Bondye. 
GEN.28.22	Sa ros ki mon'n fer en pilye avek e konsakre, pou vin lakaz Bondye. Mon pou donn ou en dizyenm lo tou sa ki ou pou donn mwan.
GEN.29.1	Zakob ti kontiny son vwayaz dan direksyon bann pei Les. 
GEN.29.2	I ti war en pwi dan laplenn; trwa troupo mouton ti pe repoze obor. Dan sa pwi ki bann troupo ti ganny delo. En gro ros ti kouver sa pwi. 
GEN.29.3	Kan tou troupo ti'n fini rasanble, bann berze ti roul sa ros ki ti kouver sa pwi e donn delo zot troupo mouton. Apre, zot ti retourn sa ros dan son plas. 
GEN.29.4	Zakob ti dir bann berze, “Mon bann frer, kote zot sorti?”
GEN.29.4	Zot ti reponn, “Nou sorti Harann.”
GEN.29.5	I ti demann zot, “Eski zot konn Laban, garson Nahor?”
GEN.29.5	Zot ti reponn, “Wi, nou konn li.”
GEN.29.6	I ti demann zot, “Eski i byen?”
GEN.29.6	Zot ti reponn, “Wi! La Rasel son fiy pe vini avek son bann mouton.”
GEN.29.7	Zakob ti dir, “I ankor gran lizour; i pa ankor ler pour rasanble bann troupo. Donn delo bann mouton, apre, anmenn zot manze.”
GEN.29.8	Me zot ti dir, “Nou pa kapab fer sa tan ki tou bann troupo pa rasanble. Apre, nou ava roul sa ros ki lo pwi e nou ava donn delo nou bann mouton.”
GEN.29.9	I ti ankor pe koze, kan Rasel ti arive avek bann mouton son papa. I ti en berze. 
GEN.29.10	Kan i ti war Rasel, fiy Laban, frer son manman avek bann mouton Laban, Zakob ti al roul sa ros ki ti ferm louvertir pwi e i ti donn delo troupo Laban, frer son manman. 
GEN.29.11	I ti anbras Rasel e konmans plere. 
GEN.29.12	Zakob ti dir Rasel ki i ti en parante avek son papa, ki i ti garson Rebeka. Deswit Rasel ti taye pour al dir sa son papa.
GEN.29.13	Kan Laban ti antann koz lo Zakob, garson son ser, i ti depese pour vin rankontre li. I ti may li, anbras li e anmenn li se li. Zakob ti rakont Laban tou sa ki ti'n arive. 
GEN.29.14	Alor, Laban ti dir li, “Ou vreman mon lezo e mon laser!” Zakob ti reste pandan en mwan kot Laban.
GEN.29.15	Laban ti dir Zakob, “Eski akoz ou mon fanmir ki ou bezwen servi mwan pour nanryen? Dir mwan ki lapey ou anvi.”
GEN.29.16	Laban ti annan de fiy. Pli vye ti apel Lea e pli zenn Rasel. 
GEN.29.17	Lea ti annan lizye mor, tandis ki Rasel ti vreman en zoli fiy.
GEN.29.18	Zakob ti kontan Rasel. I ti dir avek Laban, “Mon ava servi ou pandan set an e ou ava donn mwan ou pli zenn fiy Rasel.”
GEN.29.19	Laban ti dir, “Mon prefere donn ou li, plito ki donn li en lot zonm. Reste kot mwan.”
GEN.29.20	Alor, Zakob ti servi Laban pandan set an pour Rasel. Sa letan ti pas tre vit, akoz lanmour ki i ti annan pour Rasel.
GEN.29.21	Apre sa, Zakob ti dir Laban, “Donn mwan mon fanm pour mwan marye avek li. Mon letan in fini.”
GEN.29.22	Alor, Laban ti rasanble tou bann zonm dan sa landrwa e fer en lafet. 
GEN.29.23	Me aswar, Laban ti anmenn Lea kot Zakob. Zakob ti dormi avek li. 
GEN.29.24	Laban ti donn Lea, son servant Zilpa koman servant. 
GEN.29.25	Lannmen bomaten, Zakob ti sirprann pour war ki Lea ki ti avek li. I ti dir Laban, “Ki ou'n fer avek mwan la? Pa mon'n servi ou pour Rasel? Akoz alor, ou'n tronp mwan?”
GEN.29.26	Laban ti dir, “Nou koutim pa permet nou fer marye pli zenn fiy avan lene. 
GEN.29.27	Fini ou semenn lafet maryaz, e nou ava donn ou lot osi. Ou ava travay pour mwan pour ankor set an.”
GEN.29.28	Zakob ti fer sa, e i ti fini son semenn lafet. Apre lafet, Laban ti donn li Rasel koman son fanm. 
GEN.29.29	Laban ti donn Bila koman servant Rasel. 
GEN.29.30	Alor, Zakob ti pran Rasel osi, me i ti kontan Rasel plis ki Lea. I ti travay pour Laban pandan ankor set an.
GEN.29.31	SENYER ti war ki Zakob pa ti kontan Lea. Alor, i ti rann li fertil, tandis ki Rasel li, ti steril. 
GEN.29.32	Lea ti ansent e donn nesans en garson ki i ti apel Riben, savedir gete, i en garson. I ti dir, “SENYER in war mon soufrans. Aprezan, mon mari pou kontan mwan.”
GEN.29.33	I ti ansent ankor e i ti ganny en garson. I ti dir, “SENYER in antann mwan, in war ki mon mari pa ti kontan mwan e in donn mwan ankor sa garson.” I ti apel li Simeon, savedir, in tande.
GEN.29.34	I ti ansent ankor e donn nesans en garson. I ti dir, “Aprezan, mon mari pou atase avek mwan, la ki mon'n donn li trwa garson.” I ti apel li Levi, savedir, atase.
GEN.29.35	I ti ansent ankor e donn nesans en garson. I ti dir, “Safwasi, mon pou loue SENYER.” I ti apel li Zida, savedir, selebre. Apre sa, i ti aret ganny zanfan.
GEN.30.1	Kan Rasel ti war ki i pa ti pe donn Zakob okenn zanfan, i ti zalou son ser. I ti dir Zakob, “Donn mwan en zanfan, sankwa mon pou mor!”
GEN.30.2	Zakob ti pran lakoler avek Rasel. I ti dir, “Eski mwan Bondye? Mwan ki anpes ou ganny zanfan?”
GEN.30.3	Rasel ti dir, “La mon servant, Bila. Al dormi avek li pour ki mwan osi, mon ava ganny zanfan atraver li.”
GEN.30.4	Alor, i ti donn Zakob, Bila, son servant, koman son fanm. Zakob ti al dormi avek li. 
GEN.30.5	Bila ti ansent e donn Zakob en garson. 
GEN.30.6	Rasel ti dir, “Bondye in fer lazistis dan mon faver. In antann mon lavwa e i'n donn mwan en garson.” I ti apel li Dann, savedir Ziz.
GEN.30.7	Bila, servant Rasel, ti ansent ankor e donn Zakob en dezyenm garson. 
GEN.30.8	Rasel ti dir, “Mon'n fer gro lager avek mon ser, e mon'n gannyen.” I ti apel li Neftali, savedir Konba.
GEN.30.9	Kan Lea ti war ki i ti'n aret ganny zanfan, i ti pran Zilpa, son servant, e donn Zakob pour vin son fanm. 
GEN.30.10	Zilpa, son servant ti donn nesans en garson. 
GEN.30.11	Lea ti dir, “Mon'n ganny lasans!” Alor i ti apel li, Gad, savedir lasans. 
GEN.30.12	Zilpa ti ganny en dezyenm garson pour Zakob. 
GEN.30.13	Lea ti dir, “Bann fiy ava dir mwan, erez.” Alor i ti apel li Aser, savedir Boner.
GEN.30.14	Pandan sezon rekolt dible, Riben ti al dan plantasyon e i ti war ponmdamour. I ti anmenn pour son manman, Lea. Rasel ti dir Lea, “Silvouple! Donn mwan detrwa ponmdamour ou garson.”
GEN.30.15	Me i ti dir, “Ou'n pran mon mari. Aprezan, ou oule pran ankor ponmdamour mon garson osi?”
GEN.30.15	Rasel ti dir, “Mon ava les Zakob dormi avek ou tanto pour ponmdamour ou garson.”
GEN.30.16	Zakob ti arive aswar sorti dan plantasyon. Lea ti al zwenn li e i ti dir li, “Ou pou dormi avek mwan tanto. Mon'n lwe ou pour tanto, annesanz pour ponmdamour mon garson.”
GEN.30.17	Bondye ti antann soupir Lea. I ti tonm ansent e donn nesans en senkyenm garson. 
GEN.30.18	Lea ti dir, “Bondye in rekonpans mwan, akoz mon ti donn mon servant pour dormi avek mon mari.” Alor, i ti apel li Isakar.
GEN.30.19	Lea ti ansent ankor e donn Zakob en sizyenm garson. 
GEN.30.20	Lea ti dir, “Bondye in donn mwan en zoli kado. Aprezan, mon mari pou annan respe pour mwan, akoz mon'n donn li sis garson.” I ti apel li Zabilon, savedir, Loner. 
GEN.30.21	Apre sa, i ti osi donn nesans en fiy ki i ti apel, Dina.
GEN.30.22	Bondye ti mazin Rasel e i ti rann li kapab ganny zanfan. 
GEN.30.23	I ti ansent e i ti ganny en garson. I ti dir, “Bondye in retir mon laont.” 
GEN.30.24	I ti apel li Zozef, dizan, “Bondye ava donn mwan ankor en lot garson!”
GEN.30.25	Kan Rasel ti'n donn nesans Zozef, Zakob ti dir Laban, “Les mwan retourn se mwan, dan mon prop pei. 
GEN.30.26	Donn mwan mon bann fanm ek mon bann zanfan. Pour zot ki mon'n travay dan ou servis. Les mwan ale. Ou konnen ou menm tou sa travay ki mon'n fer pour ou.”
GEN.30.27	Me Laban ti dir li, “Ekout mwan, silvouple. Mon'n ganny en revelasyon ki SENYER in beni mwan akoz ou. 
GEN.30.28	Fikse ou saler e mon ava pey ou.”
GEN.30.29	Zakob ti dir li, “Ou konnen ou menm ki mannyer mon'n travay e sa ki'n arive avek ou bann troupo dan mon lanmen. 
GEN.30.30	Avan mon ti vini, ou ti napa bokou. Depi ki mon la, ou'n ganny en kantite par mon lanmen. SENYER in beni ou. Kan eski mon pou travay pour mon prop fanmir?”
GEN.30.31	Laban ti dir, “Ki mon kapab donn ou?”
GEN.30.31	Zakob ti reponn, “Ou pa bezwen donn mwan nanryen. Si ou aksepte mon kondisyon ki mon pou propoz ou, mon pou aksepte vey ou troupo e gard ou bann mouton ankor. 
GEN.30.32	Ozordi, nou pou pas parmi bann troupo. Mon pou met apar tou mouton kouler fonse, tou zannimo pitakle parmi bann mouton ek kabri. Tou sa ki annan tas lo zot ava vin mon lapey. 
GEN.30.33	Kan ou ava vin egzamin mon lapey plitar, ou ava rekonnet ki mon onnet. Tou kabri ek mouton ki pa kouler fonse e ki pa pitakle oubyen nwanr, ki ava ganny trouve parmi sa ki pour mwan, ava ganny konsidere koman zannimo vole.”
GEN.30.34	Laban ti dir li, “Dakor, nou ava fer parey ou'n dir.” 
GEN.30.35	Me sa zour, Laban ti met apar tou bann bouk pitakle, e tou bann femel kabri ki ti annan en tas, sa ki ti annan mark blan lo zot, e tou mouton kouler fonse; i ti met son bann garson ansarz. 
GEN.30.36	I ti met en distans trwa zour vwayaz ant li ek Zakob. Zakob ti okip troupo Laban.
GEN.30.37	Zakob ti pran bann brans ver dan trwa pye dibwa diferan; i ti tir zot lekors pour ekspoz bann re blan lo la. 
GEN.30.38	I ti met sa bann brans ki i ti'n tir son lekors devan bann troupo dan loz kot zot ti bwar, akoz zot ti akouple fasilman ler zot ti vin bwar. 
GEN.30.39	Bann zannimo ti akouple devan sa bann brans, e zot bann piti ti vin pitakle.
GEN.30.40	Zakob ti separ bann zenn mouton pitakle dan troupo Laban. I ti separ bann pti kabri; i pa ti met zot ansanm avek troupo Laban.
GEN.30.41	Kan bann zannimo pli for dan troupo ti ansaler, Zakob ti met bann brans dan loz, devan zot. 
GEN.30.42	Me i pa ti fer konmsa devan bann ki pli feb. Alor, bann pli feb ti al pour Laban, e bann pli for ti vin pour Zakob. 
GEN.30.43	Dan sa fason, Zakob ti vin ris. I ti annan bann gran troupo, bokou serviter ek servant, e bokou samo ek bourik.
GEN.31.1	Zakob ti antann konversasyon bann garson Laban. Zot ti pe dir: Zakob in pran tou sa ki pour nou papa. Se avek byen nou papa ki i'n ganny tou son larises.
GEN.31.2	Zakob ti remarke ki latitid Laban anver li, ti nepli parey avan. 
GEN.31.3	Alor, SENYER ti dir Zakob, “Retourn dan pei ou zanset, dan pei kot ou sorti e mon ava avek ou.”
GEN.31.4	Zakob ti fer apel Rasel ek Lea ki ti dan lakanpanny avek bann troupo mouton. 
GEN.31.5	I ti dir zot: Mon remarke ki zot papa napa menm lestim pour mwan parey avan. Me Bondye mon papa in avek mwan. 
GEN.31.6	Zot konnen zot menm ki mon'n servi zot papa avek tou mon lafors. 
GEN.31.7	Me zot papa in esey tronp mwan e in sanz mon lapey dis fwa, me Bondye pa'n permet li fer mwan dimal. 
GEN.31.8	Sak fwa ki i ti dir: Bann zannimo pitakle i ou lapey, tou bann zannimo dan troupo ti ganny piti pitakle. Si i ti dir: Bann zannimo avek reye i ou lapey, tou zannimo dan troupo ti ganny piti reye. 
GEN.31.9	Se dan sa fason ki Bondye in pran troupo zot papa e in donn mwan. 
GEN.31.10	Ler bann zannimo dan troupo ti an sezon, mon ti lev lizye, e dan en rev, mon ti war ki bann mal ki ti pe akouple ti swa pitakle, oubyen reye. 
GEN.31.11	Apre, lanz SENYER ti dir mwan dan sa rev: Zakob!
GEN.31.11	Mon ti reponn, “Wi! La mon la.”
GEN.31.12	I ti dir, “Lev ou lizye e gete! Ou ava war ki tou bann bouk ki mont lo bann femel i pitakle. Mon'n war tou sa ki Laban pe fer ou. 
GEN.31.13	Mwan menm Bondye ki ti aparet avek ou Betel, kot ou ti vers delwil lo sa ros pilye sakre e kot ou ti fer en ve anver mwan. Aprezan leve! Kit sa pei e retourn dan pei kot ou ti ne.”
GEN.31.14	Rasel ek Lea ti reponn li, “Nou nepli annan okenn par dan lakaz nou papa. 
GEN.31.15	Pa i konsider nou koman bann etranze? I'n vann nou e i'n manz tou sa larzan. 
GEN.31.16	Tou sa larises ki Bondye in pran avek nou papa i pour nou ek nou bann garson. Aprezan, fer tou sa ki Bondye in dir ou.”
GEN.31.17	Zakob ti leve. I ti pran son bann zanfan ek son bann fanm e met zot lo samo. 
GEN.31.18	I ti pran tou son troupo ek tou son byen ki i'n gannyen, troupo ki i ti'n aste Padann-Aranm e i ti al kot son papa, Izaak, dan pei Kanaan.
GEN.31.19	Laban ti'n al koup lalenn lo son bann mouton e Rasel ti profite pour vol bann pti stati dan lakaz son papa.
GEN.31.20	Zakob ti tronp Laban, sa Arameen. I ti sove san dir ki i ti pe ale. 
GEN.31.21	I ti sove avek tou sa ki ti pour li. I ti travers larivyer e pran semen ki al dan direksyon rezyon montanny Galaad.
GEN.31.22	Trwa zour plitar, Laban ti aprann ki Zakob ti'n sove. 
GEN.31.23	I ti pran son bann zonm e pourswiv li pandan set zour ziska ki i ti zwenn li dan rezyon montanny Galaad. 
GEN.31.24	Me aswar, Bondye ti aparet avek Laban, sa Arameen, dan en rev. I ti dir li: Fer atansyon ou pa dir nanryen Zakob, ni an byen ni an mal.
GEN.31.25	Laban ti zwenn Zakob ki ti'n enstal son latant dan montanny. Laban li, avek tou son lantouraz ti al kanp Galaad.
GEN.31.26	Laban ti dir Zakob, “Ki ou'n fer? Ou'n tronp mwan e ou'n pran mon bann fiy konmsi bann prizonnyen lager. 
GEN.31.27	Akoz ou'n sov an kasyet, e tronp mwan san dir mwan? Mon ti ava les ou ale dan lazwa ek sanson, e avek lakonpannyman lenstriman lanmizik. 
GEN.31.28	Ou pa'n ni les mwan anbras mon bann garson ek mon bann fiy, ni dir zot orevwar. Ou'n azir dan fou. 
GEN.31.29	Mon ti ava kapab fer ou dimal, me Bondye ou papa in koz avek mwan yer swar. I'n dir mwan: Atansyon, pa fer nanryen Zakob, ni an byen ni an mal. 
GEN.31.30	Menm si ou ti anvi retourn kot lakaz ou papa, akoz ou'n vol mon bann pti stati?”
GEN.31.31	Zakob ti reponn Laban, “Mon ti per. Mon ti krwar ou pou vin aras mwan ou bann fiy. 
GEN.31.32	Me sa enn avek ki ou ava war ou bann bondye, pou perdi son lavi. Dan prezans ou bann zans, gete kwa ki pour ou e pran.” Zakob pa ti konnen ki Rasel ti'n vol sa bann bondye.
GEN.31.33	Alor, Laban ti antre dan latant Zakob, dan latant Lea, e dan latant son de servant, me i pa ti trouv nanryen. I ti sorti dan latant Lea, e antre dan latant Rasel. 
GEN.31.34	Rasel ti'n kasyet sa bann pti stati anba lasel samo e i ti'n asiz lo la. Laban ti rod dan latant, me i pa ti war nanryen. 
GEN.31.35	Rasel ti dir son papa, “Pa ankoler si mon pa leve devan ou, akoz mon annan en lendispozisyon ki bann fanm i gannyen.”
GEN.31.35	Alor, i ti rode, me i pa ti war son bann stati.
GEN.31.36	Zakob ti ankoler, e repros Laban. I ti dir Laban, “Ki mon'n fer ou? Ki pese mon'n fer, ki ou'n pourswiv mwan konmsa? 
GEN.31.37	Ou'n fouy dan tou mon keksoz, eski ou'n trouv keksoz ki pour ou? Met li devan mon bann zans, e demann zot zizman ant nou de. 
GEN.31.38	Mon'n avek ou pandan 20 an, okenn ou bann kabri ek mouton pa'n avorte. Ou ti fer mwan rann kont sa ki ti ganny vole aswar koman lizour. 
GEN.31.39	Mon pa ti anmenn kot ou, okenn zannimo desire par bebet sovaz. Mon ti kouver tou fre mwan menm. Mon ti pran responsabilite, menm si i ti ganny vole aswar oubyen lizour. 
GEN.31.40	Lizour, mon ti soufer lasaler, e aswar lafreser. Mon pa ti ganny sonmey. 
GEN.31.41	Mon'n fer 20 an kot ou, mon'n servi ou pandan 14 an pour ou de fiy, e 6 an pour ganny bann troupo. Ou'n sanz mon lapey 10 fwa. 
GEN.31.42	Si Bondye mon papa Abrahanm, ki osi Bondye Izaak, pa ti lo mon kote, sirman ou ti pou fer mwan al lanmen vid. Bondye in war mon soufrans e travay ki mon'n fer. Yer swar in rann zizman dan mon faver.”
GEN.31.43	Laban ti reponn Zakob, “Sa bann fiy se mon bann fiy, sa bann zanfan se mon bann zanfan, sa bann troupo se mon bann troupo, e tou sa ki ou war i pour mwan. Me ozordi ki mon kapab fer pour mon bann fiy oubyen mon bann zanfan ki zot in donn nesans? 
GEN.31.44	Annou fer en lalyans ant ou ek mwan. Sa lalyans ava vin en temwen ant ou ek mwan.”
GEN.31.45	Zakob ti pran en ros e plas li koman en pilye sakre. 
GEN.31.46	I ti dir son bann zonm, “Ranmas ros.”
GEN.31.46	Zot ti ranmas ros e met zot an ta; zot ti manz lo la. 
GEN.31.47	Laban ti apel sa landrwa Yegar-Sahadouta, me Zakob ti apel li Galeed. 
GEN.31.48	Laban ti dir, “Sa ta ros i en temwen ant ou ek mwan ozordi.” Pour sa rezon i ti ganny apele Galeed. 
GEN.31.49	I ti osi apel li Mispa, akoz i ti dir, “SENYER ava veye ant ou ek mwan, kan nou lwen e nou pa war avek kanmarad. 
GEN.31.50	Si ou maltret mon bann fiy, si ou pran lezot fanm, pa avek zonm ki ou annan zafer, me Bondye i temwen ant ou ek mwan.”
GEN.31.51	Apre, Laban ti dir Zakob, “Get sa ta ros ek sa pilye sakre ki mon'n etabli ant ou ek mwan. 
GEN.31.52	Sa ta ros i en temwen e sa pilye sakre i en temwen ki mon pa pou depas li pour vin kot ou, e ni ou, ou pa pou depas sa pilye pour vin fer mwan ditor. 
GEN.31.53	Bondye Abrahanm e Bondye Nahor, ki osi Bondye zot papa, ava ziz ant ou ek mwan.”
GEN.31.53	Alor, Zakob ti fer serman devan Bondye Izaak son papa. 
GEN.31.54	Zakob ti ofer en sakrifis lo sa montanny e i ti envit son bann zonm pour manz dipen. Zot ti pas tou lannwit lo montanny.
GEN.31.55	Laban ti leve granmaten, anbras son bann pti zanfan ek son bann fiy. I ti beni zot, e i ti retourn se li.
GEN.32.1	Zakob ti kontiny son semen e bann mesaze Bondye ti vin rankontre li. 
GEN.32.2	Kan Zakob ti rankontre zot, i ti dir, “Sa se larme Bondye!” Alor, i ti apel sa landrwa Mahanaim.
GEN.32.3	Zakob ti anvoy son bann mesaze par devan li kot son frer Ezai, dan pei Seir, pei Edonm, 
GEN.32.4	avek sa mesaz, “Dir avek mon senyer Ezai: Ou serviter Zakob i dir, Mon'n al kot Laban e mon'n reste ziska aprezan. 
GEN.32.5	Mon annan bourik, bef, troupo, serviter, ek servant. Mon'n anvoy bann mesaze pour ou aksepte mwan.”
GEN.32.6	Bann mesaze ti retourn kot Zakob. Zot ti dir li, “Nou sorti kot ou frer Ezai. I pe vin zwenn ou avek 400 zonm.”
GEN.32.7	Zakob ti per e enkyet. I ti diviz bann dimoun ki ti avek li. I ti osi diviz bann troupo e bann samo an de group. 
GEN.32.8	I ti mazinen: Si Ezai i detri en group, sa lot group ki reste ava sove.
GEN.32.9	Zakob ti dir, “Bondye mon papa, Abrahanm e Bondye mon papa, Izaak! Ou, SENYER ki ti dir mwan: Retourn dan ou pei kot ou fanmir, e mon pou fer ou dibyen. 
GEN.32.10	Mon pa vo sa fidelite e tou sa lwayote ki ou'n montre pour ou serviter. Mon ti annan zis mon baton kan mon ti travers larivyer Zourden. La aprezan, mon retourn avek de group. 
GEN.32.11	Delivre mwan, mon sipliy ou, dan lanmen mon frer Ezai, akoz mon per li. Mon per ki vin atak mwan, e touy bann manman avek zot zanfan. 
GEN.32.12	Me ou SENYER, ou'n dir: Mon pou fer ou dibyen, e mon pou fer ou desandans vin parey disab lo bor lanmer ki pa kapab ganny konte.”
GEN.32.13	Alor, i ti pas lannwit la. Parmi tou sa ki i ti posede, i ti swazir en kado pour son frer Ezai: 
GEN.32.14	200 femel kabri ek 20 kabri mal, 200 femel mouton ek 20 mouton mal, 
GEN.32.15	30 femel samo ek zot piti ki pe tete, 40 bef, 10 toro, 20 femel bourik ek 10 bourik mal. 
GEN.32.16	I ti donn zot avek son bann serviter. I ti dir zot, “Pas devan mwan e gard en lespas ant sak group zannimo.”
GEN.32.17	I ti dir avek premye serviter ki ti devan: Kan Ezai, mon frer i zwenn ou e demande: Lekel ou? Kote ou pe ale? Pour ki sa troupo ki pe mars devan ou? 
GEN.32.18	Ou ava dir li: Pour ou serviter Zakob. Tousala i en kado pour mon senyer Ezai. Zakob pe vini par deryer.
GEN.32.19	I ti dir dezyenm, trwazyenm serviter e avek tou bann ki ti dan bann group: Zot ava dir menm keksoz Ezai kan zot rankontre li. 
GEN.32.20	Zot ava dir li: Ou serviter Zakob, pe vini deryer nou. Annefe, Zakob ti mazinen: Mon ava kapab anbet li avek bann kado e apre sa, mon ava war li fas a fas. Kekfwa i ava aksepte mwan. 
GEN.32.21	Alor, bann troupo ti pas par devan. Sa swar i ti reste dan kan.
GEN.32.22	Sa menm swar, Zakob ti leve e pran son de fanm, son de servant, ek son 11 zanfan, e travers larivyer Yabok. 
GEN.32.23	I ti pran zot e fer zot travers larivyer, ansanm avek tou sa ki i ti annan. 
GEN.32.24	Zakob ti reste tousel. En zonm ti lite avek li ziska granmaten. 
GEN.32.25	Kan sa zonm ti war ki i pa ti kapab bat Zakob, i ti tap li lo son laans, e son laans ti debwete. 
GEN.32.26	Apre, sa zonm ti dir, “Les mwan ale, akoz lizour pe fer.”
GEN.32.26	Me Zakob ti dir, “Mon pa pou les ou ale, avan ou pa beni mwan.”
GEN.32.27	Alor, i ti dir, “Ki mannyer ou apele?”
GEN.32.27	I ti reponn, “Zakob.”
GEN.32.28	I ti dir li, “Ou pou nepli apel Zakob, me Izrael, akoz ou'n lite kont Bondye e kont zonm, e ou'n ganny laviktwar.”
GEN.32.29	Zakob ti demann li, “Dir mwan ou non.”
GEN.32.29	I ti dir, “Akoz ou demann mwan mon non?” Alor, i ti beni Zakob.
GEN.32.30	Zakob ti apel sa landrwa Penouel, savedir fas a fas avek Bondye. I ti dir, “Mon'n war SENYER fas a fas, e mon pa'n mor.”
GEN.32.31	Soley ti pe leve kan i ti pas Penouel; i ti pe bwete akoz son laans. 
GEN.32.32	Ziska aprezan, bann Izraelit pa manz sa morso lavyann ki lo laans, akoz Bondye ti tous sa misk lo laans Zakob.
GEN.33.1	Zakob ti lev son lizye e regarde. I ti war Ezai pe vini avek 400 zonm. I ti partaz son bann zanfan ant Lea ek Rasel e son de servant. 
GEN.33.2	I ti met bann servant ek zot zanfan devan, apre Lea ek son zanfan, e an dernyen Rasel ek Zozef. 
GEN.33.3	Zakob ti al par devan e i ti prosternen set fwa ziska ki i ti ariv pre avek son frer.
GEN.33.4	Me Ezai ti taye pour al zwenn li. I ti may li dan son likou, anbras li e zot ti plere. 
GEN.33.5	Kan Ezai ti lev son lizye e war bann fanm ek bann zanfan, i ti dir, “Lekel tou sa bann dimoun ki avek ou?”
GEN.33.5	Zakob ti reponn, “Zot bann zanfan ki Bondye in donn mwan, ou serviter.”
GEN.33.6	Bann servant ti aprose avek zot zanfan e prosternen. 
GEN.33.7	Lea ti fer parey e an dernyen Rasel avek Zozef ti vini e zot ti osi fer parey.
GEN.33.8	Ezai ti dir, “Akoz ou'n anvoy tou sa group ki mon'n rankontre par devan?”
GEN.33.8	Zakob ti reponn, “Pour mwan ganny aksepte devan mon senyer.”
GEN.33.9	Ezai ti dir, “Mon annan dekwa, mon frer, gard sa ki ou annan pour ou menm.”
GEN.33.10	Zakob ti dir, “Non, mon sipliy ou, si ou aksepte mwan, alor, aksepte mon kado. Annefe, mon pe vin dan ou prezans konmsi dan prezans Bondye. Ou'n resevwar mwan avek bonte. 
GEN.33.11	Aksepte, mon ensiste ki ou pran kado ki mon'n donn ou, akoz Bondye in sitan bon anver mwan e akoz mon annan ase.” Zakob ti fors li e i ti aksepte.
GEN.33.12	Apre, Ezai ti dir, “Annou kontiny nou semen e mon ava akonpanny ou.”
GEN.33.13	Me Zakob ti dir li, “Mon senyer i konnen ki bann zanfan i feb, e ki bann zannimo ki pe donn tete i dan mon responsabilite. Si zot mars tro bokou pandan en sel zour, zot pou mor. 
GEN.33.14	Les mon senyer pas par devan mwan e mon ava swiv dousman dapre lepa mon zannimo ki devan mwan e dapre lepa mon bann zanfan, ziska ki mon ariv kot ou, Seir.”
GEN.33.15	Ezai ti dir, “Les mwan kit en pe mon bann zonm avek ou.”
GEN.33.15	Me Zakob ti dir, “Pa neseser. I sifi ki mon ganny aksepte par mon senyer.”
GEN.33.16	Ezai ti retourn Seir. 
GEN.33.17	Me Zakob ti al Soukot, kot i ti konstri en lakaz pour li, e fer bann park pour son bann bef. Alor, i ti apel sa landrwa Soukot, savedir, payot.
GEN.33.18	Zakob ti ariv sen e sof sorti Padann-Aranm, dan lavil Sikenm, ki dan pei Kanaan. I ti kanp devan lavil. 
GEN.33.19	I ti aste sa later pour 100 pyes larzan avek bann garson Hamor, kot i ti kanpe. 
GEN.33.20	La, i ti fer en lotel e i ti apel sa landrwa: El, Bondye Izrael.
GEN.34.1	Dina, fiy Lea ek Zakob ti al vizit bann fanm dan sa pei. 
GEN.34.2	Kan Sikenm, garson Hamor, en sef Hivit dan sa rezyon, ti war li, i ti atrap li e dormi avek li. 
GEN.34.3	I ti kontan Dina, fiy Zakob e i ti esey ganny son leker. 
GEN.34.4	Sikenm ti koz avek son papa, Hamor. I ti dir li, “Fer mwan ganny sa fiy pour mwan fer li mon fanm.”
GEN.34.5	Zakob ti'n antann ki Sikenm ti'n vyol Dina. Me son bann garson ti avek bann troupo dan laplenn. Alor, i ti reste trankil ziska zot reste trankil ziska ki zot ti retournen.
GEN.34.6	Hamor, papa Sikenm ti al kot Zakob pour koz avek li. 
GEN.34.7	Bann garson Zakob ti arive e zot ti tre ankoler, akoz Sikenm ti'n komet en aksyon degoutan dan Izrael, ler i ti dormi avek fiy Zakob. En tel keksoz pa devre zanmen ganny komet.
GEN.34.8	Hamor ti koz avek zot. I ti dir, “Mon garson Sikenm i kontan ou fiy. Mon enplor ou, donn li ou fiy an maryaz. 
GEN.34.9	Fer en maryaz avek nou. Donn nou ou fiy e nou ava donn ou sa ki pour nou. 
GEN.34.10	Ou kapab reste avek nou, pei i ouver osi pour ou. Reste e fer komers avek nou e ou ava kapab aste propriyete.”
GEN.34.11	Sikenm ti osi dir avek papa ek bann frer Dina, “Si zot aksepte mwan, mon ava donn ou tou sa ki zot demande. 
GEN.34.12	Demann mwan nenport kado maryaz e mon ava donnen. Zis les mwan marye avek Dina.”
GEN.34.13	Bann garson Zakob, ti manti avek Sikenm ek son papa, Hamor, akoz i ti'n vyol zot ser, Dina. 
GEN.34.14	Zot ti dir, “Nou pa kapab donn nou ser en dimoun ki pa'n sirkonsi, akoz sa i ava en laont lo nou. 
GEN.34.15	Nou kapab aksepte lo en sel kondisyon: Si ou dakor pour vin parey nou e sirkonsi tou bann mal parmi zot. 
GEN.34.16	Apre, nou ava donn ou nou bann fiy e nou ava pran ou bann fiy e nou ava reste avek ou e nou ava vin en sel pep. 
GEN.34.17	Me si ou pa ekout nou e aksepte fer sirkonsizyon, alor nou ava pran nou fiy e nou ava ale.”
GEN.34.18	Zot parol ti satisfer Hamor ek son garson Sikenm. 
GEN.34.19	I ti aksepte pour fer sirkonsizyon toudswit, akoz i ti kontan Dina. Son fanmir ti pli kontan li.
GEN.34.20	Hamor ek son garson Sikenm ti vin kot laport lavil e koz avek bann zonm dan lavil. Zot ti dir, 
GEN.34.21	“Sa bann dimoun i nou zanmi; les zot reste dan nou pei, e fer komers. Nou later i ase gran pour zot. Les zot marye avek nou bann fiy. 
GEN.34.22	Zot annan zis en kondisyon pour zot dakor pour reste avek nou e vin en sel pep: Fodre ki tou zonm parmi nou i ganny sirkonsi, parey zot. 
GEN.34.23	Eski tou zot bef, zot propriyete ek zot zannimo pa pou vin pour nou? Annou alor dakor avek zot e zot ava reste avek nou.”
GEN.34.24	Zot tou, zot ti dakor avek Hamor ek son garson Sikenm. Tou bann zonm dan lavil ti ganny sirkonsi.
GEN.34.25	Trwazyenm zour, kan zot ti ankor dan douler, de bann garson Zakob, Simeon ek Levi, frer Dina ti pran zot lepe e al dan lavil e touy bann zonm san eksepsyon. 
GEN.34.26	Zot ti touy Hamor ek son garson Sikenm avek zot lepe e pran Dina, dan lakaz Sikenm. 
GEN.34.27	Bann garson Zakob ti touy sa bann dimoun e detri zot lavil, akoz zot ser ki ti'n ganny vyole. 
GEN.34.28	Zot ti pran zot troupo ek zot bourik e tou sa ki ti dan lavil e dan bann plantasyon. 
GEN.34.29	Zot ti pran tou zot larises, zot zanfan, zot fanm, e tou sa ki ti annan dan lakaz.
GEN.34.30	Zakob ti dir Simeon ek Levi, “Zot in anmenn problenm lo mwan par sa aksyon avek bann Kananeen, ek bann Perizit. Napa bokou nou, e si zot rasanble kont mwan e atak mwan, mon pou ganny detri avek tou mon fanmir.”
GEN.34.31	Zot ti dir, “Eski i ti devre tret nou ser koman en prostitye?”
GEN.35.1	Bondye ti dir Zakob, “Leve! Al Betel e reste laba. Fer en lotel pour Bondye ki ti aparet avek ou kan ou ti pe sov ou frer, Ezai.”
GEN.35.2	Alor, Zakob ti dir avek tou son fanmir e tou sa ki ti avek li, “Rezet tou bann bondye etranze, pirifye zot lekor e sanz zot lenz. 
GEN.35.3	Apre, annou leve e al Betel, pour mwan kapab fer en lotel pour Bondye ki ti ekout mwan kan mon ti dan detres e ki'n avek mwan partou kot mon'n ale.”
GEN.35.4	Alor, zot ti donn Zakob tou zot bann bondye etranze ki zot ti annan, e tou bann zanno ki ti dan zot zorey. Zakob ti anter zot anba pye dibwa sakre pre Sikenm. 
GEN.35.5	Pandan ki zot ti pe ale, lafreyer Bondye ti tonm lo bann lavil otour zot, e personn pa ti pourswiv bann garson Zakob.
GEN.35.6	Zakob ti ariv Louz, setadir Betel, dan pei Kanaan, ansanm avek tou bann dimoun ki ti avek li. 
GEN.35.7	La, i ti konstri en lotel, e i ti apel sa landrwa El-Betel, akoz ti la ki Bondye ti'n revel li avek Zakob, kan i ti pe sov son frer. 
GEN.35.8	Debora, nouris Rebeka, ti mor, e i ti ganny antere anba en pye dibwa sakre, Betel. Zot ti apel sa landrwa Alon-Bakout, savedir pye dibwa larm.
GEN.35.9	Bondye ti aparet avek Zakob ankor, kan i ti sorti Padann-Aranm, e beni li. 
GEN.35.10	Bondye ti dir li, “Ou non i Zakob. Ou pou nepli apel Zakob, me Izrael.” Alor i ti apel li Izrael. 
GEN.35.11	Bondye ti dir li:
GEN.35.11	Mwan menm Bondye Toupwisan.
GEN.35.11	Ou pou ganny bokou zanfan;
GEN.35.11	ou desandans pou ogmante.
GEN.35.11	Ou pou vin papa en nasyon e en group nasyon.
GEN.35.11	Pou osi annan lerwa parmi ou desandans.
GEN.35.12	Sa pei ki mon'n donn Abrahanm ek Izaak,
GEN.35.12	mon pou donn ou.
GEN.35.12	Mon pou osi donn li ou desandans.
GEN.35.13	Apre, Bondye ti kit sa landrwa kot i ti koz avek li. 
GEN.35.14	Zakob ti etabli en ros pilye dan sa landrwa kot Bondye ti'n koz avek li. I ti vers en lofrann labwason lo la, e vers delwil osi. 
GEN.35.15	Zakob ti apel sa landrwa kot Bondye ti'n koz avek li, Betel.
GEN.35.16	Zakob ek son fanmir ti kit Betel, e kan zot ti en distans avek Efrata, Rasel ti ganny son baba e son lakousman ti difisil. 
GEN.35.17	Letan ki i ti dan difikilte lakousman, son sazfanm ti dir li, “Pa trakase, ou pe ganny ankor en lot garson.” 
GEN.35.18	Rasel ti pe mor, me avan i mor, i ti apel li Ben-Oni, savedir, zanfan douler; me Zakob ti apel li Benzamen, savedir zanfan lanmen drwat.
GEN.35.19	Rasel ti mor, e i ti ganny antere lo semen Efrata, Betlehenm. 
GEN.35.20	Zakob ti plas en ros pilye lo son latonm. Se sa ros pilye ki mark latonm Rasel, ziska ozordi. 
GEN.35.21	Izrael ti kontiny son vwayaz. I ti plant son latant lo lot kote Midal-Eder.
GEN.35.22	Pandan ki Izrael ti reste dan sa pei, Riben ti al dormi avek Bila, menazer son papa. Zakob ti antann sa.
GEN.35.22	Zakob ti annan 12 garson: 
GEN.35.23	Bann garson ki i ti ganny avek Lea: Riben, lene, Simeon, Levi, Zida, Isakar, ek Zabilon. 
GEN.35.24	Bann garson ki i ti ganny avek Rasel: Zozef ek Benzamen. 
GEN.35.25	Bann garson ki i ti ganny avek Bila, servant Rasel: Dann ek Neftali. 
GEN.35.26	Bann garson ki i ti ganny avek Zilpa, servant Lea: Gad ek Aser. Sa se bann garson Zakob ki ti ne Padann-Aranm.
GEN.35.27	Zakob ti vin kot son papa, Izaak, Manmre, pre Kiryat-Arba, setadir Hebron, kot Abrahanm ek Izaak ti'n reste. 
GEN.35.28	Izaak ti viv ziska laz 128 an. 
GEN.35.29	Izaak ti mor, apre en bon vyeyes; i ti al rezwenn son bann zanset. Son garson Ezai ek Zakob ti anter li.
GEN.36.1	La bann desandans Ezai, setadir Edonm. 
GEN.36.2	Ezai ti marye avek bann fanm Kananeen: Ada, fiy Elonn, en Hitit, Oholibama, fiy Ana, pti zanfan Sibeonn, en Hivit. 
GEN.36.3	I ti annan osi en lot fanm, Basmat, fiy Ismael, ser Nebayot. 
GEN.36.4	Ada ti ganny Elifaz; Basmat ti ganny Reouel; 
GEN.36.5	Oholibama ti ganny Yeous, Yalanm, ek Kora. Sa ti bann garson Ezai ki ti ne dan pei Kanaan.
GEN.36.6	Ezai ti pran son bann fanm, son bann garson, son bann fiy, tou manm son fanmir, son troupo bef, tou son bann troupo zannimo, ek tou bann byen ki i ti'n gannyen dan Kanaan. Apre, i ti al dan en pei lwen avek son frer, Zakob. 
GEN.36.7	Annefe, zot ti annan tro bokou byen pour zot reste ansanm. Sa rezyon kot zot ti pe reste, pa ti kapab nouri zot troupo. 
GEN.36.8	Alor, Ezai ti al reste dan montanny Seir. Ezai, se li menm Edonm.
GEN.36.9	La bann desandan Ezai, papa bann Edomit ki reste dan bann montanny Seir. 
GEN.36.10	La non bann garson Ezai: Elifaz, garson son fanm Ada; Reouel, garson son fanm Basmat. 
GEN.36.11	Bann garson Elifaz: Temann, Omar, Sefo, Gatanm, ek Kenaz. 
GEN.36.12	Timna, menazer Elifaz, garson Ezai ti ganny Amalek pour Elifaz. Sa ti non bann garson Ada, fanm Ezai.
GEN.36.13	La bann garson Reouel: Nahat, Zera, Sama, e Miza. Zot ti bann pti zanfan Basmat, fanm Ezai.
GEN.36.14	La bann garson Oholibama, fiy Ana, pti zanfan Sibeonn, fanm Ezai: Yeous, Yalanm, ek Kora.
GEN.36.15	La bann sef parmi bann garson Ezai: Bann garson Elifaz, lene garson Ezai: Temann, Omar, Sefo, Kenaz, 
GEN.36.16	Kora, sef Gaetanm, ek sef Amalek. Sa bann sef dan fanmir Elifaz dan pei Edonm; zot bann garson Ada.
GEN.36.17	La bann garson Reouel, garson Ezai: Sef Nahat, sef Zera, sef Sama ek sef Miza. Sa i bann sef dan fanmir Reouel dan pei Edonm; zot bann pti zanfan Basmat, fanm Ezai.
GEN.36.18	La bann garson Oholibama, fanm Ezai: Yeous, Yalanm ek Kora. Zot bann sef dan fanmir Oholibama fiy Ana, fanm Ezai. 
GEN.36.19	Sa i bann garson Ezai setadir Edonm. Zot ti bann sef.
GEN.36.20	La bann garson Seir, en Horit, bann zabitan sa landrwa: Lotann, Sobal, Sibeonn, Ana, 
GEN.36.21	Dison, Etser ek Disann, zot bann sef Horit, bann garson Seir, dan Edonm.
GEN.36.22	Bann garson Lotann: Hori ek Emanm. Timna ti ser Lotann.
GEN.36.23	Bann garson Sobal: Alvann, Manahat, Ebal, Sefo, ek Onanm. 
GEN.36.24	La bann garson Sibeonn: Aya ek Ana. Ana ki ti trouv sa sours delo dan dezer, letan i ti pe vey bourik son papa, Sibeonn. 
GEN.36.25	Bann zanfan Ana: Disonn, e Oholibama. 
GEN.36.26	Bann garson Disann: Henmdann, Esbann, Yitrann ek Kerann.
GEN.36.27	Bann garson Etser: Bilann, Zaavann, ek Akan.
GEN.36.28	Bann garson Disann: Outs ek Arann.
GEN.36.29	Bann sef Horit: Lotann, Sobal, Sibeonn, Ana, 
GEN.36.30	Disonn, Etser ek Disann. Sa i bann sef dapre zot klan dan Seir.
GEN.36.31	La bann lerwa ki ti renny dan pei Edonm, avan ki okenn lerwa ti renny lo bann Izraelit: 
GEN.36.32	Bela, garson Beor, ti renny dan pei Edonm; son lavil ti apel Dinaba. 
GEN.36.33	Bela ti mor, e Yobab, garson Zera, ki sorti Bosra, ti vin lerwa dan son plas. 
GEN.36.34	Yobab ti mor, e Housanm, ki sorti dan pei Temanit ti vin lerwa dan son plas. 
GEN.36.35	Housanm ti mor, e Hadad, garson Bedad, ki ti bat Madyann dan pei Moab, ti vin lerwa dan son plas; son lavil ti apel Avit. 
GEN.36.36	Hadad ti mor, e Samla, ki sorti Masreka, ti vin lerwa dan son plas 
GEN.36.37	Sanmla ti mor, e Saoul, ki sorti Reobot lo Larivyer Efrat, ti vin lerwa dan son plas. 
GEN.36.38	Sail ti mor, e Baal-Hanann garson Akbor ti vin lerwa dan son plas. 
GEN.36.39	Baal-Hanann, garson Akbor ti mor, e Hadar ti vin lerwa dan son plas; son lavil ti apel Paou, son fanm Metabeel, fiy Matred, fiy Me-Zahab.
GEN.36.40	La non bann sef dan desandans Ezai, dapre zot fanmir ek zot pei: Timna, Alva, Yetet, 
GEN.36.41	Oholibama, Ela, Pinonn, 
GEN.36.42	Kenaz, Temann, Mibsar, 
GEN.36.43	Magdiel, e Iranm; sa i bann sef Edonm dapre landrwa dan pei kot zot annan propriyete. Ezai ti zanset bann Edomit.
GEN.37.1	Zakob ti pe reste dan Kanaan, dan pei kot son papa ti'n reste koman en etranze. 
GEN.37.2	La zistwar fanmir Zakob:
GEN.37.2	Zozef ti annan 17 an, i ti pe vey troupo avek son bann frer. I ti avek bann garson Bila e Zilpa, bann fanm son papa. Zozef ti raport tou sa ki zot fer mal avek zot papa.
GEN.37.3	Izrael ti kontan Zozef plis ki tou son bann zanfan, akoz i ti ne dan son vye zour. I ti koud en gran rob lanmans long pour li. 
GEN.37.4	Kan son bann frer ti remarke ki zot papa ti kontan Zozef plis ki zot, zot ti ay li; zot pa ti kapab koz byen avek li.
GEN.37.5	En zour, Zozef ti ganny en rev, e kan i ti rakont son bann frer sa rev, zot ti deteste li plis ankor. 
GEN.37.6	I ti dir zot, “Ekout mon rev: 
GEN.37.7	Nou ti pe anmar pake dible dan plantasyon, e mon pake ti lev drwat debout. Me zot pake ti rasanble otour sa ki pour mwan e tonm ater devan li.”
GEN.37.8	Son bann frer ti dir li, “Eski ou pou vreman vin nou lerwa? Oubyen, eski vreman ou pou annan dominasyon lo nou?” Zot ti deteste li plis ankor akoz son bann rev e mannyer i ti rakont zot.
GEN.37.9	Zozef ti ganny en lot rev ki i ti rakont son bann frer, “Mon'n ganny en lot rev: Soley, lalin ek 11 zetwal ti pe prosternen devan mwan.”
GEN.37.10	Kan i ti rakont sa rev avek son papa e son bann frer, son papa ti reprimann li. I ti dir li, “Ki sa kalite rev ki ou'n fer? Eski mwan avek ou manman ek ou bann frer, nou pou prosternen devan ou?”
GEN.37.11	Son bann frer ti zalou li, me son papa ti gard sa rev dan son lespri.
GEN.37.12	Son bann frer ti anmenn bann troupo manz zerb Sikenm. 
GEN.37.13	Izrael ti dir Zozef, “Eski ou bann frer pa'n anmenn bann troupo Sikenm? Mon pou anvoy ou kot zot.”
GEN.37.13	Zozef ti reponn, “La mon la.”
GEN.37.14	Alor i ti dir, “Al gete si ou bann frer i byen avek troupo, e retourn kot mwan.” Alor, i ti anvoy li dan vale Hebron.
GEN.37.14	Zozef ti kit Hebron e i ti al Sikenm. 
GEN.37.15	En zonm ti trouv li pe marse dan lafore e demann li, “Lekel ki ou pe rode?”
GEN.37.16	I ti reponn, “Mon pe rod mon bann frer. Eski ou konnen kote zot ete?”
GEN.37.17	Sa zonm ti reponn, “Zot in al lwen, akoz mon ti antann zot dir: Annou al Dotan.” Alor, Zozef ti al rod son bann frer e i ti trouv zot Dotan.
GEN.37.18	Zot ti war li depi lwen e avan ki i ariv obor zot, zot ti fer plan pour touy li.
GEN.37.19	Zot ti dir kanmarad, “La sa rever pe vini. 
GEN.37.20	Annou touy li e zet son lekor dan enn bann pwi. Nou ava dir ki en zannimo sovaz in touy li. Nou ava war ki pou arive avek son bann rev.”
GEN.37.21	Kan Riben ti antann sa, i ti esey sov li an dizan, “Pa bezwen pran son lavi.”
GEN.37.22	Riben ti dir zot, “Pa bezwen vers disan. Zet li dan enn sa bann pwi, me pa bezwen fer li ditor.”
GEN.37.22	I ti dir sa pour li delivre Zozef e retourn li kot son papa. 
GEN.37.23	Kan Zozef ti ariv kot zot, zot ti tir son rob, sa rob lanmans long ki i ti'n mete, 
GEN.37.24	e zot ti zet li dan en pwi. Sa pwi ti sek. Ti napa delo ladan.
GEN.37.25	Answit, zot ti asize pour manze. Zot ti war en karavann bann Ismaelit sorti Galaad, zot bann samo ti pe anmenn parfen, lagonm ek lamir, ki zot ti pe anmenn Lezip. 
GEN.37.26	Zida ti dir son bann frer, “Ki benefis nou pou gannyen pour touy nou frer, e kasyet son disan? 
GEN.37.27	Annou vann li avek bann Ismaelit e annou pa sali nou lanmen avek son disan. Apre tou, i nou prop laser.” Son bann frer ti ekout li. 
GEN.37.28	En bann marsan Madyanit ti pas par la. Zot ti tir Zozef dan sa pwi e zot ti vann li avek sa bann Ismaelit pour 20 pyes larzan. Sa bann marsan ti anmenn Zozef Lezip.
GEN.37.29	Kan Riben ti retourn kot pwi, i pa ti war Zozef. Alor, i ti desir son lenz 
GEN.37.30	e retourn kot son bann frer. I ti dir, “Zozef pa la. Kote mon pou ale aprezan?”
GEN.37.31	Alor, zot ti touy en kabri e tranp rob Zozef dan son disan. 
GEN.37.32	Zot ti anvoy sa rob kot zot papa. Zot ti fer dir li, “Sanmenm ki nou'n trouve. Gete si sa i vreman rob ou garson oubyen non.”
GEN.37.33	Zozef ti rekonnet sa rob. I ti dir, “Sa rob mon garson. En zannimo sovaz i'n devor li. Zozef san dout in ganny desire.”
GEN.37.34	Zakob ti desir son lenz e i ti met en sak dan son leren. I ti pler son garson pandan plizyer zour. 
GEN.37.35	Tou son bann garson ek son bann fiy ti vin konsol li. Me i ti refiz tou konsolasyon. I ti dir, “Dan dey ki mon pou al kot mon garson, dan lemonn lanmor.” Zakob pa ti arete plere.
GEN.37.36	Alor, bann Madyanit ti'n vann Zozef Lezip avek Potifar, en sef e kaptenn gard rwayal dan lakour Faraon.
GEN.38.1	Dan sa letan, Zida ti kit son bann frer e al reste Adoulanm kot en zonm ki ti apel Hira. 
GEN.38.2	La, Zida ti zwenn fiy en serten Kananeen, ki ti apel Soua. I ti marye e dormi avek li. 
GEN.38.3	Son fanm ti tonm ansent e i ti ganny en garson ki i ti apel Er.
GEN.38.4	I ti tonm ansent ankor e ganny en lot garson ki i ti apel Onann. 
GEN.38.5	I ti ganny ankor en garson ki i ti apel Sela. Zida ti'n al Kezib kan Sela ti ne.
GEN.38.6	Zida ti swazir en fanm pour Er, son lene garson. Sa fanm ti apel Tamar. 
GEN.38.7	Me Er, lene garson Zida, ti fer sa ki pa ti fer plezir SENYER, e SENYER ti pran son lavi. 
GEN.38.8	Zida ti dir Onann, “Al kot fanm ou frer, fer devwar en bofrer anver son fanm e donn ou frer en desandans.”
GEN.38.9	Me Onann ti konnen ki sa desandans pa ti pou vin pour li. Alor, ler i ti al dormi avek fanm son frer, i ti zet deor, pour li pa donn son frer okenn desandans.
GEN.38.10	SENYER pa ti kontan sa ki i ti fer, e i ti pran son lavi. 
GEN.38.11	Alor, Zida ti dir avek Tamar, son belfiy, “Ou en vev, al reste dan lakaz ou papa, ziska ki Sela mon garson i gran.”
GEN.38.11	Annefe, i ti pe dir dan li menm: Fodre pa ki mon garson Sela i mor, parey son de frer. Alor, Tamar ti al reste kot son papa.
GEN.38.12	En bon pe letan ti'n pase e fanm Zida, fiy Soua ti mor. Ler Zida ti'n ganny konsole, i ti al Timna kot bann zonm ki ti pe koup lalenn son bann mouton, avek son zanmi Hira, en Adoulamit. 
GEN.38.13	Tamar ti ganny nouvel ki son boper pe mont Timna pour al koup lalenn mouton. 
GEN.38.14	I ti tir son lenz vev, kouver son figir avek en vwal, e al asiz dan lantre Enaim ki lo semen Timna. I ti'n remarke ki Sela ti'n gran, me i pa ti ankor marye avek li.
GEN.38.15	Kan Zida ti war li, i ti krwar ki i ti en prostitye, akoz i ti'n kouver son figir. 
GEN.38.16	I ti apros li e dir li, “Les mwan dormi avek ou.” I pa ti konnen ki sa ti son belfiy.
GEN.38.16	I ti demann li, “Ki ou pou donn mwan pour ou dormi avek mwan?”
GEN.38.17	I ti reponn, “Mon ava donn ou en zenn kabri ki sorti dan mon troupo.”
GEN.38.17	I ti dir li, “Donn mwan en lobze koman garanti ziska ki ou anvoy li.”
GEN.38.18	Zida ti dir li, “Ki lobze garanti mon kapab donn ou?”
GEN.38.18	I ti reponn, “Donn mwan ou sele avek son kordon ek sa baton ki dan ou lanmen.”
GEN.38.18	Alor i ti donn li tousala e dormi avek li. Tamar ti tonm ansent. 
GEN.38.19	Tamar ti ale. I ti retir son vwal e remet son lenz vev.
GEN.38.20	Zida ti anvoy son zanmi, en Adoulamit, anmenn sa zenn kabri pour repran son bann lobze garanti avek sa fanm; me i pa ti trouv li. 
GEN.38.21	I ti demann bann zonm dan sa landrwa, “Oli sa prostitye ki asiz obor semen Enaim?”
GEN.38.21	Zot ti reponn, “Pa'n zanmen annan prostitye isi.”
GEN.38.22	Alor i ti retourn kot Zida e dir li, “Mon pa'n trouv li, e bann zonm laba i dir ki napa prostitye isi.”
GEN.38.23	Zida ti reponn, “Les li gard sa bann keksoz pour li. Fodre pa ki nou rann nou ridikil. Mon'n anvoy li sa zenn kabri e ou pa'n kapab trouv li.”
GEN.38.24	Anviron trwa mwan plitar, Zida ti ganny dir, “Tamar ou belfiy, in vin en prostitye e i ansent.”
GEN.38.24	Zida ti dir, “Anmenn li isi e i ava ganny brile.”
GEN.38.25	Letan zot ti pe anmenn li, i ti fer dir son boper, “Mon ansent pour sa zonm ki propriyeter sa bann lobze.”
GEN.38.25	Tamar ti dir, “Dir mwan pour ki sa bann lobze: Sa sele, sa bann kordon ek sa baton?”
GEN.38.26	Zida ti rekonnet sa bann lobze e i ti dir, “I annan plis respe pour lalwa ki mwan; mon pa'n donn li mon garson, Sela.” Zida pa ti ganny ankor relasyon avek li.
GEN.38.27	Kan son letan lakousman ti arive, Tamar ti ganny de zanfan zimo. 
GEN.38.28	Pandan lakousman, enn ti met son lanmen deor. Sazfanm ti anmar en difil rouz avek son lanmen. I ti dir, “Sa enn in sorti premye.”
GEN.38.29	Me, baba ti tir son lanmen e son frer ti sorti. Sa sazfanm ti dir, “Konmsa ki ou fer ou prepar ou pasaz!”
GEN.38.29	Alor i ti apel li Perets, savedir prepar ou pasaz. 
GEN.38.30	Apre, son frer ki ti annan sa difil mov lo son lebra, ti sorti. I ti ganny apele Zera, savedir, klate.
GEN.39.1	Zozef ti ganny anmennen Lezip. Potifar, en sef Ezipsyen, sef bann gard dan lakour Faraon, ti aste li avek bann Ismaelit ki ti'n anmenn li. 
GEN.39.2	SENYER ti avek Zozef. I ti reisi dan tou sa ki i ti antreprann. I ti travay dan lakaz son met Ezipsyen. 
GEN.39.3	Son met ti war ki SENYER ti avek li, e ki SENYER ti fer li reisi dan tou sa ki i ti antreprann. 
GEN.39.4	Potifar ti bon anver Zozef. I ti pran li dan son servis e anmenn li dan son lakaz. I ti met li ansarz son lakour ek tou sa ki i ti posede.
GEN.39.5	Kan Zozef ti ansarz tou keksoz dan lakaz Potifar, SENYER ti beni lakour sa Ezipsyen akoz Zozef. Benediksyon SENYER ti lo tou sa ki i ti posede, dan son lakaz koman dan son plantasyon. 
GEN.39.6	I ti konfye tou son byen dan lanmen Zozef; i ti nepli okip nanryen, eksepte son manze.
GEN.39.6	Zozef ti en zoli garson. 
GEN.39.7	Apre en serten letan, fanm Potifar ti konmans zet en regar lo Zozef. I ti dir li, “Vin dormi avek mwan.”
GEN.39.8	Me i ti refize e i ti dir fanm son met, “Mon met pa okip nanryen dan lakaz e in konfye mwan tou sa ki i posede. 
GEN.39.9	Dan sa lakaz, i pa pli gran ki mwan. I'n konfye mwan tou eksepte ou, akoz ou son fanm. Ki mannyer eski mon pou kapab fer en keksoz osi mal e komet en pese kont Bondye?”
GEN.39.10	Tou le zour, i ti demann Zozef pour dormi avek li, me Zozef pa ti aksepte; i ti refize dormi avek li.
GEN.39.11	Me en zour, Zozef ti antre kot lakaz pour fer son travay. Bann serviter ti absan. 
GEN.39.12	Fanm Potifar ti atrap son lenz. I ti dir li, “Vin dormi avek mwan!”
GEN.39.12	Me Zozef ti les son lenz dan lanmen sa fanm e i ti tay deor. 
GEN.39.13	Kan i ti war ki Zozef ti'n kit son lenz dan son lanmen e ki i ti'n sov deor, 
GEN.39.14	i ti kriy bann serviter. I ti dir zot, “Gete! En Ebre in ganny anmennen isi pour ensilte nou. In vin kot mwan pour dormi avek mwan e mon'n kriye. 
GEN.39.15	Ler in antann mwan kriye i'n kit son lenz lanmenm akote mwan e in tay deor.”
GEN.39.16	I ti gard lenz Zozef obor li ziska ki son mari ti ariv dan lakaz. 
GEN.39.17	Alor, i ti rakont li sa menm zistwar, “Ou lesklav Ebre, ki ou'n anmenn isi, in vini pour sali mwan. 
GEN.39.18	Me de ki mon'n kriye, i'n kit son lenz akote mwan e sov deor.”
GEN.39.19	Ler Potifar, son met, ti antann sa parol ki son fanm ti'n dir: La ki mannyer ou lesklav in tret mwan, son lakoler ti monte. 
GEN.39.20	Potifar ti pran Zozef e met li dan prizon kot tou prizonnyen lerwa ti ganny garde. I ti reste la, dan prizon.
GEN.39.21	SENYER ti avek Zozef; i ti montre son labonte anver li. Zozef ti ganny faver avek sa komandan prizon, 
GEN.39.22	ki ti ansarz tou lezot prizonnyen. Tou sa ki ti annan pour fer dan prizon ti pas par li. 
GEN.39.23	Komandan prizon pa ti annan nanryen pour trakase, tou ti dan lanmen Zozef. SENYER ti avek li e i ti fer li reisi dan tou sa ki i ti antreprann.
GEN.40.1	Apre en pe letan, de sef dan lakour Faraon, responsab labwason ek son sef patisye, ti'n komet en fot kont lerwa Lezip. 
GEN.40.2	Faraon ti ankoler kont sa de fonksyonner enportan. 
GEN.40.3	I ti fer met zot dan prizon kot son sef gard, sa menm prizon kot Zozef ti ete. 
GEN.40.4	Sef gard ti met Zozef responsab pour servi zot. Zot ti reste dan prizon pandan en serten letan.
GEN.40.5	En menm swar, tou le de, responsab labwason lerwa ek sef patisye ti ganny sakenn en rev ki ti annan sinifikasyon spesyal. 
GEN.40.6	Kan Zozef ti vin war zot bomaten, i ti remarke ki zot ti byen trakase. 
GEN.40.7	I ti demann zot, “Akoz zot figir i paret tris ozordi?”
GEN.40.8	Zot ti dir li, “Nou'n ganny en rev, e napa personn ki kapab donn nou en lenterpretasyon.”
GEN.40.8	Zozef ti dir zot, “Eski pa Bondye ki donn lenterpretasyon rev? Pa per! Rakont mwan zot rev.”
GEN.40.9	Responsab labwason lerwa ti rakont son rev avek Zozef, “Mon ti reve ti annan en pye rezen devan mwan. 
GEN.40.10	I ti annan trwa brans. Sa pye rezen ti bourzonnen e fleri. Bann fler ti ouver e donn bann grap rezen. 
GEN.40.11	Lakoup Faraon ti dan mon lanmen. Mon ti pran bann grap rezen e mon ti pers zot dan lakoup e donn Faraon.”
GEN.40.12	Zozef ti dir li, “La lenterpretasyon ou rev: Sa trwa brans i reprezant trwa zour. 
GEN.40.13	Dan ankor trwa zour, Faraon pou retabli ou dan ou responsabilite. Ou ava repran ou travay, e servi Faraon son lakoup parey avan. 
GEN.40.14	Mazin mwan kan ou pou dan byen. Mon demann ou mansyonn mwan; ganny labonte koz avek Faraon pour mwan e fer mwan sorti dan sa prizon. 
GEN.40.15	Annefe, mon ti ganny anmennen pardfors sorti dan pei bann Ebre, e isi osi, mon pa'n fer nanryen mal pour merit ganny met dan prizon.”
GEN.40.16	Ler sef patisye ti war ki lenterpretasyon rev responsab labwason lerwa ti bon, i ti dir Zozef, “Mwan osi mon ti ganny en rev: Ti annan trwa pannyen gato lo mon latet. 
GEN.40.17	Dan pannyen anler ti annan tou kalite dipen ek gato pour Faraon, e bann zwazo ti pe bek gato dan pannyen lo mon latet.”
GEN.40.18	Zozef ti reponn, “La son lenterpretasyon: Sa trwa pannyen i reprezant trwa zour. 
GEN.40.19	Dan trwa zour, Faraon pou fer pann ou dan en pye dibwa, e zwazo pou vin bek ou laser.”
GEN.40.20	Trwa zour plitar, Faraon ti ganny son lanniverser. Ti annan en gran lafet pour tou son bann serviter. Faraon ti fer sorti responsab labwason ek sef patisye dan prizon. 
GEN.40.21	Responsab labwason ti ganny retabli dan son travay pour met lakoup dan lanmen Faraon. 
GEN.40.22	Me Faraon ti fer pann sef patisye, parey lenterpretasyon ki Zozef ti'n donnen. 
GEN.40.23	Pourtan, responsab labwason lerwa ti oubliy koz lo Zozef.
GEN.41.1	Anviron 2 an plitar, Faraon ti ganny en rev. I ti pe debout obor larivyer Nil, 
GEN.41.2	kan i ti war set zoli bef byen gra, sorti dan Nil e konmans manz zerb. 
GEN.41.3	Apre, set lot bef vilenn e meg, ti sorti dan larivyer Nil, e mont deryer lezot bef. 
GEN.41.4	Sa set vilen bef meg ti devor sa set zoli bef gra. Alor, Faraon ti sote dan son sonmey.
GEN.41.5	I ti redormi e i ti ganny ankor en rev. I ti war set zepi dible, byen gro e byen plen ki ti pe monte lo en menm tiz. 
GEN.41.6	Apre, i ti war set zepi dible byen meg e tou brile par divan Les. 
GEN.41.7	Bann zepi meg ti anval sa set zepi gro e plen. Faraon ti reveye; i ti'n zis ganny en rev. 
GEN.41.8	Bomaten, son lespri ti trouble. I ti fer apel tou bann pret, bann mazisyen ek tou bann savan dan Lezip. Faraon ti rakont zot son rev, me ti napa personn ki ti kapab enterprete.
GEN.41.9	Alor, responsab labwason lerwa ti dir Faraon, “Ozordi ki mon mazinen ki mon'n fer en fot. 
GEN.41.10	Kan Faraon ti ankoler avek nou, son bann serviter, e met mwan avek sef patisye dan prizon, dan lakaz sef gard, 
GEN.41.11	nou tou le de, nou ti ganny en rev menm swar e sak rev ti annan son sinifikasyon spesyal. 
GEN.41.12	Ti annan en zenn Ebre, serviter komandan bann gard ki ti la avek nou. Nou ti rakont li nou rev e i ti enterpret zot pour nou. 
GEN.41.13	Tou ti ariv egzakteman parey lenterpretasyon ki i ti'n dir nou. Mon ti reganny mon travay, e lot ti ganny pann.”
GEN.41.14	Faraon ti donn lord anmenn Zozef. Zot ti tir li toudswit dan prizon. I ti raze, sanz son lenz e zot ti anmenn li devan Faraon.
GEN.41.15	Faraon ti dir Zozef, “Mon'n ganny en rev, e napa personn pour enterpret mon rev. Mon'n antann dir ki ou kapab enterpret rev.”
GEN.41.16	Zozef ti reponn Faraon, “Pa mwan, me Bondye ki ava donn ou en lenterpretasyon favorab ou rev.”
GEN.41.17	Faraon ti dir Zozef, “Dan mon rev, mon ti pe debout obor larivyer Nil. 
GEN.41.18	Mon ti war set zoli bef byen gra ki ti monte sorti dan larivyer Nil e zot ti pe konmans manz zerb obor larivyer. 
GEN.41.19	Apre, deryer zot, ti mont set lot bef vilenn e meg. 
GEN.41.20	Sa set bef vilenn e meg ti devor sa set zoli bef gra. 
GEN.41.21	Me kan sa bann zoli bef gra ti'n ganny anvale, san ki ou remarke, sa bann vilen bef ti reste meg, parey avan. Apre, mon ti sote dan mon rev.
GEN.41.22	Mon ti ganny en lot rev: Mon ti osi war set gro zepi dible pe monte lo en sel tiz. 
GEN.41.23	Apre, set lot zepi meg e brile par divan Les ti mont deryer zot. 
GEN.41.24	Bann zepi meg ti anval sa set zepi ki ti gro e plen. Mon'n rakont mon bann mazisyen, me personn pa'n kapab donn mwan leksplikasyon.”
GEN.41.25	Zozef ti dir Faraon, “Sa de rev i en sel rev. Bondye in montre Faraon sa ki i pou fer. 
GEN.41.26	Sa set zoli bef, i reprezant set lannen, e sa set gro zepi osi, i set lannen. I form en menm rev. 
GEN.41.27	Sa set bef meg ki'n mont par deryer sa bann premye, i reprezant set lannen, e sa set zepi meg e brile par divan Les, se set lannen lafanmin. 
GEN.41.28	Parey mon'n dir Faraon, Bondye in montre li sa ki i pou fer. 
GEN.41.29	Pou annan set lannen labondans partou dan pei Lezip. 
GEN.41.30	Me apre, pou annan set lannen lafanmin. Tou sa labondans pou ganny oubliye. Sa lafanmin pou detri pei. 
GEN.41.31	Sa labondans pou ganny oubliye, akoz sa lafanmin ki pou vin apre, pou terib. 
GEN.41.32	Si ou'n rev de fwa, sa i montre ki Bondye in deside e i pa pou tarde pour fer li arive.
GEN.41.33	Aprezan, fodre ki Faraon i trouv en zonm avek disernman e saz pour met li ansarz Lezip. 
GEN.41.34	Fodre ki Faraon i swazir bann sef pour met ansarz pei e fer pey en taks, en senkyenm lo tou prodwi Lezip pandan sa set lannen labondans. 
GEN.41.35	Zot ava rasanble tou prodwi, pandan sa bann bon lannen ki pe vini, e anba lotorite Faraon, zot ava met an rezerv sa bann legren dan bann lavil. 
GEN.41.36	Sa bann prodwi ava servi koman rezerv pour sa set lannen lafanmin ki Lezip pou pas atraver, pour ki pei pa ganny detri par sa dezas.”
GEN.41.37	Sa propozisyon ti fer plezir Faraon ek son lantouraz. 
GEN.41.38	Faraon ti dir zot, “Eski nou kapab trouv en zonm parey sa enn ki ranpli avek lespri Bondye?”
GEN.41.39	Faraon ti dir Zozef, “Aprezan ki Bondye in fer ou konn tousala, napa personn ki osi entelizan e osi saz ki ou. 
GEN.41.40	Mon pou met ou ansarz mon pei. Tou mon pep pou soumet anba ou lord. Zis mwan ki pou par lao ou, akoz mon lerwa.”
GEN.41.41	Faraon ti dir Zozef, “La mon met ou ansarz Lezip antye.”
GEN.41.42	Apre, Faraon ti tir son bag dan son ledwa e met dan ledwa Zozef. I ti met li zoli lenz linenn ek en kolye annor dan son likou. 
GEN.41.43	I ti fer li mont dan kales son asistan e zot ti kriye devan li, “Atansyon! Gouverner pe pase!” Alor, Zozef ti ganny nonmen gouverner Lezip.
GEN.41.44	Faraon ti dir Zozef, “Mwan menm Faraon. Dan Lezip, personn pa pou bouz en ledwa, ni en lipye, san ou lotorizasyon.”
GEN.41.45	Faraon ti apel Zozef, Safnat-Panea e i ti donn li Asnat, fiy Poti-Fera, pret On, koman son fanm. Alor, Zozef ti al enspekte Lezip antye.
GEN.41.46	Zozef ti annan 30 an kan i ti antre dan servis Faraon, lerwa Lezip. I ti enspekte Lezip antye. 
GEN.41.47	Pandan sa set lannen labondans, pei ti prodwir bann gran rekolt. 
GEN.41.48	Zozef ti rasanble tou bann prodwi pandan sa 7 an. I ti met an rezerv dan bann lavil, tou manze ki ti ganny prodwi dan lakanpanny. 
GEN.41.49	I ti met an rezerv dible annabondans, parey disab lo bor lanmer. Ti annan telman ki ti enposib konte.
GEN.41.50	Avan premye lannen lafanmin ti arive, Zozef ti ganny de garson avek Asnat, fiy Poti-Fera, pret On. 
GEN.41.51	Zozef ti apel son premye garson Manase. I ti dir: Bondye in fer mwan oubliy tou mon soufrans ek separasyon avek mon fanmir. 
GEN.41.52	I ti apel son dezyenm garson, Efraim. I ti dir: Bondye in fer mwan ganny zanfan dan pei mon soufrans.
GEN.41.53	Sa set lannen labondans Lezip ti terminen, 
GEN.41.54	e sa set lannen lafanmin ti arive parey Zozef ti'n dir. Ti annan lafanmin dan tou pei, me dan Lezip, ti annan manze an rezerv. 
GEN.41.55	Kan manze ti fini e bann Ezipsyen ti santi lafen, zot ti kriy ver Faraon pour demann dipen. Faraon ti dir zot, “Al kot Zozef e fer sa ki i dir zot.”
GEN.41.56	Lafanmin ti fer ravaz dan pei antye, Zozef ti ouver bann magazen rezerv e i ti vann bann Ezipsyen manze, akoz lafanmin ti vreman sever dan Lezip. 
GEN.41.57	Dimoun sorti dan tou bann pei, ti vin Lezip kot Zozef pour aste dible, akoz lafanmin ti sever partou lo later.
GEN.42.1	Kan Zakob ti aprann ki ti annan dible Lezip, i ti dir son bann garson, “Akoz zot bezwen reste la e get kanmarad? 
GEN.42.2	Mon'n tande ki i annan dible Lezip. Desann, al aste dible laba pour nou. Konmsa nou ava reste vivan, nou pa pou mor.”
GEN.42.3	Alor, dis frer Zozef ti desann Lezip pour aste dible. 
GEN.42.4	Me Zakob pa ti anvoy Benzamen, frer Zozef, avek zot. I ti per ki en maler ti ava kapab ariv li.
GEN.42.5	Bann garson Izrael ti ariv Lezip pour aste dible ansanm avek lezot dimoun ki ti'n osi vini pour aste dible, akoz ti annan lafanmin dan pei Kanaan antye.
GEN.42.6	Koman gouverner Lezip, Zozef ti vann dible avek tou dimoun. Kan zot ti arive, bann frer Zozef ti prostern devan li. 
GEN.42.7	Ler Zozef ti war son bann frer, i ti rekonnet zot, me i ti tret zot parey bann etranze e i ti koz dir avek zot. I ti demann zot, “Kote zot sorti?”
GEN.42.7	Zot ti dir, “Nou sorti dan pei Kanaan e nou vin aste manze.”
GEN.42.8	Zozef ti rekonnet son bann frer, me zot, zot pa ti rekonnet li. 
GEN.42.9	Zozef ti rapel son bann rev lo zot size. I ti dir zot, “Zot bann espyon; zot in vin war bann pwen feb dan nou pei.”
GEN.42.10	Zot ti reponn li, “Non, mon senyer, ou bann serviter in zis vin aste manze. 
GEN.42.11	Nou tou, nou bann garson en sel zonm. Nou bann zonm onnet. Nou, ou bann serviter, nou pa bann espyon.”
GEN.42.12	Me i ti ensiste, “Non! Zot in vin war febles nou pei.”
GEN.42.13	Zot ti reponn, “Non, nou 12 frer, zanfan en sel zonm dan Kanaan. Nou pli zenn frer i avek nou papa e i annan enn nou frer ki'n mor.”
GEN.42.14	Me Zozef ti dir zot, “Mon asire zot bann espyon. 
GEN.42.15	La koman mon pou teste zot: Lo non Faraon, zot pa pou sorti isi tan ki zot pti frer pa vin isi. 
GEN.42.16	Anvoy enn parmi zot al sers zot frer. Lezot ava reste isi dan prizon. Mon pou teste si zot in dir laverite oubyen non. Par lavi Faraon, mon asire zot bann espyon.” 
GEN.42.17	Zozef ti fer met zot dan prizon pour trwa zour.
GEN.42.18	Trwazyenm zour, Zozef ti dir zot, “La sa ki fodre zot fer pour zot reste vivan. Mon annan respe pour Bondye: 
GEN.42.19	Si zot bann dimoun onnet, enn parmi zot frer ava reste dan prizon e lezot ava al anmenn dible kot zot fanmir akoz lafanmin. 
GEN.42.20	Anmenn zot pli zenn frer isi kot mwan. Zot parol ava ganny verifye e zot pa pou mor.”
GEN.42.20	Zot ti dakor fer sa. 
GEN.42.21	Zot ti dir ant zot: I vre nou koupab konsernan nou frer. Nou ti war son soufrans kan i ti sipliy avek nou, me nou pa ti ekout li. La aprezan sa maler in tonm lo nou.
GEN.42.22	Riben ti dir zot, “Pa mon ti dir zot pa fer ditor sa garson? Me zot pa ti oule ekoute. La aprezan nou bezwen rann kont pour son disan.”
GEN.42.23	Zot pa ti konnen ki Zozef ti konpran sa ki zot ti pe dir, akoz i ti servi en lenterpret pour koz avek zot. 
GEN.42.24	Zozef ti sorti pour al plere. Apre, i ti retourn kot zot e koz avek zot. I ti swazir Simeon parmi zot e fer anmar li devan zot lizye.
GEN.42.25	Zozef ti donn lord pour ranpli zot sak avek dible e remet zot larzan dan zot sak. I ti osi fer donn zot provizyon pour semen retour. I ti fer sa pour zot.
GEN.42.26	Zot ti sarz zot bourik avek dible e zot ti ale. 
GEN.42.27	Kan zot ti arete pour kanpe, enn parmi zot ti ouver son sak pour donn manze son bourik; i ti war son larzan anler dan sak. 
GEN.42.28	I ti dir son bann frer, “Zot in rann mwan mon larzan; i dan mon sak!”
GEN.42.28	Zot ti per e zot ti tranble e dir ant zot: Ki Bondye in fer avek nou la?
GEN.42.29	Kan zot ti ariv dan pei Kanaan, kot Zakob zot papa, zot ti rakont li tou sa ki ti'n ariv zot. 
GEN.42.30	Zot ti dir li, “Sa zonm ki ansarz pei in koz dir avek nou e i ti dir nou bann espyon. 
GEN.42.31	Nou ti dir li: Nou en bann dimoun onnet; nou pa bann espyon. 
GEN.42.32	Nou 12 frer, garson en sel papa. Enn in mor e sa enn pli zenn i avek nou papa dan pei Kanaan. 
GEN.42.33	Sa zonm, sef sa pei ti dir nou: La ki mannyer mon pou konnen si zot onnet: Kit enn zot frer isi avek mwan. Zot, al anmenn sa ki zot fanmir i bezwen akoz lafanmin. 
GEN.42.34	Apre, anmenn zot pti frer isi kot mwan. Konmsa, mon ava konnen ki zot pa bann espyon, me bann zonm onnet. Apre, mon ava liber zot frer e zot ava kapab fer komers dan sa pei.”
GEN.42.35	Kan zot ti vid zot sak, sakenn zot ti dekouver larzan dan son sak. Ler ansanm avek zot papa, zot ti war zot larzan, zot ti per. 
GEN.42.36	Zot papa, Zakob, ti dir zot, “Akoz zot, mon pou perdi tou mon zanfan! Zozef ek Simeon nepli la, e zot anvi pran Benzamen, dan tousala, mwan ki soufer.”
GEN.42.37	Riben ti dir son papa, “Ou ava kapab touy mon de garson si mon pa retourn avek Benzamen kot ou. Konfye li avek mwan e mon ava retourn avek li.”
GEN.42.38	Me i ti dir, “Mon garson pa pou al avek ou. Son frer in mor e i reste zis li. Si okenn maler i ariv li pandan zot vwayaz, zot pou fer mwan avek mon seve blan desann dan latonm avek sagren.”
GEN.43.1	Lafanmin ti sever dan pei. 
GEN.43.2	Kan zot ti'n fini manz dible ki zot ti'n aste Lezip, zot papa ti dir zot, “Retournen, al aste ankor en pe manze pour nou.”
GEN.43.3	Me Zida ti dir li, “Sa zonm ti averti nou: Mon pa pou aksepte resevwar zot si zot frer pa avek zot. 
GEN.43.4	Si ou deside anvoy nou frer avek nou, nou ava desann e al aste manze pour ou. 
GEN.43.5	Si ou pa les li vin avek nou, nou pa pou ale, akoz sa zonm ti fer byen kler avek nou: Mon pa pou resevwar zot, amwen ki zot frer i avek zot.”
GEN.43.6	Izrael ti dir, “Akoz zot in tret mwan konmsa e dir sa zonm ki zot annan en lot frer?” 
GEN.43.7	Zot ti reponn, “Sa zonm ti kestyonn nou lo nou menm e lo nou fanmir. I ti demann nou: Eski zot papa i ankor vivan? Eski zot annan en lot frer? Nou ti reponn son bann kestyon. Eski nou ti kapab mazinen ki i ti pou dir: Anmenn zot frer isi?”
GEN.43.8	Zida ti dir Izrael, son papa, “Les Benzamen vin avek mwan. Nou bezwen ale pour ki nou reste vivan e pa mor, ou menm, nou ek nou bann zanfan. 
GEN.43.9	Mon ava responsab pour li. Si mon pa retourn avek li e met li devan ou, mon ava koupab devan ou pour sa fot pour touzour. 
GEN.43.10	Si nou pa ti'n tarde, nou ti ava'n fini fer en dezyenm vwayaz.”
GEN.43.11	Alor, Izrael, zot papa, ti dir zot, “Fer sa ki neseser: Pran en pe meyer prodwi sa pei met dan zot sak, e anmenn koman en kado pour sa zonm: En pe lesans, en pe dimyel, zepis, pistas ek zamann. 
GEN.43.12	Anmenn doub larzan ki neseser avek zot. Retourn sa larzan ki ti dan zot sak. Petet zot in tronpe. 
GEN.43.13	Pran osi zot frer e retourn kot sa zonm. 
GEN.43.14	Mon swete ki Bondye Toupwisan i tous leker sa zonm e ki i ava pran pitye pour zot. I ava les zot lot frer ek Benzamen retournen. Kanta mwan, si fodre perdi ankor mon bann zanfan, i ava konmsi mon ti napa zot.”
GEN.43.15	Alor, zot ti pran sa bann kado, zot ti anmenn doub kantite larzan avek zot, ansanm avek Benzamen. Zot ti desann Lezip e al prezant zot devan Zozef.
GEN.43.16	Kan Zozef ti war Benzamen avek zot, i ti dir son administrater, “Anmenn sa bann zonm kot mwan, touy en zannimo, prepar li pour zot, akoz zot pou manz avek mwan midi.”
GEN.43.17	Sa zonm ti fer parey Zozef ti'n ordonn li, e i ti anmenn zot kot Zozef.
GEN.43.18	Ler sa bann zonm ti ganny anmennen dan lakaz Zozef, zot ti per. Zot ti dir, “Akoz sa larzan ki zot ti remet dan nou sak premye fwa, ki nou pe ganny anmennen dan son lakaz. Zot pou profite pour atrap nou e fer nou lesklav ansanm avek nou bann bourik.”
GEN.43.19	Alor, zot ti al kot administrater ki ansarz lakaz Zozef pour koz avek li devan laport. 
GEN.43.20	Zot ti dir li, “Eskize, mon senyer, nou ti vin isi en premye fwa pour aste manze. 
GEN.43.21	Ler nou ti arete pour kanpe e ouver nou sak, nou ti war tou nou larzan dan sakenn nou sak. Alor nou'n retourn avek sa larzan. 
GEN.43.22	Nou'n osi anmenn ankor larzan pour aste manze. Nou pa konnen lekel ki ti met nou larzan dan nou sak.”
GEN.43.23	Sa serviter ti reponn, “Reste trankil, pa bezwen per. Se ou Bondye e Bondye ou papa ki'n met en trezor dan zot sak. Mon'n resevwar zot larzan.” Apre, sa serviter ti anmenn Simeon kot zot.
GEN.43.24	I ti anmenn sa bann zonm dan lakaz Zozef. I ti donn zot delo e zot ti lav zot lipye. I ti osi donn manze zot bourik. 
GEN.43.25	Zot ti prepar zot kado letan zot ti pe esper Zozef, akoz zot ti'n aprann ki zot ti pou manz la.
GEN.43.26	Kan Zozef ti ariv se li, zot ti donn li kado ki zot ti'n anmenn dan lakaz, e zot ti prosternen devan li lafas ater. 
GEN.43.27	I ti demann zot, zot nouvel. I ti demande, “Eski zot vye papa ki zot ti mansyonnen, i byen? Eski i ankor vivan?”
GEN.43.28	Zot ti reponn, “Ou serviter, nou papa i byen e i ankor vivan.” Zot ti bese e prosternen.
GEN.43.29	Zozef ti lev lizye e i ti war son frer, Benzamen, garson son manman. I ti dir, “Eski li menm zot pli zenn frer ki zot ti mansyonnen? Bondye ava beni ou mon garson!”
GEN.43.30	Zozef pa ti kapab tenir, son leker ti gro; i ti anvi plere; i ti sorti deswit. I ti al dan son lasanm prive kot i ti plere. 
GEN.43.31	Apre, i ti lav son figir e sorti. I ti kontrol son lemosyon. I ti dir, “Servi manze.”
GEN.43.32	Zot ti servi Zozef apar, e son bann frer separe. Bann Ezipsyen ki ti la avek li, zot osi zot ti manz separe, akoz bann Ezipsyen pa manz avek bann Ebre. Annefe, pour bann Ezipsyen, sa i en keksoz degoutan. 
GEN.43.33	Bann frer Zozef ti asiz devan li, lene dapre son drwa premye garson e apre, bann ki pli zenn dapre laz. Sa bann zonm ti regard kanmarad avek letonnman. 
GEN.43.34	Zozef ti fer servi zot porsyon manze ki sorti lo son latab. Porsyon ki Benzamen ti gannyen ti senk fwa plis ki pour lezot. Alor, zot ti bwar diven avek li ziska zot ti soule.
GEN.44.1	Zozef ti donn sa lord son serviter ki ansarz son lakaz: Ranpli bann sak sa bann zonm avek lakantite dible ki zot kapab anmennen e met larzan sakenn anler dan son sak. 
GEN.44.2	Met mon lakoup annarzan dan sak sa enn ki pli zenn, ansanm avek son larzan dible. Sa serviter ti fer parey Zozef ti'n dir li.
GEN.44.3	Granmaten, koman lizour ti fer, zot ti ganny permisyon pour zot ale avek zot bann bourik. 
GEN.44.4	Apenn, zot ti'n kit lavil, Zozef ti dir son serviter, “Leve, al swiv sa bann zonm. Kan ou zwenn zot, ou ava dir zot: Akoz zot in retourn dimal pour dibyen? 
GEN.44.5	Eski sa lakoup ki mon senyer i bwar ladan e ki i servi pour devin lavenir pa avek zot? Sa ki zot in fer i mal.”
GEN.44.6	Kan serviter Zozef ti zwenn zot, i ti dir sa menm parol. 
GEN.44.7	Zot ti dir li, “Mon senyer akoz ou dir sa bann parol? Ou bann serviter pa pou zanmen komet en tel aksyon! 
GEN.44.8	Nou ti retourn avek larzan ki nou ti war anler dan nou sak ler nou ti sorti Kanaan. Pour ki rezon nou ti ava vol larzan oubyen lor dan lakaz ou met? 
GEN.44.9	Si ou war nenport kwa lo nenport ki parmi nou, i ava ganny touye e nou, nou ava vin ou bann lesklav.”
GEN.44.10	I ti reponn, “Dakor! I ava parey ou'n dir. Sa enn avek ki mon war okenn keksoz, pou vin mon lesklav, me leres zot ava lib pour ale.”
GEN.44.11	Zot ti depese pour met zot sak ater e ouver li. 
GEN.44.12	Sa zonm ti fouy dan zot sak konmansan par sa enn ki pli vye pour fini avek sa enn ki pli zenn. I ti war lakoup dan sak Benzamen. 
GEN.44.13	Zot ti desir zot lenz; sakenn ti sarz son bourik e zot ti retourn dan lavil.
GEN.44.14	Kan Zida ek son bann frer ti ariv kot lakaz Zozef, i ti ankor la. Zot ti tonm ater devan li. 
GEN.44.15	Zozef ti demann zot, “Ki zot in fer la? Eski zot pa konnen ki en zonm koman mwan i konn devinen?”
GEN.44.16	Zida ti dir, “Ki nou pou kapab dir ou, mon senyer? Ki mannyer nou kapab eksplik sa? Ki mannyer nou pou prouv nou linosans? Bondye in dekouver fot ou bann serviter. La nou la, nou ou bann lesklav mon senyer, ensi ki sa enn avek ki ou'n war lakoup.”
GEN.44.17	Alor Zozef ti dir, “Mon pa pou zanmen kapab fer sa! Zis sa enn avek ki lakoup in ganny trouve, ki ava vin mon lesklav. Kanta zot, zot kapab retourn kot zot papa, anpe.”
GEN.44.18	Zida ti apros kot Zozef. I ti dir li: Mon senyer, silvouple, les ou serviter dir ou en parol; pa ankoler avek ou serviter, ou osi enportan ki Faraon. 
GEN.44.19	Mon senyer, ou ti demann nou: Eski zot annan en papa oubyen en frer? 
GEN.44.20	Nou ti reponn: Nou annan en vye papa ek en pti frer, zanfan son vyeyes; son frer in mor. I reste zis li tousel parmi bann zanfan son manman, e son papa i kontan li. 
GEN.44.21	Apre, ou ti dir nou: Anmenn li kot mwan e mon ava okip li. 
GEN.44.22	Nou ti dir mon senyer: Sa garson pa kapab kit son papa, akoz si i kit li, son papa pou mor. 
GEN.44.23	Apre, ou ti dir nou: Si zot pa anmenn zot pli zenn frer avek zot, zot pa pou kapab war mwan ankor.
GEN.44.24	Kan nou ti retourn kot ou serviter, mon papa, nou ti dir li tou parol ki ou ti'n dir nou. 
GEN.44.25	Kan nou papa ti dir nou: Retournen, al aste en pe manze, 
GEN.44.26	nou ti dir li: Nou pa kapab ale, akoz nou pa pou war sa zonm, amwen ki nou pti frer i avek nou.
GEN.44.27	Apre, mon papa, ti dir nou: Zot konnen ki mon fanm ti donn mwan de garson. 
GEN.44.28	Premye ti kit mwan, e mon ti dir: Sirman i'n ganny desire, e mon pa'n war li ankor. 
GEN.44.29	Si zot pran ankor sa enn avek mwan, e i ariv li okenn maler, zot pou fer mwan avek mon seve blan desann dan lemonn lanmor.
GEN.44.30	La, si aprezan mon retourn kot mon papa e si son garson pa avek nou, akoz i bokou atase avek li, 
GEN.44.31	i pou mor de ki i pa war li avek nou. Nou pou fer nou vye papa, avek son seve blan, desann dan latonm avek sagren. 
GEN.44.32	Mwan ou serviter, mon'n pran responsabilite pour sa garson. Mon ti dir mon papa, si mon pa retourn avek li kot ou, mon pou reste touzour koupab mon lavi antye, devan mon papa. 
GEN.44.33	Mon sipliy ou, les mwan reste dan plas sa garson koman ou lesklav e les li retourn avek son bann frer. 
GEN.44.34	Ki mannyer mon kapab retourn kot mon papa si sa garson pa avek mwan? Mon per sa maler ki pou arive avek mon papa.
GEN.45.1	Zozef ti nepli kapab kontrol son lemosyon devan tou sa ki ti la avek li. I ti dir, “Fer sorti tou dimoun.” Ler Zozef ti tousel avek son bann frer, i ti fer zot konnen ki li Zozef, zot frer. 
GEN.45.2	I ti konmans plere byen for. Bann Ezipsyen ek tou bann serviter dan lakaz Faraon ti antann li plere.
GEN.45.3	Zozef ti dir son bann frer, “Mwan Zozef. Eski mon papa i ankor vivan?” Me son bann frer pa ti kapab reponn li, akoz zot ti reste sezi devan li.
GEN.45.4	Zozef ti dir son bann frer, “Apros isi obor mwan.”
GEN.45.4	Alor, zot ti aprose. I ti dir zot, “Mwan Zozef, zot frer ki zot ti vann pour ganny anmennen Lezip. 
GEN.45.5	Aprezan, pa bezwen aflize oubyen regrete ki zot in vann mwan isi. Bondye in anvoy mwan isi avan zot, pour sov zot lavi.”
GEN.45.6	“I annan de lannen depi ki lafanmin pe afekte pei. Pandan ankor senk lannen zot pa pou ni plante, ni rekolte. 
GEN.45.7	Bondye in anvoy mwan isi avan zot pour prepar rezerv manze dan sa pei e pour permet, par sa gran delivrans, ki zot, ek bokou lezot, ava reste vivan. 
GEN.45.8	Annefe, pa zot ki ti anvoy mwan isi, me Bondye. I'n fer mwan vin en papa pour Faraon, sef son lakaz antye e gouverner pei Lezip antye.”
GEN.45.9	“Depese pour retourn kot mon papa e dir li: La sa ki ou garson Zozef i dir: Bondye in fer mwan senyer Lezip antye. Vin kot mwan deswit, san tarde. 
GEN.45.10	Ou ava reste dan rezyon Gosenn. Ou ava reste pre avek mwan, ou, ou bann zanfan ek zanfan ou bann zanfan, ou bann troupo, ou bann zannimo, ek tou sa ki ou posede. 
GEN.45.11	Mon ava donn ou tou sa ki ou bezwen, akoz pou annan ankor senk lannen lafanmin. Vini, pour ki ni ou, ni ou fanmir pa ava dan bezwen, e ki ou pa perdi tou sa ki ou posede.”
GEN.45.12	Zozef ti azoute, “Zot war byen e mon pti frer Benzamen osi, i war ki se mwan menm Zozef, ki pe koz avek zot. 
GEN.45.13	Alor, al rakont mon papa pozisyon enportan ki mon okipe isi dan Lezip, e rakont li tou sa ki zot in war. Depes zot, anmenn mon papa isi.”
GEN.45.14	Apre, Zozef ti tonm dan likou son frer, Benzamen e i ti plere. Benzamen osi ti pler lo likou son frer Zozef. 
GEN.45.15	An pleran, i ti anbras osi tou lezot son bann frer. Apre sa, zot ti reisi koz avek li.
GEN.45.16	Sa nouvel ti fannen ziska kot Faraon, ki bann frer Zozef ti'n vini. Sa ti fer bokou plezir Faraon ek tou son bann serviter.
GEN.45.17	Faraon ti dir Zozef, “Dir ou bann frer, sarz zot bourik e retourn Kanaan. 
GEN.45.18	Al sers zot papa avek tou zot fanmir, e retourn isi kot mwan. Mon ava donn zot bann meyer keksoz Lezip, e zot ava manz meyer prodwi nou pei. 
GEN.45.19	Ou kapab ordonnen ki zot pran bann kales Lezip pour anmenn bann zanfan, zot fanm ek zot papa osi. 
GEN.45.20	Pa trakas pour zot bann byen, akoz zot pou ganny meyer landrwa dan Lezip.”
GEN.45.21	Bann garson Izrael ti fer parey Faraon ti'n dir zot. Zozef ti donn zot bann kales dapre lord Faraon e i ti donn zot provizyon osi pour zot vwayaz. 
GEN.45.22	Zozef ti donn tou son bann frer lenz anplis, me Benzamen ti ganny 300 pyes larzan ek senk lenz lafet. 
GEN.45.23	I ti anvoy pour son papa, dis bourik sarze avek bann bon keksoz Lezip, dis bourik sarze avek dible, dipen, ek provizyon pour vwayaz. 
GEN.45.24	Apre, i ti les son bann frer ale, e kan zot ti pe ale, i ti dir zot, “Pa lager dan semen.”
GEN.45.25	Alor, zot ti kit Lezip e zot ti retourn Kanaan, kot zot papa. 
GEN.45.26	Zot ti dir zot papa, “Zozef i ankor vivan e i gouverner Lezip antye.” Zakob ti reste sezi e i pa ti krwar zot.
GEN.45.27	Me kan zot ti rakont li bann parol ki Zozef ti'n dir zot e ki i ti war bann kales ki Zozef ti'n anvoye pour vin zwenn li, i ti repran kouraz. 
GEN.45.28	Izrael ti dir, “Mon pa demann plis! Zozef, mon garson i ankor vivan. Mon pou war li avan mon mor.”
GEN.46.1	Alor, Izrael ti konmans son vwayaz avek tou sa ki i ti posede. Ler i ti ariv Berseba, i ti ofer en sakrifis an loner Bondye son papa, Izaak. 
GEN.46.2	Aswar, Bondye ti koz avek Izrael atraver bann rev. I ti dir li, “Zakob, Zakob.”
GEN.46.2	I ti reponn, “La mon la.”
GEN.46.3	Bondye ti dir li, “Mwan menm Bondye, Bondye ou papa. Pa per pour desann Lezip, akoz mon pou fer ou vin en gran nasyon laba. 
GEN.46.4	Mwan ki pou al avek ou Lezip, e mon pou retourn avek ou. Se Zozef ki pou ferm ou lizye avek son prop lanmen.”
GEN.46.5	Zakob ti kit Berseba. Bann garson Izrael ti anmenn zot papa, Zakob, zot zanfan ek zot fanm dan bann kales ki Faraon ti'n anvoye pour anmenn zot. 
GEN.46.6	Zot ti pran zot troupo ek zot bann byen ki zot ti'n gannyen dan pei Kanaan. Zakob ti desann Lezip avek tou son desandans. 
GEN.46.7	I ti pran son bann garson ek son bann pti zanfan, son bann fiy ek zot bann fiy. I ti anmenn tou son desandans avek li Lezip.
GEN.46.8	La non bann desandan Izrael, ki ti desann Lezip:
GEN.46.8	Zakob ek son bann garson: Riben, premye garson Zakob. 
GEN.46.9	Bann garson Riben: Henok, Palou, Hesronn, e Karmi.
GEN.46.10	Bann garson Simeon: Yemouel, Yamin, Ohad, Yakin, Soar, ek Saoul, garson en fanm Kananeen. 
GEN.46.11	Bann garson Levi: Gersonn, Keat, ek Merari.
GEN.46.12	Bann garson Zida: Er, Onann, Sela, Peres, ek Zera. Er ek Onann ti mor dan pei Kanaan. Bann garson Peres ti Hesronn ek Hamoul.
GEN.46.13	Bann garson Isakar: Tola, Poua, Yob, e Simronn.
GEN.46.14	Bann garson Zabilon: Sered, Elonn ek Yaleel.
GEN.46.15	Sa i bann garson ki Lea ti fer avek Zakob dan Padann-Aranm. I ti osi annan en fiy, Dina. An tou, ti annan 33 garson ek fiy.
GEN.46.16	Bann garson Gad: Sifionn, Hagi, Souni, Esbonn, Eri, Arodi, e Areli.
GEN.46.17	Bann garson Aser: Imna, Yisva, Yisvi, Beria, ek Sera zot ser. Bann garson Beria: Heber e Malkiel.
GEN.46.18	Sa i bann garson Zilpa, ki Laban ti'n donn koman servant, Lea son fiy; sa i bann zanfan ki i ti fer avek Zakob, 16 an tou.
GEN.46.19	Bann garson Rasel, fanm Zakob: Zozef ek Benzamen.
GEN.46.20	Dan pei Lezip, Zozef ti ganny Manase ek Efraim, ki Asnat, fiy Poti-Fera pret On ti gannyen. 
GEN.46.21	Bann garson Benzamen: Bela, Beker, Asbel, Gera, Naaman, Ei, Ros, Moupim, Houpim ek Ard 
GEN.46.22	Sa i bann garson Rasel, ki i ti gannyen pour Zakob: An tou 14.
GEN.46.23	Garson Dan: Housim.
GEN.46.24	Bann garson Neftali: Yatseel, Gouni, Yetzer, ek Silenm. 
GEN.46.25	Sa i bann garson Bila, ki Laban ti donn Rasel son fiy, ki i ti fer avek Zakob. Set an tou.
GEN.46.26	Tou sa bann zanfan Zakob ki ti al Lezip, ki ti son desandans, san kont fanm bann garson Zakob: 66 zot an tou.
GEN.46.27	Bann garson Zozef, ki ti ne Lezip: Ti annan de. Bann manm lafanmin Zakob ki ti vin Lezip: 70 an tou.
GEN.46.28	Zakob ti anvoy Zida kot Zozef devan li pour prepar son vwayaz pour Gosenn. Ler zot ti ariv Gosenn, 
GEN.46.29	Zozef ti prepar son kales e mont Gosenn pour al rankontre son papa Izrael. De ki zot ti zwenn, i ti may li e plere pour en bon pe letan. 
GEN.46.30	Izrael ti dir Zozef, “La aprezan ki mon'n war ou figir, mon kapab mor, akoz mon konnen ki ou ankor vivan.”
GEN.46.31	Zozef ti dir son bann frer e lezot manm son fanmir, “Mon pou al fer konnen Faraon, ki mon bann frer ek mon fanmir ki ti dan Kanaan, in vin kot mwan. 
GEN.46.32	Mon pou dir li ki sa bann zonm i bann berze e zot gard bann troupo. Zot in anmenn zot troupo ek tou sa ki zot posede. 
GEN.46.33	Ler Faraon ava apel zot e demann zot, ki travay zot fer, 
GEN.46.34	zot ava dir li: Ou bann serviter in gardyen zannimo depi nou lazenes, parey nou bann zanset. Konmsa, i ava les zot reste Gosenn akoz bann Ezipsyen pa ti kontan bann berze.”
GEN.47.1	Zozef ti al kot Faraon. I ti dir li, “Mon papa, ek mon bann frer in arive sorti Kanaan avek zot bann troupo, ek tou sa ki zot posede, e zot in etabli zot dan pei Gosenn.”
GEN.47.2	I ti pran senk parmi son bann frer e prezant zot avek Faraon. 
GEN.47.3	Faraon ti demann bann frer Zozef, “Ki travay zot fer?”
GEN.47.3	Zot ti reponn, “Nou, ou bann serviter, nou bann berze, parey nou bann zanset.”
GEN.47.4	Zot ti dir Faraon, “Nou'n vin isi akoz napa zerb pour nou troupo, akoz lafanmin i sever dan Kanaan. Nou sipliy ou, les nou, ou bann serviter reste Gosenn.”
GEN.47.5	Faraon ti dir Zozef, “Ou papa ek ou bann frer in vin kot ou. 
GEN.47.6	Lezip i ou pei. Fer ou papa ek ou bann frer etabli zot dan meyer landrwa. Etabli zot dan Gosenn, e si i annan okenn bann zonm kapab, met zot ansarz mon bann troupo.”
GEN.47.7	Zozef ti fer son papa Zakob, monte e prezant li devan Faraon. Zakob ti beni Faraon. 
GEN.47.8	Faraon ti demann Zakob, “Ki laz ou annan?”
GEN.47.9	Zakob ti reponn, “I annan 130 an depi ki mon lo later. Mon bann lannen in kourt e difisil; pa otan ki pour mon bann zanset pandan zot bann long lavi nomad.”
GEN.47.10	Zakob ti beni Faraon e i ti kit li. 
GEN.47.11	Zozef ti enstal son papa ek son bann frer Lezip, dan meyer rezyon Ranmses, parey Faraon ti'n ordonnen. 
GEN.47.12	Zozef ti donn zot manze dapre lakantite dimoun ki zot ti annan pour nouri.
GEN.47.13	Ti nepli annan manze dan pei, akoz lafanmin ti sever. Lezip ek pei Kanaan ti soufer akoz sa lafanmin. 
GEN.47.14	Zozef ti ranmas tou larzan dan Lezip ek Kanaan kont dible ki dimoun ti aste. I ti anmenn sa larzan kot Faraon. 
GEN.47.15	Kan tou larzan ti'n fini dan Lezip e dan Kanaan, bann Ezipsyen ti vin kot Zozef. Zot ti dir li, “Donn nou manze. Akoz ki nou bezwen mor devan ou? Nou larzan in fini.”
GEN.47.16	Zozef ti reponn, “Si zot nepli annan larzan, donn mwan zot troupo e mon ava donn zot manze.”
GEN.47.17	Zot ti anmenn zot troupo kot Zozef, e Zozef ti sanz manze kont zot seval, zot troupo bef, mouton, kabri, ek zot bourik. Pandan lannen, Zozef ti donn zot manze kont tou zot troupo.
GEN.47.18	Zot ti vin kot li lannen apre. Zot ti dir li, “Nou pa kapab kasyet ou ki nou larzan in fini e ki tou nou troupo i pour ou. Nou napa nanryen, eksepte nou later ek nou menm. 
GEN.47.19	Akoz ki nou bezwen mor ansanm avek nou later? Aste nou later ek nou menm, annesanz, ou ava donn nou manze e nou ava vin lesklav Faraon. Donn nou legren e nou ava viv, nou pa ava mor e nou later pa ava reste dan labandon.”
GEN.47.20	Zozef ti aste Lezip antye pour Faraon. Tou bann Ezipsyen ti vann zot later akoz lafanmin ti sever dan pei. Pei antye ti vin propriyete Faraon. 
GEN.47.21	Tou lepep ti ganny transfere ver bann lavil atraver pei. 
GEN.47.22	Zis later bann pret ki pa ti ganny aste, akoz zot ti ganny en pansyon avek Faraon pour zot viv. Alor, zot pa ti bezwen vann zot later.
GEN.47.23	Zozef ti dir lepep, “La ki mon'n aste zot avek zot later pour Faraon, zot ava ganny legren pour zot senmen e kiltiv later. 
GEN.47.24	Lo bann rekolt, zot ava donn Faraon en senkyenm parti e leres ava vin pour zot. Zot ava gannyen pour senmen ek dekwa pour manze, pour zot ek zot fanmir.”
GEN.47.25	Zot ti dir, “Ou'n sov nou lavi. Nou dakor pour vin lesklav Faraon.” 
GEN.47.26	Alor Zozef ti fer en lalwa ki ankor egziste ozordi, konmkwa Faraon i resevwar en senkyenm tou rekolt. Zis later bann pret ki Faraon pa ti aste.
GEN.47.27	Bann Izraelit ti reste dan pei Lezip, dan rezyon Gosenn. Zot ti aste propriyete e zot ti ganny bokou zanfan. 
GEN.47.28	Zakob ti reste Lezip pandan 17 an. An tou, i ti viv 147 an.
GEN.47.29	Kan lanmor ti aprose, Zakob ti apel son garson Zozef. I ti dir li, “Si vreman ou kontan mwan, met ou lanmen anba mon kwis e promet mwan ki ou pa pou anter mwan dan Lezip. Mon sipliy ou, promet mwan 
GEN.47.30	ki kan mon mor, ou pou anter mwan avek mon bann zanset. Anmenn mon lekor an deor Lezip e anter mwan dan tonbo mon bann zanset.”
GEN.47.30	Zozef ti reponn, “Mon pou fer parey ou'n dir.”
GEN.47.31	Zakob ti dir li, “Promet mwan par en serman.” Zozef ti fer en serman. Izrael ti prosternen lo son lili.
GEN.48.1	Apre sa, Zozef ti ganny dir, “Ou papa i malad.” Alor i ti pran son de garson, Manase ek Efraim e al kot son papa, Zakob. 
GEN.48.2	Zot ti dir Zakob ki son garson, Zozef, in vin war li. Izrael ti ralye son lafors e i ti asiz lo son lili.
GEN.48.3	Zakob ti dir Zozef, “Bondye Toupwisan in aparet avek mwan Louz, dan pei Kanaan e in beni mwan. 
GEN.48.4	I ti dir mwan: Mon pou fer ou ganny zanfan e vin en gran pep e mon pou donn sa later ou bann desandans koman son posesyon pour touzour.”
GEN.48.5	Zakob ti azoute, “Ou de garson ki ti ne Lezip avan ki mon ti ariv kot ou, Efraim ek Manase, pou vin pour mwan, parey Riben ek Simeon. 
GEN.48.6	Tou zanfan ki ou pou gannyen apre zot, ava vin pour ou e zot ava resevwar atraver non zot frer en par dan patrimwann. 
GEN.48.7	Kan mon ti sorti Padann-Aranm, Rasel ti mor dan pei Kanaan dan semen, avan nou ti ariv Efrata. Mon ti anter li lo semen Efrata, setadir Betlehenm.”
GEN.48.8	Kan Izrael ti war bann garson Zozef, i ti dir, “Lekel sa?”
GEN.48.9	Zozef ti reponn son papa, “Zot mon bann garson ki Bondye in donn mwan isi.”
GEN.48.9	I ti dir, “Fer zot apros isi pour mwan beni zot.”
GEN.48.10	Izrael pa ti war byen kler, akoz lavyeyes. Zozef ti fer zot apros kot li. I ti may zot, e anbras zot.
GEN.48.11	Izrael ti dir Zozef, “Mon pa ti mazinen si mon ti pou war ou ankor, me la Bondye in fer mwan war ou zanfan osi.”
GEN.48.12	Zozef ti retir zot lo zenou son papa, e i ti prosternen ziska ater.
GEN.48.13	Apre, Zozef ti pran Efraim e met li lo kote gos Izrael, e Manase lo kote drwat, akote kanmarad. 
GEN.48.14	Izrael ti met son lanmen drwat lo latet Efraim menm ki ti pli zenn e son lanmen gos lo latet Manase. I ti bezwen krwaz son lebra. Annefe, Manase ti lene garson. 
GEN.48.15	Apre, i ti beni Zozef:
GEN.48.15	Bondye, ki mon papa Abrahanm ek Izaak ti servi,
GEN.48.15	Bondye ki'n mon berze pandan tou sa letan ziska ozordi!
GEN.48.16	Mon demande ki sa lanz ki'n delivre mwan dan tou mal,
GEN.48.16	i beni sa de garson.
GEN.48.16	Atraver zot, mon non pa pou ganny oubliye,
GEN.48.16	ensi ki non mon zanset Abrahanm ek Izaak;
GEN.48.16	zot ava vin en gran pep lo later.
GEN.48.17	Kan Zozef ti war ki son papa ti'n met son lanmen drwat lo latet Efraim, i pa ti kontan. I ti pran lanmen son papa pour met lo latet Manase. 
GEN.48.18	Zozef ti dir li, “Pa konmsa papa. La lene garson, met ou lanmen drwat lo son latet.”
GEN.48.19	Me son papa ti refize. I ti dir, “Mon konnen mon garson. Li osi i pou vin en pep e i pou vin gran. Son pti frer pou vin pli gran ki li e son desandans pou vin en gran nasyon.” 
GEN.48.20	Alor, i ti beni zot. I ti dir:
GEN.48.20	Bann Izraelit pou servi ou non kan zot ava donn benediksyon.
GEN.48.20	Zot ava dir:
GEN.48.20	Bondye ava fer zot parey Efraim ek Manase.
GEN.48.20	Alor, i ti met Efraim avan Manase.
GEN.48.21	Apre Izrael ti dir Zozef, “Mon pre pour mor. Bondye pou avek ou e i pou fer ou retourn dan pei ou bann zanset. 
GEN.48.22	Mon donn ou Sikenm, en par anplis ki ou bann frer, lavil ki mon ti pran avek bann Amorit avek mon lepe ek mon fles.”
GEN.49.1	Zakob ti apel son bann garson. I ti dir zot:
GEN.49.1	Rasanble zot otour mwan pour mwan anons zot sa ki pou ariv zot dan lavenir:
GEN.49.2	Rasanble e ekoute, garson Zakob,
GEN.49.2	ekout zot papa, Izrael.
GEN.49.3	Riben, ou mon lene garson,
GEN.49.3	mon lafors e premye fri mon viger;
GEN.49.3	ou depas ou bann frer dan dinyite ek lafors.
GEN.49.4	Ou balote parey delo, me ou pa pou ganny drwa lene garson,
GEN.49.4	akoz ou'n sali dan mon lili avek mon fanm.
GEN.49.4	Ou'n dezonor mon lili.
GEN.49.5	Simeon ek Levi, zot de frer;
GEN.49.5	zot servi lepe ek zarm pour fer vyolans.
GEN.49.6	Mon pa pou zanmen pran par dan zot konplo.
GEN.49.6	Dan zot lakoler, zot in touy dimoun
GEN.49.6	e zot in koup zare bann toro pour zot prop plezir.
GEN.49.7	Modi zot lakoler, akoz i feros
GEN.49.7	e zot move karakter ava osi ganny modi akoz i kriyel;
GEN.49.7	mon pou diviz zot e dispers zot dan pei.
GEN.49.8	Zida! Ou bann frer pou felisit ou;
GEN.49.8	ou lanmen pou kraz ou bann lennmi.
GEN.49.8	Bann garson ou papa pou prostern devan ou.
GEN.49.9	Zida i parey en zenn lyon ki sorti lasas;
GEN.49.9	i tonm ater e dormi koman en lyon,
GEN.49.9	e parey en femel lyon.
GEN.49.9	Lekel ki oze lev li?
GEN.49.10	Pouvwar rwayal pou reste touzour dan fanmir Zida.
GEN.49.10	Baton komann pou reste dan lanmen son desandans pour touzour.
GEN.49.10	Bann nasyon pou annan respe pour li e obei li.
GEN.49.11	I kapab anmar son bourik avek pye rezen
GEN.49.11	e son piti bourik avek meyer brans rezen.
GEN.49.11	I lav son lenz dan diven e son rob dan zi rezen.
GEN.49.12	Son lizye i rouz avek diven,
GEN.49.12	e son ledan pou pli blan ki dile.
GEN.49.13	Zabilon pou reste obor lanmer;
GEN.49.13	i pou en por pour bann bato,
GEN.49.13	e son teritwar pou ariv ziska Sidon.
GEN.49.14	Isakar i solid parey en bourik.
GEN.49.14	I dormi dan en lanklo avek miray lo de kote.
GEN.49.15	I ti war en bon landrwa pour repoze e pei ti agreab.
GEN.49.15	Alor, i ti kourb son ledo anba son fardo
GEN.49.15	e i ti vin parey en lesklav dan travoforse.
GEN.49.16	Parey tou tribi Izrael,
GEN.49.16	Dann pou ziz son pep.
GEN.49.17	Dann pou parey en serpan dan santye,
GEN.49.17	en viper lo semen, ki mord talon seval
GEN.49.17	e fer tonbe son kavalye.
GEN.49.18	SENYER! Mon esper ou, e ou ava sov mwan.
GEN.49.19	Gad, bann troup arme pou atak li,
GEN.49.19	me i pou defann e pourswiv zot.
GEN.49.20	Aser pou annan manze annabondans;
GEN.49.20	i pou prodwir bon manze pour lerwa.
GEN.49.21	Neftali i en serf an liberte,
GEN.49.21	ki met ba bann zoli piti.
GEN.49.22	Zozef i parey en plant fertil ki pous obor en sours;
GEN.49.22	son bann brans i depas miray.
GEN.49.23	Zot in atak li avek lans e zot in fatig li.
GEN.49.23	Bann tirer fles pou atak li,
GEN.49.24	me in tenir ferm lo son lans.
GEN.49.24	Son lebra in reste daplon.
GEN.49.24	Par lafors Bondye Zakob,
GEN.49.24	ou'n vin Berze e Ros protekter Izrael.
GEN.49.25	Par Bondye ou papa ki sekour ou,
GEN.49.25	par Bondye Toupwisan, ou ava resevwar
GEN.49.25	benediksyon lapli ki sorti lao dan lesyel
GEN.49.25	ek delo ki monte sorti dan profonder later.
GEN.49.25	Benediksyon pour ganny bokou troupo ek bokou zanfan.
GEN.49.26	Zozef! Benediksyon ou papa
GEN.49.26	pou depas byenfe bann montanny lantikite.
GEN.49.26	Benediksyon ki depas larises bann vye kolin
GEN.49.26	ava repoz lo ou latet.
GEN.49.26	Zozef, sa enn ki'n ganny met apar parmi son bann frer.
GEN.49.27	Benzamen i en loulou feros.
GEN.49.27	I devor son viktim bomaten,
GEN.49.27	e aswar i partaz bann depouy.
GEN.49.28	Ti annan an tou, 12 tribi Izrael. Sa ti benediksyon ki zot papa ti donn sakenn zot. Sakenn ti resevwar en benediksyon spesyal.
GEN.49.29	Apre, Zakob ti donn zot sa lord: Mon pre pour mor. Anter mwan avek mon bann zanset dan kavo ki lo later Efronn, en Hitit, 
GEN.49.30	dan kavo laplenn Makpela, pre avek Manmre, dan pei Kanaan, ki Abrahanm ti aste avek Efronn, en Hitit, koman landrwa pour anter bann mor. 
GEN.49.31	Se la ki zot ti anter Abrahanm ek Sara, son fanm. La, ki zot ti anter Izaak ek Rebeka, son fanm, e se la ki mon ti anter Lea. 
GEN.49.32	Sa laplenn e kavo ti ganny aste avek bann Hitit.
GEN.49.33	Apre ki Zakob ti'n fini donn zot sa bann lord, i ti rann son dernyen souf. I ti al zwenn son bann zanset dan lanmor.
GEN.50.1	Zozef ti tonm dan lebra son papa. I ti anbras li e plere. 
GEN.50.2	Apre i ti donn lord son bann dokter pour anbonm lekor son papa. Alor, zot ti anbonm Izrael. 
GEN.50.3	Zot ti pran 40 zour, letan neseser pour anbonm en lekor. Bann Ezipsyen ti pler Zakob pandan 70 zour.
GEN.50.4	Kan letan dey ti'n fini, Zozef ti dir avek bann dimoun dan lantouraz Faraon, “Mon sipliy zot, par lanmitye ki zot annan pour mwan, koz avek Faraon dan mon faver: 
GEN.50.5	Avan son lanmor, mon papa, ti fer mwan fer en serman. I ti dir: Mon lanmor pe aprose. Ou ava anter mwan dan en tonbo ki mon'n prepare dan Kanaan. Les mwan monte pour al anter mon papa. Apre, mon ava retournen.”
GEN.50.6	Faraon ti reponn, “Ale! Al anter ou papa parey ou'n promet li.”
GEN.50.7	Alor, Zozef ti monte pour al anter son papa. Tou bann serviter Faraon, bann ansyen dan son lakour, 
GEN.50.8	son bann frer, ek fanmir son papa ti al avek li. Zis zot zanfan ek zot troupo ki ti reste Gosenn. 
GEN.50.9	I ti anmenn avek li, bann kales ek bann kavalye ki ti akonpanny zot; ti annan en laprosesyon finerer enportan.
GEN.50.10	Kan zot ti ariv Atad, dan drwa kot i bat dible, lot kote larivyer Zourden, zot ti plere e fer en gran lamantasyon. Zozef ti pler son papa pandan set zour. 
GEN.50.11	Bann Kananeen ki ti war sa lanterman ti dir: Sa i en dey tre dir pour Lezip. Alor sa landrwa ti ganny apele Abel-Mizraim, savedir dey Lezip.
GEN.50.12	Bann garson Zakob ti fer tousala pour zot papa, parey i ti'n ordonn zot. 
GEN.50.13	Zot ti anmenn li dan pei Kanaan e anter li dan kavern Makpela, pre avek Manmre ki Abrahanm ti'n aste avek Efronn, en Hitit, koman en landrwa pour anter son bann mor. 
GEN.50.14	Apre ki i ti'n anter son papa, Zozef ti retourn Lezip avek son bann frer ek tou sa ki ti'n akonpanny li pour al anter son papa.
GEN.50.15	Kan bann frer Zozef ti'n war ki zot papa ti'n mor, zot ti dir dan zot menm: I posib ki Zozef ava ay nou e revanze pour ditor ki nou'n fer li. 
GEN.50.16	Alor, zot ti anvoy en mesaz kot Zozef, “Ou papa ti donn nou sa lord avan i mor: 
GEN.50.17	Mon sipliy ou, pardonn fot ou bann frer ek zot pese ki zot in komet kont ou. Aprezan, nou sipliy ou pardonn fot bann serviter Bondye ou papa.” Zozef ti plere kan zot ti dir li sa.
GEN.50.18	Son bann frer zot menm, ti vini e tonm ater devan li an pleran. Zot ti dir li, “Aksepte nou koman ou bann serviter.”
GEN.50.19	Me Zozef ti dir zot, “Pa bezwen per. Eski mon'n pran plas Bondye? 
GEN.50.20	Zot ti oule fer mwan ditor, me Bondye in transform tousala an byen. Konmsa, i'n sov lavi bokou dimoun parey zot war ozordi. 
GEN.50.21	Alor, pa bezwen per aprezan. Mon pou nouri zot ek zot bann zanfan.”
GEN.50.21	Konmsa, i ti redonn zot kouraz e tous zot leker.
GEN.50.22	Alor, Zozef ti reste Lezip avek fanmir son papa. Zozef ti viv 110 an. 
GEN.50.23	Zozef ti war dezyenm ek trwazyenm zenerasyon zanfan Efraim. I ti osi war zanfan Masir, garson Manase ki ti ne lo son zenou.
GEN.50.24	En zour Zozef ti dir son bann frer, “Mon pre pour mor, me Bondye pou vin sekour zot e fer zot sorti dan sa pei e anmenn zot ver later ki i ti promet Abrahanm, Izaak ek Zakob.”
GEN.50.25	Zozef ti demann bann garson Izrael fer sa promes, “Kan Bondye i fer zot sorti Lezip, anmenn mon lezo avek zot.”
GEN.50.26	Zozef ti mor laz 110 an. Zot ti anbonm li e gard son lekor dan en serkey Lezip.
EXO.1.1	La non bann garson Zakob ki ti al Lezip avek li, ansanm avek zot fanmir: 
EXO.1.2	Riben, Simeon, Levi ek Zida, 
EXO.1.3	Isakar, Zabilon, ek Benzamen, 
EXO.1.4	Dann en Neftali, Gad ek Aser. 
EXO.1.5	Sa ti desandan Zakob: 70 an tou. Zozef ti deza Lezip. 
EXO.1.6	An mezir ki bann lannen ti pase, Zozef ek son bann frer ti mor. Bann desandan sa premye zenerasyon osi ti mor. 
EXO.1.7	Bann Izraelit ti annan bokou zanfan. Zot ti ranpli Lezip e vin deplizanpli tre for.
EXO.1.8	En nouvo lerwa ki pa ti'n konn Zozef ti mont lo tronn Lezip. 
EXO.1.9	I ti dir son pep, “Pep Izrael i pli nonbre e pli for ki nou. 
EXO.1.10	Nou bezwen azir avek lasazes anver zot, pour ki zot pa ogmante. Si en lager i deklare, zot ava kapab zwenn avek nou bann lennmi pour lager kont nou, apre sove dan pei.”
EXO.1.11	Alor, bann Ezipsyen ti apwent bann sirveyan sever pour kraz zot avek travoforse. Konmsa ki bann Izraelit ti konstri lavil Pitonm ek Ranmses pour gard rezerv manze pour Faraon. 
EXO.1.12	Me pli zot ti ganny kraze, plis popilasyon Izraelit ti ogmante e fannen dan Lezip antye. Bann Ezipsyen ti per bann Izraelit. 
EXO.1.13	Alor, zot ti soumet bann Izraelit dan en travay lesklav. 
EXO.1.14	Zot ti rann zot lavi anmer dan lesklavaz par travay mortye ek brik, e tou kalite lezot travay dan plantasyon. Zot ti ganny forse fer bann travay dir, san pitye.
EXO.1.15	Lerwa Lezip ti koz osi avek Sifra ek Poua, sa de sazfanm bann Ebre. I ti dir zot, 
EXO.1.16	“Kan zot ava pe asiste en fanm Ebre dan lakousman, si i ganny en pti garson, touy li; me si i ganny en pti fiy les li viv.”
EXO.1.17	Me bann sazfanm ti annan respe pour Bondye e zot pa ti fer sa ki lerwa Lezip ti'n dir zot; zot ti les bann garson viv. 
EXO.1.18	Alor, lerwa Lezip ti fer apel bann sazfanm. I ti dir zot, “Akoz zot in azir konmsa? Akoz zot in les bann garson viv?”
EXO.1.19	Bann sazfanm ti reponn Faraon, “Bann fanm Ebre pa parey bann fanm Ezipsyen; zot bokou pli for. Alor, zot zanfan in fini ne avan ki nou arive.” 
EXO.1.20	Bondye ti beni bann sazfanm e lepep ti vin pli nonbre e tre for. 
EXO.1.21	Akoz bann sazfanm ti annan respe pour Bondye, i ti beni zot prop fanmir. 
EXO.1.22	Alor, Faraon ti donn sa lord lepep antye, “Zot devre zet dan larivyer Nil, tou pti garson Izraelit ki ne; zot ava les viv tou bann pti fiy.”
EXO.2.1	En zonm sorti dan lafanmir Levi ti marye avek en fanm sorti dan menm tribi. 
EXO.2.2	Sa fanm ti tonm ansent e donn nesans en garson. Ler i ti war ki ti en zoli baba, i ti kasyet li pandan trwa mwan. 
EXO.2.3	Kan i ti nepli kapab kontinyen kasyet son pti baba, i ti pran en pannyen fer avek zon ki pous dan lanmar e kouver avek goudron. I ti met son pti baba ladan e depoz parmi bann fouzer zon obor larivyer Nil. 
EXO.2.4	Ser sa pti baba ti debout en pe pli lwen. I ti veye sa ki pou arive avek li.
EXO.2.5	Fiy Faraon ti vin bennyen dan larivyer Nil, pandan ki son bann servant ti'n al marse lo bor larivyer. I ti war en pannyen parmi bann zon. I ti anvoy enn son bann servant anmas sa pannyen. 
EXO.2.6	Kan i ti ouver sa pannyen, i ti war en pti baba: En pti garson ki ti pe plere. I ti oule sov li, me i ti dir, “Sa en pti baba bann Ebre.”
EXO.2.7	Alor, ser sa pti baba ti dir fiy Faraon, “Eski ou oule mon al rod en nouris parmi bann fanm Ebre pour donn tete sa pti baba pour ou?”
EXO.2.8	Fiy Faraon ti dir li, “Wi, ale.” Alor, sa zenn fiy ti al apel manman sa pti baba. 
EXO.2.9	Fiy Faraon ti dir li, “Pran sa pti baba e donn li tete pour mwan; mon ava pey ou.” Alor sa fanm ti pran swen sa pti baba e donn li tete.
EXO.2.10	Ler sa pti baba ti'n grandi, i ti anmenn li kot fiy Faraon ki ti pran li koman son garson. I ti apel li Moiz, akoz, i ti dir: Mon'n tir li dan delo.
EXO.2.11	En zour, kan Moiz ti'n gran, i ti al kot son bann frer Ebre e i ti war zot dan zot latas travoforse. I ti war en Ezipsyen pe bat en Ebre, enn son bann frer. 
EXO.2.12	I ti get otour li e ler i ti war napa personn, i ti touy sa Ezipsyen e kasyet li dan disab. 
EXO.2.13	Son lannmen, i ti sorti ankor e i ti war de Ebre ki ti pe lager. I ti dir avek sa zonm ki ti annan tor, “Akoz ou bat ou frer?”
EXO.2.14	Sa zonm ti reponn, “Lekel ki'n apwent ou sef e ziz lo nou? Eski ou annan lentansyon touy mwan parey ou ti touy sa Ezipsyen?” Moiz ti per; i ti dir dan li menm: Dimoun in konnen sa ki mon'n fer.
EXO.2.15	Kan Faraon ti aprann sa ki ti'n arive, i ti rod fason pour touy Moiz. Me Moiz ti sove. Pour li sape dan lanmen Faraon, i ti al etabli li dan pei Madyann. La i ti al asiz obor en pwi.
EXO.2.16	Pret Madyann, ti annan set fiy. Zot ti vin sers delo pour ranpli bann loz e fer bwar troupo zot papa. 
EXO.2.17	Me ler bann berze ti arive, zot ti sas sa bann fiy. Alor, Moiz ti leve, defann zot e donn delo zot troupo. 
EXO.2.18	Ler zot ti retourn dan lakour, zot papa Rouel ti demann zot, “Akoz zot in retourn boner ozordi?”
EXO.2.19	Zot ti reponn, “En Ezipsyen in delivre nou kont bann berze; in menm al rod delo pour nou e fer bwar nou troupo.”
EXO.2.20	Rouel ti demann son bann fiy, “Oli sa zonm? Akoz zot in les li laba? Apel li, envit li isi, pour manz avek nou.”
EXO.2.21	Moiz ti aksepte pour reste kot sa zonm ki ti donn li son fiy Sefora. 
EXO.2.22	I ti donn nesans en garson ki i ti apel Gersonn, savedir etranze. I ti dir: Mon en refizye dan en pei etranze.
EXO.2.23	Lontan apre, lerwa Lezip ti mor. Bann Izraelit ti kontinyen plennyen anba lesklavaz. Zot bann plent dan zot leta lesklavaz ti mont ver Bondye. 
EXO.2.24	Bondye ti antann zot soupir. I ti rapel son lalyans ki i ti'n fer avek Abrahanm, Izaak ek Zakob. 
EXO.2.25	Bondye ti regard bann Izraelit e i ti konpran.
EXO.3.1	Moiz ti pe gard troupo son boper, Zetro ki ti pret dan Madyann. I ti anmenn troupo lot kote dezer ziska Horeb, montanny Bondye. 
EXO.3.2	Lanz SENYER ti aparet avek li dan en laflanm dife, dan milye en zarbis. Moiz ti war ki sa zarbis ti anflanm, me i pa ti pe brile. 
EXO.3.3	I ti dir, “Mon ava fer en detour e get sa fenomenn ekstraordiner: Akoz sa zarbis pa pe brile?”
EXO.3.4	SENYER ti war ki Moiz ti pe aprose pour war. Alor, Bondye ti apel li depi dan milye sa zarbis, “Moiz, Moiz!”
EXO.3.4	I ti reponn, “La mon la.”
EXO.3.5	Bondye ti dir li, “Pa vin pli pre. Tir ou sandal dan ou lipye, akoz landrwa kot ou pe debout i en later sen.”
EXO.3.6	I ti azoute, “Mwan menm Bondye ou papa, Bondye Abrahanm, Bondye Izaak e Bondye Zakob.” Moiz ti kouver son figir akoz i ti per pour regard Bondye.
EXO.3.7	SENYER ti dir, “Mon'n byen war soufrans mon pep Lezip, e mon'n antann zot kriye anba kou bann sef latas. Mon konn zot soufrans. 
EXO.3.8	Mon'n desann pour delivre zot dan lanmen bann Ezipsyen e fer zot sorti depi sa pei, ver sa bon pei ki gran, en pei kot dile ek dimyel i koule. Sa landrwa i kot bann Kananeen, bann Hitit, bann Amorit, bann Perizit, bann Hivit e bann Zebizit i reste. 
EXO.3.9	Aprezan, leokri bann Izraelit in ariv ziska kot mwan e mon'n war ki mannyer bann Ezipsyen pe fer zot soufer. 
EXO.3.10	Aprezan, ale. Mon pe anvoy ou kot Faraon; fer Izrael mon pep, sorti Lezip.”
EXO.3.11	Moiz ti dir Bondye, “Ki mon ete mwan, pour al kot Faraon pour fer pep Izrael sorti Lezip?”
EXO.3.12	Bondye ti dir li, “Mon pou avek ou. La siny ki se mwan ki anvoy ou: Kan ou ava'n fer pep Izrael sorti Lezip, zot pou vin ador Bondye lo sa montanny.”
EXO.3.13	Moiz ti dir Bondye, “Si mon al kot pep Izrael e mon dir zot: Bondye zot zanset in anvoy mwan kot zot. Si zot demann mwan son non, ki mon pou reponn zot?”
EXO.3.14	Bondye ti dir Moiz, “Mwan menm Sa Enn ki la depi touzour. Dir bann Izraelit: Sa Enn ki egziste depi touzour in anvoy mwan kot zot.”
EXO.3.15	Bondye ti dir ankor avek Moiz: Ou ava dir bann Izraelit: SENYER, Bondye zot zanset Bondye Abrahanm, Bondye Izaak e Bondye Zakob ki'n anvoy mwan kot zot. Sa i ava mon non pour touzour, mon non ki bann zenerasyon fitir ava envoke. 
EXO.3.16	Ale, e rasanble bann ansyen parmi pep Izrael e dir zot: SENYER, Bondye zot zanset, Bondye Abrahanm, Izaak ek Zakob in aparet avek mwan. I ti dir: Mon pe entervenir dan zot faver, akoz mon'n war tou sa ki pe arive avek zot, Lezip. 
EXO.3.17	Alor, mon ti dir: Mon pou fer zot sorti Lezip kot zot pe soufer e anmenn zot dan pei bann Kananeen, bann Hitit, bann Amorit, bann Perizit, sa pei kot dile ek dimyel i koule.
EXO.3.18	Zot pou ekout ou. Ansanm avek bann ansyen parmi pep Izrael, ou ava al kot lerwa Lezip e dir li: SENYER, Bondye bann Ebre in revel li avek nou. Aprezan, nou demann ou permisyon pour fer en vwayaz trwa zour dan dezer pour nou ofer en sakrifis an loner SENYER nou Bondye.
EXO.3.19	Mwan mon konnen ki lerwa Lezip pa pou les zot ale, amwen ki i ganny forse par en lanmen solid. 
EXO.3.20	Mon pou servi mon lafors e pini Lezip avek toudsort aksyon ekstraordiner. Apre sa, i pou les zot ale.
EXO.3.21	Mon pou menm fer zot ganny faver bann Ezipsyen e kan zot ava ale, zot pa pou al lanmen vid. 
EXO.3.22	Sak fanm ava demann son vwazen Ezipsyen e sa bann ki reste dan son lakaz, bann lobze annarzan, bann lobze annor ek bann lenz ki zot ava abiy zot garson ek zot bann fiy. Dan sa fason, zot ava depouy bann Ezipsyen.
EXO.4.1	Moiz ti reponn, “Bann Izraelit pa pou krwar mwan, zot pa pou ekout mwan. Zot pou dir: SENYER pa'n aparet avek ou.”
EXO.4.2	SENYER ti demann li, “Ki ou annan dan ou lanmen?”
EXO.4.2	I ti reponn, “En baton.”
EXO.4.3	I ti dir, “Zet li ater.” Moiz ti zet sa baton ater e sa baton ti vin en serpan. Moiz ti taye akoz sa serpan.
EXO.4.4	SENYER ti dir Moiz, “Anvoy ou lanmen e atrap sa serpan par son lake.”
EXO.4.4	Moiz ti anvoy son lanmen e i ti atrap li. Sa serpan ti revin en baton dan son lanmen.
EXO.4.5	SENYER ti dir li, “Konmsa, zot ava krwar ki Bondye zot zanset, Bondye Abrahanm, Bondye Izaak e Bondye Zakob in aparet avek ou.”
EXO.4.6	SENYER ti azoute, “Met ou lanmen dan ou lenz.” Moiz ti met son lanmen dan son lenz, e ler i ti tir son lanmen dan son lenz, son lanmen ti kouver avek en maladi parey lalep; i ti blan parey lannez. 
EXO.4.7	SENYER ti dir li, “Remet ou lanmen dan ou lenz.”
EXO.4.7	I ti remet son lanmen dan son lenz e ler i ti retir li, i ti'n vin parey avan.
EXO.4.8	SENYER ti dir, “Si zot pa krwar ou, e si zot pa port atansyon lo sa premye siny, zot ava krwar avek sa dezyenm siny. 
EXO.4.9	Si zot pa krwar okenn sa de siny, si zot pa ekout ou, ou ava pran en pe delo dan larivyer Nil, e ou ava vers li ater. Sa delo ki ou ava pran dan larivyer Nil pou vin disan lo later.”
EXO.4.10	Moiz ti dir, “SENYER! Mon pa en dimoun ki annan parol fasil. Sa i pa dat depi yer, ni depi ki ou pe koz avek mwan, ou serviter: Mon lalang ek mon labous i lour.”
EXO.4.11	SENYER ti dir li, “Lekel ki'n donn en et imen en labous? Lekel ki rann dimoun kozpa, oubyen sourd, war kler oubyen aveg? Pa mwan SENYER, ki fer tousala? 
EXO.4.12	Ale aprezan. Mwan menm, mon pou avek ou labous e mon pou ansenny ou sa ki ou devre dir.”
EXO.4.13	Moiz ti dir, “Pardon, SENYER! Mon sipliy ou anvoy en lot dimoun ki oule.”
EXO.4.14	Alor SENYER ti ankoler kont Moiz. I ti dir li, “Pa ou annan en frer Aaron, en levit? Mon konnen ki i koz byen. Apre tou, i pe vin rod ou. I pou kontan ler i pou war ou. 
EXO.4.15	Ou ava koz avek li e dir li sa ki i devre dir. Mwan, mon pou avek zot labous ler zot pou koze, e ansenny zot sa ki zot annan pour fer. 
EXO.4.16	Aaron pou koz avek lepep dan ou plas. I ava ou portparol. Mon pou montre ou sa ki ou devre fer. I ava koz avek lepep dan ou plas; i ava ou labous e ou ava son bondye 
EXO.4.17	Pran sa baton dan ou lanmen. Se avek sa, ki ou pou fer sa bann siny.”
EXO.4.18	Moiz ti retourn kot son boper Zetro. I ti dir li, “Les mwan retourn kot mon bann frer ki Lezip e war si zot ankor vivan.”
EXO.4.18	Zetro ti dir Moiz, “Al anpe.”
EXO.4.19	Dan pei Madyann, SENYER ti dir Moiz, “Ale! Retourn Lezip, akoz sa bann dimoun ki ti pe rod touy ou, in mor.”
EXO.4.20	Moiz ti met son fanm ek son bann garson lo bourik e retourn Lezip. Moiz ti pran baton Bondye dan son lanmen.
EXO.4.21	SENYER ti dir Moiz, “La ki ou pe retourn Lezip, get tou sa bann mervey ki mon'n met dan ou lanmen. Ou ava fer zot devan Faraon. Mon pou andirsi son leker e i pa pou les mon pep ale. 
EXO.4.22	Ou ava dir Faraon: La sa ki SENYER i deklare: Izrael i mon lene garson. 
EXO.4.23	Mon ti dir ou: Les mon garson ale pour li servi mwan. Me ou refize les li ale. Alor, mon pou touy ou lene garson.”
EXO.4.24	Pandan vwayaz, SENYER ti apros Moiz kot zot ti'n arete e i ti esey touy li. 
EXO.4.25	Alor, Sefora ti pran en ros koupe e i ti sirkonsi son garson. I ti tous lipye Moiz avek, an dizan, “Ou en mari disan pour mwan” 
EXO.4.26	SENYER ti les Moiz trankil apre ki Sefora ti'n dir: Ou en mari disan pour mwan. I ti dir sa akoz sirkonsizyon.
EXO.4.27	SENYER ti dir Aaron, “Al rankontre Moiz dan dezer.”
EXO.4.27	Aaron ti ale. I ti rankontre Moiz lo montanny Bondye. I ti anbras li. 
EXO.4.28	Moiz ti rakont Aaron tou bann parol ki SENYER ti'n anvoy li dir, e tou bann siny ki i ti'n ordonn li fer. 
EXO.4.29	Moiz ek Aaron ti ale e rasanble tou bann ansyen parmi pep Izrael. 
EXO.4.30	Aaron ti dir tou bann parol ki SENYER ti'n dir Moiz. I ti fer bann siny devan bann Izraelit. 
EXO.4.31	Lepep ti krwar. Kan zot ti aprann ki SENYER ti'n azir an faver bann Izraelit e ki i ti'n war zot soufrans, zot ti prosternen e ador SENYER.
EXO.5.1	Apre, Moiz ek Aaron ti al kot Faraon. Zot ti dir li, “La sa ki SENYER, Bondye Izrael i deklare: Les mon pep ale pour li selebre en lafet an mon loner dan dezer.”
EXO.5.2	Faraon ti dir, “Lekel li sa SENYER pour ki mon devre ekoute e les pep Izrael ale? Mon pa konn sa SENYER. Mon pa pou les pep Izrael ale.”
EXO.5.3	Zot ti dir, “Bondye bann Ebre in aparet avek nou. Les nou pep ale pour en vwayaz trwa zour dan dezer pour al ofer sakrifis SENYER nou Bondye; sankwa i pou detri nou par maladi oubyen par lager.”
EXO.5.4	Lerwa Lezip ti dir zot, “Moiz ek Aaron! Akoz zot oule fer dimoun kit zot travay? Ale! Retourn dan zot latas.”
EXO.5.5	Faraon ti dir: “Aprezan ki sa pep in vin pli nonbre ki zabitan sa pei, ki zot oule anpes zot travay!”
EXO.5.6	Sa menm zour, Faraon ti donn sa lord avek bann lenspekter lepep, 
EXO.5.7	“Pa bezwen donn lapay bann Izraelit pour fer brik parey avan. Les zot al anmas zot lapay zot menm. 
EXO.5.8	Selman, zot pou bezwen fer menm kantite brik parey avan; ou pa pou diminyen. Zot pares; pour sa rezon ki zot kriye: Annou al ofer bann sakrifis an loner nou Bondye. 
EXO.5.9	Fer zot travay pli dir ankor, pour zot napa letan pour port latansyon lo sa bann mansonz.”
EXO.5.10	Bann lenspekter ti al dir avek lepep, “Faraon i dir: Mon pa pe donn zot lapay ankor. 
EXO.5.11	Al rod zot prop lapay kot zot ava kapab trouve; me zot latas pa pou diminyen.” 
EXO.5.12	Alor, lepep ti al partou dan Lezip pour ranmas lapay e koup an morso. 
EXO.5.13	Bann lenspekter ti fors zot an dizan: Zot bezwen fer zot latas tou le zour parey kan ti annan lapay. 
EXO.5.14	Bann kontroler Izraelit ti menm ganny bate. Zot ti'n ganny apwente par bann lenspekter Faraon. Zot ti ganny demande: Akoz zot pa'n fini zot latas brik yer e ankor ozordi, parey avan?
EXO.5.15	Bann kontroler ti al konplent devan Faraon. Zot ti dir li, “Akoz ou tret nou konmsa, nou, ou bann serviter? 
EXO.5.16	Zot pa donn nou lapay e zot dir: Fer brik! Nou ganny bate, me i pa nou lafot; i lafot ou pep.”
EXO.5.17	Faraon ti reponn, “Zot pares. Pour sa rezon ki zot dir: Annou al ofer bann sakrifis pour SENYER. 
EXO.5.18	Aprezan, al fer zot latas! Zot pa pou ganny okenn lapay, me zot bezwen fer menm kantite brik.”
EXO.5.19	Bann kontroler Izraelit ti remarke ki zot ti dan en sityasyon difisil ler zot ti ganny dir ki zot bezwen prodwir menm kantite brik par zour parey avan.
EXO.5.20	Ler zot ti sorti kot Faraon, zot ti al zwenn Moiz ek Aaron ki ti pe esper zot. 
EXO.5.21	Zot ti dir Moiz ek Aaron, “SENYER i war sa ki zot in fer, e i ava ziz zot. Zot in fer Faraon avek son bann serviter deteste nou. Ou'n met en lepe dan zot lanmen pour touy nou.”
EXO.5.22	Moiz ti retourn kot SENYER. I ti dir li, “SENYER, akoz ou pe fer ou pep pas tou sa martir? Akoz ou'n anvoy mwan? 
EXO.5.23	Depi ki mon'n vin kot Faraon pour koz lo ou non, in fer plis ditor sa pep e ou pa ankor delivre li.”
EXO.6.1	SENYER ti dir Moiz, “Aprezan, ou ava war ki mon pou fer avek Faraon:
EXO.6.1	Par pwisans mon lanmen ki i pou les ale mon pep,
EXO.6.1	par pwisans mon lanmen ki i pou sas zot dan son pei.”
EXO.6.2	Bondye ti dir Moiz, “Mwan menm SENYER. 
EXO.6.3	Mon ti aparet avek Abrahanm, Izaak ek Zakob koman Bondye Toupwisan, me mon pa ti fer zot konn mwan par mon non: SENYER. 
EXO.6.4	Mon ti osi etabli mon lalyans avek zot, pour donn zot pei Kanaan, sa pei kot zot ti viv koman etranze. 
EXO.6.5	Mon'n antann konplent pep Izrael ki anba lesklavaz bann Ezipsyen e mon'n rapel mon lalyans. 
EXO.6.6	Alor, dir bann Izraelit: Mwan menm SENYER, mon pou tir zot anba latas bann Ezipsyen e mon pou delivre zot anba lesklavaz ki zot pe sibir. Par mon pwisans, par mon bann gran zizman, mon pou liber zot. 
EXO.6.7	Mon pou fer zot vin mon pep, e mon pou vin zot Bondye, pour ki zot konnen ki se mwan menm SENYER, zot Bondye ki'n fer zot sorti anba latas bann Ezipsyen. 
EXO.6.8	Mon pou fer zot antre dan sa pei ki mon ti fer serman pour donn Abrahanm, Izaak ek Zakob: Mwan SENYER, mon pou donn zot sa later pour zot posesyon.”
EXO.6.9	Moiz ti dir tou sa bann parol avek pep Izrael. Me zot pa ti ekout li akoz zot ti'n dekouraze anba sa lesklavaz kriyel ki zot ti ladan.
EXO.6.10	SENYER ti dir Moiz, 
EXO.6.11	“Ale! Koz avek Faraon, lerwa Lezip, pour ki i les pep Izrael sorti dan son pei.”
EXO.6.12	Devan SENYER, Moiz ti dir “Si pep Izrael pa'n ekout mwan, ki mannyer Faraon pou ekout mwan, mwan ki napa laparol fasil?”
EXO.6.13	SENYER ti koz avek Moiz ek Aaron. I ti donn zot bann lord konsernan bann Izraelit ek Faraon, lerwa Lezip, pour li fer bann Izraelit sorti Lezip.
EXO.6.14	La lalis bann sef fanmir bann Izraelit: Bann garson Riben, premye ne dan Izrael: Henok, Palou, Hesronn, ek Karmi; zot ti klan bann Ribenit.
EXO.6.15	Bann garson Simeon: Yemonel, Yamin, Ohad, Yakin e Soar, ek Saoul, garson en fanm Kananeen. Zot ti klan bann Simonit.
EXO.6.16	La non bann garson Levi dapre zot desandans: Gersonn, Keat ek Merari. Levi ti viv ziska 137 an.
EXO.6.17	Bann garson Gersonn: Libni ek Simei, dapre zot klan.
EXO.6.18	Bann garson Keat: Anmranm, Yitsehar, Hebron e Ouzyel. Keat ti viv ziska 133 an.
EXO.6.19	Bann garson Merari: Mali ek Mousi. Sa i lalis bann klan bann levit ek zot desandans.
EXO.6.20	Anmranm ti marye avek Yokebed son tantin, ki ti donn li de garson: Aaron ek Moiz. Anmranm ti viv ziska 137 an. 
EXO.6.21	Bann garson Isar: Kore, Nefeg ek Zikri. 
EXO.6.22	Bann garson Ouzyel: Mikael, Elsafann ek Sitri.
EXO.6.23	Aaron ti marye avek Eliseba, fiy Aminadab e ser Nasonn. I ti donn li kat garson: Nadab, Abihou, Eleazar ek Itamar.
EXO.6.24	Bann garson Kore: Asir, Elkana e Abyasaf. Sa ti bann klan bann Koreit. 
EXO.6.25	Eleazar, garson Aaron ti marye avek enn bann fiy Poutiel ki ti donn li en garson: Fineas. Sa ti bann sef fanmir bann levit avek zot bann klan.
EXO.6.26	Sanmenm sa Moiz ek Aaron avek ki SENYER ti dir: Fer sorti bann Izraelit dan Lezip koman en larme. 
EXO.6.27	Se zot menm, Moiz ek Aaron, ki ti al koz avek Faraon, lerwa Lezip, pour liber bann Izraelit.
EXO.6.28	Kan SENYER ti koz avek Moiz dan pei Lezip, 
EXO.6.29	i ti dir li, “Mwan menm SENYER. Al dir avek Faraon, lerwa Lezip tou sa ki mon dir ou.”
EXO.6.30	Me Moiz ti dir devan SENYER, “Mon napa parol fasil. Ki mannyer Faraon pou ekout mwan?”
EXO.7.1	SENYER ti dir Moiz, “Gete! La mon fer ou vin en bondye pour Faraon. Aaron ou frer, ava ou profet. 
EXO.7.2	Ou, ou ava dir tou sa ki mon ava ordonn ou. Aaron ou frer, ava koz avek Faraon, pour ki i les bann Izraelit kit Lezip. 
EXO.7.3	Me mwan, mon pou andirsi leker Faraon. Menm si mon fer ankor plis bann siny ek bann mervey dan Lezip, 
EXO.7.4	Faraon pa pou ekout ou. Mon pou met mon lanmen lo Lezip e par bann gran zizman, mon pep, bann Izraelit, pou kit Lezip. 
EXO.7.5	Konmsa, ler mon ava poz mon lanmen lo Lezip e fer bann Izraelit sorti parmi zot, bann Ezipsyen ava konnen ki mwan menm SENYER.”
EXO.7.6	Moiz ek Aaron ti fer koman SENYER ti'n ordonn zot. 
EXO.7.7	Kan zot ti al koz avek Faraon, Moiz ti annan 80 an, e Aaron 83 an.
EXO.7.8	SENYER ti dir Moiz ek Aaron, 
EXO.7.9	“Si Faraon i dir zot fer en siny, ou ava dir Aaron: Pran ou baton e zet li ater devan Faraon. Sa baton pou vin en serpan.”
EXO.7.10	Alor, Moiz ek Aaron ti al kot Faraon. Zot ti fer parey SENYER ti'n ordonn zot. Aaron ti zet son baton devan Faraon ek son bann serviter. Sa baton ti vin en serpan. 
EXO.7.11	Me Faraon ti osi apel son bann saz ek son bann sorsye. Sa bann mazisyen Lezip ti fer parey atraver zot bann pratik sekre. 
EXO.7.12	Sakenn ti zet ater son baton ki ti vin serpan. Me baton Aaron ti anval zot baton. 
EXO.7.13	Me leker Faraon ti reste andirsi. Parey SENYER ti'n dir, i pa ti ekout zot.
EXO.7.14	SENYER ti dir Moiz, “Leker Faraon in andirsi; i refize les lepep ale. 
EXO.7.15	Granmaten, al war Faraon. Ler i sorti pour al obor delo, esper li kot larivyer Nil. Anmenn avek ou sa baton ki ti vin serpan. 
EXO.7.16	Ou ava dir Faraon: SENYER, Bondye bann Ebre in anvoy mwan kot ou pour dir ou: Les mon pep ale pour li al servi mwan dan dezer. Ziska aprezan, ou pa'n ekoute. 
EXO.7.17	La sa ki SENYER i deklare: La koman ou ava konnen ki mwan menm SENYER: Avek sa baton ki dan mon lanmen, mon pou tap delo larivyer Nil ki ava vin disan. 
EXO.7.18	Pwason ki dan larivyer pou mor e larivyer Nil pou vin en piyanter; bann Ezipsyen pa pou kapab bwar delo larivyer Nil.”
EXO.7.19	SENYER ti dir Moiz, “Dir Aaron: Pran ou baton e lev ou lanmen lo tou bann delo ki annan dan Lezip: Larivyer, brans larivyer Nil, lanmar ek tou bann rezervwar delo. Zot ava vin disan e disan ava repann partou dan Lezip, ziska dan bann resipyan an bwa e an pyer.”
EXO.7.20	Moiz ek Aaron ti fer parey SENYER ti'n ordonn zot. Devan Faraon ek son bann serviter, i ti lev son baton e tap delo larivyer Nil; tou delo larivyer Nil ti vin disan. 
EXO.7.21	Bann pwason dan larivyer ti mor. Larivyer ti vin en piyanter; bann Ezipsyen pa ti kapab bwar delo larivyer Nil. Disan ti'n repann partou dan pei Lezip.
EXO.7.22	Me par zot pratik sekre, bann mazisyen ti kapab fer parey. Leker Faraon ti reste andirsi e, parey SENYER ti'n averti, i ti refize ekout zot. 
EXO.7.23	Faraon ti retourn kot li san fer plis ka lo sa zafer. 
EXO.7.24	Tou bann Ezipsyen ti fouy dan zanviron larivyer Nil pour zot trouv delo pour bwar, akoz zot pa ti kapab bwar delo larivyer Nil.
EXO.7.25	Set zour ti pase apre ki SENYER ti'n tap larivyer Nil.
EXO.8.1	SENYER ti dir Moiz: Al kot lerwa Lezip. Ou ava dir li: La sa ki SENYER i deklare: Les mon pep ale pour zot al servi mwan. 
EXO.8.2	Si ou refize les zot ale, mon pou kouver Lezip avek bann grenouy. 
EXO.8.3	Zot pou ranpli larivyer Nil. Zot pou monte e antre dan ou pale, dan ou lasanm dormi, ziska dan ou lili. Bann grenouy pou antre kot ou, dan lakaz bann Ezipsyen, dan zot bann four e dan zot petren. 
EXO.8.4	Zot pou mont lo ou, lo bann Ezipsyen e lo tou sa ki antour zot.
EXO.8.5	SENYER ti dir ankor avek Moiz: Dir Aaron, lev son lanmen avek son baton dan direksyon bann larivyer, lanmar, ek lak. Fer grenouy monte e kouver Lezip antye.
EXO.8.6	Aaron ti lev son lanmen dan direksyon bann larivyer Lezip. Grenouy ti monte e kouver Lezip antye. 
EXO.8.7	Me bann mazisyen ti kapab fer parey. Gras a zot trik mazik, zot osi, zot ti fer bann grenouy monte partou dan Lezip.
EXO.8.8	Faraon ti apel Moiz ek Aaron. I ti dir zot, “Priy SENYER pour tir sa bann grenouy kot mwan e kot mon pep. Answit, mon ava les bann Izraelit al ofer bann sakrifis pour zot SENYER.”
EXO.8.9	Moiz ti dir Faraon, “Silvouple, fer mwan konnen kan fodre mon priy pour ou, pour ou bann sef e pour ou pep, pour ki bann grenouy i sorti kot ou e dan ou bann lakaz, e al reste dan larivyer Nil.”
EXO.8.10	Faraon ti dir li, “Demen.”
EXO.8.10	Moiz ti dir li, “Mon ava fer parey ou dir. Konmsa, ou ava konnen ki napa en lot parey SENYER, nou Bondye. 
EXO.8.11	Bann grenouy ava sorti kot ou, kot ou bann lakaz, kot ou bann sef ek ou pep e zot ava reste dan larivyer Nil.”
EXO.8.12	Moiz ek Aaron ti kit Faraon. Moiz ti kriy ver SENYER lo size bann grenouy ki i ti'n anvoy lo Faraon. 
EXO.8.13	SENYER ti fer parey Moiz ti'n demann li: Bann grenouy ti mor dan bann lakaz, bann lakour e dan lakanpanny. 
EXO.8.14	Zot ti ganny met an ta e pei antye ti dan en piyanter. 
EXO.8.15	Me ler Faraon ti war ki ti nepli annan danze, i ti andirsi son leker e parey SENYER ti'n dir, i pa ti ekout zot.
EXO.8.16	SENYER ti dir Moiz, “Dir Aaron: Lev ou baton e tap lapousyer later e moustik ava vin partou dan Lezip.”
EXO.8.17	Zot ti fer sa: Aaron ti lev son lanmen avek son baton e tap lapousyer later. Moustik ti apoz lo dimoun koman lo zannimo. Tou lapousyer lo later ti vin moustik partou dan Lezip. 
EXO.8.18	Bann mazisyen ti esey prodwir moustik, me zot pa ti kapab. Ti annan moustik lo dimoun koman lo zannimo. 
EXO.8.19	Bann mazisyen ti dir Faraon, “Lanmen Bondye i ladan.”
EXO.8.19	Me leker Faraon ti andirsi e parey SENYER ti dir, i pa ti ekout zot.
EXO.8.20	SENYER ti dir Moiz, “Demen, ou ava lev granmaten e al esper Faraon letan i pe al obor larivyer. Dir li: La sa ki SENYER i deklare: Les mon pep ale, pour zot al servi mwan. 
EXO.8.21	Si ou pa les mon pep ale, mon pou anvoy mous lo ou, lo ou lantouraz e lo ou pep. Ou lakaz, ek lakaz bann Ezipsyen pou ranpli avek mous. Menm lo later kot zot debout pou annan mous. 
EXO.8.22	Me sa zour, mon pou tret diferaman teritwar Gosenn, kot mon pep i reste pour ki ou ava konnen ki mwan SENYER, mon dan sa pei. 
EXO.8.23	Mon pou met en balizaz ant mon pep ek ou pep. Sa pou arive demen.”
EXO.8.24	SENYER ti fer sa: En kantite lesen mous ti vin dan lakaz Faraon, dan lakaz son bann serviter, e Lezip antye ti ganny devaste akoz mous.
EXO.8.25	Apre, Faraon ti apel Moiz ek Aaron. I ti dir zot, “Al ofer sakrifis zot Bondye isi menm dan Lezip.”
EXO.8.26	Me Moiz ti dir, “Nou pa pou kapab azir konmsa. Sakrifis ki nou pou ofer SENYER, nou Bondye, pou en keksoz degoutan pour bann Ezipsyen. Si nou ofer bann sakrifis devan bann Ezipsyen, ki degoutan pour zot, eski zot pa pou saboul nou avek ros? 
EXO.8.27	Nou bezwen mars pandan trwa zour dan dezer e ofer sakrifis pour SENYER nou Bondye parey in ordonn nou.”
EXO.8.28	Alor Faraon ti dir, “Mon pou les zot ale pour ofer sakrifis pour zot Bondye dan dezer, me selman pa al tro lwen. Priy pour mwan.”
EXO.8.29	Moiz ti dir, “Koman mon ale, mon pou priy SENYER. Demen, bann lesen mous ava kit Faraon, son bann lantouraz ek tou son pep. Me, fodre pa ki Faraon i kontinyen tronp mwan e refize les pep Izrael al ofer sakrifis pour SENYER.”
EXO.8.30	Alor, Moiz ti kit Faraon e i ti priy SENYER. 
EXO.8.31	SENYER ti fer dapre sa ki Moiz ti demann li: I ti retir bann lesen mous kot Faraon, kot son lantouraz e kot son pep. Pa ti reste en sel mous. 
EXO.8.32	Me safwasi ankor, leker Faraon ti reste andirsi e i pa ti les lepep ale.
EXO.9.1	SENYER ti dir Moiz: Al kot Faraon e dir li: La sa ki SENYER, Bondye bann Ebre i deklare: Les mon pep ale pour zot servi mwan. 
EXO.9.2	Si ou refize les zot ale, si ou gard zot ankor, 
EXO.9.3	SENYER pou poz son lanmen lo ou troupo ki dan lakanpanny, lo ou bef, ou seval, ou bourik, ou samo. 
EXO.9.4	Me SENYER pou fer en distenksyon ant troupo bann Izraelit ek troupo bann Ezipsyen. Napa en sel zannimo bann Izraelit ki pou mor. 
EXO.9.5	SENYER in fikse en letan: Demen, mon pou azir lo pei antye.
EXO.9.6	Lannmen, SENYER ti fer arive sa ki i ti'n dir: Tou troupo bann Ezipsyen ti mor, me dan troupo bann Izraelit, ti napa pa en sel zannimo ki ti mor. 
EXO.9.7	Faraon ti fer verifye: Dan troupo bann Izraelit pa ti annan en sel zannimo mor. Malgre sa, leker Faraon ti reste andirsi e i pa ti les pep Izrael ale.
EXO.9.8	SENYER ti dir Moiz ek Aaron: Pran detrwa ponnyen lasann dan four; Moiz ava anvoy dan ler devan lizye Faraon. 
EXO.9.9	Lasann pou vin lapousyer ki pou kouver Lezip; i pou anmenn boubou enfekte lo dimoun e lo zannimo dan Lezip antye.
EXO.9.10	Alor, zot ti pran lasann dan four e prezant zot devan Faraon; Moiz ti anvoy sa lasann dan lezer e bann boubou enfekte ti leve lo dimoun e lo bann zannimo. 
EXO.9.11	Bann mazisyen ti nepli kapab debout devan Moiz, akoz bann boubou. Annefe, sa bann boubou pa ti zis lo bann mazisyen, me osi partou lo lezot Ezipsyen. 
EXO.9.12	SENYER ti andirsi leker Faraon ki pa ti ekout zot, parey SENYER ti'n dir Moiz.
EXO.9.13	SENYER ti dir Moiz: Leve granmaten, e prezant ou devan Faraon. Dir li: La sa ki SENYER, Bondye bann Ebre i deklare: Les mon pep ale pour zot al servi mwan. 
EXO.9.14	Safwasi, mon pou anvoy tou kalite fleo lo ou, lo ou bann serviter e lo ou pep, pour ki ou ava konnen ki lo later antye, napa enn parey mwan. 
EXO.9.15	Aprezan, si mon ti'n lev mon lanmen kont ou, e si mon ti'n anvoy lepidemi, ou ti ava'n fini disparet lo later. 
EXO.9.16	Me si mon'n les ou viv, se pour montre ou mon pouvwar e fer mon non ganny konnen partou lo later. 
EXO.9.17	Ou ankor pe met lobstak kont mon pep e refize les zot ale. 
EXO.9.18	Demen sa menm ler, mon pou anvoy en lapli lagrel terib: En lagrel ki zanmen in deza tonbe lo Lezip depi son fondasyon ziska ozordi. 
EXO.9.19	Aprezan, fer met an sekirite tou ou troupo e tou sa ki ou annan dan lakanpanny; lagrel pou tonm lo tou dimoun ek tou zannimo ki deor dan lakanpanny e ki pa'n ganny anmennen dan bann landrwa kouver e zot pou mor.
EXO.9.20	Bann dimoun dan lantouraz Faraon ki ti annan respe pour parol SENYER ti fer met zot bann serviter ek zot troupo an sekirite dan lakaz. 
EXO.9.21	Me bann ki pa ti port atansyon parol SENYER, ti les zot lesklav ek zot troupo deor dan lakanpanny.
EXO.9.22	SENYER ti dir Moiz, “Lev ou lanmen ver lesyel pour ki lagrel i tonm partou dan Lezip, lo tou dimoun, zannimo ek plant.”
EXO.9.23	Moiz ti lev son baton ver lesyel e SENYER ti anvoy loraz, lagrel ek dife lo later. SENYER ti fer en lapli lagrel tonbe lo Lezip. 
EXO.9.24	Lagrel, melanze avek dife ti tonbe; sa ti pli terib ki'n deza tonbe dan Lezip antye, depi ki sa nasyon i egziste. 
EXO.9.25	Lagrel ti afekte tou keksoz ki ti dan lakanpanny, dimoun koman zannimo, partou dan Lezip. Lagrel ti afekte osi zerb e kas tou pye dibwa dan lakanpanny. 
EXO.9.26	Zis dan teritwar Gosenn kot pep Izrael ti reste, ki lagrel pa ti tonbe.
EXO.9.27	Faraon ti fer apel Moiz ek Aaron. I ti dir zot, “Mon'n fer pese safwasi; SENYER ki zis; mwan avek mon pep, nou an tor. 
EXO.9.28	Sipliy SENYER pour ki i fer arete loraz ek lagrel. Mon pou les zot ale; nou pa pou gard zot pli lontan.”
EXO.9.29	Moiz ti dir li, “Ler mon pou kit lavil, mon pou lev mon lanmen ver SENYER. Tapaz loraz pou arete e pou nepli annan lagrel. Konmsa, ou ava konnen ki later i pour SENYER. 
EXO.9.30	Me mon konnen ki ou ek ou bann serviter, zot pa pou annan ankor respe pour SENYER Bondye.”
EXO.9.31	Bann plantasyon len avek lorz ti ganny detri. Lorz ti ankor dan zepi e len ti ankor an fler. 
EXO.9.32	Me bann sereal koman dible pa ti gate akoz zot pare plitar.
EXO.9.33	Alor, Moiz ti sorti kot Faraon dan lavil. I ti lev son lanmen ver SENYER e loraz ek lagrel ti arete. Lapli osi ti arete. 
EXO.9.34	Me kan Faraon ti war ki lapli, lagrel, ek loraz ti'n arete, i ti fer menm fot ankor. Son leker ek leker son bann serviter ti andirsi ankor.
EXO.9.35	Alor, leker Faraon ti reste andirsi e parey SENYER ti'n dir par lentermedyer Moiz, i pa ti les pep Izrael ale.
EXO.10.1	SENYER ti dir Moiz, “Al war Faraon. Mon'n andirsi son leker e leker son bann serviter pour mwan montre mon bann siny parmi zot, 
EXO.10.2	pour ki ou osi, ou rakont ou bann zanfan ek ou bann pti zanfan ki mannyer mon ti tret bann Ezipsyen, e bann siny ki mon ti fer parmi zot. Konmsa, zot ava konnen ki mwan menm SENYER.”
EXO.10.3	Alor, Moiz avek Aaron ti al kot Faraon ankor. Zot ti dir li, “La sa ki SENYER Bondye bann Ebre i deklare: Ziska kan ou pou refize imilye ou devan mwan? Les mon pep ale pour zot al servi mwan. 
EXO.10.4	Si ou refize les mon pep ale, demen mon pou anvoy bann sotrel dan ou pei. 
EXO.10.5	Zot pou kouver pei e personn pa pou war later. Zot pou devor tou sa ki ti reste, tou sa ki lagrel ti'n kit deryer, e zot pou manz tou zot pye dibwa ki pouse dan lakanpanny. 
EXO.10.6	Sotrel pou ranpli ou bann lakaz, lakaz ou bann serviter e lakaz tou bann Ezipsyen. Sa pou en keksoz ki ni zot papa, ni zot gran papa pa'n zanmen war depi ki zot lo later, ziska ozordi.”
EXO.10.6	Apre, i ti vire e sorti kot Faraon.
EXO.10.7	Dimoun dan lantouraz Faraon ti dir: Ziska kan sa zonm pou kontinyen anmenn maler lo nou? Les sa pep ale pour zot al servi SENYER, zot Bondye. Eski ou pa ankor konpran ki Lezip in ganny detri?
EXO.10.8	Alor, zot ti fer Moiz avek Aaron retourn kot Faraon ki ti dir zot, “Al servi SENYER zot Bondye. Me lekel ki pou ale?”
EXO.10.9	Moiz ti dir li, “Nou pou al avek nou bann zennzan ek nou bann vyeyar; nou pou al avek nou bann garson ek nou bann fiy, avek nou bann troupo, pour nou fer en lafet pour SENYER.”
EXO.10.10	Faraon ti dir zot, “SENYER ava avek zot si mon les ou ale avek ou bann zanfan. I kler ki zot annan en move lentansyon. 
EXO.10.11	Sa pa pou arive. Zis zot bann zonm ki pou ale. Ale! Al servi SENYER akoz sanmenm ki zot in demande.”
EXO.10.11	Apre, zot ti ganny pouse dan prezans Faraon.
EXO.10.12	SENYER ti dir Moiz, “Lev ou lanmen lo Lezip pour ki bann sotrel i vin lo pei Lezip e manz tou vezetasyon, tou sa ki lagrel in lese dan pei.”
EXO.10.13	Alor Moiz ti lev son baton lo Lezip; SENYER ti fer en divan Les soufle lo pei tou lazournen e tou lannwit. Bomaten, divan Les ti'n anmenn bann sotrel, 
EXO.10.14	ki ti kouver Lezip antye. Ti annan bann gran lesen sotrel ki zanmen zot ti'n ganny war dan Lezip e zanmen pou war ankor. 
EXO.10.15	Zot ti kouver pei antye e partou ti fernwanr. Zot ti devor tou vezetasyon dan Lezip, tou bann fri e tou sa ki lagrel ti'n kite. Partou dan Lezip, pa ti reste en sel fey ver lo okenn pye dibwa, ni zerb dan lakanpanny.
EXO.10.16	Apre, Faraon ti fer apel Moiz ek Aaron deswit. I ti dir zot, “Mon'n komet en pese kont SENYER zot Bondye e osi kont zot. 
EXO.10.17	Pardonn mwan mon pese ankor en fwa. Entersed pour mwan avek SENYER zot Bondye, pour ki i eparny mwan sa fleo lanmor.”
EXO.10.18	Moiz ti sorti kot Faraon e i ti priy SENYER. 
EXO.10.19	SENYER ti sanz direksyon divan e fer soufle en gro divan Was ki ti lev bann sotrel e zet zot dan lanmer Rouz. Pa ti reste en sel sotrel dan Lezip antye. 
EXO.10.20	Me SENYER ti andirsi leker Faraon e i pa ti les bann Izraelit ale.
EXO.10.21	SENYER ti dir Moiz, “Lev ou lanmen ver lesyel pour ki i ava annan en fernwanr epe partou dan Lezip.”
EXO.10.22	Moiz ti lev son lanmen ver lesyel e en teneb epe ti kouver Lezip antye pandan trwa zour. 
EXO.10.23	Dimoun pa ti war kanmarad pandan trwa zour; personn pa ti war kanmarad e zot pa ti bouze kot zot ti ete.
EXO.10.24	Faraon ti apel Moiz. I ti dir li, “Ale! Al servi SENYER. Me fodre zot kit zot troupo deryer. Tou zot bann zanfan ava kapab al avek ou.”
EXO.10.25	Moiz ti dir, “Ou menm ki pou bezwen fourni nou avek bann zannimo pour bann sakrifis e bann sakrifis konplet pour nou ofer SENYER nou Bondye. 
EXO.10.26	Nou bann troupo pou osi al avek nou. Napa en sel zannimo ki pou reste deryer. Nou bezwen anmenn zot avek nou pour al servi SENYER nou Bondye, akoz nou pou bezwen swazir parmi zot, sa bann ki nou pou ofer SENYER nou Bondye.”
EXO.10.27	Me SENYER ti andirsi leker Faraon e i pa ti les zot ale. 
EXO.10.28	Faraon ti dir li, “Sorti kot mwan. Pa zanmen vin isi ankor, akoz si ou vin devan mwan ankor, ou pou mor!”
EXO.10.29	Moiz ti dir, “Dakor! Parey ou'n dir, mon pa pou vin devan ou ankor.”
EXO.11.1	SENYER ti dir Moiz, “Mon pou anvoy ankor en dernyen fleo lo Faraon e lo Lezip. Apre sa, i pou les zot ale. Kan i ava les zot ale, i pou menm sas zot. 
EXO.11.2	Fer lepep konnen. Dir zot: Tou zonm ek tou fanm ava demann son vwazen, bann lobze annarzan e bann lobze annor.”
EXO.11.3	SENYER ti fer bann Ezipsyen byen konsider bann Izraelit pour donn zot faver. An plis, Moiz ti ganny konsidere koman en dimoun enportan dan Lezip. Bann lantouraz Faraon ti annan gran respe pour li.
EXO.11.4	Moiz ti dir, “La sa ki SENYER i deklare: Ver milye lannwit, mon pou pas Lezip; 
EXO.11.5	tou premye ne dan Lezip pou mor: Depi premye ne Faraon ki asize lo son tronn, ziska premye ne sa fanm lesklav ki travay dan moulen, e osi, tou premye ne dan troupo. 
EXO.11.6	Pou annan en gran leokri atraver Lezip antye, enn ki zanmen in deza annan e ki pa pou annan ankor. 
EXO.11.7	Me kot bann Izraelit, pa pou annan ni en lisyen ki pour gronnyen avek en dimoun, ni kont en zannimo. Konmsa, zot ava rekonnet ki SENYER i fer en distenksyon ant bann Ezipsyen ek bann Izraelit. 
EXO.11.8	Tou dimoun dan ou lantouraz pou vin prosternen devan mwan. Zot pou dir: Ale! Al avek tou ou pep ki pe swiv ou. Apre sa, mon pou ale”. Moiz ti sorti kot Faraon dan en gran lakoler.
EXO.11.9	SENYER ti dir Moiz, “Faraon pa pou ekout ou pour ki mon fer bokou plis mervey dan Lezip.”
EXO.11.10	Moiz ek Aaron ti fer tou sa bann mervey devan Faraon. SENYER ti andirsi leker Faraon e i pa ti les pep Izrael kit son pei.
EXO.12.1	Dan pei Lezip, SENYER ti dir Moiz ek Aaron: 
EXO.12.2	Sa mwan, ava pour zot konmansman lannen. I ava pour zot premye parmi bann mwan dan lannen. 
EXO.12.3	Dir avek pep Izrael antye: Dizyenm zour sa mwan, zot devre pran en zenn mouton oubyen en kabri par fanmir, en zannimo pour sak lakaz. 
EXO.12.4	Si en fanmir i tro pti pour manz en zenn mouton, i ava zwenn avek vwazen pli pros, baze dapre lakantite dimoun ki i annan pour manze. 
EXO.12.5	Sa zenn mouton i devret san defo e aze enn an. Ou ava kapab pran li parmi bann mouton oubyen bann kabri. 
EXO.12.6	Zot ava gard li ziska katorzyenm zour sa mwan kan pep Izrael antye ava rasanble pour egorz li soley kouse. 
EXO.12.7	Zot ava pran en pe disan e met lo de poto laport ek lo lento laport lakaz kot zot pou manze.
EXO.12.8	Sa menm swar, zot ava manz sa lavyann; zot ava manz lavyann roti lo dife avek bann dipen san lelven ek zerb anmer. 
EXO.12.9	Pa manz sa lavyann kri oubyen bwi dan delo, me roti lo dife, avek son latet, lapat ek trip. 
EXO.12.10	Zot pa pou les nanryen reste ziska bomaten. Sa ki ava reste bomaten, i devre ganny brile. 
EXO.12.11	La ki mannyer zot pou manz li: Zot ava met zot sentir dan leren, sandal dan lipye e baton dan lanmen. Zot ava manz an vites. Sa i Pak SENYER.
EXO.12.12	Sa swar, mon pou travers Lezip e mon pou touy tou premye ne dan Lezip, dimoun koman zannimo. Mon pou egzekit zizman lo bann bondye Ezipsyen: Mwan menm SENYER. 
EXO.12.13	Sa disan ava en siny lo bann lakaz pou montre kot zot ete. Ler mon pou war sa disan, mon pou pas par lao zot e sa fleo pa pou detri zot kan mon pou pini Lezip. 
EXO.12.14	Sa zour ava pour zot en memoryal. Zot ava selebre sa zour koman en lafet pour SENYER. Zot ava obzerv li koman en zour lafet pour touzour, pour tou zot bann zenerasyon.
EXO.12.15	Pandan set zour, zot pou manz dipen san lelven. Depi premye zour, zot devre tir tou lelven dan zot lakaz. Si en dimoun i manz dipen kwi avek lelven ant premye zour ek setyenm zour, i pou ganny sase parmi pep Izrael. 
EXO.12.16	Premye zour, i ava annan en lasanble sakre; setyenm zour, i ava annan en lasanble sakre pour zot. Personn pa devre fer okenn travay pandan sa bann zour, eksepte pour prepar zot manze.
EXO.12.17	Zot ava obzerv lafet Dipen san lelven, akoz sa zour, mon ti fer sorti zot pep dan Lezip. Alor, zot ava obzerv sa zour koman en lalwa pour touzour pour tou bann zenerasyon. 
EXO.12.18	Zot ava manz dipen san lelven aswar depi katorzyenm zour, premye mwan, ziska ventyenm zour, aswar. 
EXO.12.19	Pandan set zour pa devre annan okenn lelven dan zot lakaz. Si okenn dimoun i manz keksoz avek lelven, ki i en etranze oubyen en sitwayen, i ava ganny sase parmi pep Izrael. 
EXO.12.20	Zot pa devre manz nanryen ki'n kwi avek lelven. Partou dan zot lakaz, zot devre manz dipen san lelven.
EXO.12.21	Moiz ti rasanble tou bann ansyen dan Izrael. I ti dir zot, “Al swazir bann zenn mouton pour zot fanmir e egorz zot koman zot sakrifis Pak. 
EXO.12.22	Pran en brans izop, tranp li dan disan ki dan en bol e frot li lo lento e lo de poto laport son lakaz. Personn pa devre sorti dan son lakaz ziska bomaten.
EXO.12.23	SENYER pou pase pour touy bann Ezipsyen. Kan i ava war sa disan lo lento e lo poto laport, SENYER pou sot sa lakaz; i pa pou les sa fleo antre kot zot. 
EXO.12.24	Zot devre obzerv sa rityel koman en regleman pour ou ek ou bann zanfan pour touzour. 
EXO.12.25	Kan zot ava'n antre dan sa pei ki SENYER pou donn zot, parey i ti dir, zot ava obzerv sa seremoni. 
EXO.12.26	Kan zot zanfan ava demann zot: Ki savedir sa seremoni? 
EXO.12.27	Zot ava reponn: Sa i sakrifis Pak pour SENYER. I ti pas par lao lakaz bann Izraelit dan Lezip; i ti touy bann Ezipsyen, me i ti eparny nou bann lakaz.”
EXO.12.27	Lepep ti prosternen e adore. 
EXO.12.28	Apre, bann Izraelit ti ale. Zot ti fer egzakteman parey SENYER ti'n komann Moiz ek Aaron.
EXO.12.29	Minwi, SENYER ti touy tou bann premye ne dan Lezip, depi premye ne Faraon ki asiz lo son tronn, ziska premye ne sa prizonnyen dan son kaso, e premye ne bann zannimo. 
EXO.12.30	Faraon avek tou bann serviter ek tou bann Ezipsyen ti leve dan lannwit. Ti annan en gran leokri dan Lezip, akoz ti annan lanmor dan tou lakaz.
EXO.12.31	Faraon ti fer apel Moiz ek Aaron aswar menm. I ti dir zot, “Sorti parmi mon pep, ou avek bann Izraelit. Al servi SENYER parey zot in dir. 
EXO.12.32	Pran zot troupo bef, mouton, kabri parey zot in dir. Ale e donn mwan osi en benediksyon.”
EXO.12.33	Bann Ezipsyen ti fer bann Izraelit degaze pour kit pei pli vit posib, akoz zot ti pe dir: Nou tou nou pou mor. 
EXO.12.34	Alor, lepep ti pran zot lapat dipen avan ki i ti monte. Zot ti anvlop zot petren dan zot lenz e met lo zot zepol.
EXO.12.35	Pep Izrael ti'n fer parey Moiz ti'n dir zot: Zot ti'n demann bann Ezipsyen bann lobze annarzan, annor ek lenz. 
EXO.12.36	SENYER ti fer ki bann Ezipsyen ti donn zot tou sa ki zot ti demande. Dan sa fason ki zot ti depouy larises bann Ezipsyen.
EXO.12.37	Bann Izraelit ti kit lavil Ranmses e zot ti al ver Soukot. Ti annan anviron 600,000 zonm apye, san kont bann zanfan. 
EXO.12.38	En kantite etranze ti osi mont avek zot. Zot ti anmenn osi zot troupo mouton ek kabri. 
EXO.12.39	Zot ti kwi galet san lelven avek lapat ki zot ti'n anmennen sorti Lezip e ki pa ti'n monte. Annefe, zot ti'n ganny sase Lezip, san ki zot ti kapab fer okenn provizyon pour zot menm.
EXO.12.40	Pep Izrael ti'n reste Lezip pour 430 an. 
EXO.12.41	Apre sa 430 an, zour pour zour, pep SENYER antye ti kit Lezip. 
EXO.12.42	SENYER ti vey lo zot sa swar antye, pour tir zot Lezip. Pour pep Izrael antye, e pour tou bann zenerasyon fitir, sa i en lannwit kan zot veye an loner SENYER.
EXO.12.43	SENYER ti dir Moiz ek Aaron, “La regleman pour selebre Pak: Okenn etranze pa devre manz repa Pak. 
EXO.12.44	Tou lesklav ki'n ganny aste e ki'n ganny sirkonsi, ava kapab manz repa Pak. 
EXO.12.45	Okenn etranze, ni travayer salarye pou napa drwa partisipe.
EXO.12.46	Sa lafet i devre ganny selebre dan en lakaz. Ou pa devre anmenn okenn lavyann an deor lakaz e okenn lezo sa zannimo pa devre ganny kase. 
EXO.12.47	Pep Izrael antye i devre selebre sa lafet.
EXO.12.48	Si en etranze ki pe reste kot ou i anvi obzerv Pak pour SENYER, fodre ki bann mal ki kot li i ganny sirkonsi. Alor, i ava kapab aprose pour partisipe; i ava ganny konsidere koman en sitwayen. Me tou sa ki pa'n ganny sirkonsi, pa pou kapab manz sa zannimo. 
EXO.12.49	I ava annan en menm lalwa pour bann sitwayen e pour bann etranze ki reste parmi zot.”
EXO.12.50	Pep Izrael antye ti fer tou sa ki SENYER ti'n ordonn Moiz ek Aaron. 
EXO.12.51	Sa menm zour, SENYER ti delivre pep Izrael Lezip, organize an group koman en larme.
EXO.13.1	SENYER ti dir Moiz, 
EXO.13.2	“Konsakre tou bann premye ne pour mwan. Imen koman zannimo parmi bann Izraelit i pour mwan.”
EXO.13.3	Moiz ti dir lepep: Mazin byen sa zour kan zot ti sorti Lezip, kot zot ti dan lesklavaz. Par lafors son lanmen ki SENYER ti fer zot sorti Lezip. Zot pa devre manz okenn dipen avek lelven. 
EXO.13.4	Zot pe sorti ozordi, dan mwan Abib. 
EXO.13.5	Zot ava pratik sa rityel pandan menm mwan, kan SENYER ti fer zot antre dan pei bann Kananeen, Hitit, Amorit, Hivit ek Zebizit; dan sa pei ki i ti promet avek zot zanset pour li donn zot, en pei kot dile ek dimyel i koule. 
EXO.13.6	Pandan set zour, ou ava manz dipen san lelven, me setyenm zour, i ava annan en lafet an loner SENYER. 
EXO.13.7	Ou ava manz dipen san lelven pandan set zour. Fodre pa ki i annan dipen avek lelven kot ou; fodre pa ki i annan okenn lelven dan tou ou teritwar. 
EXO.13.8	Sa zour, ou ava dir ou zanfan: Mon fer sa, an memwar sa ki SENYER ti fer pour mwan letan mon ti sorti Lezip. 
EXO.13.9	I ava vin en siny lo ou lanmen e en mark lo ou fron, pour ki lalwa SENYER i dan ou labous. Annefe, par son pwisans, SENYER ti fer ou sorti Lezip. 
EXO.13.10	Ou ava obzerv sa lalwa dan letan fikse, toulezan.
EXO.13.11	“Kan SENYER ava'n fer ou antre dan pei Kanaan, parey i ti promet ou ek ou bann zanset, e ki i ava'n donn ou, 
EXO.13.12	ou ava met apar pour SENYER tou zanfan mal premye ne e tou premye porte parmi ou bann zannimo. Tou mal i pour SENYER 
EXO.13.13	Me ou ava ranplas tou bourik mal premye ne par en zenn mouton. Si ou pa fer sa, ou ava kas son likou. Ou ava osi reaste tou premye ne parmi ou bann zanfan. 
EXO.13.14	Alavenir, kan ou garson ava demann ou: Ki savedir sa? Ou ava reponn li: Par son pwisans, SENYER ti delivre nou dan lesklavaz Lezip. 
EXO.13.15	Kan dan son lantetman, Faraon ti refize les nou ale, SENYER ti touy tou premye ne dan Lezip, depi premye ne imen ziska premye ne zannimo. Pour sa rezon ki mon ofer an sakrifis pour SENYER, tou zannimo mal ki sorti premye dan vant son manman; me mon reaste tou bann garson premye ne. 
EXO.13.16	Sa i ava en siny lo ou lanmen e en mark lo ou fron ki ava fer ou rapel sa ki SENYER ti fer par son pwisans, ler SENYER ti fer nou sorti Lezip.”
EXO.13.17	Kan Faraon ti'n les pep Izrael ale, Bondye pa ti kondwir li dan direksyon pei Filisten, menm si sa larout ti pli direk. Annefe, Bondye ti mazinen ki si lepep i devre fer fas avek lager, i ava kapab regrete e deside retourn Lezip. 
EXO.13.18	Me Bondye ti diriz zot atraver dezer par lanmer Rouz. Pep Izrael ti sorti Lezip pare pour lager. 
EXO.13.19	Moiz ti pran bann lezo Zozef avek li, akoz Zozef ti'n demann pep Izrael fer en serman: Kan Bondye i delivre zot, zot ava anmenn mon lezo avek zot.
EXO.13.20	Zot ti kit Soukot e al kanp Etanm, obor dezer. 
EXO.13.21	SENYER ti al devan zot dan en kolonn nyaz pandan lazournen e dan en kolonn dife aswar, pour zot kapab kontinyen marse lizour koman aswar. 
EXO.13.22	Sa kolonn nyaz pa ti kit lepep pandan lizour, ni sa kolonn dife aswar.
EXO.14.1	SENYER ti dir Moiz, 
EXO.14.2	“Dir pep Izrael retournen e kanp pre avek Pi-Hahirot, ant Migdol ek lanmer, devan Baal-Sefonn. Zot ava kanp la, pre avek lanmer. 
EXO.14.3	Faraon pou dir lo size bann Izraelit: Pep Izrael in pri ant lanmer ek dezer. 
EXO.14.4	Mon pou andirsi leker Faraon; i pou pourswiv zot e mon pou ganny laglwar atraver Faraon ek son pep. Tou Ezipsyen pou konnen ki se mwan SENYER”. Sanmenm ki zot ti fer.
EXO.14.5	Kan lerwa Lezip ti ganny dir ki pep Izrael ti'n ale, santiman Faraon ek son serviter ti sanze anver sa pep. Zot ti dir: Ki nou'n fer la? Nou'n les pep Izrael ale kan zot ti pe servi nou!
EXO.14.6	Alor Faraon ti prepar son kales e i ti anmenn son larme avek li. 
EXO.14.7	I ti pran 600 meyer kales ek tou lezot kales lager dan Lezip. Lo sak kales ti annan trwa zonm. 
EXO.14.8	SENYER ti andirsi leker Faraon, lerwa Lezip, ki ti pourswiv pep Izrael. Pep Izrael ti'n sorti lib, anba proteksyon Bondye. 
EXO.14.9	Bann Ezipsyen ti pourswiv zot. Larme Faraon avek tou son seval ek kales lager, son bann kavalye ti rezwenn zot kot zot ti pe kanpe obor lanmer, pre Pi-Hahirot, anfas avek Baal-Sefonn.
EXO.14.10	Kan Faraon ti pe aprose, pep Izrael ti lev lizye e la, zot ti war bann Ezipsyen pe pourswiv zot e zot ti per. Pep Izrael ti kriy ver SENYER. 
EXO.14.11	Zot ti dir Moiz, “Pa ti annan ase latonm dan Lezip pour ki ou anmenn nou isi pour mor dan dezer? Ki ou'n fer avek nou? 
EXO.14.12	Depi Lezip, pa nou ti dir ou: Les nou trankil e nou ava servi bann Ezipsyen? Vomye nou ti'n servi bann Ezipsyen olye vin mor dan dezer.”
EXO.14.13	Moiz ti dir pep Izrael, “Pa per! Reste debout e regarde ki mannyer SENYER pou sov zot ozordi. Sa bann Ezipsyen ki zot war ozordi pou disparet. 
EXO.14.14	SENYER pou lager pour zot. Zot, zis reste trankil.”
EXO.14.15	SENYER ti dir Moiz, “Akoz zot pe apel mwan? Dir pep Izrael kontiny zot larout. 
EXO.14.16	Ou! Pran ou baton, lev ou lanmen lo lanmer e fann li pour ki pep Izrael ava kapab travers apye ziska lo sek. 
EXO.14.17	Mon pou andirsi leker bann Ezipsyen pour fer zot swiv deryer. Mon pou montre zot mon grander atraver Faraon, tou son larme, son bann kales lager ek son bann kavalye. 
EXO.14.18	Bann Ezipsyen ava konnen ki mwan menm SENYER, kan zot ava war mon grander atraver Faraon, son bann kales lager ek son bann kavalye.”
EXO.14.19	Lanz Bondye ki ti pe mars devan kan bann Izraelit, ti al plas li par deryer. Kolonn nyaz ti sorti devan e plas li deryer zot. 
EXO.14.20	I ti plas li ant kan bann Ezipsyen ek kan bann Izraelit. Sa nyaz ti fernwanr en kote; me lot kote ti kler dan lannwit. Zot pa ti apros kanmarad pandan lannwit.
EXO.14.21	Alor, Moiz ti lev son lanmen lo lanmer. Pandan tou lannwit, SENYER ti fer lanmer rekile par en gro divan Les, e fer lanmer vin sek. 
EXO.14.22	Pep Izrael ti travers lo en semen sek dan milye lanmer. Delo ti form en miray lo zot kote drwat e lo zot kote gos. 
EXO.14.23	Bann Ezipsyen ti kontinyen pourswiv zot. Tou bann seval Faraon, son bann kales lager ek son bann kavalye ti antre dan milye lanmer deryer zot.
EXO.14.24	Byen granmaten, atraver kolonn dife ek nyaz, SENYER ti regard troup bann Ezipsyen e senm panik parmi zot. 
EXO.14.25	I ti blok larou zot kales lager; zot ti ganny difikilte pour avanse. Alor, bann Ezipsyen ti dir, “Annou sove pour sap bann Izraelit, akoz SENYER pe konbat kont Lezip pour zot.”
EXO.14.26	SENYER ti dir Moiz, “Lev ou lanmen lo lanmer pour ki delo i retourn lo bann Ezipsyen, e kouver zot kales lager ek zot kavalye.”
EXO.14.27	Alor, Moiz ti lev son lanmen lo lanmer. Lo granmaten, delo ti retourn dan son plas. Bann Ezipsyen ti sove ler lanmer ti vini me SENYER ti debaras li avek zot dan milye lanmer. 
EXO.14.28	Delo ti retournen e kouver bann kales lager, bann kavalye ek larme Faraon ki ti'n antre dan lanmer, deryer bann Izraelit. Pa ti reste en sel parmi zot. 
EXO.14.29	Me bann Izraelit ti mars lo later ferm dan milye lanmer, avek en miray delo lo zot kote drwat e lo zot kote gos.
EXO.14.30	Sa zour, SENYER ti sov pep Izrael dan lanmen bann Ezipsyen. Izrael ti war bann Ezipsyen mor lo bor lanmer. 
EXO.14.31	Pep Izrael ti war lafors lanmen SENYER kont bann Ezipsyen. Alor, lepep ti ganny respe pour SENYER. Zot ti krwar dan SENYER e dan son serviter Moiz.
EXO.15.1	Alor, Moiz avek pep Izrael ti sante an loner SENYER:
EXO.15.1	Mon pou sant pour SENYER;
EXO.15.1	in montre son grander dan en tre gran laviktwar.
EXO.15.1	I'n zet seval ek son kavalye dan lanmer.
EXO.15.2	SENYER i mon lafors ek mon pwisans.
EXO.15.2	Li menm mon sover.
EXO.15.2	Li menm mon Bondye,
EXO.15.2	mon pou loue li.
EXO.15.2	Li menm Bondye mon zanset;
EXO.15.2	mon pou loue li.
EXO.15.3	SENYER i en gerye,
EXO.15.3	Son non i SENYER.
EXO.15.4	I'n zet dan lanmer, kales lager Faraon ek son larme.
EXO.15.4	Son bann vayan kavalye in anfons dan lanmer Rouz.
EXO.15.5	Fon lanmer ti kouver zot.
EXO.15.5	Zot ti koul apik dan profonder parey en ros.
EXO.15.6	Ou lanmen drwat SENYER,
EXO.15.6	i gran par son pwisans.
EXO.15.6	Ou lanmen drwat SENYER,
EXO.15.6	in kraz lennmi.
EXO.15.7	Dan grander ou mazeste,
EXO.15.7	ou detri ou lennmi.
EXO.15.7	Ou anvoy ou lakoler
EXO.15.7	e zot ganny brile parey lapay.
EXO.15.8	Ou soufle, e lanmer i rasanble;
EXO.15.8	laroul ti monte parey en baraz;
EXO.15.8	profonder lanmer ti vin solid.
EXO.15.9	Lennmi ti dir:
EXO.15.9	Mon pou pourswiv zot, mon pou ganny zot.
EXO.15.9	Mon pou ganny en par dan piyaz lager
EXO.15.9	e mon pou rasazye.
EXO.15.9	Mon pou tir mon lepe e mon pour detri zot.
EXO.15.10	Ou ti fer soufle ou divan
EXO.15.10	e lanmer ti kouver zot.
EXO.15.10	Zot ti koule parey diplon
EXO.15.10	dan en lanmer formidab.
EXO.15.11	Lekel parmi bann bondye
EXO.15.11	ki parey ou, SENYER?
EXO.15.11	Lekel ki parey ou, e briye avek sentete,
EXO.15.11	e ki fer bann mervey?
EXO.15.12	Ou ti lev ou lanmen drwat
EXO.15.12	e later ti anval zot.
EXO.15.13	Dan ou fidelite,
EXO.15.13	ou ti kondwir sa pep ki ou ti sove.
EXO.15.13	Par ou lafors,
EXO.15.13	ou ti gid zot ver ou demer sen.
EXO.15.14	Bann pep in tande, zot tranble;
EXO.15.14	douler lakousman in sezi bann Filisten.
EXO.15.15	Bann sef Edonm i boulverse.
EXO.15.15	Bann dirizan Moab i tranble.
EXO.15.15	Tou zabitan Kanaan in perdi kouraz.
EXO.15.16	Lafreyer ek laper in tonm lo zot.
EXO.15.16	Par lafors ou lebra,
EXO.15.16	zot perdi laparol, parey en ros,
EXO.15.16	ziska ki ou pep SENYER, in fini pase,
EXO.15.16	ziska ki sa pep SENYER, ki ou'n sove, in fini pase.
EXO.15.17	Ou pou anmenn zot e etabli zot
EXO.15.17	lo montanny ou posesyon,
EXO.15.17	en landrwa ki ou'n prepare
EXO.15.17	pour ou reste, SENYER,
EXO.15.17	dan sa sanktyer ki ou lanmen in prepare, SENYER.
EXO.15.18	SENYER i lerwa pour touzour!
EXO.15.19	Bann seval Faraon, son bann kales lager ek son bann kavalye ti koule dan lanmer. SENYER ti fer lanmer retourn lo zot, me pep Izrael ti mars lo later ferm atraver lanmer.
EXO.15.20	Mirianm, en profetes, ser Aaron, ti pran en tanbouren. Tou bann fanm ti sorti e swiv li. Zot ti zwe tanbouren e zot ti danse. 
EXO.15.21	Mirianm ti sant avek zot:
EXO.15.21	Sant pour SENYER akoz in ganny laviktwar:
EXO.15.21	Seval ek kavalye in ganny zete dan lanmer.
EXO.15.22	Apre, Moiz ti fer pep Izrael kit lanmer Rouz; zot ti al dan direksyon dezer Sour. Zot ti mars pandan trwa zour dan dezer e zot pa ti war okenn delo. 
EXO.15.23	Zot ti ariv Mara kot zot pa ti kapab bwar sa delo akoz i ti anmer. Alor, zot ti apel sa landrwa Mara, savedir anmer.
EXO.15.24	Pep Izrael ti mirmire kont Moiz. Zot ti dir, “Ki nou pou bwar?”
EXO.15.25	Moiz ti kriy ver SENYER e SENYER ti montre li en pye dibwa. I ti zet en morso dan delo ki ti vin delo dou. La ki SENYER ti donn lepep en lalwa ek en regleman; la osi ki i ti teste zot.
EXO.15.26	I ti dir, “Si ou vreman ekout SENYER, ou Bondye, si ou fer sa ki byen devan li, si ou port atansyon son bann komannman e gard tou son bann lalwa, mon pa pou fer ou sibir sa bann maladi ki mon ti anvoy lo Lezip: Mwan SENYER, ki geri ou.”
EXO.15.27	Zot ti ariv Elim kot ti annan 12 sours delo e 70 pye palm. Zot ti kanp la, obor delo.
EXO.16.1	Apre ki zot ti'n kit Lezip, pep Izrael ti sorti Elim e ariv dezer Sin, ki ant Elim ek Sinai, kenzyenm zour dan dezyenm mwan. 
EXO.16.2	Dan dezer, pep Izrael antye ti mirmire kont Moiz ek Aaron. 
EXO.16.3	Pep Izrael ti dir zot, “Plito SENYER ti'n touy nou depi Lezip kot nou ti asiz devan bann marmit lavyann, kot nou ti manz dipen nou vant plen. Ou'n anmenn sa pep antye dan dezer pour li mor lafen.”
EXO.16.4	SENYER ti dir Moiz, “Mon pou fer dipen tonbe sorti dan lesyel pour zot. Tou le zour, lepep ava sorti e ranmas kantite neseser pour sak zour. Konmsa, mon pou teste zot pour war si zot pe obeir mon lalwa ou non. 
EXO.16.5	Sizyenm zour, ler zot ava'n prepar sa ki zot ava ranmase, zot porsyon tou le zour ava double.”
EXO.16.6	Alor, Moiz ek Aaron ti dir pep Izrael, “Tanto, zot pou konnen ki SENYER ki ti fer zot sorti Lezip, 
EXO.16.7	e demen bomaten, zot pou war laglwar SENYER, akoz in antann zot pe mirmire kont li. Ki nou ete, pour zot mirmire kont nou?”
EXO.16.8	Moiz ti dir, “SENYER pou donn zot lavyann pour manze tanto e demen bomaten i pou donn zot dipen, akoz i'n antann zot mirmire kont li. Pa kont nou ki zot pe konplent e mirmire, me kont SENYER.”
EXO.16.9	Moiz ti dir Aaron, “Dir avek pep Izrael: Prezant zot devan SENYER akoz in antann zot pe mirmire.”
EXO.16.10	Pandan ki Aaron ti pe koz avek pep Izrael antye, zot ti get ver dezer e zot ti war laglwar SENYER aparet dan nyaz.
EXO.16.11	SENYER ti dir Moiz, 
EXO.16.12	“Mon'n antann bann Izraelit mirmire. Dir zot: Soley kouse, zot pou manz lavyann e demen bomaten, zot pou rasazye dipen. Alor, zot ava konnen ki mwan menm SENYER zot Bondye.”
EXO.16.13	Aswar, bann zwazo ki apel kay, ti monte e kouver kan. 
EXO.16.14	Lannmen bomaten ti annan en kous laroze otour kan. Ler sa kous laroze ti'n sek, dezer ti kouver avek en sibstans anfarin, parey biskwi. 
EXO.16.15	Pep Izrael ti gete e zot ti dir antre zot, “Kisisa sa?” Annefe, zot pa ti konnen kwa sa. Moiz ti dir zot, “Sanmenm dipen ki SENYER in donn zot pour manze. 
EXO.16.16	La lord ki SENYER in donnen: Sakenn ava anmas lakantite ki i bezwen. Zot ava anmas anviron de lit par personn, dapre lakantite dimoun dan zot latant.”
EXO.16.17	Pep Izrael ti fer parey Moiz ti'n dir zot. Serten ti anmas an plis, serten an mwens. 
EXO.16.18	Kan zot ti mezire, bann ki ti'n anmas an plis, ti remarke ki ti napa an plis e bann ki ti'n anmas mwens, ti remarke ki ti annan zis sa ki ti neseser. Sakenn ti anmas sa ki i ti bezwen.
EXO.16.19	Moiz ti dir zot, “Fodre pa ki personn i gard lamann ziska bomaten.”
EXO.16.20	Me serten pa ti ekout Moiz: Ti annan ki ti gard en pe pour lannmen, me i ti ganny lever ladan e ti santi pouri. Alor Moiz ti ankoler kont zot. 
EXO.16.21	Tou le bomaten, sakenn ti anmas sa ki ti neseser. Ler soley ti monte, sa ki ti reste ti fonn avek lasaler.
EXO.16.22	Sizyenm zour, zot ti anmas doub: Anviron kat lit par personn. Bann responsab dan kominote ti raport avek Moiz 
EXO.16.23	ki ti dir zot, “SENYER in donn lord: Demen i saba, en zour repo konsakre pour SENYER. Zot ava kwi sa ki fodre kwi e bwi sa ki fodre bwi. Tou sa ki reste, gard li pour lannmen bomaten.”
EXO.16.24	Alor, zot ti gard tou ziska lannmen bomaten, parey Moiz ti'n ordonn zot. Nanryen pa ti gate ni ganny lever.
EXO.16.25	Moiz ti dir, “Manz li ozordi, akoz ozordi i en zour saba pour SENYER. Ozordi, zot pa pou war okenn manze deor. 
EXO.16.26	Pandan sis zour zot ava anmase; me setyenm zour, i zour saba; pou napa nanryen.”
EXO.16.27	Setyenm zour, serten ti sorti pour anmas lamann, me ti napa nanryen. 
EXO.16.28	SENYER ti dir Moiz, “Ziska kan eski zot pou refize gard mon bann komannman ek mon bann lalwa? 
EXO.16.29	Gete! SENYER in donn zot saba; sizyenm zour in donn zot dekwa manze pour de zour. Setyenm zour, sakenn ava reste se li; personn pa devre sorti.”
EXO.16.30	Alor lepep ti repoze setyenm zour.
EXO.16.31	Pep Izrael ti apel sa manze lamann. I ti parey lagrenn koriyann; i ti blan e i ti annan gou biskwi fer avek dimyel. 
EXO.16.32	Moiz ti dir, “SENYER in donn sa lord: Gard en pe lamann, anviron de lit dan en resipyan pour ki atraver bann zenerasyon, zot ava kapab war sa dipen ki mon'n fer zot manze dan dezer, ler mon ti fer zot sorti Lezip.”
EXO.16.33	Moiz ti dir Aaron, “Pran en po e met de lit lamann ladan. Plas li devan SENYER pour prezerv li atraver bann zenerasyon.”
EXO.16.34	Parey SENYER ti'n ordonnen avek Moiz, Aaron ti plas sa po lamann devan bann plak Temwannyaz pour ki i ganny konserve. 
EXO.16.35	Pep Izrael ti manz lamann pandan 40 an ziska ki zot ti ariv dan en pei abite. Zot ti manz lamann ziska ki zot ti ariv pre avek Kanaan. 
EXO.16.36	Mezir ki zot ti servi ti apel omer, anviron de lit.
EXO.17.1	Pep Izrael ti kit dezer Sin par letap, parey SENYER ti'n ordonn zot. Zot ti al kanp Refidim. Me laba ti napa delo bwar pour lepep. 
EXO.17.2	Alor zot ti lager avek Moiz. Zot ti dir li, “Donn nou delo pour bwar.” Moiz ti dir zot, “Akoz zot pe lager avek mwan? Akoz zot oule provok SENYER?”
EXO.17.3	Annefe, lepep ti swaf e zot ti mirmire kont Moiz, “Akoz ou'n fer nou sorti Lezip? Eski ou anvi touy nou, nou bann zanfan ek nou zannimo par laswaf?”
EXO.17.4	Alor, Moiz ti kriy ver SENYER, “Ki mon pou fer avek sa pep? Zot pre pour saboul mwan avek ros.”
EXO.17.5	SENYER ti dir Moiz, “Al devan lepep e pran avek ou bann ansyen dan Izrael; anmenn osi ou baton ki ou ti tap larivyer Nil avek. 
EXO.17.6	Mon pou debout devan ou lo ros montanny Horeb. Ou ava tap lo sa ros e delo ava sorti ladan e lepep ava bwar.”
EXO.17.6	Moiz ti fer sa devan bann ansyen dan Izrael. 
EXO.17.7	I ti apel sa landrwa Masa, savedir Provokasyon, ek Meriba, savedir Lager, akoz pep Izrael ti mirmire e provok SENYER an dizan: Eski SENYER i avek nou, oubyen non?
EXO.17.8	Alor, Amalek ti vin atak pep Izrael Refidim. 
EXO.17.9	Moiz ti dir Zozye, “Swazir bann zonm kapab, e al lager kont Amalek. Demen, nou ava debout lo latet montanny avek baton SENYER dan lanmen.”
EXO.17.10	Zozye ti fer parey Moiz ti'n dir li pour al lager kont Amalek. Moiz, Aaron ek Hour ti al lo latet montanny. 
EXO.17.11	Kan Moiz ti lev son lanmen, Izrael ti pli for, e kan i ti bes son lanmen, bann Amalesit ti pli for. 
EXO.17.12	Me lebra Moiz ti fatige; zot ti pran en ros e met li asiz lo la. Aaron ek Hour ti tenir son lebra, enn lo sak kote. Alor, son de lebra ti reste anler ziska soley kouse. 
EXO.17.13	Zozye ti ganny laviktwar lo bann Amalesit ki i ti masakre par lepe.
EXO.17.14	SENYER ti dir Moiz, “Ekri sa koman en souvenir e fer Zozye konnen ki mon pou fer disparet bann Amalesit konpletman anba lesyel.”
EXO.17.15	Moiz ti konstri en lotel ki i ti apel SENYER i mon bannyer. 
EXO.17.16	I ti dir, “Akoz en lanmen in leve kont tronn SENYER, SENYER pou touzour fer lager kont bann Amalesit.”
EXO.18.1	Zetro, pret Madyann, e boper Moiz, ti antann tou sa ki Bondye ti'n fer pour Moiz e pour son pep Izrael: Ki mannyer SENYER ti fer Izrael sorti Lezip. 
EXO.18.2	Zetro, boper Moiz, ti anmenn avek li Sefora, fanm Moiz ki i ti'n kit deryer 
EXO.18.3	avek son de garson. Enn ti apel Gersonn, savedir: Mon en refizye dan pei etranze; 
EXO.18.4	lot ti apel Eliezer, savedir: Bondye mon papa i mon sekour, e i'n delivre mwan kont lepe Faraon.
EXO.18.5	Avek bann garson e fanm Moiz, Zetro, boper Moiz, ti al war li dan dezer kot i ti pe kanpe kot montanny Bondye. 
EXO.18.6	I ti fer dir Moiz, “Mwan Zetro ou boper, mon'n vin kot ou avek ou fanm ek ou de garson.”
EXO.18.7	Moiz ti sorti deswit pour al zwenn son boper. I ti prostern devan li e anbras li. Zot ti demann nouvel kanmarad; apre zot ti antre dan latant. 
EXO.18.8	Moiz ti rakont son boper tou sa ki SENYER ti fer avek Faraon ek bann Ezipsyen akoz pep Izrael. I ti rakont li osi tou bann difikilte ki i ti'n pas ladan dan semen e ki mannyer SENYER ti'n delivre zot. 
EXO.18.9	Zetro ti rezouir pour tou sa dibyen ki SENYER ti'n fer pour Izrael e dan lafason ki i ti'n delivre zot dan lanmen bann Ezipsyen.
EXO.18.10	Zetro ti dir, “Loue SENYER ki'n delivre zot kont bann Ezipsyen e dan lanmen Faraon. 
EXO.18.11	Aprezan, mon konnen ki SENYER i pli gran ki tou bann bondye, akoz in delivre son pep dan lanmen bann Ezipsyen ki ti pe maltret zot avek larogans.”
EXO.18.12	Apre sa, Zetro, boper Moiz ti ofer en sakrifis konplet e lezot sakrifis anver Bondye. Aaron, ansanm avek bann ansyen dan Izrael ti vin manz dipen avek boper Moiz, dan prezans Bondye.
EXO.18.13	Son lannmen, Moiz ti asiz pour ziz lepep. Zot ti reste debout devan Moiz depi bomaten ziska aswar. 
EXO.18.14	Kan boper Moiz ti war tou sa ki i ti pe fer pour son pep, i ti dir li, “Ki ou pe fer la pour lepep? Akoz ou asiz tousel, tandis ki lepep antye i reste debout devan ou, bomaten ziska aswar?”
EXO.18.15	Moiz ti dir son boper, “Lepep ki vin kot mwan pour konsilte Bondye. 
EXO.18.16	Kan zot annan en dispit, zot vin kot mwan pour rezoud. Mon ziz sa zafer ant sa de parti, e mon fer konn bann regleman Bondye ek son bann lalwa.”
EXO.18.17	Boper Moiz ti dir li, “Ou fason fer, pa bon. 
EXO.18.18	Ou avek ou pep, zot pou fatige: Sa latas i tro lour pour ou; ou pa pou kapab fer li ou tousel. 
EXO.18.19	Aprezan, ekout mwan; les mwan donn ou en konsey, e Bondye ava avek ou. Ou ava vin reprezantan lepep devan Bondye e ou menm, ou ava anmenn zot ka devan Bondye. 
EXO.18.20	Ansenny zot bann regleman ek bann lalwa; fer zot konn semen ki zot bezwen swiv, e sa ki zot devre fer. 
EXO.18.21	Ou ava swazir bann zonm kapab parmi lepep, bann zonm ki annan respe pour Bondye, bann zonm ki ou kapab fer konfyans e ki pa malonnet. Plas zot koman sef group 1,000, 100, 50 ek group 10. 
EXO.18.22	Zot ava ziz lepep toultan. Zot ava anmenn bann ka grav devan ou, me pour lezot, zot ava kapab pran desizyon zot menm. I ava fer fasil pour ou e zot ava partaz ou fardo. 
EXO.18.23	Si ou fer konmsa, e ki Bondye i donn ou son bann lord, ou ava kapab siporte e lepep ava retourn se zot anpe.”
EXO.18.24	Moiz ti ekout son boper; i ti fer tou sa ki i ti'n dir li. 
EXO.18.25	Moiz ti swazir bann dimoun kapab parmi pep Izrael. I ti met zot ansarz son pep. Ti annan sef group 1,000, sef 100, sef 50 ek sef 10. 
EXO.18.26	Zot ti ziz lepep toultan. Zot ti anmenn bann ka difisil devan Moiz e bann ka mwen enportan, zot ti ziz zot menm.
EXO.18.27	Apre, Moiz ti les son boper ale e retourn dan son pei.
EXO.19.1	Pep Izrael ti ariv dan dezer Sinai, trwazyenm nouvellin, apre ki zot ti'n kit Lezip. 
EXO.19.2	Kan zot ti kit Refidim e ariv dan dezer Sinai, zot ti kanp lanmenm devan montanny Sinai.
EXO.19.3	Moiz ti mont kot Bondye e SENYER ti apel li lo montanny. I ti dir li, “La sa ki ou pou dir desandan Zakob ek pep Izrael: 
EXO.19.4	Zot in war sa ki mon ti fer avek Lezip: Mon ti anmenn zot, parey en leg i anmenn son piti lo son lezel, e mon'n fer zot retourn kot mwan. 
EXO.19.5	Apartir ozordi, si zot ekout mwan e gard mon lalyans, zot pou vin mon prop posesyon parmi tou bann pep. Later antye i pour mwan. 
EXO.19.6	Zot ava vin en rwayonm pret e en nasyon sen pour mwan. Sa i bann parol ki ou pou dir avek zanfan pep Izrael.”
EXO.19.7	Alor, Moiz ti retournen e apel bann ansyen parmi pep Izrael, e i ti dir zot tou bann parol ki SENYER ti ordonn li. 
EXO.19.8	Lepep antye ti reponn ansanm, “Nou pou fer tou sa ki SENYER in dir.”
EXO.19.8	Moiz ti raport avek SENYER tou sa ki lepep ti'n dir.
EXO.19.9	SENYER ti dir Moiz, “Mon pe vin kot zot dan en nyaz epe, pour ki lepep ava kapab ekoute kan mon koz avek ou e pour ki zot ava krwar ou pour touzour.”
EXO.19.9	Moiz ti dir SENYER tou sa ki lepep ti'n dir li.
EXO.19.10	SENYER ti dir Moiz, “Al kot ou pep e dir zot pirifye zot ozordi ek demen, e fer zot lav zot lenz. 
EXO.19.11	Zot ava met zot pare pour trwazyenm zour, akoz trwazyenm zour, SENYER pou desann lo montanny Sinai devan lepep antye. 
EXO.19.12	Ou ava demark bann limit otour montanny e ou ava dir zot fer atansyon ki zot pa tous montanny. Sa enn ki tous montanny pour ganny touye. 
EXO.19.13	Personn pa pou tous sa dimoun koupab, me i ava ganny saboule avek ros oubyen fles. I kapab en zannimo oubyen en zonm; me i pa pou reste vivan. Kan zot ava antann tronpet soufle, zot ava vin kot montanny.”
EXO.19.14	Alor Moiz ti desann sorti lo montanny. I ti konsakre lepep e zot ti lav zot lenz. 
EXO.19.15	I ti dir zot, “Met zot pare pour trwazyenm zour e pa bezwen ganny relasyon seksyel avek zot bann fanm.”
EXO.19.16	Bomaten, trwazyenm zour, ti annan loraz, zekler ek en nyaz epe lo montanny. Apre, ti annan en son tronpet byen for e tou dimoun dan kan ti tranble avek lafreyer. 
EXO.19.17	Apre, Moiz ti anmenn lepep an deor kan pour en rankont avek Bondye, e zot ti debout devan montanny. 
EXO.19.18	Montanny Sinai ti kouver avek lafimen, akoz SENYER ti'n desann dan en dife. Lafimen ti monte parey lafimen sorti dan en four e montanny antye ti tranble. 
EXO.19.19	An mezir ki son tronpet ti vin pli for, Moiz ti koze e Bondye ti reponn li dan loraz.
EXO.19.20	SENYER ti desann lo latet montanny Sinai, e i ti apel Moiz lo latet montanny. Moiz ti monte. 
EXO.19.21	SENYER ti dir Moiz, “Desann e averti lepep pour ki zot pa vin tro pre avek SENYER pour vin gete. Sankwa bokou pou mor. 
EXO.19.22	Bann pret ki vin devan SENYER ava pirifye zot, pangar ki SENYER i pini zot e ki i annan parmi zot ki mor.”
EXO.19.23	Moiz ti dir SENYER, “Lepep napa drwa mont lo montanny Sinai, akoz ou menm, ou ti averti nou pour fikse en limit otour montanny pour gard li sakre.”
EXO.19.24	SENYER ti dir li, “Desann, apre, ou ava remont avek Aaron. Me bann pret ek lepep pa devre depas balizaz pour vin kot SENYER, pangar serten parmi zot i mor.”
EXO.19.25	Alor, Moiz ti desann kot lepep e dir zot tou sa ki SENYER ti'n dir li.
EXO.20.1	La bann parol ki Bondye ti dir avek pep Izrael: 
EXO.20.2	Mwan menm SENYER ou Bondye, ki ti delivre ou Lezip dan lesklavaz.
EXO.20.3	Ou pa pou annan okenn lezot bondye apard mwan.
EXO.20.4	Ou pa pou fer okenn stati, nanryen ki annan laform okenn keksoz ki lao dan lesyel, oubyen anba lo later, oubyen ki dan delo ki pli ba ki later. 
EXO.20.5	Ou pa pou azenou devan zot e ou pa pou ador zot. Annefe, mwan SENYER ou Bondye, mon en Bondye zalou. Mon pini bann zanfan pour pese zot papa ziska trwazyenm ek katriyenm zenerasyon bann ki ay mwan. 
EXO.20.6	Me mon pou montre mon fidelite ziska mil zenerasyon, anver bann ki kontan mwan e ki gard mon bann komannman.
EXO.20.7	Ou pa pou pronons non SENYER ou Bondye an bonnavini. Annefe SENYER pa pou pardonn sa enn ki pronons son non an bonnavini.
EXO.20.8	Rapel zour saba; gard li koman en zour sakre. 
EXO.20.9	Pandan sis zour, ou ava travay, e ou ava fer tou ou louvraz. 
EXO.20.10	Me setyenm zour i saba rezerve pour SENYER, ou Bondye. Sa zour, ou pa pou fer okenn travay, ni ou, ni ou garson, ni ou fiy, ni ou serviter, ni ou servant, ni ou bann zannimo, ni okenn etranze ki reste dan ou bann lavil. 
EXO.20.11	Annefe, pandan sis zour, SENYER ti fer lesyel ek later, lanmer e tou sa ki ladan; setyenm zour i ti repoze. Pour sa rezon, SENYER ti beni zour saba e i ti konsakre li.
EXO.20.12	Ou pou annan respe pour ou papa ek ou manman; konmsa, ou ava viv lontan lo sa later ki SENYER, ou Bondye i donn ou.
EXO.20.13	Ou pa pou komet okenn mert.
EXO.20.14	Ou pa pou komet adilter.
EXO.20.15	Ou pa pou vole.
EXO.20.16	Ou pa pou donn okenn fo temwannyaz kont ou prosen.
EXO.20.17	Ou pa pou anvi lakaz ou prosen; ou pa pou anvi fanm ou prosen, ni son serviter, ni son servant, ni son bef, ni son bourik, ni okenn keksoz ki pour ou prosen.
EXO.20.18	Tou lepep ti antann loraz, zekler, son tronpet; zot ti war lafimen lo montanny. Lepep ti war; zot ti tranble e zot ti debout, lwen. 
EXO.20.19	Zot ti dir Moiz, “Ou, koz avek nou e nou ava ekoute. Me fodre pa ki Bondye i koz avek nou, sankwa nou pou mor.”
EXO.20.20	Moiz ti dir lepep, “Pa bezwen per, akoz Bondye in vin teste zot pour ki zot ava annan respe pour li e pa fer pese.” 
EXO.20.21	Lepep ti debout lwen pandan ki Moiz ti apros kot Bondye ti ete dan sa nyaz epe.
EXO.20.22	SENYER ti dir Moiz, “La sa ki ou pou dir pep Izrael: Zot in war zot menm ki depi lesyel, mon'n koz avek zot. 
EXO.20.23	Zot pa pou fer okenn bondye annarzan oubyen annor. Zot pa pou ador bann bondye apard mwan.
EXO.20.24	Ou ava fer mwan en lotel avek later. Lo la, ou ava ofer zannimo koman sakrifis konplet ek sakrifis lape, bann mouton, bef ek kabri. Partou kot ou ava envok mon non, mon pou vin kot ou e mon pou beni ou. 
EXO.20.25	Si ou fer en lotel an ros, pa bezwen fer li avek ros taye, akoz ou zouti pou rann li enpir. 
EXO.20.26	Ou pa pou mont kot mon lotel par mars peron, pour ki ou touni pa ganny ekspoze.”
EXO.21.1	SENYER ti dir: La bann regleman ki ou ava met devan bann Izraelit:
EXO.21.2	Kan ou aste en lesklav Ebre, i ava servi ou pandan sis lannen; setyenm lannen i ava reganny son laliberte, gratwitman. 
EXO.21.3	Si i ti vin kot ou selibater, i ava al koman en selibater. Si i ti vin kot ou marye, son fanm ava al avek li. 
EXO.21.4	Si son met ki ti'n donn li en fanm e ki sa fanm i ganny zanfan, sa fanm avek son bann zanfan ava reste pour son met; me sa lesklav ava al li tousel. 
EXO.21.5	Si sa lesklav i deklare ki i kontan son met, son fanm ek son bann zanfan e ki i pa pou kit zot, 
EXO.21.6	alor, son met ava anmenn li devan Bondye. I ava anmenn li kot montan laport e i ava pers son zorey avek en pwenson. Sa zonm ava vin son lesklav pour lavi.
EXO.21.7	Kan en zonm i vann son fiy pour fer li vin en lesklav, sa fiy pa pour reganny laliberte parey bann lesklav zonm. 
EXO.21.8	Si i pa satisfer son met, i ava fer li ganny reaste. Son met pou napa drwa vann li avek en nasyon etranze, akoz i ava en traizon. 
EXO.21.9	Si i donn sa lesklav son garson, i ava tret li dapre lalwa konsernan bann fiy. 
EXO.21.10	Si i pran en dezyenm fanm, i devre kontinyen donn li menm kantite manze, lenz, ek tou bann menm drwa parey avan. 
EXO.21.11	Si sa trwa kondisyon pa ganny obzerve, sa lesklav ava kapab sorti san peye, san vers okenn larzan.
EXO.21.12	Sa enn ki tap en zonm e touy li, i devre ganny touye. 
EXO.21.13	Si i pa ti annan lentansyon touy li, me ki Bondye ki'n fer li tonm dan son lanmen, i ava kapab sov dan en landrwa ki mon pou dezinyen. 
EXO.21.14	Me si dan lakoler, en zonm i atak en lot par riz e i touy li, ou ava aret li, menm akote mon lotel pour li ganny touye.
EXO.21.15	Sa enn ki tap son papa oubyen son manman ava ganny touye.
EXO.21.16	Sa enn ki vol en dimoun, ki i vann li, oubyen i gard li dan son posesyon, sa zonm ava ganny touye.
EXO.21.17	Sa enn ki ensilte son papa oubyen son manman ava ganny touye.
EXO.21.18	Si pandan en bagar ant de zonm, enn i tap lot avek en ros, oubyen i donn li en koudpwen e ki sa lot zonm pa mor, me i bezwen reste lo lili; 
EXO.21.19	si apre, sa zonm i leve e i kapab marse deor avek en baton, sa zonm ki ti tap li ava ganny akize. Me i ava bezwen pey domaz pour letan ki sa lot zonm pa'n travay, e pey fre pour son gerizon.
EXO.21.20	Si en zonm i tap son lesklav, zonm oubyen fanm, avek en baton e touy li, i ava ganny vanze. 
EXO.21.21	Me si sa lesklav i viv pour en zour oubyen de, i pa pou ganny vanze, akoz sa zonm ti pour li.
EXO.21.22	Si dan en bagar parmi bann zonm en fanm ansent i ganny afekte, e son baba i ne avan son term san gran dimal, sa zonm ki ti tap li ava pey domaz ki mari sa fanm i demande, e ki ziz ava aprouve. 
EXO.21.23	Me si maler i arive, ou ava enpoz en lavi pour en lavi, 
EXO.21.24	en lizye pour en lizye, en ledan pour en ledan, en lanmen pour en lanmen, en lipye pour en lipye, 
EXO.21.25	en brile pour en brile, en kou pour en kou, en bate pour en bate.
EXO.21.26	Si en zonm i tap son lesklav, zonm oubyen fanm, dan lizye, e sa lesklav i perdi son lizye, i ava rann li son laliberte an konpansasyon pour son lizye. 
EXO.21.27	Si i kas ledan son lesklav, zonm oubyen fanm, i ava rann li son laliberte an konpansasyon pour son ledan.
EXO.21.28	Si en toro i donn koud korn mortel en zonm oubyen en fanm, sa toro ava ganny saboule avek ros ziska i mor; personn pa pou manz son lavyann. Met sa toro pa pou responsab. 
EXO.21.29	Me si sa toro ti annan labitid donn koudkorn, e ki son met ti'n ganny averti, me i pa'n pran prekosyon; si sa toro i touy en zonm oubyen en fanm, i ava ganny saboule avek ros; son propriyeter osi ava ganny touye. 
EXO.21.30	Si i ganny forse pey en konpansasyon, i ava kapab viv si i pey sa sonm. 
EXO.21.31	Menm regleman ava ganny aplike si en bef i tap en garson oubyen en fiy. 
EXO.21.32	Si en bef i tap en lesklav, zonm oubyen fanm, son met ava donn met sa lesklav 30 pyes larzan e sa bef ava ganny saboule avek ros.
EXO.21.33	Si en zonm i kit en pwi dekouver, oubyen si en zonm i fouy en pwi e i pa kouver li e si en bef oubyen en bourik i tonm ladan, 
EXO.21.34	propriyeter sa pwi ava pey en konpansasyon met sa zannimo e i ava gard sa zannimo mor pour li.
EXO.21.35	Si bef en zonm i touy bef son vwazen, zot ava vann sa bef vivan, e partaz larzan; sa bef mor ava osi ganny partaze. 
EXO.21.36	Me si dimoun ti konnen ki sa bef ti annan labitid donn bann koudkorn, e son met pa'n pran prekosyon, i ava rann en bef vivan an konpansasyon, e gard sa enn mor pour li.
EXO.22.1	Si en zonm i vol en toro oubyen en mouton, e touy li oubyen vann li, i ava pey an konpansasyon, senk toro pour en toro e kat mouton pour en mouton. Si i pa kapab, i ava ganny vann pour son vol.
EXO.22.2	Si sa zannimo vole, swa toro oubyen mouton i vivan dan posesyon sa voler, i ava repey doub.
EXO.22.3	Si en voler i ganny pri pe kas lakaz, e i ganny bate anmor, sa pa devre ganny konsidere koman en mert. 
EXO.22.4	Me si sa i ariv lizour, alor i ava ganny konsidere koman en krim.
EXO.22.5	Si en zonm i anmenn son troupo manz dan laplenn oubyen dan son plantasyon rezen, si i les bann zannimo al manz dan plantasyon en lot dimoun, i ava pey an konpansasyon, meyer prodwi son prop plantasyon, ek son prop plantasyon rezen.
EXO.22.6	Si en dife i pran e i fannen dan brousay; si i bril dible ki'n deza koupe oubyen ki pa ankor koupe, oubyen plantasyon antye, sa enn ki ti konmans sa dife ava pey en domaz.
EXO.22.7	Si en dimoun i donn son prosen larzan, oubyen bann lobze pour li garde, e sa bann lobze i ganny vole dan son lakaz; si sa voler i ganny atrape, i ava pey doub sa ki i'n vole. 
EXO.22.8	Si sa voler pa ganny atrape, met sa lakaz ava prezant li devan Bondye pour deklare ki i pa'n vol dibyen son prosen.
EXO.22.9	Pour tou bann zafer malonnet konsernan bef, bourik, mouton, lenz oubyen nenport lobze perdi, kot enn i ganny akize, sa de parti ava prezant zot devan Bondye. Sa enn ki Bondye i deklar koupab, i ava pey son prosen doub.
EXO.22.10	Si en dimoun i donn son vwazen en bourik, en mouton, oubyen nenport zannimo, e sa zannimo i mor oubyen i ganny aksidan, oubyen i ganny vole san ki personn i war, 
EXO.22.11	sa zafer ant sa de parti ava ganny deside par en serman devan SENYER. Sa zonm ava deklare ki i pa'n vole. Propriyeter sa zannimo ava aksepte sa serman e lot pa pou annan okenn konpansasyon pour peye. 
EXO.22.12	Me si sa zannimo in ganny vole kot li, i ava pey son met en konpansasyon.
EXO.22.13	Si sa zannimo in ganny desire par en zannimo sovaz, i ava ganny anmennen koman levidans. I pa pou pey konpansasyon pour sa zannimo ki'n ganny desire par en zannimo sovaz.
EXO.22.14	Si en dimoun i demann pret en zannimo avek son prosen, e sa zannimo i ganny blese oubyen i mor dan labsans son met, i ava pey en konpansasyon. 
EXO.22.15	Si sa ti ariv dan prezans propriyeter sa zannimo, i pa pou pey okenn konpansasyon; si sa zannimo ti'n ganny lwe, i ava pey zis larzan lokasyon.
EXO.22.16	Si en zonm i sedwir en vyerz ki pa ankor fiyanse e i dormi avek li, i ava pey fre maryaz tradisyonnel e marye avek li. 
EXO.22.17	Si papa sa fiy i refize les son fiy marye, alor sa zonm ki'n sedwir sa vyerz, ava pey lekivalan annarzan, kado ki ganny peye pour kapab marye avek en fiy vyerz.
EXO.22.18	Ou pa pou permet en sorsye viv.
EXO.22.19	Sa enn ki dormi avek en zannimo ava ganny touye.
EXO.22.20	Sa enn ki ofer sakrifis en lot bondye apard mwan, SENYER, ava ganny detri konpletman.
EXO.22.21	Fodre pa maltret ni kraz en etranze, akoz zot menm, zot ti bann etranze Lezip.
EXO.22.22	Ou pa devre maltret en vev, ni en orfelen. 
EXO.22.23	Si ou maltret zot e ki zot kriy ver mwan, sirman mon pou antann zot. 
EXO.22.24	Mon lakoler pou monte e mon pou masakre zot; zot bann fanm pou vin vev e zot bann zanfan pou bann orfelen.
EXO.22.25	Si ou pret larzan en pov parmi mon pep, pa fer parey lezot dimoun ki pret larzan: Pa demann li okenn lentere. 
EXO.22.26	Si ou pran lenz ou vwazen an gaz, ou ava rann li avan soley kouse, 
EXO.22.27	akoz sa i son sel lenz pour kouver son lekor. Dan kwa ki i pou dormi? Si ou prosen i kriy ver mwan, mon pou antann, akoz mon annan konpasyon.
EXO.22.28	Ou pa pou ensilte Bondye, ni maltret en dirizan ou pep. 
EXO.22.29	Fodre pa gard avek ou lofrann fri oubyen rekolt ek prodwi ou plantasyon rezen. Ou ava donn mwan premye ne parmi ou bann garson. 
EXO.22.30	Ou ava fer parey avek ou bef ek ou mouton: Zot ava reste set zour avek zot manman, e wityenm zour, zot ava anmenn li pour mwan.
EXO.22.31	Zot ava en pep konsakre pour mwan. Alor, zot pa pou manz lavyann okenn zannimo ki'n ganny desire par bann zannimo sovaz dan lakanpanny. Zot ava zet li avek bann lisyen.
EXO.23.1	Ou pa pou fann fo rimer. Ou pa devre alye ou avek fo temwen pour defann en koupab. 
EXO.23.2	Ou pa pou swiv lopinyon mazorite dimoun ki oule fer dimal, ni servi fo temwen dan en zafer, e tonm dakor avek en mazorite kont lazistis. 
EXO.23.3	Ou pa pou sanz ou temwannyaz dan en zafer par preferans pour en dimoun zis akoz i pov.
EXO.23.4	Si ou apersevwar bef ou lennmi oubyen son bourik ki'n egare, ou ava retourn sa zannimo kot son met. 
EXO.23.5	Si ou war bourik ou lennmi ki'n tonbe anba son sarzman, ou pa pou abandonn li, me ou devre soulaz li anba son fardo.
EXO.23.6	Ou pa pou priv en pov son drwa dan en zafer. 
EXO.23.7	Pa vin konplis dan mansonz; pa touy en dimoun inosan, oubyen sa enn ki annan rezon, akoz mon pa pou soutir en koupab. 
EXO.23.8	Ou pa pou pran okenn gous, akoz en gous i anpes dimoun war kler e dimoun onnet pa ganny lazistis.
EXO.23.9	Ou pa pou maltret en etranze ki reste parmi zot; zot menm, zot konn lavi en etranze. Zot osi, zot ti bann etranze Lezip.
EXO.23.10	Pandan 6 an, ou ava senmen lo ou later e ou ava rekolte son prodwi. 
EXO.23.11	Me setyenm lannen, ou ava les ou later repoze. Bann pov parmi ou pep ava kapab ganny dekwa manze, e bann zannimo sovaz ava manz sa ki zot kite. Ou ava fer parey avek ou bann plantasyon rezen ek ou bann plantasyon zoliv.
EXO.23.12	Pandan sis zour ou ava fer ou travay. Me setyenm zour, ou devre repoze pour ki ou bef ek ou bourik i kapab repoze e ki zanfan ou bann lesklav ek bann etranze parmi zot ava kapab repoze. 
EXO.23.13	Ekout byen tou sa ki mon'n dir zot. Pa zanmen envok non okenn lezot bondye; pa ni menm mansyonn zot non.
EXO.23.14	Trwa fwa par an, ou ava selebre en lafet an mon loner:
EXO.23.15	Ou ava obzerv lafet Dipen san lelven. Ou ava manz dipen san lelven pandan set zour, parey mon'n ordonn ou, dan letan fikse dan mwan Abib, kan zot ti sorti Lezip. Personn pa pou vin devan mwan lanmen vid.
EXO.23.16	Ou ava selebre lafet Larekolt, lafet bann premye fri ou travay, lafet sa ki ou ti senmen dan ou plantasyon. Alafen lannen, ou ava selebre lafet Larekolt, kan ou ava rekolte fri ou travay. 
EXO.23.17	Trwa fwa par an, tou popilasyon mal parmi zot ava vin devan Senyer BONDYE.
EXO.23.18	Ou pa pou ofer disan mon sakrifis avek dipen kwi avek lelven, ni les lagres mon sakrifis reste ziska lannmen bomaten.
EXO.23.19	Ou ava anmenn premye fri ou plantasyon kot mwan, SENYER ou Bondye. Ou pa pou kwi en pti kabri dan dile son manman.
EXO.23.20	Mon pe anvoy en lanz devan ou, pour li gard ou lo semen e pour li anmenn ou dan sa landrwa ki mon'n prepare pour ou. 
EXO.23.21	Fer sir ou obeir li. Pa revolte kont li, akoz i pa pou pardonn ou bann fot. Annefe, i vin lo mon non. 
EXO.23.22	Si ou ekout li fidelman, si ou fer tou sa ki mon dir, alor, mon pou vin en lennmi pour ou bann lennmi e en ladverser pour ou bann ladverser. 
EXO.23.23	Mon lanz ava mars devan ou e i ava anmenn ou kot bann Amorit, bann Hitit, bann Perizit, bann Kananeen, bann Hivit ek bann Zebizit, e mon pou fer sa bann pep disparet. 
EXO.23.24	Ou pa pou prostern devan zot bondye, ni ador zot, ni swiv zot bann pratik. O kontrer, ou ava detri zot konpletman e kas zot bann pilye sakre an pti morso. 
EXO.23.25	Zot ava ador SENYER zot Bondye e i ava beni zot dipen ek zot delo. Mon pou elwanny tou maladi parmi zot. 
EXO.23.26	Okenn fanm dan ou pei pa pou fer pert oubyen reste san zanfan. Mon pou fer zot viv lontan.
EXO.23.27	Mon pou anvoy mon lafreyer par devan ou e mon pou senm konfizyon parmi tou bann nasyon kot ou pou pase. Mon pou fer ou bann lennmi sove devan ou. 
EXO.23.28	Mon pou anvoy bann fleo par devan ou e mon pou fer sove bann Hivit, bann Kananeen ek bann Hitit. 
EXO.23.29	Mon pa pou sas zot tou dan en lannen, sankwa pei ava reste vid, e bann zannimo sovaz ava ogmante kont ou. 
EXO.23.30	Ptitapti, mon pou sas zot devan ou, ziska ki ou pep in ogmante e kapab pran posesyon sa pei. 
EXO.23.31	Mon pou etabli zot teritwar depi lanmer Rouz, ziska lanmer Mediterane e depi dezer, ziska larivyer Efrat. Mon pou delivre bann zabitan sa pei dan ou lanmen e ou ava fer zot sove devan ou. 
EXO.23.32	Ou pa pou fer okenn lalyans avek zot, ni avek zot bann bondye. 
EXO.23.33	Zot pa pou reste dan ou pei, pangar zot ava fer ou fer pese kont mwan. Annefe, ou riske ador zot bann bondye, e sa pou en latrap pour ou.
EXO.24.1	SENYER ti dir Moiz, “Mont kot SENYER lo montanny avek Aaron, Nadab, Abihou ek 70 ansyen parmi pep Izrael. Zot ava prosternen depi en bon distans. 
EXO.24.2	Moiz tousel ava apros kot SENYER; me lezot ava reste lwen; lepep pa pou mont avek li.”
EXO.24.3	Moiz ti vin raport avek lepep tou bann parol SENYER ek tou son bann regleman. Lepep antye ti reponn avek en sel lavwa: Nou pou fer tou sa ki SENYER in dir.
EXO.24.4	Moiz ti ekri tou bann parol SENYER. I ti leve granmaten, mont en lotel devan montanny avek 12 ros pilye, enn pour sak tribi Izrael. 
EXO.24.5	I ti anvoy bann zenn Izraelit ofer sakrifis konplet ek sakrifis lape. Zot ti ofer bann toro pour SENYER. 
EXO.24.6	Moiz ti pran lanmwatye sa disan e met dan bann bol; i ti asperz lotel avek lot lanmwatye disan. 
EXO.24.7	Apre, i ti pran liv Lalyans e lir devan lepep. Zot ti dir: Nou pou fer tou sa ki SENYER in dir e nou pou obei li.
EXO.24.8	Alor, Moiz ti pran sa disan ki ti dan sa bol. I ti asperz lepep, an dizan: Sa i disan lalyans ki SENYER in fer avek zot dapre tou sa bann parol.
EXO.24.9	Apre, Moiz ti mont lo montanny avek Aaron, Nadab, Abihou ek sa 70 ansyen parmi pep Izrael. 
EXO.24.10	Zot ti war Bondye Izrael. Anba son lipye ti annan keksoz ki ti resanble en pave an safir, kouler ble e kler parey lesyel. 
EXO.24.11	Bondye pa ti fer ditor okenn parmi bann dirizan pep Izrael. Zot ti kontanple Bondye; apre, zot ti manze e bwar.
EXO.24.12	SENYER ti dir Moiz, “Mont kot mwan lo montanny e reste la. Mon pou donn ou bann plak ros kot mon'n ekri lalwa ek komannman pour enstri zot.”
EXO.24.13	Alor, Moiz ek Zozye son asistan, ti mont lo montanny Bondye. 
EXO.24.14	I ti'n dir avek bann ansyen: Esper nou isi ziska ki nou retournen. Aaron ek Hour ava reste avek zot. Si okenn parmi zot i annan en problenm pour regle, al war zot.
EXO.24.15	Apre, Moiz ti mont lo montanny; en nyaz ti kouver sa montanny. 
EXO.24.16	Lalimyer prezans SENYER ti reste lo montanny Sinai. En nyaz ti kouver montanny pandan sis zour. Setyenm zour, Bondye ti apel Moiz dan milye nyaz. 
EXO.24.17	Devan lizye pep Izrael, laglwar prezans SENYER lo latet montanny ti parey en dife ki devor sa ki devan li. 
EXO.24.18	Moiz ti penetre dan sa nyaz e i ti mont lo montanny. I ti reste lo montanny pandan 40 zour, 40 nwit.
EXO.25.1	SENYER ti Koz avek Moiz: 
EXO.25.2	Dir pep Izrael fer en kontribisyon pour mwan, ki zot ava pran parmi bann zonm ki annan en leker zenere. 
EXO.25.3	La kontribisyon ki ou pou demande lo sa ki zot annan: Lor, larzan, bronz, 
EXO.25.4	lalenn ki'n tenn an ble, rouz kler e fonse, linenn fen, pwal kabri; 
EXO.25.5	lapo kabri mal ki'n tenn rouz, kwir fen, dibwa akasya; 
EXO.25.6	delwil pour bann lalanp, parfen pour delwil konsekrasyon e pour lansan aromatik; 
EXO.25.7	korlalin ek lezot pyer presye pour garni lefod ek pektoral. 
EXO.25.8	Zot ava konstri en sanktyer pour mwan, e mon ava reste parmi zot. 
EXO.25.9	Zot ava konstri sanktyer ek bann lobze sakre, dapre model ki mon pou montre ou.
EXO.25.10	Zot ava fer en kof avek dibwa akasya. I ava mezir 110 santimet longer, 66 santimet larzer, e 66 santimet oter. 
EXO.25.11	Ou ava kouver li avek lor pir anndan deor e ou ava fer en bordir annor toultour. 
EXO.25.12	Ou ava fer fonn kat bag annor ki ou ava atas avek son kat kwen, de bag lo sak kote. 
EXO.25.13	Ou ava fer bann bar avek dibwa akasya, e ou ava kouver zot avek lor. 
EXO.25.14	Ou ava pas sa bann bar dan sa bann bag ki dan kote Kof Lalyans, ki ava ganny servi pour anmenn Kof Lalyans. 
EXO.25.15	Sa bann bar pou reste dan bann bag Kof Lalyans; fodre pa tir zot. 
EXO.25.16	Ou ava met dan Kof Lalyans, plak temwannyaz ki mon pou donn ou.
EXO.25.17	Apre, ou ava fer en plak kouvertir annor pir, 110 santimet longer e 66 santimet larzer. 
EXO.25.18	Ou ava fer de seriben annor ki'n ganny travay avek marto lo son de bout. 
EXO.25.19	Ou ava fer en seriben lo sak bout sa kouvertir e fer zot en sel pyes avek plak kouvertir. 
EXO.25.20	Lezel bann seriben ava leve anler pour protez plak kouvertir. Zot ava ganny plase fas a fas; zot figir pou tourn ver en plak kouvertir Kof Lalyans. 
EXO.25.21	Ou ava met sa plak kouvertir lo Kof Lalyans e ou ava met dan Kof, temwannyaz ki mon pou donn ou. 
EXO.25.22	La kot mon pou rankontre ou; mon pou koz avek ou depi kouvertir Kof Lalyans, ant sa de seriben ki lo Kof Temwannyaz, pour mwan donn ou tou bann lord pour pep Izrael.
EXO.25.23	Ou ava fer en latab avek dibwa akasya, en met longer, 50 santimet larzer e 75 santimet oter. 
EXO.25.24	Ou ava kouver li avek lor pir e ou ava fer en bordir annor toultour. 
EXO.25.25	Ou ava fer en lankadreman annor, wit santimet larzer, ki ava fer en bordir toultour. 
EXO.25.26	Ou ava fer kat bag annor ki ou ava fikse lo kat kwen ki koresponn avek son kat lapat. 
EXO.25.27	Sa bann bag ki pou obor lankadreman, ava servi pour resevwar bann bar pour transport latab. 
EXO.25.28	Ou ava fer son bann bar avek dibwa akasya, kouver avek lor pir e ki pou ganny servi pour transport latab. 
EXO.25.29	Ou ava fer son bann pla, bann lakoup, resipyan pour delo ek bann bol pour lofrann diven. Zot ava annor pir. 
EXO.25.30	Lo sa latab ki ou ava plas dipen lofrann ki pou reste toultan devan mwan.
EXO.25.31	Ou ava fer en portlanp annor pir. Lipye ek son montan pou ganny fer avek lor ki'n ganny travay akoud marto, apartir en sel pyes. Son lipye ek son bann brans, son bann dekorasyon ek son bann bouton ava form en sel pyes. 
EXO.25.32	I ava annan sis brans, trwa lo sak kote. 
EXO.25.33	Lo sak brans, i ava annan trwa lakoup an form fler kalis avek bouton ek petal. Sa i ava parey pour lezot sis brans ki sorti avek portlanp. 
EXO.25.34	Lo sa portlanp, i ava annan kat lakoup dan laform fler kalis avek bouton ek petal. 
EXO.25.35	I ava annan en fler anba son de premye brans, en bouton anba son de lot brans e en bouton anba de dernyen brans. Tou le sis brans portlanp ava parey. 
EXO.25.36	Bann bouton ek bann brans ava form en sel pyes; zot tou, zot ava ganny kouver avek lor pir. 
EXO.25.37	Ou ava fer son set lalanp; zot ava ganny plase dan en fason pour ki zot ekler devan. 
EXO.25.38	Ou ava fer son bann tennywar ek son bann sandriye annor pir. 
EXO.25.39	Ou ava pran 35 kilo lor pir pour fer portlanp ek son bann akseswar. 
EXO.25.40	Veye ki ou fer zot dapre model ki mon'n montre ou lo montanny.
EXO.26.1	Ou ava fer latant sakre avek dis lez latwal fer avek linenn fen, kouler ble, rouz kler e rouz fonse, avek bann seriben brode ladan par bann artizan kalifye. 
EXO.26.2	Sak lez latwal ava mezir 14 met longer, lo de met larzer. 
EXO.26.3	Ou ava atas senk lez latwal ansanm; lot senk lez ava osi ganny atase ansanm, me separeman. 
EXO.26.4	Ou ava fer bann lase kouler ble, lo bor premye lez latwal ki lo lot bout premye lasanblaz, e ou ava osi met bann lase lo bor lez latwal ki lo bout dezyenm lasanblaz. 
EXO.26.5	Ou ava fer 50 lase lo premye lez latwal e 50 lase lo bor lez latwal ki lo bout dezyenm lasanblaz; tou sa bann lase pour koresponn avek kanmarad. 
EXO.26.6	Ou ava fer 50 zagraf annor ki ou ava servi pour atas bann lez latwal ansanm. Konmsa, latant sakre ava form en sel pyes.
EXO.26.7	Ou ava osi fer bann lez latwal avek pwal kabri, pour form en kouvertir par lao latant sakre. Ou ava fer 11 lez latwal an tou. 
EXO.26.8	Sak lez latwal ava mezir 15 met longer, lo de met larzer. 
EXO.26.9	Ou ava atas senk lez ansanm e separeman, ou ava atas lezot sis ansanm; sizyenm lez ava ganny pliye an de lo devan latant sakre. 
EXO.26.10	Ou ava fer 50 lase obor premye lez, ki lo bout premye lasanblaz, e 50 lase obor lez ki lo bout dezyenm lasanblaz. 
EXO.26.11	Ou ava fer 50 zagraf an bronz e agraf zot tou ansanm. 
EXO.26.12	Bann lez latwal pour latant sakre ava annan en debordman en demi longer ki ava retonm lo deryer latant sakre. 
EXO.26.13	Sa morso 30 santimet sirplis lo longer bann lez latwal, ava retonm lo kote, e kouver latant sakre.
EXO.26.14	Ou ava fer pour latant sakre, en kouvertir avek lapo mouton ki'n tenn an rouz, avek en lot kouvertir an kwir fen par lao.
EXO.26.15	Ou ava fer bann kad avek dibwa akasya, ki ou ava plas debout dan latant sakre. 
EXO.26.16	Sak kad ava mezir senk met longer, lo 75 santimet larzer. 
EXO.26.17	Sak kad ava annan de pike pour tenir zot ansanm. Ou ava fer parey pour tou bann kad dan latant sakre. 
EXO.26.18	Ou ava fer 20 kad pour kote Sid latant sakre. 
EXO.26.19	Ou ava fer 40 sipor annarzan ki ou ava met anba sa 20 kad, de pour sak kad anba son de pike. 
EXO.26.20	Ou ava fer 20 kad pour dezyenm kote latant sakre ki vir dan direksyon Nor, 
EXO.26.21	avek zot kat sipor annarzan, de sipor anba sak kad. 
EXO.26.22	Ou ava fer sis kad pour met dan latant sakre ver Was. 
EXO.26.23	Ou ava fer de kad pour bann kwen deryer latant sakre; 
EXO.26.24	zot ava separe anba, me atase anler dan premye bag; ou ava fer tou le de parey; zot ava form son de kwen. 
EXO.26.25	An tou, i ava annan wit kad avek zot sipor annarzan; savedir 16 sipor, de pour sak kad. 
EXO.26.26	Ou ava fer senk bar avek dibwa akasya pour bann kad lo en kote latant sakre, 
EXO.26.27	senk bar pour bann kad ki lo lot kote latant sakre e senk bar pour bann kad ki lo latant sakre, kote Was. 
EXO.26.28	Bar santral, dan milye bann kad, ava travers latant sakre en bout ziska lot. 
EXO.26.29	Ou ava kouver bann kad avek lor; bann bag ki pou tenir bann bar, ava osi ganny kouver avek lor. 
EXO.26.30	Ou ava konstri latant sakre dapre model ki mon ti montre ou lo montanny.
EXO.26.31	Ou ava fer en rido kouler ble, rouz vyolet, rouz kler e rouz fonse, e trese avek difil latwal linenn fen, brode avek bokou swen avek bann seriben ladan. 
EXO.26.32	Ou ava met li anpandan lo kat kolonn fer avek dibwa akasya, kouver avek lor; zot ava ganny tenir avek zot zagraf annor, poze lo kat sipor annarzan. 
EXO.26.33	Ou ava atas sa rido avek bann zagraf; anndan, deryer sa rido ou ava plas Kof temwannyaz. Sa rido ava en separasyon ant Lasal Sen ek Lasal Tre Sen. 
EXO.26.34	Ou ava plas plak kouvertir lo Kof Temwannyaz dan Lasal Tre Sen. 
EXO.26.35	Ou ava plas latab an deor rido e portlanp anfas avek latab, lo kote Sid latant sakre; latab ava lo kote Nor.
EXO.26.36	Ou ava fer pour lantre latant sakre en rido fer avek latwal linenn fen, melanze avek lalenn kouler ble, rouz kler e rouz fonse, ki ava en travay brodri. 
EXO.26.37	Pour bann rido, ou ava fer senk kolonn avek dibwa akasya ki ou ava kouver avek lor; ou ava met bann zagraf annor; pour sa, ou ava fer fonn senk sipor an bronz.
EXO.27.1	Ou ava fer en lotel avek dibwa akasya; i ava mezir de met edmi lo sak kote e en met edmi oter. 
EXO.27.2	Ou ava fer bann korn lo sak kwen ki form en sel avek lotel. Lotel ava ganny rekouver an bronz. 
EXO.27.3	Ou ava fer bann resipyan pour ranmas lasann lagres brile, son bann lapel, son bann bol, son bann fourset ek son bann lansanswar. Ou ava fer tou sa bann akseswar lotel an bronz. 
EXO.27.4	Ou ava osi fer en griyaz an bronz, dan laform en lasenn, avek en bag an bronz lo son kat kwen. 
EXO.27.5	Ou ava met sa griyaz anba rebor lotel; i ava pran depi anba ziska lanmwatye oter lotel. 
EXO.27.6	Ou ava fer bann bar avek dibwa akasya pour lotel e ou ava rekouver zot avek bronz. 
EXO.27.7	Zot ava pas sa bann bar dan bann bag ki lo sak kote lotel ler pour li ganny transporte. 
EXO.27.8	Ou ava fer sa lotel kre anndan e an plans; ou ava fer li dapre model ki mon ti montre ou lo montanny.
EXO.27.9	Ou ava fer en lakour pour latant sakre. Ou ava fer bann lez latwal an linenn fen, trese, 50 met longer, lo kote Sid. 
EXO.27.10	I ava tenir lo son 20 kolonn e son 20 sipor an bronz. I ava annan bann krose pour bann kolonn ek bann treng annarzan.
EXO.27.11	Pour kote Nor, i ava osi annan bann lez latwal ki mezir 50 met longer avek zot 20 kolonn ek zot 20 sipor an bronz. Bann krose pour bann kolonn ek zot bann treng ava annarzan.
EXO.27.12	Pour kote Was, lo larzer lakour, i ava annan lez latwal 25 met larzer, fikse avek 10 kolonn lo 10 sipor. 
EXO.27.13	Larzer lakour lo kote Les, ava osi 25 met. 
EXO.27.14	I ava annan bann lez latwal set met edmi lo en kote, avek trwa kolonn ek trwa sipor.
EXO.27.15	Pour lot kote lantre, i ava annan en lez latwal set met edmi longer, avek zot trwa kolonn ek trwa sipor. 
EXO.27.16	Pour laport lakour, i ava annan en rido dis met longer, kouler rouz vyolet, rouz kler e rouz fonse, fer avek latwal linenn trese. 
EXO.27.17	Tou bann kolonn ki toultour lakour, ava annan bann treng ek bann krose annarzan; zot sipor ava an bronz. 
EXO.27.18	Lakour ava 50 met longer lo 25 met larzer, e de met edmi oter. Tou bann rido ava ganny fer avek latwal linenn tre fen e trese; zot sipor ava an bronz. 
EXO.27.19	Tou bann istansil pour servis latant sakre, tou bann pike pour latant e tou bann pike pour lakour ava an bronz.
EXO.27.20	Ou ava donn lord bann Izraelit pour fourni ou delwil doliv pir e vyerz, pour gard bann lalanp touzour alimen. 
EXO.27.21	Aaron avek son bann garson ava plas sa portlanp devan sa rido ki maske Kof lalyans, pour ki i alimen devan SENYER depi bomaten ziska aswar. Sa regleman ava pour touzour, pour tou zenerasyon bann Izraelit.
EXO.28.1	SENYER ti ordonn Moiz: Konvok parmi Izrael ou frer Aaron ek son bann garson, Nadab, Abihou, Eleazar ek Itamar. Met zot apar pour servi mwan koman pret. 
EXO.28.2	Ou ava fer bann labiyman sakre pour ou frer Aaron, pour mark son loner ek son dinyite. 
EXO.28.3	Ou ava koz avek tou bann artizan ki mon'n donn bokou abilite ek lasazes. Demann zot fer bann labiyman pour Aaron pour ki i kapab ganny konsakre pour servi mwan koman pret. 
EXO.28.4	La bann labiyman ki zot ava fer: En pektoral, en lefod, en rob, en rob brode, en tirban ek en sentir. Zot ava fabrik sa bann ornman sakre pour ou frer Aaron ek son bann garson pour zot servi mwan koman pret. 
EXO.28.5	Bann artizan ava servi lor, difil kouler ble, rouz kler, e rouz fonse, e linenn fen trese.
EXO.28.6	Zot ava fer lefod avek lor, lalenn kouler ble, rouz kler e rouz fonse, brode avek latwal linenn tre fen, en brodri rafinen. 
EXO.28.7	I ava annan de bretel lo sak kote pour tenir zot ansanm. 
EXO.28.8	Sa sentir ki tenir lefod ava ganny fer dan menm fason: Lor, latwal linenn fen trese, kouler ble, rouz kler e rouz fonse, pour li form en sel pyes. 
EXO.28.9	Ou ava pran de pyer presye e ou ava grav lo la non bann garson Izrael: 
EXO.28.10	Ou ava grav sis non lo enn e sis non lo lot, dapre lord zot nesans. 
EXO.28.11	Ou ava fer en artizan grav non bann garson Izrael lo sa de pyer presye; i ava mont zot dan bann montan annor. 
EXO.28.12	Ou ava plas sa de pyer presye lo zepolet lefod koman en memoryal an faver bann garson Izrael. Konmsa, Aaron ava anmenn zot non devan SENYER lo son de zepol, koman en memoryal. 
EXO.28.13	Ou ava fer bann montan annor 
EXO.28.14	ek de sennon annor pir, trese dan laform en lakord ki ou ava fikse lo bann montan.
EXO.28.15	Ou ava fer en pektoral pour zizman. Sa i ava en travay fer par bann artizan. Ou ava fer li dan menm fason, parey lefod: Avek lor, latwal kouler ble, rouz kler e rouz fonse, avek difil fen, fer avek latwal linenn trese. 
EXO.28.16	I ava kare e double, 25 santimet lo sak kote. 
EXO.28.17	Ou ava garni li avek kat ranze pyer presye. Dan premye ranze, en ribi, en topaz e en emerod; 
EXO.28.18	dezyenm ranze: En zasp, en safir ek en dyanman; 
EXO.28.19	trwazyenm ranze: En opal, en agat ek en ametis; 
EXO.28.20	katriyenm ranze: En krizolit, en korlalin ek en zasp. Tousala ava ganny fikse lo en montan annor. 
EXO.28.21	I ava annan 12 pyer presye ki ava koresponn avek non bann zanfan Izrael. Lo sak pyer presye ou ava fer grave bann non bann zanfan Izrael; i ava parey en sele avek sak non lo la, pour sa 12 tribi. 
EXO.28.22	Lo pektoral, ou ava met bann sennon annor pir, trese parey lakord. 
EXO.28.23	Ou ava fer de bag annor pir ki ou ava fikse lo de kwen anler, lo pektoral. 
EXO.28.24	Ou ava pas sa de lakord annor dan sa de bag, ki lo kwen pektoral. 
EXO.28.25	Ou ava fikse sa de lot bout sa de lakord annor avek sa de montan ki'n ganny plase par devan, lo bretel lefod.
EXO.28.26	Ou ava osi fer de bag annor ki ou ava fikse lo de bout pektoral, lo son bor par anndan, atase avek lefod. 
EXO.28.27	Ou ava fer ankor de bag annor ki ou ava fikse anba sa de bretel lefod, par devan kot zot zwenn ansanm, par lao sentir lefod. 
EXO.28.28	Pektoral ava ganny atase avek bann bag lefod par en kordon ble, pour ki pektoral i reste lo sentir lefod e ki i pa kapab separe avek lefod. 
EXO.28.29	Kan Aaron ava'n antre dan sanktyer, i ava port lo son leker, non bann garson Izrael, grave lo pektoral zizman; sa i ava en memoryal pour touzour devan SENYER. 
EXO.28.30	Ou ava met Ourim ek Toumim dan pektoral zizman. Zot ava lo leker Aaron kan i ava antre devan SENYER. Konmsa, Aaron ava pe touzour port lo son leker, zizman pour pep Izrael devan SENYER.
EXO.28.31	Ou ava fer en rob kouler ble pour met anba lefod. 
EXO.28.32	I ava annan en louvertir dan milye pour latet; i ava annan en lourle otour sa louvertir fer par en artizan, parey louvertir en lenz an kwir trese, pour anpes sa rob desire. 
EXO.28.33	Ou ava garni li avek bann grenad kouler ble, rouz kler e rouz fonse, toultour son lourle anba; ou ava met bann pti laklos annor toultour ant zot. 
EXO.28.34	I ava annan en pti laklos annor ek en grenad, en pti laklos annor ek en grenad, toultour anba, lo bor rob. 
EXO.28.35	Aaron ava met sa rob ler i pe fer son fonksyon pret. Dimoun ava tande ler i antre dan sanktyer devan SENYER, e ler i sorti, pour ki i pa mor.
EXO.28.36	Ou ava fer en fler annor pir e ou ava grav lo la parey lo en bag: Konsakre pour SENYER. 
EXO.28.37	Ou ava atas li avek en kordon ble lo tirban; i ava lo devan tirban. 
EXO.28.38	Sa fler ava lo fron Aaron kan i prezant li devan mwan. Konmsa, Aaron ava kapab prezant bann fot ki ganny komet anver bann lofrann ki bann Izraelit i ofer, e anver tou zot bann donasyon sakre. Aaron ava port sa bizou lo son fron toultan, pour ki bann lofrann i ganny aksepte devan SENYER.
EXO.28.39	Ou ava fer en rob avek latwal linenn fen; ou ava fer en tirban avek latwal linenn fen, osi en sentir, ki ava en travay brode.
EXO.28.40	Ou ava osi fer bann rob pour bann garson Aaron; bann sentir ek bann bonnen spesyal ki ava mark zot fonksyon ek zot dinyite. 
EXO.28.41	Ou ava abiy ou frer Aaron ek son bann garson. Ou ava donn zot lonksyon, ordonn zot e konsakre zot pour zot servi mwan koman pret.
EXO.28.42	Ou ava fer bann kannset an linenn, pour kouver byen zot touni. Zot ava pran depi kot leren ziska kot kwis. 
EXO.28.43	Aaron ek son bann garson ava met sa kannset ler zot ava antre dan Latant Rankont, oubyen ler zot ava apros kot lotel pour servis sanktyer. Konmsa, zot pa ava koupab pour okenn fot, pour ki zot pa mor. Sa i en regleman pour touzour ki aplik pour Aaron e pour son desandans.
EXO.29.1	La ki mannyer ou ava konsakre zot pour ki zot servi mwan koman pret: Pran en zenn toro, de mouton mal san defo, 
EXO.29.2	dipen san lelven, melanze avek delwil, gato san lelven petri avek delwil, ek bann galet san lelven, aroze avek delwil. 
EXO.29.3	Ou ava met tousala dan en pannyen ki ou ava anmennen ansanm avek sa toro ek sa de mouton mal.
EXO.29.4	Ou ava anmenn Aaron ek son bann garson kot laport Latant Rankont e ou ava lav zot dan delo. 
EXO.29.5	Ou ava pran bann labiyman. Ou ava met Aaron son lenz sakre: Semiz ek rob, lefod ek pektoral. 
EXO.29.6	Ou ava met tirban lo son latet e kouronn par lao son tirban. 
EXO.29.7	Apre, ou ava pran delwil konsekrasyon ki ou ava vers lo son latet e ou ava konsakre li.
EXO.29.8	Apre, ou ava anmenn son bann garson e ou ava met zot, zot rob. 
EXO.29.9	Ou ava pas en sentir otour leren Aaron ek son bann garson; ou ava met en bonnen lo zot latet. Par sa fason, ou ava konsakre Aaron ek son bann garson. La koman ou ava mark lantre an fonksyon Aaron ek son bann garson:
EXO.29.10	Ou ava fer anmenn sa toro devan Latant Rankont. Aaron ek son bann garson ava poz zot lanmen lo latet sa toro. 
EXO.29.11	Ou ava egorz li devan SENYER, pre avek laport Latant Rankont. 
EXO.29.12	Ou ava pran en pe disan sa toro e met lo bann kwen lotel avek ou ledwa. Ou ava vers leres disan lo sipor lotel. 
EXO.29.13	Ou ava pran tou lagres ki kouver trip sa zannimo, son lefwa ek son de ronnyon avek lagres ki lo la e ou ava brile lo lotel. 
EXO.29.14	Me ou ava bril an deor kan, lapo ek lavyann sa toro, ansanm avek son leskreman. Sa i en sakrifis pour pardon pese.
EXO.29.15	Apre, ou ava pran enn bann mouton mal. Aaron ek son bann garson ava poz zot lanmen lo latet sa mouton. 
EXO.29.16	Ou ava egorz sa mouton e ou ava asperz son disan toultour lotel. 
EXO.29.17	Apre, ou ava koup sa mouton an morso, lav son trip ek son lapat e ou ava met tousala ansanm avek lezot morso ek son latet. 
EXO.29.18	Ou ava bril sa mouton antye lo lotel. Sa i en sakrifis konplet pour SENYER, en lofrann ki donn en loder ki fer plezir SENYER.
EXO.29.19	Ou ava pran sa lot mouton mal. Aaron avek son bann garson ava poz lanmen lo son latet. 
EXO.29.20	Ou ava egorz sa mouton. Ou ava pran en pe son disan ki ou ava met lo bout zorey drwat Aaron ek bout zorey drwat son bann garson. Ou ava osi met en pe disan lo pous zot lanmen drwat e lo gro pous zot lipye drwat. Avek leres sa disan, ou ava asperz toultour lotel. 
EXO.29.21	Ou ava pran en pe sa disan ki lo lotel avek en pe delwil konsekrasyon; ou ava asperz lo Aaron, lo son labiyman, lo son bann garson e lo zot labiyman. Dan sa fason, Aaron ek son labiyman ava ganny konsakre; son bann garson ek zot labiyman ava osi ganny konsakre.
EXO.29.22	Ou ava pran lagres sa mouton mal, lagres ki dan son lake, lagres ki kouver son trip, son lefwa, son ronnyon, ek son kwis drwat. Sa i ava mouton konsekrasyon. 
EXO.29.23	Dan pannyen dipen san lelven ki devan SENYER, ou ava osi pran en dipen ron, en gato kwi dan delwil ek en galet. 
EXO.29.24	Ou ava met tousala dan lanmen Aaron e dan lanmen son bann garson. Ou ava ofer li koman en lofrann devan SENYER. 
EXO.29.25	Apre, ou ava pran tousala avek zot e bril zot lo lotel, par lao sakrifis konplet. Sa, ava donn en loder ki fer plezir SENYER.
EXO.29.26	Apre, ou ava pran lestoma sa mouton konsekrasyon ki pour Aaron; ou ava prezant li devan SENYER, dapre rityel. Sa morso i ava ou par. 
EXO.29.27	Ou ava konsakre lestoma, kwis mouton konsekrasyon, avek par Aaron ek par son bann garson, ki'n ganny ofer dapre rityel. 
EXO.29.28	Tousala ava pour Aaron ek son bann garson, dapre en regleman pour touzour. Sa, ava par pep Izrael ki sorti lo son bann sakrifis lape. Sa i zot kontribisyon pour SENYER.
EXO.29.29	Apre son lanmor, bann labiyman sakre Aaron ava vin pour son bann garson. Zot ava ganny konsakre e ordonnen dan sa bann labiyman. 
EXO.29.30	Son garson ki ava ranplas li koman pret, ava met sa bann labiyman pandan set zour. Apre, i ava antre dan Latant Rankont pour servi mwan dan sanktyer.
EXO.29.31	Ou ava pran sa dezyenm mouton konsekrasyon e ou ava bwi son lavyann dan en landrwa sakre. 
EXO.29.32	Aaron ek son bann garson ava manz lavyann sa mouton avek dipen ki dan pannyen kot laport Latant Rankont. 
EXO.29.33	Alor, zot ava manz sa lavyann ki'n ganny servi dan bann seremoni pour pardon pese, zour zot konsekrasyon. Personn pa pou ganny drwa manz sa lavyann, akoz i sakre. 
EXO.29.34	Si lannmen bomaten, i reste okenn lavyann oubyen dipen ki'n servi pandan sa seremoni, ou ava brile dan dife, tou sa ki'n reste. Fodre pa manz li, akoz i sakre.
EXO.29.35	Ou ava azir anver Aaron ek son bann garson, egzakteman dapre lord ki mon'n donn ou, pour seremoni konsekrasyon ki ava dire set zour. 
EXO.29.36	Tou le zour, ou ava ofer en toro koman en sakrifis pour pardon pese. Ou ava osi ofer en sakrifis pour pirifye lotel pour pardon pese. Apre, ou ava konsakre lotel. 
EXO.29.37	Pandan set zour, ou ava ofer sakrifis lo lotel, pour demann pardon pese. Ou ava konsakre lotel ki ava vin tre sakre e tou sa ki tous lotel ava vin sakre.
EXO.29.38	La sa ki ou ava ofer lo lotel: Tou le zour, regilyerman, de zenn mouton enn an. 
EXO.29.39	Ou ava ofer en zenn mouton bomaten e lot, aswar. 
EXO.29.40	Avek premye zenn mouton, ou ava ofer trwa kilo lafarin meyer kalite, en lit edmi delwil meyer kalite e en lit edmi diven pour lofrann labwason. 
EXO.29.41	Aswar, ou ava ofer lot zenn mouton, en lofrann vezetal ek son bann lofrann labwason parey bomaten. Sa i en lofrann brile par dife ki donn en loder ki fer plezir SENYER.
EXO.29.42	Tou bann zenerasyon fitir ava kontinyen ofer mwan sa bann sakrifis devan lantre Latant Rankont, akoz la ki mon pou rankontre zot; la kot mon pou koz avek zot. 
EXO.29.43	La, mon pou rankontre pep Izrael. Sa landrwa ava ganny konsakre par mon laglwar. 
EXO.29.44	Mon pou konsakre Latant Rankont ek lotel. Mon pou konsakre Aaron ek son bann garson pour zot servi mwan koman pret. 
EXO.29.45	Mon pou reste parmi pep Izrael e mon pou vin zot Bondye. 
EXO.29.46	Konmsa, zot ava konnen ki mwan menm SENYER zot Bondye ki ti fer zot sorti Lezip, pour reste parmi zot. Mwan menm SENYER, zot Bondye.
EXO.30.1	Ou ava fer en lotel avek dibwa akasya pour bril lansan. 
EXO.30.2	I ava kare: 50 santimet longer, 50 santimet larzer e 90 santimet oter. Son bann korn ava fer en sel pyes ansanm avek li. 
EXO.30.3	Ou ava kouver li avek lor pir e ou ava fer en bordir annor toultour. 
EXO.30.4	Ou ava met anba sa bordir lo sak kote lotel, de bag annor pour resevwar bann bar pour transport li. 
EXO.30.5	Ou ava fer bann bar avek dibwa akasya e ou ava kouver zot avek lor. 
EXO.30.6	Ou ava plas sa lotel devan rido ki maske Kof Lalyans, anfas avek kouvertir sakre ki lo Kof, la kot mon pou rankontre ou.
EXO.30.7	Tou le bomaten, kan i ava al okip bann lalanp, Aaron ava bril lansan aromatik. I ava bril li tou le bomaten, letan i pe aranz bann lalanp. 
EXO.30.8	I ava osi bril lansan aswar, ler i alim bann lalanp. Lansan ava brile devan SENYER toultan, zenerasyon apre zenerasyon. 
EXO.30.9	Zot pa pou ofer okenn lansan ordiner lo sa lotel, ni sakrifis konplet, ni lofrann vezetal, ni vers en lofrann labwason. 
EXO.30.10	En fwa par an, Aaron ava fer rityel pirifikasyon lo bann kwen lotel. I ava ofer disan sakrifis pour pardon pese zenerasyon apre zenerasyon. Sa lotel ava ganny konsidere koman tre sakre pour SENYER.
EXO.30.11	SENYER ti dir ordonn Moiz: 
EXO.30.12	Kan ou fer resansman pep Izrael, sakenn zot ava pey SENYER en taks pour son lavi. Konmsa, pou napa okenn maler parmi zot, pandan resansman. 
EXO.30.13	Tou dimoun ki ganny konte dan sa resansman ava donn SENYER en pyes senk granm larzan, savedir, lanmwatye linite pwa ki ganny servi dan sanktyer. 
EXO.30.14	Tou dimoun ki ganny konte depi laz 20 an, an montan, ava pey sa taks pour SENYER. 
EXO.30.15	Sa enn ki ris pa pou pey plis ki sa enn ki pov. Sa enn ki pov pa devre donn mwens pour SENYER, ki senk granm larzan koman taks pour son lavi. 
EXO.30.16	Ou ava pran sa larzan taks avek pep Izrael, e ou ava itiliz li pour servis Latant Rankont. Pour bann Izraelit, i ava en memoryal devan SENYER koman en taks pour zot lavi.
EXO.30.17	SENYER ti ordonn Moiz: 
EXO.30.18	Ou ava fer en basen an bronz, ki ava servi pour bann ben rityel. Ou ava plas li ant Latant Rankont ek lotel e ou ava ranpli li avek delo.
EXO.30.19	Aaron ek son bann garson ava servi sa delo pour lav zot lanmen ek zot lipye. 
EXO.30.20	Kan zot antre dan Latant Rankont, zot ava lav zot avek delo, pour ki zot pa mor. Zot ava osi lav zot lanmen ek zot lipye kan zot apros lotel pour ofer sakrifis e bril bann lofrann pour SENYER. Konmsa, zot pa ava mor. 
EXO.30.21	Zot ava lav zot lanmen ek zot lipye pangar zot mor. Sa i ava en regleman pour touzour, pour li ek son desandans, zenerasyon apre zenerasyon.
EXO.30.22	SENYER ti ordonn Moiz: 
EXO.30.23	Pran bann meyer prodwi aromatik: Senk kilo lamir likid; de kilo edmi lesans kannel; de kilo edmi feyaz parfimen; 
EXO.30.24	senk kilo kasi, dapre pwa ki servi dan sanktyer ek sis lit delwil doliv.
EXO.30.25	Avek sa bann parfen, ou ava fer delwil pour konsekrasyon. I ava en melanz spesyal, travay en parfimer, ki ava ganny servi pour bann seremoni konsekrasyon. 
EXO.30.26	Ou ava servi sa delwil pour konsakre Latant Rankont, Kof lalyans, 
EXO.30.27	latab avek tou son bann akseswar, portlanp avek son bann akseswar, basen avek son sipor, lotel lansan, 
EXO.30.28	lotel sakrifis avek tou son bann akseswar, basen avek son sipor. 
EXO.30.29	Ou ava konsakre tou sa bann lobze; zot ava vin tre sakre. Tou sa ki tous avek sa bann lobze pou vin sakre. 
EXO.30.30	Ou ava fer lonksyon lo Aaron ek son bann garson; ou ava konsakre zot pour servi mwan koman pret.
EXO.30.31	Ou ava dir pep Izrael: Sa i delwil lonksyon pour mwan, ki pou ganny servi zenerasyon apre zenerasyon. 
EXO.30.32	I pa pou ganny servi lo okenn dimoun ordiner. Zot pa devre servi sa reset pour fer okenn lezot delwil. I sakre e i devre reste sakre pour zot. 
EXO.30.33	En dimoun ki imit sa reset e ki vers li lo en dimoun ordiner, pou ganny sase dan kominote.
EXO.30.34	SENYER ti ordonn Moiz: Pran kantite egal bann sibstans aromatik: Larezin, onyks ek galbanoum. Melanz zot avek en menm kantite lansan meyer kalite. 
EXO.30.35	En parfimer ava melanz tousala avek disel, pour fer en prodwi pir ki ava rezerve zis pour mwan. 
EXO.30.36	Ou ava kraz li e fer li vin anpoud e met li devan Kof Lalyans, dan Latant Rankont, la kot mon pour rankontre ou. Sa i devre en keksoz tre sakre pour zot. 
EXO.30.37	Ou pa pou fabrik en parfen pour zot servi dan en fason ordiner. I ava reste konsakre pour SENYER. 
EXO.30.38	En dimoun ki esey fer en parfen parey, pour li santi son loder, pou ganny sase dan kominote.
EXO.31.1	SENYER ti dir Moiz: 
EXO.31.2	Mon'n swazir Besalel, garson Ouri e pti zanfan Hour, sorti dan tribi Zida. 
EXO.31.3	Mon'n ranpli li avek lespri Bondye, pour li ganny lasazes, disernman ek konnesans dan tou kalite travay. 
EXO.31.4	I ava kapab fer bann travay artistik avek lor, larzan ek bronz. 
EXO.31.5	I ava kapab tay bann pyer presye e fer travay skilptir lo dibwa ek tou kalite lezot travay.
EXO.31.6	Mon'n swazir Oholiab, garson Ahisamak, sorti dan tribi Dann, koman son asistan. Mon'n donn abilite ek talan bokou bann artizan, pour zot kapab fer tou sa ki mon'n ordonn ou: 
EXO.31.7	Latant Rankont, Kof Lalyans, kouvertir pour Kof ek tou bann akseswar pour Latant Rankont, 
EXO.31.8	latab avek son bann akseswar, lotel lansan, 
EXO.31.9	lotel pour bann sakrifis konplet avek son bann akseswar, basen avek son sipor, 
EXO.31.10	bann labiyman spesyal, bann labiyman sakre pour Aaron, bann labiyman pret pour son bann garson pour servi koman pret, 
EXO.31.11	delwil lonksyon ek lansan aromatik pour sanktyer. Zot ava fer egzakteman tou sa ki mon'n ordonn ou.
EXO.31.12	SENYER ti dir Moiz:
EXO.31.13	Ou menm, koz avek pep Izrael: Sirtou zot devre obzerv mon bann saba, akoz sa i en siny ant mwan ek zot, zenerasyon apre zenerasyon, pour zot konnen ki mwan, SENYER, ki konsakre zot. 
EXO.31.14	Zot ava obzerv saba, akoz i sakre pour zot. Sa enn ki pa gard li pou ganny touye. Sa enn ki travay zour saba ava ganny sase dan kominote. 
EXO.31.15	Pandan sis zour zot ava travay; me setyenm zour i saba, konsakre pour SENYER. Sa enn ki travay zour saba ava ganny touye. 
EXO.31.16	Pep Izrael ava obzerv saba; zot ava selebre saba dan tou zenerasyon koman en lalyans pour touzour. 
EXO.31.17	Saba ava la koman en siny pour touzour ant mwan ek pep Izrael. Pandan sis zour, SENYER ti kree lesyel ek later; setyenm zour i ti arete e repoze.
EXO.31.18	Apre ki i ti'n fini koz avek Moiz lo montanny Sinai, Bondye ti donn li sa de plak an ros, bann komannman ki i ti'n ekri avek son ledwa.
EXO.32.1	Bann Izraelit ti war ki Moiz ti pe tarde desann sorti lo montanny; zot ti rasanble otour Aaron. Zot ti dir li, “Fer pour nou, bann bondye ki mars devan nou. Annefe, nou pa konnen ki'n arive avek sa Moiz, sa zonm ki ti fer nou sorti Lezip.”
EXO.32.2	Aaron ti dir zot, “Tir bann zanno lor ki dan zorey zot fanm, zot garson ek zot fiy, e anmenn kot mwan.”
EXO.32.3	Alor, tou dimoun ti tir zot zanno lor dan zot zorey e anmenn kot Aaron. 
EXO.32.4	Avek tou sa lor ki i ti pran avek zot, Aaron ti fer fonn dan en moul pour fabrik en pti toro. Lepep ti kriye, “Izrael! La zot bann bondye ki'n tir zot dan Lezip.”
EXO.32.5	Kan Aaron ti war tousala, i ti konstri en lotel devan sa pti toro. I ti dir, “Demen pou annan en lafet pour SENYER.”
EXO.32.6	Tou dimoun ti leve lannmen granmaten. Zot ti ofer bann sakrifis konplet ek bann sakrifis lape. Lepep ti asize manze, bwar. Apre, zot ti leve pour anmize.
EXO.32.7	SENYER ti dir Moiz, “Desann toudswit. Sa pep ki ou ti fer sorti Lezip in koronpi. 
EXO.32.8	Zot pa'n tarde pour sanz semen ki mon ti'n ordonn zot; zot in fer en pti toro annor. Zot in prostern devan li e ofer li sakrifis. Zot in dir: Izrael! La zot bann bondye ki'n tir zot dan Lezip.”
EXO.32.9	SENYER ti dir Moiz, “Mon'n war ki sa pep, i en pep antete. 
EXO.32.10	Aprezan, les mwan entervenir; mon pou pran lakoler kont zot e mon pou ekstermin zot. Me ou, mon pou fer ou vin en gran nasyon.”
EXO.32.11	Me Moiz ti sipliy avek SENYER, son Bondye, “SENYER akoz ou pran sa gran lakoler kont ou pep ki ou ti fer sorti Lezip avek gran pwisans e par ou lanmen for? 
EXO.32.12	Si ou fer sa, bann Ezipsyen ava dir: I ti annan lentansyon touy zot. Pour sa rezon ki i ti delivre zot, anmenn zot dan montanny e fer zot disparet lo later! Pez ou gran lakoler e renonse fer dimal ou pep. 
EXO.32.13	Mazin Abrahanm, Izaak ek Izrael, ou bann serviter avek ki ou menm, ou ti fer en serman: Mon pou ogmant zot desandans parey zetwal dan lesyel; mon pou donn zot sa pei ki mon'n promet zot desandans pour touzour.” 
EXO.32.14	Alor, SENYER pa ti fer dimal ki i ti'n dir i pou fer son pep.
EXO.32.15	Moiz ti redesann, sorti lo montanny avek sa de plak ros lo ki bann komannman ti'n ganny grave, devan e deryer.
EXO.32.16	Sa bann plak ros ti louvraz Bondye li menm. Lekritir ki ti'n grave lo sa de plak ros, ti lekritir Bondye.
EXO.32.17	Ler Zozye ti antann tapaz ki pep Izrael ti pe fer, i ti dir Moiz, “I annan tapaz lager dan kan pep Izrael.”
EXO.32.18	Me Moiz ti dir:
EXO.32.18	Sa pa ni en tapaz laviktwar,
EXO.32.18	ni en tapaz defet ki mon tande,
EXO.32.18	me plito tapaz selebrasyon.
EXO.32.19	Ler i ti apros kan, i ti war sa pti toro e lepep ki ti pe danse. Alor, lakoler Moiz ti monte. I ti zet ater sa de plak ros komannman e kraz zot anba, devan montanny. 
EXO.32.20	I ti pran sa pti toro ki zot ti'n fer e zet li dan dife. I ti kraz li fen e fer li vin lapousyer ki i ti fann lo delo e fer pep Izrael bwar.
EXO.32.21	Moiz ti dir Aaron, “Ki sa pep in fer ou, pour ki ou'n fer en tel gran pese tonm lo li?”
EXO.32.22	Aaron ti reponn, “Pa bezwen ankoler mon senyer. Ou menm, ou konn sa pep: I anvi touzour fer sa ki mal. 
EXO.32.23	Zot ti dir mwan: Fer bann bondye ki ava diriz nou. Nou pa konnen ki'n arive avek Moiz, sa zonm ki'n fer nou sorti Lezip. 
EXO.32.24	Alor mon ti dir zot: Tir lo zot tou bann lobze annor ki zot annan. Zot ti donn mwan zot lor ki mon ti zet dan dife e ti sorti sa pti toro.”
EXO.32.25	Kan Moiz ti realize ki Aaron ti'n les lepep fer sa ki zot ti anvi e ekspoz zot avek zot lennmi, 
EXO.32.26	i ti debout devan lantre kan. I ti dir zot, “Sa bann ki lo kote SENYER vin kot mwan.”
EXO.32.26	Tou bann garson Levi ti rasanble otour li. 
EXO.32.27	Moiz ti dir zot, “La sa ki SENYER, Bondye Izrael i deklare: Sakenn ava pran son lepe; i ava pas dan kan, devan sak laport atraver kan e touy zot frer, zot zanmi ek zot fanmir pros.”
EXO.32.28	Bann garson Levi ti fer parey Moiz ti'n dir. Sa zour, zot ti touy anviron 3,000 zonm parmi lepep.
EXO.32.29	Moiz ti dir, “Ozordi zot in ganny konsakre dan servis SENYER akoz zot pa'n ezite pour touy zot garson ek zot frer. Ki SENYER i akord zot son benediksyon ozordi.”
EXO.32.30	Son lannmen, Moiz ti dir lepep, “Zot in komet en pese grav. Aprezan, mon pou mont kot SENYER lo montanny; kekfwa mon ava kapab fer li pardonn zot pese.”
EXO.32.31	Moiz ti retourn kot SENYER. I ti dir, “SENYER! Ou pep in komet en pese grav. Zot in fer en bondye annor pour zot. 
EXO.32.32	Mon sipliy ou, oubliy zot pese. Sinon efas mon non lo ou Liv; sa enn ki ou'n ekri.”
EXO.32.33	SENYER ti dir Moiz, “Sa enn ki son non pou ganny efase dan mon Liv, i sa enn ki'n fer pese kont mwan. 
EXO.32.34	Aprezan, ale! Al diriz mon pep dan sa landrwa ki mon'n dir ou. Mon lanz pour al par devan. Me zour mon pou entervenir, mon pou pini zot pour zot pese.”
EXO.32.35	SENYER ti anvoy en fleo lo lepep akoz zot ti'n fer sa pti toro, sa enn ki Aaron ti'n fer.
EXO.33.1	SENYER ti dir Moiz: “Ale, ou avek sa pep ki ou'n delivre sorti Lezip e al dan sa later ki mon ti fer serman avek Abrahanm, Izaak ek Zakob an dizan: Mon pou donn sa later ou bann desandan. 
EXO.33.2	Mon pou anvoy lanz par devan ou e mon pou sas bann Kananeen, bann Amorit, bann Hitit, bann Perizit, bann Hivit ek bann Zebizit. 
EXO.33.3	Al dan sa pei kot dimyel ek dile i annabondans. Me mon pa pou mont avek ou, akoz ou en pep antete; mon kapab detri ou dan semen.”
EXO.33.4	Kan pep Izrael ti antann sa bann parol menasan, zot ti met dey; personn pa ti met en lenz lafet. 
EXO.33.5	SENYER ti dir Moiz, “Dir pep Izrael ki zot en pep antete. Si pandan en sel moman, mon ti mont avek ou, mon ti pou detri ou. Aprezan, tir ou bann lenz lafet; apre mon ava gete koman mon pou tret ou.”
EXO.33.6	Alor, depi montanny Horeb, pep Izrael ti retir tou lenz lafet.
EXO.33.7	Moiz ti dres latant lwen avek kan. I ti apel li Latant Rankont. Tou dimoun ki ti oule konsilte SENYER, ti al kot Latant Rankont, an deor kan. 
EXO.33.8	Sak fwa ki Moiz ti al kot Latant Rankont, tou dimoun ti leve e reste debout devan lantre zot latant e swiv Moiz avek lizye, ziska ki i ti'n antre dan latant. 
EXO.33.9	Ler Moiz ti'n antre dan Latant Rankont, kolonn nyaz ti desann e aret devan lantre e SENYER ti koz avek Moiz. 
EXO.33.10	Pep Izrael ti war kolonn nyaz arete devan latant; alor, zot tou, zot ti lev debout e apre prosternen, sakenn devan lantre son latant. 
EXO.33.11	SENYER ti abitye koz avek Moiz fas a fas parey en zonm i koz avek son zanmi. Apre, Moiz ti retourn dan kan, tandis ki son serviter Zozye, garson Noun, ti reste dan Latant Rankont.
EXO.33.12	Moiz ti dir SENYER, “SENYER! Ou ti'n dir mwan: Diriz sa pep; me ou pa'n dir mwan lekel ki ou pou anvoy avek mwan. Pourtan, ou menm ki ti dir: Mon konn ou par ou non e ou'n akord mwan ou faver. 
EXO.33.13	Alor SENYER, si mon'n resevwar ou faver, montre mwan ou semen, pour ki mon ava konn ou e resevwar ou faver. Pa oubliye ki sa nasyon i ou pep.”
EXO.33.14	SENYER ti dir, “Mwan menm ki pou kondwir ou e mon pou donn ou mon repo.”
EXO.33.15	Moiz ti dir li, “Si ou pa pou akonpanny mwan, pa fer nou monte depi isi. 
EXO.33.16	Ki mannyer lezot pou konnen ki nou ou pep ki ou'n swazir? Nou diferan avek lezot pep lo later.”
EXO.33.17	SENYER ti dir Moiz, “Mon pou fer egzakteman sa ki ou'n demande akoz ou'n resevwar mon faver, e mon konn ou par ou non.”
EXO.33.18	Moiz ti dir, “Mon sipliy ou, fer mwan war ou laglwar.”
EXO.33.19	SENYER ti dir, “Mon pou pas devan ou. Mon pou montre ou tou bann byenfe e proklanm mon non devan ou: SENYER. Mon pou bon anver sa enn ki mon pou bon; mon pou montre konpasyon anver sa enn anver ki mon ava montre konpasyon. 
EXO.33.20	Me ou pa kapab war mon vizaz akoz personn pa kapab war mwan e kontinyen viv.”
EXO.33.21	SENYER ti kontinyen, “La i annan en landrwa pre avek mwan; ou ava debout lo sa ros. 
EXO.33.22	Letan mon prezans ava pase, mon pou met ou dan kre sa ros e mon pou kouver ou avek mon lanmen, ziska ki mon'n fini pase. 
EXO.33.23	Apre, mon pou tir mon lanmen e ou ava war mwan par ledo; me ou pa pou kapab war mon vizaz.”
EXO.34.1	SENYER ti ordonn Moiz:
EXO.34.1	Koup de plak ros parey sa de avan. Mon pou ekri lo zot, menm parol ki ti lo bann premye plak ki ou ti kase. 
EXO.34.2	Met ou pare demen bomaten. Ou ava vin lo montanny Sinai bomaten, ou ava prezant ou devan mwan lo latet montanny. 
EXO.34.3	Personn pa devre vin avek ou; pa devre annan personn lo montanny. Fodre pa ki okenn zannimo, mouton, kabri oubyen bef, i vin manze pre avek sa montanny.
EXO.34.4	Alor, Moiz ti koup de plak ros parey sa de premye. I ti leve granmaten e al lo montanny Sinai parey SENYER ti'n ordonn li; i ti anmenn sa de plak ros dan son lanmen.
EXO.34.5	SENYER ti desann parmi bann nyaz e i ti debout akote Moiz. Moiz ti proklanm non SENYER: 
EXO.34.6	SENYER ti pas devan li e proklanmen: Mwan menm SENYER, SENYER Bondye ranpli avek pitye ek konpasyon, pasyan, gran dan son fidelite ek lwayote; 
EXO.34.7	ki gard son fidelite ziska mil zenerasyon; ki pardonn fot, dezobeisans ek pese. Me mon pa deklar inosan, sa enn ki koupab. Mon fer zanfan ek pti zanfan rann kont pese zot bann paran, ziska trwazyenm ek katriyenm zenerasyon.
EXO.34.8	Moiz ti vit bes son latet e prosternen. 
EXO.34.9	I ti dir, “SENYER! Si vreman mon'n ganny ou faver, mon sipliy ou pour mars avek nou, akoz latet sa pep i dir. Ou pou pardonn nou, nou fot ek nou pese e aksepte nou koman ou posesyon.”
EXO.34.10	SENYER ti dir Moiz, “Mon pou fer en lalyans. Devan tou lepep, mon pou fer bann gran mervey ki zanmen in ganny fer lo later antye e parmi tou bann nasyon. Tou lepep otour ou ava war travay SENYER; mon pou akonpli bann mervey avek ou.”
EXO.34.11	Ou ava obzerv tou sa ki mon ordonn ou ozordi: Mon pou sas devan ou bann Amorit, bann Kananeen, bann Hitit, bann Perizit, bann Hivit ek bann Zebizit. 
EXO.34.12	Fer sir ou pa fer okenn lalyans avek bann zabitan sa pei kot ou pe ale. Sa i kapab vin en pyez pour ou. 
EXO.34.13	Ou ava detri zot bann lotel, kas zot bann pilye e koup zot bann ros sakre.
EXO.34.14	Ou pa devre ador okenn lot bondye, akoz non SENYER: Zalou! I en Bondye zalou. 
EXO.34.15	Pa fer okenn lalyans avek bann zabitan sa pei, akoz si ou prostitye avek zot bann bondye e ofer zot bann sakrifis, zot ava kapab envit ou e manz sakrifis ki zot ofer zot bondye. 
EXO.34.16	Zot ava osi fer ou garson marye avek zot bann fiy ki ava antrenn ou bann zanfan e fer zot prostitye avek zot bann bondye.
EXO.34.17	Ou pa devre fonn metal pour fabrik okenn bondye.
EXO.34.18	Ou ava obzerv lafet dipen san lelven. Pandan set zour, dan moman fikse, dan mwan bann zepi, ou ava manz dipen san lelven, parey mon ti ordonn ou, akoz ti pandan mwan bann zepi ki ou ti sorti Lezip.
EXO.34.19	Tou premye ne en manman i pour mwan, enkli tou mal premye ne dan ou troupo: Bef, mouton, kabri. 
EXO.34.20	Ou ava reaste premye ne en bourik kont en mouton. Si ou pa reaste li, ou ava kas son likou. Ou ava reaste tou premye ne parmi ou bann zanfan. Personn pa vin dan mon sanktyer lanmen vid.
EXO.34.21	Pandan sis zour ou ava travay, me setyenm zour, ou ava repoze. Ou ava fer saba menm pandan letan ki ou labour later e pandan larekolt.
EXO.34.22	Ou ava selebre lafet Lapannkot; lafet premye rekolt lorz e lafet larekolt alafen lannen. 
EXO.34.23	Trwa fwa par an, tou popilasyon mal ava prezant li devan SENYER, Bondye Izrael. 
EXO.34.24	Mon pou sas tou bann nasyon devan ou e mon pou agrandi ou teritwar; personn pa pou esey pran ou later ler ou ava al prezant ou devan SENYER ou Bondye trwa fwa par an.
EXO.34.25	Ou pa pou ofer disan en sakrifis avek lelven e ou pa pou les lavyann sakrifis lapannkot reste ziska lannmen bomaten.
EXO.34.26	Ou ava anmenn premye fri larekolt dan demer SENYER, ou Bondye. Ou pa pou kwi en pti kabri dan dile son manman.
EXO.34.27	SENYER ti dir Moiz, “Ekri sa bann parol, akoz zot form labaz sa lalyans ki mon pou fer avek ou e avek Izrael.”
EXO.34.28	Moiz ti reste avek SENYER pandan 40 zour, 40 nwit san manze, ni bwar. I ti ekri lo bann plak ros, bann parol lalyans: Dis komannman.
EXO.34.29	Moiz ti desann, sorti lo montanny Sinai. Ler i ti desann sorti lo montanny, sa de plak ros temwannyaz dan son lanmen, i pa ti remarke ki lapo son figir ki klate, akoz i ti pe koz avek Bondye. 
EXO.34.30	Ler Aaron avek tou bann Izraelit ti get Moiz, zot ti war ki lapo son figir ti briye; zot ti per pour apros li. 
EXO.34.31	Moiz ti apel zot. Aaron ek tou bann responsab lakominote ti retourn kot li e i ti koz avek zot. 
EXO.34.32	Apre, tou pep Izrael ti aprose e i ti fer zot konn tou bann komannman ki SENYER ti'n donn li lo montanny Sinai.
EXO.34.33	Kan Moiz ti'n fini koz avek zot, i ti met en vwal lo son figir. 
EXO.34.34	Me kan Moiz ti al devan SENYER pour koz avek li, i ti tir sa vwal, ziska ki i ti retournen. Kan i ti retournen, e dir pep Izrael sa ki i ti ganny lord fer, 
EXO.34.35	bann Izraelit ti war figir Moiz ki ti pe briye. Moiz ti remet sa vwal lo son figir ziska ki i ti retourn koz avek SENYER.
EXO.35.1	Moiz ti rasanble pep Izrael antye. I ti dir zot, “La sa ki SENYER in donn lord fer: 
EXO.35.2	Travay ava ganny fer pandan sis zour; me setyenm zour pou en zour sakre, en saba, en zour repo pour SENYER. Sa enn ki travay sa zour pou ganny touye. 
EXO.35.3	Zour saba, zot pa pou alim okenn dife kot zot reste.”
EXO.35.4	Moiz ti dir avek kominote Izrael antye: La sa ki SENYER in ordonnen: 
EXO.35.5	Fer en kontribisyon pour SENYER lo sa ki zot annan. Tou dimoun ki annan en leker zenere, ava anmenn son don pour SENYER: Lor, larzan ek bronz; 
EXO.35.6	lalenn ki'n tenn kouler ble, rouz, rouz fonse, latwal linenn fen ek pwal kabri; 
EXO.35.7	lapo bouk tenn an rouz ek kwir fen; dibwa akasya; 
EXO.35.8	delwil pour klere, bann lesans parfimen pour delwil lonksyon e pour lansan aromatize; 
EXO.35.9	bann pyer korlalin ek lezot pyer presye pour garni lefod ek pektoral.
EXO.35.10	Tou bann artizan ki annan talan parmi zot, ava vin fer tou sa ki SENYER in komande: 
EXO.35.11	Sanktyer avek son latant ek son kouvertir, son bann zagraf, plan, travers, kolonn ek fondasyon; 
EXO.35.12	Kof Lalyans, son bann bar, kouvertir Kof Lalyans, ek rido separasyon; 
EXO.35.13	latab, son bann bar, tou son bann akseswar ek dipen pour lofrann; 
EXO.35.14	portlanp, son bann akseswar pour klere, bann lalanp ek delwil; 
EXO.35.15	lotel lansan avek son bann bar; delwil lonksyon, lansan aromatize; rido pour lantre Latant Rankont 
EXO.35.16	lotel pour sakrifis konplet, son griyaz an bronz, son bann bar ek tou bann akseswar; basen pirifikasyon avek son sipor; 
EXO.35.17	bann rido pour lakour, son bann kolonn, son bann bar ek rido laport lakour; 
EXO.35.18	bann pike sanktyer ek pike lakour avek zot lakord, 
EXO.35.19	bann labiyman spesyal pour servi dan sanktyer, bann labiyman sakre pour pret Aaron e bann lenz ki son bann garson ava mete pour zot egzers zot minister.
EXO.35.20	Kominote Izrael antye ti sorti devan Moiz. 
EXO.35.21	Sa bann ki ti annan leker byen dispoze e lespri zenere, ti vin anmenn zot kontribisyon pour SENYER, pour bann travay dan Latant Rankont, pour tou lezot servis e pour bann lenz sakre. 
EXO.35.22	Zonm ek fanm ti vini; tou bann ki ti annan en leker zenere, ti anmenn swa bag nennen, zanno, bag, diferan lobze annor. Bann zonm ti ofer SENYER lor koman lofrann dapre bann rityel prezantasyon.
EXO.35.23	Tou dimoun ti anmenn sa ki zot ti annan: Lalenn kouler ble, rouz, rouz fonse, linenn fen, lalenn pwal kabri, lapo bouk ek lapo kabri, lapo mouton tenn an rouz ek kwir fen. 
EXO.35.24	Sa ki ti'n fer en lofrann larzan oubyen bronz, ti osi anmenn son lofrann devan SENYER. Sa enn ki ti annan dibwa akasya ti anmennen pour fer tou bann travay. 
EXO.35.25	Tou bann fanm abil ti fer difil avek zot lanmen; zot ti anmenn sa difil ki zot ti'n fer e ki zot ti'n tenn kouler vyolet, rouz, rouz fonse, ansanm avek latwal linenn fen. 
EXO.35.26	Bann fanm avek talan, ti fer difil avek pwal kabri. 
EXO.35.27	Bann sef dan kominote ti anmenn bann pyer onyks ek lezot kalite pyer presye pour garni lefod ek pektoral. 
EXO.35.28	Zot ti osi anmenn bann parfen aromatik avek delwil pour lalanp, pour lonksyon e pour lansan parfimen.
EXO.35.29	Tou zonm ek fanm ki ti annan en leker zenere pour kontribye dan tou bann travay ki SENYER ti'n ordonnen par lentermedyer Moiz, tou sa bann Izraelit, ti anmenn zot bann lofrann volonter pour SENYER.
EXO.35.30	Moiz ti dir avek pep Izrael: SENYER in swazir Besalel, garson Ouri, garson Hour, ki sorti dan tribi Zida. 
EXO.35.31	In ranpli li avek lespri Bondye e i'n donn li lasazes, disernman, konnesans pour fer tou kalite travay artizanal, 
EXO.35.32	pour fer bann plan, pour travay avek lor, larzan ek bronz; 
EXO.35.33	pour tay bann pyer pour bann ornman, skilpte dibwa e toudsort travay artizanal. 
EXO.35.34	SENYER ti osi met dan leker Oholiab, garson Ahisamak sorti dan tribi Dann, talan pour ansennyen. 
EXO.35.35	In rann zot abil pour fer toudsort travay skilptir artizanal, brodri e tenn zot kouler ble, mov ek vyole, linenn fen e fer toudsort kalite travay.
EXO.36.1	Besalel, Oholiab e tou bann zonm ki SENYER ti'n donn lasazes ek disernman neseser pour zot kapab fer tou bann travay pour servis dan sanktyer, ti egzekit bann travay egzakteman parey SENYER ti'n ordonnen.
EXO.36.2	Moiz ti fer apel Besalel, Oholiab ek lezot artizan kalifye ki SENYER ti'n donn lentelizans, e ki leker ti dispoze pour fer sa bann travay lo en baz volonter. 
EXO.36.3	Moiz ti remet avek zot tou bann kontribisyon ki bann Izraelit ti'n donnen pour konstriksyon sanktyer. Me tou le bomaten, dimoun ti kontinyen donn Moiz zot lofrann volonter. 
EXO.36.4	Alor, bann artizan kalifye ki ti pe fer tou bann travay lo sanktyer ti kit zot travay. 
EXO.36.5	Zot ti al dir Moiz, “Lepep pe anmenn plis ki fodre pour fer travay ki SENYER in ordonnen.”
EXO.36.6	Alor, Moiz ti donn lord pour fer sa proklanmasyon partou dan kan: Personn, zonm oubyen fanm, pa devre anmenn ankor kontribisyon pour sanktyer.
EXO.36.6	Alor, lepep ti aret anmenn bann don pour sanktyer. 
EXO.36.7	Bann lobze ki zot ti'n anmennen ti ase pour fini tou travay ki ti annan.
EXO.36.8	Tou bann zonm avek talan ti konstri sanktyer avek dis roulo latwal an linenn trese, kouler ble, rouz kler e rouz fonse, avek bann seriben brode artistikman lo la. 
EXO.36.9	Sak rido ti mezir 14 met lo de met. Sa ti parey pour tou lezot rido. 
EXO.36.10	Senk rido ti ganny atase ansanm; lezot senk rido osi. 
EXO.36.11	Zot ti fer bann rozet kouler ble obor premye rido, dan bout premye lasanblaz; zot ti osi met bann rozet lo premye rido dan dezyenm lasanblaz. 
EXO.36.12	Zot ti fer 50 rozet lo premye rido; 50 rozet lo bor latwal dan bout dezyenm lasanblaz; tou sa bann rozet ti parey kanmarad. 
EXO.36.13	Zot ti fer 50 zagraf annor ki ti atas avek bann rido, enn apre lot. Konmsa, sanktyer ti fer en sel pyes.
EXO.36.14	Zot ti fer bann rido avek pwal kabri, ki ti vin koman en latant par lao sanktyer. An tou, ti annan 11 rido. 
EXO.36.15	Sak rido ti menm dimansyon: 15 met lo 2 met. 
EXO.36.16	Zot ti atas senk rido ansanm, e lezot sis ansanm, separeman. 
EXO.36.17	Zot ti fer 50 rozet obor premye rido dan bout premye lasanblaz, e 50 rozet obor latwal dezyenm lasanblaz. 
EXO.36.18	Zot ti fer 50 zagraf an bronz pour fer lasanblaz latant, pour li fer en tou. 
EXO.36.19	Zot ti fer pour latant, en kouvertir fer avek lapo bann bouk, tenn an rouz, e en lot kouvertir fer avek kwir fen par lao.
EXO.36.20	Zot ti fer bann kad avek dibwa akasya, ki zot ti met debout. 
EXO.36.21	Sak kad ti mezir 5 met lo 75 santimet. 
EXO.36.22	Sak kad ti annan de pike paralel, pour atas zot ansanm. Sa ti parey pour tou bann kad dan sanktyer. 
EXO.36.23	Zot ti fer 20 kad pour sanktyer lo kote Sid, dan direksyon Sid. 
EXO.36.24	Zot ti fer 40 bar annarzan ki zot ti plas anba sa 20 kad, de pour sak kad e pour son de pike. 
EXO.36.25	Zot ti fer 20 kad pour dezyenm kote sanktyer, tournen dan direksyon Nor, 
EXO.36.26	avek zot 40 bar annarzan, de bar anba sak kad. 
EXO.36.27	Zot ti fer sis kad pour met dan fon sanktyer, kote Was. 
EXO.36.28	Zot ti fer de kad pour bann kwen dan fon, dan sanktyer; 
EXO.36.29	zot ti separe anba, me atase anler depi premye bag; zot ti fer parey pour tou le de ki ti'n ganny plase dan de kwen. 
EXO.36.30	An tou, ti annan wit kad avek zot bar annarzan; sa ti fer 16 bar, de pour sak kad.
EXO.36.31	Zot ti fer senk treng avek dibwa akasya pour bann kad lo en kote sanktyer; 
EXO.36.32	senk bag pour bann kad ki lo lot kote sanktyer e senk bar pour bann kad ki lo kote sanktyer ki fer son fon, lo kote Was. 
EXO.36.33	Bar santral ti pas atraver bann kad, dan milye, lo tou zot longer. 
EXO.36.34	Zot ti kouver bann kad avek lor, bann bag annor ki pou tenir bann bar ki ava osi ganny kouver avek lor.
EXO.36.35	Zot ti fer rido kouler ble, rouz kler e rouz fonse, e trese avek difil latwal linenn trese, avek bann seriben brode ladan avek bokou swen. 
EXO.36.36	Zot ti fer kat kolonn avek dibwa akasya, kouver avek lor, ansanm avek zot krose annor, poze lo kat bar annarzan. 
EXO.36.37	Zot ti fer en rido kouler ble, rouz kler e rouz fonse, avek latwal linenn fen, trese pour lantre latant. Sa travay ti ganny fer par bann brodez. 
EXO.36.38	Zot ti fer son senk kolonn avek zot bann krose, e kouver latet bann kolonn ek bann treng avek lor; son bann senk bar ti an bronz.
EXO.37.1	Besalel ti fer Kof lalyans avek dibwa akasya. I ti mezir 125 santimet longer, 75 santimet larzer e 65 santimet oter. 
EXO.37.2	I ti kouver li avek lor pir anndan deor e donn li en bordir annor toultour.
EXO.37.3	I ti fer fonn kat bag annor ki i ti fikse dan son kat kwen: De lo en kote e de lo lot kote. 
EXO.37.4	I ti fer bann bar avek dibwa akasya rekouver avek lor. 
EXO.37.5	I ti met bann bar dan bann bag lo bann kote Kof pour kapab transport Kof. 
EXO.37.6	I ti fer kouvertir Kof Lalyans annor pir, 125 santimet longer e 75 santimet larzer.
EXO.37.7	I ti fer de seriben annor forze ki i ti plas lo sak kote kouvertir Kof Lalyans: 
EXO.37.8	Enn lo en bout, lot lo lot bout. I ti fer bann seriben en sel pyes avek kouvertir Kof, plase lo son de bout. 
EXO.37.9	Bann seriben ti fas a fas avek lezel anler pour protez kouvertir Kof Lalyans; bann seriben ti pe get dan direksyon kouvertir Kof Lalyans.
EXO.37.10	I ti osi fer en latab avek dibwa akasya, en met longer, 50 santimet larzer e 75 santimet oter. 
EXO.37.11	I ti kouver li avek lor pir e i ti fer en bordir annor toultour. 
EXO.37.12	I ti fer en kad wit santimet larzer, ki ti osi annan en bordir annor. 
EXO.37.13	I ti fer fonn kat bag annor ki i ti plas lo kat kwen ki al avek son kat lapat. 
EXO.37.14	Bann bag ki tenir bann bar ki ti servi pour transport latab, ti pros avek son bor. 
EXO.37.15	I ti fer bann bar avek dibwa akasya, plake annor. Sa ti servi pour transport latab. 
EXO.37.16	I ti fer tou bann istansil ki ti pou al lo latab, annor pir: Pla, lakoup, bol, potao pour servi delo pour pirifikasyon.
EXO.37.17	I ti osi fer en portlanp annor pir. Lipye ek montan sa portlanp ti ganny travay avek marto. Bann lakoup, bouton ek bann fler ti form en sel pyes. 
EXO.37.18	Sis brans ti sorti dan bann kote: Trwa lo en kote e trwa lo lot kote portlanp. 
EXO.37.19	Lo sak brans, ti annan trwa lakoup an form fler zamann avek bann bouton ek bann fler; parey lo lot brans: Trwa lakoup an form fler zamann, avek bann bouton ek bann fler. Sa ti parey pour bann sis brans ki sorti depi portlanp.
EXO.37.20	Lo portlanp li menm, ti annan kat lakoup an form fler zamann avek zot bouton ek zot fler. 
EXO.37.21	Ti annan en bouton anba son de premye brans, en bouton lo son de brans swivan, en bouton anba de dernyen brans. Sa ti parey lo sa sis brans ki sorti depi kot portlanp. 
EXO.37.22	Zot bann bouton ek zot bann brans ti en sel pyes; tou ti ganny plake avek lor pir.
EXO.37.23	Besalel ti fer sa bann lalanp, set an tou zot bobes ek zot bann sandriye; tou avek lor pir. 
EXO.37.24	I ti pran 30 kilo lor pir pour fer sa portlanp avek son bann akseswar.
EXO.37.25	Besalel ti fer lotel lansan avek dibwa akasya. I ti kare: 50 santimet longer, 50 santimet larzer e en met oter. Son bann kwen ti form en sel pyes avek lotel. 
EXO.37.26	I ti kouver li avek lor pir: Lao, son bann klwazon ek son bann kwen toultour; i ti fer en bordir annor toultour. 
EXO.37.27	I ti fer de bag annor par anba sa bordir, lo tou le de kote, pour met bann bar ki servi pour transport sa latab. 
EXO.37.28	I ti fer bann bar avek dibwa akasya ki i ti kouver avek lor.
EXO.37.29	I ti fer delwil pour lonksyon sakre avek lansan aromatik pir. Sa ti louvraz en parfimer.
EXO.38.1	Besalel ti fer lotel pour sakrifis konplet avek dibwa akasya; i ti kare e mezir de met edmi lo sak kote e en met edmi oter. 
EXO.38.2	I ti fer bann kwen en sel pyes pour son kat kwen e kouver li avek bronz. 
EXO.38.3	I ti fer tou bann istansil pour lotel: Bann basen, lapel, kalis, bol, fourset ek pti kastrol; tou sa bann istansil ti an bronz. 
EXO.38.4	I ti fer en griyaz an bronz pour lotel, en kalite paswar ki i ti met anba rebor lotel, depi anba, ziska lanmwatye oter lotel. 
EXO.38.5	I ti fer fonn kat bag ki i ti met lo kat kote sa griyaz an bronz, pour met bann bar. 
EXO.38.6	I ti fer bann bar avek dibwa akasya e kouver avek bronz. 
EXO.38.7	I ti met bann bar atraver bann bag lo bann kote lotel, pour transport lotel kan fodre. I ti fer li vid anndan avek bann plans.
EXO.38.8	I ti fer basen an bronz avek son sipor an bronz, bann laglas pour bann fanm ki ti fer zot servis devan lantre Latant Rankont.
EXO.38.9	I ti fer lakour: Pour kote Sid, ti annan bann rido an linenn fen trese, lo en longer 50 met, 
EXO.38.10	avek zot 20 kolonn e 20 baz an bronz; bann krose pour bann kolonn ek zot bann treng ti annarzan.
EXO.38.11	Lo kote Nor, ti annan bann rido 50 met longer avek zot 20 kolonn ek zot 20 baz an bronz; bann krose, bann kolonn ek zot bann treng ti annarzan.
EXO.38.12	Lo kote Was, ti annan 25 met rido fikse avek 10 kolonn lo 10 baz; bann krose bann kolonn ek bann treng ti annarzan.
EXO.38.13	Lo kote Les, kot soley i leve, ti annan 25 met larzer.
EXO.38.14	Ti annan bann rido set met edmi lo en kote avek trwa kolonn ek trwa sipor. 
EXO.38.15	Pour lot kote lantre, ti annan bann rido set met edmi lo lot kote avek zot trwa kolonn ek trwa sipor. 
EXO.38.16	Tou bann rido ki ti antour lakour ti fer avek latwal linenn fen, trese. 
EXO.38.17	Tou bann sipor pour bann kolonn ti an bronz; bann krose bann kolonn ek zot treng ti annarzan e latet bann kolonn ti kouver avek larzan. Tou bann kolonn lakour ti zwenn ansanm par bann treng annarzan. 
EXO.38.18	Rido laport lakour ti ganny brode par en artizan. I ti kouler ble, rouz e rouz fonse, fer avek latwal linenn fen, trese: Dis met longer lo de met larzer lo sak kote, e de met edmi oter, parey larzer bann rido lakour. 
EXO.38.19	Sa kat kolonn avek zot kat sipor ti an bronz; bann krose ek zot bann treng ti annarzan; latet bann kolonn ti kouver avek larzan. 
EXO.38.20	Tou bann pike pour lakour sanktyer e pour lakour toultour ti an bronz.
EXO.38.21	La lalis bann depans pour sanktyer, demer temwannyaz, ki ti ganny etabli lo lord Moiz, par bann levit, anba direksyon Itamar, garson pret Aaron. 
EXO.38.22	Besalel, garson Ouri, garson Hour, sorti dan tribi Zida, ti fer tou sa ki SENYER ti'n ordonn Moiz. 
EXO.38.23	Avek li, ti annan Oholiab, garson Ahisamak, sorti dan tribi Dann, en skilpter e artis ki ti osi fer bann rido kouler ble, rouz, rouz fonse ek latwal linenn fen.
EXO.38.24	Kantite lor ki ti'n ganny ofer dapre rityel, e ki ti ganny servi pour tou bann travay dan sanktyer, ti 877 kilo e 300 granm dapre valer sanktyer. 
EXO.38.25	Kantite larzan sorti kot bann manm kominote ki ti'n ganny konte dan resansman ti 3,017 kilo e 750 granm, dapre valer sanktyer. 
EXO.38.26	An tou, 603,550 zonm ki ti ganny konte dan resansman, aze 20 an e plis, ti donn sakenn 5 granm larzan, dapre valer sanktyer. 
EXO.38.27	An tou, 300 kilo larzan ti ganny fonn pour fer bann sipor sanktyer e baz bann rido. Sa i fer 30 kilo par sipor. 
EXO.38.28	17 kilo e 750 granm ti servi pour fer bann krose ek bann treng pour bann kolonn e pour kouver bann latet. 
EXO.38.29	An tou 2,124 kilo bronz ti sorti dan bann lofrann rityel. 
EXO.38.30	Sa bronz ti servi pour fer bann baz pour lantre Latant Rankont, lotel an bronz ek son griyaz an bronz, e tou bann istansil pour lotel, 
EXO.38.31	bann sipor pour toultour lakour, e pour laport lakour, tou bann pike pour Latant Rankont e pour toultour lakour.
EXO.39.1	Bann labiyman spesyal pour servis dan sanktyer ti ganny fer avek lalenn ble, rouz e rouz fonse. Bann labiyman sakre ti ganny fer pour Aaron, parey SENYER ti'n ordonn Moiz. 
EXO.39.2	Bann artizan ti fer lefod kouler lor, avek latwal linenn, melanze avek lalenn ble, rouz e rouz fonse. 
EXO.39.3	Bann fey annor tre fen, ti ganny dekoupe e bann artizan ti trese avek lalenn ble, rouz e rouz fonse avek bann difil linenn. 
EXO.39.4	Bann bretel ti ganny atase lo de kote. 
EXO.39.5	Sentir ki atas avek lefod ti fer avek en sel pyes, dan en sel pyes e dan menm fason avek lor, lalenn ble, rouz e rouz fonse e latwal linenn fen, trese, parey SENYER ti'n ordonn Moiz.
EXO.39.6	Bann pyer onyks ti ganny prepare, fikse dan bann montan annor. Non bann zanfan Izrael ti ganny grave ladan parey en sele. 
EXO.39.7	Zot ti ganny met lo bann bretel lefod koman en memoryal an faver bann zanfan Izrael, parey SENYER ti'n ordonn Moiz.
EXO.39.8	Bann artizan ti fer pektoral, en louvraz par bann artizan, parey lefod, avek menm materyo: Lor, difil linenn trese, lalenn kouler ble, rouz e rouz fonse. 
EXO.39.9	Pektoral ti kare e double; i ti 25 santimet lo sak kote. 
EXO.39.10	I ti ganny garni avek kat ranze pyer presye. Premye ranze: Ribi, topaz, emerod; 
EXO.39.11	dezyenm ranze: En pyer rouz fonse, en safir, en dyanman; 
EXO.39.12	Trwazyenm ranze: Opal, agat, ametis; 
EXO.39.13	katriyenm ranze: Krizolit, korlalin, zasp. 
EXO.39.14	Ti annan 12 pyer presye kot non bann zanfan tribi Izrael ti ganny grave lo sak pyer presye, parey en sele. 
EXO.39.15	Lo pektoral, ti annan bann sennon annor pir, dan laform bann lakord trese. 
EXO.39.16	Ti annan de montan annor avek de bag annor. Sa de bag ti ganny met dan de bout pektoral. 
EXO.39.17	Sa de lakord annor ti ganny met dan sa de bag lo bann bout pektoral. 
EXO.39.18	Sa de lot bout sa de lakord ki ganny met avek sa de montan ki ti par devan, lo bann zepolet lefod. 
EXO.39.19	Ti annan ankor de bag annor ki ti ganny met lo de bout pektoral, lo bor anndan, kont lefod. 
EXO.39.20	De lot bag annor ti ganny fer e ti ganny met anba sa de zepolet devan lo lefod, pre kot zot zwenn, par lao sentir lefod. 
EXO.39.21	Pektoral ti ganny fikse avek en kordon lalenn kouler ble, rouz, rouz fonse, par son bann bag, avek lefod. Konmsa, pektoral ti reste lo sentir lefod e i pa ti kapab bouze lo lefod, parey SENYER ti'n ordonn Moiz.
EXO.39.22	Besalel ti osi fer rob lefod, en travay par bann artizan, kouler ble. 
EXO.39.23	Sa rob ti ouver dan milye, parey louvertir en lenz an kwir trese; ti annan en lourle toultour, pour anpes sa rob desire. 
EXO.39.24	Dan lourle sa rob, ti annan bann grenad kouler ble, rouz, rouz fonse avek difil linenn trese. 
EXO.39.25	Bann pti laklos annor pir ti ganny mete ant bann grenad toultour, anba rob, ant bann grenad: 
EXO.39.26	En pti laklos, en grenad, en pti laklos, en grenad, anba rob, pour ki i ganny servi parey SENYER ti'n ordonn Moiz.
EXO.39.27	Bann artizan ti fer bann ornman rob avek latwal linenn fen, pour Aaron ek son bann garson. 
EXO.39.28	Zot ti osi fer bann tirban an linenn fen, bann bonnen avek latwal linenn fen; bann kannset avek latwal linenn fen, trese; 
EXO.39.29	sentir brode an linenn fen, trese, kouler ble, rouz, rouz fonse. Sa ti en louvraz brodri, parey SENYER ti'n ordonn Moiz. 
EXO.39.30	Zot ti fer rozet pour kouronn sakre annor pir, e zot ti grav en lenskripsyon parey en sele: Konsakre pour SENYER. 
EXO.39.31	Zot ti fikse sa kouronn avek en kordon ble par anler tirban, parey SENYER ti'n donn lord Moiz.
EXO.39.32	Konmsa ki tou bann travay pour sanktyer, Latant Rankont ti ganny fer. Bann Izraelit ti fer tou egzakteman parey SENYER ti'n ordonn Moiz. 
EXO.39.33	Zot ti anmenn sanktyer kot Moiz: Latant avek tou son bann akseswar: Krose, kad, treng, kolonn ek sipor; 
EXO.39.34	kouvertir fer avek lapo bann bouk, penn an rouz; kouvertir fer avek kwir fen ek vwal ki servi koman en rido; 
EXO.39.35	Kof temwannyaz, son bann bar ek son kouvertir; 
EXO.39.36	latab, tou bann istansil avek dipen pour lofrann; 
EXO.39.37	portlanp annor pir, son bann lalanp, bann ranze lalanp, tou bann istansil avek delwil pour bann lalanp; 
EXO.39.38	lotel annor, delwil pour lonksyon ek lansan parfimen, avek rido pour lantre latant; 
EXO.39.39	lotel an bronz, son griyaz an bronz, son bann bar ek tou son bann istansil, son basen ek son sipor; 
EXO.39.40	bann rido pour lakour, bann kolonn, bann sipor, rido laport lakour, son bann kordaz, pike ek tou bann istansil pour servi dan sanktyer, pour Latant Rankont; 
EXO.39.41	bann labiyman spesyal pour bann ki servi dan sanktyer, bann labiyman sakre pour pret Aaron, ek bann labiyman ki son bann garson i mete pour egzers zot servis. 
EXO.39.42	Bann Izraelit ti fer tou sa travay egzakteman parey SENYER ti'n ordonn Moiz.
EXO.39.43	Kan Moiz ti war ki zot ti'n fer tou sa travay parey SENYER ti ordonnen, i ti beni zot.
EXO.40.1	SENYER ti ordonn Moiz:
EXO.40.2	Premye zour, premye mwan, ou ava mont sanktyer Latant Rankont. 
EXO.40.3	Ou ava met Kof Temwannyaz ladan e ou ava kouver li avek rido separasyon. 
EXO.40.4	Ou ava anmenn latab e depoz bann lofrann dipen. Ou ava anmenn portlanp e aranz son bann lalanp. 
EXO.40.5	Ou ava met lotel annor pour lansan devan Kof Temwannyaz e ou ava plas rido devan lantre sanktyer. 
EXO.40.6	Ou ava met lotel pour sakrifis devan lantre sanktyer Latant Rankont. 
EXO.40.7	Ou ava met basen ant Latant Rankont ek lotel e ranpli li avek delo. 
EXO.40.8	Ou ava aranz lakour toultour e met rido avek laport lakour. 
EXO.40.9	Ou ava pran delwil pour lonksyon e konsakre sanktyer avek tou sa ki ladan; ou ava konsakre sanktyer avek tou son bann istansil. Konmsa, i ava vin sakre. 
EXO.40.10	Ou ava fer lonksyon lo lotel sakrifis avek tou bann istansil; ou ava konsakre lotel. Konmsa, lotel ava vin tre sakre. 
EXO.40.11	Ou ava fer lonksyon lo basen avek son sipor e i ava ganny konsakre.
EXO.40.12	Ou ava prezant Aaron avek son bann garson devan lantre Latant Rankont e ou ava lav zot dan delo. 
EXO.40.13	Ou ava met bann labiyman sakre lo Aaron e donn li lonksyon; ou ava konsakre li e i ava servi mwan koman en pret. 
EXO.40.14	Ou ava prezant son bann garson e met zot, zot labiyman. 
EXO.40.15	Ou ava donn zot lonksyon parey ou ti fer anver zot papa; zot ava servi mwan koman pret. Sa lonksyon avek delwil ava fer zot pret pour touzour atraver tou bann zenerasyon. 
EXO.40.16	Moiz ti fer egzakteman tou sa ki SENYER ti'n ordonn li.
EXO.40.17	Sanktyer ti ganny monte premye zour, premye mwan, dezyenm lannen. 
EXO.40.18	Moiz ti mont sanktyer; i ti prepar son bann baz, plas bann kad, met bann bar e lev bann kolonn. 
EXO.40.19	I ti tal latant lo sanktyer e met kouvertir latant lo la, parey SENYER ti'n ordonn Moiz.
EXO.40.20	I ti pran plak ros lalyans e met dan Kof Lalyans; i ti met bann bar lo Kof e plas kouvertir lo Kof Lalyans. 
EXO.40.21	I ti anmenn Kof dan sanktyer; i ti plas rido separasyon e kouver Kof Temwannyaz parey SENYER ti'n ordonn Moiz. 
EXO.40.22	I ti met latab dan Latant Rankont, lo kote Nor avek sanktyer, an deor rido separasyon. 
EXO.40.23	I ti depoz dipen devan SENYER, parey SENYER ti'n ordonn Moiz.
EXO.40.24	I ti met portlanp dan Latant Rankont, anfas avek latab, lo kote Sid sanktyer; 
EXO.40.25	I ti aranz bann lalanp devan SENYER, parey SENYER ti'n ordonn Moiz.
EXO.40.26	I ti plas lotel annor dan Latant Rankont, devan rido separasyon. 
EXO.40.27	I ti bril lansan parfimen, parey SENYER ti'n ordonn Moiz.
EXO.40.28	I ti met rido devan lantre sanktyer. 
EXO.40.29	I ti plas lotel sakrifis dan lantre sanktyer, Latant Rankont, e ofer sakrifis konplet ek lofrann vezetal, parey SENYER ti'n ordonn Moiz.
EXO.40.30	I ti plas basen ant Latant Rankont ek lotel e vers delo pour pirifikasyon rityel. 
EXO.40.31	Moiz, Aaron ek son bann garson ti servi pour lav zot lanmen ek zot lipye. 
EXO.40.32	Ler zot ti antre dan Latant Rankont e ler zot ti apros lotel, zot ti lav zot, parey SENYER ti'n ordonn Moiz.
EXO.40.33	I ti aranz lakour otour sanktyer ek lotel, e met rido devan laport lakour. Konmsa ki Moiz ti konplet bann travay.
EXO.40.34	Alor, en nyaz ti vin kouver Latant Rankont e laglwar SENYER ti ranpli sanktyer. 
EXO.40.35	Moiz pa ti kapab antre dan Latant Rankont, akoz nyaz ti reste lo la e laglwar SENYER ti ranpli sanktyer. 
EXO.40.36	Kan nyaz ti leve par lao sanktyer, bann Izraelit ti met zot anrout pour en nouvo letap zot vwayaz. 
EXO.40.37	Si nyaz pa ti leve, zot ti reste la, ziska lizour ti fer. 
EXO.40.38	Dan lazournen, nyaz SENYER ti reste lo sanktyer; dan lannwit, ti annan en dife dan nyaz ki tou Izrael ti kapab war tou dilon zot vwayaz.
LEV.1.1	SENYER ti apel Moiz depi Latant Rankont. I ti ordonn li: 
LEV.1.2	Koz avek pep Izrael e dir zot: Kan en dimoun parmi zot, i oule ofer SENYER en sakrifis zannimo, i ava swazir en zannimo dan son troupo bef oubyen dan son troupo mouton oubyen kabri.
LEV.1.3	Si i ofer koman sakrifis konplet, en bef sorti dan son troupo, i ava swazir en mal san okenn defo. I ava ofer son sakrifis devan lantre Latant Rankont pour li ganny aksepte devan SENYER. 
LEV.1.4	I ava poz son lanmen lo latet sa zannimo. Sa zannimo ava ganny aksepte dan son faver koman en lofrann pour pardon son pese. 
LEV.1.5	I ava egorz sa zannimo devan SENYER. Alor bann pret, bann garson Aaron, ava prezant disan e asperz otour lotel ki dan lantre Latant Rankont. 
LEV.1.6	I ava kros lapo sa zannimo e dekoup li an morso. 
LEV.1.7	Bann garson pret Aaron ava alim dife lo lotel, e aranz dibwa lo dife. 
LEV.1.8	Bann pret, bann garson Aaron ava depoz bann morso lavyann, latet ek lagres lo dibwa ki pe brile lo lotel. 
LEV.1.9	Trip ek bann lapat ava ganny lave avek delo. Apre, en pret ava bril tousala lo lotel. Sa, i ava en sakrifis konplet, brile dan dife, ki anvoy en loder ki fer plezir SENYER.
LEV.1.10	Si en dimoun i ofer koman sakrifis konplet, en mouton oubyen en kabri ki sorti dan troupo, i ava ofer en mal san okenn defo. 
LEV.1.11	I ava egorz li lo kote Nor lotel devan SENYER, e bann pret, bann garson Aaron, ava asperz disan sa zannimo otour lotel. 
LEV.1.12	Sa mouton oubyen sa kabri ava ganny dekoupe an morso separe, avek son latet ek son lagres. En pret ava aranz bann morso lavyann lo dibwa ki pe brile lo lotel. 
LEV.1.13	I ava lav trip ek bann lapat avek delo. Answit, en pret ava prezant tou e fer brile lo lotel. Sa i ava en sakrifis konplet, brile dan dife, ki anvoy en loder ki fer plezir SENYER.
LEV.1.14	Si en dimoun i ofer SENYER koman sakrifis konplet avek en zwazo, alor i ava ofer en tourtrel oubyen en pizon. 
LEV.1.15	En pret ava anmenn sa zwazo devan lotel, koup son likou e bril li lo lotel; i ava les son disan koul lo kote lotel. 
LEV.1.16	I ava tir son zabo ek sa ki ladan e zet deryer lotel, lo kote Les, la kot i rezerve pour lasann. 
LEV.1.17	I ava fann sa zwazo an de ant son lezel, me san separ li an morso. Apre, sa pret ava bril li lo dibwa ki lo lotel. Sa i ava en sakrifis konplet, brile dan dife, ki anvoy en loder ki fer plezir SENYER.
LEV.2.1	Si en dimoun i oule ofer SENYER en lofrann vezetal, i ava ofer son meyer lafarin. I ava vers delwil e met lansan lo la. 
LEV.2.2	I ava anmenn sa lofrann kot bann pret, bann garson Aaron. En pret ava pran en ponnyen sa lafarin melanze avek delwil ek lansan, e bril lo lotel koman sa porsyon rezerve pour SENYER. Sa i en lofrann brile dan dife, ki anvoy en loder ki fer plezir SENYER. 
LEV.2.3	Sa ki reste dan sa lofrann vezetal, ava vin pour Aaron ek son bann garson. I en porsyon tre sakre sa sakrifis ki'n ganny brile dan dife pour SENYER.
LEV.2.4	Si ou ofer en lofrann vezetal kwi dan four, i devre en gato fer avek lafarin meyer kalite, san lelven, petri avek delwil, ek en galet san lelven, aroze avek delwil.
LEV.2.5	Si ou ofer en lofrann vezetal kwi lo plak, i devre ganny fer avek lafarin meyer kalite, san lelven, petri avek delwil. 
LEV.2.6	Ou ava kas li an morso e vers delwil lo la; sa i en lofrann vezetal.
LEV.2.7	Si ou ofer en lofrann vezetal ki'n ganny kwi dan en pwalon, i devre ganny fer avek lafarin meyer kalite ek delwil. 
LEV.2.8	La koman ou devre anmenn en lofrann vezetal pour SENYER: Ou ava anmenn sa lofrann kot pret ki ava prezant li devan lotel. 
LEV.2.9	Sa pret ava pran en porsyon sa sakrifis rezerve pour SENYER e bril li lo lotel. Sa i ava en sakrifis brile dan dife, ki anvoy en loder ki fer plezir SENYER. 
LEV.2.10	Sa ki reste dan sa lofrann ava vin pour Aaron ek son bann garson. I en porsyon tre sakre sa lofrann ki'n ganny brile dan dife pour SENYER.
LEV.2.11	Tou lofrann vezetal ki ganny ofer devan SENYER pa devre annan lelven. Ou pa devre servi ni lelven, ni dimyel dan sakrifis brile pour SENYER. 
LEV.2.12	Ou kapab ofer SENYER lofrann premye fri, me fodre pa bril li lo lotel pour li donn en loder ki fer plezir. 
LEV.2.13	Ou ava azout en pe disel dan tou lofrann vezetal ki ou ofer SENYER. Pa zanmen oubliy disel dan lofrann, akoz i reprezant lalyans ki Bondye in fer avek ou. Alor, avek tou lofrann ou devre azout disel.
LEV.2.14	Kan ou ofer SENYER en lofrann bann premye prodwi ou propriyete, ou ava ofer legren ki ou'n kraze, sorti dan zepi ki ou'n griye dan dife. 
LEV.2.15	Ou ava azout delwil e met lansan lo la. Sa i en lofrann vezetal. 
LEV.2.16	En pret ava bril en parti sa legren kraze avek delwil ek lansan. Sa i en lofrann brile dan dife pour SENYER.
LEV.3.1	Si en dimoun i ofer en sakrifis lape, i ava ofer en zannimo ki sorti dan son troupo bef. I ava ofer SENYER en mal oubyen en femel ki san defo. 
LEV.3.2	I ava poz son lanmen lo latet sa zannimo e i ava egorz li devan Latant Rankont. Bann pret, bann garson Aaron, ava asperz disan otour lotel. 
LEV.3.3	Pour sa sakrifis lape, i ava ofer en lofrann brile dan dife devan SENYER: Lagres ki kouver trip ek tou lagres ki lo trip, 
LEV.3.4	son de ronnyon avek lagres ki anvlop zot, sa ki kouver son kote, ek bann morso ki avek lefwa, ava ganny detase ansanm avek bann ronnyon. 
LEV.3.5	Bann garson Aaron ava bril sa bann morso lo lotel ansanm avek sakrifis konplet ki'n ganny plase lo dibwa ki pe brile. Sa i ava en sakrifis brile par dife ki anvoy en loder ki fer plezir SENYER.
LEV.3.6	Si en dimoun i ofer koman sakrifis lape en zannimo sorti dan son troupo mouton oubyen kabri, i ava pran en mal oubyen en femel ki san okenn defo. 
LEV.3.7	Si i ofer en zenn mouton, i ava prezant li devan SENYER. 
LEV.3.8	I ava poz son lanmen lo latet sa zannimo; i ava egorz li devan lantre Latant Rankont, e bann garson Aaron ava asperz son disan otour lotel. 
LEV.3.9	Pour sa sakrifis lape, i ava ofer koman sakrifis brile devan SENYER, tou lagres, son lake antye depi kot son kolonn vertebral, lagres ki kouver trip ek tou lagres ki anvlop trip, 
LEV.3.10	son de ronnyon avek lagres ki anvlop zot, sa ki dan son kote ek son bann morso lefwa e ki detas ansanm avek bann ronnyon. 
LEV.3.11	En pret ava bril sa bann morso lo lotel. Sa i ava en nouritir, brile pour SENYER.
LEV.3.12	Si en dimoun i ofer en kabri, i ava prezant li devan SENYER. 
LEV.3.13	I ava poz son lanmen lo latet sa zannimo, egorz li devan Latant Rankont, e bann garson Aaron ava asperz disan otour lotel. 
LEV.3.14	Pour sa sakrifis, i ava ofer koman sakrifis brile devan SENYER: Tou lagres ki kouver trip ek tou lagres ki anvlop trip, 
LEV.3.15	son de ronnyon avek lagres ki kouver zot, sa ki dan son kote, ek son bann morso lefwa, ki i ava detas ansanm avek bann ronnyon. 
LEV.3.16	En pret ava bril sa bann morso lo lotel koman en lofrann brile par dife, ki anvoy en loder ki fer plezir. Tou lagres i ganny rezerve pour SENYER. 
LEV.3.17	Zot pa devre manz ni lagres, ni disan. Sa i en lalwa pour touzour, pour tou zot bann zenerasyon, partou dan nenport landrwa kot zot ava reste.
LEV.4.1	SENYER ti koz avek Moiz: 
LEV.4.2	Dir avek pep Izrael: Si enkonsyanman, en dimoun i fer pese kont enn sa bann komannman SENYER, 
LEV.4.3	si en pret konsakre ki'n fer sa pese, e par la i'n rann koupab lepep antye, i ava ofer SENYER koman sakrifis pardon pour son pese, en zenn toro san okenn defo. 
LEV.4.4	I ava anmenn sa toro dan lantre Latant Rankont devan SENYER; i ava poz son lanmen lo latet sa toro e egorz li devan SENYER. 
LEV.4.5	Sa pret ava pran en pe disan sa toro e anmenn dan Latant Rankont. 
LEV.4.6	I ava tranp son ledwa dan disan e fer laspersyon set fwa devan SENYER, devan rido sanktyer. 
LEV.4.7	Sa pret ava met en pe disan lo bann korn lotel kot i bril lansan devan SENYER dan Latant Rankont. Apre, i ava vers leres disan sa toro ater devan lotel sakrifis ki dan lantre Latant Rankont. 
LEV.4.8	I ava tir tou lagres sa toro pour sakrifis pardon pese: Lagres ki kouver trip ek lagres ki anvlop bann trip; 
LEV.4.9	sa de ronnyon avek lagres ki antour zot, sa ki dan son kote, ek bann morso lefwa ki i ava detase, ansanm avek bann ronnyon, 
LEV.4.10	parey i ganny tire avek toro pour sakrifis lape. Sa pret ava bril sa lagres lo lotel pour sakrifis konplet. 
LEV.4.11	Me lapo sa toro, son lavyann, avek son latet, son bann lapat, tou son trip ek son leskreman; 
LEV.4.12	sa toro antye ava ganny anmennen an deor kan dan en landrwa pir, la kot zot zet lasann lagres, e kot zot ava bril li lo en dife dibwa; zot ava bril li la lo ta lasann lagres.
LEV.4.13	Si, enkonsyanman, kominote pep Izrael antye i fer pese san ki kominote i okouran, kont en sel sa bann komannman SENYER, 
LEV.4.14	ler sa fot ki zot in komet i ganny dekouver, kominote ava ofer en toro koman sakrifis pour pardon zot pese. Zot ava anmenn sa toro devan Latant Rankont. 
LEV.4.15	Bann ansyen dan kominote ava poz lanmen lo latet sa toro ki ava ganny egorze devan SENYER. 
LEV.4.16	En pret ki'n resevwar konsekrasyon ava anmenn en pe disan sa toro dan Latant Rankont. 
LEV.4.17	I ava tranp son ledwa dan sa disan e fer laspersyon set fwa devan SENYER, anfas avek rido. 
LEV.4.18	I ava met en pe disan lo bann kwen lotel ki dan Latant Rankont. Apre, i ava vers tou leres disan ater devan lotel sakrifis ki dan lantre Latant Rankont. 
LEV.4.19	I ava pran tou lagres e bril li lo lotel. 
LEV.4.20	I ava fer egzakteman parey i ti fer pour toro ki ti ganny ofer pour sakrifis pardon pese. Pret ava fer rityel pardon pese pour zot e zot ava ganny pardonnen. 
LEV.4.21	I ava anmenn tou sa ki reste avek sa toro an deor kan e bril li parey i ti bril premye toro. Sa i en sakrifis pour pardon pese kominote Izrael.
LEV.4.22	Si san realize, en sef i komet en pese kont enn sa bann komannman SENYER son Bondye, e rann li koupab; 
LEV.4.23	ler i dekouver sa fot ki i'n komet, i devre ofer en bouk, san defo. 
LEV.4.24	I ava poz son lanmen lo latet sa bouk e egorz li dan landrwa kot zot touy zannimo pour sakrifis konplet devan SENYER. Sa i en sakrifis pour pardon pese. 
LEV.4.25	Pret ava pran en pe disan sa zannimo sakrifis pour pardon pese avek son ledwa e met li lo bann korn lotel sakrifis. I ava vers leres disan ater devan lotel sakrifis konplet. 
LEV.4.26	I ava bril tou son lagres lo lotel, parey i fer pour lagres sakrifis lape. Pret ava ofer sakrifis pour pardon son pese e i ava ganny pardonnen.
LEV.4.27	Si, enkonsyanman, en dimoun ordiner i komet en pese kont enn bann komannman SENYER, e rann li koupab; 
LEV.4.28	ler i dekouver sa fot ki i'n komet, i devre ofer, koman sakrifis, en femel kabri san defo, pour sa pese ki i'n komet. 
LEV.4.29	I ava poz son lanmen lo latet sa zannimo pour pardon pese e egorz li dan landrwa kot zot touy zannimo pour sakrifis konplet. 
LEV.4.30	Sa pret ava pran en pe disan sa zannimo sakrifis avek son ledwa e met lo bann kwen lotel sakrifis. I ava vid leres disan sa zannimo ater devan lotel. 
LEV.4.31	I ava retir tou son lagres, parey i fer pour zannimo sakrifis lape. Pret ava bril li lo lotel pour donn en loder ki fer plezir SENYER. Konmsa, ki pret ava ofer sa sakrifis pour pardon pese sa senp sitwayen e i ava ganny pardonnen.
LEV.4.32	Si en dimoun i ofer en mouton koman sakrifis pour pardon pese, i devre anmenn en femel, san defo. 
LEV.4.33	I ava poz son lanmen lo latet sa zannimo e egorz li koman en sakrifis pour pardon pese, dan landrwa kot zot egorz zannimo pour sakrifis konplet. 
LEV.4.34	Sa pret ava pran en pe disan sa zannimo pour sakrifis pardon pese avek son ledwa e met lo bann korn lotel sakrifis. I ava vers leres disan sa zannimo ater devan lotel. 
LEV.4.35	I ava retir tou lagres, parey i tir lagres mouton dan sakrifis lape. Pret ava bril li lo lotel, avek lezot sakrifis brile pour SENYER. I ava ofer sa sakrifis pour li ganny pardon pese ki i'n komet, e i ava ganny pardonnen.
LEV.5.1	Kan en dimoun i ganny apele koman temwen lo keksoz ki i'n war, oubyen ki i deza konnen, me i refize dir sa ki i'n tande oubyen war, i komet en pese. I ava responsab pour son fot. 
LEV.5.2	Kan en dimoun, enkonsyanman, i tous nenport keksoz enpir, ki swa kadav en zannimo enpir, kadav en zannimo domestik enpir, ouswa en pti zannimo enpir, li menm, i ava rekonnet son pese. I ava enpir e koupab.
LEV.5.3	Si en dimoun, enkonsyanman, i tous nenport keksoz ki sorti avek en imen ki enpir, oubyen nenport keksoz ki rann enpir, ler i realize, i ava koupab.
LEV.5.4	Kan, enkonsyanman, en dimoun, i pronons en serman, menm si i pou fer dibyen oubyen dimal, e ki plitar i rekonnet, i rann li koupab. 
LEV.5.5	Ler i realize ki i koupab pour komet en tel fot, i devre rekonnet sa pese ki i'n komet. 
LEV.5.6	An reparasyon pour sa pese ki i'n komet, i ava anmenn en femel mouton oubyen en kabri ki i'n pran parmi son troupo, koman sakrifis devan SENYER pour pardon son pese. Pret ava fer rityel pardon pour son pese.
LEV.5.7	Me si i pa kapab ganny en mouton koman sakrifis pour pardon pese ki i'n komet, alor, i ava anmenn devan SENYER, de tourtrel oubyen de pizon. Enn koman sakrifis pour pardon pese, lot koman sakrifis konplet. 
LEV.5.8	I ava anmenn zot kot pret ki ava ofer premyerman, zwazo ki pour pardon pese. I ava kas son likou, me san ki i separ son latet. 
LEV.5.9	Pret ava asperz en pe disan sa zwazo ki pour pardon pese obor lotel, tandis ki i ava vers leres disan ater devan lotel. Sa i en sakrifis pour pardon pese. 
LEV.5.10	I ava ofer dezyenm zwazo koman en sakrifis konplet dapre regleman. Pret ava fer rityel pour sakrifis pardon son pese ki i'n komet, e i ava ganny pardonnen.
LEV.5.11	Me, si i pa posib pour en dimoun ganny de tourtrel oubyen de pizon, alor i kapab ofer koman lofrann pour pardon pese ki i'n komet, en dizyenm mezir lafarin meyer kalite. Me i pa devre azout delwil avek, ni met lansan lo la, akoz i en lofrann pour pardon pese. 
LEV.5.12	I ava anmenn sa lafarin kot pret ki ava pran en ponnyen koman porsyon rezerve pour SENYER e bril li lo lotel, avek lezot lofrann brile par dife pour SENYER. Sa i en lofrann pour pardon pese. 
LEV.5.13	Alor, pret ava fer rityel pardon pese sa zonm, pour nenport pese ki i'n komet, e i ava ganny pardonnen. Sa ki reste, ava vin par sa pret, parey dan ka en lofrann vezetal.
LEV.5.14	SENYER ti dir Moiz: 
LEV.5.15	Si, enkonsyanman, en dimoun i komet en fot grav, an gardan sa ki'n konsakre pour SENYER, la sa ki i devre fer: I ava anmenn devan SENYER, koman sakrifis reparasyon, en mouton mal, san defo, sorti dan son troupo. Son valer pou ganny estimen an pyes larzan, dapre valer ki an viger dan sanktyer. 
LEV.5.16	I devre donn konpansasyon pour sa domaz kont sanktyer, an azoutan en senkyenm parti son valer e donn avek sa pret ki ava fer rityel pardon son pese avek sa mouton, e sa dimoun ava ganny pardonnen.
LEV.5.17	Sa enn ki fer pese kont enn sa bann komannman SENYER, menm si i fer li enkonsyanman, i koupab e i ava responsab pour son fot. 
LEV.5.18	I devre anmenn kot pret en mouton mal, san defo, sorti dan son troupo, estimen dapre valer pour sakrifis reparasyon. Pret ava fer rityel pardon pour fot ki i'n komet san ki i ti rann kont, e i ava ganny pardonnen. 
LEV.5.19	Sa i en sakrifis reparasyon, akoz i ti koupab devan SENYER.
LEV.6.1	SENYER ti koz avek Moiz: 
LEV.6.2	Sipoze ki enn parmi zot i komet en fot grav anver SENYER e koz manti avek son prosen: Par egzanp, i manti konsernan en lobze ki'n ganny depoze kot li, oubyen ki i'n plas angaz, oubyen ki i'n vole, oubyen ki i'n ganny en frod; 
LEV.6.3	oubyen si i konsern en lobze perdi ki i'n trouve, me i dir pa vre; oubyen ankor i fer en fo serman, pour li kasyet nenport sa bann pese ki zonm i kapab komet. 
LEV.6.4	Sa dimoun ki'n fer sa pese i koupab. I devre rann sa lobze ki i'n vole, oubyen ki i'n gannyen par frod, oubyen ki ti'n ganny konfye avek li, oubyen en lobze perdi ki i'n trouve; 
LEV.6.5	oubyen konsernan nenport keksoz lo ki i'n fer en fo serman. I devre rann tou e azout avek, en senkyenm son valer. Ler i ava rann kont son fot, i devre rann sa lobze son propriyeter.
LEV.6.6	Koman sakrifis reparasyon pour SENYER, i devre anmenn kot pret en mouton mal san defo sorti dan son troupo, oubyen son lekivalan. 
LEV.6.7	Pret ava fer rityel pardon pour li devan SENYER, e i ava ganny pardonnen pour nenport pese ki i'n fer e ki'n rann li koupab.
LEV.6.8	SENYER ti koz avek Moiz:
LEV.6.9	Donn sa lord Aaron ek son bann garson:
LEV.6.9	La bann rityel konsernan sakrifis konplet. Sa sakrifis konplet ava reste lo dife tou lannwit lo lotel ziska bomaten, e dife lo lotel ava reste alimen. 
LEV.6.10	Pret ava met son kannset linenn ek bann lenz linenn. Apre, i ava pran lasann sakrifis konplet lo lotel e depoz akote lotel. 
LEV.6.11	Apre, i ava tir son bann lenz, met en lot lenz lo li e anmenn sa lasann dan en landrwa pir an deor kan.
LEV.6.12	Sa dife lo lotel i devre reste touzour alimen. Fodre pa ki i tennyen. Tou le bomaten, en pret ava azout dibwa, plas bann sakrifis konplet lo la e bril bann morso lagres sakrifis lape. 
LEV.6.13	Sa dife i devre reste touzour alimen lo lotel; i pa devre zanmen tennyen.
LEV.6.14	La rityel konsernan lofrann vezetal: Bann garson Aaron ava ofer SENYER sa lofrann, devan lotel. 
LEV.6.15	Zot ava pran en ponnyen lafarin meyer kalite dan sa lofrann vezetal avek delwil ek tou lansan ki lo la. Zot ava bril li lo lotel, e i ava anvoy en loder ki fer plezir SENYER. 
LEV.6.16	Aaron ek son bann garson ava manz tou sa ki reste. Zot ava manz li koman bann gato san lelven, dan en landrwa sakre. Zot ava manz dan lakour Latant Rankont. 
LEV.6.17	Fodre pa kwi li avek lelven. Mon donn zot sa koman zot par dan mon sakrifis brile par dife. Sa i en keksoz tre sen, parey dan ka sakrifis pour pardon pese ek sakrifis pour reparasyon. 
LEV.6.18	Tou bann desandan mal dan lafanmir Aaron ava kapab manze. Sa i zot par pour touzour, sorti kot SENYER dan bann sakrifis brile par dife. Tou sa ki tous zot ava vin sen.
LEV.6.19	SENYER ti koz avek Moiz: 
LEV.6.20	La lofrann ki Aaron ek son bann garson i devre ofer SENYER, zour i ava ganny konsakre: Trwa kilo lafarin meyer kalite par zour, lanmwatye bomaten, e lot lanmwatye aswar. 
LEV.6.21	I ava ganny prepare lo en plak avek delwil; i ava ganny byen melanze e ofer devan SENYER koman en lofrann vezetal ki anvoy en loder ki fer plezir SENYER.
LEV.6.22	Sa enn parmi bann garson Aaron ki ganny konsakre pour ranplas li koman pret, devre prezant sa lofrann devan SENYER pour touzour. Sa i ava ganny brile antye. 
LEV.6.23	Tou lofrann vezetal ofer par en pret, ava ganny brile konpletman; i pa devre ganny manze.
LEV.6.24	SENYER ti koz avek Moiz: 
LEV.6.25	Dir avek Aaron ek son bann garson:
LEV.6.25	La rityel pour lofrann pardon pese: Zot ava egorz zannimo sakrifis pour pardon pese devan SENYER dan menm landrwa kot zot egorz zannimo pour sakrifis konplet; sa i en lofrann ki tre sakre. 
LEV.6.26	Sa pret ki ofer sa sakrifis pour pardon pese ava manz en pe; i ava manz li dan en landrwa sakre, dan lakour Latant Rankont. 
LEV.6.27	Nenport kwa ki ganny kontak avek sa lavyann i vin sen; si son disan i fann lo en lenz, fodre lav sa lenz dan en landrwa sen. 
LEV.6.28	Resipyan anter dan lekel sa lavyann i ganny bwi devre ganny kraze. Me si i ganny bwi dan en resipyan an bronz, sa resipyan i devre ganny byen netwaye e rense dan gran delo.
LEV.6.29	Tou mal dan lafanmir bann pret ava kapab manz sa lavyann ki tre sen. 
LEV.6.30	Me fodre pa manz okenn sakrifis ki'n ganny ofer pour pardon pese kot disan in ganny anmennen dan Latant Rankont pour fer rityel pardon dan sa landrwa ki sen. I ava ganny brile.
LEV.7.1	La rityel konsernan sakrifis pour reparasyon. Sa i en keksoz ki tre sen: 
LEV.7.2	Zannimo pour sakrifis reparasyon ava ganny egorze dan menm landrwa kot zot egorz zannimo pour sakrifis konplet. Zot ava pran son disan e fer aspersyon partou otour lotel. 
LEV.7.3	Tou lagres ava ganny ofer: Lagres lo lake, lagres ki anvlop trip, 
LEV.7.4	son de ronnyon avek lagres ki anvlop zot, sa ki dan son kote, ek son bann morso lefwa e ki detas ansanm avek bann ronnyon. 
LEV.7.5	Pret ava bril tou lo lotel koman en sakrifis brile dan dife an loner SENYER. Sa i en sakrifis pour reparasyon pese.
LEV.7.6	Tou bann mal dan lafanmir bann pret, ava kapab manze; zot ava manz sa dan en landrwa sen. Sa i en sakrifis tre sakre.
LEV.7.7	Rityel pour sakrifis reparasyon pese i parey avek sakrifis pour pardon pese. Pret ki fer rityel pardon i kapab ganny lavyann sa zannimo.
LEV.7.8	Parey ler en dimoun i prezant en sakrifis konplet, pret i gard lapo sa zannimo sakrifis konplet ki i'n ofer.
LEV.7.9	Dan ka sakrifis vezetal kwi dan en four, oubyen ki'n ganny prepare dan en pwalon oubyen lo en plak, i vin pour sa pret ki'n ofer sa sakrifis. 
LEV.7.10	Me tou lezot lofrann vezetal petri avek ou san delwil, ava vin pour bann garson Aaron dan par egal.
LEV.7.11	La lalwa konsernan lofrann sakrifis lape ki kapab ganny ofer devan SENYER: 
LEV.7.12	Si en dimoun i ofer en sakrifis remersiman, i ava ofer gato san lelven, petri avek delwil, galet aroze avek delwil, ek gato fer avek lafarin meyer kalite, byen petri avek delwil. 
LEV.7.13	Pour akonpanny son sakrifis lape ek remersiman, i ava osi anmenn bann lofrann gato fer avek lelven. 
LEV.7.14	I ava pran en gato dan sak lofrann koman en par pour SENYER; sa i ava pour pret ki'n fer laspersyon avek disan lo sakrifis lape. 
LEV.7.15	Lavyann ki servi pour sakrifis lape an rekonesans, ava ganny manze menm zour ki sakrifis i ganny ofer. Fodre pa les okenn lavyann reste ziska lannmen bomaten.
LEV.7.16	Si sa sakrifis lape i ganny ofer pour akonpli en ve oubyen koman en lofrann volonter, lavyann ava ganny manze menm zour, e sa ki reste ava kapab ganny manze lannmen. 
LEV.7.17	Me lavyann sakrifis ki ankor reste trwazyenm zour, i devre ganny brile.
LEV.7.18	Si en dimoun i manz lavyann son sakrifis lape son trwazyenm zour, sa sakrifis pa pou konte, e sa dimoun pa pou ganny aksepte. I pa akseptab, e sa enn ki'n manz sa, ava responsab son fot.
LEV.7.19	Lavyann ki'n tous avek en keksoz enpir, pa devre ganny manze, me brile dan dife. En dimoun ki pir, i kapab manz sa lavyann. 
LEV.7.20	Me en dimoun ki dan en leta enpir, e ki manz lavyann sakrifis lape ki'n ganny ofer devan SENYER, i ava ganny rezete parmi son fanmir. 
LEV.7.21	Nenport ki parmi zot ki tous en keksoz enpir, swa en imen, en zannimo, ouswa nenport lezot keksoz enpir, e sa enn ki manz lavyann sakrifis lape pour SENYER, ava ganny rezete parmi son fanmir.
LEV.7.22	SENYER ti koz avek Moiz: 
LEV.7.23	Dir avek pep Izrael: Zot pa devre manz okenn lagres; ni lagres bef, mouton, oubyen kabri. 
LEV.7.24	Lagres en zannimo mor, oubyen ki'n ganny desire par bann zannimo sovaz, ava kapab ganny servi pour nenport lot lizaz, me fodre pa zot manze. 
LEV.7.25	Sa enn parmi zot, ki manz lagres en zannimo ofer koman sakrifis devan SENYER, brile dan dife, i ava ganny rezete parmi son fanmir. 
LEV.7.26	Partou kot ou ava pe reste, ou pa devre manz okenn disan, ni disan zwazo, ni disan zannimo. 
LEV.7.27	Sa dimoun ki manz okenn disan, i ava ganny rezete parmi son fanmir.
LEV.7.28	SENYER ti koz avek Moiz: 
LEV.7.29	Dir avek pep Izrael: Sa enn ki ofer SENYER en sakrifis lape, ava prezant SENYER son par. 
LEV.7.30	Li menm, ava anmenn lagres sakrifis brile devan SENYER: Lagres avek pwatrin sa zannimo, ki i ava ofer dan en seremoni prezantasyon devan SENYER. 
LEV.7.31	Pret ava bril lagres lo lotel, me pwatrin ava vin pour Aaron ek son bann garson.
LEV.7.32	Dan sakrifis lape, ou ava donn pret porsyon kwis drwat sa zannimo koman son par dan sa sakrifis. 
LEV.7.33	Pret parmi bann garson Aaron ki ofer disan ek lagres dan sakrifis lape, ava ganny porsyon kwis drwat koman son par. 
LEV.7.34	Dan bann sakrifis lape ofer par pep Izrael, mon'n rezerv pwatrin ki'n ganny garde pour rityel prezantasyon ek porsyon kwis ki'n ganny met de kote. Mon donn pret Aaron pour touzour sa par ki mon'n tire lo par ki vin pour bann Izraelit.
LEV.7.35	Sa bann par i vin pour Aaron ek son bann garson lo bann sakrifis brile devan SENYER, de ki zot in ganny konsakre pour servi SENYER koman pret. 
LEV.7.36	Sa i bann par ki SENYER in ordonnen pour donn zot ler i ti konsakre zot. Sa i en regleman ki devre ganny obzerve pour touzour.
LEV.7.37	Sa i bann lalwa pour bann sakrifis konplet, bann lofrann vezetal, bann sakrifis pour pardon pese, bann sakrifis reparasyon, sakrifis konsekrasyon, ek sakrifis lape. 
LEV.7.38	SENYER ti donn Moiz sa lord lo montanny Sinai, menm zour ki i ti ordonn pep Izrael pour prezant SENYER zot lofrann dan dezer Sinai.
LEV.8.1	SENYER ti dir Moiz, 
LEV.8.2	“Apel Aaron ek son bann garson. Pran bann lenz sakre, delwil pour konsekrasyon; pran toro pour sakrifis pardon pese, de mouton mal, ek korbey dipen san lelven. 
LEV.8.3	Rasanble pep Izrael antye devan lantre Latant Rankont.”
LEV.8.4	Moiz ti fer parey SENYER ti'n ordonn li. Ler pep Izrael ti'n rasanble devan lantre Latant Rankont, 
LEV.8.5	Moiz ti dir zot, “La sa ki SENYER in ordonnen fer.”
LEV.8.6	I ti al sers Aaron ek son bann garson e fer zot lav zot avek delo. 
LEV.8.7	I ti met Aaron en semiz, anmar en sentir otour son leren, met li son rob avek lefod lo la, e anmar son sentir par deryer. 
LEV.8.8	Apre, i ti plas pektoral lo son pwatrin e met Ourim ek Toumim ladan. 
LEV.8.9	Moiz ti poz en tirban lo son latet, e devan tirban i ti met en plak annor, kouronn sakre, parey SENYER ti'n ordonn li.
LEV.8.10	Apre, Moiz ti pran delwil pour konsekrasyon. I ti konsakre sanktyer, ensi ki tou sa ki ti annan ladan. I ti konsakre tousala. 
LEV.8.11	Avek en pe sa delwil, i ti fer laspersyon set fwa lo lotel ki i ti konsakre avek tou son bann akseswar, basen ek son sipor. 
LEV.8.12	I ti vers en pe delwil lo latet Aaron, e konsakre li. 
LEV.8.13	Moiz ti fer bann garson Aaron avans devan. I ti met zot, zot rob, anmar sentir otour zot leren e plas en bonnen lo zot latet, parey SENYER ti'n ordonn li.
LEV.8.14	Apre, Moiz ti fer anmenn sa toro pour sakrifis pardon pese. Aaron ek son bann garson ti poz lanmen lo latet sa toro pour sakrifis pardon pese. 
LEV.8.15	Moiz ti egorz sa toro. I ti pran disan e avek son ledwa, i ti pas lo sak korn lotel, e pirifye lotel. Apre, i ti vers disan ater devan lotel e konsakre lotel. Konmsa ki i ti konsakre lotel pour fer rityel pardon lo la.
LEV.8.16	Moiz ti pran tou lagres ki ti anvlop trip, bann morso lefwa ek son de ronnyon ansanm avek lagres ki antour li. I ti bril tousala lo lotel. 
LEV.8.17	Me toro li menm ti ganny brile avek son lapo, son lavyann ek son leskreman lo en dife an deor kan, parey SENYER ti'n ordonn Moiz.
LEV.8.18	Apre, i ti prezant sa mouton mal pour sakrifis konplet. Aaron ek son bann garson ti poz zot lanmen lo latet sa mouton. 
LEV.8.19	Moiz ti egorz sa mouton. I ti pran son disan e i ti asperz partou otour lotel. 
LEV.8.20	Apre, sa mouton ti ganny koupe an morso, e Moiz ti bril latet, bann morso ek tou son lagres. 
LEV.8.21	Parey SENYER ti'n ordonn li, Moiz ti lav trip ek bann lapat avek delo. I ti bril leres mouton lo lotel koman en sakrifis konplet, brile par dife, ki anvoy en loder ki fer plezir SENYER.
LEV.8.22	Apre, Moiz ti prezant sa dezyenm mouton mal ki mark antre dan fonksyon koman pret. Aaron ek son bann garson ti poz lanmen lo latet sa mouton mal. 
LEV.8.23	Moiz ti egorz li e pran en pe son disan ki i ti pas lo bout zorey drwat Aaron, lo pous son lanmen drwat e lo gro pous son lipye drwat. 
LEV.8.24	Moiz ti fer bann garson Aaron avans devan. I ti met en pe disan lo bout zot zorey drwat, lo pous zot lanmen drwat, e lo gro pous zot lipye drwat. Apre, Moiz ti pran leres disan e aroz otour lotel. 
LEV.8.25	Moiz ti pran tou morso lagres, lake, lagres ki anvlop trip, ek bann morso lefwa, son de ronnyon, avek lagres ki anvlop zot ek son kwis drwat. 
LEV.8.26	Dan korbey dipen san lelven ki ti devan SENYER, i ti pran en gato san lelven, en gato fer avek delwil, ek en galet ki i ti depoz lo lagres e lo sa kwis drwat. 
LEV.8.27	Moiz ti plas tousala dan lanmen Aaron e dan lanmen son bann garson. I ti fer zot fer rityel lofrann devan SENYER. 
LEV.8.28	Moiz ti pran sa lofrann dan zot lanmen e bril lo lotel avek sakrifis konplet.
LEV.8.28	Sa ti en sakrifis konsekrasyon brile dan dife ki ti anvoy en loder ki fer plezir SENYER.
LEV.8.29	Moiz ti pran morso pwatrin sa mouton pour fer rityel prezantasyon lofrann devan SENYER. Sa ti porsyon pour Moiz, parey SENYER ti'n ordonn li.
LEV.8.30	Moiz ti pran en pe delwil konsekrasyon ek en pe disan ki ti lo lotel. I ti fer laspersyon lo Aaron e lo son lenz; i ti osi asperz bann garson Aaron ek zot lenz. Konmsa ki i ti konsakre Aaron ek son lenz, ensi ki son bann garson ek zot lenz.
LEV.8.31	Moiz ti dir avek Aaron ek son bann garson: Fer bwi lavyann dan lantre Latant Rankont, e manz li lanmenm avek dipen ki dan korbey pour lofrann konsekrasyon, parey mon ti ordonnen: Aaron ek son bann garson ki pou manz sa. 
LEV.8.32	Ou ava bril lavyann ek dipen ki reste. 
LEV.8.33	Ou pa pou sorti an deor Latant Rankont pandan set zour, ziska ki ou'n konplet letan ki fodre pour ou antre an fonksyon. Annefe, seremoni lordinasyon devre pran set zour. 
LEV.8.34	SENYER in ordonn tou sa bann rityel pour pardon ou bann pese. 
LEV.8.35	Ou ava reste dan lantre Latant Rankont lizour koman aswar, pandan set zour. Apre, ou ava kapab akonpli servis ki SENYER in ordonnen, san riske lanmor. Sa i dapre lord ki mon'n gannyen.
LEV.8.36	Aaron ek son bann garson ti fer tou sa ki SENYER ti'n ordonnen par lentermedyer Moiz.
LEV.9.1	Wityenm zour, Moiz ti konvok Aaron, son bann garson, ek tou bann ansyen dan Izrael. 
LEV.9.2	I ti dir Aaron, “Pran en zenn toro pour sakrifis pardon pese, ek en mouton mal pour sakrifis konplet; tou le de i devre san defo. Prezant zot devan SENYER.
LEV.9.3	Ou ava dir pep Izrael: Pour sakrifis pardon pese, pran en bouk, en zenn bef ek en zenn mouton, aze enn an e san okenn defo; pour en sakrifis konplet, 
LEV.9.4	en toro ek en mouton mal, pour prezant devan SENYER koman en sakrifis lape, ansanm avek en lofrann vezetal petri avek delwil. Ozordi SENYER pou aparet avek zot.”
LEV.9.5	Zot ti anmenn devan Latant Rankont tou sa ki Moiz ti'n demande. Alor, pep Izrael antye ti aprose e rasanble devan SENYER. 
LEV.9.6	Moiz ti dir, “La sa ki SENYER in ordonnen pour fer, pour ki laglwar SENYER i aparet avek zot.”
LEV.9.7	Apre, Moiz ti dir Aaron, “Avans devan kot lotel, e ofer ou sakrifis pour pardon pese, ek sakrifis konplet e fer rityel pour pardon ou prop pese e pour pese lepep. Apre, ofer sakrifis pour lepep e fer rityel pour pardon zot pese, parey SENYER in ordonnen.”
LEV.9.8	Alor, Aaron ti apros kot lotel, e egorz sa zenn bef pour sakrifis pardon son prop pese. 
LEV.9.9	Son bann garson ti prezant li disan. I ti tranp son ledwa dan sa disan e pas li lo bann korn lotel; i ti vers leres disan ater otour lotel. 
LEV.9.10	I ti bril tou lagres, ronnyon, bann morso lefwa sa zannimo pour pardon pese e bril zot lo lotel, parey SENYER ti'n ordonn Moiz. 
LEV.9.11	I ti bril lavyann sa zenn bef ek son lapo an deor kan.
LEV.9.12	Apre, i ti egorz zannimo pour sakrifis konplet. Son bann garson ti prezant li disan e i ti fer laspersyon otour lotel. 
LEV.9.13	Zot ti osi prezant li zannimo sakrifis konplet koupe an morso avek latet e i ti bril tou lo lotel. 
LEV.9.14	I ti lav trip ek bann lapat e bril zot lo lotel, ansanm avek sakrifis konplet.
LEV.9.15	Answit, i ti prezant sakrifis pour lepep. I ti pran sa bouk pour sakrifis pardon pese lepep. I ti egorz li e ofer pour pardon pese, parey i ti fer avek sa enn avan. 
LEV.9.16	I ti prezant sakrifis konplet, ki i ti ofer dapre regleman.
LEV.9.17	I ti osi prezant lofrann vezetal. I ti pran en ponnyen lafarin e bril li lo lotel. Sa ti anplis ki sakrifis konplet ki ganny ofer tou le bomaten.
LEV.9.18	Aaron ti egorz sa zenn toro ek sa zenn mouton mal, koman en sakrifis lape pour lepep. Son bann garson ti prezant li disan ki i ti asperz otour lotel. 
LEV.9.19	Zot ti osi remet li bann morso lagres toro ensi ki lake mouton ek tou lagres ki anvlop son trip, son bann ronnyon, ek bann morso lefwa. 
LEV.9.20	Zot ti plas sa bann morso lagres lo pwatrin sa de zannimo e bril lagres lo lotel. 
LEV.9.21	Aaron ti ofer SENYER bann morso pwatrin ek porsyon kwis drwat ki i ti prezant devan SENYER, parey Moiz ti'n ordonnen.
LEV.9.22	Aaron ti lev son lanmen anler ver lepep e beni zot. Kan i ti'n fini ofer sakrifis pour pardon pese, sakrifis konplet, ek sakrifis lape, i ti redesann. 
LEV.9.23	Moiz ek Aaron ti antre dan Latant Rankont. Kan zot ti sorti, zot ti beni lepep e laglwar SENYER ti aparet devan lepep antye. 
LEV.9.24	En dife ti sorti devan SENYER e devor sakrifis konplet ek lagres lo lotel. Pep Izrael antye ti war sa; zot ti kriye avek lazwa e tonm lafas ater.
LEV.10.1	Nadab ek Abihou, de garson Aaron, tou le de ti pran zot lansanswar, met dife ladan e met lansan lo la. Zot ti prezant devan SENYER en dife ordiner ki SENYER pa ti'n ordonnen. 
LEV.10.2	Alor, en dife ti sorti dan prezans SENYER e devor zot; zot ti mor devan SENYER. 
LEV.10.3	Moiz ti dir Aaron: SENYER ti byen dir:
LEV.10.3	Tou sa ki apros mwan,
LEV.10.3	devre rekonnet mon sentete,
LEV.10.3	e mon ava ganny glorifye devan lepep antye.
LEV.10.3	Aaron pa ti dir nanryen.
LEV.10.4	Moiz ti konvok Mikael ek Elisafann, garson Ouzyel, tonton Aaron. I ti dir zot, “Aprose e pran lekor zot bann frer devan sanktyer e anmenn lwen an deor kan.”
LEV.10.5	Alor zot ti aprose, e transport bann mor dan zot lenz pret an deor kan, parey Moiz ti'n ordonnen.
LEV.10.6	Apre, Moiz ti dir Aaron ek son de garson, Eleazar ek Itamar, “Pa delarg zot seve; pa desir zot lenz, pour ki zot pa mor e atir lakoler SENYER lo pep Izrael antye. Plito, les zot bann frer Izraelit plere lo sa bann ki SENYER in detri par dife. 
LEV.10.7	Pa sorti an deor Latant Rankont, sinon zot pou mor. Annefe, zot in ganny konsakre avek delwil sakre SENYER.” Zot ti fer parey Moiz ti'n ordonnen.
LEV.10.8	SENYER ti koz avek Aaron, 
LEV.10.9	“Avan zot al dan Latant Rankont, pa bwar diven, ni okenn labwason for, ni ou, ni ou bann garson, pour ki zot pa mor. Sa i ava en regleman pour ou desandans pour touzour. 
LEV.10.10	Konmsa, zot ava kapab fer diferans ant sa ki sen ek sa ki profann, ant sa ki pir ek sa ki enpir, 
LEV.10.11	e ansenny pep Izrael tou bann regleman ki SENYER in donn zot par lentermedyer Moiz.”
LEV.10.12	Moiz ti dir avek Aaron, Eleazar ek Itamar, son de garson ki ti reste, “Pran sa ki reste dan lofrann vezetal ki'n ganny ofer; bril li devan SENYER e manz li san lelven akote lotel, akoz i en keksoz tre sakre. 
LEV.10.13	Fodre manz sa lavyann dan en landrwa sen. Sa i ou par e par ou bann garson sorti dan lofrann brile pour SENYER, dapre lord ki mon ti gannyen.
LEV.10.14	Konsernan porsyon pwatrin ek kwis dan rityel prezantasyon devan SENYER ki ti ganny ofer, ou ava manz li dan en landrwa sen, ansanm avek ou bann garson ek ou bann fiy. Sa i ou par e par ou bann garson dan sakrifis lape pour pep Izrael. 
LEV.10.15	Ansanm avek lagres ki ganny brile devan SENYER, bann Izraelit ava anmenn sa kwis ki'n ganny ofer e sa morso pwatrin dan prezantasyon sakrifis; i ou par e par ou bann garson pour touzour, parey SENYER in ordonnen.”
LEV.10.16	Ler Moiz ti rode sa ki'n arive avek sa bouk pour sakrifis pardon pese, i ti dekouver ki i ti'n deza ganny brile. Alor i ti ankoler avek Eleazar ek Itamar, bann garson Aaron ki ti reste. I ti dir zot, 
LEV.10.17	“Akoz zot pa'n manz sa lavyann sakrifis pour pardon pese dan en landrwa sen? Sa i en keksoz tre sen ki Bondye in donn zot pour zot delivre lepep avek son pese, e fer rityel pardon pour zot devan SENYER. 
LEV.10.18	Disan sa zannimo pa'n ganny anmennen dan sanktyer. Zot ti'n devre manz sa lavyann dan sanktyer, parey mon ti'n ordonnen.”
LEV.10.19	Aaron ti reponn Moiz, “Ozordi, zot in prezant zot sakrifis pour pardon pese ek zot sakrifis konplet devan SENYER. Si ozordi, apre sa ki'n ariv mwan, mon ti'n manz sakrifis pour pardon pese, eski SENYER ti pou kontan?” 
LEV.10.20	Ler Moiz ti antann sa, i ti satisfe.
LEV.11.1	SENYER ti koz avek Moiz ek Aaron: 
LEV.11.2	Dir avek pep Izrael: Parmi bann zannimo lo later, la sa bann ki zot kapab manze:
LEV.11.3	Zot ava kapab manz bann zannimo ki annan sabo fann an de e ki rimin zot manze. 
LEV.11.4	Me parmi bann ki annan sabo fann an de oubyen ki rimin zot manze, zot pa devre manz sa bann zannimo swivan:
LEV.11.4	Samo, ki rimin son manze, me i napa sabo fann an de; ou ava konsider li koman enpir.
LEV.11.5	Daman, ki rimin son manze, me i napa sabo fann an de; ou ava konsider li koman enpir.
LEV.11.6	Lapen, ki rimin son manze, me i napa sabo fann an de; ou ava konsider li koman enpir.
LEV.11.7	Koson, ki annan sabo fann an de, me i pa rimin son manze; ou ava konsider li koman enpir. 
LEV.11.8	Ou pa devre manz zot lavyann, ni tous zot kadav; ou ava konsider zot koman enpir.
LEV.11.9	Parmi sa bann zannimo ki viv dan delo, la sa ki zot ava manze:
LEV.11.9	Tou bann zannimo ki viv dan delo, swa dan lak, ouswa dan larivyer, ki annan nazwar ek lekay. Sa ou ava kapab manze.
LEV.11.10	Me parmi tou sa bann ki viv dan lanmer oubyen dan larivyer, bann ki napa nazwar ek lekay, parmi bann pti bebet ki viv dan delo, zot pa devre manze; ou ava konsider zot koman en keksoz degoutan. 
LEV.11.11	Zot ava reste koman en keksoz degoutan; ou pa pou manz zot lavyann. Ou ava konsider zot kadav koman en keksoz degoutan.
LEV.11.12	Tou sa ki viv dan delo e ki napa nazwar ek lekay ava ganny konsidere koman en keksoz degoutan.
LEV.11.13	Parmi bann zwazo, la bann ki zot devre ganny konsidere koman en keksoz degoutan, e ki zot pa devre manze:
LEV.11.13	Leg, votour, leg maren, 
LEV.11.14	milan, tou bann diferan lespes votour, 
LEV.11.15	tou bann lespes korbo, 
LEV.11.16	lotris, ibou, mouet, tou bann lespes lepervye, 
LEV.11.17	ibou, kormoran, katiti, 
LEV.11.18	siny, pelikan ek floranten, 
LEV.11.19	sigonny, eron ek zot bann lespes, korbizo ek sovsouri.
LEV.11.20	Ou ava konsider bann pti bebet avek lezel ki mars lo zot kat lapat koman degoutan. 
LEV.11.21	Me parmi bann pti bebet avek lezel e ki mars lo kat lapat, ou ava kapab manz sa bann ki annan lazanm par lao zot lapat pour zot sote. 
LEV.11.22	La sa bann ki ou ava kapab manze:
LEV.11.22	Bann diferan lespes krike ek sotrel, bann kasbol dapre zot lespes, dan zot diferan staz lavi. 
LEV.11.23	Ou ava konsider koman degoutan, tou lezot pti bebet avek lezel e ki annan kat lapat.
LEV.11.24	La bann zannimo ki rann ou enpir. Sa enn ki tous zot kadav ava enpir ziska aswar. 
LEV.11.25	Sa enn ki anmenn nenport ki parti en kadav sa bann zannimo, ava bezwen lav son lenz e i ava reste enpir ziska aswar:
LEV.11.26	Tou zannimo ki sabo pa fann ande, oubyen ki pa riminen, ava ganny konsidere koman enpir. Sa enn ki tous zot kadav, ava vin enpir.
LEV.11.27	Tou zannimo ki annan kat lapat e ki napa sabo i enpir. Sa enn ki tous zot kadav ava vin enpir ziska aswar. 
LEV.11.28	Sa enn ki anmenn bann kadav ava lav son lenz e i ava vin enpir ziska aswar. Ou ava konsider zot koman enpir.
LEV.11.29	Parmi bann pti bebet ki ranpli later, ou ava konsider sa bann koman enpir:
LEV.11.29	Tang, souri, bann diferan lespes lezar, 
LEV.11.30	geko, kayman, torti, lezar, lezar disab, kameleon. 
LEV.11.31	Ou ava konsider zot koman enpir. Sanmenm sa bann pti bebet ki enpir pour ou. Sa enn ki tous kadav enn sa ba bann zannimo ki'n mor, ava vin enpir ziska aswar.
LEV.11.32	Si en lobze i tonm lo enn sa bann pti bebet ki'n mor, sa lobze ava enpir. Nenport lobze an bwa, lenz, lapo oubyen en sak, tou keksoz ki ganny servi, ava ganny tranpe dan delo e ava vin enpir ziska aswar. Apre, i ava revin pir.
LEV.11.33	Si enn sa bann pti bebet i tonm dan en resipyan anter, tou sa ki dan sa resipyan ava vin enpir; ou ava kraz sa resipyan. 
LEV.11.34	Tou nouritir ki kapab ganny manze ava vin enpir si ou vid delo ki sorti dan sa resipyan lo la; tou labwason ki ti dan enn sa bann resipyan ava vin enpir.
LEV.11.35	Okenn lobze ki kadav enn sa bann zannimo i tonm lo la, pou vin enpir: En four oubyen en reso ava ganny kraze an morso; zot enpir e zot ava konsider sa bann lobze koman enpir.
LEV.11.36	Me si en zannimo mor i tonm dan en sours delo oubyen dan en sitern delo, sa delo ava reste pir. Me sa enn ki tous sa kadav ava vin enpir. 
LEV.11.37	Si enn sa pti bebet oubyen zannimo mor i tonm lo bann legren ki devre ganny senmen, sa legren ava reste pir. 
LEV.11.38	Me si delo in deza ganny met lo bann legren e en kadav i tonm lo la, sa bann legren ava vin enpir.
LEV.11.39	Si en zannimo ki ou kapab manze i mor, sa enn ki tous son kadav ava vin enpir ziska aswar. 
LEV.11.40	Sa enn ki manz lavyann sa kadav ava lav son lenz; i ava enpir ziska aswar. Sa enn ki transport sa kadav ava lav son lenz; i ava vin enpir ziska aswar.
LEV.11.41	Tou bann pti bebet ki ranpli later ava ganny konsidere degoutan; personn pa devre manz zot. 
LEV.11.42	Zot pa pou manz okenn sa bann pti bebet ki ranpli later, ni sa bann ki ranpe lo zot vant, ni sa bann ki mars lo kat lapat, oubyen plis; zot ava ganny konsidere koman degoutan. 
LEV.11.43	Pa rann zot menm degoutan akoz sa bann pti bebet ki ranpli later. Pa les zot vin enpir, akoz zot; pa rann zot lekor enpir. 
LEV.11.44	Mwan menm SENYER zot Bondye. Alor, zot devre sen, akoz mwan mon sen. Pa rann zot enpir avek tou sa bann pti bebet ki ranpli later.
LEV.11.45	Mwan menm SENYER ki ti fer zot monte sorti Lezip, pour ki mon vin zot Bondye. Zot ava sen akoz mwan, mon sen.
LEV.11.46	Sa i bann lalwa ki konsern zannimo ki viv lo later, zwazo ek tou bann kreatir ki bouze dan delo e tou bann pti bebet ki grouye lo later. 
LEV.11.47	I permet zot fer diferans ant sa ki pir avek sa ki enpir; ant bann kreatir vivan ki ou kapab manze avek sa bann ki ou pa kapab manze.
LEV.12.1	SENYER ti koz avek Moiz: 
LEV.12.2	Dir avek pep Izrael: Ler en fanm ansent i ganny en garson, i ava enpir pandan set zour; i ava enpir parey dan letan son reg. 
LEV.12.3	Wityenm zour, sa garson ava ganny sirkonsi. 
LEV.12.4	Apre, sa manman ava pran ankor 33 zour pour li pirifye son disan. Fodre pa ki i tous okenn keksoz sen, ni antre dan sanktyer, ziska ki son letan pirifikasyon in konplete.
LEV.12.5	Si sa fanm i ganny en fiy, i pou enpir pandan de semenn, parey ler i ganny son reg; letan pirifikasyon son disan ava dire pandan 66 zour.
LEV.12.6	Kan son letan pirifikasyon ava'n fini, pour en garson oubyen en fiy, sa fanm ava anmenn en zenn mouton aze enn an devan lantre Latant Rankont kot pret pour ofer en sakrifis konplet, avek en pizon oubyen en tourtrel pour sakrifis pardon pese. 
LEV.12.7	Pret ava ofer SENYER sa bann sakrifis e fer rityel pour pardon lo sa fanm ki ava ganny pirifye avek son pert disan. Sa i ava lalwa konsernan bann fanm ki ganny zanfan, ki swa en garson oubyen en fiy.
LEV.12.8	Si i napa mwayen pour anmenn en zenn mouton, i ava pran de tourtrel oubyen de pizon, enn pour en sakrifis konplet e lot pour en sakrifis pardon pese. Pret ava fer rityel pardon pour sa fanm ki ava ganny pirifye.
LEV.13.1	SENYER ti koz avek Moiz ek Aaron:
LEV.13.2	Si lo lapo en zonm i devlop en lanflir, en dart, oubyen okenn tas ki pran laform en maladi lapo ki resanble lalep, sa dimoun ava ganny anmennen devan pret Aaron, oubyen kot enn son bann garson. 
LEV.13.3	Pret ava egzamin sa maladi ki lo lapo sa zonm. Si pwal dan sa parti malad lo son lekor in vin blan e sa maladi in fer en trou dan son lapo, sa i en ka maladi parey lalep, e pret ava deklar sa zonm enpir.
LEV.13.4	Si sa tas lo son lapo i paret blan, me i pa'n fouy son lapo, e son pwal dan sa landrwa pa'n vin blan, pret ava plas sa zonm malad dan en landrwa izole pandan set zour. 
LEV.13.5	Setyenm zour, pret ava reegzamin li. Si i konstate ki sa maladi in reste parey, e i pa'n fannen lo son lapo, pret ava gard li ankor set zour dan en landrwa izole. 
LEV.13.6	Apre set zour, pret ava reegzamin li. Si sa maladi lapo in pali, e i pa'n fannen lo son lapo, alor pret ava deklar li pir. Sa ti zis en dart. Sa zonm ava lav son lenz e i ava pir.
LEV.13.7	Me si apre ki pret in deklar li pir, sa dart i fannen lo son lapo, i devre prezant li ankor devan pret. 
LEV.13.8	Pret ava reegzamin li. Si i remarke ki sa dart in fannen lo son lapo, pret ava deklar li enpir. I annan lalep.
LEV.13.9	Kan en zonm i ganny en maladi lapo ki parey lalep, i ava ganny anmennen devan pret. 
LEV.13.10	Pret ava egzamin li; si i annan en lanflir blan lo son lapo ki fer son pwal vin blan, e ki laser vif i paret dan sa lanflir, 
LEV.13.11	sa i en maladi parey lalep kronik. Pret ava deklar li enpir. I pa pou met li dan en landrwa izole akoz i enpir.
LEV.13.12	Me si sa maladi lapo ki parey lalep i devlop lo son lapo, e ki i kouver lapo antye sa dimoun malad, depi son latet ziska son lipye, dapre sa ki i kapab war, 
LEV.13.13	pret ava egzamin li. Si sa maladi i kouver son lekor antye, pret ava deklar li pir. I pir akoz tou son lekor in vin konpletman blan.
LEV.13.14	Me si en zour laser ovif i paret ankor, i ava'n vin enpir. 
LEV.13.15	Pret ava egzamin sa laser ovif, e deklare ki i enpir. Laser ovif i enpir akoz i en maladi parey lalep.
LEV.13.16	Me si sa laser ovif i sanze ankor e revin blan, alor, i ava al kot pret, 
LEV.13.17	e pret ava egzamin li. Si sa maladi in vin blan, alor, pret ava deklare ki sa malad in vin pir, e sa dimoun i pir.
LEV.13.18	Kan en dimoun i annan lo son lapo en klou ki'n deza geri, 
LEV.13.19	e ki dan sa landrwa i devlop en lanflir blan oubyen en tas blan tire lo rouz, i devre montre li avek en pret. 
LEV.13.20	Sa pret ava egzamin li. Si i paret ki i fer en kre dan son lapo e ki son pwal i vin blan, alor pret ava deklar sa dimoun enpir: En maladi parey lalep in devlop dan sa klou. 
LEV.13.21	Me si ler pret i egzamin li, son pwal pa blan e napa en kre dan son lapo, me i annan en kouler pal, alor pret ava izol li pandan set zour. 
LEV.13.22	Si sa tas i fannen lo son lapo, alor pret ava deklar li enpir; i en ka lalep. 
LEV.13.23	Me si sa tas i reste dan menm landrwa san fannen, sa i zis en sikatris sa klou; pret ava deklar li pir.
LEV.13.24	Si en dimoun in ganny brile e en tas blan tire lo rouz oubyen blan i paret dan laser ovif, 
LEV.13.25	pret i devre egzamin li. Si pwal kot sa tas in vin blan e i annan en kre, alor, sa i en maladi parey lalep ki'n devlop dan sa brilir, e sa pret ava deklar li enpir; i en maladi parey lalep.
LEV.13.26	Me si ler pret i egzamin li, sa pwal dan sa tas pa'n vin blan, e napa en kre dan son lapo, me in pran en kouler pal, pret ava met li dan en landrwa izole pandan set zour. 
LEV.13.27	Setyenm zour, pret ava egzamin li ankor; si maladi pe fannen lo lapo, alor pret ava deklar li enpir; i en maladi ki parey lalep. 
LEV.13.28	Me si sa tas i reste dan menm landrwa san fannen, e i pran en kouler pal, i zis anfle akoz sa brilir, pret ava deklar li pir akoz sa i zis sikatris sa brilir.
LEV.13.29	Kan en zonm oubyen en fanm i ganny en serten maladi lo son latet oubyen lo son manton, 
LEV.13.30	en pret ava egzamin sa landrwa malad. Si i fer en kre dan son lapo e son pwal i kouler zonn pal e napa bokou pwal, pret ava deklar sa dimoun enpir; i en dart, en maladi lapo ki parey lalep lo latet oubyen lo manton.
LEV.13.31	Si ler pret i egzamin sa dart, i remarke ki sa boubou pa'n fouy en trou dan lapo e ki napa pwal nwanr ladan, pret ava met sa malad dan en landrwa izole pandan set zour. 
LEV.13.32	Setyenm zour, pret ava egzamin sa dart. Si sa boubou pa'n agrandi, e napa okenn pwal zonn ladan, e i paret ki sa dart pa'n al pli profon, 
LEV.13.33	alor, i ava raz son latet, me pa kot sa boubou. Pret ava izol li pour ankor set zour. 
LEV.13.34	Setyenm zour, pret ava egzamin sa dart. Si sa boubou pa'n agrandi e i pa paret ki i'n al pli profon dan lapo sa malad, pret ava deklar li pir. I ava lav son lenz e i ava vin pir.
LEV.13.35	Me si sa dart i grandi dan lapo apre ki sa malad i'n ganny deklare pir, 
LEV.13.36	pret ava egzamin li. Si sa dart in agrandi, i pa neseser ki sa pret i rod pwal zonn; sa dimoun i enpir. 
LEV.13.37	Me si dapre li, sa dart pa pli grav e pwal nwanr in pouse ladan, alor, dart in geri, e sa dimoun i pir. Pret ava deklar li pir.
LEV.13.38	Kan en zonm oubyen en fanm, i war bann tas blan aparet lo son lekor, 
LEV.13.39	pret ava egzamin li. Si sa bann tas lo lekor i kouler blan pal, si i annan en dekolorasyon lapo, sa dimoun i pir.
LEV.13.40	Si en zonm i perdi son seve, i vin sov, me i pir. 
LEV.13.41	Si i perdi son seve lo kote devan e lo latanp, i vin sov par devan, me i pir. 
LEV.13.42	Me si en tas rouz i aparet lo son latet sov oubyen lo son fron kler, sa i en maladi parey lalep ki pe devlope. 
LEV.13.43	Pret ava egzamin li; si i trouv sa lenfeksyon lo son latet kler oubyen lo son fron en kouler blan tire lo rouz, ki resanble lalep, 
LEV.13.44	sa i en ka parey lalep; sa dimoun i enpir. Pret ava deklar li enpir; sa maladi i lo son latet.
LEV.13.45	En dimoun ki annan en maladi ki parey lalep i devre met lenz desire, kit son seve fannen e kouver son labarb ziska kot son lalev anler, e kriye: Enpir! Enpir! 
LEV.13.46	I ava reste enpir toultan ki i annan sa maladi. I devre reste apar, son landrwa reste ava an deor kan.
LEV.13.47	Kan i annan tas mwazi lo en lenz, ki swa lenz lalenn oubyen linenn, 
LEV.13.48	latwal ouswa triko, linenn ouswa lalenn, an lapo ouswa nenport lobze an lapo; 
LEV.13.49	si sa tas lo sa lenz, lo latwal oubyen lo triko, lo okenn lobze an lapo i en kouler tire lo ver ouswa tire lo rouz, i tas maladi ki parey lalep e i devre ganny fer egzaminen par en pret. 
LEV.13.50	Pret ava egzamin sa tas e izol sa lobze kontaminen pandan set zour.
LEV.13.51	Setyenm zour, i ava egzamin li ankor. Si sa tas lo sa lenz, lo sa latwal, lo sa triko, ouswa lo sa lapo, nenport lobze lapo, in agrandi, i en tas ki parey lalep; sa lobze i enpir. 
LEV.13.52	Pret ava bril sa lenz, latwal, triko lalenn, linenn, ouswa nenport lobze an lapo, akoz i en maladi ki parey lalep; e i devre ganny brile dan dife.
LEV.13.53	Me si ler pret i egzamin sa dimoun, i remarke ki sa tas pa'n agrandi lo sa lenz, latwal, triko, okenn lobze an lapo, 
LEV.13.54	alor, i ava donn lord pour lav sa lobze e gard li izole pandan ankor set zour. 
LEV.13.55	Pret ava reegzamin sa lobze avek tas mwazi apre ki i'n ganny lave. Si sa tas i reste parey, menm si i pa'n agrandi, i enpir. I devre ganny brile dan dife, menm si sa tas mwazi i lo bon kote oubyen lo lanver.
LEV.13.56	Si, ler pret pe egzamin li, i remarke ki sa tas in vin pal apre ki i'n ganny lave, i ava desir sa morso lenz kot sa tas mwazi i ete lo latwal, triko ouswa lapo. 
LEV.13.57	Si sa tas i paret ankor lo sa lenz latwal ouswa triko, ouswa nenport keksoz an lapo, e i agrandi, fodre bril sa lobze mwazi. 
LEV.13.58	En lenz, latwal ouswa triko, ouswa nenport lobze an lapo ki, ler in ganny lave, sa tas mwazi in disparet, ou ava lav li en dezyenm fwa e i ava pir.
LEV.13.59	Sa i rityel konsernan tas ki parey lalep lo lenz lalenn ek linenn, ki swa latwal, triko, ouswa nenport lobze an lapo, pour determinen si i pir oubyen enpir.
LEV.14.1	SENYER ti koz avek Moiz: 
LEV.14.2	La lalwa konsernan rityel pirifikasyon bann ki ganny en maladi parey lalep kan zot ganny anmennen devan pret. 
LEV.14.3	Pret ava sorti an deor kan e egzamin li. Si i'n geri avek son maladi ki parey lalep, 
LEV.14.4	pret ava donn lord ki zot anmenn pour sa dimoun ki devre ganny pirifye, de zwazo vivan e pir, dibwa sed, lalenn rouz fonse ek en brans izop. 
LEV.14.5	Pret ava donn lord touy enn sa zwazo dan en resipyan anter, anba delo kouran. 
LEV.14.6	I ava pran sa zwazo vivan, dibwa sed, sa lalenn rouz ek sa brans izop e tranp tou ansanm avek sa zwazo vivan dan disan sa zwazo ki'n ganny touye anba delo kouran. 
LEV.14.7	I ava fer laspersyon set fwa lo sa dimoun ki devre ganny pirifye avek son maladi ki parey lalep. Apre, i ava deklar li pir, e i ava larg sa zwazo vivan e les li anvol ver lakanpanny. 
LEV.14.8	Sa dimoun ki pe ganny pirifye ava lav son lenz, raz tou son bann pwal, e pran en ben dan delo; apre i ava vin pir. Answit, i ava kapab retourn dan kan, me i ava reste an deor son latant pandan set zour.
LEV.14.9	Setyenm zour, i ava raz son latet, son labarb, son sousi, ek tou leres bann pwal. I ava osi lav son lenz e pran en ben dan delo. Alor i ava'n ganny pirifye.
LEV.14.10	Wityenm zour, i ava pran de mouton mal san defo, en zenn femel mouton aze enn an e san defo, en lofrann nef kilo lafarin meyer kalite, petri avek delwil, ek en demi lit delwil.
LEV.14.11	Pret ki fer rityel pirifikasyon ava prezant devan SENYER sa zonm ki pe ganny pirifye dan lantre Latant Rankont avek bann lofrann.
LEV.14.12	Pret ava pran en premye mouton e ofer koman en sakrifis reparasyon, ansanm avek sa demi lit delwil e i ava prezant zot devan SENYER dapre rityel.
LEV.14.13	I ava egorz sa mouton la kot zot egorz zannimo pour pardon pese oubyen pour sakrifis konplet, dan en landrwa sen. Annefe, sakrifis reparasyon, parey sakrifis pour pardon pese i tre sen. I en lofrann strikteman rezerve pour Bondye e i vin pour pret. 
LEV.14.14	I ava pran disan zannimo sakrifis reparasyon e pas lo bout zorey drwat, lo pous lanmen drwat ek lo pous lipye drwat sa dimoun ki pe ganny pirifye.
LEV.14.15	Apre, pret ava pran en pe delwil e vers dan son lanmen gos. 
LEV.14.16	I ava tranp son ledwa drwat dan delwil ki dan son lanmen gos, e fer laspersyon set fwa devan SENYER.
LEV.14.17	Avek sa delwil ki reste dan son lanmen, pret ava pas en pe lo zorey drwat, lo pous lanmen drwat, e lo pous lipye drwat sa dimoun ki pe ganny pirifye, la kot i ti'n pas disan zannimo sakrifis pour reparasyon.
LEV.14.18	Pret ava pas leres delwil ki dan son lanmen, lo latet sa dimoun ki pe ganny pirifye. Apre, i ava fer rityel pour pardon pese devan SENYER.
LEV.14.19	Pret ava ofer sakrifis pour pardon pese, e fer rityel demann pardon pour sa dimoun ki pe ganny pirifye. Answit, i ava egorz zannimo pour sakrifis konplet.
LEV.14.20	Pret ava ofer sakrifis konplet ek lofrann vezetal lo lotel. Konmsa, ki i ava fer rityel pour pardon pese e sa dimoun ava ganny pirifye.
LEV.14.21	Si en dimoun i pov e i pa kapab ganny sa ki neseser, alor, i ava pran zis en mouton koman sakrifis reparasyon pour fer seremoni pardon son pese, ek en lofrann trwa kilo lafarin meyer kalite, petri avek delwil, ek en demi lit delwil. 
LEV.14.22	I ava osi pran de tourtrel ek de pizon, dapre son mwayen; enn pour sakrifis pardon pese, lot pour sakrifis konplet.
LEV.14.23	Wityenm zour, i ava anmenn tou sa bann lofrann kot pret devan lantre Latant Rankont, pour son pirifikasyon.
LEV.14.24	Pret ava pran sa mouton pour sakrifis reparasyon, ek sa demi lit delwil, e i ava fer rityel prezantasyon devan SENYER.
LEV.14.25	Pret ava egorz sa mouton pour sakrifis reparasyon. I ava pran disan sa mouton e pas lo bout zorey drwat, lo pous lanmen drwat, e lo pous lipye drwat sa dimoun ki pe ganny pirifye.
LEV.14.26	Pret ava vers en pe delwil dan son lanmen gos.
LEV.14.27	Avek son ledwa lanmen drwat, i ava asperz en pe sa delwil ki dan son lanmen gos, set fwa devan SENYER.
LEV.14.28	I ava pas en pe sa delwil ki dan son lanmen lo bout zorey drwat, lo pous lanmen drwat, e lo pous lipye drwat sa dimoun ki pe ganny pirifye, la kot i ti'n pas disan zannimo pour sakrifis reparasyon.
LEV.14.29	Pret ava pas leres delwil ki dan son lanmen, lo latet sa dimoun ki pe ganny pirifye, koman rityel pardon pese devan SENYER.
LEV.14.30	Pret ava ofer enn sa tourtrel oubyen pizon, dapre sa ki sa zonm i'n kapab anmennen, 
LEV.14.31	koman sakrifis pour pardon pese e lot koman sakrifis konplet, ansanm avek lofrann vezetal.
LEV.14.31	Pret ava fer rityel pour pardon pese devan SENYER pour sa dimoun ki pe ganny pirifye.
LEV.14.32	Sa i bann lalwa konsernan en dimoun ki ganny maladi ki parey lalep ki napa mwayen neseser pour son pirifikasyon.
LEV.14.33	SENYER ti koz avek Moiz ek Aaron: 
LEV.14.34	Kan zot ava'n antre dan pei Kanaan ki mon pou donn zot koman zot posesyon, e si mon met en tas mwazi dan en lakaz dan sa pei ki zot pou gannyen, 
LEV.14.35	propriyeter sa lakaz ava vin dir pret: Mon'n apersevwar en kalite tas maladi dan mon lakaz. 
LEV.14.36	Sa pret ava donn lord ki zot tir tou sa ki annan dan lakaz, avan ki li personnelman, i al egzamin sa lakaz; sinon, tou sa ki dan sa lakaz ava ganny deklare enpir. Answit, pret ava al egzamin sa lakaz. 
LEV.14.37	I ava egzamin sa tas. Si i remarke ki sa tas ki lo miray sa lakaz i kouler tire lo ver oubyen rouz e ki i form en kre dan miray, 
LEV.14.38	pret ava sorti lo padport sa lakaz ki i ava gard fermen pandan set zour.
LEV.14.39	Setyenm zour, i ava retournen pour fer en lenspeksyon. Si sa tas lo miray sa lakaz in agrandi, 
LEV.14.40	pret ava donn lord pour ki zot tir bann ros kot sa tas in aparet e zet zot dan en landrwa enpir an deor lavil. 
LEV.14.41	I ava fer grat miray lakaz partou anndan e fer zet tou grabo dan en landrwa enpir an deor lavil. 
LEV.14.42	Apre, zot ava ranplas bann ros ki'n ganny tire, par lezot ros e pran en lot mortye pour rekrepi lakaz.
LEV.14.43	Si sa tas mwazi i aparet ankor dan sa lakaz, apre ki bann ros in ganny tire, e ki miray in ganny grate e rekrepi, 
LEV.14.44	pret ava al fer en nouvo lenspeksyon. Si sa tas mwazi in agrandi dan lakaz, sa i ava en maladi parey lalep ki dan sa lakaz; sa lakaz i enpir. 
LEV.14.45	Pret ava fer kraz sa lakaz e fer retir tou son ros, dibwa ek tou krepisaz. I ava fer anmenn tousala an deor lavil, dan en landrwa enpir.
LEV.14.46	An plis, si en dimoun i antre dan sa lakaz pandan ki i devre fermen, i ava enpir ziska aswar; 
LEV.14.47	e sa enn ki dormi dan sa lakaz, oubyen ki manz dan sa lakaz i devre lav son lenz.
LEV.14.48	Me, si kan pret i vin egzamin sa lakaz, i remarke ki sa tas mwazi pa'n agrandi, apre ki lakaz ti'n ganny rekrepi, alor, pret ava deklare ki sa lakaz i pir; tas mwazi in disparet.
LEV.14.49	Pour pirifikasyon sa lakaz, i ava pran de zwazo, avek dibwa sed, lalenn rouz ek izop. 
LEV.14.50	I ava egorz enn sa zwazo dan en resipyan anter anba delo kouran. 
LEV.14.51	I ava pran sa dibwa sed, izop ek lalenn rouz ansanm avek sa zwazo vivan, e tranp tou dan disan sa zwazo ki'n ganny touye anba delo kouran e i ava asperz lakaz set fwa. 
LEV.14.52	I ava fer rityel pirifikasyon sa lakaz avek disan sa zwazo avek delo kouran, dibwa sed, izop ek lalenn. 
LEV.14.53	I ava larg sa zwazo an deor lavil ver lakanpanny. Alor, i ava fer rityel pirifikasyon pour lakaz e sa lakaz ava vin pir.
LEV.14.54	Sa i regleman konsernan bann diferan laform maladi lapo, 
LEV.14.55	mwazi lo lenz dan lakaz, 
LEV.14.56	klou, dart oubyen tas rouz, 
LEV.14.57	pour determin bann ka kot en dimoun oubyen en lobze i pir oubyen enpir. Sa i bann regleman konsernan bann maladi ki parey lalep.
LEV.15.1	SENYER ti koz avek Moiz ek Aaron: 
LEV.15.2	Dir avek pep Izrael: Kan en zonm i ganny en lenfeksyon dan son lorgann seksyel, sa desarz ki koule i rann li enpir. 
LEV.15.3	Si son lorgann seksyel i les sa desarz koule oubyen i'n angorze, napa diferans: Sa zonm i enpir.
LEV.15.4	Tou lili kot en zonm ki annan sa lenfeksyon in dormi i vin enpir; e tou lobze kot in asiz i vin enpir. 
LEV.15.5	Tou dimoun ki tous son lili i devre lav son lenz, pran en ben; i ava reste enpir ziska aswar.
LEV.15.6	En dimoun ki asiz lo en lobze kot sa enn ki annan sa lenfeksyon in asiz, i devre lav son lenz e pran en ben; i ava reste enpir ziska aswar.
LEV.15.7	En dimoun ki tous sa zonm ki annan sa lenfeksyon, devre lav son lenz e pran en ben; i ava reste enpir ziska aswar.
LEV.15.8	Si en dimoun ki ganny sa lenfeksyon, i kras lo en dimoun ki pir, sa dimoun ava lav son lenz e pran en ben; i ava enpir ziska aswar.
LEV.15.9	En dimoun ki annan sa lenfeksyon ki asiz lo lasel en seval ava rann sa lasel enpir.
LEV.15.10	En dimoun ki tous nenport lobze ki i'n asiz lo la, i ava enpir ziska aswar; e en dimoun ki transport en tel lobze ava lav son lenz e pran en ben; i ava reste enpir ziska aswar.
LEV.15.11	Si en dimoun ki annan sa lenfeksyon i tous en keksoz san ki i'n lav son lanmen dan delo, i ava lav son lenz e pran en ben; i ava reste enpir ziska aswar.
LEV.15.12	Tou resipyan anter ki i'n touse ava ganny kraze; tou resipyan an bwa ava ganny lave dan delo.
LEV.15.13	En dimoun ki annan en lenfeksyon ki koule, ava pran set zour pour son pirifikasyon. I ava lav son lenz e benny dan delo kouran, e i ava vin pir. 
LEV.15.14	Wityenm zour, i ava pran de tourtrel oubyen de pizon, e anmenn kot pret devan lantre Latant Rankont. 
LEV.15.15	Pret ava ofer sa bann zwazo, enn koman sakrifis pour pardon pese e lot koman sakrifis konplet. Pret ava fer rityel pirifikasyon pour li devan SENYER, pour son maladi.
LEV.15.16	Kan en zonm i perdi son sperm, i ava benny son lekor antye dan delo. I ava reste enpir ziska aswar. 
LEV.15.17	Tou lenz ek tou lobze an lapo ki vin an kontak avek sa sperm i devre ganny lave; i ava reste enpir ziska aswar.
LEV.15.18	Kan en zonm i ganny en relasyon seksyel avek en fanm, tou le de, zot devre pran en ben; zot ava reste enpir ziska aswar.
LEV.15.19	Kan en fanm i ganny son reg e disan i koule sorti dan son lekor, i reste enpir pandan set zour; sa enn ki tous li ava reste enpir ziska aswar. 
LEV.15.20	Tou lobze ki i dormi lo la, oubyen ki i asiz lo la pandan son reg, ava vin enpir. 
LEV.15.21	Sa enn ki tous son lili ava lav son lenz e pran en ben; i ava reste enpir ziska aswar.
LEV.15.22	Tou dimoun ki tous nenport lobze ki i'n asiz lo la, ava lav son lenz; i ava reste enpir ziska aswar.
LEV.15.23	Sa enn ki tous okenn lobze lo son lili, ouswa lo sez kot i'n asize, ava vin enpir ziska aswar.
LEV.15.24	Si en zonm i dormi avek li, e disan son reg i koul lo li, sa zonm ava reste enpir pandan set zour; tou lili ki i dormi lo la ava vin enpir.
LEV.15.25	Kan en fanm i perdi disan pandan plizyer zour an deor son reg, oubyen ki disan i kontinyen koule apre letan normal son reg, i ava reste enpir pandan tou letan ki sa i dire, parey pandan son reg.
LEV.15.26	Tou lili ki i dormi lo la, e tou keksoz ki i asiz lo la, i vin enpir parey pandan son reg.
LEV.15.27	Sa ki tous sa lili, oubyen bann lobze ki i'n asiz lo la, ava vin enpir; i devre lav son lenz e pran en ben; i ava reste enpir ziska aswar.
LEV.15.28	Apre son reg, i ava esper set zour pour li vin pir. 
LEV.15.29	Wityenm zour, i ava pran de tourtrel oubyen de pizon e anmenn kot pret devan lantre Latant Rankont. 
LEV.15.30	Pret ava ofer enn koman sakrifis pour pardon pese e lot koman sakrifis konplet. Pret ava fer rityel pardon pese devan SENYER pour son pirifikasyon.
LEV.15.31	Konmsa, kan zot dan sa leta enpir, zot ava demann pep Izrael pour reste alekar. Alor, zot pa pou riske lanmor pour sali mon sanktyer ki parmi zot.
LEV.15.32	Sa i regleman konsernan dimoun ki annan en desarz oubyen ki perdi son sperm, ki fer li vin enpir; 
LEV.15.33	osi pour bann fanm pandan zot peryod; pour nenport ki zonm oubyen fanm ki annan en lenfeksyon; pour bann zonm ki dormi avek en fanm ki dan sa kondisyon lenpirte.
LEV.16.1	SENYER ti koz avek Moiz apre ki de garson Aaron, ti'n prezant zot devan SENYER e zot ti mor.
LEV.16.2	SENYER ti dir Moiz: Dir ou frer, Aaron, pa antre nenport ler dan sanktyer, anndan par deryer rido separasyon, kot Kof Lalyans. Annefe, i kapab mor, ler mon aparet dan lafimen par lao kouvertir Kof Lalyans. 
LEV.16.3	La ki mannyer Aaron pou antre dan sanktyer: I devre anmenn en zenn toro pour sakrifis pardon pese ek en mouton mal pour sakrifis konplet.
LEV.16.4	I devre met lo li son lenz sakre an linenn, son kannset linenn, en sentir linenn otour son leren, e kouver son latet avek en tirban linenn. Tousala i fer parti son labiyman sakre. I ava met sa labiyman apre ki i'n pran en ben. 
LEV.16.5	Pep Izrael antye ava donn li de bouk, enn pour sakrifis pardon pese, lot pour sakrifis konplet.
LEV.16.6	Aaron ava ofer sa toro pour sakrifis pardon son prop pese, e i ava fer rityel pardon pese pour li menm e pour son fanmir. 
LEV.16.7	I ava pran sa de bouk e prezant zot devan SENYER, devan lantre Latant Rankont. 
LEV.16.8	Aaron ava tir osor sa de bouk: En sor pour SENYER e lot pour demon Azazel. 
LEV.16.9	Aaron ava prezant sa bouk ki pour SENYER koman en sakrifis pour pardon pese, 
LEV.16.10	tandis ki sa enn ki pour demon Azazel ava ganny prezante vivan devan SENYER pour fer rityel pardon pese lo li e larg li dan dezer pour Azazel.
LEV.16.11	Aaron ava prezant sa toro pour sakrifis pardon pour son prop pese e i ava fer rityel pardon pese pour li menm e pour son fanmir. I ava egorz sa toro koman sakrifis pour pardon son prop pese. 
LEV.16.12	I ava pran en lansanswar ranpli avek labrez sarbon sorti lo lotel ki devan SENYER, avek de ponnyen lansan anpoud pour brile e i ava anmenn lo lot kote rido. 
LEV.16.13	I ava met lansan lo labrez devan SENYER; nyaz lafimen ki monte ava anvlop kouvertir Kof Lalyans ki annan dokiman lalyans. Konmsa i pa pou mor. 
LEV.16.14	I ava pran en pe disan sa toro, e fer laspersyon avek son ledwa devan kouvertir Kof Lalyans, dan direksyon Les. I ava fer laspersyon disan avek son ledwa set fwa devan Kof Lalyans.
LEV.16.15	Apre, i ava egorz sa bouk pour sakrifis pardon pese lepep. I ava anmenn son disan lo lot kote rido, fer laspersyon lo kouvertir sakre e devan Kof Lalyans, parey i ti fer avek disan toro. 
LEV.16.16	Konmsa ki i ava fer rityel pour pirifikasyon sanktyer akoz lenpirte pep Izrael, e akoz zot bann krim ek tou zot pese. I ava fer parey pour sanktyer ki la avek zot e dan milye zot lenpirte. 
LEV.16.17	Pa devre annan personn dan Latant Rankont kan pret i antre pour fer rityel pirifikasyon dan sanktyer, ziska ki i sorti e fini seremoni pardon pese pour li menm, pour son fanmir e pour pep Izrael antye. 
LEV.16.18	Apre, i ava kit Lasal Tre Sen e al kot lotel ki devan SENYER e fer rityel pirifikasyon lo la; i ava pran en pe disan toro ek en pe disan bouk e i ava pas lo korn lotel e toultour. 
LEV.16.19	Avek son ledwa, i ava fer laspersyon disan set fwa lo lotel ki i ganny pirifye akoz lenpirte pep Izrael, e i ava rann li sakre.
LEV.16.20	Kan Aaron ava'n fini fer rityel pirifikasyon pour sanktyer, pour Latant Rankont e pour lotel, i ava prezant sa bouk vivan. 
LEV.16.21	Aaron ava poz son de lanmen lo latet sa bouk vivan e transfer tou fot pep Izrael lo li, tou zot krim ek tou zot pese. I ava transmet tou lo latet sa bouk ki i ava anvoy dan dezer avek en zonm ki'n ganny swazir pour sa travay. 
LEV.16.22	Alor, sa bouk ava pran lo li tou pese Izrael e i ava ganny anmennen dan en landrwa dezer, kot i ava ganny large.
LEV.16.23	Apre, Aaron ava antre dan Latant Rankont. I ava tir son lenz linenn ki i ti'n mete pour li antre dan Lasal Tre Sen. I ava depoz li la. 
LEV.16.24	I ava benny dan en landrwa sen e remet son lenz lo li. I ava sorti e ofer sakrifis konplet pour li e pour lepep, e fer rityel pardon pese pour li e pour lepep. 
LEV.16.25	Apre, i ava bril lo lotel tou lagres zannimo sakrifis pour pardon pese. 
LEV.16.26	Sa dimoun ki'n al larg sa bouk pour Azazel ava lav son lenz e benny dan delo. Apre, i ava kapab rantre dan kan. 
LEV.16.27	Sa toro ek sa bouk sakrifis pour pardon pese, ki zot disan ti ganny servi dan rityel pour pardon pese dan sanktyer, ava ganny transporte an deor kan kot zot lapo, zot lavyann ek zot leskreman ava ganny brile. 
LEV.16.28	Sa enn ki responsab pour bril sa bann zannimo ava lav son lenz e bennyen. Apre, i ava kapab rantre dan kan.
LEV.16.29	Sa i en regleman pour zot pour touzour: Dizyenm zour, dan setyenm mwan, pep Izrael antye, ensi ki tou etranze ki reste parmi zot, ava zennen e aret tou travay. 
LEV.16.30	Annefe, sa zour, rityel pardon pese ek pirifikasyon in ganny fer pour tou pese. Zot ava ganny pirifye avek tou zot pese devan SENYER. 
LEV.16.31	Sa zour ava pour zot en saba, en zour repo pour zennen. Sa i en regleman valab pour touzour.
LEV.16.32	Rityel pour pardon pese ek pirifikasyon devre ganny fer par en pret ki'n ganny konsakre e ganny swazir, pour ranplas son papa. I ava met labiyman linenn, bann labiyman sakre. 
LEV.16.33	I ava fer rityel pirifikasyon pour sanktyer, pour Latant Rankont e pour lotel; i ava osi fer rityel pardon pese pour bann pret e pour kominote Izrael antye.
LEV.16.34	Sa i ava en regleman pour touzour pour zot, konsernan rityel pardon pese pour tou pep Izrael ki ava ganny fer en fwa par an.
LEV.16.34	Moiz ti fer tou sa ki SENYER ti'n ordonn li.
LEV.17.1	SENYER ti koz avek Moiz: 
LEV.17.2	Dir Aaron ek son bann garson, e pep Izrael antye: La sa ki SENYER in ordonn:
LEV.17.3	Si en zonm parmi pep Izrael i egorz en toro, en mouton, ouswa en kabri, dan kan oubyen menm an deor kan; 
LEV.17.4	si i pa prezant li devan Latant Rankont pour ofer SENYER sakrifis devan demer SENYER, i ava ganny konsidere koman koupab pour fer koule disan en et vivan. Sa zonm ava ganny rezete parmi son pep. 
LEV.17.5	Konmsa, pep Izrael ava oblize aret touy zot zannimo dan lakanpanny, me zot ava anmenn kot pret devan lantre Latant Rankont pour ofer SENYER koman en sakrifis lape.
LEV.17.6	Alor, avek sa disan, pret ava asperz lotel SENYER devan lantre Latant Rankont, e bril tou lagres ki anvoy en loder ki fer plezir SENYER. 
LEV.17.7	Konmsa, zot ava arete ofer zot sakrifis avek bann bondye dan laform bouk avek ki zot fer prostitisyon. Sa i ava en regleman pour zot, pour tou bann zenerasyon.
LEV.17.8	Ou ava osi dir zot: Si en Izraelit oubyen en etranze ki viv parmi zot, i ofer en sakrifis konplet, ouswa nenport ki lot sakrifis, 
LEV.17.9	e ki i pa anmenn sa lofrann devan lantre Latant Rankont pour prezant devan SENYER, sa dimoun ava ganny rezete parmi son pep.
LEV.17.10	Si en Izraelit oubyen en etranze ki pe reste parmi zot i manz disan nenport zannimo, mon pou tourn kont sa dimoun, e mon pou rezet li parmi son pep. 
LEV.17.11	Annefe, lavi en kreatir i dan son disan. Mon'n donn li pour zot fer rityel pardon lo lotel pour zot lavi. Se avek disan ki rityel pardon pese i ganny fer, akoz disan i lavi. 
LEV.17.12	Pour sa rezon, mon'n dir pep Izrael: Personn parmi zot, ni okenn etranze ki pe reste parmi zot, pa devre manz disan.
LEV.17.13	Si en Izraelit oubyen en etranze ki pe reste parmi zot i al lasas e i atrap en zannimo oubyen en zwazo ki i kapab manze, i ava fer koule son disan e kouver li avek later.
LEV.17.14	Lavi tou kreatir i dan son disan. Pour sa rezon ki mon'n dir pep Izrael: Ou pa pou manz disan okenn kreatir, akoz lavi tou kreatir i dan son disan; nenport dimoun ki manz li, pou ganny rezete dan kominote Izrael.
LEV.17.15	En Izraelit oubyen en etranze ki'n manz en zannimo ki'n mor natirelman, oubyen ki'n ganny desire par en zannimo sovaz, ava lav son lenz e benny dan delo. I ava reste enpir ziska aswar; apre i ava vin pir. 
LEV.17.16	Si i pa lav ni son lenz ni son lekor, i ava koupab pour son fot.
LEV.18.1	SENYER ti koz avek Moiz: 
LEV.18.2	Dir avek pep Izrael: Mwan menm SENYER zot Bondye. 
LEV.18.3	Pa imit bann pratik ki ganny fer Lezip kot zot ti reste, ni sa ki ganny pratike dan pei Kanaan kot mon pe anmenn zot. Fodre pa swiv zot bann pratik. 
LEV.18.4	Zot ava met an pratik mon bann lalwa e swiv mon bann regleman. Mwan menm SENYER zot Bondye.
LEV.18.5	Obzerv mon bann lalwa ek mon bann regleman: An metan sa bann regleman an pratik, en dimoun ava viv. Mwan menm SENYER.
LEV.18.6	Personn parmi zot pa pou ganny relasyon seksyel avek son fanmir pros. Mwan menm SENYER.
LEV.18.7	Ou pa pou dezonor ou papa e dekouver son touni, ni dezonor ou manman pour dekouver son touni. I ou manman; ou pa pou dekouver son touni.
LEV.18.8	Ou pa pou dormi avek fanm ou papa; sa i dezonor ou prop papa.
LEV.18.9	Ou pa pou dormi avek ou ser, ni fiy ou papa, ni fiy ou manman ki'n ne dan lakour oubyen an deor.
LEV.18.10	Ou pa pou dormi avek fiy ou garson oubyen fiy ou fiy; sa i en dezoner pour ou.
LEV.18.11	Ou pa pou dormi avek fiy fanm ou papa; i en fanmir pros ou papa, i ou ser.
LEV.18.12	Ou pa pou dormi avek ser ou papa. I fanmir pros ou papa; i ou tantin.
LEV.18.13	Ou pa pou dormi avek ser ou manman. I fanmir pros ou papa; i ou tantin.
LEV.18.14	Ou pa pou dormi avek frer ou papa. Ou pa devre apros son fanm; i ou tantin.
LEV.18.15	Ou pa pou dormi avek ou belfiy. I fanm ou garson; ou pa pou dekouver son touni.
LEV.18.16	Ou pa pou dormi avek fanm ou frer. I fanmir pros ou prop frer.
LEV.18.17	Ou pa pou dormi avek en fanm e osi avek son fiy. Ou pa devre dormi avek fiy son garson, ni fiy son fiy. Zot ou fanmir pros. Sa ava en laont.
LEV.18.18	Ou pa devre dormi avek ser ou fanm pandan ki i ankor vivan; sa i riske eksit bann rivalite.
LEV.18.19	Ou pa pou apros en fanm pandan son reg pour dormi avek li. I enpir.
LEV.18.20	Ou pa pou annan relasyon seksyel avek fanm ou konpatriyot; ou pou rann ou enpir avek li.
LEV.18.21	Ou pa pou ofer enn ou zanfan an sakrifis avek Molek. Sa i ava dezonor non ou Bondye. Mwan menm SENYER.
LEV.18.22	Ou pa pou dormi avek en zonm parey ou dormi avek en fanm. Sa i degoutan.
LEV.18.23	Ou pa pou ganny relasyon seksyel avek okenn zannimo. Sa i ava rann ou enpir parey li. En fanm osi pa devre ganny relasyon seksyel avek en zannimo. Sa i en aksyon degoutan.
LEV.18.24	Pa rann zot enpir par okenn sa bann pratik. Se akoz sa bann pratik ki mon pe sas devan zot, sa bann nasyon ki'n rann zot enpir. 
LEV.18.25	Pei osi in vin enpir. Mon'n pini li akoz son bann fot e pei menm ti vomi son bann zabitan.
LEV.18.26	Zot ava gard mon bann lalwa ek mon bann regleman. Okenn Izraelit, okenn etranze ki pe viv parmi zot, pa devre komet sa bann aksyon degoutan. 
LEV.18.27	Bann zabitan ki ti pe reste dan sa pei avan zot in komet sa bann aksyon degoutan e zot in rann sa pei enpir. 
LEV.18.28	Konmsa, zot pa ava rann sa pei enpir; e sa pei pa pou vomi zot, parey i ti fer anver bann nasyon ki ti la avan zot. 
LEV.18.29	Sa enn ki pratik okenn sa bann aksyon degoutan pou ganny sase parmi son pep.
LEV.18.30	Alor, zot ava gard tou sa ki mon'n ordonn zot. Pa pratik sa bann aksyon degoutan ki ti ganny komet avan zot. Konmsa, zot pa ava rann zot enpir. Mwan menm SENYER zot Bondye.
LEV.19.1	SENYER ti koz avek Moiz: 
LEV.19.2	Koz avek pep Izrael: Zot ava sen, akoz mwan SENYER zot Bondye, mon sen.
LEV.19.3	Sakenn zot ava annan respe pour son manman ek son papa e zot ava obzerv mon bann saba. Mwan menm SENYER, zot Bondye.
LEV.19.4	Pa tourn ver bann fo bondye, ni fonn metal pour fabrik bann stati. Mwan menm SENYER zot Bondye.
LEV.19.5	Kan zot ofer SENYER en lofrann lape, fer li pour ki i ganny aksepte dan ou faver. 
LEV.19.6	Sa lofrann ava ganny manze son menm zour, oubyen son lannmen ki i'n ganny ofer; tou sa ki reste trwazyenm zour ava ganny brile. 
LEV.19.7	Si zot manz li trwazyenm zour, zot pa pou ganny mon faver. 
LEV.19.8	Sa enn ki manz sa, ava pe profann keksoz ki'n konsakre pour mwan. I ava koupab akoz in komet en fot. I ava ganny ekskli parmi lepep.
LEV.19.9	Kan ou fer rekolt lo ou later, ou pa pou ranmas ziska dan bor ou plantasyon, ni retournen pour ranmas sa ki'n reste. 
LEV.19.10	Ou pa pou retournen pour ranmas bann grap rezen ki ti'n reste lo pye, ni bann ki ti'n tonbe. Ou ava les sa pour bann pov ek bann etranze. Mwan menm SENYER ou Bondye.
LEV.19.11	Pa vole; pa koz manti, ni tronp ou prosen. 
LEV.19.12	Ou pa devre fer fo serman an servan mon non; ou ava pe dezonor non ou Bondye. Mwan menm SENYER.
LEV.19.13	Ou pa pou eksplwat ou prosen; ou pa devre vol li. Pa gard ziska lannmen bomaten lapey en zournalye. 
LEV.19.14	Ou pa pou ensilte en dimoun ki sourd ni met en lobstak devan en aveg. Ou ava annan respe pour ou Bondye. Mwan menm SENYER.
LEV.19.15	Pa rann okenn zizman enzis; pa fer preferans pour sa enn ki pov, ni favoriz sa enn ki pwisan. Ou ava ziz ou prosen avek lazistis. 
LEV.19.16	Pa senm kalonmni kont ou prosen, ni fer en lakizasyon ki fer disan ou prosen koule. Mwan menm SENYER.
LEV.19.17	Ou pa pou annan okenn laenn dan ou leker kont ou prosen; reprimann ou prosen pour ou pa responsab son pese. 
LEV.19.18	Ou pa pou vanze, ni gard rankin kont personn parmi ou pep; me ou devre kontan ou prosen parey ou menm. Mwan menm SENYER.
LEV.19.19	Obzerv mon bann regleman. Pa les de zannimo lespes diferan krwaz avek kanmarad; pa senm legren diferan kalite dan menm plantasyon, ni met en lenz ki'n ganny fer avek de kalite latwal.
LEV.19.20	Si en zonm i dormi avek en fanm lesklav ki ti'n ganny promet pour en lot zonm, me ki pa ti'n ganny ni aste, ni libere, en lanket ava bezwen ganny fer. Pou bezwen annan en pinisyon, me sa zonm pa pou ganny kondannen anmor, akoz sa fanm pa ti ankor ganny libere. 
LEV.19.21	Koman en sakrifis reparasyon pour SENYER, sa zonm ava anmenn en bouk devan lantre Latant Rankont. 
LEV.19.22	Son pese ava ganny pardonnen, kan devan SENYER e gras a lofrann sa bouk pour reparasyon pese, pret ava fer rityel pardon pour son pese.
LEV.19.23	Kan zot ava'n antre dan pei Kanaan e plant tou kalite pye fri, zot ava konsider sa bann fri koman ensirkonsi. Pandan 3 an zot pa pou manz sa bann fri, akoz zot ensirkonsi. 
LEV.19.24	Katriyenm lannen, tou bann fri ava ganny konsakre dan en lafet rezouisans an loner SENYER. 
LEV.19.25	Dan senkyenm lannen, zot ava kapab manz fri. Konmsa ki zot rekolt ava ogmante: Mwan menm SENYER zot Bondye.
LEV.19.26	Pa manz okenn lavyann avek son disan. Pa pratik mazik, ni devinen. 
LEV.19.27	Pa koup an ron bor zot seve, ni zot labarb lo kote latanp. 
LEV.19.28	Pa fer mark dan zot lapo an siny dey, ni fer okenn tatouaz lo zot lekor. Mwan menm SENYER.
LEV.19.29	Pa detri loner ou fiy e fer li vin en prostitye. Sinon, pei antye ava vin prostitye e ranpli avek limoralite. 
LEV.19.30	Obzerv mon bann saba e annan respe pour mon sanktyer. Mwan menm SENYER.
LEV.19.31	Pa konsilte bann lespri dimoun mor, ni bann lespri divinasyon; pa al rod zot, akoz zot ava rann ou enpir. Mwan menm SENYER zot Bondye.
LEV.19.32	Ou ava lev debout devan en dimoun aze e respekte en vyeyar; ou ava annan respe pour ou Bondye. Mwan menm SENYER.
LEV.19.33	Pa eksplwat en etranze ki vin reste dan ou pei. 
LEV.19.34	Tret sa etranze ki'n vin reste kot ou koman en sitwayen parmi zot. Kontan sa etranze parey ou menm akoz ou osi, ou ti etranze dan pei Lezip: Mwan menm SENYER ou Bondye.
LEV.19.35	Ou pa devret azir an malonnet dan mezir longer, pwa oubyen kantite. 
LEV.19.36	Ou bann balans ek ou bann pwa, devret zis; ou bann mezir devret zis. Mwan menm SENYER ou Bondye ki'n fer ou sorti Lezip. 
LEV.19.37	Ou ava gard tou mon bann regleman ek mon bann desizyon, e met zot an pratik. Mwan menm SENYER.
LEV.20.1	SENYER ti koz avek Moiz: 
LEV.20.2	Dir bann Izraelit: Sa enn parmi pep Izrael oubyen parmi bann etranze ki reste Izrael ki ofer bondye Molek enn zot bann zanfan an sakrifis, ava ganny touye. Lepep ava saboul zot avek ros. 
LEV.20.3	Mwan menm, mon pou tourn kont sa zonm. Mon pou sas li parmi mon pep akoz in donn enn son zanfan bondye Molek, rann enpir mon sanktyer e dezonor mon non sen. 
LEV.20.4	Si bann zabitan sa pei i ferm zot lizye e zot pa touy sa zonm ki'n donn son zanfan Molek, 
LEV.20.5	mwan menm, mon pou tourn kont li e kont son fanmir. Mon pou sas li parmi son pep, li avek tou sa bann ki'n swiv li pour al fer prostitisyon avek Molek.
LEV.20.6	Sa enn ki al konsilte bann medyonm ek lespri dimoun mor pour li prostitye son lekor, mon pou tourn kont li e sas li parmi lepep.
LEV.20.7	Alor, konport zot koman bann sen, akoz mwan menm SENYER zot Bondye. 
LEV.20.8	Gard mon bann regleman e met zot an pratik. Mwan menm SENYER ki rann zot sen.
LEV.20.9	Sa enn ki ensilte son papa oubyen son manman, ava ganny touye akoz i'n dezonor son papa oubyen son manman. Alor, i ava responsab son prop lanmor.
LEV.20.10	Si en zonm i komet adilter avek fanm son prosen, tou le de, sa zonm adilter ek sa fanm adilter, ava ganny touye.
LEV.20.11	Si en zonm i dormi avek fanm son papa, i'n dezonor son papa; tou le de ava ganny touye. Zot ava responsab zot lanmor.
LEV.20.12	Si en zonm i dormi avek son belfiy, tou le de devre ganny touye; zot in fer en aksyon degoutan. Zot ava responsab zot lanmor.
LEV.20.13	Si en zonm i dormi avek en zonm, parey i dormi avek en fanm, tou le de in komet en aksyon degoutan. Zot devre ganny touye; zot ava responsab zot lanmor.
LEV.20.14	I imoral pour en zonm, marye avek en fanm e osi avek son manman. Sa zonm ek sa de fanm ava ganny brile anmor. Konmsa, sa aksyon ki fer onte, ava disparet parmi zot.
LEV.20.15	Si en zonm i ganny relasyon seksyel avek en zannimo, i ava ganny touye. Sa zannimo osi ava ganny touye.
LEV.20.16	Si en fanm i apros en zannimo pour akouple avek li, ou ava touy sa fanm ek sa zannimo. Tou le de ava ganny touye; zot ava responsab zot lanmor.
LEV.20.17	Si en zonm i marye avek son ser, fiy son papa oubyen fiy son manman, e ki zot war touni kanmarad, sa i en aksyon ki fer onte. Zot devre ganny sase parmi lepep; i'n dormi avek son ser e i merit ganny pini.
LEV.20.18	Si en zonm i dormi avek en fanm pandan son reg e i war son touni, e sa fanm in les li war kot disan pe sorti, tou le de ava ganny rezete parmi zot pep.
LEV.20.19	Ou pa devre dormi avek ser ou manman, ni ser ou papa. Si ou'n fer sa, ou'n dormi avek ou fanmir pros; tou le de ava ganny pini. Zot ava responsab konsekans zot move aksyon.
LEV.20.20	Si en zonm i dormi avek fanm son tonton, i dezonor son tonton. Zot ava ganny pini; zot ava mor san zanfan.
LEV.20.21	Si en zonm i pran fanm son frer, i sali li; i'n dezonor son frer. Zot pa pou ganny okenn zanfan.
LEV.20.22	Zot ava gard tou mon bann lalwa ek tou mon bann regleman e met zot an pratik, pour ki sa pei kot mon pou fer zot antre, pa rezet zot. 
LEV.20.23	Zot pa pou swiv bann pratik sa nasyon ki mon pou sas devan zot. Akoz zot in pratik tousala, ki zot in vin degoutan pour mwan. 
LEV.20.24	Mon ti dir zot:
LEV.20.24	Zot pou erit zot later;
LEV.20.24	mwan ki pou fer zot pran posesyon;
LEV.20.24	sa i en pei kot dile ek dimyel i koule.
LEV.20.24	Mwan menm zot Bondye ki'n separ zot avek bann pep.
LEV.20.25	Alor, zot ava fer distenksyon ant zannimo pir ek zannimo enpir; ant zwazo enpir ek zwazo pir. Konmsa, zot pa ava rann zot enpir akoz sa bann zannimo, sa bann zwazo ek tou sa ki bouze lo later, tou sa ki mon'n met apar pour ki zot pa ganny konsidere enpir. 
LEV.20.26	Zot ava sen pour mwan, akoz mwan SENYER mon sen e mon'n separ zot avek lezot pep pour zot vin pour mwan.
LEV.20.27	En zonm oubyen en fanm ki envok en medyonm oubyen lespri dimoun mor ava ganny touye; i ava ganny saboule avek ros. I ava responsab son prop lanmor.
LEV.21.1	SENYER ti koz avek Moiz: Dir avek bann pret, zanfan Aaron. Dir zot: En pret pa kapab rann li enpir akoz en lanmor dan son fanmir, 
LEV.21.2	sof enn son pli pros paran: Son manman, son papa, son garson, son fiy, son frer; 
LEV.21.3	oubyen son ser ki ankor vyerz; i son fanmir pros ki pa ankor marye; i kapab rann li enpir pour sa fiy. 
LEV.21.4	Koman sef en fanmir parmi lepep, i pa kapab rann li enpir e profann son lekor.
LEV.21.5	Bann pret pa pou raz zot latet, ni raz zot labarb lo latanp, ni sizle zot lapo. 
LEV.21.6	Zot ava reste sen pour zot Bondye e pa dezonor non zot Bondye. Annefe, zot ki ofer Bondye bann sakrifis ki ganny brile, nouritir zot Bondye. Alor, zot ava sen.
LEV.21.7	Zot pa pou marye avek en prostitye oubyen avek en fanm ki'n ganny dezonore par en lot zonm, ni avek en fanm divorse. Annefe, zot in ganny konsakre pour Bondye. 
LEV.21.8	Ou ava konsider bann pret koman sen, akoz zot ofer nouritir ou Bondye. Zot ava sen pour mwan SENYER, akoz mwan ki rann zot sen. 
LEV.21.9	Ler fiy en pret i dezonor li dan prostitisyon, i pe dezonor son papa. I ava ganny brile vivan.
LEV.21.10	Gran-Pret ki'n ganny met par lao son bann frer pret, sa enn ki delwil in ganny verse lo son latet, ki'n ganny konsakre e port bann lenz sakre, pa pou delarg son seve, ni desir son lenz. 
LEV.21.11	I pa pou al kot i annan en lekor mor; i pa pou rann li enpir, ni akoz son papa, ni akoz son manman. 
LEV.21.12	I pa pou sorti dan sanktyer pour li profann sanktyer son Bondye. Annefe, i'n ganny konsakre avek delwil son Bondye. Mwan menm SENYER.
LEV.21.13	Gran-Pret ava marye selman avek en fiy vyerz. 
LEV.21.14	I pa devre marye avek en vev oubyen en fanm divorse, ni avek en fanm ki'n ganny dezonore, ni avek en prostitye. I ava marye avek en fiy vyerz sorti parmi son parante. 
LEV.21.15	I pa pou dezonor son desandans dan son fanmir, akoz mwan SENYER ki konsakre li.
LEV.21.16	SENYER ti koz avek Moiz: 
LEV.21.17	Dir avek Aaron: Atraver tou bann zenerasyon, okenn zonm parmi ou bann desandan ki annan en diformite, pa pou kapab prezant nouritir devan Bondye. 
LEV.21.18	Annefe, okenn zonm ki annan en diformite pa pou kapab prezant li devan Bondye, tel ki en aveg, enn ki bwete, oubyen ki'n ganny defigire, oubyen ki annan en lipye pli long ki lot; 
LEV.21.19	ni enn ki annan en lipye oubyen en lanmen kase; 
LEV.21.20	ni enn ki bosi, ni en pti nen, ni en zonm ki annan en tas dan lizye, oubyen lagal, dart, oubyen testikil kraze.
LEV.21.21	Okenn desandan pret Aaron ki enfirm pa kapab prezant li devan SENYER pour ofer bann lofrann brile par dife. I annan en diformite, i pa pou kapab prezant devan Bondye, pour ofer li nouritir. 
LEV.21.22	Sepandan, i ava kapab manz nouritir son Bondye, sa ki tre sakre e sa ki sakre. 
LEV.21.23	Me, akoz son lenfirmite, e pour ki i pa profann mon bann sanktyer, i pa pou kapab apros kot rido, ni kot lotel. Mwan menm SENYER; mwan ki konsakre li.
LEV.21.24	Moiz ti dir tousala avek Aaron, son bann garson ek pep Izrael antye.
LEV.22.1	SENYER ti koz Moiz: 
LEV.22.2	Dir Aaron ek son bann garson, sa i bann ka kot zot pa devre manz lofrann ki pep Izrael in ofer mwan, pour ki zot pa dezonor mon non ki sen. Mwan menm SENYER.
LEV.22.3	Dir zot: Si dan bann zenerasyon fitir, en zonm sorti dan fanmir bann pret i apros bann lofrann sakre ki pep Izrael in ofer mwan, alor ki i dan en leta enpir, sa zonm pou ganny retire pour touzour dan mon servis. Mwan menm SENYER.
LEV.22.4	Personn parmi bann desandan Aaron ki annan en maladi ki parey lalep oubyen ki annan en desarz, pa pou kapab manz bann lofrann sakre, ziska ki i'n pirifye li. Sa i aplik osi pour sa enn ki'n tous en kadav, sa enn ki son sperm in koule, 
LEV.22.5	e tou dimoun ki'n tous en pti bebet oubyen nenport imen ki'n vin enpir pour nenport rezon. 
LEV.22.6	En pret ki'n ganny bann kontak parey, ava enpir ziska aswar. I pa pou kapab manz bann lofrann sakre, avan ki i'n lav son lekor dan delo. 
LEV.22.7	I ava vin pir de ki soley i kouse. Apre, i ava kapab manz lofrann sakre, akoz sa i son nouritir. 
LEV.22.8	I pa devre manz zannimo ki'n mor, ni sa ki'n ganny desire par bebet sovaz; sa i ava rann li enpir. Mwan menm SENYER.
LEV.22.9	Bann pret ava akonpli tou sa ki mon'n ordonnen, san rann zot koupab pour en pese profanasyon ki anmenn lanmor. Mwan menm SENYER ki rann zot sen.
LEV.22.10	Okenn Izraelit pa devre manz bann lofrann sakre. Okenn envite ni serviter pret pa devre manz lofrann sen. 
LEV.22.11	Me en lesklav ki pret in aste, ava kapab manz lofrann sakre. En serviter osi ki'n ne dan son lakaz, ava kapab manz son nouritir.
LEV.22.12	Fiy en pret ki'n marye avek en dimoun ordiner, pa devre manz lofrann sakre ki'n ganny met de kote. 
LEV.22.13	Me fiy en pret ki'n vin vev, oubyen ki'n divorse, ki san zanfan e ki'n retourn kot son papa parey letan son zenes, ava kapab manz nouritir son papa. Okenn dimoun ordiner pa pou kapab manze. 
LEV.22.14	Si, san mazinen, en zonm i manz lofrann sakre, i ava azout en senkyenm valer sa lofrann sakre e donn pret. 
LEV.22.15	Bann pret pa devre profann bann lofrann sakre ki pep Izrael i ofer SENYER. 
LEV.22.16	Si zot manz bann lofrann sakre, zot ava pe komet en fot ki merit reparasyon. Mwan menm SENYER ki rann zot sen.
LEV.22.17	SENYER ti koz avek Moiz: 
LEV.22.18	Dir avek Aaron, son bann zanfan e pep Izrael antye. Dir zot:
LEV.22.18	Ler en dimoun ki parmi pep Izrael, oubyen en etranze ki reste Izrael i prezant SENYER en sakrifis konplet, ki swa en ve, en lofrann volonter, 
LEV.22.19	pour ki sa lofrann i ganny aksepte, i ava pran en mal san defo parmi troupo bef, mouton oubyen kabri. 
LEV.22.20	I pa devre prezant en zannimo ki annan en defo, sankwa mon pa pou aksepte li dan ou faver.
LEV.22.21	Kan en zonm i ofer SENYER en sakrifis lape sorti dan troupo son bef, mouton oubyen kabri, swa pour li akonpli en ve oubyen volonterman, fodre ki sa zannimo i san defo e san okenn tas.
LEV.22.22	La sa ki ou pa devre ofer SENYER, ni met lo lotel koman en lofrann brile par dife pour SENYER: En zannimo aveg, estropye, ki annan en lapat kase, poro, lagal, dart. 
LEV.22.23	Ou ava kapab prezant koman en sakrifis volonter, en bef, en mouton oubyen en kabri diform, ki annan en lapat pli long ki lot. Me i pa pou ganny aksepte pour en ve. 
LEV.22.24	Ou pa devre prezant SENYER en zannimo avek testikil kraze, desire, arase oubyen koupe; ou pa pou fer sa dan ou pei. 
LEV.22.25	Ou pa devre osi aksepte okenn sa bann zannimo avek en etranze pour ofer koman nouritir pour ou Bondye. Blesir ki zot in gannyen i vin en defo. Zot pa pou kapab ganny aksepte.
LEV.22.26	SENYER ti koz avek Moiz:
LEV.22.27	Apre nesans en zenn bef oubyen en mouton, oubyen en kabri, i ava reste set zour avek son manman. Apartir wityenm zour, i ava kapab ganny prezante koman en lofrann brile pour SENYER. 
LEV.22.28	Me ou pa pou egorz en bef, en mouton oubyen en kabri avek son piti menm zour.
LEV.22.29	Kan ou ofer SENYER en sakrifis louanz, ou ava fer li dan en mannyer akseptab pour ou. 
LEV.22.30	I ava ganny manze menm zour; ou pa pou les okenn restan ziska bomaten. Mwan menm SENYER.
LEV.22.31	Zot ava gard mon bann komannman. Mwan menm SENYER. 
LEV.22.32	Zot pa pou dezonor mon non sakre, pour ki mon ganny rekonnet koman sen parmi pep Izrael. Mwan menm SENYER; mwan ki rann ou sen. 
LEV.22.33	Mwan ki'n fer ou sorti Lezip pour vin ou Bondye. Mwan menm SENYER.
LEV.23.1	SENYER ti koz avek Moiz: 
LEV.23.2	Dir avek pep Izrael: Pour lokazyon bann selebrasyon solannel an loner SENYER, zot ava konvok bann rasanbleman sakre. La sa bann lafet:
LEV.23.3	Zot ava travay pandan sis zour. Me setyenm zour i saba, en zour repo konplet, en rasanbleman sakre. Zot pa pou travay sa zour; i en saba an loner SENYER partou kot zot ava pe reste.
LEV.23.4	La bann lafet solannel an loner SENYER, bann rasanbleman sakre, ki zot ava selebre dan letan ki ganny fikse.
LEV.23.5	Premye mwan, katorzyenm zour, ler lannwit pe tonbe, pou annan en selebrasyon Pak an loner SENYER.
LEV.23.6	Kenzyenm zour sa menm mwan, i ava lafet Dipen san lelven an loner SENYER. Pandan set zour, zot ava manz dipen san lelven. 
LEV.23.7	Zot ava fer en rasanbleman sakre son premye zour; zot pa pou fer okenn travay ordiner. 
LEV.23.8	Pandan set zour, zot ava prezant SENYER bann sakrifis brile. Pou annan en rasanbleman sakre setyenm zour. Zot pa pou fer okenn travay tou le zour.
LEV.23.9	SENYER ti koz avek Moiz: 
LEV.23.10	Dir avek pep Izrael: Kan zot ava antre dan sa pei ki mon pe donn zot, ler zot ava fer rekolt, zot ava anmenn kot pret, premye tiz dan sa rekolt. 
LEV.23.11	Pret ava prezant li devan SENYER pour ki ou ganny aksepte; pret ava fer sa, lannmen saba. 
LEV.23.12	Zour zot ava fer rityel avek lofrann sa tiz, zot ava ofer SENYER en zenn mouton aze enn an, san defo, koman en sakrifis konplet. 
LEV.23.13	Avek lofrann vezetal, zot ava ofer en lofrann brile sis kilo lafarin petri avek delwil, en lofrann ki anvoy en loder ki fer plezir SENYER, ek lofrann en lit edmi diven. 
LEV.23.14	Zot pa pou manz ni dipen, ni zepi griye, ni nouvo legren avan sa zour kan zot ava anmenn lofrann zot Bondye. Sa i en desizyon pour touzour ki valab pour tou bann zenerasyon, dan okenn landrwa kot zot ava pe reste.
LEV.23.15	Zot ava kont set semenn konplet apartir lannmen saba, setadir, depi zour ki sa tiz ti ganny prezante dapre rityel. 
LEV.23.16	Zot ava kont 50 zour ziska lannmen setyenm saba. Alor, zot ava prezant SENYER en lofrann vezetal zot premye rekolt. 
LEV.23.17	Zot ava anmenn pour rityel prezantasyon sorti kot zot, de dipen fer avek trwa kilo lafarin meyer kalite e kwi avek lelven. Sa i ava premye lofrann dipen pour SENYER.
LEV.23.18	Avek sa dipen, zot ava prezant set zenn mouton enn an, san tas, en zenn toro ek de bouk. Sa i ava en sakrifis konplet par dife pour SENYER, ansanm avek lofrann vezetal, lofrann labwason, en lofrann brile par dife ki anvoy en loder ki fer plezir SENYER.
LEV.23.19	Zot ava osi ofer en bouk koman en sakrifis pour pardon pese, avek de zenn mouton aze enn an pour en sakrifis lape. 
LEV.23.20	Avek sa dipen ek de zenn mouton, pret ava fer rityel lofrann devan SENYER; sa bann lofrann i sen pour SENYER. Zot ava vin pour pret.
LEV.23.21	Sa menm zour, zot ava konvok en lasanble sakre; zot pa pou fer okenn travay ordiner. Sa i en regleman pour touzour, pour tou bann zenerasyon, la kot zot ava pe reste.
LEV.23.22	Kan zot ava fer rekolt lo zot later, zot pa pou koup bann zepi ki'n pous lo balizaz, ni ranmas sa ki reste apre rekolt. Zot ava les sa pour bann pov ek bann etranze. Mwan menm SENYER zot Bondye.
LEV.23.23	SENYER ti koz avek Moiz: 
LEV.23.24	Dir avek pep Izrael: Premye zour, setyenm mwan, ou ava obzerv en zour repo konplet. Sa i ava en zour souvenir, avek laklamasyon dan en lasanble sakre. 
LEV.23.25	Zot pa pou fer okenn travay ordiner; zot ava ofer SENYER bann lofrann brile par dife.
LEV.23.26	SENYER ti koz avek Moiz: 
LEV.23.27	Dizyenm zour, setyenm mwan, i zour rityel pardon pese. I ava annan en rasanbleman sakre. Zot ava zennen e ofer SENYER bann lofrann brile par dife. 
LEV.23.28	Lazournen antye, zot pa pou travay, akoz sa i en zour rityel pardon pese; en zour pardon pour zot pese devan SENYER zot Bondye. 
LEV.23.29	Sa enn ki pa fer zenn sa lazournen antye, ava ganny met an deor kominote Izraelit. 
LEV.23.30	Sa ki fer okenn travay sa zour, mon pou fer li disparet parmi son pep. 
LEV.23.31	Zot pa pou fer okenn travay. Sa i en regleman pour touzour atraver tou bann zenerasyon, dan tou landrwa kot zot ava pe reste. 
LEV.23.32	Sa zour ava en saba repo konplet e zot ava fer li en zour zenn. Nevyenm zour sa mwan, zot ava obzerv zot saba depi aswar ziska lannmen swar.
LEV.23.33	SENYER ti koz avek Moiz: 
LEV.23.34	Dir avek pep Izrael: Kenzyenm zour, setyenm mwan e pandan set zour, i ava annan lafet rekolt an loner SENYER. 
LEV.23.35	Premye zour, pou annan en rasanbleman sakre; zot pa pou fer okenn travay ordiner. 
LEV.23.36	Pandan set zour, zot ava ofer SENYER bann lofrann brile par dife. Wityenm zour, zot ava obzerv en rasanbleman sakre e prezant SENYER bann lofrann brile par dife. Sa i en lasanble solannel; zot pa pou fer okenn travay ordiner.
LEV.23.37	Sa i bann lafet solannel an loner SENYER ki'n ganny fikse e zot ava konvok bann rasanbleman sakre, pour prezant SENYER bann lofrann brile par dife, bann sakrifis konplet ek bann lofrann vezetal, bann sakrifis lape ek bann lofrann diven, dapre regleman sak zour. 
LEV.23.38	Sa ava an plis ki bann saba an loner SENYER, apard zot bann don ek tou bann lofrann volonter e pour akonpli en ve ki zot fer anver SENYER.
LEV.23.39	Kenzyenm zour setyenm mwan, kan zot ava rekolte prodwi later, zot ava selebre lafet SENYER pandan set zour: Premye zour ek wityenm zour ava repo konplet.
LEV.23.40	Premye zour, zot ava pran bann meyer fri, bann brans palmye, bann brans kouver avek fey ek brans bann pye dibwa ki pous obor larivyer. Pandan set zour, zot ava selebre dan lazwa devan SENYER zot Bondye. 
LEV.23.41	Zot ava gard sa lafet pour selebre SENYER pandan set zour toulezan. Zot ava obzerv sa lafet setyenm mwan, koman en regleman pour touzour pour tou bann zenerasyon. 
LEV.23.42	Pandan set zour, zot ava reste dan latant; tou sitwayen Izrael ava reste dan latant. 
LEV.23.43	Konmsa, tou bann zenerasyon ava rapel ki mon ti fer pep Izrael reste anba latant ler mon ti fer zot sorti dan pei Lezip. Mwan menm SENYER zot Bondye.
LEV.23.44	Alor, Moiz ti proklanm avek pep Izrael bann lafet an loner SENYER.
LEV.24.1	SENYER ti koz avek Moiz: 
LEV.24.2	Donn lord pep Izrael pour donn ou delwil doliv meyer kalite pour ki lalanp sanktyer i reste kontinyelman alimen. 
LEV.24.3	Aaron ava enstal sa lalanp devan rido Latant Rankont, deryer rido lalyans, pour ki i reste alimen devan SENYER depi aswar ziska bomaten. Sa i ava en regleman pour touzour pour bann zenerasyon.
LEV.24.4	Aaron ava plas bann lalanp lo en portlanp annor pir, pour ki zot brile kontinyelman devan SENYER.
LEV.24.5	Ou ava pran lafarin meyer kalite e ou ava fer 12 gato sis kilo sakenn. 
LEV.24.6	Ou ava plas sa bann gato par ranze sis devan SENYER, lo en latab annor pir. 
LEV.24.7	Ou ava depoz lansan pir lo sak ranze. Sa i ava ranplas dipen koman lofrann brile par dife an loner SENYER.
LEV.24.8	Sak zour saba, Aaron ava poz sa bann dipen, pour ki zot reste kontinyelman devan SENYER koman en lofrann. Pep Izrael ava gard sa koman en lalyans pour touzour. 
LEV.24.9	Sa bann dipen ava pour Aaron ek son bann garson; zot ava manz li dan en landrwa sen. Annefe, sa i ava en keksoz tre sakre parmi bann lofrann brile an loner SENYER. Sa i en regleman pour touzour.
LEV.24.10	En zour dan kan, parmi pep Izrael, ti annan en dispit ant en Izraelit ek en zonm ki son papa ti en Ezipsyen e son manman en Izraelit. 
LEV.24.11	Garson sa fanm Izraelit ti blasfenm non SENYER e ensilte li. I ti ganny anmennen devan Moiz. Sa fanm Izraelit ti apel Selomit, fiy Dibri, sorti dan tribi Dann. 
LEV.24.12	Zot ti gard li an detansyon ziska ki en desizyon sorti kot SENYER i ganny pran.
LEV.24.13	SENYER ti dir Moiz: 
LEV.24.14	Fer sa enn ki'n blasfenmen sorti an deor kan. Sa bann ki'n antann li ensilte mon non, ava poz zot lanmen lo son latet. Apre, kominote ava saboul li avek ros.
LEV.24.15	Ou ava dir bann Izraelit: Sa enn ki ensilte son Bondye ava responsab son pese. 
LEV.24.16	Sa enn ki blasfenm non SENYER ava ganny touye; kominote ava touy li. Etranze koman sitwayen ki blasfenm non SENYER ava ganny touye.
LEV.24.17	En dimoun ki touy en et imen ava li osi ganny touye. 
LEV.24.18	Sa enn ki touy en zannimo ava ranplas li: En lavi kont en lavi.
LEV.24.19	En dimoun ki bles son prosen ava sibir menm sor: 
LEV.24.20	Blesir pour blesir, lizye pour lizye, ledan pour ledan. I ava ganny blese menm fason ki i'n bles en lot dimoun.
LEV.24.21	Sa enn ki touy en zannimo ava ranplas li. Me sa enn ki touy en et imen ava li osi ganny touye. 
LEV.24.22	Menm lalwa ava aplik pour en etranze koman pour en Izraelit.
LEV.24.23	Moiz ti transmet sa bann lalwa avek pep Izrael. Zot ti anmenn sa zonm ki ti blasfenmen an deor kan kot zot ti saboul li avek ros e touy li parey SENYER ti'n ordonn Moiz.
LEV.25.1	Lo montanny Sinai, SENYER ti koz avek Moiz: 
LEV.25.2	Koz avek pep Izrael. Dir zot:
LEV.25.2	Kan zot ava'n antre dan pei ki mon pou donn zot, later ava obzerv en repo sabatik an loner SENYER. 
LEV.25.3	Pandan siz an, zot ava senm legren lo zot later. Pandan 6 an zot ava tay zot pye rezen e fer rekolt. 
LEV.25.4	Me setyenm lannen ava en lannen repo konplet pour later. I ava en saba an loner SENYER. Zot pa pou senmen, ni tay zot pye rezen.
LEV.25.5	Zot pa pou rekolte sa ki pouse apartir bann legren ki'n tonbe, ni rekolte rezen lo pye ki ou pa'n taye; i ava en lannen repo konplet pour later. 
LEV.25.6	Me sa ki later ava prodwir, ava vin nouritir pour ou, ou bann serviter, ou bann servant, ou bann anplwaye, bann viziter ki reste kot ou. Zot ava kapab manz sa ki later ava donnen pandan sa lannen sabatik. 
LEV.25.7	Ou bann troupo zannimo ek menm bann zannimo sovaz dan pei ava osi kapab ganny sa bann prodwi koman nouritir.
LEV.25.8	Zot ava kont set fwa set semenn lannen, setadir, set fwa set an. Sa peryod set fwa set an ava fer an tou 49 an. 
LEV.25.9	Dizyenm zour, setyenm mwan, zot ava fer sonn tronpet pour en laklamasyon. Zour rityel gran pardon pese, zot ava fer tronpet sonnen partou dan zot pei. 
LEV.25.10	Zot ava konsakre senkantyenm lannen e zot ava proklanm liberasyon pour tou zabitan partou dan pei. Sa i ava en zibile pour zot: Tou dimoun ava retourn lo zot propriyete e dan zot fanmir. 
LEV.25.11	Sa senkantyenm lannen ava en lannen zibile pour zot. Zot pa ava senmen, ni rekolte sa ki'n pous natirelman, ni rekolte rezen lo pye ki pa'n ganny taye. 
LEV.25.12	Sa i ava en zibile. I ava sen pour zot; zot ava manz zis sa ki'n pous tousel. 
LEV.25.13	Pandan sa lannen zibile, sakenn zot ava retourn dan son propriyete.
LEV.25.14	Kan ou vann keksoz avek ou vwazen, oubyen aste keksoz avek li, zot pa pou tronp kanmarad.
LEV.25.15	Kan ou aste avek ou vwazen, ou ava tenir kont bann lannen ki'n pase depi zibile. Ou ava vann dapre restan bann lannen rekolt. 
LEV.25.16	Si i annan plis lannen ki reste, ou ava ogmant pri. Si i annan mwens lannen ki reste, ou ava bes ou pri. Annefe, sa i en serten kantite rekolt ki i pe vann ou. 
LEV.25.17	Zot pa pou tronp kanmarad. Zot ava montre respe pour zot Bondye. Mwan menm SENYER zot Bondye.
LEV.25.18	Zot ava obzerv mon bann lalwa e gard mon bann regleman; konmsa, zot ava viv anpe dan pei. 
LEV.25.19	Pei ava prodwir son fri; zot ava annan dekwa manze e viv la an sekirite. 
LEV.25.20	Zot ava petet demande: Ki nou pou manze pandan setyenm lannen si nou pa kapab senm okenn legren ni ranmas nou rekolt? 
LEV.25.21	Pandan sizyenm lannen, mon pou donn zot mon benediksyon ki ava prodwir rekolt neseser pour 3 an. 
LEV.25.22	Ler zot ava senm legren dan wityenm lannen, zot ava pe manz sa ki zot ti'n rekolte lannen avan. Zot ava manz vye rekolt ziska ki rekolt nevyenm lannen i arive.
LEV.25.23	Later pa pou ganny vann dan en fason definitif; pei i pour mwan. Zot se mwan koman bann etranze e bann viziter. 
LEV.25.24	Pour sa rezon ki partou dan sa pei ki pour zot, zot ava rezerv drwa pour en vander reaste later ki i'n vann.
LEV.25.25	Si enn ou frer i tonm dan lanmizer e i bezwen vann en porsyon son propriyete, son fanmir pros ava annan drwa reaste sa later ki son frer ti'n vann. 
LEV.25.26	Si sa dimoun napa personn ki annan drwa reaste sa later ki i'n vann, me ki apre i trouv mwayen pour li aste li menm sa later, 
LEV.25.27	alor, i ava kont bann lannen ki'n pase depi lavant, rann diferans avek aster, e reganny son propriyete. 
LEV.25.28	Me si sa dimoun napa dekwa pour fer ranboursman, sa keksoz ki i'n vann ava reste propriyete aster ziska lannen zibile ler i ava ganny libere. Alor, son propriyete ava retourn pour li.
LEV.25.29	Si en dimoun i vann en lakaz ki dan en lavil fortifye, son drwa pour reaste sa lakaz ava dire ziska lafen lannen lavant. Sa drwa ava valab pandan enn an. 
LEV.25.30	Si sa lakaz ki dan en lavil fortifye pa'n ganny reaste dan sa dele enn an, alor i ava reste propriyete sa aster ek son bann desandan. Sa propriyete pa pou ganny rann dan lannen zibile. 
LEV.25.31	Me bann lakaz ki dan vilaz kot napa miray otour, ava ganny trete parey later dan pei: Sa bann lakaz ava kapab ganny reaste e ganny libere dan lannen zibile.
LEV.25.32	Bann levit ava annan en drwa perpetyel pour reaste sa bann lakaz ki dan sa bann lavil ki zot propriyete. 
LEV.25.33	Menm si en lot levit ki'n reaste enn sa bann lakaz sitye dan en lavil ki propriyete bann levit, lavant ava ganny anile dan lannen zibile. Annefe, sa bann lakaz ki dan lavil bann levit i zot sel propriyete dan pei Izrael. 
LEV.25.34	Me later ki otour zot lavil pa pou kapab ganny vann, akoz i reste zot propriyete pour touzour.
LEV.25.35	Si ou frer i tonm dan lanmizer e i pa kapab pey son det, ou ava siport li, menm si en etranze oubyen en viziter, pour ki i ava kapab viv kot ou. 
LEV.25.36	Ou pa pou fer li pey lentere ni eksplwat li. Montre respe pour ou Bondye; les li viv avek ou.
LEV.25.37	Ou pa devre pret li larzan avek lentere e ou pa devre fer profi lo manze ki ou donn li. 
LEV.25.38	Mwan menm SENYER zot Bondye ki'n fer zot sorti Lezip pour donn zot later Kanaan, pour mwan vin zot Bondye.
LEV.25.39	Si ou frer ki kot ou i tonm dan lanmizer e i vann son lekor avek ou, ou pa devre tret li koman en lesklav. 
LEV.25.40	I ava reste kot ou koman en anplwaye oubyen en viziter. I ava reste koman en serviter ziska lannen zibile. 
LEV.25.41	Apre, li avek son bann zanfan ava sorti anba ou lotorite; zot ava retourn kot zot dan zot prop fanmir e viv lo propriyete zot bann zanset. 
LEV.25.42	Annefe, zot mon serviter, akoz mon'n fer zot sorti Lezip. Zot pa kapab ganny vann parey lesklav. 
LEV.25.43	Pa tret li avek britalite. Konmsa, zot ava montre ki zot annan respe anver Bondye.
LEV.25.44	Zot ava aste lesklav zonm oubyen fanm kot bann nasyon ki antour zot. 
LEV.25.45	Zot ava osi kapab aste parmi bann etranze ki'n enstal zot dan zot kominote, oubyen dan enn zot bann klan ki reste kot zot e ki'n ne dan zot pei. Sa bann dimoun ava vin zot propriyete. 
LEV.25.46	Zot ava gard zot koman en patrimwann pour zot bann zanfan ki ava vin propriyeter e tret zot koman zot lesklav. Me konsernan zot bann frer Izraelit, personn kot zot pa pou tret son frer avek britalite.
LEV.25.47	Si en etranze oubyen en viziter dan ou pei in vin ris, e ou frer i dwa li, e i vann son lekor avek sa etranze, oubyen avek en desandan sorti dan son fanmir, 
LEV.25.48	ou frer ava kapab ganny reaste apre lavant: Enn son bann frer ava kapab pey pour li.
LEV.25.49	Son tonton oubyen garson son tonton, oubyen enn son pros fanmir ava osi kapab pey pour li. Si i annan dekwa pour peye, i ava kapab fer sa li menm. 
LEV.25.50	Alor, avek son aster, i ava kont kantite lannen ant letan ki i'n vann son lekor, ek lannen zibile. Konmsa, pri lavant ava proporsyonnel avek kantite lannen, dapre saler en anplwaye.
LEV.25.51	Si i reste ankor bokou lannen koman pri pour li ganny reaste, i ava pey en sonm proporsyonnel avek pri ki i ti aste.
LEV.25.52	Si i pa reste bokou lannen avan zibile, i ava fer son kont e ranbourse pour li reaste en par proporsyonnel avek sa bann lannen. 
LEV.25.53	Lannen apre lannen, i ava reste parey en anplwaye kot son met; son met pa pou tret li avek britalite.
LEV.25.54	Si i pa'n ganny reaste dan okenn sa bann fason, li avek son bann zanfan, ava ganny libere dan lannen zibile. 
LEV.25.55	Annefe, pep Izrael i mon bann serviter. Zot mon bann serviter ki mon'n fer sorti Lezip: Mwan menm SENYER zot Bondye.
LEV.26.1	Zot pa pou fer okenn fo bondye, ni fabrik okenn stati, ni okenn pilye ros sakre. Zot pa pou fer okenn stati taye dan zot pei pour zot prostern devan zot. Mwan menm SENYER, zot Bondye.
LEV.26.2	Zot ava obzerv mon bann saba, e montre gran respe pour mon sanktyer: Mwan menm SENYER.
LEV.26.3	Si zot swiv mon bann regleman, si zot gard mon bann komannman e met zot an pratik, 
LEV.26.4	mon ava donn zot lapli an sezon. Later ava prodwir bann rekolt e bann pye dibwa ava raport fri. 
LEV.26.5	Zot ava bat dible ziska letan rekolt rezen. Zot ava rekolte rezen ziska letan pour senm legren i ariv ankor. Zot ava manz zot dipen ziska zot ava rasazye. Zot ava viv an sekirite dan zot pei.
LEV.26.6	Mon pou met lape dan pei; personn pa pou vin trakas zot. Mon pou detri bann zannimo feros dan pei e lepe pa pou travers zot pei. 
LEV.26.7	Zot ava pourswiv zot bann lennmi ki ava tonm anba zot lepe. 
LEV.26.8	Senk parmi zot ava pourswiv 100 lennmi, e 100 parmi zot ava pourswiv 10,000 lennmi. Zot lennmi ava tonbe devan zot, anba zot lepe.
LEV.26.9	Mon pou pran swen avek zot. Mon pou donn zot bokou zanfan e fer zot popilasyon ogmante; mon pou gard mon lalyans avek zot. 
LEV.26.10	Zot ava manz zot vye rekolt dible e defalke bann ansyen rekolt pour fer plas pour sa ki nouvo. 
LEV.26.11	Mon pou vin reste parmi zot; mon pa pou abandonn zot. 
LEV.26.12	Mon pou mars parmi zot; mon pou vin zot Bondye e zot ava vin mon pep.
LEV.26.13	Mwan menm SENYER zot Bondye ki ti fer zot sorti Lezip pour ki zot pa vin lesklav ankor. Mon'n tir bann fardo lo zot zepol; zot ava kapab mars avek lafyerte.
LEV.26.14	Me, si zot pa ekout mwan e pa met an pratik tou sa bann komannman, 
LEV.26.15	si zot rezet mon bann regleman, mepriz mon bann lalwa; si zot pa obzerv mon bann komannman, si zot kas mon lalyans, 
LEV.26.16	la sa ki mon pou fer zot: Mon pou anvoy maler, maladi enkirab ek lafreyer lo zot. Zot pou vin aveg e zot pou deperi. Zot ava senm legren anven, akoz zot lennmi ki pou rekolte. 
LEV.26.17	Mon pou abandonn zot e zot lennmi ava ganny laviktwar lo zot. Dimoun ki deteste zot ava domin zot e zot ava sove san ki personn i pourswiv zot.
LEV.26.18	Si malgre tousala, zot pa ekout mwan, mon pou kontinyen pini zot set fwa plis ankor pour zot pese. 
LEV.26.19	Mon pou detri lorgey zot lafors e mon pou fer zot lesyel vin dir koman fer e zot later koman kwiv. 
LEV.26.20	Zot ava trimouse, me anven. Zot later pa pou donn okenn rekolt e bann pye dibwa pa pou prodwir okenn fri.
LEV.26.21	Si zot kontinyen reziste kont mwan e refize ekout mwan, mon pou ogmant zot pinisyon set fwa plis ankor pour zot pese. 
LEV.26.22	Mon pou anvoy kont zot bann zannimo sovaz ki ava touy zot bann zanfan e detri zot bann troupo. Zot pou disparet e zot semen pou vin dezer.
LEV.26.23	Si malgre sa, zot pa retourn kot mwan, me zot kontinyen reziste, 
LEV.26.24	mwan osi, mon pou reste kont zot. Mon pou pini zot set fwa plis pour zot bann pese. 
LEV.26.25	Mon pou anvoy lager kont zot, pour pini zot akoz mon lalyans. Si zot al pran refiz dan bann lavil, mon pou anvoy lepidemi parmi zot, e zot ava tonm dan lanmen lennmi. 
LEV.26.26	Mon pa pou donn zot dipen. Dis fanm ava kwi zot dipen dan en sel four. Manze pou ganny rasyonnen; zot ava manze, me zot pou ankor lafen.
LEV.26.27	Si, malgre tousala, zot pa ekout mwan, e kontinyen opoz mwan, 
LEV.26.28	mwan osi, mon pou osi kontinyen opoz zot avek lakoler. Mon pou koriz zot set fwa plis pour zot bann pese. 
LEV.26.29	Zot ava manz laser zot bann garson e zot ava manz laser zot bann fiy. 
LEV.26.30	Mon pou detri zot bann landrwa sakre e fer disparet zot bann lotel lansan. Mon pou met zot kadav an ta lo kadav zot bann zidol. Mon pou annan degou pour zot. 
LEV.26.31	Mon pou fer zot bann lavil vin en ta debri, devaste zot bann sanktyer; mon pa pou aksepte loder zot bann lofrann. 
LEV.26.32	Mon pou devaste pei. Zot bann lennmi ki ava vin reste la, ava etonnen. 
LEV.26.33	Mon pou dispers zot parmi bann nasyon e anvoy lager kont zot. Zot pei pou vin en dezolasyon e zot bann lavil ava vin en ta debri.
LEV.26.34	Alor, pandan tou sa bann lannen dezolasyon, ler zot ava dan pei zot bann lennmi, zot pei ava dan repo saba. Alor, pei ava repoze e akonpli son bann saba. 
LEV.26.35	Pandan tou sa letan dezolasyon, pei ava kapab repoze e ranplas bann saba ki pa'n ganny respekte ler zot ti pe reste la.
LEV.26.36	Pour sa bann ki ava'n reste dan pei, mon pou anvoy dekourazman lo zot dan pei zot bann lennmi. Tapaz en fey ki tonbe pou fer zot per. Zot pou sove konmsi zot ti pe sov lennmi. Zot pou tonbe menm si personn pa ti pe pourswiv zot. 
LEV.26.37	Zot pou tonm enn lo lot, konmsi zot pe sove devan lennmi, san ki personn pe pourswiv zot. Zot pa pou annan lafors pour reziste kont bann lennmi. 
LEV.26.38	Zot pou mor parmi bann nasyon etranze e pei zot bann lennmi ava devor zot. 
LEV.26.39	Bann sirvivan dan pei zot bann lennmi, ava deperi pa zis akoz zot bann pese, me osi akoz pese zot bann zanset.
LEV.26.40	Me si zot rekonnet zot pese e pese zot zanset, e avoue ki zot in komet en sakrilez kont mwan, e ki zot in kontinyen opoz mwan, 
LEV.26.41	zot ava konpran ki mwan osi, mon'n opoz zot e anmenn zot dan pei zot bann lennmi. Si zot imilye zot e aksepte pinisyon pour zot pese, 
LEV.26.42	alor, mon ava rapel mon lalyans avek Zakob. Mon ava osi rapel mon lalyans avek Izaak e avek Abrahanm e mon ava mazin pei. 
LEV.26.43	Konmsa, bann lennmi ava abandonn pei. Pandan ki i dan dezolasyon, i ava akonpli son saba. Alor, zot ava aksepte mon pinisyon, akoz zot in oze rezet mon bann regleman e mepriz mon bann lalwa.
LEV.26.44	Malgre tousala, mon pa pou rezet zot, ni ay zot e detri zot konpletman, ni kas mon lalyans avek zot, ler zot ava dan pei zot lennmi. Annefe, mwan menm SENYER zot Bondye.
LEV.26.45	Mon pou rapel mon lalyans ki mon ti fer avek zot bann zanset ler zot ti sorti Lezip, anba lizye bann nasyon, pour mwan vin zot Bondye. Mwan menm SENYER.
LEV.26.46	Sa i bann regleman, bann lalwa ek bann komannman ki SENYER in etabli ant li ek pep Izrael lo Montanny Sinai, par lentermedyer Moiz.
LEV.27.1	SENYER ti koz avek Moiz: 
LEV.27.2	Dir avek pep Izrael: Si en dimoun i oule akonpli en ve anver SENYER, i ava fer li dapre valer en et imen.
LEV.27.3	Pour en zonm aze ant 20 a 60 an, i ava 50 pyes larzan, dapre larzan sanktyer.
LEV.27.4	Pour en fanm: 30 pyes larzan.
LEV.27.5	Pour en fiy aze ant 5 a 20 an, son valer ava 20 pyes; pour en garson, dis pyes.
LEV.27.6	Ant en mwan a senk an, i ava senk pyes larzan pour en garson, trwa pyes pour en fiy.
LEV.27.7	Pour en dimoun ki annan plis ki 60 an, son valer ava 15 pyes larzan pour en zonm e 10 pyes larzan pour en fanm.
LEV.27.8	Si en dimoun ki'n fer en ve i tro pov pour li peye, i ava ganny prezante devan en pret. Pret ava fer en lestimasyon baze lo mwayen sa dimoun ki'n fer sa ve.
LEV.27.9	Si i konsern en zannimo ki kapab ganny ofer koman sakrifis an loner SENYER, sa zannimo ki ava kapab ganny ofer SENYER ava ganny konsakre. 
LEV.27.10	Fodre pa ranplas li, ni fer lesanz avek en lot zannimo, menm si sa zannimo i pli bon oubyen pli move. Me si en zannimo i ganny ranplase par en lot, tou le de ava ganny konsakre.
LEV.27.11	Si i konsern en zannimo enpir ki pa kapab ganny ofer koman en sakrifis an loner SENYER, sa zannimo ava ganny prezante devan en pret. 
LEV.27.12	Sa pret ava evalye sa zannimo an bonn sante oubyen non; son lestimasyon ava final. 
LEV.27.13	Me si zot oule reaste sa zannimo, fodre azout en senkyenm lo valer fikse.
LEV.27.14	Si en dimoun i konsakre son lakaz an loner SENYER, en pret ava estimen si sa lakaz i dan bon leta oubyen non. Son lestimasyon ava final. 
LEV.27.15	Si sa dimoun i oule reaste son lakaz konsakre, fodre i azout en senkyenm lo valer fikse e sa lakaz ava revin pour li.
LEV.27.16	Si en dimoun i konsakre en porsyon son later an loner SENYER, valer sa later ava baze lo kantite legren ki kapab ganny senmen lo la: 50 pyes larzan pour 300 kilo lagrenn lorz. 
LEV.27.17	Si sa dimoun i konsakre son morso later o konmansman lannen zibile, valer sa later ava baze lo son pri. 
LEV.27.18	Me si sa morso later in ganny konsakre apre lannen zibile, pret ava kalkil tarif dapre bann lannen ki reste ziska prosen lannen zibile. Pou annan en rediksyon lo valer ki'n ganny fikse.
LEV.27.19	Si sa dimoun i anvi reaste sa morso later ki i'n konsakre, i devre pey en senkyenm en plis lo valer ki ti'n ganny fikse e i ava revin propriyeter.
LEV.27.20	Me si sa porsyon later pa'n ganny reaste, oubyen in ganny vann avek en lot dimoun, alor sa later pa pou kapab ganny reaste. 
LEV.27.21	Ler sa morso later ava ganny libere dan lannen zibile, i ava vin sakre pour SENYER e propriyete bann pret, koman en morso later ki'n ganny konsakre an loner SENYER pour touzour.
LEV.27.22	Si en dimoun i konsakre an loner SENYER, en later ki i'n aste, me ki pa fer parti en propriyete, 
LEV.27.23	pret ava kalkil son valer ziska lannen zibile e pri ava ganny peye menm zour. Sa i en don sakre pour SENYER. 
LEV.27.24	Dan lannen zibile, sa porsyon later ava retourn pour sa dimoun avek ki i ti'n ganny aste e ki ti propriyeter sa later. 
LEV.27.25	Tou bann evalyasyon ava ganny fer dapre larzan sanktyer: En pyes i pez 10 granm.
LEV.27.26	Personn pa pou konsakre premye zannimo ki ne parmi son troupo, akoz koman en zannimo premye ne, i deza pour SENYER: Bef oubyen mouton, zot pour SENYER. 
LEV.27.27	En zannimo ki enpir ava kapab ganny reaste an azoutan en senkyenm valer ki'n ganny fikse. Si i pa'n ganny reaste, i ava ganny vann dapre lestimasyon.
LEV.27.28	Tou sa ki en zonm in konsakre pour SENYER, pa pou kapab ganny vann ni reaste. Sa i aplik pour zonm, zannimo, en propriyete. Tou sa ki'n ganny konsakre pour SENYER i vin en keksoz sakre. 
LEV.27.29	Tou zonm ki'n ganny konsakre pour SENYER pa kapab ganny reaste. I ava ganny touye.
LEV.27.30	En dizyenm parti prodwi later ek fri bann pye dibwa i pour SENYER: Zot in ganny konsakre pour SENYER. 
LEV.27.31	Sa enn ki ava oule reaste en parti sa dizyenm ki pour SENYER, ava bezwen azout en senkyenm.
LEV.27.32	Tou ladim bef, mouton ek kabri, savedir sak dizyenm zannimo ki pas anba baton berze, ava ganny konsakre pour SENYER. 
LEV.27.33	Pa rode si sa zannimo i bon ouswa i move, akoz i pa pou ganny ranplase. Me si kantmenm sa, en lesanz in ganny fer, alor tou le de zannimo ava sen e zot pa pou kapab ganny reaste.
LEV.27.34	Sa i bann komannman ki SENYER ti donn Moiz pour pep Izrael lo montanny Sinai.
NUM.1.1	SENYER ti koz avek Moiz dan dezer Sinai, dan Latant Temwannyaz, lo premye zour, dezyenm mwan, dezyenm lannen, apre ki zot ti'n sorti dan pei Lezip. I ti dir li:
NUM.1.2	Fer en resansman lo kominote pep Izrael, par klan e par fanmir; pran zot non enn par enn. 
NUM.1.3	Kont bann ki annan 20 an, an montan, tou sa bann ki pare pour servi dan larme Izrael. Ou ek Aaron ava kont zot tou, klan par klan. 
NUM.1.4	Pran avek ou, en zonm dan sak tribi, sef dan fanmir son klan.
NUM.1.5	La non sa bann zonm ki pou asiste ou: Dan tribi Riben: Elisour garson Sedeour; 
NUM.1.6	dan tribi Simeon: Seloumiel, garson Sourisadai; 
NUM.1.7	dan tribi Zida: Nasonn garson Aminadab; 
NUM.1.8	sorti dan tribi Isakar: Netaneel garson Souar; 
NUM.1.9	dan tribi Zabilon: Eliab garson Helonn; 
NUM.1.10	dan tribi Efraim garson Zozef; Elisama garson Amihoud, e sorti dan tribi Manase: Gamalyel garson Pedasour; 
NUM.1.11	dan tribi Benzamen: Abidann garson Gidoni; 
NUM.1.12	dan tribi Dann: Ahiezer garson Amisadai; 
NUM.1.13	dan tribi Aser: Pagiel garson Okrann; 
NUM.1.14	dan tribi Gad: Eliasaf garson Deouel; 
NUM.1.15	dan tribi Neftali: Ahira garson Einann.
NUM.1.16	Sa ti non bann ki ti'n ganny swazir parmi kominote Izrael, bann dirizan dan zot tribi; zot ti sef dan zot klan. 
NUM.1.17	Moiz ek Aaron ti pran sa bann zonm ki ti'n ganny nonmen. 
NUM.1.18	Lo premye zour, dezyenm mwan, zot tou ti rasanble pour fer anrezistre zot non, enn par enn, dapre zot klan e par fanmir. Zot ti anrezistre tou bann zenn garson 20 an, an montan. 
NUM.1.19	Parey SENYER ti'n ordonn Moiz, i ti kont zot tou dan dezer Sinai.
NUM.1.20	Dan tribi Riben, premye ne Izrael, son desandan par sak klan ek fanmir, tou zonm ki'n ganny 20 an, an montan, tou sa ki kapab servi dan larme pour lager: 
NUM.1.21	An tou, 46,500 zonm ti ganny resanse dan tribi Riben.
NUM.1.22	Dan tribi Simeon, son desandan par klan ek fanmir, tou zonm ki'n ganny 20 an, an montan, tou sa ki kapab servi dan larme pour lager: 
NUM.1.23	An tou, 59,300 zonm ti ganny resanse dan tribi Simeon.
NUM.1.24	Dan tribi Gad, son desandan par klan ek fanmir, tou zonm ki ti'n ganny 20 an, an montan, tou sa ki kapab servi dan larme pour lager: 
NUM.1.25	An tou, 45,650 zonm dan tribi Gad.
NUM.1.26	Dan tribi Zida, son desandan par klan ek fanmir, tou zonm ki'n ganny 20 an, an montan, tou sa ki kapab servi dan larme pour lager: 
NUM.1.27	An tou, 74,600 zonm dan tribi Zida.
NUM.1.28	Dan tribi Isakar, son desandan par klan ek fanmir, tou zonm ti'n ganny 20 an, an montan, tou sa ki kapab servi dan larme pour lager: 
NUM.1.29	An tou, 54,400 zonm dan tribi Isakar.
NUM.1.30	Dan tribi Zabilon, son desandan par sak klan ek fanmir, tou zonm ti'n ganny 20 an, an montan, tou sa ki kapab servi dan larme pou lager: 
NUM.1.31	An tou, 57,400 zonm dan tribi Zabilon.
NUM.1.32	Dan tribi Efraim garson Zozef, son desandan par klan ek fanmir, tou zonm ki'n ganny 20 an, an montan, tou sa ki kapab servi dan larme pour lager: 
NUM.1.33	An tou, 40,500 zonm dan tribi Efraim.
NUM.1.34	Dan tribi Manase, son desandan par klan ek fanmir, tou zonm ki'n ganny 20 an, an montan, tou sa ki kapab servi dan larme pour lager: 
NUM.1.35	An tou 32,200 zonm dan tribi Manase.
NUM.1.36	Dan tribi Benzamen, son desandan par sak klan ek fanmir, tou zonm ti'n ganny 20 an, an montan, tou sa ki kapab servi dan larme pou lager: 
NUM.1.37	An tou 45,400 zonm dan tribi Benzamen.
NUM.1.38	Dan tribi Dann, son desandan par klan ek fanmir, tou zonm ti'n ganny 20 an, an montan, tou sa ki kapab servi dan larme pour lager: 
NUM.1.39	An tou 62,700 zonm dan tribi Dan.
NUM.1.40	Dan tribi Aser, son desandan par klan ek fanmir, tou zonm ki'n ganny 20 an, an montan, tou sa ki kapab servi dan larme pour lager: 
NUM.1.41	An tou 41,500 zonm dan tribi Aser.
NUM.1.42	Dan tribi Neftali, son desandan par klan ek fanmir, tou zonm ki'n ganny 20 an, an montan, tou sa ki kapab servi dan larme pour lager: 
NUM.1.43	An tou 53,400 zonm dan tribi Neftali.
NUM.1.44	Sa i lakantite zonm ki Moiz ek Aaron ti konte avek led sa 12 sef ki sorti dan sak tribi. 
NUM.1.45	Tou pep Izrael, resanse par fanmir, tou zonm aze 20 an, an montan ki kapab al dan larme Izrael 
NUM.1.46	ti fer en total 603,550 zonm. 
NUM.1.47	Me bann Levit pa ti ganny konte dapre lezot tribi. 
NUM.1.48	Annefe, SENYER ti'n dir avek Moiz, 
NUM.1.49	“Pa bezwen kont tribi Levi, e pa bezwen fer resansman lo zot parmi bann tribi Izrael. 
NUM.1.50	Plito apwent zot pour pran ansarz Latant Temwannyaz e lo tou son bann lobze ek tou lezot propriyete Latant. Zot bezwen pran swen avek Latant e otour kan. 
NUM.1.51	Sak fwa ki Latant i ganny deplase, bann levit ava bezwen demont li, e sak fwa ki zot arete pour kanpe, bann levit ava remont li. Si en dimoun i aprose, i devret ganny met anmor. 
NUM.1.52	Bann tribi Izraelit i bezwen diviz zot par klan ler zot enstal zot latant, sakenn dan son prop klan anba bannyer son fanmir. 
NUM.1.53	Me bann levit ava pik zot latant toultour Latant Temwannyaz pour anpes maler tonm lo bann Izraelit. Bann levit i responsab pour pran swen avek Latant Temwannyaz.”
NUM.1.54	Bann Izraelit ti fer tou parey SENYER ti'n ordonn Moiz.
NUM.2.1	SENYER ti dir avek Moiz ek Aaron: 
NUM.2.2	Bann Izraelit ava kanp par tribi, sakenn anba bannyer son fanmir. Zot ava enstal zot latant en bon distans e vir li dan direksyon Latant Rankont.
NUM.2.3	Tribi Zida ava kanp anba son bannyer, lo kote Les, dan direksyon soley leve avek son sef: Nasonn, garson Aminadab. 
NUM.2.4	Son larme: 74,600 zonm.
NUM.2.5	Tribi Isakar ava kanp obor li avek son sef: Netaneel garson Souar. 
NUM.2.6	Son larme: 54,400 zonm.
NUM.2.7	Tribi Zabilon avek son sef: Eliab, garson Helonn. 
NUM.2.8	Son larme: 57,400 zonm.
NUM.2.9	Total zonm ki'n ganny resanse dan kan Zida avek son bann vwazen: An tou 186,400 zonm. Zot ava sorti premye.
NUM.2.10	Lo kote Sid, i vin tribi Riben avek son sef: Elisour, garson Sedeour. 
NUM.2.11	Son larme: 46,500 zonm.
NUM.2.12	Obor li, i vin tribi Simeon avek son sef: Seloumiel, garson Sourisadai. 
NUM.2.13	Son larme 59,300 zonm.
NUM.2.14	Apre, i vin tribi Gad avek son sef: Eliasaf, garson Reouel. 
NUM.2.15	Son larme: 45,650 zonm.
NUM.2.16	Total zonm resanse dan kan Riben ek son bann vwazen: An tou 151,450 zonm. Zot ava sorti dezyenm.
NUM.2.17	Apre, bann levit ava sorti dan milye bann kanpman avek Latant Rankont; zot ava kanp dan menm lord, sakenn anba son bannyer.
NUM.2.18	Lo kote Was, ava vin kan Efraim anba son bannyer, avek son sef tribi: Elisama, garson Amihoud. 
NUM.2.19	Son larme: 40,500 zonm.
NUM.2.20	Akote li, ava vin tribi Manase avek son sef tribi: Gamalyel, garson Pedasour. 
NUM.2.21	Son larme 32,200 zonm.
NUM.2.22	Apre, i vin tribi Benzamen avek son sef: Abidann, garson Gidoni. 
NUM.2.23	Son larme: 35,400 zonm.
NUM.2.24	Total zonm resanse dan kan Efraim: 108,100 zonm. Zot ava sorti trwazyenm.
NUM.2.25	Lo kote Nor, ava vin tribi Dann avek son sef tribi: Ahiezer, garson Amisadai. 
NUM.2.26	Son larme: 62,700 zonm.
NUM.2.27	Tribi Aser ava kanp akote li, avek son sef tribi: Pagiel, garson Okrann. 
NUM.2.28	Son larme: 41,500 zonm.
NUM.2.29	Apre, i vin tribi Neftali avek son sef: Ahira, garson Einann. 
NUM.2.30	Son larme: 53,400 zonm.
NUM.2.31	Total zonm resanse dan kan Dann: 157,600 zonm. Zot ava sorti dernyen, dapre lord zot bannyer.
NUM.2.32	Total larme Izrael resanse e kanpe fanmir par fanmir: 603,550 zonm an tou.
NUM.2.33	Bann levit pa ti ganny resanse parmi bann Izraelit, dapre lord ki SENYER ti'n donn Moiz.
NUM.2.34	Bann Izraelit ti fer parey SENYER ti'n ordonn Moiz. Zot ti kanp par group, sakenn dan son klan, dapre son fanmir.
NUM.3.1	La bann desandan Aaron ek Moiz kan SENYER ti koz avek Moiz lo montanny Sinai.
NUM.3.2	La non bann garson Aaron: Nadab, premye garson, Abihou, Eleazar e Itamar. 
NUM.3.3	Sa ti non bann garson Aaron. Zot ti pret e ganny konsakre pour bann fonksyon pret.
NUM.3.4	Nadab ek Abihou ti mor devan SENYER, akoz zot ti ofer li en dife ordiner. Zot ti mor dan dezer Sinai e zot ti napa zanfan. Eleazar ek Itamar ti kontinyen ranpli zot fonksyon anba sirveyans zot papa Aaron.
NUM.3.5	SENYER ti dir Moiz: 
NUM.3.6	Fer tribi Levi vini e met zot pare pour asiste Aaron. 
NUM.3.7	Zot ava travay avek li e zot ava servi pep Izrael antye devan Latant Rankont SENYER, pour ede dan servis sanktyer. 
NUM.3.8	Zot ava pran swen avek tou bann akseswar ki dan Latant SENYER e zot ava servi pep Izrael dan servis pour sanktyer. 
NUM.3.9	Alor, ou ava donn Aaron ek son bann garson, bann Levit. Zot ava ganny donnen san rezerv parmi pep Izrael. 
NUM.3.10	Ou ava etabli Aaron ek son bann garson dan zot fonksyon pret. En dimoun ordiner ki apros zot, i devret ganny met anmor.
NUM.3.11	Apre sa, SENYER ti dir Moiz: 
NUM.3.12	Mon pran tou bann levit pour mwan dan plas tou bann lene pep Izrael. Bann levit i pour mwan. 
NUM.3.13	Annefe, tou bann lene i pour mwan. Depi zour ki mon ti touy tou bann lene dan pei Lezip, mon ti konsakre tou bann lene dan Izrael. Zonm koman zannimo, zot pour mwan. Mwan menm SENYER.
NUM.3.14	SENYER ti koz avek Moiz dan dezer Sinai. I ti dir li: 
NUM.3.15	Fer resansman tou bann zanfan tribi Levi par fanmir dapre zot zanset: Fer resansman tou bann garson ki aze en mwan an montan.
NUM.3.16	Moiz ti fer en resansman dapre lord ki SENYER ti'n donn li.
NUM.3.17	La non tou bann garson Levi: Gersonn, Keat ek Merari. 
NUM.3.18	La non bann garson Gersonn, klan par klan: Livni ek Simei. 
NUM.3.19	Bann garson Keat, klan par klan: Anmranm, Yisear, Hebron, ek Ouziel. 
NUM.3.20	Bann garson Merari: Mali ek Mousi. Sa i bann desandan tribi Levi resanse par fanmir.
NUM.3.21	Bann desandan Gersonn: Klan Livnit ek klan Simeit, zot ti desandan bann Gersonit. 
NUM.3.22	An tou ti annan 7,500 garson parmi bann Gersonit ki ti aze plis ki en mwan. 
NUM.3.23	Fanmir bann Gersonit ti kanp deryer Latant SENYER dan kote Was. 
NUM.3.24	Eliasaf, garson Lael ti sef fanmir bann Gersonit. 
NUM.3.25	Travay bann Gersonit dan Latant Rankont SENYER, se pour okip Latant SENYER, son kouvertir, Rido devan lantre Latant Rankont SENYER, 
NUM.3.26	Bann zagraf ek rido ki devan lakour ek rido ki otour lakour eksteryer, lotel sakrifis ek tou bann lakord ki ti servi pou mont latant.
NUM.3.27	Bann klan Kehat: Bann Anmramit, bann Yisearit, bann Hebronit, bann Ouzielit; sa ti desandan bann Kehatit. 
NUM.3.28	Ler ou kont tou bann Keatit, bann garson ki aze par lao en mwan, i annan en tou 8,600 pou asir servis dan sanktyer. 
NUM.3.29	Klan bann Kehatit ti kanp dan kote Sid.
NUM.3.30	Elisafann, garson Ouziel ti sef bann Keatit. 
NUM.3.31	Zot ti responsab Kof Lalyans, latab, portlanp, bann lotel ek tou bann lobze ki pret ti servi. Zot ti osi ansarz rido ki dan sanktyer e bann zagraf ki servi pour fer montaz avek.
NUM.3.32	Eleazar, garson Aaron ti sef tou bann Levit. I ti ansarz bann pret ki responsab servis dan sanktyer.
NUM.3.33	Klan Merari: Bann Malit e bann Mousit; ansanm zot ti fer klan Merari. 
NUM.3.34	Bann garson Merari ki annan en mwan an montan, i fer an tou 6,200. 
NUM.3.35	Souriel, garson Abihail ti sef fanmir bann Merari. Zot ti kanp dan kote Nor avek Latant SENYER. 
NUM.3.36	Zot ti ansarz tou bann pike ek bann bar Latant SENYER, bann pike traver, bann kolonn ek son bann lipye, tou son bann montaz ki al avek; 
NUM.3.37	bann kolonn deor dan lakour avek zot bann montaz, zot bann pike ek zot bann lakord.
NUM.3.38	Moiz, Aaron ek son bann garson ti kanp devan Latant SENYER, ki lo kote Les. Se zot ki pou fer servis dan sanktyer an faver pep Izrael. Sa enn ki apros sa landrwa, si i pa pret, devret ganny met anmor. 
NUM.3.39	Tou bann garson tribi Levi ki Moiz ek Aaron ti konte, aze depi en mwan an montan, ti fer 22,000 an tou.
NUM.3.40	SENYER ti dir Moiz: Fer resansman tou bann lene garson bann Izraelit ki annan en mwan an montan. Kont zot enn par enn par zot non. 
NUM.3.41	Gard bann levit pour mwan, mwan menm SENYER, dan plas tou sa bann lene garson pep Izrael. Anmenmtan, ou ava gard tou zannimo bann levit pour mwan dan plas bann lene zannimo dan troupo pep Izrael.
NUM.3.42	Alor, Moiz ti fer resansman tou bann lene garson parmi bann tribi pep Izrael parey SENYER ti'n dir li. 
NUM.3.43	Bann lene garson ki ti aze plis ki en mwan ti annan an tou 22,273.
NUM.3.44	SENYER ti dir Moiz: 
NUM.3.45	Pran bann levit dan plas bann lene parmi pep Izrael. Pran osi zot zannimo dan plas lene zannimo bann Izraelit. Bann levit i pour mwan, mwan menm SENYER. 
NUM.3.46	Pour pri sa 273 lene garson dan tribi Izrael ki an plis lo bann levit, 
NUM.3.47	kont senk pyes larzan par tet e servi lanmonnen sanktyer, 10 granm sakenn. 
NUM.3.48	Donn tou sa larzan Aaron. Son bann garson pour pri ki ou'n aste bann lene garson ki ti an plis.
NUM.3.49	Moiz ti ranmas sa larzan sorti kot sa bann lene garson ki ti'n ganny konte an plis. 
NUM.3.50	I ti pran sa larzan sorti kot sa bann lene garson: 1,365 pyes larzan dan lanmonnen sanktyer. 
NUM.3.51	Moiz ti donn sa larzan Aaron ek son bann garson, parey SENYER ti'n ordonn li.
NUM.4.1	SENYER ti dir Moiz ek Aaron: 
NUM.4.2	Parmi bann garson Levi, fer en resansman tou bann garson Keat par fanmir, dapre zot zanset; 
NUM.4.3	tou bann ki aze 30 an ziska 50 an, ki kapab travay dan Latant Rankont SENYER. 
NUM.4.4	Travay ki bann garson Keat pou fer dan Latant Rankont SENYER; zot pou ansarz bann lobze tre sakre.
NUM.4.5	Kan kanpman pou deplase, Aaron ek son bann garson ava dekros rido separasyon dan sanktyer e kouver Kof Lalyans. 
NUM.4.6	Zot ava met en kouvertir lapo zannimo lo la. Apre, zot ava kouver li avek en latwal ble e met son bann bar anplas.
NUM.4.7	Lo latab lofrann dipen, zot ava tal en tapi kouler ble e apre met bann pla. Zot ava met bann lakoup, bann bol, flakon delwil. Zot ava osi met Dipen pour lofrann permanan lo sa latab. 
NUM.4.8	Par lao tou sa, zot ava tal en lot tapi kouler rouz e en lot kouvertir lapo zannimo lo la. Apre, zot ava met son bann bar avek latab.
NUM.4.9	Apre sa, zot ava pran en tapi kouler ble pou kouver portlanp ek son bann lalanp, son bann tennywar ek son bann bobes lalanp, bann sandriye ek tou bann resipyan pour delwil.
NUM.4.10	Zot ava met tou sa bann lobze dan en sak an kwir e met lo son brankar.
NUM.4.11	Lo lotel annor, zot ava met en tapi kouler ble e en kouvertir an kwir. Apre, zot ava plas son bann bar. 
NUM.4.12	Zot ava pran tou sa bann lobze ki servi dan sanktyer, zot ava met tou dan en tapi kouler ble. Apre, zot ava met en kouvertir an kwir e plas tou lo brankar.
NUM.4.13	Zot ava tir tou lasann lagres ki lo lotel e zot ava kouver li avek en tapi kouler rouz.
NUM.4.14	Zot ava met lo lotel tou bann istansil ki servi pour sakrifis: Pwalon, fourset, lapel, bol, tou bann istansil ki servi lo lotel. Zot ava met en kouvertir an kwir par lao e met bann bar avek lotel. 
NUM.4.15	Kan zot lev kan, ler Aaron ek son bann garson in fini kouver sanktyer avek tou son bann akseswar, bann garson Keat ava vini pour transport li. Me zot pa devre tous okenn sa bann lobze sakre. Si zot fer sa, zot pou mor.
NUM.4.15	Sa i bann lobze dan Latant Rankont SENYER ki bann garson Keat a bezwen transporte.
NUM.4.16	Eleazar, garson pret Aaron, pou ansarz delwil pour bann lalanp, lansan parfimen, lofrann vezetal, delwil pour konsekrasyon: I pou ansarz tou sa ki pase dan Latant Sanktyer e lo son bann istansil.
NUM.4.17	SENYER ti dir Moiz ek Aaron: 
NUM.4.18	Ou pa devre les klan bann Keatit ganny detri parmi bann Levit. 
NUM.4.19	La sa ki ou ava fer pour zot pa mor ler zot apros landrwa sakre: Aaron ek son bann garson ava plas zot devan sa ki zot pou transporte. 
NUM.4.20	Zot pa devre antre dan Latant pour get okenn lobze sakre, pa menm pour en pti moman letan, pangar zot mor.
NUM.4.21	SENYER ti dir Moiz: 
NUM.4.22	Fer en lalis bann garson Gersonn, par fanmir dapre zot zanset.
NUM.4.23	Fer resansman tou sa bann ki aze ant 30 e 50 an e ki kapab fer servis dan Latant Rankont SENYER. 
NUM.4.24	La travay ki bann Gersonit pou fer e sa ki zot devre transporte:
NUM.4.25	Zot pou transport rido ek bann latwal kouvertir Latant SENYER; bann kouvertir avek lapo zannimo ki kouver Latant Rankont SENYER; rido ki devan la lantre Latant Rankont SENYER, 
NUM.4.26	bann rido lakour eksteryer ki antour Latant SENYER ek rido lantre devan, avek tou son bann lakord ek son bann zagraf. Tousala i travay bann Gersonit.
NUM.4.27	Bann Gersonit ava travay anba direksyon Aaron ek son bann garson, swa dan sa ki zot pou transporte, swa dan lezot travay ki zot pou fer. Ou ava diriz zot dan tou sa ki zot pou fer. 
NUM.4.28	Sa i travay bann Gersonit dan Latant Rankont SENYER. Itamar, garson pret Aaron, ava sirvey zot travay.
NUM.4.29	Fer en lalis tou bann Merarit par fanmir dapre zot zanset.
NUM.4.30	Fer en resansman lo tou bann ki aze 30-50 an, ki kalifye pour fer en servis dan Latant Rankont SENYER.
NUM.4.31	La sa ki zot devre transporte; sa i zot travay dan Latant Rankont SENYER: Bann lankadreman, sevron, kolonn, lipye kolonn, 
NUM.4.32	kolonn ki toultour lakour eksteryer e zot lipye, son bann pike e zot lakord, tou son bann zouti. Ou ava donn sakenn son morso pour li transporte.
NUM.4.33	Sa i pou travay bann garson Merari; i zot travay dan Latant Rankont SENYER. I pou tonm anba sirveyans Itamar, garson pret Aaron.
NUM.4.34	Moiz, Aaron ek bann dirizan kominote Izrael ti fer en resansman tou bann garson Keat, par klan e par fanmir; 
NUM.4.35	tou sa bann ki ti aze ant 30 e 50 an, ki ti kapab antre dan servis Latant Rankont SENYER.
NUM.4.36	Ti annan 2,750 zonm an tou, par klan. 
NUM.4.37	Sa ti total bann Keatit, tou sa bann ki ti kalifye pou travay dan servis Latant Rankont SENYER, bann ki Moiz ek Aaron ti konte, dapre sa ki SENYER ti'n ordonnen, par lentermedyer Moiz.
NUM.4.38	Total bann garson Gersonn par fanmir, 
NUM.4.39	tou sa bann ki aze ant 30 e 50 an e ki ti kalifye pou travay dan servis Latant Rankont SENYER: 
NUM.4.40	An tou 2,630 zonm dan zot klan e dan zot fanmir.
NUM.4.41	Sa ti total bann Gersonit, tou sa bann ki ti kapab travay dan servis Latant Rankont SENYER, dan resansman ki Moiz ek Aaron ti fer, dapre sa ki SENYER ti ordonnen.
NUM.4.42	Sa ti total bann Merarit, par klan e par fanmir, 
NUM.4.43	tou sa bann ki aze ant 30 e 50 an e ki kalifye pou travay dan servis Latant Rankont SENYER: 
NUM.4.44	An tou, ti annan 3,200 zonm dan zot bann klan.
NUM.4.45	Sa ti total bann garson Merari ki Moiz ek Aaron ti konte dan resansman fer dapre lord SENYER par lentermedyer Moiz.
NUM.4.46	La total tou bann Levit ki Moiz, Aaron ek bann dirizan pep Izrael ti konte, par fanmir dapre zot zanset, 
NUM.4.47	tou sa ki aze ant 30 e 50 an e ki devre fer en servis dan Latant Rankont SENYER, travay pour transport pake: 
NUM.4.48	8,580 zonm an tou. 
NUM.4.49	Dapre lord SENYER, anba direksyon Moiz, sakenn ti ganny son responsabilite e kwa ki pou transporte; sakenn ti'n ganny son travay ki SENYER ti'n ordonn Moiz.
NUM.5.1	SENYER ti dir Moiz: 
NUM.5.2	Donn lord pep Izrael e dir zot ki zot devre met an deor kan, tou bann dimoun ki ganny en maladi ki parey lalep, bann ki annan en desarz e tou bann ki'n vin enpir par kontak avek dimoun mor. 
NUM.5.3	Fer sorti tou zonm oubyen fanm; met zot an deor kan pour zot pa kontamin kan kot mon pe reste parmi zot.
NUM.5.4	Alor, bann Izraelit ti fer sorti tou sa bann dimoun an deor kan. Lepep ti fer parey SENYER ti'n dir Moiz.
NUM.5.5	SENYER ti koz avek Moiz: 
NUM.5.6	Dir kominote Izrael: En zonm oubyen en fanm ki fer ditor son prosen i koupab devan SENYER i koupab. 
NUM.5.7	I devre konfes sa pese e repar domaz an azoutan en senkyenm son valer e donn sa dimoun ki i'n fer ditor.
NUM.5.8	Si sa viktim napa okenn fanmir pour resevwar sa domaz, sa lobze ava al pour SENYER. Pret ava resevwar sa lobze ansanm avek sa mouton ki i pou ofer pour pardon son pese. 
NUM.5.9	Tou bann lofrann ek bann keksoz sen ki kominote Izrael i anmenn kot pret i pour li. 
NUM.5.10	Bann keksoz sakre ki dimoun i donn pret i pour li.
NUM.5.11	SENYER ti dir Moiz: 
NUM.5.12	Dir pep Izrael: Si en fanm marye i tronp son mari, 
NUM.5.13	si en lot zonm ki pa son mari i annan rapor seksyel avek li e sa i pas dan sekre, san ki son mari i konnen; si napa temwen akoz personn pa'n war li dan aksyon; 
NUM.5.14	si en lespri zalouzi i pran sa zonm akoz i annan soupson ki son fanm in dezonor son lekor; oubyen si en lespri zalouzi i pran sa zonm e i soupsonn son fanm me, son fanm pa'n dezonor son lekor; 
NUM.5.15	alor sa zonm ava anmenn son fanm kot pret. I ava anmenn lofrann neseser pour son fanm: 2.5 kilo lafarin lorz. I pa bezwen vid delwil e met lansan avek, akoz i en lofrann vezetal, en lofrann zalouzi pour denons en fot.
NUM.5.16	Pret ava fer sa fanm aprose e prezant li devan SENYER. 
NUM.5.17	Pret ava pran delo sakre dan en bol an seramik. I ava pran lapousyer ki ater dan sanktyer e met dan sa delo.
NUM.5.18	Pret ava fer sa fanm prezant li devan SENYER. I ava delarg son seve e met dan son lanmen lofrann vezetal ki i'n anmennen, akoz zalouzi son mari. Sa pret ava tenir dan son lanmen sa delo anmer ki donn malediksyon. 
NUM.5.19	I ava fer sa fanm fer en serman. I ava dir li: Si okenn zonm pa'n dormi avek ou e ki ou pa'n tronp ou mari pour fer sa ki mal e dezonor ou prop lekor, sa delo pou napa okenn lefe advers lo ou. 
NUM.5.20	Me si ou'n fer sa ki mal e ou'n avek en lot zonm apar ou mari, si ou'n dezonor ou lekor e ki en lot zonm in annan rapor seksyel avek ou, 
NUM.5.21	SENYER ava fer ou vin parey sa ki i dir dan sa serman parmi ou kominote. Ou de kwis pou deperi e ou vant pou gonfle. 
NUM.5.22	Sa delo ki donn malediksyon ava desann dan ou vant e fer li anfle e ou pou deperi. Sa fanm ava reponn: Amenn! Amenn!
NUM.5.23	Apre, sa pret ava ekri sa bann malediksyon dan en liv e answit lav dan sa delo anmer. 
NUM.5.24	I ava fer sa fanm bwar sa delo anmer ki donn malediksyon. Sa delo anmer ki donn malediksyon ava penetre dan li e fer li santi douler. 
NUM.5.25	Pret ava pran sa lofrann dan lanmen sa fanm e depoz li lo lotel devan SENYER. 
NUM.5.26	Answit, pret ava pran en ponnyen lafarin dan sa lofrann, bril li lo lotel e apre fer sa fanm bwar sa delo.
NUM.5.27	Apre ki pret in fer li bwar sa delo, la sa ki pou arive: Si i koupab e ki i'n tronp son mari, sa delo ki donn malediksyon pou penetre dan li e donn li douler; son vant pou gonfle e son kwis pou deperi. Sa fanm pou vin parey in dir dan son serman. I ava vin en legzanp malediksyon parmi son pep. 
NUM.5.28	Me si sa fanm pa'n dezonor son lekor e ki i pir, i ava ganny deklare inosan e i ava kapab fer zanfan.
NUM.5.29	Sa i lalwa lo bann ka zalouzi ler en fanm ki anba lotorite son mari i dezonor son lekor; 
NUM.5.30	oubyen ler en zonm zalou i soupsonn son fanm: Son mari ava fer son fanm konparet devan SENYER. Pret ava aplik lo li tou sa ki lalwa i dir. 
NUM.5.31	Alor, sa zonm ava lib, me sa fanm ava anmenn konsekans son pese.
NUM.6.1	SENYER ti koz avek Moiz: 
NUM.6.2	Dir avek pep Izrael:
NUM.6.2	Ler en zonm oubyen en fanm i fer ve en Nazireen e konsakre li pour SENYER, 
NUM.6.3	sa dimoun pa devre bwar ni diven ni okenn labwason for. I pa devre bwar vineg fer avek diven ni vineg fer avek lalkol. I pa devre bwar okenn zi rezen, ni manz rezen fre ni rezen sek. 
NUM.6.4	Pandan tou letan son ve, i pa devre manz okenn prodwi ki'n fer avek rezen, pa menm son lagrenn ni son lapo.
NUM.6.5	Pandan tou letan son ve, i pa devre raz son latet ziska ler son letan konsekrasyon avek SENYER i terminen. I pou en dimoun sen, e i ava les son seve pouse.
NUM.6.6	Pandan letan ki i'n met li apar pour SENYER, i pa devre al obor en kadav. 
NUM.6.7	I pa devre fer li vin enpir menm si son papa, son manman, son frer oubyen son ser i mor, akoz konsekrasyon SENYER i lo li. 
NUM.6.8	Pandan tou letan son ve, i sen pour SENYER.
NUM.6.9	Si en dimoun i mor sibitman obor li, e ki son ve i ganny profannen, i ava raz son latet lo setyenm zour, ler i fer son pirifikasyon. 
NUM.6.10	Lo wityenm zour, i ava anmenn kot pret devan Latant Rankont SENYER, de tourtrel ouswa de zenn pizon. 
NUM.6.11	Pret ava ofer enn pour sakrifis pese e lot pour sakrifis konplet. I ava fer rityel pardon son pese ki i'n fer akoz sa lekor mor. Son menm zour, i ava konsakre son latet. 
NUM.6.12	I ava rekonsakre li pour SENYER pour sa dire letan ki i ti'n fer son ve. I ava anmenn en zenn mouton mal enn an, pour fer en sakrifis reparasyon; me son bann letan konsekrasyon avan, pa pou konte, akoz in kas son ve nazireen.
NUM.6.13	Sa i lalwa konsernan bann Nazireen: Zour son letan nazirea i fini, i ava vin devan lantre Latant Rankont SENYER. 
NUM.6.14	I ava ofer SENYER son don: En zenn mouton mal enn an, san defo koman en sakrifis konplet; en zenn femel mouton aze enn an san defo pour en sakrifis pese e en mouton mal adilt san defo, koman en sakrifis lape. 
NUM.6.15	I ava osi anmenn en pannyen plen avek dipen san lelven, gato fler lafarin petri avek delwil e galet san lelven aroze avek delwil, avek lofrann sereal ek lofrann labwason.
NUM.6.16	Pret ava prezant sa bann lofrann devan SENYER e ofer sakrifis pardon pese e sakrifis konplet. 
NUM.6.17	I ava ofer sakrifis lape en pannyen dipen san lelven; pret ava osi ofer son lofrann sereal ek lofrann labwason. 
NUM.6.18	Alor, sa Nazireen ava raz son latet devan lantre Latant Rankont SENYER, e zet tou son seve dan dife ki brile anba sakrifis lape.
NUM.6.19	Pret ava pran zepol sa mouton mal adilt, ki'n fini kwi e pran en gato san lelven dan pannyen, en galet san lelven. I ava met tousala dan lanmen sa Nazireen apre ki i'n fini raz son latet. 
NUM.6.20	Pret ava prezant sa avek bann rityel devan SENYER. Sa i bann keksoz sen ki pour sa pret, ansanm avek lestoma ek kwis ki ganny prezante. Apre, sa Nazireen ava kapab bwar diven ankor.
NUM.6.21	Sa i lalwa konsernan bann Nazireen ki fer en ve. Sa i osi bann prezan ki i devre ofer SENYER pour son nazirea, apar lezot lofrann ki i kapab anmennen. Me i oblize ofer dapre ve ki i'n fer, e dapre lalwa konsekrasyon bann Nazireen.
NUM.6.22	SENYER ti dir Moiz: 
NUM.6.23	Dir Aaron ek son bann garson:
NUM.6.23	La koman zot pou beni pep Izrael: Zot ava dir:
NUM.6.24	SENYER ava beni ou e protez ou!
NUM.6.25	SENYER ava fer briye son regar lo ou e akord ou son lagras!
NUM.6.26	SENYER ava lev son regar lo ou e donn ou lape!
NUM.6.27	Konmsa zot ava fer mon non repoz lo pep Izrael e mon ava beni zot.
NUM.7.1	Zour ki Moiz ti fini mont Latant SENYER, i ti vers delwil e konsakre tou son bann istansil; i ti osi konsakre lotel avek tou son bann istansil. 
NUM.7.2	Bann dirizan pep Izrael, bann sef sak tribi ti amenn zot lofrann. Zot ti sa bann sef tribi ki ti'n diriz resansman. 
NUM.7.3	Zot ti anmenn zot lofrann e prezant li devan SENYER: Sis saret kouver ek 12 bef, en saret pour de dirizan e en bef pou sak dirizan. Zot ti prezant tousala devan Latant SENYER.
NUM.7.4	SENYER ti dir Moiz: 
NUM.7.5	Pran sa bann lofrann ki zot in anmennen. Zot ava servi pour servis dan Latant Rankont SENYER. Donn avek bann Levit ki ava servi dapre latas ki sakenn i annan.
NUM.7.6	Moiz ti pran sa bann saret ek sa bann bef ki i ti donn avek bann Levit. 
NUM.7.7	I ti donn de saret ek kat bef bann garson Gersonn, dapre sa ki zot ti bezwen pour servis. 
NUM.7.8	I ti donn sa kat lezot saret ek sa wit bef avek bann garson Merari, dapre zot bezwen, pour servis anba direksyon Itamar, garson Aaron.
NUM.7.9	Bann garson Keat pa ti ganny okenn par, akoz zot travay ti zis pour transport bann lobze sakre lo zot zepol.
NUM.7.10	Bann sef ti prezant zot lofrann zour dedikas lotel, zour ki zot ti fer lonksyon avek delwil. Zot ti prezant zot lofrann devan lotel.
NUM.7.11	SENYER ti dir Moiz: Bann sef devre anmenn zot lofrann sakenn son tour e sakenn son zour pour dedikas lotel:
NUM.7.12	Premye zour, Nasonn, garson Aminadab sorti dan tribi Zida, ki ti anmenn son lofrann. 
NUM.7.13	Sa ti en plato annarzan ki ti pez anviron 1,300 granm, en bol annarzan ki ti pez 700 granm dapre pwa sanktyer. Tou le de ti ranpli avek lafarin petri avek delwil pour lofrann; 
NUM.7.14	en lakoup annor ki pez 100 granm, ranpli avek lansan; 
NUM.7.15	en toro, en mouton mal adilt, en zenn mouton aze enn an pour sakrifis konplet; 
NUM.7.16	en bouk pour sakrifis pese; 
NUM.7.17	e pour sakrifis lape, ti annan de toro, senk mouton mal adilt, senk bouk ek senk zenn mouton enn an. Tousala ti lofrann ki Nasonn, garson Aminadab ti anmennen.
NUM.7.18	Dezyenm zour, Netaneel, garson Souar, sef Isakar ki ti anmenn son lofrann. 
NUM.7.19	Sa ti en plato annarzan ki ti pez 1300 granm, en bol annarzan ki ti pez 700 granm dapre pwa sanktyer, tou le de ranpli avek lafarin petri avek delwil pour lofrann; 
NUM.7.20	en lakoup annor ki pez 100 granm, ranpli avek lansan; 
NUM.7.21	en toro, en mouton mal adilt, en zenn mouton aze enn an pour sakrifis konplet; 
NUM.7.22	en bouk pour sakrifis pese; 
NUM.7.23	e pour sakrifis lape, de toro, senk mouton mal adilt, senk bouk ek senk mouton enn an. Tousala ti lofrann Netaneel, garson Souar.
NUM.7.24	Trwazyenm zour, ti tour sef tribi Zabilon, Eliab, garson Helonn. 
NUM.7.25	I ti ofer en plato annarzan ki ti pez 1300 granm, en bol annarzan ki ti pez 700 granm dapre pwa sanktyer, tou le de ranpli avek lafarin petri avek delwil pour lofrann, 
NUM.7.26	en lakoup annor ki pez 100 granm, ranpli avek lansan; 
NUM.7.27	en toro, en mouton mal adilt, en zenn mouton mal aze enn an pour sakrifis konplet; 
NUM.7.28	en bouk pour sakrifis pese; 
NUM.7.29	e pour sakrifis lape, de toro, senk mouton mal adilt, senk bouk ek senk zenn mouton mal enn an. Tousala ti lofrann Eliab, garson Helonn.
NUM.7.30	Katriyenm zour, ti tour sef tribi Riben, Elisour, garson Sedeour. 
NUM.7.31	Son lofrann ti en plato annarzan ki ti pez 1300 granm, en bol annarzan ki ti pez 700 granm, dapre pwa sanktyer; tou le de ranpli avek lafarin petri avek delwil pour lofrann; 
NUM.7.32	en lakoup annor ki ti pez 100 granm, ranpli avek lansan; 
NUM.7.33	en toro, en mouton mal adilt, en mouton aze enn an pour sakrifis konplet; 
NUM.7.34	en bouk pour sakrifis pese; 
NUM.7.35	e pour sakrifis lape, de toro, senk mouton mal adilt, senk bouk ek senk zenn mouton enn an. Tousala ti lofrann Elisour, garson Sedeour.
NUM.7.36	Senkyenm zour, ti tour tribi Simeon, Seloumiel garson Sourisadai. 
NUM.7.37	Son lofrann ti en plato annarzan ki ti pez 1300 granm, en bol annarzan ki ti pez 700 granm, dapre pwa sanktyer, tou le de ranpli avek lafarin petri avek delwil pour lofrann; 
NUM.7.38	en lakoup annor ki ti pez 100 granm, ranpli avek lansan, 
NUM.7.39	en toro, en mouton mal adilt, en zenn mouton aze enn an pour sakrifis konplet; 
NUM.7.40	en bouk pour sakrifis pese; 
NUM.7.41	e pour sakrifis lape, ti annan de toro, senk mouton mal adilt, senk bouk ek senk zenn mouton enn an. Tousala ti lofrann Seloumiel, garson Sourisadai.
NUM.7.42	Sizyenm zour, ti tour tribi Gad, Eliasaf, garson Deouel. 
NUM.7.43	Son lofrann ti en plato annarzan ki ti pez 1300 granm, en bol annarzan ki ti pez 700 granm, dapre pwa sanktyer, tou le de ranpli avek lafarin petri avek delwil pour lofrann; 
NUM.7.44	en lakoup annor ki ti pez 100 granm, ranpli avek lansan, 
NUM.7.45	en toro, en mouton mal adilt, en zenn mouton aze enn an pour sakrifis konplet; 
NUM.7.46	en bouk pour sakrifis pese; 
NUM.7.47	e pour sakrifis lape, ti annan de toro, senk mouton mal adilt, senk bouk ek senk zenn mouton enn an. Tousala ti lofrann Elizaf, garson Deouel.
NUM.7.48	Setyenm zour, ti tour tribi Efraim, Elisama, garson Amihoud. 
NUM.7.49	Son lofrann ti en plato annarzan ki ti pez 1300 granm, en bol annarzan ki ti pez 700 granm, dapre pwa Sanktyer, tou le de ranpli avek lafarin petri avek delwil pour lofrann; 
NUM.7.50	en lakoup annor ki ti pez 100 granm, ranpli avek lansan; 
NUM.7.51	en toro, en mouton mal adilt, en zenn mouton aze enn an pour sakrifis konplet; 
NUM.7.52	en bouk pour sakrifis pese; 
NUM.7.53	e pou fer sakrifis lape, ti de toro, senk mouton mal adilt, senk bouk ek senk zenn mouton enn an. Tousala ti lofrann Elisama, garson Amihoud.
NUM.7.54	Wityenm zour, ti tour tribi Manase, Gamalyel, garson Pedasour. 
NUM.7.55	Son lofrann ti en plato annarzan ki ti pez 1300 granm, en bol annarzan ki ti pez 700 granm, dapre pwa sanktyer, tou le de ranpli avek lafarin petri avek delwil pour lofrann; 
NUM.7.56	en lakoup annor ki ti pez 100 granm, ranpli avek lansan, 
NUM.7.57	en toro, en mouton mal adilt, en zenn mouton aze enn an pour sakrifis konplet; 
NUM.7.58	en bouk pour sakrifis pese; 
NUM.7.59	e pour sakrifis lape, ti de toro, senk mal mouton, senk bouk ek senk zenn mouton enn an. Tousala ti lofrann Gamalyel, garson Pedasour.
NUM.7.60	Nevyenm zour, ti tour Zedeon, garson Abidann, sef tribi Benzamen. 
NUM.7.61	Son lofrann ti en plato annarzan ki ti pez 1300 granm, en bol annarzan ki ti pez 700 granm, dapre pwa sanktyer, tou le de ranpli avek lafarin petri avek delwil pour lofrann; 
NUM.7.62	en lakoup annor ki ti pez 100 granm, ranpli avek lansan, 
NUM.7.63	en toro, en mouton mal adilt, en zenn mouton aze enn an pour sakrifis konplet; 
NUM.7.64	en bouk pour sakrifis pese; 
NUM.7.65	e pour sakrifis lape, ti annan de toro, senk mouton mal adilt, senk bouk ek senk zenn mouton mal enn an. Tousala ti lofrann Zedeon, garson Abidann.
NUM.7.66	Dizyenm zour, ti tour Ahiezer, garson Amisadai, sef tribi Dann. 
NUM.7.67	Son lofrann ti en plato annarzan ki ti pez 1300 granm, en bol annarzan ki ti pez 700 granm, dapre pwa sanktyer, tou le de ranpli avek lafarin petri avek delwil pour lofrann; 
NUM.7.68	en lakoup annor ki ti pez 100 granm, ranpli avek lansan, 
NUM.7.69	en toro, en mouton mal adilt, en zenn mouton mal aze enn an pour sakrifis konplet; 
NUM.7.70	en bouk pour sakrifis pese; 
NUM.7.71	e pour sakrifis lape, ti annan de toro, senk mouton mal adilt, senk bouk ek senk zenn mouton mal enn an. Tousala ti lofrann Ahiezer, garson Amisadai.
NUM.7.72	Onzyenm zour, ti tour Pagiel garson Okrann, sef tribi Aser. 
NUM.7.73	Son lofrann ti en plato annarzan ki ti pez 1300 granm, en bol annarzan ki ti pez 700 granm, dapre pwa sanktyer, tou le de ranpli avek lafarin petri avek delwil pour lofrann; 
NUM.7.74	en lakoup annor ki ti pez 100 granm, ranpli avek lansan, 
NUM.7.75	en toro, en mouton mal adilt, en mouton aze enn an pour sakrifis konplet; 
NUM.7.76	en bouk pour sakrifis pese; 
NUM.7.77	e pour sakrifis lape ti annan de toro, senk mouton mal adilt, senk bouk ek senk zenn mouton mal enn an. Tousala ti lofrann Pagiel, garson Okrann.
NUM.7.78	Douzyenm zour, ti tour Ahira garson Einann, sef tribi Neftali. 
NUM.7.79	Son lofrann ti en plato annarzan ki ti pez 1300 granm, en bol annarzan ki ti pez 700 granm, dapre pwa sanktyer, tou le de ranpli avek lafarin petri avek delwil pour lofrann; 
NUM.7.80	en lakoup annor ki ti pez 100 granm, ranpli avek lansan; 
NUM.7.81	en toro, en mouton mal adilt, en zenn mouton mal aze enn an pour sakrifis konplet; 
NUM.7.82	en bouk pour sakrifis pese; 
NUM.7.83	e pour sakrifis lape, ti annan de toro, senk mouton mal adilt, senk bouk ek senk zenn mouton mal enn an. Tousala ti lofrann Ahira, garson Einann.
NUM.7.84	Sa ti lofrann dedikas ofer lo lotel, zour i ti ganny konsakre avek delwil, sorti kot bann sef tribi dan Izrael: 12 plato annarzan, 12 bol annarzan, 12 lakoup annor, 
NUM.7.85	sak plato annarzan ti pez 1300 granm e sak bol ti pez 700 granm. Tou sa larzan ti pez an tou 24 kilo, dapre pwa sanktyer. 
NUM.7.86	Sa 12 lakoup annor plen avek lansan ti pez 100 granm sakenn; tou sa lor ti pez 1200 granm, dapre pwa sanktyer. 
NUM.7.87	Total bann zannimo pour sakrifis konplet: 12 toro, 12 mouton mal adilt, 12 zenn mouton mal enn an, avek sa bann lofrann vezetal; 12 bouk pour sakrifis pese. 
NUM.7.88	Bann gro zannimo pour sakrifis lape ti fer an tou 24 toro, 60 mouton mal adilt, 60 bouk, 60 mouton enn an. Sa ti lofrann pour dedikas lotel, apre son konsekrasyon.
NUM.7.89	Ler Moiz ti antre dan Latant Rankont SENYER pour koz avek SENYER, en lavwa ki sorti par lao kouvertir Kof Lalyans ant sa de seriben, ti koz avek li.
NUM.8.1	SENYER ti koz avek Moiz: 
NUM.8.2	Dir avek Aaron: Ler ou alim bann lalanp, sa lalimyer i bezwen ekler devan portlanp.
NUM.8.3	Aaron ti fer egzakteman sa: I ti poz bann lalanp pour ki son lalimyer i ekler devan portlanp, parey SENYER ti'n dir Moiz fer. 
NUM.8.4	La ki mannyer portlanp ti'n ganny fer: I ti'n ganny forze avek en sel morso lor depi anba ziska anler. Sa portlanp ti dapre model ki SENYER ti'n montre Moiz.
NUM.8.5	SENYER ti dir Moiz: 
NUM.8.6	Pran bann levit parmi kominote Izrael e pirifye zot. 
NUM.8.7	La koman ou ava fer rityel pirifikasyon: Fer aspersyon delo pirifikasyon lo zot; les zot raz zot lekor, lav zot lenz e pirifye zot. 
NUM.8.8	Answit, zot ava pran en toro avek lofrann vezetal petri dan delwil. Pran en dezyenm toro pour sakrifis pese. 
NUM.8.9	Fer bann levit avans devan Latant Rankont SENYER e rasanble kominote Izrael antye. 
NUM.8.10	Ou ava fer bann levit vin devan SENYER e pep Izrael ava enpoz lanmen lo zot. 
NUM.8.11	Aaron ava prezant bann levit devan SENYER parey i prezant lofrann bann Izraelit. Zot ava ganny met apar pour fer servis dan tanp SENYER. 
NUM.8.12	Bann levit ava poz zot lanmen lo latet bann toro. Apre, zot ava ofer enn sa bann toro pour sakrifis pese e en lot pour sakrifis konplet, pour zot ganny pardon zot pese.
NUM.8.13	Plas sa bann levit debout devan Aaron e devan son bann garson. Prezant zot koman en lofrann pour SENYER. 
NUM.8.14	Met bann levit apar; zot ava pour mwan. 
NUM.8.15	Apre, zot ava kapab vin servi dan Latant Rankont SENYER. Ou ava pirifye zot e prezant zot koman en lofrann. 
NUM.8.16	Akoz zot in ganny konsakre antyerman pour mwan parmi pep Izrael, mon'n pran zot dan plas tou bann lene garson dan Izrael. 
NUM.8.17	Annefe, tou bann lene dan Izrael i pour mwan, swa parmi zonm, swa parmi zannimo. Zour ki mon ti frap tou bann lene dan pei Lezip, mon ti konsakre zot pour mwan. 
NUM.8.18	Mon'n pran bann levit dan plas tou bann lene parmi pep Izrael. 
NUM.8.19	Mon'n donn Aaron ek son bann garson, tou sa bann levit pour zot fer servis dan Latant Rankont SENYER e pour fer rityel pardon pese lo zot. Konmsa, pep Izrael pa ava ganny frape par en fleo si i vin obor Latant Rankont SENYER.
NUM.8.20	Moiz, Aaron ek kominote Izrael ti fer tousala an faver bann levit. Pep Izrael ti fer egzakteman sa ki SENYER ti'n dir Moiz lo size bann levit. 
NUM.8.21	Bann levit ti fer zot pirifikasyon e lav zot lenz. Aaron ti prezant zot parey en lofrann devan SENYER; i ti fer lo zot bann rityel pour pirifye zot.
NUM.8.22	Apre sa, bann levit ti al pran sakenn son fonksyon dan Latant Rankont SENYER, anba sipervizyon Aaron ek son bann garson. Zot ti fer avek bann Levit tou sa ki SENYER ti'n ordonnen par lentermedyer Moiz lo zot size.
NUM.8.23	SENYER ti dir Moiz: 
NUM.8.24	La regleman ki konsern travay bann levit: Apartir laz 25 an, en levit i bezwen prepar li pour akonpli son servis dan Latant Rankont SENYER. 
NUM.8.25	Apre laz 50 an, i ava retir li dan servis e i pa pou bezwen travay ankor. 
NUM.8.26	I kapab asiste son bann frer dan bann fonksyon dan Latant Rankont SENYER, me i pa bezwen travay. Sa i regleman ki konsern travay bann levit.
NUM.9.1	SENYER ti koz avek Moiz dan dezer Sinai. Sa ti dan dezyenm lannen apre ki zot ti'n sorti Lezip. I ti dir li: 
NUM.9.2	Pep Izrael i devre fet Pak dat ki i ganny fikse. 
NUM.9.3	Zot ava selebre sa lafet dan letan ki'n ganny fikse, lo katorzyenm zour sa mwan, zis apre soley kouse. Gard byen sa ler pour selebre Pak e fer egzakteman dapre son bann rityel ek regleman.
NUM.9.4	Moiz ti dir pep Izrael ki zot devre selebre Pak. 
NUM.9.5	Zot ti selebre Pak lo katorzyenm zour dan sa premye mwan, apre soley kouse. Pep Izrael ti fer egzakteman parey SENYER ti'n ordonn Moiz.
NUM.9.6	Me ti annan detrwa dimoun ki pa ti pir, akoz zot ti'n tous en kadav. Zot pa ti kapab selebre Pak sa zour. Alor, sa menm zour, zot ti al war Moiz ek Aaron. Zot ti dir li, 
NUM.9.7	“Nou dan en leta enpir akoz nou'n tous en kadav. Akoz zot in anpes nou prezant nou lofrann SENYER lo dat fikse parey lezot Izraelit?”
NUM.9.8	Moiz ti reponn zot, “Espere, les mwan ekoute ki SENYER ava ordonnen lo zot size.”
NUM.9.9	SENYER ti koz avek Moiz: 
NUM.9.10	Dir avek pep Izrael: Si ozordi, oubyen dan bann zenerasyon fitir, en zonm i vin enpir akoz i'n tous en kadav oubyen i pe vwayaze lwen, i ava kanmenm selebre Pak an loner SENYER. 
NUM.9.11	Me zot bezwen fer li lo dezyenm mwan, katorzyenm zour apre soley kouse. Zot ava manz mouton avek dipen san lelven ek zerb anmer. 
NUM.9.12	Pa les nanryen reste pour lannmen bomaten; les son karkas antye e pa kas okenn lezo; zot bezwen fer dapre bann lareg konsernan lafet Pak.
NUM.9.13	Me sa zonm ki pir, ki pa pe vwayaze e ki pa selebre Pak, i bezwen ganny tire parmi son pep, akoz i pa'n ofer SENYER son lofrann ler ti fodre. Sa zonm ava anmenn konsekans son pese.
NUM.9.14	Si en etranze pe reste parmi zot e i anvi selebre Pak an loner SENYER, i devre swiv menm regleman ek bann koutim ki'n ganny etabli pour sa lafet. Zot ava aplik menm regleman pour bann etranze e pour bann natif.
NUM.9.15	Zour ki zot ti dres Latant SENYER, nyaz ti kouver Latant Temwannyaz. Aswar, i ti kouver Latant SENYER avek en lalimyer ziska bomaten. 
NUM.9.16	Sa nyaz ti la toultan. I ti kouver Latant SENYER e aswar i ti annan laparans en dife. 
NUM.9.17	Sak fwa ki nyaz ti leve par lao Latant, pep Izrael ti deplase dan landrwa kot nyaz ti diriz zot. La kot sa nyaz ti arete, bann Izraelit ti kanpe. 
NUM.9.18	Pep Izrael ti deplase lo lord SENYER; e zot ti kanpe lo lord SENYER. Osi lontan ki nyaz ti reste par lao Latant, zot ti kontinyen kanpe. 
NUM.9.19	Kan nyaz ti reste pour lontan lo Latant Rankont SENYER, pep Izrael ti fer servis pour SENYER e zot pa ti deplase.
NUM.9.20	Si nyaz ti reste zis pour detrwa zour lo Latant, zot ti kanpe lo lord SENYER; zot ti deplase lo lord SENYER.
NUM.9.21	Parfwa nyaz ti reste zis en lannwit ziska bomaten. Alor, kan nyaz ti leve bomaten, zot osi zot ti deplase. Kan nyaz ti reste en lazournen ek en lannwit e ler i ti leve, zot osi zot ti leve e deplase.
NUM.9.22	Si nyaz ti reste pour de zour, en mwan, ou menm pli lontan par lao Latant, bann Izraelit ti reste kanpe e zot pa ti bouze. Me kan nyaz ti leve, zot ti deplas avek li.
NUM.9.23	Zot ti kanpe lo lord SENYER; zot ti deplase lo lord SENYER. Zot ti fer bann servis pour SENYER dapre bann direktiv ki SENYER ti donnen par lentermedyer Moiz.
NUM.10.1	SENYER ti dir Moiz: 
NUM.10.2	Fer de tronpet annarzan; forz li avek en sel morso metal. Ou ava servi pour konvok lasanble e ler zot deplas kan. 
NUM.10.3	Kan ou ava sonn tou le de tronpet, pep Izrael antye ava rasanble otour ou, devan lantre Latant Rankont SENYER.
NUM.10.4	Me ler ou sonn zis en tronpet, zis bann responsab ek bann sef tribi Izrael ki pou rasanble devan ou. 
NUM.10.5	Ler ou soufle en son kourt, bann ki dan Les ava lev kan e sorti. 
NUM.10.6	Ler ou soufle de son kourt, sa ki dan Sid ava leve pour sorti dan kan: Ou ava soufle de son kourt ler zot pou lev kan. 
NUM.10.7	Me ler ou pou rasanble lepep, ou ava soufle de long kou san koupe.
NUM.10.8	Zis bann garson Aaron ek bann pret ki annan drwa soufle tronpet.
NUM.10.8	Sa i ava en regleman pour zot ek zot desandans. 
NUM.10.9	Ler zot sorti dan zot pei pour al lager kont lennmi ki pe atak zot, soufle sinyal lager lo sa bann tronpet. Konmsa, SENYER zot Bondye, pa pou oubliy zot e i ava vin delivre zot kont zot lennmi.
NUM.10.10	Dan bann lokazyon lafet parey nouvellin ek lezot lafet relizye, zot devre soufle bann tronpet pandan ki zot ofer zot sakrifis konplet, oubyen sakrifis remersiman. Konmsa, sa bann son tronpet ava en rapel pour zot devan zot Bondye. Mwan menm SENYER zot Bondye.
NUM.10.11	Dan dezyenm lannen, dezyenm mwan, lo ventyenm zour, nyaz lo Latant Temwannyaz ti leve. 
NUM.10.12	Bann Izraelit ti kit dezer Sinai. Nyaz ti al aret dan dezer Parann.
NUM.10.13	Sa ti premye fwa ki zot ti deplase, apre ki SENYER ti'n ordonnen, par lentermedyer Moiz. 
NUM.10.14	Larme kan Zida ti sorti premye deryer zot bannyer, larme ti dirize par Nasonn, garson Aminadab; 
NUM.10.15	Netaneel, garson Souar, ti diriz larme Isakar; 
NUM.10.16	Eliab, garson Helonn, ti diriz larme tribi Zabilon.
NUM.10.17	Apre sa, Latant Temwannyaz ti ganny demonte. Bann garson Gersonn ek bann garson Merari ki ti pe anmenn Latant, ti sorti.
NUM.10.18	Riben ek son larme ti lev kan e sorti anba zot bannyer. Elisour, garson Sedeour ti diriz larme. 
NUM.10.19	Seloumiel, garson Sourisadai, ti diriz larme tribi Simeon. 
NUM.10.20	Eliasaf, garson Deouel, ti diriz larme tribi Gad.
NUM.10.21	Apre, bann Keatit sorti dan tribi Levi ti anmenn bann lobze sakre. Pandan sa letan, Latant Temwannyaz ti pe ganny drese avan zot arive.
NUM.10.22	Apre, kan tribi Efraim ti deplase anba zot bannyer. Elisama, garson Amihoud ti diriz larme. 
NUM.10.23	Gamalyel, garson Pedasour ti diriz larme tribi Manase. 
NUM.10.24	Larme tribi Benzamen ti ganny dirize par Abidann, garson Gidoni.
NUM.10.25	Finalman, larme tribi Dann ti sorti anba zot bannyer. Zot ti vin en aryer gard e zot larme ti ganny dirize par Ahiezer, garson Amisadai. 
NUM.10.26	Pagiel, garson Okrann ti diriz larme tribi Aser. 
NUM.10.27	Ahira, garson Einann ti diriz larme tribi Neftali. 
NUM.10.28	Se dan sa fason ki zot ti deplase sak fwa ki zot ti lev kan.
NUM.10.29	Moiz ti dir Hobab, garson Reouel, son boper, ki ti en Madyanit, “Nou pe al dan sa later ki SENYER in promet pour donn nou. Vin avek nou e ou ava partisip dan boner ki SENYER in promet Izrael.”
NUM.10.30	Hobab ti reponn li, “Non! Mon pa pe vini, mon pe retourn dan mon fanmir kot mon sorti.”
NUM.10.31	Moiz ti reponn li, “Pa kit nou. Ou konn byen sa dezer e kote nou kapab kanpe; ou ava vin nou gid. 
NUM.10.32	Si ou vin avek nou, ou ava ganny en par dan sa ki SENYER pou donn nou.”
NUM.10.33	Alor, lepep ti kit montanny SENYER pour en vwayaz trwa zour apye. Kof Lalyans SENYER ti al devan zot. I ti pran zot trwa zour pour rod en landrwa pour repoze. 
NUM.10.34	Sak fwa ki zot ti deplase, nyaz SENYER ti touzour la par lao zot pandan lazournen.
NUM.10.35	Sak fwa ki Kof Lalyans ti deplase, Moiz ti priye: Leve SENYER! Fer ou bann lennmi disperse; fer sa bann ki ay ou fannen partou.
NUM.10.36	Sak fwa ki i ti aret en landrwa, Moiz ti dir: SENYER! Retourn parmi sa bann milye Izraelit.
NUM.11.1	Lepep ti konmans konplent kont SENYER. Sa ti fer lakoler SENYER monte. Dife SENYER ti desann e bril en bout kan. 
NUM.11.2	Lepep ti enplor Moiz ki ti priy SENYER e dife ti tennyen. 
NUM.11.3	Zot ti apel sa landrwa Tabera, savedir Dife, akoz dife SENYER ki ti'n alimen parmi zot.
NUM.11.4	Parmi pep Izrael, ti annan group etranze ki ti ranpli avek tou kalite lanvi. Bann Izraelit osi ti pe konmans konplent: Kote nou pou ganny en pe lavyann pou manze? 
NUM.11.5	Nou rapel byen: Pwason ti annabondans Lezip; ti osi annan kokonm, melon, pwaro, zonnyon ek lay. 
NUM.11.6	Aprezan, nou nepli annan lafors, napa nanryen pour manze, nou war zis lamann.
NUM.11.7	Lamann ti parey lagrenn koriyann, ki ti kouler blan tire lo zonn. 
NUM.11.8	Lepep ti sorti pour al ranmase; i ti ganny moule e kraze dan pilon. Zot ti kwi e fer gato avek. Son gou ti parey gato ki'n kwi avek delwil doliv. 
NUM.11.9	Ler laroze ti tonbe lo kan aswar, lamann osi ti tonbe.
NUM.11.10	Moiz ti antann lepep pe plere dan zot fanmir, devan zot latant. SENYER ti pran en gran lakoler kont zot.
NUM.11.11	Moiz ti sagren. I ti dir SENYER: Akoz ou fer ou serviter tris? Akoz ou ankoler avek mwan? Akoz ou les tou sa responsabilite lo mwan? 
NUM.11.12	Eski mwan ki'n met omonn sa pep? Eski mwan ki'n donn zot nesans pour ou dir mwan pran li dan lebra, parey en nouris i pran en pti baba ki pe tete e anmenn zot ziska dan pei ki ou'n promet zot zanset par en serman? 
NUM.11.13	Kote mon pou ganny lavyann pour donn tou sa pep ki pe plennyen: Donn nou lavyann pour manze?
NUM.11.14	Mon tousel e mon nepli kapab kondwir sa pep, i tro lour pour mwan. 
NUM.11.15	Si ou pou tret mwan konmsa, plito ou touy mwan, fer mwan en faver e pa les mwan war tou mon bann maler ki ou pe anvoy lo mwan.
NUM.11.16	SENYER ti dir Moiz, “Rasanble 70 ansyen pour diriz pep Izrael. Anmenn zot devan mwan, plas zot devan Latant Rankont SENYER ansanm avek ou. 
NUM.11.17	Mon pou desann e koz avek ou dan sa landrwa. Mon pou pran en pe lespri ki dan ou e met lo zot. Zot ava anmenn en pe ou responsabilite; ou pa bezwen anmenn pwa sa fardo ou tousel”.
NUM.11.18	“Dir avek lepep: Konsakre zot pour demen. Zot pou manz lavyann, akoz zot in mirmire dan zorey SENYER e zot in dir: Kote nou pou ganny lavyann pour manze? Nou ti byen Lezip. Alor, SENYER pou donn zot lavyann pour zot manze. 
NUM.11.19	Zot pou manz lavyann pa zis en zour oubyen de zour, pa ni menm senk zour, dis zour, oubyen 20 zour, 
NUM.11.20	me pour en mwan antye, ziska i sorti par zot nennen, ziska zot ava degout lavyann. Tousala, akoz zot in rezet SENYER ki parmi zot; zot in mirmire devan li e zot in dir: Akoz nou'n sorti Lezip?”
NUM.11.21	Moiz ti dir, “Sa pep devan mwan, i annan omwen 600,000 zonm e ou dir: Mon pou donn zot lavyann pour manze pandan en mwan? 
NUM.11.22	Eski i pou annan ase bef ek mouton pour tou sa bann dimoun? Menm si ou atrap tou pwason dan lanmer, eski i pou annan ase pour nouri zot tou?”
NUM.11.23	SENYER ti reponn Moiz, “Eski lebra SENYER i tro kourt? Mon pou fer ou war, si sa ki mon'n dir pou arive oubyen non.”
NUM.11.24	Moiz ti sorti e raport parol SENYER avek lepep. I ti rasanble sa 70 ansyen parmi lepep e plas zot otour Latant. 
NUM.11.25	SENYER ti desann dan nyaz e koz avek Moiz. I ti pran en pe sa lespri ki ti lo Moiz e met li lo sa 70 ansyen. Kan lespri ti vin lo zot, zot ti profetize me zot pa ti kontinyen.
NUM.11.26	Parmi sa bann ansyen, Eldad ek Medad ti'n reste dan kan. Lespri ti vin lo zot, menm si zot pa ti la kot latant; zot ti profetize la dan kan. 
NUM.11.27	En zenn garson ti taye pour al dir Moiz ki Eldad e Medad ti pe profetize dan kan.
NUM.11.28	Alor, Zozye, garson Noun ki ti dan servis Moiz depi ki i ti ankor zenn, ti dir, “Moiz, mon senyer, anpes zot.”
NUM.11.29	Moiz ti reponn li, “Eski ou zalou dan mon plas? Mon ti ava kontan ki SENYER i met son Lespri lo pep Izrael antye, konmsa tou dimoun ti ava profetize.”
NUM.11.30	Apre sa, Moiz ek sa bann sef ti retourn dan kan.
NUM.11.31	SENYER ti fer soufle en divan sorti lo lanmer ki ti anmenn bann zwazo ki apel kay dan kan Izrael lo en distans plizyer kilomet toultour kan. Zot ti tonm partou kote ziska en distans en zour lamars; zot ti kouver later en met oter. 
NUM.11.32	Tou lazournen, tou lannwit, son lannmen lazournen, lepep ti ranmas kay e met partou. Personn pa ti'n anmas mwens ki 1,000 kilo. Zot ti tal tou sa lavyann zwazo partou, toultour kan.
NUM.11.33	Me lavyann ti ankor anba zot ledan e zot pa ti ankor fini mase, ki SENYER ti pran lakoler kont lepep; SENYER ti fer en fleo tonm lo zot. 
NUM.11.34	Zot ti apel sa landrwa Kibrot-Taava, savedir Latonm bann dezir, akoz la, zot ti anter sa bann ki ti annan lanvi manz lavyann.
NUM.11.35	Apre sa, lepep ti kit Kibrot-Taava, pour al dan direksyon Haserot, kot zot ti kanpe.
NUM.12.1	Mirianm ek Aaron ti kritik Moiz akoz son fanm Kousit. Annefe, Moiz ti'n marye avek en fanm sorti Letyopi. 
NUM.12.2	Zot ti dir: Eski SENYER i koz zis par lentermedyer Moiz? Pa i koz osi atraver nou?
NUM.12.2	SENYER ti antann zot.
NUM.12.3	Moiz ti en zonm avek bokou limilite, plis ki nenport ki zonm lo later. 
NUM.12.4	En sel kou, SENYER ti dir Moiz, Aaron ek Mirianm: Zot tou le trwa, al kot Latant Rankont SENYER. Tou le trwa ti ale. 
NUM.12.5	SENYER ti desann dan kolonn nyaz e i ti aparet devan lantre Latant. I ti apel Aaron ek Mirianm; tou le de ti avans devan. 
NUM.12.6	I ti dir zot: Ekout byen mon parol! Ler i annan en profet parmi zot, mwan SENYER, mon revel mwan avek li dan en vizyon; mon koz avek li dan en rev.
NUM.12.7	I pa le ka avek mon serviter Moiz. Li menm sa zonm konfyans ki ansarz mon pep Izrael. 
NUM.12.8	Mon koz avek li fas a fas san servi okenn parabol e i menm war mon laform! Koman eski zot oze koz kont mon serviter Moiz san okenn lafreyer.
NUM.12.9	SENYER ti pran en gran lakoler kont zot e i ti ale. 
NUM.12.10	Kan nyaz ti leve par lao Latant, Mirianm ti kouver avek lalep. I ti'n vin blan koman lannez. Aaron ti tournen pour get Mirianm, i ti war li kouver avek en maladi parey lalep. 
NUM.12.11	Alor, i ti dir Moiz, “Mon senyer! Pardon, pa les nou soufer pour en pese ki nou'n fer dan en moman lafoli. 
NUM.12.12	Pa les li vin parey en pti baba mor an nesan ki lapo i deplise ler i ne.”
NUM.12.13	Alor Moiz ti priy SENYER. I ti dir, “Mon Bondye, mon sipliy ou, geri li!”
NUM.12.14	SENYER ti reponn, “Si son papa ti'n kras dan son figir, pa i ti pou dan laont pandan set zour? Alor, met li deor pour set zour e apre sa, i ava kapab repran son plas dan kan.”
NUM.12.15	Mirianm ti ganny met an deor kan pandan set zour. Lepep pa ti deplase ziska ki i ti ganny readmet dan kan. 
NUM.12.16	Apre sa, zot ti kit Haserot e al kanp dan dezer Parann.
NUM.13.1	SENYER ti dir Moiz: 
NUM.13.2	Swazir en sef dan sak tribi e anvoy zot eksplor pei Kanaan, later ki mon pe donn pep Izrael.
NUM.13.3	Moiz ti ekout lord SENYER. I ti anvoy zot depi dezer Parann. Tou sa bann zonm ti sef bann Izraelit.
NUM.13.4	La zot non: Pour tribi Riben: Sanmoua, garson Zakour.
NUM.13.5	Pour tribi Simeon: Safat, garson Hori.
NUM.13.6	Pour tribi Zida: Kaleb, garson Zefoune.
NUM.13.7	Pour tribi Isakar: Yigal, garson Zozef.
NUM.13.8	Pour tribi Efraim: Hoze, garson Noun.
NUM.13.9	Pour tribi Benzamen: Palti, garson Rafou.
NUM.13.10	Pour tribi Zabilon: Gadyel, garson Sodi.
NUM.13.11	Pour tribi Manase: Gadi, garson Souzi.
NUM.13.12	Pour tribi Dann: Amiel, garson Gemali.
NUM.13.13	Pour tribi Aser: Setour, garson Mikael.
NUM.13.14	Pour tribi Neftali: Nabi, garson Vosi.
NUM.13.15	Pour tribi Gad: Geouel, garson Maki.
NUM.13.16	Sa i non tou bann zonm ki Moiz ti anvoy eksplor pei Kanaan. Moiz ti donn Oze, garson Noun, non Zozye.
NUM.13.17	Moiz ti anvoy zot eksplor pei Kanaan. I ti dir zot: Pran direksyon Nor atraver Negev e mont lo montanny. 
NUM.13.18	La, zot ava dekouver koman sa pei i ete, zot ava war si son bann zabitan i for oubyen si i feb, si popilasyon i gran ou non. 
NUM.13.19	Gete si pei i bon oubyen move, si dimoun i reste dan lavil ki antoure avek miray oubyen non. 
NUM.13.20	Gete si later i fertil oubyen pov. Si i bwaze oubyen non. Pran kouraz e anmenn en pe bann fri sa pei.
NUM.13.20	Annefe, sa ti letan rekolt bann premye rapor rezen.
NUM.13.21	Alor, sa bann zonm ti monte e zot ti eksplor pei depi dezer Sin ziska Reob, obor lantre Hamat. 
NUM.13.22	Zot ti mont atraver dezer Negev dan Sid ziska Hebron, la kot Ahimann, Sesai e Talmai, desandan Anak ti reste. Hebron ti'n ganny konstri set an avan Soann, ki dan pei Lezip.
NUM.13.23	Zot ti ariv dan vale Eskol, kot zot ti koup en grap rezen ki ti fodre de zonm pour anmennen lo en golet. Zot ti osi pran en pe grenad ek fig. 
NUM.13.24	Zot ti apel sa landrwa Vale Eskol, akoz sa grap rezen ki bann Izraelit ti'n koupe.
NUM.13.25	Apre 40 zour eksplorasyon dan sa pei, zot ti retournen. 
NUM.13.26	Kan zot ti arive, zot ti al war Moiz, Aaron ek pep Izrael, ki ti Kades dan dezer Parann. Zot ti fer en rapor avek Moiz ek Aaron e devan pep Izrael antye. Zot ti montre bann fri ki zot ti'n anmennen, sorti dan sa pei.
NUM.13.27	La sa ki zot ti rakont Moiz: Nou'n al eksplor sa pei kot ou ti'n anvoy nou. I vre ki i en pei kot dile ek dimyel i koule. Gete, la son bann fri. 
NUM.13.28	Me sa pep ki reste la i pwisan. Bann lavil i gran, antoure avek miray; nou'n menm war bann desandan Anak. 
NUM.13.29	Bann Amalesit i reste dan rezyon Negev dan Sid; bann Hitit, bann Zebizit e bann Amorit, zot reste dan montanny; bann Kananeen, zot reste obor lanmer e dan rezyon Zourden.
NUM.13.30	Kaleb ti fer lepep aret mirmire kont Moiz. I ti dir, “Annou al atak zot konmela menm e pran zot pei; nou ase for, nou pou ganny laviktwar.”
NUM.13.31	Me bann zonm ki ti'n al avek li ti dir, “Nou pa pou kapab al atak sa pep akoz zot pli for ki nou.”
NUM.13.32	Alor zot ti donn fo rapor parmi bann Izraelit lo pei ki zot in al eksplore. Zot ti dir: Later ki nou'n al eksplore pa kapab soutenir son zabitan. Tou dimoun ki nou'n war, zot gran. 
NUM.13.33	Nou'n menm war bann zean, desandan Anak. Nou ti parey bann sotrel dan bor zot; nou krwar ki zot osi zot ti war nou konmsa.
NUM.14.1	Tou lannwit, kominote Izraelit ti lev lavwa e plere dan detres. 
NUM.14.2	Lepep antye ti konplent kont Moiz ek Aaron. Zot tou, zot ti dir: Plito nou ti'n mor Lezip; plito nou ti'n mor dan sa dezer! 
NUM.14.3	Akoz SENYER i anvi fer nou antre dan sa pei, si nou bezwen ganny masakre? Nou bann zanfan ek nou fanm pou ganny pran otaz! Pa ti ava preferab pour nou retourn Lezip?
NUM.14.4	Alor, zot ti dir ant zot: Annou rod en sef e nou ava retourn Lezip.
NUM.14.5	Moiz ek Aaron ti tonm lafas ater devan pep Izrael antye ki ti'n rasanble. 
NUM.14.6	Parmi bann ki ti'n al eksplor pei, Zozye, garson Noun ek Kaleb, Garson Yefoune, ti desir zot lenz. 
NUM.14.7	Zot ti koz avek pep Izrael: Sa pei ki nou'n al eksplore i vreman en tre bon pei. 
NUM.14.8	Si SENYER i bon anver nou, i pou anmenn nou laba e donn nou sa pei kot i koul dile ek dimyel. 
NUM.14.9	Selman, pa revolte kont SENYER e pa per bann zabitan sa pei. Nou pou bat zot en sel kou. SENYER i avek nou, zot nepli annan proteksyon. Alor, pa bezwen per zot.
NUM.14.10	Kominote Izrael ti pe menase pour saboul zot avek ros, me en sel kou, laglwar SENYER ti aparet kot Latant, devan pep Izrael.
NUM.14.11	SENYER ti dir Moiz, “Pour konbyen letan ankor sa pep pou rezet mwan? Pour konbyen letan ankor zot pou refize krwar dan mwan, malgre tou sa bann siny ki mon'n fer parmi zot? 
NUM.14.12	Mon pou detri zot par en lepidemi e dezerit zot. Mon pou fer sorti dan ou en gran nasyon pli gran e pli for ki zot.”
NUM.14.13	Moiz ti dir SENYER, “Bann Ezipsyen in konnen ki ou'n fer sorti sa pep Lezip avek ou pwisans. 
NUM.14.14	Zot in rakont avek zabitan sa pei; sa bann dimoun in tande ki ou SENYER, ou parmi ou pep, ki ou SENYER ou aparet fas a fas. Ou dan nyaz par lao latant. Ou diriz zot dan en kolonn nyaz lizour e dan en kolonn dife aswar. 
NUM.14.15	Si aprezan, ou detri sa pep en sel kou, bann nasyon ki'n antann koz lo ou, pou dir: 
NUM.14.16	SENYER pa'n kapab anmenn sa pep dan pei ki i ti'n promet zot. Alor in touy zot dan dezer.
NUM.14.17	Aprezan, SENYER, mon sipliy ou! Montre ou gran pwisans parey ou'n promet ler ou ti dir: 
NUM.14.18	Mwan SENYER, mon pasyan, ranpli avek labonte ek fidelite, ki pardonn fot ek pese. Me mon pa fer koupab pas pou inosan. Mon azir kont sa enn ki'n komet pese e kont son bann desandan, ziska trwazyenm e menm katriyenm zenerasyon. 
NUM.14.19	Alor, pardonn fot sa pep dapre ou gran fidelite, parey ou'n pardonn zot depi zot in kit Lezip.”
NUM.14.20	SENYER ti reponn, “Mon pardonn zot parey ou'n demande. 
NUM.14.21	Me osi vre ki mon vivan, e ki later antye i ranpli avek laglwar SENYER, 
NUM.14.22	tou sa bann ki'n war mon laglwar ek bann siny ki mon'n fer dan Lezip e dan dezer, ki'n provok mwan deza dis fwa e ki pa'n obeir mwan, 
NUM.14.23	mon promet ki personn parmi zot pa pou war sa pei ki mon ti promet zot zanset par en serman. 
NUM.14.24	Me akoz mon serviter Kaleb ki ti annan en lot lespri, ki'n reste tre fidel anver mwan, mon pou anmenn li dan sa pei ki i'n al eksplore. I ava pran posesyon sa later osi byen ki son desandan. 
NUM.14.25	Bann Amalesit ek bann Kananeen pe reste dan bann vale. Demen, zot ava tourn ver dezer dan direksyon lanmer Rouz.”
NUM.14.26	SENYER ti dir Moiz ek Aaron: 
NUM.14.27	Pour konbyen letan ankor mon pou siport konplent sa move kominote? Mon'n antann bann Izraelit pe proteste kont mwan. 
NUM.14.28	Dir zot: Mwan SENYER ki deklare: Osi vre ki mon vivan, mon pou tret zot parey mon'n antann zot dir: 
NUM.14.29	Zot ki'n ganny resanse, ki aze depi laz 20 an, an montan, zot ki'n konplent kont mwan, zot kadav pou tonbe partou dan sa dezer. 
NUM.14.30	Personn pa pou antre dan sa pei ki mon ti promet pour enstal zot, eksepte Kaleb ek Zozye, garson Noun.
NUM.14.31	Kanta zot zanfan, ki zot ti dir pou vin bann otaz, mon pou fer zot antre e zot pou konn sa pei ki zot pa ti oule.
NUM.14.32	Kanta zot, zot pou mor isi dan sa dezer. 
NUM.14.33	Zot zanfan pou viv lavi berze pandan 40 an. Zot pou sibir konsekans zot enfidelite, ziska ki sa enn dernyen i mor. 
NUM.14.34	Zot pou soufer konsekans zot pese pandan 40 an, en lannen pour sak zour ki zot ti eksplor sa pei. Zot ava konn mon mekontantman.
NUM.14.35	Mwan SENYER, mon promet ki mon pou fer sa ki mon'n dir avek sa move kominote ki'n revolte kont mwan. Zot tou, zot pou tonbe e mor isi dan sa dezer.
NUM.14.36	Bann zonm ki Moiz ti'n anvoy eksplor pei e ki ti fer lepep konplent kont SENYER par zot move rapor, 
NUM.14.37	ti ganny pini avek en fleo: Zot ti mor devan SENYER. 
NUM.14.38	Zis Zozye, garson Noun ek Kaleb, garson Zefoune, ki ti reste vivan parmi sa bann ki ti al eksplor pei.
NUM.14.39	Kan Moiz ti anons sa avek pep Izraelit antye, zot ti tonm dan en gran dezolasyon. 
NUM.14.40	Lannmen, zot ti lev granmaten e mont ver latet montanny. Zot ti dir, “Aprezan, nou pou antre dan later ki Bondye in promet. Nou rekonnet ki nou'n fer pese.”
NUM.14.41	Moiz ti dir zot, “Akoz zot pe dezobei lord ki SENYER in donnen? Sa pa pou reisi. 
NUM.14.42	Pa bezwen monte, akoz SENYER pa avek zot. Pa les zot ganny bate par zot bann lennmi. 
NUM.14.43	La bann Amalesit ek bann Kananeen i devan zot. Zot pou ganny masakre akoz zot in abandonn SENYER. SENYER pa pou avek zot.”
NUM.14.44	Zot ti persiste pour mont dan sa rezyon montanny menm si Kof Lalyans SENYER ek Moiz pa ti'n kit kan. 
NUM.14.45	Alor, bann Amalesit ek bann Kananeen ki ti pe reste dan sa bann montanny ti atak zot. Zot ti ganny bate e ganny masakre. Zot ti sov ziska Horma.
NUM.15.1	SENYER ti dir Moiz: 
NUM.15.2	Koz avek pep Izrael e dir zot: Kan zot ava'n antre dan pei ki mon pou donn zot pour zot reste, 
NUM.15.3	zot ava ofer mwan en sakrifis konplet oubyen nenport lezot sakrifis avek gro oubyen pti zannimo; en sakrifis pour akonpli en ve oubyen en lofrann volonter, oubyen en sakrifis a lokazyon en lafet pour fer monte en loder ki fer plezir SENYER. 
NUM.15.4	Sa enn ki ofer SENYER son lofrann, i ava prezant osi en lofrann vezetal, en kilo lafarin melanze avek en lit delwil. 
NUM.15.5	I ava osi vers en lit diven avek sa sakrifis konplet koman lofrann labwason. I ava fer parey pour nenport lezot sakrifis e pour sak mouton:
NUM.15.6	Pour en mouton mal adilt, ou devre prezant de kilo lafarin melanze avek en lit edmi delwil, ofer koman en sakrifis sereal, 
NUM.15.7	ansanm avek 1.5 lit diven avek sa sakrifis konplet. Sa i pou donn en loder ki fer plezir SENYER.
NUM.15.8	Pour en toro koman en sakrifis konplet, oubyen en lot sakrifis pour akonpli en ve oubyen en sakrifis remersiman anver SENYER, 
NUM.15.9	ou ava osi prezant en lofrann vezetal: Trwa kilo lafarin melanze avek de lit delwil doliv, 
NUM.15.10	e vers de lit diven: Sa i pou en lofrann ki fer plezir SENYER. 
NUM.15.11	Zot ava fer parey, sak fwa ki zot ofer en toro, en mouton mal adilt, en zenn mouton mal enn an, oubyen en kabri. 
NUM.15.12	Zot ava fer parey dapre kantite zannimo ki zot ofer. 
NUM.15.13	Tou Izraelit natif ava swiv sa lareg ler i ofer en sakrifis ki brile dan dife, enn ki fer plezir SENYER.
NUM.15.14	Pour en etranze oubyen nenport ki pe reste parmi zot, ki anvi ofer en sakrifis brile dan dife, i ava fer parey pour donn en loder ki fer plezir SENYER. 
NUM.15.15	I pou annan en menm regleman pour zot kominote e pour bann etranze ki parmi zot. Sa i pou en regleman pour touzour. 
NUM.15.16	En sel lalwa pou aplik pour zot e pour bann etranze ki reste parmi zot.
NUM.15.17	SENYER ti dir Moiz: 
NUM.15.18	Dir pep Izrael: Ler zot ariv dan pei kot mon pou anmenn zot, 
NUM.15.19	ler zot pou manz prodwi sa pei, zot ava prezant en lofrann pour SENYER. 
NUM.15.20	Avek premye lapat ki ou fer, premye dipen devret ganny ofer SENYER koman en don; ou ava prezant li parey ou fer pour ou premye rekolt dan menm fason ki ou fer prezantasyon ou sereal. 
NUM.15.21	Atraver tou ou bann zenerasyon ki swiv, tou premye lapat devret ganny ofer pour SENYER.
NUM.15.22	Si en dimoun, san fer ekspre, i oubliye pour obei sa bann komannman ki SENYER in donnen par Moiz, 
NUM.15.23	depi zour SENYER ti donn sa bann komannman atraver tou bann zenerasyon. 
NUM.15.24	Si sa i en fot envolonter san ki kominote i konnen, kominote antye ava ofer en toro koman sakrifis konplet, ki ava donn en loder ki fer plezir SENYER. Zot ava azout en lofrann vezetal avek lofrann diven, dapre regleman. An plis ki sa, zot ava ofer en bouk koman en sakrifis pour efas pese. Sa ava donn en loder ki fer plezir SENYER.
NUM.15.25	Pret ava fer rityel pardon pese lo kominote Izrael antye e zot ava ganny pardonnen. Annefe, sa ti en fot envolonter e pour sa fot, zot in anmenn zot lofrann ki'n ganny brile par dife pour SENYER. Akoz zot fot envolonter, zot in osi anmenn devan SENYER, zot sakrifis pour zot pese. 
NUM.15.26	Lepep ava ganny pardonnen ansanm avek tou bann etranze ki parmi zot, akoz zot tou, zot koupab pour sa fot envolonter.
NUM.15.27	Si en sel dimoun ki'n fer sa pese envolonter, i ava ofer en femel kabri aze enn an pour son pese. 
NUM.15.28	Pret ava fer rityel pardon son pese envolonter lo lotel devan SENYER. Sa dimoun ava ganny pardonnen son pese. 
NUM.15.29	Menm lareg ava aplik pour bann natif Izraelit e pour bann etranze ki reste parmi zot. Menm lalwa ava aplik pour zot tou, ler zot fer en pese envolonter.
NUM.15.30	Me si en natif Izraelit oubyen en etranze i fer en pese volonter, i komet en lofans anver SENYER, pou napa pardon pour li. I devret ganny pouse dan kominote. 
NUM.15.31	Annefe, in mepriz parol SENYER, in dezobei son komannman. I devret ganny sase dan kominote. I ava port konsekans son fot.
NUM.15.32	Kan pep Izrael ti ankor dan dezer, serten dimoun ti war en zonm pe anmas dibwa zour saba. 
NUM.15.33	Sa bann dimoun ki ti trouv li pe anmas dibwa, ti anmenn li devan Moiz, Aaron ek kominote Izrael. 
NUM.15.34	Akoz i pa ti kler ki zot devre fer dan sa ka, zot ti gard li fermen anba sekirite. 
NUM.15.35	SENYER ti dir Moiz: Sa zonm devret ganny met anmor e kominote antye ava saboul li avek ros an deor kan.
NUM.15.36	Alor, kominote antye ti fer li sorti dan kan e zot ti saboul li ziska ki i ti mor, parey SENYER ti'n ordonnen par lentermedyer Moiz.
NUM.15.37	SENYER ti dir Moiz: 
NUM.15.38	Dir pep Izrael: Zot ek tou bann zenerasyon fitir, zot ava met en franz lo lourle zot lenz e koud en riban ble toultour. 
NUM.15.39	Sak fwa ki zot ava get sa franz, zot ava mazin komannman SENYER pour zot met an pratik. Zot pa devre swiv dezir zot lizye ek zot leker pour fer sa ki mal. 
NUM.15.40	Konmsa, zot ava mazin mon komannman e zot ava vin sen pour SENYER. 
NUM.15.41	Mwan SENYER zot Bondye ki'n fer zot sorti Lezip pour mwan vin zot Bondye. Mwan menm SENYER zot Bondye.
NUM.16.1	Kore, garson Yitsehar, garson Kehat, garson Levi, ansanm ek Datann ek Abiranm, bann garson Eliab, ek On, garson Pelet; tou le trwa desandan Riben, 
NUM.16.2	ti swazir 250 sef dan kominote pour opoz Moiz. 
NUM.16.3	Zot ti met zot ansanm kont Moiz ek Aaron. Zot ti dir: Ou'n al tro lwen. Pep Izrael antye i sen e SENYER i la parmi nou. Avek ki drwa zot oule plas zot par lao lasanble SENYER?
NUM.16.4	Ler Moiz ti antann sa, i ti tonm lafas ater. 
NUM.16.5	I ti dir Kore ek son kominote antye: Demen bomaten, SENYER pou fer konnen lekel ki pour li e lekel ki sen, lekel ki i pou les prezant devan li. I pou les sa enn ki i pou swazir pour apros devan li. 
NUM.16.6	La sa ki zot ava fer: Kore ek kominote antye ava pran zot lansanswar. 
NUM.16.7	Demen bomaten, zot ava met dife ek lansan ladan devan SENYER. Sa enn ki SENYER ava swazir, li menm ki ava sa zonm sen. Bann Levit in egzazere.
NUM.16.8	Moiz ti dir Kore, “Zot bann Levit! Ekout mwan. 
NUM.16.9	Eski i pa ase ki Bondye Izrael in swazir zot parmi pep Izrael, pour zot prezant devan li, ganny aksepte dan servis sanktyer SENYER e prezant devan lepep ki zot servi? 
NUM.16.10	In les zot ek tou zot bann frer ganny sa loner pour apros li. Eski zot oule fonksyon pret osi? 
NUM.16.11	Pour sa rezon, ou ek ou group ki avek ou, zot pe revolte kont SENYER. Ki zot annan pour zot revolte kont Aaron?”
NUM.16.12	Moiz ti fer apel Datann ek Abiranm, garson Eliab. Me zot ti reponn: Non! Nou pa pe vini! 
NUM.16.13	I pa ase ki ou'n deza fer nou sorti dan en pei kot i koul dile ek dimyel, pour anmenn nou mor dan dezer? Aprezan, ou oule kontinyen domin nou koman nou sef? 
NUM.16.14	Ou pa'n anmenn nou dan en pei kot i koul dile ek dimyel. Ou pa'n donn nou an leritaz bann plantasyon legim, bann plantasyon rezen. Eski ou krwar ki sa bann zonm pa war kler? Non, nou pa pe vini.
NUM.16.15	Moiz ti tre ankoler. I ti dir SENYER, “Pa aksepte zot lofrann. Mon pa'n fer zot okenn ditor; mon pa'n ni menm pran en bourik pour zot.”
NUM.16.16	Moiz ti dir Kore: Demen, ou avek ou group, vin prezant zot devan SENYER, ansanm avek Aaron. 
NUM.16.17	Sakenn zot ava pran son lansanswar, met lansan ladan e prezant zot devan SENYER. Pou annan 250 lansanswar. Ou osi avek Aaron, sakenn ava annan son lansanswar.
NUM.16.18	Alor, sakenn ti pran son lansanswar e met labrez ek lansan ladan. Zot ti debout devan lantre Latant Rankont SENYER, ansanm avek Moiz ek Aaron. 
NUM.16.19	Alor, Kore ti rasanble pep Izrael kont zot devan Latant Rankont SENYER. Laglwar SENYER ti aparet avek kominote antye. 
NUM.16.20	SENYER ti dir Moiz ek Aaron, 
NUM.16.21	“Sorti parmi sa bann dimoun e mon ava ekstermin zot en sel kou.”
NUM.16.22	Moiz ek Aaron ti tonm ater la fas ater. Zot ti dir, “Mon Bondye! Ou sa Bondye ki donn lavi tou kreatir! Akoz pour pese en sel dimoun, ou met ou ankoler anver kominote antye?”
NUM.16.23	SENYER ti dir Moiz: 
NUM.16.24	Dir lepep elwanny zot avek latant Kore, Datann ek Abiranm.
NUM.16.25	Moiz ti leve e al kot Datann ek Abiranm; bann ansyen dan Izrael ti swiv li. 
NUM.16.26	I ti dir avek kominote: Elwanny zot lwen avek latant sa bann move zonm. Pa tous nanryen ki pour zot, pangar zot osi, zot mor ansanm avek zot, akoz zot pese.
NUM.16.27	Alor, tou dimoun ti dekoste avek latant Kore, Datann ek Abiranm. Datann ek Abiranm ti sorti e debout dan zot latant avek zot fanm, zot zanfan ek leres zot fanmir.
NUM.16.28	Moiz ti dir: La koman zot ava rekonnet ki SENYER in anvoy mwan pour fer tousala e ki mon pa'n fer nanryen lo mwan menm. 
NUM.16.29	Si sa bann zonm i mor parey tou dimoun; si zot mor en lanmor natirel, sa i ava montre ki SENYER pa'n anvoy mwan. 
NUM.16.30	Me si SENYER i fer en keksoz ekstraordiner, si later i ouver e anval zot avek tou sa ki zot posede, si zot desann vivan dan lemonn lanmor, alor zot ava konpran ki sa bann dimoun in mepriz SENYER.
NUM.16.31	Koman i ti fini koze, later ti ouver anba zot lipye. 
NUM.16.32	Later ti ouver e anval zot avek zot fanmir, ensi ki tou bann zans Kore avek sa ki zot ti annan. 
NUM.16.33	Zot ti desann vivan dan lemonn lanmor avek tou zot byen; later ti ferm lo zot, zot ti disparet parmi lepep. 
NUM.16.34	Pep Izrael antye ki ti la, ti sove ler zot ti antann sa bann dimoun kriye. Zot ti dir: Annou sove, avan later i anval nou.
NUM.16.35	Apre sa, SENYER ti fer desann en dife ki ti bril sa 250 zonm ki ti pe ofer lansan.
NUM.16.36	Apre, SENYER ti dir Moiz: 
NUM.16.37	Dir pret Eleazar, garson Aaron pour tir sa bann lansanswar dan dife, akoz zot sakre, e fann sa bann labrez partou. 
NUM.16.38	Lansanswar sa bann dimoun ki'n pey zot pese avek zot lavi, in vin sen. Fer en plak pour kouver lotel avek; zot in ganny konsakre ler zot ti ganny ofer devan SENYER. Sa i ava servi koman en lavertisman pour pep Izrael antye.
NUM.16.39	Alor, pret Eleazar ti pran sa bann lansanswar an bronz ki ti pe servi par sa bann ki'n ganny brile e fer en plak pour kouver lotel. 
NUM.16.40	Sa ti servi pour rapel pep Izrael, ki personn, apar bann desandan Aaron, pa vin ofer lansan devan SENYER, pangar zot pas koman Kore ek son group, parey sa ki SENYER ti'n dir par lentermedyer Moiz.
NUM.16.41	Son lannmen, lepep ti vin konplent ankor kot Moiz ek Aaron. Zot ti dir: Zot in touy pep SENYER.
NUM.16.42	Apre ki zot ti'n rasanble kont Moiz ek Aaron, ler zot ti tourn zot ver Latant Rankont SENYER, nyaz ti desann e kouver latant e laglwar SENYER ti aparet. 
NUM.16.43	Moiz ek Aaron ti vin devan Latant prezans SENYER. 
NUM.16.44	SENYER ti dir Moiz: 
NUM.16.45	Elwanny zot avek sa pep e mon ava bril zot en sel kou.
NUM.16.45	Moiz ek Aaron ti tonm la fas ater.
NUM.16.46	Apre, Moiz ti dir Aaron: Pran lansanswar avek dife ki lo lotel. Met lansan lo la, al vitman kot lepep e fer rityel pirifikasyon pour zot pese. Lakoler SENYER in eklate e fleo in konmanse.
NUM.16.47	Aaron ti fer parey Moiz ti'n dir li: I ti tay dan milye lasanble kot fleo ti'n konmanse. I ti met lansan lo dife e fer rityel pour pardon pese lepep. 
NUM.16.48	I ti reste la debout parmi bann mor e bann vivan; e fleo ti arete.
NUM.16.49	Ti annan 14,700 dimoun an tou ki ti mor dan sa fleo, san kont sa ki ti mor dan zafer Kore. 
NUM.16.50	Kan fleo ti arete, Aaron ti retourn kot Moiz devan lantre Latant Rankont SENYER.
NUM.17.1	SENYER ti dir Moiz: 
NUM.17.2	Dir avek pep Izrael, anmenn sakenn en baton pour sak tribi, avek non zot tribi lo la, dapre zot sef par tribi. 
NUM.17.3	I devre annan en baton pour sak sef avek son non lo la. Lo baton tribi Levi ou ava ekri non Aaron. 
NUM.17.4	Pran sa bann baton e depoz zot dan Latant Rankont SENYER devan Temwannyaz kot mon rankontre ou. 
NUM.17.5	Sa zonm ki mon pou swazir, son baton pou fleri. Konmsa, mon ava fer ansort ki pep Izrael ava aret konplent kont ou.
NUM.17.6	Moiz ti dir tousala avek pep Izrael: Sak tribi ti prezant en baton avek non son sef lo la. Ti annan 12 baton an tou. Baton Aaron ti dan milye lezot baton. 
NUM.17.7	Moiz ti depoz sa bann baton devan SENYER dan Latant Temwannyaz.
NUM.17.8	Lannmen, kan Moiz ti antre dan Latant, baton Aaron pour tribi Levi ti'n bourzonnen; bouton ti'n sorti e ti'n fleri. I ti annan fri lamann mir lo la.
NUM.17.9	Moiz ti tir sa bann baton devan SENYER e montre pep antye. Zot ti gete e sakenn ti repran son baton.
NUM.17.10	SENYER ti dir Moiz: Pran baton Aaron e remet li devan Kof Lalyans. I ava en lavertisman pour bann rebel, pour ki zot aret fer konplent kont mwan, sankwa zot pou mor. 
NUM.17.11	Moiz ti fer parey SENYER ti'n dir li.
NUM.17.12	Pep Izrael ti dir avek Moiz: In fini pour nou. Nou pe disparet. Nou tou, nou pe ganny detri! 
NUM.17.13	Tou dimoun ki apros Latant SENYER pou mor. Eski nou tou nou pou mor?
NUM.18.1	SENYER ti dir Aaron: Ou, ou bann garson, ansanm avek ou fanmir, zot tou, zot pou responsab pese ki ganny komet anver sanktyer. Me zis ou ek ou bann garson, ki pou responsab sa bann fot ki ganny komet dan zot servis koman pret. 
NUM.18.2	Anmenn osi avek ou, ou bann frer ki sorti dan tribi Levi, tribi ou papa, pour ki zot servi ou ler ou ek ou bann garson pe ofisye devan Latant. 
NUM.18.3	Zot ava pran zot responsabilite anver ou dan servis Latant. Me zot pa devre apros obor okenn lobze sakre dan sanktyer, oubyen lotel, sankwa zot pou mor, e ou, ansanm avek zot. 
NUM.18.4	Zot pou travay avek ou e desarz zot responsabilite dan Latant Rankont SENYER. Okenn lezot dimoun napa drwa asiste ou. 
NUM.18.5	Zis zot ki devre ofisye dan sanktyer e lo lotel. Konmsa mon lakoler pa ava tonm ankor lo pep Izrael. 
NUM.18.6	Mwan, mon'n swazir ou frer bann Levit parmi bann tribi Izrael. Zot en don ki mon fer ou; zot ava pour SENYER pour ofer servis dan Latant Rankont SENYER. 
NUM.18.7	Mon'n swazir ou ek ou bann garson pour fer servis dan sanktyer, lo lotel e deryer rido. Mon donn zot responsabilite pret. Sa enn ki apros sanktyer pou ganny met anmor.
NUM.18.8	SENYER ti dir Aaron: Mon donn ou tou lofrann ki pep Izrael i anmennen. Mon donn ou tou sa bann lofrann koman en par e pour ou desandan pour touzour. 
NUM.18.9	La sa ki mon'n donn ou parmi bann lofrann sakre ki pa'n ganny ofer pour ganny brile: Tou zot bann don, zot bann lofrann vezetal; tou sakrifis pour pese, zot sakrifis pour reparasyon zot pese. Tousala i sakre, tou sa bann lofrann i pour ou e pour ou bann garson. 
NUM.18.10	Zot ava manz tousala koman bann keksoz sakre. Tou bann zonm ava kapab manze, zot ava sakre pour ou.
NUM.18.11	La ankor sa ki mon donn ou: Tou lofrann spesyal ki ganny ofer par lepep i pour ou, pour ou bann garson e ou bann fiy pour touzour. Tou manm ou fanmir, ou bann garson ek fiy ki pir ava kapab manze.
NUM.18.12	Mon donn ou prodwi ki zot ofer SENYER: Meyer delwil, meyer diven ek dible. 
NUM.18.13	Tou lofrann premye rekolt ki ganny anmennen kot SENYER i vin pour ou. Tou manm dan ou fanmir ava kapab manze. 
NUM.18.14	Tou don ki ganny ofer i vin pour ou.
NUM.18.15	Anfen, tou premye ne ki ganny ofer SENYER, dimoun ouswa zannimo i vin pour ou, me ou bezwen aksepte zis pri larzan pour bann premye ne imen ek zannimo enpir ki'n ganny aste. 
NUM.18.16	Zot devret ganny aste ler zot annan en mwan, dapre pri ki ava ganny fikse: Senk pyes larzan dapre valer larzan sanktyer, ki pez 10 granm.
NUM.18.17	Me ou pa pou kapab aste premye porte en bef, en mouton oubyen en kabri, akoz zot sakre. Ou ava vers zot disan lo lotel, bril zot lagres e bril zot karkas koman en sakrifis lo lotel; i pou en loder ki fer plezir SENYER. 
NUM.18.18	Gard pour ou, lavyann en zannimo ki'n ganny ofer, son pwatrin ek son lazanm deryer kote drwat.
NUM.18.19	Mon donn ou, ou bann garson ek ou bann fiy tou sa bann lofrann ki pep Izrael i ofer devan SENYER. I ou drwa pour touzour; i dan kondisyon lalyans konsakre avek disel fer avek ou e tou ou bann desandan pour touzour.
NUM.18.20	SENYER ti dir Aaron: Ou pou napa par, ni patrimwann parmi pep Izrael. Mwan ki ou par e ou patrimwann parmi pep Izrael.
NUM.18.21	SENYER ti kontinyen: Mon donn bann Levit tou ladim ki lepep i ofer mwan. Sa i zot par pour servis dan Latant Rankont SENYER. 
NUM.18.22	Apartir ozordi, bann Izraelit pa devre apros Latant Rankont SENYER, san ki zot rann zot koupab e pangar zot mor. 
NUM.18.23	Zis bann Levit ki annan drwa fer servis dan Latant Rankont SENYER. Zot ava responsab pour zot pese. Sa i en lalwa ki zot ek zot desandan pou bezwen garde pour touzour. 
NUM.18.24	Mon donn bann levit tou ladim ki pep Izrael i anmenn pour SENYER. Mon donn zot sa koman patrimwann. Pour sa rezon, mon dir ki zot pa pou posed okenn propriyete parmi pep Izrael.
NUM.18.25	SENYER ti dir Moiz: 
NUM.18.26	Ou ava osi dir bann levit: Ler zot resevwar ladim ki SENYER in donn zot sorti kot pep Izrael, pran en dizyenm sa ladim e ofer SENYER. 
NUM.18.27	Sa i pou vin zot lofrann, parey i ganny pran lo sereal ler pe bate ek rezen ler pe kraze. 
NUM.18.28	Dan sa fason, zot ava kapab osi prezant en lofrann spesyal devan SENYER lo tou ladim ki zot in gannyen sorti kot pep Izrael. Sa lofrann pou vin pour pret Aaron, sorti kot SENYER.
NUM.18.29	Lo tou bann don ki ganny prezante, ou ava swazir meyer parti. I ava ganny konsakre pour SENYER. 
NUM.18.30	Sa ki reste ava vin pour bann levit. Zot ava gard sa ki reste parey dan ka prodwi sereal ler pe bate ek diven ler rezen pe ganny kraze. 
NUM.18.31	Zot kapab manz li dan nenport landrwa avek zot fanmir, akoz i zot saler an retour pour zot servis dan Latant Rankont SENYER.
NUM.18.32	Kan zot ava'n met dekote meyer porsyon pour mwan, zot pa pou koupab pour okenn pese. Zot pa ava pe profann bann lofrann sakre pep Izrael. Zot pa pou mor.
NUM.19.1	SENYER ti dir Moiz ek Aaron: 
NUM.19.2	Sa i lalwa ki SENYER ti donnen: Dir pep Izrael anmenn devan ou en bef rouz ki napa okenn defo e ki pa ankor anmenn okenn fardo. 
NUM.19.3	Ou ava donn sa bef pret Eleazar. Zot ava anmenn li an deor kan, kot i ava ganny egorze dan prezans Eleazar. 
NUM.19.4	Pret Eleazar ava pran en pe son disan avek son ledwa e asperz set fwa dan direksyon lantre Latant Rankont SENYER. 
NUM.19.5	Answit, sa bef ava ganny brile antye devan li avek son lapo, son lavyann, son disan ek tou son zentesten. 
NUM.19.6	Pret ava pran dibwa sed, izop ek en riban rouz e zet tousala dan dife kot sa bef pe brile. 
NUM.19.7	Pret ava lav son lenz e pran en ben dan delo; apre, i ava antre dan kan. Me i pou reste enpir ziska aswar. 
NUM.19.8	Sa enn ki'n bril sa bef i ava osi lav son lenz e pran en ben dan delo; i pou reste enpir ziska aswar.
NUM.19.9	En zonm ki pir, ava ranmas lasann sa bef e depoz li dan en landrwa pir, an deor kan. Pep Izrael ava servi sa lasann pour pirifye delo ki pou servi pour pirifikasyon. Sa i ava en sakrifis pour pardon pese. 
NUM.19.10	Sa zonm ki ranmas lasann sa bef ava osi lav son lenz; me i pou reste enpir ziska aswar.
NUM.19.10	Sa i en regleman pour tou zenerasyon pour touzour, menm pour bann etranze ki reste parmi zot.
NUM.19.11	En dimoun ki tous nenport lekor mor, pou reste enpir pandan set zour. 
NUM.19.12	I pou bezwen pirifye li avek delo pirifikasyon lo trwazyenm zour e lo setyenm zour. Si i pa fer pirifikasyon lo trwazyenm zour, i pa pou pir lo setyenm zour.
NUM.19.13	En dimoun ki tous en kadav e ki pa ganny pirifye, pou rann tanp SENYER enpir. I devret ganny met an deor kominote pep Izrael, akoz i pa'n vers delo pirifikasyon lo li. I pou reste dan son leta enpir.
NUM.19.14	La en lot lalwa: Ler en dimoun i mor dan en latant, dimoun ki antre dan sa latant, pou vin enpir pandan set zour, parey sa bann ki ti dan sa latant. 
NUM.19.15	Tou bann resipyan ouver e ki napa en kouvertir sere lo la dan latant, pou osi vin enpir.
NUM.19.16	Si en dimoun i dan laplenn e i tous lekor en zonm ki'n ganny touye oubyen ki'n mor en lanmor natirel, si i tous kadav en dimoun mor oubyen en latonm, i pou reste enpir pandan set zour. 
NUM.19.17	Pour pirifye li, zot ava pran lasann ki dan brazye sakrifis pour pese, met dan en resipyan e vers delo larivyer ladan. 
NUM.19.18	En dimoun ki pir, ava pran en brans izop, tranp li dan sa delo e fer aspersyon lo latant, lo tou bann resipyan, lo tou dimoun ki la, lo sa enn ki'n tous sa kadav, e osi swa lo sa zonm ki'n ganny touye, swa lo sa lekor mor, ou swa sa latonm.
NUM.19.19	Lo trwazyenm zour e lo setyenm zour, sa enn ki pir ava fer laspersyon delo lo sa bann dimoun ki enpir. Zot pou ganny pirifye lo setyenm zour. Apre, i ava lav son lenz ek son lekor dan delo e aswar, i ava vin pir.
NUM.19.20	Dimoun ki vin enpir e ki pa fer rityel pirifikasyon, pou ganny met deor kominote Izrael. Annefe, zot pou rann Latant SENYER enpir, akoz zot pa'n ganny asperze avek delo pirifikasyon; zot pou reste enpir.
NUM.19.21	Sa lalwa i valab pour touzour. Sa dimoun ki pe fer aspersyon delo pirifikasyon ava lav son lenz. Alor, dimoun ki tous delo pirifikasyon pou vin enpir ziska aswar. 
NUM.19.22	Tou keksoz ki en dimoun enpir i touse pou vin enpir. Tou dimoun ki i touse pou vin enpir ziska aswar.
NUM.20.1	Pep Izrael, kominote antye, ti ariv dan dezer Sin dan premye mwan e zot ti reste Kades, kot Mirianm ti mor e kot i ti ganny antere.
NUM.20.2	Ti napa delo pour lepep e zot ti konplent avek Moiz ek Aaron. 
NUM.20.3	Lepep ti revolte kont Moiz. Zot ti dir, “Plito nou osi nou ti'n mor avek nou bann fanmir devan SENYER. 
NUM.20.4	Akoz ou'n anmenn lasanble SENYER dan sa dezer zis pour nou vin mor isi avek nou bann betay? 
NUM.20.5	Akoz ou'n fer nou sorti Lezip pour anmenn nou dan sa landrwa dezer? Isi napa ni dible, ni fig, ni rezen, ni grenad; napa ni menm delo pour bwar!”
NUM.20.6	Moiz ek Aaron ti sorti e al devan lantre Latant Rankont SENYER. Zot ti prosternen lafas ater e laglwar prezans SENYER ti aparet avek zot. 
NUM.20.7	SENYER ti dir Moiz:
NUM.20.8	Pran ou baton avek ou e ansanm avek ou frer Aaron, rasanble tou dimoun. Koz avek sa ros devan zot, e delo ava sorti dan sa ros. Konmsa ki ou ava fer sorti delo dan sa ros. Zot ava bwar e zot zannimo osi.
NUM.20.9	Alor, Moiz ti pran son baton ki ti devan SENYER, parey SENYER ti'n ordonn li. 
NUM.20.10	Moiz ek Aaron ti rasanble tou kominote Izrael devan ros. Moiz ti dir zot, “Ekout mwan byen, pep rebel! Eski nou kapab fer sorti delo dan sa ros pour zot?”
NUM.20.11	Apre, i ti lev son lanmen e tap sa ros de fwa avek son baton. Delo ti sorti, tou dimoun ti bwar e zot betay osi.
NUM.20.12	Alor, SENYER ti dir Moiz ek Aaron: Akoz zot pa'n krwar dan mwan pour montre mon sentete devan pep Izrael, pa zot ki pou fer antre sa pep dan sa pei ki mon'n promet zot.
NUM.20.13	Sa ti delo Meriba, savedir kerel, kot pep Izrael ti konplent kont SENYER e kot SENYER ti montre zot ki i en Bondye sen.
NUM.20.14	Depi Kades, Moiz ti anvoy bann mesaze kot lerwa Edonm pour dir li: La sa ki ou bann frer Izrael i dir: Ou'n antann tou mizer ek difikilte ki nou'n pas ladan. 
NUM.20.15	Nou zanset ti desann Lezip kot zot in reste pandan lontan. Bann Ezipsyen pa ti tret nou ek nou bann zanset byen. 
NUM.20.16	Nou ti kriye e SENYER in antann nou. I ti anvoy son mesaze pou vin delivre nou Lezip.
NUM.20.16	La aprezan, nou'n ariv Kades, en lavil ki baliz avek ou teritwar. 
NUM.20.17	Les nou travers ou pei. Nou pa pou antre dan ou plantasyon, ni dan ou karo rezen, oubyen bwar delo dan ou pwi. Nou pou reste lo semen ziska ki nou fini travers ou teritwar.
NUM.20.18	Me Edonm ti reponn: Ou pa pou pas kot mwan, sankwa mon pou atak ou avek lepe.
NUM.20.19	Pep Izrael ti dir li: Nou pou reste lo semen e si nou ek nou zannimo i bwar ou delo, nou ava pey ou; nou zis anvi traverse, pa plis.
NUM.20.20	Me Edonm ti dir: Non! Zot pa pou pase.
NUM.20.20	Bann Edomit ti sorti kont zot avek en gran larme. 
NUM.20.21	Konmsa, Edonm ti refize les Izrael pas lo son teritwar. Bann Izraelit ti bezwen pran en lot semen.
NUM.20.22	Kominote Izrael ti kit Kades e ariv dan montanny Hor. 
NUM.20.23	Ler zot ti ariv lo frontyer Edonm, SENYER ti dir Moiz ek Aaron: 
NUM.20.24	Aaron pe al mor; i pa pou antre dan pei ki mon'n promet zot. Tou le de, zot ti revolte kont mwan konsernan delo Meriba. 
NUM.20.25	Pran Aaron ek son garson Eleazar; mont lo montanny Hor. 
NUM.20.26	La, ou ava tir rob pret ki lo Aaron e ou ava met li lo son garson, Eleazar. Aaron pou mor la lo montanny.
NUM.20.27	Moiz ti fer sa ki SENYER ti ordonn li. Zot ti mont lo montanny Hor devan kominote Izrael antye. 
NUM.20.28	Moiz ti tir rob pret lo Aaron e abiy son garson, Eleazar. Aaron ti mor lao lo sa montanny.
NUM.20.28	Apre, Moiz ek Eleazar ti desann sorti lo montanny. 
NUM.20.29	Kan kominote Izrael ti war ki Aaron ti'n mor, pep antye ti met dey pandan 30 zour.
NUM.21.1	Kan Arad, lerwa bann Kananeen ki ti gouvern dan Sid Negev, ti tande ki pep Izrael ti pe vin dan direksyon Atarim, i ti atak zot e fer detrwa zot prizonnyen.
NUM.21.2	Alor, pep Izrael ti fer en ve avek SENYER: Si ou dakor pour livre sa pep dan nou lanmen, mon pou detri sa bann dimoun ek zot lavil.
NUM.21.3	SENYER ti antann zot e i ti livre bann Kananeen dan lanmen bann Izraelit ki ti detri zot konpletman avek zot bann lavil. Zot ti apel sa landrwa Horma, savedir Destriksyon.
NUM.21.4	Pep Izrael ti kit montanny Hor e pran semen dan direksyon lanmer Rouz. Zot ti kontourn pei Edonm. Me dan semen, lepep ti perdi pasyans. 
NUM.21.5	Zot ti koz kont Bondye e kont Moiz: Akoz ou'n fer nou sorti Lezip pour nou vin mor dan dezer? Isi napa ni delo ni manze; nou'n degout sa kalite manze mizer.
NUM.21.6	Alor SENYER ti anvoy bann serpan anpwazonnen mord zot. Bokou bann Izraelit ti ganny morde e bokou zot ti mor. 
NUM.21.7	Lepep ti vin kot Moiz. Zot ti dir li, “Nou'n fer pese kan nou ti koz kont SENYER e kont ou. Priy SENYER pour fer ale sa bann serpan.”
NUM.21.7	Alor Moiz ti priy pour lepep.
NUM.21.8	SENYER ti dir Moiz: Fer en serpan an bronz; plas li lo en poto. Tou sa bann ki ti'n ganny morde par serpan anpwazonnen, e ki get sa serpan pa pou mor. 
NUM.21.9	Alor, Moiz ti fer en serpan an bronz ki i ti met lo en poto. Dimoun ki ti'n ganny morde e ki ti get sa serpan an metal ti reste vivan.
NUM.21.10	Pep Izrael ti deplase pour al kanp Obot. 
NUM.21.11	Apre sa, zot ti kit Obot e al Iye-Abarim, dan dezer ki anfas avek Moab lo kote Les. 
NUM.21.12	Apre, zot ti al kanp obor larivyer Zered. 
NUM.21.13	Kan zot ti sorti la, zot ti al kanp lot kote larivyer Arnon, dan teritwar dezer ant Moab ek bann teritwar bann Amorit. 
NUM.21.14	Pour sa rezon, ki i'n ekri dan liv Bann Lager SENYER:
NUM.21.14	Vaheb dan teritwar Soufa e bann vale larivyer Arnon, 
NUM.21.15	lapant vale ki desann ziska Ar, tou dilon frontyer Moab.
NUM.21.16	Zot ti sorti la e al kanp Beer, savedir pwi, kot SENYER ti dir Moiz: Rasanble lepep e mon ava donn zot delo. 
NUM.21.17	La, pep Izrael ti sant sa kantik:
NUM.21.17	Monte, pwi! Annou sante ler delo i monte.
NUM.21.18	Pwi ki bann sef in fouye,
NUM.21.18	ki bann nob parmi lepep
NUM.21.18	ti fouye avek baton rwayal!
NUM.21.18	Zot ti kit dezer pour al Matana, 
NUM.21.19	sorti Matana, zot ti al Naaliel; sorti Naaliel zot ti al Bamot. 
NUM.21.20	Sorti Bamot, zot ti al dan vale ki dan teritwar Moab, anba montanny Pisga ki anfas avek dezer.
NUM.21.21	Bann Izraelit ti anvoy bann mesaze kot Sihonn, lerwa bann Amorit, pour dir li: 
NUM.21.22	Les nou travers ou pei; nou pa pou antre dan okenn plantasyon ni dan ou karo rezen. Nou pa pou bwar delo dan okenn ou bann pwi. Nou pou reste lo gran semen rwayal ziska nou fini travers ou teritwar.
NUM.21.23	Me Sihonn pa ti les Izrael travers son teritwar. I ti rasanble en gran larme pour al atak bann Izraelit dan dezer. 
NUM.21.24	Pep Izrael ti masakre li e pran posesyon son teritwar, depi Arnon ziska Yabok, lo frontyer bann Amorit ki ti byen fortifye.
NUM.21.25	Bann Izraelit ti pran tou bann lavil Amorit kot zot ti enstal zot. Zot ti osi enstal zot dan Hesbonn ek tou son bann vilaz. 
NUM.21.26	Hesbonn ti kapital Sihonn, lerwa bann Amorit ki ti fer lager kont lerwa Moab e pran tou son teritwar ziska larivyer Arnon. 
NUM.21.27	Pour sa rezon ki bann poet ti sante:
NUM.21.27	Vin Hesbonn! Vin rekonstri lavil!
NUM.21.27	Retabli lavil lerwa Sihonn.
NUM.21.28	Dife ti sorti dan lavil Hesbonn,
NUM.21.28	en laflanm dan lavil Sihonn.
NUM.21.28	I'n detri Ar dan Moab ek bann sef lo oter Arnon.
NUM.21.29	Maler lo ou, Moab!
NUM.21.29	Pei Kemos in ganny detri.
NUM.21.29	I ti les son bann zonm ganny egzile;
NUM.21.29	son bann fiy in ganny kaptire par Sihonn,
NUM.21.29	lerwa bann Amorit.
NUM.21.30	Nou'n masakre zot
NUM.21.30	depi Hesbonn ziska Dibonn;
NUM.21.30	nou'n devaste tou ziska Nofa,
NUM.21.30	ki tous avek Medba.
NUM.21.31	Konmsa ki Izrael ti etabli zot dan teritwar bann Amorit.
NUM.21.32	Moiz ti anvoy bann espyon dan Yazer. Izrael ti pran tou bann vilaz dan zalantour. Moiz ti sas bann Amorit ki ti pe reste la.
NUM.21.33	Apre, zot ti mont dan direksyon Basann. Og, lerwa Basann ti sorti pour al lager avek tou son larme; i ti atak zot Edrei. 
NUM.21.34	SENYER ti dir Moiz: Pa bezwen per li. Mon'n livre li, son pep ek son pei dan ou lanmen. Ou ava tret li parey ou'n tret Sihonn, lerwa bann Amorit ki ti gouvern Hesbonn.
NUM.21.35	Bann Izraelit ti touy Og, son bann garson, ek tou son pep. Pa ti reste okenn sirvivan e zot ti pran posesyon son pei.
NUM.22.1	Pep Izrael ti al kanp dan laplenn Moab, kote Les larivyer Zourden, vizavi Zeriko.
NUM.22.2	Balak, lerwa Moab, garson Sipor, ti'n war sa ki pep Izrael ti'n fer avek bann Amorit. 
NUM.22.3	Moab ti per kan i ti war sa pep avek en si gran kantite dimoun. 
NUM.22.4	I ti dir bann sef Madyann: Sa pep pou devor tou sa ki otour nou, parey en bef ki manz tou zerb dan laplenn.
NUM.22.4	Sa lepok, Balak, garson Sipor, ti lerwa Moab. Alor, lerwa Balak 
NUM.22.5	ti anvoy bann mesaze kot Balaanm, garson Beor, ki ti pe reste Petor obor larivyer Efrat, pour dir li: I annan en pep ki sorti Lezip. Zot kouver pei antye e zot reste vizavi avek mwan. 
NUM.22.6	Vini e modi zot pour mwan, akoz zot pli for ki mwan. Petet mon ava kapab bat zot e pous zot lwen avek mon pei. Mon konnen ki sa ki ou beni, i ganny beni; sa ki ou modi, i ganny modi.
NUM.22.7	Bann sef Moab ek bann sef Madyanit ti anmenn kado pour Balaanm. Ler zot ti ariv kot Balaanm, zot ti donn li mesaz sorti kot Balak. 
NUM.22.8	Balaanm ti dir zot: Pas lannwit isi; demen mon ava donn zot en larepons dapre parol ki SENYER ava dir mwan. Alor, bann sef Moab ti pas lannwit kot Balaanm.
NUM.22.9	Bondye ti vin kot Balaanm e demann li, “Lekel sa bann zonm ki kot ou?”
NUM.22.10	Balaanm ti reponn Bondye, “Balak, garson Sipor, lerwa Moab, in anvoy zot avek mesaz pour dir mwan: 
NUM.22.11	En pep ki sorti Lezip i kouver pei antye. I oule mon vini pour modi sa pep, pour li ganny laviktwar e sas zot lwen avek son teritwar.”
NUM.22.12	Bondye ti dir Balaanm, “Ou pa pou al avek zot. Ou pa pou modi sa pep, akoz i en pep beni.”
NUM.22.13	Balaanm ti leve lannmen bomaten. I ti dir avek bann mesaze Balak, “Ale, retourn kot zot. SENYER in refize les mwan al avek zot.”
NUM.22.14	Alor, zot ti retourn kot Balak. Zot ti dir li, “Balaanm in refize vin avek nou.”
NUM.22.15	Balak ti anvoy en pli gran delegasyon bann sef pli enportan ki avan. 
NUM.22.16	Ler zot ti ariv kot Balaanm, zot ti dir li, “La sa ki Balak, garson Sipor i dir: Pa les nanryen anpes ou vin kot mwan. 
NUM.22.17	Mon pou byen rekonpans ou. Mon ava fer tou sa ki ou dir mwan fer. Vin modi sa pep pour mwan.”
NUM.22.18	Balaanm ti reponn bann serviter Balak, “Menm si Balak ti pou donn mwan tou son lor ek son larzan, mon pa pou kapab fer nanryen kont lord SENYER, mon Bondye. 
NUM.22.19	Me zot, pas lannwit isi. Mon ava konnen si SENYER i annan ankor keksoz pour li dir mwan.”
NUM.22.20	Dan lannwit, Bondye ti vin kot Balaanm. I ti dir li, “Si sa bann zonm in vin apel ou, leve, al avek zot; me fer zis sa ki mwan, mon dir ou fer.”
NUM.22.21	Alor, son lannmen bomaten, Balaanm ti leve. I ti sel son bourik e al avek bann sef Moab.
NUM.22.22	Bondye ti ankoler akoz Balaanm ti'n ale. Dan semen, pandan ki i ti pe ale lo son bourik, akonpannyen par de serviter, lanz SENYER ti debout dan milye semen pour bar son semen. 
NUM.22.23	Bourik ti war lanz SENYER debout lo semen avek en lepe dan son lanmen. Alor, i ti kit semen pour al dan laplenn. Balaanm ti bat son bourik pour fer li retourn lo semen.
NUM.22.24	Apre sa, lanz SENYER ti pozisyonn li dan en semen etrwat dan plantasyon rezen kot ti annan en miray lo sak kote. 
NUM.22.25	Ler bourik ti war lanz SENYER, i ti koste avek miray. Lipye Balaanm ti kwense kont miray e Balaanm ti fwet son bourik ankor.
NUM.22.26	Lanz SENYER ti al devan zot. I ti plas li dan en landrwa etrwat kot i ti enposib tourn ni adrwat ni agos. 
NUM.22.27	Bourik ti war lanz SENYER. I ti afese anba Balaanm e tonm ater. Balaanm ti pran lakoler e i ti bat son bourik avek son baton. 
NUM.22.28	Alor, SENYER ti ouver labous bourik e fer li koze. I ti dir Balaanm, “Ki mon'n fer ou pour ou bat mwan? Sa i fer deza trwa fwa?”
NUM.22.29	Balaanm ti reponn bourik, “Akoz ou'n foud mwan? Si mon ti annan en lepe dan mon lanmen, mon ti'n fini touy ou.”
NUM.22.30	Bourik ti reponn li, “Eski mon pa sa menm bourik ki ou abitye monte tou ou lavi ziska ozordi. Eski i mon labitid fer konmsa anver ou?”
NUM.22.30	I ti reponn, “Non.”
NUM.22.31	SENYER ti ouver lizye Balaanm. I ti war lanz SENYER debout dan semen avek son lepe dan lanmen. I ti prosternen lafas ater. 
NUM.22.32	Lanz SENYER ti demann li, “Akoz ou'n bat ou bourik? La i fer trwa fwa. Mon'n vin pour anpes ou fer sa vwayaz, akoz sa semen pou anmenn maler lo ou. 
NUM.22.33	Ou bourik in war mwan trwa fwa. Si i pa ti'n sanz semen, mon ti'n fini touy ou e les ou bourik vivan.”
NUM.22.34	Balaanm ti reponn lanz SENYER, “Mon'n fer pese; mon pa ti konnen ki ou ti dan semen devan mwan. Aprezan, si ou pa kontan, mon ava retourn kot mwan.”
NUM.22.35	Me lanz SENYER ti dir li, “Non, al avek zot. Me ou ava repet zis parol ki mon ava dir ou.” Balaanm ti kontiny son semen avek bann sef Balak.
NUM.22.36	Kan Balak ti tande ki Balaanm pe vini, i ti al rankontre li ziska lavil Moab ki obor larivyer Arnon, ki lo frontyer son teritwar. 
NUM.22.37	Balak ti dir Balaanm, “Akoz ou pa ti vini ler mon ti anvoy sers ou premye fwa? Ou krwar mon pa ase ris pou rekonpans ou?”
NUM.22.38	Balaanm ti dir li, “Mon'n vin kot ou. Me pa krwar mon kapab dir nenport kwa. Mon pou repet zis parol ki Bondye ava met dan mon labous.”
NUM.22.39	Alor, Balaanm ti al avek Balak e zot ti ariv Kiryat-Housot. 
NUM.22.40	Balak ti ofer en sakrifis bef ek mouton e partaz avek Balaanm ek sa bann sef ki ti la.
NUM.22.41	Lannmen bomaten, Balak ti pran Balaanm e mont avek li ziska Bamot-Baal kot i ti war selman en parti pep Izrael.
NUM.23.1	Balaanm ti dir avek Balak, “Fer set lotel isi e prepar set bef ek set mouton mal.”
NUM.23.2	Balak ti fer sa ki Balaanm ti dir li. Sakenn ti ofer en toro ek en mouton lo lotel. 
NUM.23.3	Balaanm ti dir Balak, “Reste la obor ou sakrifis; mon pou sorti en kou. Petet SENYER ava vin kot mwan e mon ava repet ou tou sa ki i ava montre mwan.”
NUM.23.3	Alor, i ti mont lo en oter. 
NUM.23.4	Bondye ti vin zwenn Balaanm ki ti dir li, “Mon'n mont set lotel e ofer set toro ek set mouton mal lo la.”
NUM.23.5	SENYER ti met parol dan labous Balaanm. I ti dir li, “Retourn kot Balak; mon ava fer ou konnen sa ki ou devre dir.”
NUM.23.6	Alor, Balaanm ti retourn kot Balak ki ti pe ankor debout obor son sakrifis avek tou bann sef Moab.
NUM.23.7	Balaanm ti pronons sa profesi:
NUM.23.7	Balak in fer mwan vini sorti Aranm,
NUM.23.7	lerwa Moab in fer mwan desann sorti Siri,
NUM.23.7	dan bann montanny dan Les.
NUM.23.7	Vini! Modi Zakob! Vini!
NUM.23.7	Al menas Izrael avek malediksyon!
NUM.23.8	Ki mannyer mon pou kapab modi
NUM.23.8	sa ki SENYER pa'n modi?
NUM.23.8	Ki mannyer mon pou denons
NUM.23.8	sa ki SENYER pa'n denonse?
NUM.23.9	Mon war li depi lo montanny;
NUM.23.9	mon admir li ler mon anler lo kolin.
NUM.23.9	Zot en nasyon apar.
NUM.23.9	Zot pa form parti lezot nasyon.
NUM.23.10	Lekel ki kapab kont pep Izrael ki koman lapousyer?
NUM.23.10	Lekel ki kapab kalkil popilasyon Zakob ki koman nyaz?
NUM.23.10	Les mon bann zour fini koman en zonm drwat;
NUM.23.10	les mwan mor anpe parey en zonm zis.
NUM.23.11	Alor, Balak ti dir Balaanm, “Ki ou'n fer mwan? Mon ti fer ou vin isi pour modi mon bann lennmi e ou'n beni zot!”
NUM.23.12	Balaanm ti reponn, “Mon kapab repet zis parol ki SENYER i dir mwan.”
NUM.23.13	Balak ti dir Balaanm, “Vin avek mwan dan en lot landrwa kot ou pou kapab war sa pep. Ou pou war zis en parti, ou pa pou war zot tou. Ou ava modi zot pour mwan.”
NUM.23.14	I ti anmenn li dan laplenn Zofim lo latet montanny Pisga. La osi, i ti fer set lotel e ofer sakrifis en toro ek en mouton mal lo sak lotel.
NUM.23.15	Balaanm ti dir Balak, “Reste isi obor ou sakrifis. Mwan, mon ava al rankontre Bondye en pe pli lwen.”
NUM.23.16	SENYER ti vin kot Balaanm. I ti met en parol dan son labous. I ti dir li: Retourn kot Balak e dir li.
NUM.23.17	I ti retournen. Balak ti pe debout la obor son sakrifis; bann sef Moab ti akote li. Balak ti demann li sa ki SENYER ti'n dir li. 
NUM.23.18	Alor, Balaanm ti pronons son profesi:
NUM.23.18	Vini! Balak, garson Sipor.
NUM.23.18	Ekout parol ki mon pou dir ou.
NUM.23.19	Bondye pa parey zonm pour koz manti.
NUM.23.19	I pa desandan zonm pour li sanz parol.
NUM.23.19	Sa ki i dir i pou fer; sa ki i deklare i pou egzekite.
NUM.23.20	Mon'n ganny lord pour beni.
NUM.23.20	Ler Bondye i beni, mon pa kapab ranvers li.
NUM.23.21	I pa'n war okenn maler dan Zakob.
NUM.23.21	I pa war okenn lenzistis dan Izrael.
NUM.23.21	SENYER, zot Bondye i avek zot.
NUM.23.21	I'n ganny proklanmen ki li menm li zot lerwa.
NUM.23.22	Bondye ki'n fer zot sorti Lezip.
NUM.23.22	I annan lafors en toro mesan.
NUM.23.23	Okenn sor pa pran lo Zakob.
NUM.23.23	Ni okenn pouvwar mazik pa pou servi lo Izrael.
NUM.23.23	Letan pou arive, kan dimoun pou dir lo Zakob ek Izrael:
NUM.23.23	Get travay ki Bondye in fer.
NUM.23.24	Zot en pep ki debout parey en zannimo feros.
NUM.23.24	I dres debout parey en lyon.
NUM.23.24	I pa al dormi avan ki i'n fini devor son viktim
NUM.23.24	e bwar disan tou sa ki i'n touye.
NUM.23.25	Balak ti dir Balaanm, “Si ou pa oule modi zot, omwen pa beni zot.”
NUM.23.26	Balaanm ti reponn li, “Pa mon'n dir ou, mon pou fer tou sa ki SENYER in dir mwan?”
NUM.23.27	Balak ti dir Balaanm, “Vin avek mwan dan en lot landrwa; petet Bondye ava les ou modi zot pour mwan.”
NUM.23.28	Balak ti anmenn Balaanm lo latet montanny Peor ki vir lo dezer.
NUM.23.29	Balaanm ti dir Balak, “Mont set lotel e prepar mwan set toro e set mouton mal.”
NUM.23.30	Balak ti fer sa ki Balaanm ti'n dir li. I ti ofer en toro ek en mouton mal lo sak lotel.
NUM.24.1	Balaanm ti'n fini konpran ki SENYER in trouv bon beni Izrael. Alor, i pa ti al rod rekour dan pratik mazik parey avan. I ti tourn dan direksyon dezer. 
NUM.24.2	I ti lev son lizye e war Izrael pe kanpe par tribi. Lespri Bondye ti sezi li. 
NUM.24.3	I ti pronons sa profesi:
NUM.24.3	Parol Balaanm, garson Peor;
NUM.24.3	parol en zonm ki war kler.
NUM.24.4	Parol sa enn ki antann Parol Bondye
NUM.24.4	e war vizyon Bondye Toupwisan.
NUM.24.5	Zakob! Ou bann latant,
NUM.24.5	Ou bann abitasyon ek ou demer i zoli, Izrael!
NUM.24.6	Zot parey bann long ranze palmye obor larivyer
NUM.24.6	parey bann aloes ki SENYER in plante,
NUM.24.6	parey pye sed obor delo.
NUM.24.7	Zot pou ganny bokou delo.
NUM.24.7	Zot lagrenn pou ganny semen dan laplenn
NUM.24.7	e ganny byen aroze.
NUM.24.7	Bann lerwa Izrael pou pli gran ki Agag,
NUM.24.7	zot rwayonm pou agrandi.
NUM.24.8	Bondye in fer zot sorti Lezip;
NUM.24.8	i annan lafors en toro sovaz.
NUM.24.8	I ti devor bann nasyon lennmi;
NUM.24.8	kraz zot lezo e atak zot avek bann fles.
NUM.24.9	I alonze ater parey en lyon;
NUM.24.9	i dormi parey en femel lyon.
NUM.24.9	Lekel ki kapab fer li leve?
NUM.24.9	Sa enn ki beni li ava ganny beni;
NUM.24.9	sa enn ki modi li ava ganny modi.
NUM.24.10	Balak ti ankoler kont Balaanm. I ti tap dan son lanmen e dir li, “Mon ti apel ou isi pour modi mon bann lennmi. La i fer trwa fwa ki ou beni li. 
NUM.24.11	Aprezan, degaze, retourn kot ou. Mon ti'n promet pour rekonpans ou, me SENYER in anpes ou ganny sa rekonpans.”
NUM.24.12	Balaanm ti reponn li, “Pa mon ti dir ou bann mesaze ki ti vin rod mwan: 
NUM.24.13	Menm si Balak i donn mwan tou son larzan, ek tou lor dan son pale, mon pa pou kapab lo mwan menm, fer ni dibyen, ni dimal; mon pou repet zis parol ki SENYER i dir mwan.”
NUM.24.14	Balaanm ti dir Balak, “Aprezan, mon pe ale. Vini, mon ava dir ou sa ki sa pep pou fer avek ou pep dan lavenir.” 
NUM.24.15	Balaanm ti pronons sa poenm:
NUM.24.15	Parol Balaanm, garson Peor,
NUM.24.15	parol en zonm ki war lwen.
NUM.24.16	Parol en zonm ki antann Parol Bondye,
NUM.24.16	ki konn plan Bondye Toupwisan,
NUM.24.16	ki war sa ki Bondye i montre li,
NUM.24.16	ki prosternen e ki war vizyon.
NUM.24.17	Mon war dan lavenir,
NUM.24.17	mon gete, me ankor dan lwen.
NUM.24.17	En zetwal pou sorti dan Zakob,
NUM.24.17	en lerwa pou leve sorti dan Izrael.
NUM.24.17	I pou tap Moab dan son latanp,
NUM.24.17	e kraz latet bann desandan Set.
NUM.24.18	I pou ganny laviktwar lo Edonm
NUM.24.18	e pran posesyon zot teritwar.
NUM.24.18	Izrael i montre son lafors.
NUM.24.19	En sef pou sorti dan fanmir Zakob
NUM.24.19	i pou detri tou sa ki reste dan lavil.
NUM.24.20	Dan son vizyon, Balaanm ti war bann Amalesit. I ti fer son prediksyon:
NUM.24.20	Amalek i nasyon pli pwisan.
NUM.24.20	Me finalman, i pou ganny detri.
NUM.24.21	Balaanm ti osi war bann Kenit. I ti fer son prediksyon:
NUM.24.21	Zot pli solid e an sekirite;
NUM.24.21	zot nik in ganny poze lo ros.
NUM.24.22	Me Kaen pou ganny detri par dife.
NUM.24.22	Bann Asiriyen pou fer zot prizonnyen.
NUM.24.23	Balaanm ti kontinyen fer son prediksyon:
NUM.24.23	Maler! Lekel ki pou sirviv aksyon Bondye?
NUM.24.24	Bann anvaiser pour sorti Sip.
NUM.24.24	Zot pou imilye bann Asiriyen ek fanmir Heber.
NUM.24.24	Li osi pou ganny detri pour touzour.
NUM.24.25	Balaanm ti leve e retourn kot li. Balak osi ti retourn kot li.
NUM.25.1	Pandan ki pep Izrael ti'n enstal zot Sitim, zot ti tonm dan prostitisyon avek bann fanm Moabit. 
NUM.25.2	Sa bann fanm ti'n envit pep Izrael pour vin ofer sakrifis. Bann Izraelit ti manze e ador bann bondye Moab. 
NUM.25.3	Konmsa, ki Izrael ti ador Baal-Peor e SENYER ti ankoler kont zot.
NUM.25.4	SENYER ti dir Moiz, “Pran tou bann sef Izrael, pann zot devan SENYER an fas avek soley. Apre, sa gran lakoler SENYER ava tonbe.”
NUM.25.5	Moiz ti dir bann ziz Izrael, “Zot tou, zot pou bezwen touy sa bann dimoun dan zot tribi ki'n al kot Baal-Peor.”
NUM.25.6	Dan sa moman, pandan ki zot ti pe plere devan lantre Latant Rankont SENYER, en zonm Izraelit ti antre dan kan avek en fanm Madyanit devan Moiz e devan kominote Izraelit. 
NUM.25.7	Ler Fineas, garson Eleazar, garson pret Aaron ti war sa, i ti leve dan milye kominote; i ti pran en lans, 
NUM.25.8	swiv sa zonm ziska dan son latant e pers sa Izraelit ek sa fanm dan bavant. Apre sa, fleo ti arete parmi pep Izrael.
NUM.25.9	Sa fleo ti'n fer deza 24,000 mor.
NUM.25.10	SENYER ti dir Moiz, 
NUM.25.11	“Fineas, garson Eleazar, garson Gran-Pret Aaron in apez mon lakoler par sa ki i'n fer. I ti zalou parey mwan e mon pa'n detri zot dan mon lakoler. 
NUM.25.12	Dir li alor, ki mon fer en lalyans lape avek li. 
NUM.25.13	Sa lalyans ava pour li ek son desandans. Sa lalyans pou etabli zot pret pour touzour, akoz i'n montre en pasyon zalou pour son Bondye e i'n fer rekonsilyasyon pour Izrael ganny pardonnen.”
NUM.25.14	Sa zonm ki ti ganny pike ansanm avek sa fanm Madyanit, ti apel Zimri, garson Salou. I ti en sef fanmir dan tribi Simeon. 
NUM.25.15	Sa fanm ki ti ganny touye ti apel Kozbi, fiy Sour, en sef dan tribi bann Madyanit.
NUM.25.16	SENYER ti dir Moiz, 
NUM.25.17	“Atak bann Madyanit e detri zot tou, 
NUM.25.18	akoz ditor ki zot in fer ou dan zafer Peor e dan zafer Kozbi, fiy en responsab bann Madyanit. Zot ser ki ti ganny touye zour fleo akoz zafer Peor.”
NUM.26.1	Apre sa lepidemi, SENYER ti dir Moiz ek Eleazar, garson pret Aaron: 
NUM.26.2	Fer en resansman dapre fanmir parmi pep Izrael, an kontan bann zonm aze depi 20 an, an montan, ki kapab al lager.
NUM.26.3	Moiz ek pret Eleazar ti rasanble tou dimoun dan sa group laz obor larivyer Zourden, vizavi Zeriko. Zot ti dir: 
NUM.26.4	Kont tou dimoun ki annan 20 an, an montan parey SENYER in ordonn Moiz.
NUM.26.4	La non pep Izrael ki ti sorti Lezip:
NUM.26.5	Tribi Riben, premye garson Izrael; klan Henok, Palou.
NUM.26.6	Hesronn, klan bann Hesronit; pour Karmi, klan bann Karmit. 
NUM.26.7	Sa ti bann klan bann Ribenit. Ti annan an tou 43,730 zonm resanse.
NUM.26.8	Desandans Palou: Eliab. 
NUM.26.9	Son bann desandan: Nemouel, Datann ek Abiranm. Sa menm Datann ek Abiranm ki ti'n ganny swazi par kominote; ki ti revolte kont Moiz ek Aaron, ansanm avek troup Kore, kan zot ti revolte, kont SENYER. 
NUM.26.10	Later ti ouver e anval zot avek Kore, kan dife ti bril 250 parmi zot; zot ti vin en lavertisman pour lepep. 
NUM.26.11	Me bann zanfan Kore pa ti mor.
NUM.26.12	Bann desandan Simeon, klan par klan: Nemouel, dan klan Nemouelit; Yamin, dan klan bann Yaminit; Yakin, dan klan Yakinit; 
NUM.26.13	Zera, dan klan Zerait; Saoul, dan klan Saoulit. 
NUM.26.14	Sa i bann klan bann Simeonit; an tou 22,200 zonm.
NUM.26.15	Bann zanfan Gad, dapre zot bann klan: Sefonn, dan klan Sefonit; Hagi, dan klan Hagit; Souni, dan klan Sounit; 
NUM.26.16	Ozni, dan klan Oznit; Eri, dan klan Erit; 
NUM.26.17	Arod, klan Arodit; Areli, dan klan Arelit. 
NUM.26.18	Sa i bann klan Gad; an tou, ti annan 40,500 zonm resanse.
NUM.26.19	Bann garson Zida: Er ek Onann. Zot ti mor dan pei Kanaan.
NUM.26.20	Bann desandan Zida dapre zot bann klan: Sela, dan klan Selanit; Peres, dan klan Parsit; Zera, dan klan Zarit. 
NUM.26.21	Bann zanfan Peres: Hesronn, dan klan Hesronit; Hamoul sorti dan klan Hamoulit. 
NUM.26.22	Sa ti bann klan dan Zida. Ti annan an tou 76,500 zonm resanse.
NUM.26.23	Bann desandan tribi Isakar, klan par klan: Tola, dan klan Tolait; Pouva, dan klan Pounit; 
NUM.26.24	Yasoub dan klan Yasoubit; Simronn sorti dan klan Simronit. 
NUM.26.25	Sa ti bann klan Isakar. Ti annan 64,300 zonm resanse.
NUM.26.26	Bann desandan tribi Zabilon dapre zot klan: Sered, dan klan Sardit; Elonn, dan klan Elonit; Yaleel, dan klan Yaleit. 
NUM.26.27	Sa ti bann klan dan tribi Zabilon. Ti annan an tou 60,500 zonm resanse.
NUM.26.28	Desandans tribi Zozef: Ti annan de garson: Manase ek Efraim.
NUM.26.29	Bann desandan tribi Manase: Makir, dan klan Makirit; Makir ti papa Galaad; Galaad ti sorti dan klan Galaadit.
NUM.26.30	Bann desandan dan tribi Galaad: Yezer, dan klan Yezerit; Helek, dan klan Helekit. 
NUM.26.31	Asriel dan klan Asrielit; Sikenm, dan klan Sikemit; 
NUM.26.32	Semida, dan klan Semidait; Hefer, dan klan Hefrit. 
NUM.26.33	Selofad, garson Hefer ti napa garson, me zis fiy: Mala, Noa, Hogla, Milka, Tirsa. 
NUM.26.34	Ti annan an tou 52,700 zonm resanse.
NUM.26.35	Bann desandan tribi Efraim, klan par klan: Soutela, dan klan Soutelit; Beker, dan klan Bakrit; Tahann, dan klan Tahanit. 
NUM.26.36	Bann garson Soutela: Erann, dan klan Eranit. 
NUM.26.37	Sa ti bann klan Efraimit. Ti annan an tou 32,500 zonm resanse. Zot ti bann desandan Zozef, klan par klan.
NUM.26.38	Bann desandan Benzamen klan par klan: Bela, sorti dan klan Belait; Asbel, sorti dan klan Asbelit; Ahiranm sorti dan klan bann Ahiramit; 
NUM.26.39	Soufanm, sorti dan klan Soufamit; Houfanm sorti dan klan Houfamit. 
NUM.26.40	Bann garson Bela: Ard ek Naaman, sorti dan klan Ardit ek bann Naamanit. 
NUM.26.41	Zot ti bann desandan Benzamen. Ti annan an tou 45,600 zonm resanse dan sa klan.
NUM.26.42	Bann desandan tribi Dann, klan par klan: Souhanm, dan klan Souhanmit. Zot ti bann klan sorti dan tribi Dann kan sa resansman ti ganny fer. 
NUM.26.43	Ti annan an tou 64,400 zonm resanse dan klan Souhanmit.
NUM.26.44	Bann desandan dan tribi Aser, klan par klan: Yimna, dan klan Yimnit; Yisva, dan klan Yisvit; Beria, dan klan bann Berit. 
NUM.26.45	Bann garson Beria: Heber, dan klan bann Heberit; Malkiel, dan klan bann Malkielit. 
NUM.26.46	Fiy Aser ti apel Sera. 
NUM.26.47	Zot ti bann klan bann garson Aser. An tou ti annan 53,400 zonm resanse.
NUM.26.48	Bann desandan dan tribi Neftali, klan par klan: Yaseel, dan klan Yaseelit; Gouni, dan klan Gounit; 
NUM.26.49	Yeser, dan klan Yeserit; Silenm, dan klan Silemit. 
NUM.26.50	Sa ti bann klan Neftali, klan par klan, dapre resansman. Ti annan an tou 45,400 zonm.
NUM.26.51	An tou, ti annan 601,730 Izraelit.
NUM.26.52	SENYER ti dir avek Moiz: 
NUM.26.53	Diviz pei Kanaan par tribi dapre zot popilasyon e zot grander. 
NUM.26.54	Partaz later dapre grander sak tribi. En gran morso later pour sa ki pli gran, en pli pti morso pour sa ki pli pti. Partaz dapre rezilta resansman. 
NUM.26.55	Partaz ava ganny fer lo tiraz osor, dapre non sak tribi, zot zanset. 
NUM.26.56	Later ava ganny divize par tiraz osor. Donn en pli gran morso tribi ki pli gran, en par pli pti pour tribi ki pli pti, dapre rezilta resansman.
NUM.26.57	La tribi Levi par klan dapre resansman: Gersonn, sorti dan klan Gersonit; Keat, dan klan Keatit; Merari, dan klan Merarit.
NUM.26.58	La klan bann Levit: Bann Libnit, Hebronit, Malit, Mousit e bann Koreit. Keat ti papa Anmranm.
NUM.26.59	Fanm Anmranm ti apel Yokebed. I ti fiy Levi ki ti ne Lezip. I ti ganny de garson ek en fiy: Aaron, Moiz e zot ser Mirianm. 
NUM.26.60	Aaron ti ganny kat garson: Nadab, Abihou, Eleazar e Itamar. 
NUM.26.61	Nadab ek Abihou ti mor akoz zot ti prezant en dife ordiner devan SENYER.
NUM.26.62	Bann garson ki ti annan en mwan an montan, ti ganny konte apar. Zot pa ti ganny en par dan partaz later. Ti annan 23,000 zot an tou.
NUM.26.63	Tou sa bann klan ti ganny resanse par Moiz ek Eleazar dan laplenn Moab, obor larivyer Zourden, vizavi Zeriko.
NUM.26.64	Tou dimoun ki ti dan premye resansman ki Moiz ek Aaron ti'n fer dan dezer Sinai, ti'n mor. 
NUM.26.65	SENYER ti'n dir ki zot tou, zot pou mor dan dezer, eksepte Kaleb garson Zefoune ek Zozye, garson Noun.
NUM.27.1	Mala, Noa, Hogla, Milka ek Tirsa ti bann fiy Selofad, garson Efer, garson Galaad, garson Makir, garson Manase ek son klan, garson Zozef. 
NUM.27.2	Zot ti vin kot Moiz ek pret Eleazar. Tou bann sef tribi e kominote Izrael ti la devan lantre Latant Rankont. Zot ti dir: 
NUM.27.3	Nou papa in mor dan dezer; i pa ti parmi bann ki ti revolte kont SENYER dan group Kore. In mor avek son prop pese. I ti napa garson. 
NUM.27.4	Eski non nou papa devret disparet dan son klan, zis akoz i ti napa garson? Donn nou alor, en par propriyete nou papa, parmi nou bann frer.
NUM.27.5	Moiz ti prezant zot ka devan SENYER. 
NUM.27.6	SENYER ti koz avek Moiz: 
NUM.27.7	Bann fiy Selofad i annan rezon. Donn zot par propriyete zot papa; en par parmi bann frer zot papa devre vin pour zot.
NUM.27.8	Dir sa osi avek pep Izrael: Kan en zonm i mor san les deryer li en garson, son fiy ava erit son byen. 
NUM.27.9	Si i napa fiy, alor, donn son par son bann frer. 
NUM.27.10	Si i napa frer, alor, ou ava donn son par frer son papa. 
NUM.27.11	Si son papa napa frer, alor ou ava donn son par enn son fanmir pli pros.
NUM.27.11	Sa i pou en lalwa e en drwa pour bann Izraelit, parey SENYER in ordonn Moiz.
NUM.27.12	SENYER ti dir Moiz, “Mont lo montanny Abarim e get later ki mon'n donn bann Izraelit. 
NUM.27.13	Apre sa, ou pou mor parey ou frer Aaron. 
NUM.27.14	Annefe, zot tou le de, zot ti revolte kont mon lord dan dezer Sin. Kan lepep ti revolte kont mwan, ou pa ti fer konnen mon sentete devan zot.”
NUM.27.14	Sa ti lo size sours delo Meriba, savedir rebel, ki sorti Kades dan dezer Sin.
NUM.27.15	Moiz ti priy SENYER, 
NUM.27.16	“SENYER Bondye! Ou ki donn lavi tou sa ki ou'n kree, swazir en zonm pour diriz sa kominote 
NUM.27.17	pour komann zot dan lager, pour ki ou pep pa egare parey bann mouton san berze.”
NUM.27.18	SENYER ti dir Moiz, “Pran Zozye, garson Noun, en zonm ki mon lespri i lo li. Enpoz ou lanmen lo son latet. 
NUM.27.19	Prezant li devan pret Eleazar e devan kominote. La, devan zot tou, proklanm li koman ou sikseser. 
NUM.27.20	Donn li en par ou lotorite pour ki Izrael i obei li. 
NUM.27.21	I pou asiste pret Eleazar ki ava konsilte Ourim. Konmsa, i ava diriz Zozye e lepep ava swiv.”
NUM.27.22	Moiz ti fer sa ki SENYER ti'n dir li. I ti prezant Zozye devan pret Eleazar e devan kominote antye. 
NUM.27.23	I ti enpoz lanmen lo latet Zozye e proklanm li koman son sikseser, parey SENYER ti'n dir par lentermedyer Moiz.
NUM.28.1	SENYER ti dir Moiz: 
NUM.28.2	Donn sa bann lord pep Izrael: Dan letan fikse, zot ava ofer mon lofrann mon nouritir, brile par dife, ki donn loder ki fer mwan plezir.
NUM.28.3	Ou ava dir zot: La bann lofrann ki zot ava prezant devan SENYER: Tou le zour, de zenn mouton mal, aze enn e an san defo, koman en sakrifis konplet.
NUM.28.4	Ou ava ofer en zenn mouton bomaten e en lot zenn mouton, soley kouse.
NUM.28.5	Pour lofrann vezetal: En kilo lafarin melanze avek en lit delwil doliv pir. 
NUM.28.6	Sa i zot lofrann ordiner ki ganny brile parey sa ki ti ganny ofer lo montanny Sinai: En sakrifis konplet ki donn en loder ki fer plezir SENYER.
NUM.28.7	Pour lofrann bomaten, ou ava ofer en lit diven ki ou ava vers lo lotel pour sak zenn mouton devan SENYER. 
NUM.28.8	Ler soley i kouse, ou ava ofer lot zenn mouton avek menm lofrann delwil ek diven, parey bomaten. Sa i ava en lofrann brile par dife ki donn loder ki fer plezir SENYER.
NUM.28.9	Zour saba, ofer de mouton mal, aze enn an e san defo, avek de kilo lafarin petri ansanm avek delwil e avek son lofrann diven. 
NUM.28.10	Sa sakrifis konplet devret ganny ofer sak saba, an plis sakrifis ki zot ofer sak zour avek lofrann diven.
NUM.28.11	Lo konmansman sak mwan, zot ava ofer SENYER en sakrifis konplet: De toro, en mouton mal, set mouton enn an, san defo. 
NUM.28.12	An plis ki sa, pour sak toro, zot ava ofer en lofrann trwa kilo lafarin petri dan trwa lit delwil. Avek sa mouton mal, de kilo lafarin petri avek delwil. 
NUM.28.13	Avek sak mouton, ofer en kilo lafarin petri avek delwil. Sa i pou en sakrifis konplet ki donn loder ki fer plezir SENYER.
NUM.28.14	Lofrann diven ki ganny verse kot lotel ava konmsa: De lit pour en toro; en lit edmi pour en mouton mal; en lit pour sak mouton.
NUM.28.14	Sa i bann regleman pour bann sakrifis ofer konmansman sak mwan tou dilon lannen. 
NUM.28.15	An plis ki sa bann sakrifis ordiner e bann lofrann diven, zot ava ofer en bouk pour pardon pese.
NUM.28.16	Lafet Pak an loner SENYER devret ganny selebre katorzyenm zour premye mwan. 
NUM.28.17	Son lannmen, kenzyenm zour sa premye mwan, zot ava fer en lafet. Zot ava manz dipen san lelven pandan set zour. 
NUM.28.18	Son premye zour, zot ava fer en rasanbleman sakre: Sa zour, zot pa pou fer okenn travay. 
NUM.28.19	Zot ava ofer SENYER en sakrifis konplet: De toro, en mouton mal ek set zenn mouton mal enn an, san okenn defo. 
NUM.28.20	Zot ava azout lafarin petri dan delwil, trwa kilo pour en toro, de kilo pour en mouton mal, 
NUM.28.21	e en kilo pour sak mouton. 
NUM.28.22	Zot ava ofer avek sa sakrifis en bouk pour pardon pese. Konmsa, rekonsilyasyon dan ou faver i ganny fer.
NUM.28.23	Sa i ava en sakrifis an plis ki sakrifis ordiner pour tou le zour. 
NUM.28.24	Zot ava repet sa sakrifis tou le zour pandan sa set zour, en sakrifis konplet avek lofrann vezetal ki donn loder ki fer plezir SENYER.
NUM.28.25	Setyenm zour, ou ava konvok en lasanble spirityel. Zot pa pou fer okenn travay sa zour.
NUM.28.26	Zour ki ou prezant lofrann premye rekolt sereal devan SENYER, konvok en rasanbleman sakre. Zot pa pou fer okenn travay sa zour.
NUM.28.27	Zot ava ofer en sakrifis konplet ki fer plezir devan SENYER: De toro, en mouton mal ek set mouton enn an. 
NUM.28.28	Pour lofrann vezetal: Petri lafarin dan delwil: Nef kilo pour sak toro, sis kilo pour sak mouton mal, 
NUM.28.29	trwa kilo pour sak mouton enn an.
NUM.28.30	Ofer osi en bouk pour rityel pardon ou pese. 
NUM.28.31	Anplis, avek sa sakrifis konplet ek sereal tou le zour, ou ava ofer lofrann diven. Tousala devret san defo.
NUM.29.1	Premye zour, setyenm mwan, zot ava fer en rasanbleman sakre. Zot pa pou travay sa zour. I ava en zour lafet. 
NUM.29.2	Zot ava ofer en sakrifis konplet ki donn en loder ki fer plezir SENYER: En toro, en mouton mal adilt ek set zenn mouton mal, enn an, san okenn defo. 
NUM.29.3	Prezant en lofrann vezetal petri avek delwil doliv: Trwa kilo lafarin pour sak toro, de kilo pour sak mouton mal adilt, 
NUM.29.4	e kat kilo pour sak zenn mouton mal, enn an. 
NUM.29.5	Zot ava osi ofer en bouk pour pardon zot pese.
NUM.29.6	Sa bann sakrifis ava anplis, avek sakrifis konplet pour nouvellin, son lofrann vezetal, ek bann sakrifis ordiner, son lofrann vezetal ek lofrann diven dapre regleman. Sa bann lofrann ava donn en loder ki fer plezir SENYER.
NUM.29.7	Dizyenm zour, setyenm mwan, zot ava fer en rasanbleman sakre. Zot pa devre manz nanryen, ni travay sa zour. 
NUM.29.8	Zot ava ofer en sakrifis konplet ki donn en loder ki fer plezir SENYER: En zenn toro, en mouton mal adilt ek set zenn mouton mal enn an. Zot devret san okenn defo.
NUM.29.9	Prezant zot lofrann vezetal meyer kalite petri avek delwil doliv: Trwa kilo lafarin pour sak toro, de kilo pour sak mouton mal adilt 
NUM.29.10	e en kilo pour sak zenn mouton mal enn an. 
NUM.29.11	Zot ava osi ofer en bouk pour rityel pardon zot pese, ansanm avek zot sakrifis konplet ordiner, son bann lofrann vezetal ek diven.
NUM.29.12	Kenzyenm zour dan setyenm mwan, konvok en rasanbleman sakre e selebre en lafet an loner SENYER pandan set zour. Zot pa devre travay sa zour. 
NUM.29.13	Premye zour, zot ava ofer en sakrifis konplet ki donn en loder ki fer plezir SENYER: 13 zenn toro, de bouk ek 14 zenn mouton mal, aze enn an e san okenn defo. 
NUM.29.14	Zot ava prezant en lofrann vezetal petri avek delwil doliv: Trwa kilo lafarin pour sak toro, de kilo pour sak mouton mal adilt, 
NUM.29.15	en kilo pour sak zenn mouton mal, enn an. 
NUM.29.16	An plis, ofer en bouk pour pardon zot pese, ansanm avek zot sakrifis konplet ordiner, zot lofrann vezetal avek diven.
NUM.29.17	Dezyenm zour, zot ava ofer 12 zenn toro, de mouton mal e 14 zenn mouton mal, enn an, tou san defo. 
NUM.29.18	Zot ava osi ofer avek sakrifis bann toro, mouton mal, ek bann zenn mouton, lofrann vezetal ek diven dapre regleman 
NUM.29.19	Zot ava osi ofer en bouk pour pardon pese apar sakrifis konplet ordiner, bann lofrann vezetal ek diven.
NUM.29.20	Trwazyenm zour, zot ava ofer 11 zenn toro, de mouton mal adilt ek 14 zenn mouton mal, enn an, tou san okenn defo. 
NUM.29.21	Zot ava osi ofer avek sakrifis bann toro, mouton mal, ek bann zenn mouton, lofrann vezetal ek diven dapre regleman. 
NUM.29.22	Anplis zot sakrifis konplet ordiner ek zot lofrann vezetal ek diven, zot ava osi ofer en bouk pour pardon zot pese.
NUM.29.23	Katriyenm zour, zot ava ofer dis zenn toro, de mouton mal adilt ek 14 zenn mouton mal, enn an, tou san defo. 
NUM.29.24	Zot ava osi ofer avek sakrifis bann toro, mouton mal, ek bann zenn mouton, lofrann vezetal ek diven dapre regleman. 
NUM.29.25	Anplis zot sakrifis konplet ordiner ek zot lofrann vezetal ek diven, zot ava osi ofer en bouk pour pardon zot pese.
NUM.29.26	Senkyenm zour, zot ava ofer nef zenn toro, de mouton mal adilt ek 14 zenn mouton mal, enn an, zot tou san defo. 
NUM.29.27	Zot ava osi ofer avek sakrifis bann toro, mouton mal, ek bann zenn mouton, lofrann vezetal ek diven dapre regleman. 
NUM.29.28	Anplis zot sakrifis konplet ordiner ek zot lofrann vezetal ek diven, zot ava osi ofer en bouk pour pardon zot pese.
NUM.29.29	Sizyenm zour, zot ava ofer wit zenn toro, de mouton mal adilt ek 14 zenn mouton mal, enn an, zot tou san defo. 
NUM.29.30	Zot ava osi ofer avek sakrifis bann toro, mouton mal, ek bann zenn mouton, lofrann vezetal ek diven dapre regleman. 
NUM.29.31	Anplis zot sakrifis konplet ordiner, ek zot lofrann vezetal ek diven, zot ava osi ofer en bouk pour pardon zot pese.
NUM.29.32	Setyenm zour, zot ava ofer set zenn toro, de mouton mal adilt ek 14 zenn mouton mal, enn an, zot tou san defo. 
NUM.29.33	Zot ava osi ofer avek sakrifis bann toro, mouton mal, ek bann zenn mouton, lofrann vezetal ek diven parey in ganny ordonnen. 
NUM.29.34	Anplis zot sakrifis konplet ordiner, ek zot lofrann vezetal ek diven, zot ava osi ofer en bouk pour pardon zot pese.
NUM.29.35	Wityenm zour, zot ava konvok en dernyen rasanbleman sakre. Zot pa devre fer okenn travay sa zour. 
NUM.29.36	Zot ava ofer en sakrifis konplet ki donn en loder ki fer plezir SENYER: En toro, en mouton mal ek set zenn mouton mal, enn an, san defo. 
NUM.29.37	Zot ava osi ofer avek sakrifis bann toro, mouton mal, ek bann zenn mouton, lofrann vezetal ek diven dapre regleman. 
NUM.29.38	Anplis sa sakrifis konplet ordiner, ek zot lofrann vezetal ek diven, zot ava osi ofer en bouk pour pardon zot pese.
NUM.29.39	Sa i bann regleman konsernan bann sakrifis konplet ordiner, lofrann vezetal ek lofrann diven ek bann sakrifis lakominyon ki zot ava ofer SENYER kan zot oule, oubyen pour akonpli en ve.
NUM.29.40	Moiz ti dir pep Izrael tou sa ki SENYER ti'n ordonn li.
NUM.30.1	Moiz ti koz avek bann sef tribi dan Izrael e donn zot sa bann lord swivan: La sa ki SENYER in ordonnen: 
NUM.30.2	Kan en zonm i fer en ve anver SENYER, oubyen pran en langazman avek serman anver li menm, i pou bezwen gard son parol; i ava fer parey i'n promet.
NUM.30.3	Kan en zenn fanm ki pe ankor reste kot son paran i fer en ve anver SENYER, e en langazman pour li menm, 
NUM.30.4	si son papa i konnen ki i'n fer sa ve oubyen sa promes e ki i pa dir li nanryen, tou son ve ava valab, tou langazman ki i'n fer pou osi valab. 
NUM.30.5	Me si ler i tande, son papa i met lobzeksyon, tou son bann ve e tou son bann langazman ki i'n pran pou tonbe. SENYER ava pardonn li, akoz son papa pa ti dakor avek li.
NUM.30.6	Si avan son maryaz i ti'n fer en ve oubyen i ti'n pran en langazman. 
NUM.30.7	I bezwen gard son ve e tenir son langazman; amwen ki son mari ti'n met lobzeksyon ler i ti tande. 
NUM.30.8	Me si zour i ti tande, son mari ti met lobzeksyon, ve oubyen langazman ki son fanm ti'n fer pou ganny annile: SENYER pou pardonn li.
NUM.30.9	En vev oubyen en fanm divorse ki fer en ve, devret tenir son langazman.
NUM.30.10	Me si sa fanm ti'n fer son ve oubyen son serman anver li menm letan i ti'n marye, 
NUM.30.11	e ki son mari pa ti dir nanryen ler i ti konnen, e i pa'n dezaprouve, alor tou son bann ve e tou son bann langazman anver li menm i reste valab. 
NUM.30.12	Me si, zour i aprann, son mari ti deside anil tou, alor son ve ek son langazman anver li menm pou tonbe. SENYER pou pardonn li, akoz son mari ki'n anil tou.
NUM.30.13	En mari i annan tou drwa mentenir oubyen anil nenport ve oubyen langazman ki son fanm in fer. 
NUM.30.14	Me, si zour son mari i tande, i pa met okenn lobzeksyon ziska son lannmen, son fanm i bezwen akonpli tou ve oubyen tou langazman ki i ti'n fer anver li menm. Sa i akoz i pa ti'n dir nanryen zour i ti konnen. 
NUM.30.15	Me si plitar, son mari i deside anil tousala, i pou responsab fot son fanm.
NUM.30.16	Sa i bann regleman ki SENYER ti donn Moiz konsernan bann rapor ant en mari ek son fanm, oubyen ant en papa ek son fiy anba laz ki ankor pe reste anba son twa.
NUM.31.1	SENYER ti koz avek Moiz. I ti dir li: 
NUM.31.2	Pini bann Madyanit pour sa ki zot in fer pep Izrael. Apre, ou ava kapab al kot ou bann zanset.
NUM.31.3	Alor, Moiz ti dir pep Izrael: Met zot pare pour al lager e atak bann Madyanit, pour zot egzekit vanzans SENYER lo Madyann. 
NUM.31.4	Zot ava anvoy 1,000 gerye sorti dan sak tribi Izrael pour al lager.
NUM.31.5	Alor, parmi bann milye zonm dan Izrael, 1,000 zonm ti ganny swazir dan sak tribi; an tou 12,000 ti met zot pare pour al lager. 
NUM.31.6	Moiz ti anvoy zot lager 1,000 par tribi ansanm avek Fineas, garson pret Eleazar ki ti ansarz bann lobze sakre ek bann tronpet. 
NUM.31.7	Zot ti al atak Madyann parey SENYER ti'n ordonn Moiz; zot ti touy tou bann zonm. 
NUM.31.8	Zot ti touy osi sa senk lerwa Madyann: Evi, Rekenm, Zour, Hour, Reba. Zot ti osi touy Balaanm, garson Beor. 
NUM.31.9	Pep Izrael ti pran prizonnyen bann fanm Madyanit ek zot zanfan. Zot ti sezi zot bann zannimo, zot troupo ek tou zot byen koman piyaz lager. 
NUM.31.10	Zot ti met dife partou dan bann lavil ek kanpman. 
NUM.31.11	Zot ti anmenn avek zot, tou sa bann byen ki zot ti'n sezi, enkli dimoun ek zannimo. 
NUM.31.12	Zot ti anmenn bann prizonnyen ek bann byen kot Moiz, pret Eleazar e devan pep Izrael ki ti pe kanpe dan laplenn Moab, obor larivyer Zourden, vizavi Zeriko.
NUM.31.13	Moiz, pret Eleazar ek tou bann sef kominote ti sorti dan kanpman pour al zwenn zot. 
NUM.31.14	Moiz ti pran lakoler kont sa bann komandan larme: Bann sef 1,000 ek sef 100 ki ti'n retournen sorti lager. 
NUM.31.15	I ti demann zot: Akoz zot in gard tou sa bann fanm vivan? 
NUM.31.16	Zot menm zot sa bann fanm ki, lo konsey Balaanm, ti antrenn bann Izraelit dan lenfidelite anver SENYER, kan nou ti kanpe Peor. Akoz zot ki sa fleo ti tonm lo pep SENYER. 
NUM.31.17	Aprezan, al touy tou bann zenn garson ek tou bann fanm ki'n deza dormi avek en zonm. 
NUM.31.18	Me gard pour zot, tou bann zenn fiy ki pa ankor dormi avek en zonm. 
NUM.31.19	Zot ava reste an deor kan pandan set zour. Sa bann parmi zot ki'n touy dimoun oubyen ki'n tous en kadav, ava bezwen pirifye zot ek zot prizonnyen, trwazyenm zour e setyenm zour. 
NUM.31.20	Zot bezwen pirifye tou zot lenz, tou lobze an kwir, avek pwal kabri, ek tou bann lobze an bwa.
NUM.31.21	Pret Eleazar ti dir avek bann gerye ki ti'n al lager: La bann regleman ki SENYER in donn Moiz: 
NUM.31.22	Lor, larzan, bronz, feray, ferblan, diplon, 
NUM.31.23	ava bezwen pas dan dife pour ganny pirifye. Me zot ava osi ganny pirifye avek delo pirifikasyon. Tou sa ki pa reziste dife ava pas dan delo. 
NUM.31.24	Setyenm zour, zot ava lav zot lenz e zot ava vin pir. Apre, zot ava kapab antre dan kan.
NUM.31.25	SENYER ti dir Moiz: 
NUM.31.26	Ou, avek pret Eleazar, bann sef fanmir dan kominote, fer lenvanter tou sa bann depouy lager, dimoun ek zannimo. 
NUM.31.27	Partaz tousala an de: En par pour bann zonm ki ti al lager, en lot pour kominote. 
NUM.31.28	Dan par bann zonm ki ti al lager, tir en par pour SENYER: En zonm lo sak 500, en zannimo lo sak 500, bef, bourik, kabri ek mouton. 
NUM.31.29	Ou ava pran sa lo zot par e ou ava donn pret Eleazar koman en don pour SENYER. 
NUM.31.30	Lo lanmwatye ki vin pour pep Izrael, ou ava pran enn lo sak 50 dimoun, bef, bourik, mouton oubyen kabri, ek tou zannimo. Ou ava donn sa bann levit ki asir servis dan Latant prezans SENYER.
NUM.31.31	Moiz ek pret Eleazar ti fer sa ki SENYER ti'n ordonn Moiz.
NUM.31.32	La tou sa ki zot ti sezi dan lager: Kabri ek mouton 675,000; 
NUM.31.33	bef: 72,000; 
NUM.31.34	bourik: 61,000. 
NUM.31.35	An sa ki konsern bann et imen, savedir bann fiy ki pa'n dormi avek en zonm, ti annan 32,000 an tou. 
NUM.31.36	Pour sa lanmwatye par ki ti vin pour bann zonm ki ti al fer lager, ti annan 337,500 kabri ek mouton. 
NUM.31.37	Par pour SENYER: 675 kabri ek mouton. 
NUM.31.38	Lo 36,000 bef, 72 ti vin pour SENYER. 
NUM.31.39	Lo 30,500 bourik, 61 ti vin pour SENYER. 
NUM.31.40	Lo 16,000 dimoun, 32 ti vin pour SENYER. 
NUM.31.41	Moiz ti donn pret Eleazar, par ki ti ganny rezerve pour SENYER, parey SENYER ti'n ordonnen par lentermedyer Moiz.
NUM.31.42	Konsernan sa lanmwatye ki ti vin pour pep Izrael, ki Moiz ti'n tire lo bann zonm ki ti al lager, 
NUM.31.43	sa lanmwatye ki ti vin pour kominote: 337,500 kabri ek mouton; 
NUM.31.44	bef: 36,000; 
NUM.31.45	bourik: 30,500 
NUM.31.46	ek 16,000 et imen.
NUM.31.47	Parey SENYER ti'n ordonn li, Moiz ti tir lo par pep Izrael 50 zonm ek zannimo. I ti donn sa avek bann levit ki ti responsab servis dan tanp SENYER.
NUM.31.48	Bann zofisye ki ti komann bann inite plis ki 1,000 dan kanpanny larme; sef 1,000 ek sef 100 ti apros Moiz. 
NUM.31.49	Zot ti dir li: Nou'n kont tou bann zonm ki ti anba nou komann e napa okenn ki manke. 
NUM.31.50	Alor, nou pou anmenn pour SENYER tou sa bann lobze ki nou'n sezi: Lobze annor, sennon, brasle, bag, zanno, kolye. Nou pe anmenn tousala devan SENYER koman lofrann pardon pour nou pese.
NUM.31.51	Moiz ek pret Eleazar ti resevwar tou sa bann bizou. 
NUM.31.52	Lor ki sa bann zofisye larme ti anmennen koman par pour SENYER, ti fer an tou 200 kilo. 
NUM.31.53	Bann zonm ki pa ti zofisye, ti gard pour zot sa ki zot ti'n sezi. 
NUM.31.54	Alor, Moiz ek pret Eleazar ti pran sa lor sorti kot bann komandan 1,000 ek 100 e poz dan Latant Rankont, koman en memoryal devan SENYER.
NUM.32.1	Tribi Riben ek Gad ti annan bann gran troupo zannimo. Ler zot ti remarke ki teritwar Yazer ek Galaad ti bon pour elvaz zannimo, 
NUM.32.2	zot ti vin koz avek Moiz, pret Eleazar ek tou bann sef kominote. Zot ti dir: 
NUM.32.3	Atarot, Dibonn, Yazer, Nimra, Hesbonn, Eleale, Sebanm, Nebo, Beonn, rezyon ki SENYER in donn nou, 
NUM.32.4	i bon pour elvaz zannimo e ou bann serviter i annan bokou zannimo. 
NUM.32.5	Si ou dakor, donn nou sa rezyon pour nou okipe; i ava vin nou posesyon. Pa fer nou travers larivyer Zourden.
NUM.32.6	Moiz ti dir avek sa bann garson Riben ek Gad, “Zot bann frer pou al lager tandis ki zot, zot pou reste isi deryer? 
NUM.32.7	Akoz zot anvi dekouraz lepep e anpes zot travers larivyer Zourden pour al dan later ki SENYER in promet? 
NUM.32.8	Zot zanset ti fer parey ler mon ti anvoy zot depi Kades Barnea pour eksplor pei. 
NUM.32.9	Zot ti al ziska dan vale Eskol pour eksplor pei. Me ler zot ti retournen, zot ti dekouraz pep Izrael pou antre dan sa pei ki SENYER in donn zot. 
NUM.32.10	Lakoler SENYER ti sape sa zour. I ti fer sa promes: 
NUM.32.11	Akoz zot pa'n obei mwan, tou sa bann ki'n sorti Lezip, apartir laz 20 an, pa pou antre dan pei ki mon'n promet Abrahanm, Izaak, ek Zakob, 
NUM.32.12	eksepte Kaleb, garson Zefoune, en Kenizit ek Zozye, garson Noun ki'n swiv fidelman parol SENYER. 
NUM.32.13	SENYER ti ankoler kont pep Izrael e ti fer zot vir vire dan dezer pandan 40 an, ziska ki sa zenerasyon ki pa ti oule obei SENYER ti'n disparet. 
NUM.32.14	Aprezan, zot desandan sa bann zonm peser, zot oule swiv legzanp zot zanset? Zot pare pour fer lakoler SENYER tonm pli for lo pep Izrael? 
NUM.32.15	Si zot refize obei li, i pou kontinyen les Izrael dan dezer e zot pou responsab lanmor tou sa pep.”
NUM.32.16	Zot ti apros Moiz e zot ti dir, “Nou pou aranz landrwa, konstri park pour nou troupo e konsolid bann lavil pour nou bann fanmir. 
NUM.32.17	Apre sa, nou pou pare pour nou pran zarm pour al lager ansanm avek nou bann frer Izraelit, ziska ki zot ava'n etabli zot. Nou bann dimoun ava pe viv an sekirite dan sa pei. 
NUM.32.18	Nou pou retourn kot nou selman kan tou Izraelit ava'n fini resevwar sakenn son patrimwann. 
NUM.32.19	Nou pa pou pran okenn par dan zot patrimwann ki lo lot kote larivyer Zourden, akoz nou ava'n fini ganny nou par dan kote Les.”
NUM.32.20	Moiz ti dir zot, “Si zot fer parey zot in dir; si zot pran zarm pour al konbat pour SENYER; 
NUM.32.21	si tou zot bann zonm i travers larivyer Zourden e konbat pour SENYER ziska laviktwar total lo bann lennmi; 
NUM.32.22	si zot reste laba ziska ki SENYER in sas tou bann lennmi, alor, zot ava lib devan SENYER ek Izrael pour promes ki zot in fer. Alor, SENYER ava rekonnet ki tou sa teritwar lo kote Les larivyer Zourden i pour zot. 
NUM.32.23	Me si zot pa gard zot promes, mon averti zot ki zot pou komet en pese devan SENYER. Konnen ki i pou pini zot pour sa pese. 
NUM.32.24	Al konstri bann lavil pour zot zanfan, fer park pour zot troupo, me pa oubliye pour fer sa ki zot in dir.”
NUM.32.25	Bann Gadit ek bann Ribenit ti dir Moiz, “Ou bann serviter pou fer parey ou'n demande. 
NUM.32.26	Nou bann zanfan, nou fanm avek nou bann zannimo pou reste dan bann lavil Galaad. 
NUM.32.27	Nou tou, nou pare pour al lager anba komann SENYER parey ou'n dir.”
NUM.32.28	Alor, Moiz ti donn lord lo zot size avek pret Eleazar ek Zozye, garson Noun e avek bann sef bann fanmir dan tribi Izrael. 
NUM.32.29	I ti dir zot: Si bann Gadit ek bann Ribenit i travers larivyer Zourden avek zot pour al lager devan SENYER, e pei Kanaan i soumet anba pwisans SENYER, teritwar Galaad ava vin pour zot. 
NUM.32.30	Me si zot pa travers larivyer Zourden pour al lager avek zot, zot ava ganny en par propriyete parmi zot dan pei Kanaan.
NUM.32.31	Bann Gadit ek bann Ribenit ti reponn, “Nou pou fer sa ki SENYER in dir avek son bann serviter. 
NUM.32.32	Anba komann SENYER, nou pou travers larivyer Zourden e al lager, pour ki nou gard nou par patrimwann lo kote Les larivyer Zourden.”
NUM.32.33	Alor, Moiz ti donn tribi Gad, Riben ek demi tribi Manase, garson Zozef, tou rwayonm lerwa Sihonn, lerwa bann Amorit, ek Og, lerwa Basann, osi bann teritwar ki ti dan zalantour. 
NUM.32.34	Tribi Gad ti konstri bann lavil Dibonn, Atarot, Aroer, 
NUM.32.35	Atrot-Sofann, Yazer, Yogboa, 
NUM.32.36	Bet-Nimra, Bet-Harann, bann lavil fortifye ek lanklo pour bann mouton.
NUM.32.37	Tribi Riben ti rekonstri lavil Hesbonn, Eleale, Kiryataim, 
NUM.32.38	Nebo e Baal-Meonn e Sibma. Zot ti donn nouvo non bann lavil ki zot ti konstri.
NUM.32.39	Bann desandan Makir, garson Manase ti pran posesyon pei Galaad. Zot ti sas bann Amorit ki ti pe reste la. 
NUM.32.40	Alor, Moiz ti donn Makir pei Galaad, garson Manase ki ti etabli li la.
NUM.32.41	Yair, garson Manase, ti atak e kaptir teritwar dan zalantour. I ti apel zot Lavil Yair.
NUM.32.42	Noba ti atak e pran Kenat ek son teritwar dan zalantour. I ti apel sa lavil par son prop non: Noba.
NUM.33.1	La bann letap ki bann Izraelit ti fer depi ki zot ti sorti Lezip, avek zot larme, anba direksyon Moiz ek Aaron. 
NUM.33.2	Moiz ti ekri zot deplasman letap par letap, dapre lord SENYER. La bann diferan letap ki zot ti fer:
NUM.33.3	Le 15, premye mwan: Zot ti kit Ranmses; sa ti lannmen zot premye Pak. Bann Izraelit ti libreman sorti Lezip devan tou bann Ezipsyen 
NUM.33.4	ki ti pe anter bann premye ne ki SENYER ti'n touye. SENYER ti egzekit son bann zizman kont bann bondye Lezip.
NUM.33.5	Bann Izraelit ti kit Ranmses e al kanp Soukot. 
NUM.33.6	Apre Soukot, zot ti al kanp Etanm ki baliz avek dezer. 
NUM.33.7	Zot ti kit Etanm e retourn deryer dan direksyon Pi-Hirot, anfas avek Baal Sefonn. Zot ti kanp la devan Migdol.
NUM.33.8	Zot ti kit Pi-Hirot e travers lanmer dan direksyon dezer. Apre trwa zour lanmars dan dezer Etanm, zot ti al kanpe Mara. 
NUM.33.9	Sorti Mara, zot ti al kanpe Elim, kot ti annan 12 sours delo ek 70 pye palm.
NUM.33.10	Zot ti kit Elim e al kanp pre avek lanmer Rouz. 
NUM.33.11	Sorti lanmer Rouz, zot ti al kanp dan dezer Sin. 
NUM.33.12	Sorti dan dezer Sin, zot ti al kanp Dofka. 
NUM.33.13	Sorti Dofka, zot ti al kanp Alous. 
NUM.33.14	Sorti Alous, zot ti al kanp Refidim, kot lepep ti napa delo pour bwar.
NUM.33.15	Sorti Refidim, zot ti al kanp dan dezer Sinai. 
NUM.33.16	Sorti dan dezer Sinai, zot ti al kanp Kibrot-Taava. 
NUM.33.17	Sorti Kibrot-Taava, zot ti al kanp Haserot. 
NUM.33.18	Sorti Haserot, zot ti al kanp Ritma. 
NUM.33.19	Sorti Ritma, zot ti al kanp Rimon-Peres. 
NUM.33.20	Sorti Rimon-Peres, zot ti al kanp Libna. 
NUM.33.21	Sorti Libna, zot ti al kanp Risa. 
NUM.33.22	Sorti Risa, zot ti al kanp Keelata. 
NUM.33.23	Sorti Keelata, zot ti al kanp dan montanny Sefer. 
NUM.33.24	Sorti dan montanny Sefer, zot ti al kanp Harada. 
NUM.33.25	Sorti Harada, zot ti al kanp Makelot. 
NUM.33.26	Sorti Makelot, zot ti al kanp Tahat. 
NUM.33.27	Sorti Tahat, zot ti al kanp Tara. 
NUM.33.28	Sorti Tara, zot ti al kanp Mitka. 
NUM.33.29	Sorti Mitka, zot ti al kanp Hasmona. 
NUM.33.30	Sorti Hasmona, zot ti al kanp Moserot. 
NUM.33.31	Sorti Moserot, zot ti al kanp Ben-Yaakann. 
NUM.33.32	Sorti Ben-Yakann, zot ti al kanp Hor-Gidga. 
NUM.33.33	Sorti Hor-Gidga, zot ti al kanp Yotbata. 
NUM.33.34	Sorti Yotbata, zot ti al kanp Abrona. 
NUM.33.35	Sorti Abrona, zot ti al kanp Esyonn-Geber. 
NUM.33.36	Sorti Esyonn-Geber, zot ti al kanp dan dezer Sin, savedir Kades. 
NUM.33.37	Sorti Kades, zot ti al kanp lo montanny Hor, lo frontyer teritwar Edonm.
NUM.33.38	Lo lord SENYER, pret Aaron ti mont lo montanny Hor kot i ti mor. Sa ti dan karantyenm lannen depi ki zot ti'n sorti Lezip, premye zour dan senkyenm mwan. 
NUM.33.39	Aaron ti annan 123 an kan i ti mor lo Montanny Hor.
NUM.33.40	Arad, lerwa bann Kananeen ki ti pe reste dan rezyon Negev, dan pei Kanaan, ti tande ki bann Izraelit pe vini. 
NUM.33.41	Zot ti kit montanny Hor e al kanp Salmona. 
NUM.33.42	Sorti Salmona, zot ti al kanp Pounonn. 
NUM.33.43	Sorti Pounonn, zot ti al kanp Obot. 
NUM.33.44	Sorti Obot, zot ti al kanp Iye-Abarim, lo frontyer Moab. 
NUM.33.45	Sorti Iye-Abarim, zot ti al kanp Dibonn-Gad. 
NUM.33.46	Sorti Dibonn-Gad, zot ti al kanp Almonn-Diblataim. 
NUM.33.47	Sorti Almonn-Diblataim, zot ti al kanp bann montanny Abarim, devan montanny Nebo. 
NUM.33.48	Sorti Abarim, zot ti al kanp dan laplenn Moab, obor larivyer Zourden, vizavi Zeriko. 
NUM.33.49	Zot ti kanp obor larivyer Zourden depi Bet-Yesimot ziska Abel-Sitim, dan laplenn Moab.
NUM.33.50	SENYER ti koz avek Moiz dan laplenn Moab, obor larivyer Zourden, vizavi Zeriko. I ti dir li: 
NUM.33.51	Dir pep Izrael: Kan zot travers larivyer Zourden pour antre dan pei Kanaan, 
NUM.33.52	zot ava sas tou bann zabitan sa pei, detri tou zot bann fo bondye an pyer oubyen an feray e tou zot landrwa sakre. 
NUM.33.53	Zot ava pran posesyon sa later e enstal zot; mon pe donn zot sa pei koman zot posesyon.
NUM.33.54	Zot ava partaz pei par tiraz osor, dapre sak klan. Partaz later dapre grander sak tribi. En gran morso later pour sa ki pli gran, en pli pti morso pour sa ki pli pti. Fer partaz dapre rezilta resansman. 
NUM.33.55	Me si zot pa sas bann zabitan sa pei, alor, sa bann ki reste deryer pou vin en zegwir dan zot lizye e en pikan dan zot ledo. Zot pou trakas ou dan sa pei kot ou pe al reste. 
NUM.33.56	Mwan, sa ki mon ti pe mazinen fer zot, mon pou fer kont ou.
NUM.34.1	SENYER ti koz avek Moiz. I ti dir li: 
NUM.34.2	Donn sa lord bann Izraelit: Kan zot ava antre dan pei Kanaan, later ki mon'n donn zot, la son bann balizaz ek son bann frontyer:
NUM.34.3	Dan Sid, zot teritwar ava baliz avek dezer Sin, kontinyen avek teritwar Edonm. Dan Les, i ava konmans depi Sid avek lanmer Mor. 
NUM.34.4	Apre, i ava desann dan Sid e kontourn ver montanny Akrabim; i ava travers dezer Sin, pour fini dan Sid, Kades Barnea. Apre sa, i ava kontinyen ziska Hasar-Adar e al ziska Asmonn. 
NUM.34.5	Kitan Asmonn, i ava kontinyen ziska frontyer Lezip e fini dan lanmer Mediterane.
NUM.34.6	Lanmer Mediterane ava zot frontyer Was; i ava form zot frontyer lo kote Was.
NUM.34.7	Zot frontyer dan Nor ava konmans avek lanmer Mediterane e mont ziska Montanny Hor. 
NUM.34.8	Depi Montanny Hor, ou ava fer li pas par Sedad, ziska lantre Hamat. 
NUM.34.9	Apre, i ava pas par Zifronn e fini Hasar-Enann. Sa ava ou frontyer Nor.
NUM.34.10	Zot balizaz dan Les ava konmans kot Hasar-Enann ziska Sefanm. 
NUM.34.11	Apre, sorti Sefanm, i pou desann Ribla, Les avek Ain; apre, i pou al ziska Les Lak Zenezaret. 
NUM.34.12	I pou redesann Sid tou dilon larivyer Zourden e fini dan lanmer Mor. Sa pou zot teritwar avek tou son bann frontyer.
NUM.34.13	Moiz ti transmet sa lord avek bann Izraelit: Sa i pei ki SENYER in donn sa nef tribi ek sa demi tribi, par tiraz osor. 
NUM.34.14	Tribi Riben, Gad ek demi tribi Manase in fini ganny zot patrimwann dapre zot fanmir, 
NUM.34.15	lo lot kote larivyer Zourden dan Les, vizavi Zeriko.
NUM.34.16	SENYER ti koz avek Moiz. I ti dir li: 
NUM.34.17	Pret Eleazar ek Zozye, garson Noun, pou fer partaz pei. 
NUM.34.18	Ou ava osi pran en sef dan sak tribi, pour ed zot fer sa partaz.
NUM.34.19	La zot non: Pour tribi Zida: Kaleb, garson Zefoune.
NUM.34.20	Pour tribi Simeon: Samyel, garson Amihoud.
NUM.34.21	Pour tribi Benzamen: Elidad, garson Kislonn.
NUM.34.22	Pour tribi Dan: Bouki, garson Yogli.
NUM.34.23	Pour desandan Zozef, pour tribi Manase: Hanyel, garson Efod.
NUM.34.24	Pour tribi Efraim: Kemouel, garson Siftann.
NUM.34.25	Pour tribi Zabilon: Elisafann, garson Parnak.
NUM.34.26	Pour tribi Isakar: Paltiel, garson Azann.
NUM.34.27	Pour tribi Aser: Ahihoud, garson Selomi.
NUM.34.28	Pour tribi Neftali: Pedael, garson Amihoud.
NUM.34.29	Sa ti bann sef tribi ki SENYER ti'n swazir pour fer partaz later dan pei Kanaan, posesyon pep Izrael.
NUM.35.1	SENYER ti koz avek Moiz dan laplenn Moab, obor larivyer Zourden, vizavi Zeriko: 
NUM.35.2	Donn lord bann Izraelit pour ki dan zot par, zot donn en lavil bann levit kot pour zot reste. Zot devre osi donn laplenn otour sa bann lavil. 
NUM.35.3	Sa bann lavil ava pour zot reste ladan, bann laplenn pour zot troupo, pour zot byen ek lezot zannimo ki zot annan. 
NUM.35.4	Later ki zot pou donn bann levit ava mezir 500 met depi miray lo sak kote otour miray lavil. 
NUM.35.5	Ou ava mezir 1,000 met sak kote lavil: 1,000 met dan Les, 1,000 met dan Sid, 1,000 met dan Was, 1,000 met dan Nor; lavil pou dan milye.
NUM.35.6	Ou ava donn zot osi, sis lavil refiz, kot bann kriminel ava kapab al reste. Zot ava azout 42 lezot lavil. 
NUM.35.7	Zot ava donn bann levit 48 lavil an tou, avek bann laplenn ki otour. 
NUM.35.8	Kantite lavil ki bann tribi pou donn bann levit pou ganny determinen par grander zot teritwar, par propriyete ki zot in gannyen. Sa enn ki'n ganny pli bokou ava donn plis; sa enn ki'n ganny mwens ava donn mwens.
NUM.35.9	SENYER ti koz avek Moiz. I ti dir li: 
NUM.35.10	Dir bann Izraelit: Ler zot ava travers larivyer Zourden e antre dan pei Kanaan, 
NUM.35.11	zot ava swazir bann lavil kot bann kriminel ava kapab al rod refiz, si zot in touy en dimoun par aksidan. 
NUM.35.12	Sa bann lavil pou en landrwa sekirite, pangar bann fanmir sa viktim i touy li avan ki i ganny zize devan kominote.
NUM.35.13	Swazir sis lavil refiz: 
NUM.35.14	Trwa lavil lo kote Les larivyer Zourden; e trwa lavil dan pei Kanaan. 
NUM.35.15	Sa sis lavil ava servi koman en landrwa pour bann refizye Izraelit e bann etranze rezidan tanporer ki parmi zot. Sa enn ki'n komet en krim envolonterman, ava kapab al pran refiz dan sa bann lavil.
NUM.35.16	Si en dimoun i tap son prosen avek en feray e i mor, sa dimoun i en kriminel e devret ganny kondannen anmor.
NUM.35.17	Si i'n tap en dimoun avek en ros ki kapab koz son lanmor, sa kriminel devret ganny met anmor.
NUM.35.18	Si i'n tap en dimoun avek en lenstriman an bwa ki kapab donn lanmor, sa kriminel devret ganny met anmor. 
NUM.35.19	Vanzer disan ava touy sa mertriye kan i ava zwenn li.
NUM.35.20	Si en dimoun, i pous son prosen ki i deteste; si par mesanste, in zet keksoz lo li, e ki sa dimoun i mor; 
NUM.35.21	si par mesanste, i'n tap li koudpwen e sa dimoun i mor; sa dimoun ki'n tap li i merit lanmor; i en mertriye. Vanzer disan sa viktim ava annan drwa met li anmor; i ava fer sa ler i zwenn li.
NUM.35.22	Me si i'n pous li par azar, san mesanste; si i'n anvoy en lobze lo li non pa par mesanste; 
NUM.35.23	si i les tonm lo en dimoun, en ros ki kapab touye; si sa ros i touy sa dimoun ki pa ti son lennmi e ki i pa ti pe rod fer li dimal, 
NUM.35.24	alor, kominote ava baz zizman dapre sa bann regleman ant sa enn ki'n tape ek son vanzer disan. 
NUM.35.25	Kominote ava protez sa dimoun kont vanzer disan e retourn li dan lavil refiz. I ava reste la ziska lanmor Gran-Pret ki ti ganny konsakre avek delwil sen.
NUM.35.26	Me si sa kriminel i oze sorti dan lavil refiz, 
NUM.35.27	e ki vanzer i zwenn li an deor teritwar sa lavil e i touy li, sa vanzer pa pou koupab okenn krim. 
NUM.35.28	Sa zonm ki'n komet sa mert ava reste dan sa lavil refiz ziska lanmor Gran-Pret. Apre lanmor Gran-Pret, i ava kapab retourn kot li.
NUM.35.29	Sa i bann lalwa ki zot devre garde toultan e partou kot zot ava reste.
NUM.35.30	Dan tou bann ka mert, fodre depozisyon plizyer temwen avan ki en kriminel i ganny kondannen anmor. Zis en temwen pa ase pour fer pas en santans lanmor.
NUM.35.31	Ou pa pou aksepte larzan pour sov lavi en kriminel ki koupab; i devret ganny met anmor.
NUM.35.32	Ou pa devre aksepte larzan pour les en dimoun al refizye dan en lavil refiz oubyen sorti pour al reste dan pei, avan lanmor Gran-Pret.
NUM.35.33	Ou pa pou profann pei kot ou pe reste. Annefe, disan i rann enpir pei. Zis disan sa dimoun ki'n touye ki kapab lav disan ki'n rann pei enpir. 
NUM.35.34	Pa bezwen rann enpir later kot ou reste, e kot mon reste, akoz mwan SENYER mon reste parmi pep Izrael.
NUM.36.1	Bann sef fanmir sorti dan klan bann desandan Galaad, garson Makir, garson Manase, en klan Zozef, ti koz avek Moiz ek bann sef tribi pep Izrael. 
NUM.36.2	Zot ti dir: SENYER in ordonn ou pour partaz pei, avek bann Izraelit, par tiraz osor. Mon senyer ou'n osi ganny lord sorti kot SENYER pour donn par patrimwann nou frer, Selofad, avek son bann fiy. 
NUM.36.3	Si zot marye avek en zonm ki sorti dan en lot tribi Izrael, zot par ava ganny tire dan patrimwann nou zanset e ganny azoute avek par sa tribi kot in marye. Sa ava diminyen nou par. 
NUM.36.4	An plis, dan lannen zibile pour pep Izrael, zot par pou ganny azoute dan patrimwann sa tribi kot zot in marye, e i ava ganny tire dan patrimwann tribi nou zanset.
NUM.36.5	Moiz ti transmet avek pep Izrael sa lord sorti kot SENYER, “Dimoun dan lafanmir Zozef i annan rezon. 
NUM.36.6	Alor, la ki SENYER i ordonn bann fiy Selofad: Zot ava marye avek sa ki zot oule, a kondisyon ki zot marye dan tribi zot zanset. 
NUM.36.7	Konmsa, okenn later Izrael pa pou ganny transfere sorti dan en tribi pour al dan en lot; sak Izraelit ava gard patrimwann son tribi.
NUM.36.8	Tou fiy ki erit later sorti dan en tribi Izrael, ava bezwen marye avek en zonm ki sorti dan sa tribi; dan sa fason, sak Izraelit ava gard patrimwann son zanset. 
NUM.36.9	Okenn par patrimwann pa pou sorti dan en tribi pour pas dan en lot tribi. Sak tribi ava kontinyen byen gard son propriyete.”
NUM.36.10	Bann fiy Selofad ti fer parey sa ki SENYER ti'n ordonn Moiz. 
NUM.36.11	Mala, Tirsa, Hogla, Milka ek Noa ti marye avek bann garson zot tonton. 
NUM.36.12	Alor, zot ti marye avek bann zonm sorti dan tribi Manase, bann garson Zozef. Zot par patrimwann ti reste dan tribi zot zanset.
NUM.36.13	Sa ti bann komannman ek bann regleman ki SENYER ti donn pep Izrael, par lentermedyer Moiz, kan zot ti dan laplenn Moab, obor larivyer Zourden, vizavi Zeriko.
DEU.1.1	La bann parol ki Moiz ti adres avek pep Izrael antye, ler zot ti ankor lot kote larivyer Zourden, dan dezer anfas Souf, ant Parann ek Tofel, Laban, Haserot ek Di-Zahab. 
DEU.1.2	I pran 11 zour pour sorti montanny Horeb ziska Kades Barnea, an pasan par rezyon montanny Seir. 
DEU.1.3	Me 40 an, apre sorti Lezip, premye zour, onzyenm mwan, Moiz ti koz avek bann Izraelit sa ki SENYER ti'n ordonn li. 
DEU.1.4	Moiz ti'n fek ganny laviktwar lo Sihonn, lerwa bann Amorit ki ti pe reste Hesbonn, ek Og, lerwa Basann, ki ti reste Astarot ek Edrei. 
DEU.1.5	Ler i ti ankor lot kote larivyer Zourden, dan pei Moab, Moiz ti deside eksplik sa bann lalwa. La sa ki i ti dir zot:
DEU.1.6	SENYER, nou Bondye ti koz avek nou dan montanny Horeb: Zot in reste ase lontan parmi sa bann montanny. 
DEU.1.7	Repran zot semen e antre dan montanny kot bann Amorit e kot zot bann vwazen Kananeen, dan rezyon montanny Sepela, Negev ek rezyon lakot, dan pei bann Kananeen ek Liban, ziska gran larivyer Efrat. 
DEU.1.8	La, mon met sa pei devan zot; ale e pran posesyon sa pei ki SENYER in promet zot bann zanset, Abrahanm, Izaak ek Zakob ek zot bann desandans apre zot.
DEU.1.9	Dan sa letan, mon ti dir zot: Mwan tousel, mon pa kapab diriz zot. 
DEU.1.10	SENYER, zot Bondye in ogmant zot pep, e ozordi, zot in vin osi nonbre ki zetwal dan lesyel. 
DEU.1.11	Mon swete ki SENYER, Bondye zot zanset, ava ogmant zot mil fwa plis e ki i ava beni zot, parey in promet zot! 
DEU.1.12	Me ki mannyer mon pou kapab anmenn zot fardo ek pwa zot bann konplent mwan tousel? 
DEU.1.13	Alor, swazir dan sakenn zot tribi, bann zonm saz, ki annan disernman, leksperyans, pour vin zot sef.
DEU.1.14	Zot ti reponn mwan: Sa plan ki ou'n propoze i bon.
DEU.1.15	Alor, mon ti pran zot bann sef tribi, bann zonm saz, eksperyanse e enstal zot koman zot sef: Sef 1,000, sef 100, sef 50, sef 10, ek bann zofisye ki pou ansarz sak tribi.
DEU.1.16	Alor, mon ti osi demann bann ziz: Ekout zot bann frer e ziz sakenn dapre lazistis, ki swa sitwayen oubyen rezidan etranze. 
DEU.1.17	Zot pa devre fer preferans dan zot desizyon; ekout sa enn ki pti koman sa enn ki gran; pa per personn, akoz zizman i sorti kot Bondye. Bann ka ki tro difisil pour zot, anmenn kot mwan e mon ava ekoute. 
DEU.1.18	Sanmenm sa ki mon ti ordonn zot fer.
DEU.1.19	Parey SENYER, nou Bondye ti'n ordonn nou, nou ti kit montanny Horeb e travers sa gran dezer terib ki zot ti war. Nou ti travers montanny bann Amorit, e nou ti ariv Kades Barnea. 
DEU.1.20	Mon ti dir zot ki zot in ariv lo montanny bann Amorit ki SENYER, nou Bondye pe al donn nou. 
DEU.1.21	Gete! SENYER, ou Bondye in donn ou sa pei. Monte, al pran posesyon parey SENYER, Bondye ou bann zanset in promet zot; pa bezwen per, pran kouraz.
DEU.1.22	Zot ti vin kot mwan pour dir mwan: Annou anvoy bann zonm devan nou pour al eksplor pei. Zot ava retournen e donn nou en rapor pou konnen par ki semen nou pou monte e dan ki lavil nou pour pase.
DEU.1.23	Mon ti war ki sa ti en bon plan. Alor, mon ti swazir 12 zonm parmi zot, enn par tribi. 
DEU.1.24	Zot ti al dan direksyon montanny. Ler zot ti ariv dan Vale Eskol, zot ti eksplor pei. 
DEU.1.25	Zot ti pran prodwi sa pei e anmenn kot nou. Zot ti donn nou en rapor. Zot ti dir: Sa pei ki SENYER, nou Bondye pou donn nou i bon.
DEU.1.26	Me zot ti refize antre dan sa pei e zot ti revolte kont lord SENYER, zot Bondye. 
DEU.1.27	Zot in proteste dan zot latant. Zot ti dir: SENYER i ay nou; in fer nou sorti dan pei Lezip pour livre nou dan lanmen bann Amorit pour zot detri nou. 
DEU.1.28	Kote nou pe ale? Nou bann frer in dekouraz nou. Zot ti dir nou ki sa pep i pli for e pli gran ki nou; bann lavil i gran e bann fortifikasyon i monte ziska lesyel; ki zot in menm war bann desandan zean.
DEU.1.29	Mon ti dir zot: Pa tranble, pa per zot. 
DEU.1.30	SENYER, zot Bondye ki pe mars devan zot. Li menm ki pou konbat dan zot plas, parey i ti fer devan zot, Lezip. 
DEU.1.31	Dan dezer osi, ou ti war ki mannyer SENYER, ou Bondye ti soutenir ou, parey ler en papa i pran son zanfan dan lebra, tou dilon zot vwayaz, ziska ki zot in ariv isi.
DEU.1.32	Malgre sa, zot pa ti met zot konfyans dan SENYER, zot Bondye 
DEU.1.33	ki ti pe mars devan zot, pour trouv en plas pour zot kanpe. Aswar, i ti dan kolonn dife, lizour i ti dan nyaz pour montre zot semen ki zot devre pran.
DEU.1.34	Kan SENYER ti antann sa ki zot ti dir, i ti ankoler e i ti fer sa serman: 
DEU.1.35	Personn, pa enn dan sa zenerasyon pervers pou war sa bon pei ki mon'n promet donn zot bann zanset, 
DEU.1.36	eksepte Kaleb, garson Yefoune. Li, i pou war sa pei. Mon pou donn li ek son bann desandan sa pei kot in met son lipye, akoz son fidelite anver SENYER. 
DEU.1.37	SENYER ti menm ankoler kont mwan akoz zot. I ti dir: Ou osi, ou pa pou antre. 
DEU.1.38	Zozye garson Noun ou asistan ki pou antre. Donn li kouraz akoz i pou fer Izrael antre e pran posesyon sa pei.
DEU.1.39	Me zot bann zanfan ki pa ankor konn diferans ant sa ki byen ek sa ki mal, ki zot ti krwar lennmi pou pran prizonnyen, pou antre dan sa pei. Mon pou donn zot sa pei; zot ki pou pran posesyon.
DEU.1.40	Kanta zot, fer demi tour e retourn dan dezer, dan direksyon lanmer Rouz.
DEU.1.41	Alor, zot ti reponn mwan: Nou'n fer pese kont SENYER! Nou pare pour monte e al konbat, parey SENYER, nou Bondye ti'n ordonn nou. Alor, zot tou, zot ti pran zot zarm pour lager. Zot ti krwar ki i fasil mont dan montanny.
DEU.1.42	SENYER ti dir mwan: Dir zot pa monte pour al lager; mon pa pou avek zot. Konmsa, zot pa ava ganny bate par zot lennmi.
DEU.1.43	Mon ti koz avek zot; me zot pa ti oule ekoute. Zot ti revolte kont lord SENYER e zot ti ganny lodas mont dan montanny. 
DEU.1.44	Bann Amorit ki ti viv dan sa bann montanny ti atak zot e fer zot fannen parey mous dimyel, depi Seir, ziska Horma. 
DEU.1.45	Kan zot ti retournen, zot ti plere devan SENYER. Me SENYER pa ti ni ekout zot lavwa ni pran ka avek zot.
DEU.1.46	Alor, zot ti reste Kades, pandan en long letan.
DEU.2.1	Apre, nou ti fer demi tour e retourn ver dezer, dan direksyon lanmer Rouz parey SENYER ti'n ordonn mwan. Nou ti kontourn rezyon montanny Seir pandan plizyer zour.
DEU.2.2	SENYER ti dir mwan: 
DEU.2.3	Zot in ase tourn an ron dan sa rezyon montanny. Pran direksyon Nor. 
DEU.2.4	Donn lepep sa lord: Zot pou pas pre avek teritwar desandan zot frer Ezai ki reste Seir. Sa bann zans pou per zot. Alor, fer byen atansyon. 
DEU.2.5	Pa provok zot, akoz mon pa pou donn zot nanryen dan sa pei, pa menm en landrwa pour poz lipye. Annefe, mon'n donn Ezai montanny Seir pour posesyon. 
DEU.2.6	Zot ava aste sa ki zot ava manze, menm delo ki zot ava bwar.
DEU.2.7	SENYER, ou Bondye in beni ou dan tou sa ki ou'n antreprann. In vey lo ou semen dan sa gran dezer. Pandan 40 an, SENYER, ou Bondye ti avek ou; ou pa'n mank nanryen.
DEU.2.8	Alor, nou ti evit nou bann fanmir pros, bann desandan Ezai ki viv dan montanny Seir; nou ti evite pas par semen Araba ki sorti Eilat ek Esyonn-Geber. Nou ti sanz direksyon e retourn par dezer Moab.
DEU.2.9	SENYER ti dir mwan: Pa atak Moab, ni provok en lager kont zot, akoz mon'n donn Moab, desandan Lot, posesyon Ar. Mon pa pou donn zot okenn later dan sa pei.
DEU.2.10	Oparavan, bann Emit, en gran pep nonbre, osi gran ki bann Anakit, ki ti reste la. 
DEU.2.11	Zot osi, zot ti ganny konsidere koman bann Refait, me bann Moabit ti apel zot Emit, parey bann Anakit. 
DEU.2.12	An plis, otrefwa, bann Horit ti reste Seir. Bann desandan Ezai ti pran zot pei, detri zot e etabli zot dan zot plas, parey Izrael ti'n fer dan pei ki SENYER ti'n donn zot an posesyon.
DEU.2.13	SENYER ti donn nou sa lord: Aprezan, travers larivyer Zered.
DEU.2.13	Alor, nou ti travers larivyer Zered. 
DEU.2.14	Ti pran nou 38 an pour vwayaz depi Kades Barnea, ziska nou ti travers larivyer Zered. Dan sa letan, tou zenerasyon bann gerye ti'n mor, parey SENYER ti'n predir. 
DEU.2.15	Annefe, lanmen SENYER ti kont zot, pour li sas zot dan kan, ziska ki zot tou zot ti disparet.
DEU.2.16	Zis apre ki tou bann gerye parmi lepep, ti'n mor, 
DEU.2.17	SENYER ti koz avek mwan:
DEU.2.18	Ozordi, ou ava travers frontyer Moab dan pei Ar. 
DEU.2.19	Kan zot ava apros frontyer bann Amonit, pa atak zot, pa provok en lager kont zot. Mon pa pou donn zot pei bann Amonit, akoz mon'n donn sa pei bann desandan Lot.
DEU.2.20	Sa rezyon i osi konsidere koman pei bann Refaim ki ti reste la oparavan, me sa bann Amonit ti apel zot bann Zanmzoumit. 
DEU.2.21	Zot ti en gran pep nonbre, osi gran ki bann zean. Me ler bann Amonit ti arive, SENYER ti detri zot e bann Amonit ti pran sa pei kot zot ti etabli zot.
DEU.2.22	SENYER ti fer parey pour bann desandan Ezai ki ti reste Seir: I ti detri bann Horit devan zot. Konmsa, zot ti kapab pran pei bann Horit e etabli zot dan zot plas, ziska ozordi. 
DEU.2.23	Bann Avit ki ti'n viv dan bann kanpman pre avek Gaza, ti ganny detri par bann Kaftorit, ki ti sorti Kaftor, e etabli zot dan zot plas.
DEU.2.24	Apre, SENYER ti donn mwan sa lord: Kontiny zot vwayaz e travers larivyer Arnon. La, mon'n donn ou Sihonn, lerwa Amorit ki sorti Hesbonn, avek son pei antye. Atak li e konmans pran posesyon son pei. 
DEU.2.25	Apartir ozordi, mon pou fer tou bann pep lo later, per ou. Ler zot ava antann koz lo ou, zot ava tranble avek lafreyer akoz ou.
DEU.2.26	Dan dezer Kedemot, mon ti anvoy kot Sihonn, lerwa Hesbonn, bann mesaze avek bann parol lape: 
DEU.2.27	Les mwan travers ou pei; mon pou reste lo semen. Mon pa pou al ni adrwat, ni agos. 
DEU.2.28	Mon pou pey ou tou nouritir ki mon pou manze, e delo ki mon pou bwar. Zis permet mwan travers ou pei apye. 
DEU.2.29	Annefe, bann desandan Ezai ki viv dan rezyon Seir e bann Moabit ki viv dan pei Ar, in les nou travers zot pei. Apre, nou ava travers larivyer Zourden e ariv dan pei ki SENYER, nou Bondye pe al donn nou.
DEU.2.30	Me Sihonn, lerwa Hesbonn, pa ti les nou travers son pei. Annefe, SENYER, zot Bondye ti fer zot vin antete e andirsi son leker pour li livre zot anba ou pouvwar parey i ete ziska ozordi.
DEU.2.31	SENYER ti dir mwan: La mon donn ou Sihonn ek son pei. Deza, ou kapab konmans pran posesyon son pei. 
DEU.2.32	Alor, ler Sihonn ti sorti pour lager kont nou dan Yasa, avek tou son pep, 
DEU.2.33	SENYER, nou Bondye ti livre li dan nou lanmen. Nou ti bat li avek tou son bann zanfan ek tou son pep. 
DEU.2.34	Nou ti pran tou son bann lavil e dan sak lavil, nou ti detri zonm, fanm ek zanfan. Nou pa ti les en sel sirvivan. 
DEU.2.35	Nou ti gard zis troupo bef, mouton ek kabri koman piyaz lager avek tou sa ki nou ti kaptire dan bann lavil. 
DEU.2.36	Depi Aroer ki lo bor larivyer Arnon, ansanm avek sa lavil ki lo sa larivyer li menm, ziska Galaad, pa ti annan okenn sitadel tro o pour nou. SENYER, nou Bondye ti donn nou tou.
DEU.2.37	Sepandan, nou pa ti apros pei bann Amonit, setadir rezyon sitye obor larivyer Yabok ek bann lavil ki dan montanny ki SENYER, nou Bondye ti'n defann nou fer sa.
DEU.3.1	Answit, nou ti remont par semen Basann. Og, lerwa Basann ti atak nou avek tou son pep dan Edrei. 
DEU.3.2	SENYER ti dir mwan: Pa per li. Mon'n livre li dan ou lanmen avek son pep ek son pei. Tret li parey ou ti fer avek Sihonn, lerwa bann Amorit ki ti renny Hesbonn.
DEU.3.3	Alor, SENYER, nou Bondye ti osi livre nou Og, lerwa Basann ek tou son pep. Nou ti bat li ziska ti nepli annan okenn sirvivan. 
DEU.3.4	Dan sa letan, nou ti'n kaptir tou son bann lavil; ti napa en sel lavil fortifye ki nou pa ti pran: 60 lavil an tou, rezyon Argob, rwayonm Og dan Basann. 
DEU.3.5	Tou sa bann lavil ti fortifye avek bann gran miray, doub baro, laport ek verou. Ti osi annan bokou vilaz san fortifikasyon. 
DEU.3.6	Nou ti detri zot konpletman, parey nou ti fer avek Sihonn, lerwa Hesbonn. Dan sak lavil, nou ti detri zonm, fanm ek zanfan. 
DEU.3.7	Me nou ti gard bann bef, mouton, kabri, ek tou sa ki nou ti'n kaptire dan bann lavil, koman piyaz lager.
DEU.3.8	Ensi, dan sa letan, nou ti'n pran avek de lerwa bann Amorit, pei ki lot kote larivyer Zourden, depi larivyer Arnon ziska montanny Hermon. 
DEU.3.9	Bann zabitan Sidon ti apel rezyon montanny Hermon, Sirionn, me bann Amorit i apel li Senir. 
DEU.3.10	Nou ti pran tou bann lavil ki dan plato, Galaad e Basann antye, ziska Saleka ek Edrei, bann lavil ki sitye dan rwayonm Og, lerwa Basann. 
DEU.3.11	Og, lerwa Basann ti dernyen sirvivan bann Refait. Son lili ti an fer. I ti mezir plis ki kat met longer e anviron de met larzer. I ankor posib war sa dan lavil Raba, kapital bann Amorit.
DEU.3.12	Nou ti alor pran posesyon sa pei depi Aroer ziska larivyer Arnon. Mon ti donn tribi Riben ek tribi Gad teritwar lo Nor avek Aroer, lo larivyer Arnon ek lanmwatye rezyon montanny Galaad avek son bann lavil.
DEU.3.13	Mon ti donn tribi Manase, restan Galaad ek tou rwayonm Og, lerwa Basann. Sa i rezyon Argob antye: Tou sa porsyon Basann ki ti ganny apele pei bann Refaim. 
DEU.3.14	Yair, garson Manase ti ganny tou rezyon Argob ziska frontyer bann Gesourit ek bann Maakatit. I ti donn Basann sa non: Douar Yair, non ki i annan ziska ozordi.
DEU.3.15	Mon ti donn Galaad bann desandan Makir. 
DEU.3.16	Mon ti donn bann Ribenit ek bann Gadit en porsyon teritwar Galaad ziska larivyer Arnon, ki son balizaz i pas dan milye larivyer, e ziska larivyer Yabok ki lo frontyer avek bann Amonit. 
DEU.3.17	Frontyer lo kote Was i swiv vale Zourden, ant lak Zenezaret ek lanmer Mor, ziska anba montanny Pisga ki lo kote Les.
DEU.3.18	Dan sa letan, mon ti donn zot sa lord: SENYER, zot Bondye in donn zot sa pei pour zot pran posesyon. Tou bann gerye ava pran zot zarm, e travers devan zot bann frer Izraelit. 
DEU.3.19	Zis bann fanm, bann zanfan ek bann troupo, akoz zot annan bokou zannimo, ava reste dan bann lavil ki mon'n donn zot. 
DEU.3.20	Zot ava retourn lo later ki mon'n donn sakenn zot, selman apre ki SENYER ava'n akord zot ek zot frer repo, e ki zot menm, zot in pran posesyon pei ki SENYER, zot Bondye in donn zot, ki lo lot kote larivyer Zourden.
DEU.3.21	Alor, mon ti donn Zozye mon lord: Ou'n war ou menm tou sa ki SENYER, zot Bondye in fer avek sa de lerwa. SENYER pou tret tou bann rwayonm ki ou pe al traverse dan menm fason. 
DEU.3.22	Pa bezwen per zot, akoz SENYER, zot Bondye pou konbat pour zot.
DEU.3.23	Dan sa menm letan, mon ti sipliy SENYER: 
DEU.3.24	Senyer BONDYE! Ou'n konmans montre mwan, ou serviter, ou grander ek ou pwisans. Napa lot bondye dan lesyel oubyen lo later ki kapab akonpli bann mervey ek bann aksyon formidab! 
DEU.3.25	Silvouple, les mwan travers larivyer Zourden pour war sa bon pei, sa bann zoli kolin ek bann montanny Liban.
DEU.3.26	Me akoz zot, SENYER ti tre ankoler kont mwan e i pa ti ekout mwan. SENYER ti dir mwan: Ase! Pa koz ankor lo sa zafer avek mwan. 
DEU.3.27	Mont lo latet montanny Pisga; get otour ou dan Was, dan Nor, dan Sid e dan Les. Ouver byen gran ou lizye e kontanple, me ou pa pou travers larivyer Zourden. 
DEU.3.28	Donn Zozye ou bann lord, ankouraz li, rann li for, akoz li menm ki pou diriz lepep e donn li patrimwann sa pei ki ou pou war.
DEU.3.29	Alor, nou ti reste dan vale, anfas avek Bet-Peor.
DEU.4.1	Moiz ti dir pep Izrael: Aprezan, Izrael! Ekout bann regleman ek bann lalwa ki mon pe ansenny zot, pour zot met an pratik. Konmsa, zot ava viv pour antre e pran posesyon pei ki SENYER, Bondye zot bann zanset pe al donn zot. 
DEU.4.2	Zot pa devre azout nanryen, ni tir nanryen dan sa bann parol ki mon ordonn zot. Gard bann komannman SENYER, zot Bondye parey mon'n donn zot.
DEU.4.3	Zot menm, zot in war tou sa ki SENYER in fer Baal-Peor: Ki mannyer SENYER, ou Bondye ti detri tou sa bann zonm ki ti swiv Baal-Peor. 
DEU.4.4	Zot ki'n reste fidel anver SENYER, zot Bondye, zot ankor vivan ozordi.
DEU.4.5	Gete! Parey SENYER mon Bondye in ordonn mwan, mon'n ansenny zot bann regleman ek bann lalwa, pour ki zot obzerv zot dan pei kot zot pe ale pour pran posesyon. 
DEU.4.6	Gard zot e met zot byen an pratik. Sa i ava montre bann pep zot lasazes ek zot lentelizans. Ler bann pep ava antann tou sa bann regleman, zot ava dir:
DEU.4.6	Vreman sa gran nasyon i en pep saz e entelizan! 
DEU.4.7	Annefe, lekel sa lot gran nasyon ki annan en bondye ki si pros avek li parey SENYER, nou Bondye, sak fwa ki nou apel li?
DEU.4.8	Lekel sa lot gran nasyon ki annan bann regleman ek bann desizyon ki osi zis, parey tou sa bann lalwa ki mon pe met devan zot ozordi?
DEU.4.9	Selman, fer atansyon! Vey byen lo ou menm tou le zour ou lavi, pour ki ou pa oubliy sa ki ou lizye in war; gard zot dan ou leker. Ansenny tousala ou bann zanfan ek ou bann pti zanfan. 
DEU.4.10	Rapel zour ou ti debout devan SENYER, ou Bondye, lo montanny Horeb, ler SENYER ti dir mwan:
DEU.4.10	Rasanble lepep devan mwan; mon oule fer zot antann mon bann parol, pour ki zot aprann annan respe anver mwan, tou le zour zot lavi lo later e pour zot ansenny osi zot bann zanfan.
DEU.4.11	Zot ti aprose e debout devan montanny ki ti anflanm ziska dan lesyel e kouver avek nyaz ek brouyar. 
DEU.4.12	Dan milye sa dife, SENYER ti koz avek zot. Zot ti antann son bann parol, me zot pa ti war okenn laform. Zot ti antann zis en lavwa. 
DEU.4.13	I ti fer proklanm son lalyans ki i ti demann zot obzerve, setadir, son dis komannman ki i ti ekri lo de plak ros. 
DEU.4.14	Alor, SENYER ti ordonn mwan ansenny zot sa bann regleman ek bann desizyon ki zot ava obzerve dan pei kot zot pe al antre pour pran posesyon.
DEU.4.15	Sirtou, fer byen atansyon lo zot menm: Zour ki SENYER ti koz avek zot lo montanny Horeb dan milye dife, zot pa ti war son laform. 
DEU.4.16	Alor, pa tonm dan pese pour al fer en stati ki reprezant laform en zonm oubyen en fanm, 
DEU.4.17	oubyen laform en zannimo ki lo later, laform en zwazo ki anvole dan lezer, 
DEU.4.18	laform nenport ki zannimo ki ranpe, ni en pwason ki dan delo anba later.
DEU.4.19	Kan ou ava lev ou lizye ver lesyel e war soley, lalin, bann zetwal e tou sa ki i annan dan lesyel, pa les ou ganny tante e prosternen devan zot e servi zot. Tousala, SENYER, ou Bondye ki'n donnen avek tou bann pep ki viv anba lesyel. 
DEU.4.20	Me zot, SENYER in swazir zot. I'n fer zot sorti Lezip, dan sa four kot feray i fonn, pour fer zot vin son pep, son posesyon. Se sa, ki zot ete aprezan.
DEU.4.21	Akoz zot, SENYER ti ankoler kont mwan. I ti fer serman ki mon pa pou travers larivyer Zourden pour antre dan sa bon pei ki SENYER, ou Bondye pe donn ou koman patrimwann. 
DEU.4.22	Annefe, mon pou mor isi dan sa pei; mon pa pou travers larivyer Zourden. Me zot, zot pe al traverse pour pran posesyon sa bon pei. 
DEU.4.23	Alor, fer byen atansyon: Pa oubliy lalyans ki SENYER, zot Bondye ti fer avek zot. Pa fer okenn stati dan okenn laform ki SENYER, zot Bondye in defann zot. 
DEU.4.24	Rapel byen ki SENYER, ou Bondye i en dife ki devor tou. I en Bondye zalou.
DEU.4.25	Ler ou ava'n etabli ou dan sa pei pour en pe letan ek zanfan ek pti zanfan, pa tonm dan pese pour fer bann stati dan nenport ki laform. Si ou fer sa ki mal devan SENYER, ou Bondye e provok son lakoler, 
DEU.4.26	ozordi, mon pran lesyel ek later pour temwen kont zot: Zot pou toudswit disparet dan sa pei ki zot pe al pran posesyon ler zot ava'n travers larivyer Zourden. 
DEU.4.27	SENYER pou dispers zot parmi bann pep. Zis en pti kantite zot ki pou reste parmi bann nasyon kot SENYER ava fors zot ale. 
DEU.4.28	Laba, zot ava servi bann bondye ki zonm in fer, bann lobze an bwa e an ros ki pa ni war kler, ni tande, ni manze, ni santi. 
DEU.4.29	Laba dan sa pei, ou pou rod SENYER, ou Bondye. Si ou rod li avek tou ou leker ek tou ou lespri, ou pou trouv li. 
DEU.4.30	Plitar, kan ou pou dan detres, kan tou sa ki mon'n anonse ava'n arive, ou ava retourn ver SENYER, ou Bondye e ou ava son lavwa. 
DEU.4.31	Annefe, SENYER, ou Bondye i en Bondye ranpli avek konpasyon; i pa pou abandonn ou ni detri ou. I pa pou oubliy lalyans ki i ti fer avek ou bann zanset.
DEU.4.32	Mazin letan pase, byen lontan avan ou, depi ki ou Bondye ti kree limanite lo later. Poz sa bann kestyon lo sa ki'n arive partou lo later: Eski en si gran levennman in deza arive? Eski en keksoz parey in deza ganny rakonte? 
DEU.4.33	Eski en pep in deza antann lavwa Bondye dan milye dife, parey ou ti tande e reste vivan? 
DEU.4.34	Eski i annan en bondye ki'n deza esey swazir en nasyon pour li, parmi lezot nasyon, par bann leprev, bann siny, bann mervey ek bann lager; avek son pouvwar ek son lafors e par bann aksyon gran e ekstraordiner? Non, me SENYER, zot Bondye in fer zot dan lesklavaz Lezip, parey zot in war avek zot prop lizye 
DEU.4.35	In montre ou tousala, pour ki ou rekonnet ki SENYER i Bondye; ki napa okenn lot bondye apard li.
DEU.4.36	Depi lesyel, in fer ou antann son lavwa, pour li koriz ou. In fer ou war son gran dife lo later; ou'n antann son lavwa sorti dan milye dife. 
DEU.4.37	SENYER ti kontan ou bann zanset. Pour sa rezon, ki i'n swazir zot bann desandan e par son prezans ek son pwisans, i ti fer zot sorti Lezip. 
DEU.4.38	Devan ou, i ti sas bann nasyon pli gran, pli for ki ou menm, pour li anmenn ou dan sa pei ki i ti donn ou an posesyon, parey sa ki'n arive ozordi.
DEU.4.39	Ozordi alor, rekonnet e medit dan ou leker ki SENYER i Bondye lao dan lesyel e anba lo later, e ki napa okenn lot bondye apard li. 
DEU.4.40	Gard son bann regleman ek son bann komannman ki mon pe donn ou ozordi pour ou boner e pour dibyen ou bann desandan. Konmsa, ou ava viv lontan dan pei ki SENYER, ou Bondye pe donn ou pour touzour.
DEU.4.41	Apre sa, Moiz ti swazir e met apar trwa lavil sitye lo lot kote, dan Les larivyer Zourden. 
DEU.4.42	Sa bann lavil ava servi koman en refiz pour sa enn ki'n touy en dimoun envolonterman, san ki i ti ay li oparavan. Sa dimoun ti ava kapab sov dan enn sa bann lavil e sov son lavi. 
DEU.4.43	Sa bann lavil ti Beser, lo plato dan dezer, pour bann Ribenit; Ramot dan pei Galaad, pour bann Gadit e Golann dan Basann, pour bann Manasit.
DEU.4.44	Sa i lalwa ki Moiz ti met devan bann Izraelit. 
DEU.4.45	Moiz ti donn sa bann lalwa ek regleman ler zot ti'n sorti Lezip. 
DEU.4.46	Zot ti lo lot kote larivyer Zourden, dan vale, anfas avek Bet-Peor, dan pei bann Amorit kot lerwa Sihonn ki rennyen Hesbonn. Ler zot ti sorti Lezip, Moiz avek bann Izraelit ti ganny laviktwar lo zot. 
DEU.4.47	Zot ti pran posesyon son pei ek pei Og, lerwa Basann. Sa ti de lerwa bann Amorit ki ti rennyen lo kote Les larivyer Zourden.
DEU.4.48	Bann Izraelit ti osi okip Aroer, obor larivyer Arnon, ziska montanny Sirionn, ki ti osi apel Hermon, 
DEU.4.49	avek Araba antye, ki Les avek larivyer Zourden, ziska lanmer Araba, dan lapant montanny Pisga.
DEU.5.1	Moiz ti rasanble pep Izrael antye. I ti dir zot:
DEU.5.1	Izrael! Ekout bann lalwa ek regleman ki mon pe donn zot ozordi. Aprann zot e fer sir ki zot ganny met an pratik. 
DEU.5.2	SENYER, nou Bondye ti fer en lalyans avek nou lo montanny Horeb. 
DEU.5.3	SENYER pa ti fer sa lalyans avek nou bann zanset, me avek nou tou isi ki ankor vivan ozordi. 
DEU.5.4	SENYER ti koz avek zot fas a fas lo montanny, dan milye dife. 
DEU.5.5	Dan sa letan, mon ti pe debout ant SENYER ek zot, pour fer zot konn bann parol SENYER; zot pa ti mont lo montanny, akoz zot ti per dife.
DEU.5.5	SENYER ti dir: 
DEU.5.6	Mwan menm SENYER, ou Bondye ki ti fer ou sorti dan Lezip kot ou ti lesklav.
DEU.5.7	Ou pa pou annan okenn lezot bondye apard mwan.
DEU.5.8	Ou pa pou fabrik okenn stati, okenn laform keksoz ki dan lesyel, oubyen lo later, oubyen dan delo pli ba ki later. 
DEU.5.9	Ou pa pou prostern devan zot ni ador zot. Mwan SENYER, ou Bondye, mon en Bondye zalou. Mon pini bann zanfan pour pese zot paran, ziska trwazyenm e menm katriyenm zenerasyon bann ki deteste mwan. 
DEU.5.10	Me mon montre mon fidelite ziska mil zenerasyon, anver sa bann ki kontan mwan e ki gard mon bann komannman.
DEU.5.11	Ou pa pou pronons non SENYER, ou Bondye anven, akoz SENYER pa pou pardonn personn ki servi son non anven.
DEU.5.12	Ou ava obzerv zour saba e gard li sakre, parey SENYER, ou Bondye ti ordonn ou. 
DEU.5.13	Pandan sis zour ou ava travay e fer tou ou louvraz. 
DEU.5.14	Me setyenm zour i saba SENYER, ou Bondye. Zot pa pou travay: Ni ou, ni ou garson, ni ou fiy, ni ou serviter, ni ou servant, ni ou bef, ni ou bourik, ni okenn ou bann zannimo, ni en etranze ki reste parmi zot. Konmsa, ou serviter ek ou servant ava repoze parey ou. 
DEU.5.15	Rapel byen ki ou ti en lesklav Lezip. Par son pwisans ek son lafors, SENYER, ou Bondye ti fer ou sorti. Pour sa rezon, SENYER, ou Bondye ti ordonn ou obzerv zour saba.
DEU.5.16	Respekte ou papa ek ou manman, parey SENYER, ou Bondye in ordonn ou. Konmsa, ou ava viv lontan e ere lo sa later ki SENYER, ou Bondye pou donn ou.
DEU.5.17	Ou pa pou komet okenn krim.
DEU.5.18	Ou pa pou komet adilter.
DEU.5.19	Ou pa pou komet okenn vol.
DEU.5.20	Ou pa pou donn en fo temwannyaz kont ou prosen.
DEU.5.21	Ou pa pou anvi fanm ou prosen, ni anvi lakaz ou vwazen, ni son later, ni son lesklav, ni son bef, ni son bourik, ni okenn lobze ki pour ou prosen.
DEU.5.22	Sa i bann parol ki SENYER ti prononse avek en lavwa pwisan, devan tou sa bann ki ti'n rasanble lo montanny, dan milye dife, lafimen, e dan gro fernwanr. I pa ti azout nanryen. I ti ekri sa bann parol lo de plak ros ki i ti donn mwan. 
DEU.5.23	Ler zot ti antann sa lavwa sorti dan fernwanr, pandan ki montanny ti anflanm, tou zot bann sef tribi ek bann ansyen ti vin kot mwan. 
DEU.5.24	Zot ti dir mwan: Gete! SENYER, nou Bondye in montre nou son laglwar ek son grander e nou'n antann son lavwa sorti dan dife. Ozordi, nou'n war ki Bondye i kapab koz avek en imen i sa dimoun i kapab reste vivan. 
DEU.5.25	Akoz fodre ki nou mor aprezan? Annefe, sa gran dife i kapab devor nou. Si nou kontinyen antann lavwa SENYER, nou Bondye, nou pou mor. 
DEU.5.26	Annefe, lekel sa zonm parey nou, ki'n antann lavwa Bondye vivan koze depi dan milye dife e ki'n reste vivan? 
DEU.5.27	Aprose ou menm, ekout tou sa ki SENYER, nou Bondye i annan pour dir. Apre, ou ava dir nou tou sa ki SENYER, nou Bondye ava'n dir ou. Alor, nou ava ekoute e met an pratik.
DEU.5.28	SENYER ti antann tou bann parol ki zot ti dir. Alor, SENYER ti dir mwan: Mon'n antann tou bann parol ki sa pep in dir ou. Zot in byen koze. 
DEU.5.29	Si selman zot ti annan sa menm leker pour annan respe pour mwan e touzour obeir tou mon bann komannman! Alor, zot ti ava ere pour touzour, zot, ek zot bann zanfan. 
DEU.5.30	Al dir zot retourn dan zot latant. 
DEU.5.31	Me ou, reste debout akote mwan. Mon ava dir ou tou bann komannman, regleman e desizyon ki ou ava ansenny zot, pour ki zot ganny met an pratik dan sa pei ki mon pe al donn zot.
DEU.5.32	Alor! Fer atansyon e met an pratik sa ki SENYER, zot Bondye in ordonn zot. Zot pa pou al ni agos, ni adrwat. 
DEU.5.33	Zot ava mars dan semen ki SENYER, zot Bondye in trase pour zot. Konmsa, zot ava reste vivan e viv lontan; zot ava ere dan pei ki zot pe al pran posesyon.
DEU.6.1	La bann komannman, regleman ek lalwa ki SENYER, zot Bondye i ordonn mwan pour ansenny zot, e ki zot ava obzerv dan sa pei ki zot pe al traverse pour pran posesyon. 
DEU.6.2	Konmsa, zot, zot bann zanfan ek zot bann pti zanfan, ava annan respe pour SENYER, zot Bondye tou le zour zot lavi. Zot ava gard tou son bann regleman ek son bann komannman ki mon pe donn zot, pour ki zot viv lontan.
DEU.6.3	Izrael! Ekoute alor, e obzerv byen sa bann komannman. Konmsa, zot ava viv ere e zot ava ganny bokou zanfan dan sa pei kot dile ek dimyel i annabondans, parey SENYER, Bondye ou bann zanset in promet zot.
DEU.6.4	Izrael! Ekoute. SENYER, nou Bondye i sel SENYER. 
DEU.6.5	Ou ava kontan SENYER, ou Bondye avek tou ou leker, avek ou et antye e avek tou ou lafors. 
DEU.6.6	Gard dan ou leker, tou sa bann komannman ki mon pe donn ou ozordi.
DEU.6.7	Ou ava ansenny zot avek ou bann zanfan. Ou ava koz lo zot ler ou dan lakour, ler ou pe marse lo semen, ler ou pe al dormi e ler ou reveye. 
DEU.6.8	Atas zot avek ou pwannyen koman en siny. Fikse zot koman en mark lo ou fron. 
DEU.6.9	Ekri zot lo bann lento laport ou lakaz e lo laport ou bann lavil.
DEU.6.10	Kan SENYER, ou Bondye ava'n fer ou antre dan sa pei ki i'n promet avek ou bann zanset, Abrahanm, Izaak ek Zakob, pour li donn ou avek bann gran, zoli lavil ki ou pa ti konstri; 
DEU.6.11	bann lakaz ranpli avek en kantite bon keksoz ki ou pa'n anmennen; bann pwi ki ou pa'n fouye, bann plantasyon rezen ek pye zoliv ki ou pa'n plante. Ler ou ava'n manze e rasazye, 
DEU.6.12	fer atansyon ou pa oubliy SENYER ki ti fer ou sorti dan pei Lezip kot ou ti dan lesklavaz.
DEU.6.13	Ou ava annan respe pour SENYER, ou Bondye e ou ava servi li; ou ava pret serman zis lo son non. 
DEU.6.14	Zot pa pou swiv lezot bondye ki parmi sa bann pep ki viv otour zot, 
DEU.6.15	akoz SENYER, ou Bondye ki viv parmi ou, i en Bondye zalou. Lakoler SENYER, ou Bondye i kapab anflanmen kont ou e detri ou lo later.
DEU.6.16	Zot pa pou teste SENYER, zot Bondye, parey zot ti fer Massa. 
DEU.6.17	Gard byen bann komannman SENYER, zot Bondye, bann lalwa e bann regleman ki i'n donn zot. 
DEU.6.18	Fer sa ki drwat e sa ki byen devan SENYER, pour ou kapab antre e viv ere dan sa pei ki SENYER in fer serman avek ou bann zanset pour li donn zot. 
DEU.6.19	SENYER pou sas lwen, tou zot bann lennmi, parey in promet.
DEU.6.20	Plitar, kan zot bann zanfan ava demann zot: Akfer sa bann lalwa, regleman ek desizyon ki SENYER, nou Bondye in ordonn zot? 
DEU.6.21	Zot ava dir: Nou ti bann lesklav Faraon Lezip; me par son pwisans, SENYER in tir nou Lezip. 
DEU.6.22	Devan nou lizye, SENYER in fer bann gran siny ek mervey kont Lezip, kont Faraon ek tou son bann zofisye. 
DEU.6.23	In fer nou sorti laba, pour fer nou antre isi dan sa pei ki i ti'n promet par en serman avek nou bann zanset pour li donn nou. 
DEU.6.24	Alor, SENYER ti ordonn nou pour obzerv tou sa bann regleman. Nou pou touzour ere, si nou annan respe pour SENYER, nou Bondye; i pou gard nou vivan parey i pe fer ozordi. 
DEU.6.25	Nou ava ganny konsidere zis, si nou met an pratik tou bann komannman ki SENYER, nou Bondye in ordonn nou.
DEU.7.1	SENYER, zot Bondye ava fer zot antre dan sa pei ki zot pe al pran posesyon. I pou sas devan zot sa bann gran nasyon, set pep pli nonbre e pli pwisan ki zot: Hitit, Girgasit, Amorit, Kananeen, Perizit, Hivit, ek Zebizit. 
DEU.7.2	SENYER, zot Bondye ava livre zot anba zot pouvwar e donn ou laviktwar lo zot. Alor, ou ava detri zot konpletman. Pa fer okenn lalyans avek zot e pa pran okenn pitye pour zot. 
DEU.7.3	Pa fer okenn lalyans par maryaz avek zot. Pa donn ou fiy zot bann garson, ni pran zot fiy pour ou bann garson. 
DEU.7.4	Sa i ava detourn ou bann zanfan kont mwan pour al servi lezot bondye. Alor, lakoler SENYER ava anflanmen kont zot; i ava detri zot imedyatman.
DEU.7.5	Me la ki mannyer ou pou azir avek sa bann nasyon: Demoli zot bann lotel, kraz zot bann ros sakre, kas zot bann ros sakre, bril zot bann stati. 
DEU.7.6	Ou en pep sen, konsakre pour SENYER, ou Bondye. SENYER, ou Bondye in swazir ou parmi tou bann pep lo later pour fer ou vin son pep.
DEU.7.7	Pa akoz ou ti pli nonbre parmi tou bann pep ki SENYER ti swazir ou. O kontrer, ou ti parmi bann pli pti pep. 
DEU.7.8	Sa ti akoz SENYER in kontan ou. Akoz in gard serman ki i ti fer avek ou bann zanset, ki SENYER, par son pwisans, ti tir ou e sov ou dan lesklavaz, dan lanmen Faraon, lerwa Lezip. 
DEU.7.9	Aprezan, rekonnet: SENYER, ou Bondye i sel Bondye. Li menm sa vre Bondye fidel dan son lalyans avek sa bann ki kontan li e ki gard son komannman, ziska mil zenerasyon. 
DEU.7.10	Me i pini direkteman sa bann ki ay li; i fer zot disparet. I pa ezite pour pini bann ki ay li; i pini zot direkteman. 
DEU.7.11	Alor, obzerv byen bann komannman, bann regleman ek bann lalwa ki mon ordonn ou ozordi.
DEU.7.12	Si ou ekout sa bann lalwa e pran swen pour obzerv zot e met zot an pratik, SENYER, ou Bondye ava gard son lalyans anver ou e kontinyen gard sa promes ki i ti fer par en serman avek ou bann zanset. 
DEU.7.13	I pou kontan ou, beni ou, fer ou vin nonbre. I pou beni ou bann zanfan e fri ou later: Ou dible, ou diven ek ou delwil. I pou beni ou bann zannimo: Zenis e bann zenn mouton, lo later ki i'n fer serman avek ou bann zanset pour li donn ou.
DEU.7.14	Ou pou ganny beni plis ki tou bann pep; ou bann zonm ek ou bann fanm pa pou vin steril; ni ou bann bef, ni okenn zannimo.
DEU.7.15	SENYER pour fer disparet tou kalite maladi parmi zot. I pa pou anvoy ou tou bann lepidemi ki ou ti byen konnen ler ou ti Lezip. Me i ava anvoy sa bann maladi lo tou bann dimoun ki ay ou. 
DEU.7.16	Ou pou detri tou bann pep ki SENYER, ou Bondye pe livre dan ou lanmen. Ou pa pou montre okenn pitye pour zot. Ou pa pou servi zot bann bondye, akoz sa i riske vin en pyez pour ou.
DEU.7.17	Si ou dir dan ou menm: Sa bann nasyon i pli nonbre ki nou; ki mannyer mon pou kapab sas zot? 
DEU.7.18	Pa per zot! Zis mazin sa ki SENYER, ou Bondye ti fer Faraon ek Lezip antye, 
DEU.7.19	tou sa bann gran soufrans ki ou menm ou'n war, bann siny ek bann mervey, avek son gran pwisans ek son lafors ki SENYER, ou Bondye ti fer ou sorti Lezip. SENYER, ou Bondye pou fer parey avek tou bann pep ki fer ou per. 
DEU.7.20	An plis, SENYER, ou Bondye pou senm panik. I pou detri sa bann ki'n kapab sove pour al kasyet.
DEU.7.21	Pa tranble devan zot, akoz SENYER, ou Bondye i avek ou; i en gran Bondye terib. 
DEU.7.22	Tou dousman, SENYER, ou Bondye ava sas sa bann nasyon devan ou. Ou pa pou kapab detri zot toudswit, sinon i ava annan tro bokou zannimo sovaz ki ava atak ou. 
DEU.7.23	Me, SENYER, ou Bondye ava livre sa bann nasyon dan ou lanmen e zot pou tonm dan en gran lafreyer, ziska ki zot disparet. 
DEU.7.24	I pou livre zot bann lerwa; ou ava efas zot non lo later. Personn pa pou reziste devan ou, ziska ki ou'n detri zot tou.
DEU.7.25	Ou ava bril zot bann stati ek zot bann bondye. Pa les ou ganny tante par larzan oubyen lor ki kouver zot, akoz zot kapab vin en pyez pour ou; zot degoutan devan SENYER, ou Bondye.
DEU.7.26	Pa anmenn okenn lobze degoutan dan ou lakaz, sankwa ou pou ganny detri ansanm avek zot. Ou devre deteste sa bann lobze, akoz fodre zot ganny detri.
DEU.8.1	Ou ava gard tou bann komannman ki mon ordonn ou ozordi. Konmsa, ou ava viv e vin nonbre. Ou ava antre e pran posesyon sa pei ki SENYER ti'n promet par en serman avek ou bann zanset.
DEU.8.2	Ou ava rapel sa long semen kot SENYER, ou Bondye in akonpanny ou pandan 40 an dan dezer, pour li imilye ou, teste ou; pour li konnen ki ou annan dan ou leker, si ou pou gard son bann komannman oubyen non.
DEU.8.3	In imilye ou; in fer ou konn lafen pour li apre nouri ou avek lamann ki ni ou, ni ou bann zanset pa ti konnen. I ti fer sa pour ou konpran ki zonm pa viv zis lo dipen, me lo tou parol ki sorti dan labous SENYER.
DEU.8.4	Pandan sa 40 an, ou lenz pa ti ize lo ou, ni ou lipye pa ti anfle. 
DEU.8.5	Rekonnet alor dan ou leker, ki, parey en paran i disiplin son zanfan, SENYER, ou Bondye i disiplin ou. 
DEU.8.6	Alor, obzerv bann komannman SENYER, ou Bondye. Mars parey i oule e dan respe anver li.
DEU.8.7	SENYER, ou Bondye pe fer ou antre dan en bon pei, en pei kot i annan bann larivyer, bann sours delo ek bann sours souteren ki vin koul dan bann vale e dan bann kolin. 
DEU.8.8	I en pei kot i annan bokou dible avek lorz, plantasyon rezen, pye fig ek pye grenad; en pei kot i annan bokou pye zoliv avek dimyel. 
DEU.8.9	I en pei kot ou ava kapab manze san bezwen priv ou, laba, kot ou pa pou mank nanryen. Dan sa pei, i annan bokou fer dan bann ros e ou ava kapab tir kwiv dan son bann kolin. 
DEU.8.10	Ou ava manze ziska ki ou ava rasazye; ou ava alor, beni SENYER, ou Bondye pour sa pei ki i'n donn ou.
DEU.8.11	Fer atansyon ou pa oubliy SENYER, ou Bondye e neglize obzerv son bann komannman, lalwa ek regleman ki mon pe ordonn ou ozordi. 
DEU.8.12	Zot ava manze zot vant plen; zot ava konstri bann zoli lakaz kot zot ava viv. 
DEU.8.13	Zot bann troupo ava ogmante; ou kantite larzan, ou lor ek tou sa ki ou annan ava double. 
DEU.8.14	Fer atansyon alor, ki ou pa oubliy SENYER, ou Bondye ki'n fer ou sorti Lezip kot ou ti lesklav. 
DEU.8.15	I ti gid ou atraver gran dezer ki fer per ek en later ranpli avek serpan anpwazonnen, skorpyon. Kot ti napa okenn delo, i ti fer delo sorti dan ros granit pour ou. 
DEU.8.16	Dan dezer ki ou bann zanset pa ti konnen, i ti donn ou lamann pour manze, pour li imilye ou e teste ou, e alafen, pour ou prop dibyen.
DEU.8.17	Fer atansyon! Pa dir dan ou menm: Mon'n ganny mon larises par mon lafors ek mon pwisans. 
DEU.8.18	Rapel byen SENYER, ou Bondye akoz ou lafors ek ou larises i sorti kot li. Konmsa, i ava etabli son lalyans ki i ti fer par en serman avek ou bann zanset; sa ki i pe fer ozordi.
DEU.8.19	Si ou oubliy SENYER, ou Bondye pour swiv lezot bondye, servi zot e ador zot, mon pe averti ou solannelman ozordi ki ou pou disparet. 
DEU.8.20	Zot pou disparet parey bann nasyon ki SENYER pou detri devan ou, akoz zot pa'n obei lavwa SENYER, ou Bondye.
DEU.9.1	Izrael, ekoute! Ozordi, ou pe al travers larivyer Zourden, pour sas bann nasyon ki pli gran, pli for ki ou, e pran posesyon bann gran lavil ki fortifye ziska dan lesyel. 
DEU.9.2	Zot en pep zean ki for; desandan bann Anakit ki ou konnen. Annefe, ou'n antann dir lo zot: Lekel ki kapab tenir devan bann Anakit? 
DEU.9.3	Ozordi, rekonnet ki SENYER, ou Bondye i sa enn ki pe travers larivyer Zourden devan ou parey en dife ki bril tou. I pou detri zot e imilye zot devan ou. Konmsa, ou ava kapab pran tou sa ki zot annan e detri zot vitman, parey SENYER ti promet ou.
DEU.9.4	Kan SENYER, ou Bondye ava'n sas zot devan ou, pa dir dan ou menm: Si SENYER in anmenn mwan isi pour okip sa pei, sa i akoz mon zis; me plito, akoz mesanste sa bann nasyon ki devan ou, SENYER in pran tou sa ki zot annan. 
DEU.9.5	Ou pa pe al pran posesyon sa pei akoz ou zis, oubyen akoz ou leker i drwat, me akoz mesanste sa bann nasyon ki SENYER, ou Bondye pe al pran avek zot tou sa ki zot annan. Konmsa, promes ki SENYER ti fer avek ou bann zanset Abrahanm, Izaak ek Zakob, ava ganny akonpli.
DEU.9.6	Konpran byen alor, ki SENYER, ou Bondye pa pe al donn ou sa bon pei pour ou pran posesyon akoz ou zis. Annefe, ou en pep rebel.
DEU.9.7	Fodre rapel e pa oubliye ki mannyer ou ti provok SENYER, ou Bondye dan dezer e ki ou ti fer li ankoler. Depi zour ou ti sorti Lezip, ziska ou ti ariv isi, ou ti revolte kont SENYER. 
DEU.9.8	Menm lo montanny Horeb zot ti provok SENYER e fer li ankoler. SENYER ti telman ankoler kont zot, ki i ti'n pre pour li detri zot. 
DEU.9.9	Ler mon ti al lo montanny pour resevwar bann plak ros, bann plak lalyans ki SENYER ti'n fer avek zot, mon ti pas 40 zour, 40 nwit lo montanny, san manze ni bwar. 
DEU.9.10	Alor, SENYER ti donn mwan sa de plak ros ekri par ledwa Bondye. Lo la, ti annan tou bann parol ki SENYER ti'n koz avek zot lo montanny, dan dife, zour rasanbleman. 
DEU.9.11	Apre 40 zour ek 40 nwit, SENYER ti donn mwan sa de plak ros, ki plak lalyans.
DEU.9.12	Apre, SENYER ti dir mwan: Leve! Desann vit akoz ou pep ki ou'n fer sorti Lezip in vin koronpi. Zot in vit sorti lo semen kot mon ti'n ordonn zot marse. Zot in fer en stati an metal ki zot in fonn pour zot menm.
DEU.9.13	SENYER ti osi dir mwan: Mon'n war ki sa pep i vreman en pep rebel. 
DEU.9.14	Les mwan detri zot e fer zot disparet anba lesyel. Mon pou fer ou vin en nasyon pli pwisan e pli nonbre ki sa pep.
DEU.9.15	Avek sa de plak ros dan mon lanmen, mon ti leve e desann montanny ki ti anflanm. 
DEU.9.16	Alor, mon ti war ki vreman, zot ti'n fer pese kont SENYER, zot Bondye, akoz zot ti'n fer fonn metal pour fer en zenn bef annor pour zot. Zot pa ti tarde pour kit semen ki SENYER ti'n ordonn zot swiv. 
DEU.9.17	Alor, mon ti pran sa de plak ros, zet zot ater e kas zot devan zot lizye.
DEU.9.18	Mon ti reste prosternen devan SENYER parey avan, pandan 40 zour ek 40 nwit san manze ni bwar, akoz zot bann pese. Zot ti'n komet sa ki mal devan SENYER e fer li ankoler. 
DEU.9.19	Annefe, mon ti per ki lakoler SENYER kont zot ti telman gran ki i ti ava detri zot. Me ankor en fwa, SENYER ti ekout mwan. 
DEU.9.20	SENYER ti telman ankoler osi kont Aaron, ki i ti pre pour detri li. Me mon ti entersed pour Aaron osi. 
DEU.9.21	Apre, mon ti pran sa zenn bef, prodwi zot pese ki zot ti'n fer. Mon ti zet li dan dife, kas li an pti morso ziska ki i ti'n vin lapousyer. Mon ti zet sa lapousyer dan larivyer ki desann depi montanny.
DEU.9.22	Zot ti osi provok lakoler SENYER ler zot ti Tabera, Massa ek Kibrot-Taava. 
DEU.9.23	Osi, SENYER ti fer zot kit Kades Barnea ler i ti dir zot: Monte, al pran posesyon sa pei ki mon pe al donn zot. Zot ti revolte kont lord SENYER, zot Bondye. Zot in refize fer li konfyans e zot in dezobei li.
DEU.9.24	Depi ki mon konn zot, zot in revolte kont SENYER. 
DEU.9.25	Pandan sa 40 zour ek 40 nwit, mon ti reste prosternen devan SENYER, akoz SENYER ti oule detri zot. 
DEU.9.26	Mon ti priy SENYER. Mon ti dir li: Senyer BONDYE, pa detri sa pep ki, dan ou grander, ou'n sove, ki par ou pwisans, ou'n fer sorti Lezip. 
DEU.9.27	Mazin ou bann serviter Abrahanm, Izaak ek Zakob. Pa fer atansyon lantetman sa pep, son mesanste ek son bann pese, 
DEU.9.28	sinon, zabitan sa pei kot ou ti fer nou sorti ava dir: SENYER pa ti kapab fer zot antre dan sa pei ki i ti'n promet zot. Akoz i ti ay zot ki i'n fer zot sorti pour anmenn zot dan dezer pour les zot mor. 
DEU.9.29	Pa oubliye ki sa pep i pour ou e ki ou ki ti fer li sorti Lezip, par ou pwisans ek ou lafors.
DEU.10.1	Dan sa letan, SENYER ti dir mwan: Tay de plak ros parey sa de avan e vin lao lo montanny kot mwan; fer osi en kof an bwa. 
DEU.10.2	Mon pour ekri bann parol ki ti lo bann premye plak ros ki ou ti kase; ou ava met zot dan sa kof.
DEU.10.3	Alor, mon ti fer en kof avek dibwa akasya, tay de plak ros parey sa bann avan e mont lo montanny avek sa de plak ros dan mon lanmen. 
DEU.10.4	SENYER ti ekri lo sa de plak ros bann menm parol parey avan, sa dis komannman ki SENYER ti dir zot lo montanny dan milye dife, zour rasanbleman. SENYER ti donn mwan sa de plak ros.
DEU.10.5	Alor, mon ti vire e desann montanny. Mon ti met sa de plak ros dan kof ki mon ti'n fer. Zot ti reste la, parey SENYER ti'n ordonn mwan.
DEU.10.6	Bann Izraelit ti kit Berot-Ben-Yakann pour al Mosera, kot Aaron ti mor e ganny antere. Son garson Eleazar ti pran son plas koman pret. 
DEU.10.7	Zot ti kit sa landrwa pour al Goudgoda. Sorti Goudgoda zot ti al Yotbata, en pei kot i annan en kantite larivyer.
DEU.10.8	Dan sa letan, SENYER ti swazir tribi Levi pour anmenn Kof Lalyans SENYER, e prezant devan SENYER pour servi li e pronons bann benediksyon an son non. 
DEU.10.9	Pour sa rezon, Levi napa okenn par dan patrimwann son bann frer. SENYER ki son patrimwann parey SENYER, ou Bondye ti promet li.
DEU.10.10	Mon ti reste lo montanny 40 zour, 40 nwit parey premye fwa. Ankor en fwa, SENYER ti ekout mwan. SENYER ti deside pa detri zot. 
DEU.10.11	SENYER ti dir mwan: Leve! Kontiny ou vwayaz. Mars devan sa pep pour zot antre e pran posesyon sa pei ki mon ti fer serman avek zot bann zanset pour donn zot.
DEU.10.12	Aprezan Izrael! Ekoute ki SENYER, ou Bondye pe demann ou: I demann ou pour annan respe pour SENYER, ou Bondye, swiv son semen, kontan li, servi SENYER, ou Bondye avek tou ou leker e avek ou et antye. 
DEU.10.13	Gard bann komannman SENYER ek son bann regleman ki mon pe ordonn ou ozordi, pour ki ou viv ere. 
DEU.10.14	Lesyel ek tou sa ki ladan, later osi ek tou sa ki ladan i pour SENYER, ou Bondye. 
DEU.10.15	Lontan, SENYER ti atase zis avek ou bann zanset. Me ozordi, se zot ki i'n swazir koman son bann desandan, parmi tou lezot pep. 
DEU.10.16	Alor, fer sirkonsi zot leker e aret retif. 
DEU.10.17	SENYER, zot Bondye i Bondye tou lezot bondye e SENYER tou senyer. I sa pli gran Bondye pwisan e terib ki pa fer preferans e i pa aksepte gous.
DEU.10.18	I defann drwa bann orfelen ek bann vev; i kontan bann etranze, i donn zot manze ek lenz. 
DEU.10.19	Zot ava kontan bann etranze, akoz zot menm zot ti etranze Lezip. 
DEU.10.20	Zot ava annan respe pour SENYER, zot Bondye; zot ava ador zis li. Reste atase avek li, e zot ava fer serman lo son non. 
DEU.10.21	Zot ava loue li; i zot Bondye. I'n fer pour ou bokou bann gran mervey ki zot in war avek zot prop lizye. 
DEU.10.22	Ti annan zis 70 parmi zot bann zanset ki ti desann Lezip. Me ozordi, SENYER, Bondye in fer zot vin osi nonbre ki bann zetwal dan lesyel.
DEU.11.1	Ou ava kontan SENYER, ou Bondye e ou ava touzour obei tou son bann lalwa, regleman ek komannman. 
DEU.11.2	Rekonnet sa ozordi: Zot bann zanfan pa'n konnen, ni war bann keksoz ki SENYER, zot Bondye in fer. Me mon pe koz avek ou ki'n temwen son grander, son lafors ek son pwisans.
DEU.11.3	Ou'n war bann siny ek bann mervey ki i ti fer kont Faraon, lerwa Lezip e dan son pei antye. 
DEU.11.4	Ou'n war sa ki i ti fer avek larme Ezipsyen, son bann seval ek kales lager. Ou'n war ki mannyer i ti fer delo lanmer Rouz kouver zot ler bann Ezipsyen ti pe pourswiv zot. SENYER in fer zot disparet pour touzour. 
DEU.11.5	In entervenir dan zot faver dan dezer zot dan dezer, pour zot kapab ariv isi; 
DEU.11.6	i ti entervenir kont Datann ek Abiranm, de garson Eliab, dan tribi Riben. Devan pep Izrael, later ti ouver e anglouti zot avek zot fanmir, zot bann latant e tou sa bann dimoun ki ti swiv zot.
DEU.11.7	Zot in war avek zot prop lizye, tou sa bann gran mervey ki SENYER in fer.
DEU.11.8	Alor, obei tou sa bann komannman ki mon pe ordonn zot ozordi. Konmsa, zot ava ganny lafors pour travers larivyer Zourden e pran posesyon sa pei. 
DEU.11.9	Konmsa, zot ava viv lontan dan sa pei ki SENYER ti fer serman avek zot zanset pour donn zot ek zot bann desandan; sa pei kot dile ek dimyel i koule. 
DEU.11.10	Annefe, pei ki ou pe al pran posesyon i pa parey Lezip kot ou sorti. Laba, ou ti bezwen fatige pour aroz sa ki ou ti senmen, parey ou aroz en zarden legim. 
DEU.11.11	Me dan sa pei ki ou pe al pran posesyon ler ou ava'n travers larivyer Zourden, i annan montanny, vale; i ganny aroze par lapli ki tonbe, sorti dan lesyel; 
DEU.11.12	en pei ki SENYER, ou Bondye i pran swen avek. Lizye SENYER, ou Bondye i touzour lo li, depi konmansman lannen ziska lafen lannen.
DEU.11.13	Si zot vreman obei tou bann komannman ki mon pe ordonn zot ozordi, si zot kontan SENYER, zot Bondye e servi li avek tou zot leker e zot et antye. 
DEU.11.14	Alor, mon pou fer lapli tonbe lo zot pei dan sak sezon, lapli lotonn ek lapli prentan, e zot ava rekolte zot dible, zot diven nouvo ek zot delwil. 
DEU.11.15	Mon pou fer pouse zerb dan laplenn pour ou bann troupo; ou ava manze ziska ou ava rasazye. 
DEU.11.16	Me atansyon zot pa les zot leker ganny sedwir pour al servi e ador lezot bondye. 
DEU.11.17	Alor, zot pou fer lakoler SENYER monte kont zot. I ava ferm lesyel e okenn lapli pa pou tonbe. Pei pou nepli prodwir okenn rekolt e zot ava disparet rapidman dan sa bon pei ki SENYER pe al donn zot.
DEU.11.18	Zot ava met mon bann parol ki mon pe donn zot dan zot leker e dan zot et antye; anmar zot lo zot lanmen koman en siny; atas zot koman en mark lo zot fron. 
DEU.11.19	Ou ava ansenny zot ou bann zanfan; ou ava koz lo zot ler ou dan lakour, ler ou pe marse lo semen, ler ou pe al dormi e ler ou leve. 
DEU.11.20	Ekri zot lo bann lento laport ou lakaz e lo laport ou bann lavil. 
DEU.11.21	Konmsa, osi lontan ki lesyel i egziste, zot ek zot zanfan ava viv lontan dan pei ki SENYER in fer serman avek zot zanset pour donn zot.
DEU.11.22	Si zot met byen an pratik tou bann komannman ki mon pe ordonn zot, kontan SENYER, zot Bondye, swiv tou son bann semen e reste atase avek li, 
DEU.11.23	alor, SENYER ava sas devan zot tou sa bann nasyon, e zot ava pran posesyon teritwar bann nasyon pli gran e pli for ki zot. 
DEU.11.24	Partou kot zot pou poz zot lipye ava vin pour zot: Zot teritwar pou al depi dezer ziska Liban e depi larivyer Efrat ziska lanmer Mediterane. 
DEU.11.25	Personn pa pou kapab afront zot. Parey in promet zot, SENYER, zot Bondye ava senm laper ek lafreyer dan tou pei kot zot ava poz zot lipye.
DEU.11.26	Gete! Ozordi, mon pe met devan zot benediksyon ek malediksyon: 
DEU.11.27	Benediksyon, si zot obei bann komannman SENYER, zot Bondye, ki mon pe donn zot ozordi; 
DEU.11.28	malediksyon si zot dezobei bann komannman SENYER, zot Bondye e pa swiv semen ki mon pe donn zot ozordi, e al swiv lezot bondye ki zot pa'n konnen.
DEU.11.29	Kan SENYER, ou Bondye in anmenn ou dan sa pei kot ou pe al antre pour pran posesyon, ou ava pronons benediksyon lo montanny Garizim e malediksyon lo montanny Ebal. 
DEU.11.30	Sa bann montanny i sitye lot kote larivyer Zourden, dan direksyon Was, dan pei bann Kananeen ki viv dan Araba, vizavi Gilgal, pre avek bann pye dibwa sakre More.
DEU.11.31	Kan zot ava travers larivyer Zourden pour al okip pei ki SENYER, zot Bondye pe al donn zot, e kan zot ava pran sa pei kot zot ava reste, 
DEU.11.32	zot ava obei e met an pratik tou bann regleman ek bann lalwa ki mon pe met devan zot ozordi.
DEU.12.1	La bann lalwa ek bann regleman ki zot devre obzerve dan pei ki SENYER, Bondye zot zanset pou donn zot, pour pran posesyon pour tou zot lavi.
DEU.12.2	Zot ava detri konpletman tou bann landrwa kot bann nasyon ki zot pe al sase, ti servi zot bondye, lo bann latet montanny, lo bann kolin e anba tou pye dibwa ki annan feyaz ver. 
DEU.12.3	Kas zot bann lotel, kraz zot bann ros sakre, bril bann poto sakre Asera, kas bann stati zot bann bondye. Konmsa, zot ava fer disparet non sa bann bondye dan tou sa bann landrwa.
DEU.12.4	Zot pa pou ador SENYER, zot Bondye parey lezot nasyon. 
DEU.12.5	Me zot ava rod sa landrwa ki SENYER, zot Bondye ava swazir parmi zot bann tribi, pour ki son non i reste prezan, partou kot zot ava ale. 
DEU.12.6	La, zot ava prezant zot lofrann, zot sakrifis, zot ladim, zot bann donasyon, zot lofrann volonter, e bann premye ne zot troupo. 
DEU.12.7	Zot ava manz la, dan prezans SENYER, zot Bondye, avek zot fanmir, avek zot bann serviter. Zot ava dan lazwa, akoz SENYER in beni zot dan tou sa ki zot in antreprann.
DEU.12.8	Zot pa pou azir parey nou pe fer isi ozordi, kot sakenn pe fer sa ki i anvi. 
DEU.12.9	Annefe, zot pa ankor ariv dan sa landrwa repo e dan patrimwann ki SENYER, zot Bondye pou donn zot. 
DEU.12.10	Kan zot ava travers larivyer Zourden e viv dan pei ki SENYER, zot Bondye pou donn zot, i ava gard zot anpe avek zot bann lennmi ki otour zot e zot ava viv an sekirite. 
DEU.12.11	Alor, zot ava anmenn kot SENYER, zot Bondye dan sa landrwa ki i ava'n swazir pour manifeste prezans son non, tou sa ki mon'n dir zot: Zot bann sakrifis konplet, zot bann sakrifis lape, zot bann ladim, zot bann donasyon, tou bann lofrann volonter ki zot ava ofer anver SENYER. 
DEU.12.12	Zot tou, zot ava rezouir devan SENYER, zot Bondye avek zot bann zanfan, zot bann fiy, zot bann serviter ek zot bann servant, avek bann levit ki reste dan zot lavil e ki napa okenn par dan zot patrimwann.
DEU.12.13	Fer atansyon ou pa ofer ou bann sakrifis konplet dan nenport ki landrwa, nenport ki kote, 
DEU.12.14	me zis la kot SENYER ava swazir parmi enn ou bann tribi, la kot ou ava ofer ou bann sakrifis konplet. Se la osi kot ou ava fer tou sa ki mon ordonn ou.
DEU.12.15	Sepandan, kan ou ava anvi, ou ava kapab touy en zannimo e manz lavyann dan nenport bann lavil dapre bann benediksyon ki SENYER, ou Bondye in akord ou. Dimoun enpir e dimoun pir ava kapab manz sa lavyann, konmsi zot ti pe manz lavyann gazel oubyen serf. 
DEU.12.16	Me ou pa pou kapab manz disan okenn zannimo; ou ava les li koul ater, parey delo.
DEU.12.17	Dan bann lavil kot ou pou reste, ou pa pou osi kapab manz par lofrann dible, diven ek delwil bann premye ne ou bann troupo, ni okenn ou bann lofrann pour en ve, oubyen lofrann volonter oubyen ou bann donasyon.
DEU.12.18	Ou ava manz sa bann keksoz dan prezans SENYER, ou Bondye, la kot SENYER, ou Bondye ava swazir, ou, avek ou bann garson ou bann fiy, ou bann serviter ek ou bann servant, avek bann levit ki reste dan ou bann lavil. Dan prezans SENYER, ou Bondye, zot ava zouir ansanm pour tou son bann travay. 
DEU.12.19	Veye ki osi lontan ki ou pe viv dan ou pei, ou pa negliz bann levit.
DEU.12.20	Kan, parey in promet ou, SENYER, ou Bondye ava'n agrandi ou teritwar, e ki ou ava dir: Mon anvi manz lavyann, zis akoz ou anvi, ou ava kapab manz li kantite fwa ki ou anvi.
DEU.12.21	Si landrwa kot SENYER, ou Bondye ava swazir pour etabli son non i tro lwen avek ou landrwa reste, e ki parey mon'n ordonn ou fer, ou touy en zannimo parmi ou bann troupo parey SENYER in donn ou, alor, ou ava kapab manz sa lavyann kot ou, e kan ou anvi. 
DEU.12.22	Ou ava manz sa lavyann parey ou manz lavyann gazel oubyen serf; sa dimoun ki pir koman sa enn ki enpir, ava kapab manze. 
DEU.12.23	Selman, fer sir ou pa manz son disan, akoz disan i lavi e ou pa devre manz lavi avek lavyann. 
DEU.12.24	Ou pa devre manz sa disan; ou ava vers li lo later parey ou vers delo. 
DEU.12.25	Pa manz disan, pour ki zot ava ere, ou, ek tou ou bann zanfan apre ou. Zot ava'n fer sa ki byen devan SENYER. 
DEU.12.26	Me ou ava anmenn zis sa ki ou'n konsakre ek ou bann sakrifis volonter dan landrwa kot SENYER ava swazir. 
DEU.12.27	Ou ava prezant ou bann sakrifis konplet, bann lavyann ek disan, lo lotel SENYER, ou Bondye. Disan ou lezot sakrifis ava ganny verse akote lotel SENYER, ou Bondye, me ou ava kapab manz lavyann.
DEU.12.28	Fer sir ou obei tou sa bann komannman ki mon ordonn ou ozordi. Konmsa, ou ava kapab viv ere, ou, avek ou bann zanfan pour touzour, akoz ou ava pe fer sa ki byen e drwat devan SENYER, ou Bondye.
DEU.12.29	SENYER, ou Bondye ava detri devan ou, bann nasyon kot ou pe ale pour ou pran tou sa ki zot posede. Ou ava pran tou zot byen, e etabli ou dan zot pei. 
DEU.12.30	Fer atansyon ou pa les ou ganny tante pour imit zot, menm apre ki ou'n detri zot. Ou pa pou al rod lenformasyon lo zot bann bondye e dir: Ki mannyer sa bann nasyon ti ador zot bann bondye? Mwan osi, mon oule fer parey zot.
DEU.12.31	Ou pa pou azir konmsa anver SENYER, ou Bondye, akoz sa bann nasyon in fer toudsort keksoz degoutan pour zot bann bondye ki SENYER i deteste. Zot ti menm bril zot bann garson ek zot bann fiy an sakrifis, an loner zot bann bondye. 
DEU.12.32	Ou ava byen met an pratik tou sa ki mon'n ordonn ou. Ou pa pou ni azoute, ni tir nanryen.
DEU.13.1	Si i annan en profet oubyen en dimoun ki ganny vizyon parmi zot e i propoz ou en siny, oubyen en keksoz ekstraordiner; 
DEU.13.2	si i arive ki sa bann siny oubyen sa bann keksoz ekstraordiner i realize, e zot dir ou: Annou al swiv e servi lezot bondye ki ou pa'n konnen, 
DEU.13.3	ou pa pou ekout bann parol sa profet oubyen sa vizyoner. Annefe, SENYER, ou Bondye pe teste ou. I oule konnen si vreman ou kontan SENYER, ou Bondye avek tou ou leker e avek ou et antye. 
DEU.13.4	Ou ava swiv SENYER, ou Bondye; ou ava annan respe zis pour li. Ou ava gard son bann komannman, obei son lavwa, e reste atase avek li. 
DEU.13.5	Sa bann profet oubyen vizyoner ava ganny touye akoz par zot bann parol, zot in pres revolt kont SENYER, ou Bondye ki ti tir ou dan pei Lezip e sov ou dan lesklavaz. Zot ti oule detourn ou lo semen ki SENYER, ou Bondye ti'n ordonn ou pour swiv. Ou devre fer disparet sa mal parmi zot.
DEU.13.6	I kapab arive ki ou frer, garson ou manman, swa ou prop garson, swa ou prop fiy, swa sa fanm ki pe dormi dan ou lebra, swa ou pli gran zanmi i envit ou pour al ador lezot bondye ki ni ou ni ou bann zanset pa'n zanmen konnen. 
DEU.13.7	Zot kapab ankouraz ou ador sa bann bondye lezot pep otour ou, pre oubyen lwen avek ou, partou lo later. 
DEU.13.8	Pa aksepte, ni ekout en tel dimoun. Pa montre okenn pitye, ni konpasyon, pa soutir li. 
DEU.13.9	Ou devre touy li; ou ava premye dimoun pour egzekit li. Apre, lezot ava kontinyen saboul li avek ros. 
DEU.13.10	Saboul li ziska ki i mor, akoz in esey antrenn ou lwen avek SENYER, ou Bondye ki ti tir ou dan pei Lezip e dan lesklavaz. 
DEU.13.11	Alor, pep Izrael ava tande e zot ava per. Zanmen zot ava komet en aksyon osi degoutan parmi zot.
DEU.13.12	Si ou antann dir ler ou dan enn sa bann lavil, ki SENYER, ou Bondye in donn ou pour ou reste, 
DEU.13.13	ki bann vwayou parmi zot in detourn bann zabitan lavil an dizan: Annou al ador lezot bondye, ki ou pa konnen, 
DEU.13.14	ou ava pran lenformasyon e fer en lanket konplet. Si lanket i prouve ki en tel aksyon degoutan in ganny fer parmi zot, 
DEU.13.15	ou ava masakre tou bann zabitan sa lavil, detri tou sa ki i annan dan sa lavil; ou ava menm masakre zot troupo.
DEU.13.16	Ou ava rasanble tou bann piyaz lager lo laplas piblik sa lavil. Apre, ou ava met dife e bril sa lavil avek son bann piyaz lager, koman en sakrifis brile pour SENYER, ou Bondye. Sa lavil ava reste en ta debri pour touzour, e zanmen i ava ganny rekonstri. 
DEU.13.17	Pa gard okenn piyaz lager, sankwa SENYER pa ankoler kont ou. I ava pran pitye pour ou e dan son konpasyon, i ava fer ou vin nonbre parey i ti fer serman avek ou bann zanset.
DEU.13.18	SENYER ava fer sa, si ou obei lalwa SENYER, ou Bondye, e gard son bann komannman ki mon pe ordonn ou ozordi, e si ou fer sa ki drwat pour SENYER, ou Bondye.
DEU.14.1	Zot en bann zanfan ki pour SENYER, zot Bondye. Alor, si zot an dey, zot pa pou sizle zot lapo, ni raz seve devan zot latet. 
DEU.14.2	Ou en pep sen pour SENYER, ou Bondye. Ou ki SENYER in swazir parmi tou bann pep lo later pour vin son pep e son posesyon.
DEU.14.3	Ou pa pou manz nanryen ki enpir. 
DEU.14.4	La bann zannimo ki ou ava kapab manze: Bef, mouton, kabri, 
DEU.14.5	serf, gazel, kabri sovaz, antilop, ek kabri montanny. 
DEU.14.6	Ou ava kapab manz tou zannimo avek sabo ki fann an de e ki riminen. 
DEU.14.7	Me la sa bann ki ou pa pou manze, parmi bann ki riminen e bann ki annan sabo fann an de: Samo, lyev, daman. Zot riminen, me zot sabo pa fann an de; zot ava ganny konsidere enpir. 
DEU.14.8	Ou pa pou manz koson; son sabo i fann an de, me i pa riminen; i enpir. Ou pa pou manz zot lavyann, ni tous zot kadav.
DEU.14.9	Parmi bann zannimo ki viv dan delo, la bann ki ou kapab manze: Ou kapab manz tou sa ki annan nazwar ek lekay. 
DEU.14.10	Me ou pa pou manz tou bann ki napa nazwar ek lekay; zot enpir pour ou.
DEU.14.11	Ou kapab manz tou zwazo ki pir. 
DEU.14.12	Me la bann zwazo ki ou pa pou manze: Leg, votour, leg maren, 
DEU.14.13	labiz, tou lespes fokon, 
DEU.14.14	ek tou lespes korbo; 
DEU.14.15	lotris, ibou, mouet, epervye, dapre zot lespes; 
DEU.14.16	gran ek pti ibou, pouldo, 
DEU.14.17	pelikan, votour blan ek kormoran 
DEU.14.18	sigonny, eron, dapre zot lespes; laoup ek sovsouri.
DEU.14.19	Tou bann zensek avek lezel i enpir pour ou; ou pa pou manz zot. 
DEU.14.20	Ou kapab manz tou zwazo ki pir.
DEU.14.21	Ou pa pou manz okenn zannimo mor; ou ava donn bann etranze ki reste dan ou lavil, pour manze; ou ava osi kapab vann zot avek en etranze. Me ou, ou en pep sen pour SENYER, ou Bondye.
DEU.14.21	Ou pa pou kwi en pti kabri dan dile son manman.
DEU.14.22	Toulezan, ou ava met dekote ladim lo tou sa ki ou'n rekolte, lo tou sa ki ou plantasyon in raporte. 
DEU.14.23	Ou ava manz ladim ou dible, ou diven nouvo ek ou delwil, bann premye ne ou bann troupo, dan landrwa kot SENYER, ou Bondye ava swazir pour manifeste prezans son non. Konmsa, ou ava aprann ki mannyer ou pou annan respe pour SENYER, ou Bondye.
DEU.14.24	Me si, kan SENYER, ou Bondye ava'n beni ou, e ki i lwen pour anmenn ou bann prodwi dan landrwa kot SENYER, ou Bondye in swazir pour manifeste prezans son non, 
DEU.14.25	ou ava vann sa prodwi e anmenn larzan. Ou ava byen gard sa larzan dan ou lanmen e al dan sa landrwa ki SENYER, ou Bondye ava'n swazir.
DEU.14.26	La, ou ava kapab servi sa larzan pour aste sa ki oule: Bef, mouton, diven, labwason for, oubyen nenport kwa ki fer ou plezir. Ou ava manz la dan prezans SENYER, ou Bondye. Ou ava rezouir, ou avek ou fanmir ek ou bann serviter.
DEU.14.27	Ou pa pou oubliy bann levit ki viv dan ou bann lavil, akoz zot napa okenn par teritwar parmi zot.
DEU.14.28	Tou le 3 an, ou ava met dekote tou bann ladim lo prodwi ou bann rekolt pour sa trwazyenm lannen e gard zot la kot ou. 
DEU.14.29	Alor, bann levit ki napa okenn par dan zot patrimwann, bann etranze ki reste kot ou, bann orfelen ek bann vev ki viv dan ou bann lavil, ava kapab vin manze ziska ki zot rasazye. Konmsa, SENYER, ou Bondye ava beni ou dan tou travay ki ou ava antreprann.
DEU.15.1	Tou le 7 an, ou ava efas bann det. 
DEU.15.2	La ki mannyer ou pou fer: Kan lannen pour efas bann det in ganny proklanmen, an loner SENYER, tou dimoun ki'n pret larzan avek son prosen, ava renons ranboursman. I pa devre obliz son vwazen ni son frer pey sa det. 
DEU.15.3	Ou ava kapab fors en etranze ranbours ou. Me ou ava efas det nenport manm ou kominote ki dwa ou.
DEU.15.4	I pa devre annan okenn pov parmi zot. Annefe, SENYER pou sirman beni ou dan sa pei ki SENYER, ou Bondye pou donn ou koman patrimwann, pour ou pran posesyon. 
DEU.15.5	Me fodre ki ou obei SENYER, ou Bondye e obzerv tou son bann komannman ki mon pe donn ou ozordi. 
DEU.15.6	Kan SENYER, ou Bondye ava'n beni ou, parey in promet, ou ava pret larzan bokou nasyon; me ou, ou pa pou demann prete. Ou pou domin lo bokou nasyon, me okenn nasyon pa pou domin ou.
DEU.15.7	Si kot ou, i annan en dimoun ki dan bezwen, en manm ou kominote dan nenport lekel lavil dan sa pei ki SENYER, ou Bondye pou donn ou, pa ferm ou leker, ni ou lanmen devan ou prosen ki dan bezwen. 
DEU.15.8	O kontrer, ou devre ouver ou lanmen e pret li sa ki i bezwen. 
DEU.15.9	Fer atansyon ou pa gard dan ou leker bann move panse an dizan: Setyenm lannen, lannen pour efas bann det pe aprose. Pa get avek en move lizye ou prosen ki dan bezwen e refize donn li keksoz. Ou vwazen ava kriy ver SENYER kont ou e ou ava'n fer en pese. 
DEU.15.10	Pret li avek granker san okenn regre, akoz pour sa, SENYER, ou Bondye ava beni ou dan tou ou travay e dan tou sa ki ou ava antreprann. 
DEU.15.11	Akoz pou touzour annan dimoun ki dan bezwen lo sa later, alor, mon ordonn ou: Ouver ou lanmen anver ou prosen pov e anver sa enn ki dan bezwen dan ou pei.
DEU.15.12	Si enn parmi ou bann frer Ebre, zonm oubyen fanm i vann son lekor avek ou, i ava servi ou pandan 6 an. Setyenm lannen, ou ava les li ale lib.
DEU.15.13	Kan ou rann en lesklav son laliberte, ou pa pou fer li ale lanmen vid. 
DEU.15.14	Ou ava donn li bann kado sorti parmi ou troupo, dan ou rezerv dible ek diven. Konmsa, ou ava'n donn li en pe sa bann prodwi ki SENYER, ou Bondye in donn ou. 
DEU.15.15	Pa oubliye ki ou osi, ou ti lesklav Lezip e ki SENYER, ou Bondye ti sov ou. Pour sa rezon ki mon pe donn ou ozordi sa komannman.
DEU.15.16	Me si ou lesklav i dir ou: Mon pa oule kit ou, akoz i kontan ou, ou fanmir ek ou bann serviter e ki i santi li byen kot ou, 
DEU.15.17	alor, ou ava pran en pwenson, e ou ava pers son zorey kont montan laport; i ava ou lesklav pour touzour. Ou ava azir parey, osi anver ou lesklav fanm. 
DEU.15.18	Pa regrete pour donn li son laliberte e les li ale, akoz son servis pandan 6 an, i vo doub lapey en salarye; e SENYER, ou Bondye ava beni ou dan tou sa ki ou antreprann.
DEU.15.19	Ou ava konsakre pour SENYER, ou Bondye, tou zannimo mal premye ne parmi ou bann bef, mouton ek kabri. Parmi ou bann bef, ou pa pou fer son premye ne travay; ou pa pou koup lalenn premye ne parmi ou bann mouton. 
DEU.15.20	Toulezan, ou ava manz li avek ou fanmir ek ou bann serviter devan SENYER, ou Bondye, dan landrwa kot SENYER ava'n swazir.
DEU.15.21	Me si sa zannimo i annan en grav defo; si i bwete oubyen si i aveg, ou pa pou ofer li an sakrifis pour SENYER, ou Bondye. 
DEU.15.22	Ou ava manz li dan ou lavil. Dimoun ki enpir koman dimoun ki pir, ava kapab manz li ansanm, parey zot manz en gazel oubyen en serf. 
DEU.15.23	Selman, ou pa pou manz son disan; ou ava les son disan koul ater, parey delo.
DEU.16.1	Dan mwan Abib, ou ava selebre lafet Pak an loner SENYER, ou Bondye, akoz ti dan mwan Abib ki SENYER, ou Bondye ti fer ou sorti Lezip pandan lannwit. 
DEU.16.2	Ou ava ofer sakrifis Pak an loner SENYER, ou Bondye, bann zannimo sorti dan ou troupo, dan landrwa kot SENYER ava'n swazir pour fer reste prezans son non.
DEU.16.3	Pandan lafet, ou pa pou manz nanryen ki'n kwi avek lelven. Pandan set zour, ou ava manz dipen san lelven, en dipen douler, akoz ou ti kit Lezip an tayan. Alor, sa i ava rapel ou tou dilon ou lavi, sa zour ki ou ti sorti Lezip.
DEU.16.4	Pandan set zour, pa pou annan okenn lelven dan pei antye. Okenn lavyann sa zannimo sakrifis ki ou'n touye aswar sa premye zour, pa devre ganny garde ziska lannmen bomaten. 
DEU.16.5	Ou pa pou kapab ofer sakrifis Pak dan okenn bann lavil ki SENYER, ou Bondye pe al donn ou, 
DEU.16.6	me zis dan landrwa kot SENYER, ou Bondye ava'n swazir pour fer son non reste. Ou ava ofer sakrifis Pak, aswar, soley kouse, zour ki ou ti kit Lezip. 
DEU.16.7	Ou ava kwi sa zannimo e manz li la kot SENYER, ou Bondye ava'n swazir; lannmen bomaten, ou ava kapab retourn dan ou latant. 
DEU.16.8	Pandan sis zour, ou ava manz dipen san lelven; son setyenm zour i ava annan en gran rasanbleman solannel an loner SENYER, ou Bondye. Ou pa devre travay sa zour.
DEU.16.9	Ou ava kont set semenn depi zour ki fosi in konmans koup tiz dible. 
DEU.16.10	Apre, ou ava selebre lafet Rekolt an loner SENYER, ou Bondye. Lofrann volonter ki ou ava fer i ava an proporsyon avek bann benediksyon ki SENYER, ou Bondye ava'n donn ou. 
DEU.16.11	Avek ou bann garson, ou bann fiy, ou bann serviter, ou bann servant, bann levit ki reste dan ou bann lavil, bann etranze, bann orfelen ek bann vev ki viv parmi zot, ou ava fer lafet dan landrwa kot SENYER ava swazir pour fer reste prezans son non. 
DEU.16.12	Pa oubliye ki ou ti lesklav Lezip; obzerv e met an pratik sa bann regleman.
DEU.16.13	Kan ou ava rekolte dible ki'n ganny bate ek diven ki sorti dan ou preswar, ou ava selebre lafet Latant pandan set zour. 
DEU.16.14	Pandan sa lafet, ou ava selebre, ou, avek ou bann garson, ou bann fiy, ou bann lesklav zonm oubyen fanm, ek bann levit, bann etranze, bann orfelen ek bann vev ki reste dan ou bann lavil.
DEU.16.15	Pandan set zour, ou ava selebre sa lafet an loner SENYER, ou Bondye, la kot SENYER ava swazir; SENYER, ou Bondye ava beni ou dan tou ou bann rekolt e dan tou sa ki ou ava antreprann. Alor ou ava vreman dan lazwa.
DEU.16.16	Trwa fwa par an, pour lokazyon lafet dipen san lelven, lafet Rekolt ek lafet Latant, tou bann zonm ava prezant zot devan SENYER, ou Bondye, la kot i ava swazir. Zot pa pou vin devan SENYER lanmen vid. 
DEU.16.17	Sakenn ava donn mannyer i kapab, dapre benediksyon ki SENYER, ou Bondye in donn li.
DEU.16.18	Ou ava nonm bann ziz ek bann mazistra dan sak tribi, dan tou zot bann lavil ki SENYER, ou Bondye pou donn ou. Zot ava ziz lepep dapre lazistis. 
DEU.16.19	Ou pa devre fos lazistis; ou pa devre ziz dapre laparans. Ou pa devre aksepte gous, akoz gous i bous lizye en saz e i fos desizyon en zonm zis. 
DEU.16.20	Ou ava rod lazistis e zis lazistis. Konmsa, ou ava kapab viv e pran posesyon pei ki SENYER, ou Bondye pou donn ou. 
DEU.16.21	Ou pa pou plas okenn ros sakre akote lotel an loner SENYER, ou Bondye, 
DEU.16.22	ni konstri en pilye ros sakre. SENYER, ou Bondye i deteste en tel keksoz.
DEU.17.1	Ou pa pou ofer an sakrifis pour SENYER, ou Bondye, ni en bef, ni en mouton ki annan en defo oubyen en diformite, akoz sa i en keksoz degoutan devan SENYER, ou Bondye.
DEU.17.2	Si i annan dan enn sa bann lavil ki SENYER pou donn ou, en zonm oubyen en fanm ki pe fer sa ki mal devan SENYER, ou Bondye, ki dezobei son lalyans, 
DEU.17.3	e al servi e ador lezot bondye, tel ki soley, lalin, bann zetwal, oubyen okenn lobze dan lesyel, e ki mon'n defann zot fer, 
DEU.17.4	de ki sa nouvel i ganny raporte avek ou, oubyen ki ou menm ou'n tande, ou ava fer en lanket aprofondi. Si i vre ki en tel keksoz degoutan in vreman arive dan Izrael, 
DEU.17.5	ou ava konvok sa zonm oubyen sa fanm ki'n komet sa krim devan laport lavil. La, sa zonm oubyen sa fanm ava ganny saboule avek ros ziska i mor.
DEU.17.6	Kondannasyon anmor ava ganny egzekite lo temwannyaz de oubyen trwa temwen. Personn pa kapab ganny touye lo deklarasyon en sel temwen. 
DEU.17.7	Bann temwen ava premye ki pou lev lanmen pour egzekit kondannasyon anmor. Apre, tou lepep ava lev zot lanmen. Konmsa, ou ava fer disparet sa ki mal otour ou.
DEU.17.8	Si i tro difisil pour ou pran en desizyon dan en ka mert, oubyen kou avek blesir, oubyen en zafer drwa propriyete, oubyen bann zafer ki'n ganny prezante devan tribinal dan enn ou bann lavil, alor, ou ava toudswit al dan landrwa kot SENYER, ou Bondye ava swazir. 
DEU.17.9	La, ou ava konsilte avek bann pret levit ek sa ziz ki an fonksyon sa bann zour. Zot ava fer ou konnen ki desizyon zot in pran pour sa ka. 
DEU.17.10	Ou ava egzekit zizman ki zot in prononse dan landrwa kot SENYER, ou Bondye ava swazir. Ou ava azir egzakteman dapre lenstriksyon ki zot in donn ou. 
DEU.17.11	Ou ava azir dapre lenterpretasyon lalwa ki zot in donn ou, oubyen dapre zizman ki zot in prononse. Ou pa pou al ni agos ni adrwat avek desizyon ki zot in prononse. 
DEU.17.12	En dimoun ki azir avek larogans, ki pa obeir pret ki'n ganny plase pour ofer sakrifis devan SENYER, ou Bondye, oubyen ki pa'n ekout sa ziz, sa dimoun ava ganny touye. Konmsa, ou ava fer disparet sa ki mal dan Izrael. 
DEU.17.13	Tou lepep ava antann sa ki'n arive e zot ava dan lafreyer. Personn par pou azir avek larogans ankor.
DEU.17.14	Ler ou ava'n ariv dan sa pei ki SENYER, ou Bondye pou donn ou; kan ou ava pran posesyon sa pei e enstal ou, si ou dir: Mon oule ganny en lerwa pour diriz mwan, parey tou bann nasyon otour mwan, 
DEU.17.15	ou ava met en lerwa ki SENYER, ou Bondye ava swazir. Ou ava pran koman lerwa, enn parmi ou bann frer. Ou pa pou kapab pran en lerwa ki pa sorti dan ou prop kominote. 
DEU.17.16	Me fodre pa ki i posed bokou seval; ni fer lepep retourn Lezip pour li aste plis seval. Annefe, SENYER in dir ou: Ou pa pou zanmen retourn dan sa pei ankor.
DEU.17.17	I pa devre annan bokou fanm, pour ki son leker pa detourn avek Bondye. I pa devre annan en kantite larzan ek lor pour li. 
DEU.17.18	Ler i ava lo tronn son rwayonm, en kopi sa lalwa ava ganny met par ekri pour li, apartir lorizinal ki ganny garde par bann pret levit. 
DEU.17.19	I ava gard sa bann lalwa avek li e lir li tou le zour son lavi. Konmsa, i ava annan respe pour SENYER son Bondye e obzerv tou bann parol lalwa ek bann regleman. 
DEU.17.20	Konmsa, i pa ava arogan devan bann manm son kominote, ni pas akote lalwa, ni adrwat, ni agos. Konmsa osi, son bann desandan ava rennyen pandan lontan lo rwayonm Izrael.
DEU.18.1	Bann pret, tou manm tribi Levi, pa pou ganny okenn par dan patrimwann Izrael. Zot ava ganny nouri atraver bann sakrifis ki ganny ofer devan SENYER. 
DEU.18.2	Zot pa pou ganny okenn par avek lezot manm zot kominote. SENYER ki zot patrimwann, parey i'n dir zot.
DEU.18.3	La par ki bann pret ava gannyen lo sa ki lepep in ofer an sakrifis ki swa en bef oubyen en mouton: Zot ava ganny zepol, bann lanmaswar ek lestoma. 
DEU.18.4	Zot ava donn li bann premye rekolt dible, diven ek delwil, osi lalenn bann premye mouton ki zot ava raze. 
DEU.18.5	Annefe, parmi tou ou bann tribi, SENYER, ou Bondye in swazir Levi avek son bann garson pour prezant zot servis devan SENYER.
DEU.18.6	Si en levit i deside kit enn ou bann lavil, kot i ti reste dan Izrael, pour al reste la kot SENYER ava swazir, 
DEU.18.7	i ava kapab egzers son minister lo non SENYER son Bondye, parey tou son bann frer levit ki dan servis, la devan SENYER. 
DEU.18.8	I ava resevwar menm par manze ki lezot levit e profit lo reveni lavant son propriyete.
DEU.18.9	Zour ou ava ariv dan pei ki SENYER, ou Bondye pou donn ou, ou pa devre imit bann pratik degoutan sa bann nasyon. 
DEU.18.10	Personn parmi zot pa devre ofer son garson, oubyen son fiy an sakrifis, ni fer divinasyon, ni predir lavenir, ni pratik mazik, ni fer sorsye, 
DEU.18.11	oubyen zet move sor, konsilte move lespri, oubyen medyonm, oubyen konsilte dimoun mor. 
DEU.18.12	Annefe, SENYER pa kontan sa enn ki fer sa bann keksoz. Se akoz sa bann pratik degoutan ki SENYER, ou Bondye pou sas sa bann nasyon devan ou. 
DEU.18.13	Ou devre reste touzour lwayal anver SENYER, ou Bondye. 
DEU.18.14	Sa bann nasyon ki ou pou depouye, ti ekout konsey bann mazisyen ek bann ki predir lavenir. Me ou, SENYER, ou Bondye pa oule ki ou fer parey zot.
DEU.18.15	SENYER, ou Bondye ava anvoy parmi zot prop pep, en profet parey mwan. Zot ava ekout li. 
DEU.18.16	Sanmenm sa ki ou ti pe reklanmen avek SENYER, ou Bondye ler ou ti lo montanny Horeb, zour rasanbleman, ler ou ti dir: Mon pa oule ekout ankor lavwa SENYER mon Bondye, ni war sa gran dife ankor, pour mwan pa mor. 
DEU.18.17	Alor, SENYER ti dir mwan: Zot annan rezon koz konmsa. 
DEU.18.18	Mon pou anvoy zot en profet parey ou, sorti parmi zot prop pep. Mon pou met mon bann parol dan labous sa profet ki ava dir zot tou sa ki mon'n ordonnen. 
DEU.18.19	Sa enn ki pa ekout parol ki sa profet ava dir dan mon non, mwan menm ki pou demann li rann kont. 
DEU.18.20	Me nenport ki profet ki koz lo non lezot bondye, oubyen ki pretann koz lo mon non e ki dir en parol ki mon pa'n ordonn li, sa profet pou bezwen ganny touye.
DEU.18.21	Petet ou ava dir dan ou menm: Ki mannyer nou pou kapab rekonnet en parol ki SENYER pa'n dir? 
DEU.18.22	Si en profet i koz lo non SENYER, me sa ki i dir pa realize, oubyen i ganny rekonnet fo, alor, sa i en parol ki SENYER pa'n dir. Ou pa devre per li.
DEU.19.1	Kan SENYER, ou Bondye ava fer disparet bann nasyon dan ou pei ki SENYER, ou Bondye in donn ou. Kan ou ava'n pran posesyon zot byen e etabli dan zot bann lavil e dan zot lakaz, 
DEU.19.2	ou ava met apar trwa lavil dan pei ki SENYER, ou Bondye pou donn nou an posesyon. 
DEU.19.3	Ou ava konstri bann semen e diviz an trwa parti, teritwar ki SENYER, ou Bondye pe al donn ou an posesyon. Konmsa, sa enn ki'n komet en mert ava kapab vin pran refiz dan enn sa bann lavil. 
DEU.19.4	Dan sa ka, en dimoun ki'n komet en mert ava kapab al pran refiz laba, pour li sov son lavi: I'n touy en lot dimoun envolonterman, alor, ki i pa ti annan nanryen kont sa dimoun.
DEU.19.5	Sipoze en zonm i al avek son prosen dan lafore pour koup dibwa; ler i lev lars pour koup en pye dibwa, latet lars i sape dan son lanmans e al tap son prosen ki mor apre. Sa zonm ava kapab al pran refiz dan enn sa bann lavil e kontinyen viv. 
DEU.19.6	Petet ki dan son gran lakoler, vanzer disan i pourswiv sa zonm. Fodre pa alor, ki i kapab rezwenn li e touy li akoz semen ziska sa lavil i long. Sa zonm pa ti merit lanmor. Annefe, i pa ti annan okenn laenn kont son viktim. 
DEU.19.7	Pour sa rezon ki mon donn ou sa lord: Ou ava met apar trwa lavil.
DEU.19.8	Si, parey in fer serman avek ou bann zanset, SENYER, ou Bondye i agrandi ou teritwar, e i donn ou sa pei parey i'n promet ou bann zanset; 
DEU.19.9	si ou byen obzerv tou son bann komannman ki mon ordonn ou ozordi; si ou kontan SENYER, ou Bondye e si ou touzour swiv son semen, alor ou ava azout trwa lezot lavil. 
DEU.19.10	Konmsa, disan en inosan pa pou koule lo later ki SENYER, ou Bondye pou donn ou koman posesyon. Sinon, ou pou koupab pour fer koule disan inosan.
DEU.19.11	Me si en zonm ki ay son prosen, in madre pour sot lo li e touy li. Si i al sov dan enn sa bann lavil, 
DEU.19.12	alor, bann ansyen dan sa lavil ava anvoy aret li laba. I ava ganny livre dan lanmen vanzer son disan pour li ganny egzekite. 
DEU.19.13	Pa montre okenn pitye. Konmsa, ou ava anpes disan inosan koule dan Izrael, e viv ere.
DEU.19.14	Ou pa pou deplas bann taso balizaz ou vwazen ki'n ganny poze par ou bann zanset, dan patrimwann ki ou pou gannyen dan pei ki SENYER, ou Bondye pou donn ou pour posesyon.
DEU.19.15	En sel temwen pa ase pour kondann en dimoun pour en krim, oubyen okenn lofans ki'n kapab ganny komet. Pour etabli en fe, fodre annan de, oubyen trwa temwen. 
DEU.19.16	Si en fo temwen i vin akiz en dimoun pour en krim, 
DEU.19.17	tou le de parti dan sa zafer ava prezant zot devan SENYER, devan bann pret ek bann ziz an fonksyon. 
DEU.19.18	Bann ziz ava fer en lanket detaye. Si sa dimoun i en fo temwen, e ki i'n fer en fo deklarasyon kont son prosen, 
DEU.19.19	ou ava tret li parey i ti anvi tret son prosen. Konmsa ki ou ava fer disparet lemal parmi zot. 
DEU.19.20	Tou lepep ava tande e zot ava per. En tel krim pa pou zanmen ganny komet ankor parmi zot. 
DEU.19.21	Pa montre okenn pitye: En lavi pour en lavi, en lizye pour en lizye, en ledan pour en ledan, en lanmen pour en lanmen, en lipye pour en lipye.
DEU.20.1	Ler ou sorti pour al lager kont ou bann lennmi e ou ava war en kantite seval ek kales lager, en larme pli gran ki pour ou, ou napa nanryen pour per, akoz SENYER, ou Bondye ki'n fer ou sorti Lezip, i avek ou.
DEU.20.2	Me avan zot al lager, pret ava vin devan pour koz avek bann troup. 
DEU.20.3	I ava dir zot: Izrael! Ekoute. Ozordi, zot pe al konbat zot bann lennmi. Pa perdi kouraz, pa per, ni tranble, ni angwase devan zot, 
DEU.20.4	akoz SENYER, zot Bondye i avek zot pour konbat bann lennmi e donn zot laviktwar.
DEU.20.5	Apre, bann zofisye ava adres bann troup: Eski i annan parmi zot ki'n konstri en lakaz e ki pa ankor ganny beni? I devre retourn kot li, akoz i riske mor dan konba e en lot ava fer beni sa lakaz.
DEU.20.6	Eski i annan parmi zot ki'n plant en plantasyon rezen, me ki pa ankor gout son bann fri? I ava retourn kot li, akoz i riske mor dan konba e en lot ava premye pour zouir son fri.
DEU.20.7	Si i annan en zonm ki'n fiyanse, me ki pa ankor marye, i devre retourn kot li, akoz i riske mor dan konba e en lot zonm ava marye avek son fanm.
DEU.20.8	Bann zofisye ava kontinyen adres bann troup. Zot ava demande: Eski i annan ki per oubyen ki napa kouraz? I devre retourn kot li, akoz i riske dekouraz son bann kanmarad.
DEU.20.9	Ler bann zofisye ava'n fini adres bann troup, zot ava nonm bann komandan ki ava pran an sarz bann troup.
DEU.20.10	Ler ou pou apros en lavil pour ou atake, propoz dabor lape avek son bann zabitan. 
DEU.20.11	Si sa lavil i aksepte ou bann kondisyon lape e les ou antre, alor, ou ava fors tou son bann zabitan travay pour ou. 
DEU.20.12	Si i refize fer lape avek ou, me i deside fer lager kont ou, alor, ou ava anserkle li.
DEU.20.13	Kan SENYER, ou Bondye ava donn ou sa lavil, ou ava masakre tou bann zonm. 
DEU.20.14	Ou ava kapab pran koman piyaz lager, bann fanm, zanfan, bef, mouton, kabri e tou sa ki i annan dan sa lavil, tou sa ki annan valer. Ou ava kapab profit lo tou sa ki ti pour ou bann lennmi ki SENYER, ou Bondye in donn ou.
DEU.20.15	Konmsa ki ou devre tret tou bann lavil ki tre lwen avek ou, ki pa lavil bann nasyon ki viv isi.
DEU.20.16	Me konsernan bann lavil sa bann pep ki SENYER, ou Bondye pou donn ou koman patrimwann, ou pa pou les viv nanryen ki respire. 
DEU.20.17	Hitit, Amorit, Kananeen, Perizit, Hivit, Zebizit, ou pou detri zot tou, parey SENYER, ou Bondye in ordonn ou. 
DEU.20.18	Konmsa, zot pa pou kapab fer ou imit tou sa bann aksyon degoutan ki zot fer an loner zot bondye e fer ou komet pese kont SENYER, zot Bondye.
DEU.20.19	Si avan ou atak en lavil, ou bezwen anserkle li pandan lontan, ou pa pou detri li akoud lars. Ou ava manz zot bann fri, san ki ou bezwen koup zot pye. Pye dibwa ki pouse dan laplenn pa parey en et imen pour ki ou anserkle li. 
DEU.20.20	Ou ava kapab koup zis bann pye dibwa ki pa prodwir fri pour manze; ou ava kapab koup zot pour fer bann fortifikasyon kont sa lavil ki pe lager kont ou, ziska ki i tonbe.
DEU.21.1	Si dan sa pei ki SENYER, ou Bondye pou donn ou pour pran posesyon, en kadav i ganny dekouver dan lakanpanny, e personn pa konnen lekel ki'n touy sa dimoun, 
DEU.21.2	alor, ou bann ansyen ek ou bann ziz ava al mezire, pour war lekel lavil ki pli pros avek sa kadav. 
DEU.21.3	Apre, bann ansyen sa lavil ki pli pros avek sa kadav, ava pran en zenn bef ki pa ankor servi pour travay, enn ki pa'n zanmen anmenn fardo lo son zepol. 
DEU.21.4	Bann ansyen sa lavil ava anmenn sa zenn bef kot en larivyer ki zanmen sek, kot napa okenn plantasyon, kot nanryen pa'n ganny senmen. I ava kas likou sa zenn bef dan sa larivyer. 
DEU.21.5	Apre, bann pret, bann garson Levi ava avans devan. Annefe, SENYER, ou Bondye in swazir zot pour son servis e pour pronons bann benediksyon lo non SENYER. Zot ki fer desizyon lo tou dispit ek domaz. 
DEU.21.6	Tou bann ansyen sorti dan sa lavil ki pli pros avek sa kadav, ava lav zot lanmen lo sa zenn bef ki likou in ganny kase dan larivyer. 
DEU.21.7	Zot ava deklare:
DEU.21.7	Pa nou lanmen ki'n fer koule sa disan e nou pa konn nanryen dan sa zafer. 
DEU.21.8	SENYER! Pardonn ou pep Izrael ki ou'n delivre; pa rann Izrael responsab disan en inosan.
DEU.21.8	Apre, zot ava ganny pardonnen pour sa disan ki'n ganny verse.
DEU.21.9	Konmsa ki ou ava fer disparet disan en inosan parmi zot, an fezan fer sa ki byen devan SENYER.
DEU.21.10	Ler ou al lager kont ou bann lennmi e SENYER, ou Bondye i livre zot dan ou lanmen e ou fer zot prizonnyen, 
DEU.21.11	i posib ki ou war parmi sa bann prizonnyen en zoli fanm avek ki ou tonm anmoure e ki ou anvi marye avek li. 
DEU.21.12	Alor, ou ava anmenn li kot ou. I ava raz son latet, koup son zong, 
DEU.21.13	e tir son lenz prizonnyen. Pandan en mwan, i ava reste kot ou e pler son papa ek son manman. Apre, ou ava kapab marye; ou ava vin son mari e i ava vin ou fanm.
DEU.21.14	Me si ou nepli anvi li, ou ava les li al kot i oule. Me ou pa pou vann li pour larzan, ni servi li koman en lesklav, akoz ou'n annan relasyon avek li.
DEU.21.15	Sipoze en zonm i annan de fanm, i kontan enn, me i pa kontan lot. Si son premye garson i avek sa fanm ki i pa kontan. 
DEU.21.16	Alor, zour i deside partaz son posesyon, i pou napa drwa donn par premye ne sa fanm ki i kontan, par preferans pour garson sa fanm ki i pa kontan, akoz sa garson ki premye ne. 
DEU.21.17	I ava bezwen rekonnet sa garson ki i ti ganny avek sa fanm ki i pa kontan. Koman son premye ne, sa garson ava bezwen ganny doub par dan tou sa ki i posede. Annefe, sa garson i premye ne son virilite; li garson premye ne ki annan sa drwa.
DEU.21.18	Si en zonm i annan en garson dezobeisan e rebel ki pa obei ni son papa ni son manman, ki pa ekout zot ler zot koriz li; 
DEU.21.19	alor, son papa ek son manman ava pran li e anmenn li kot bann ansyen, devan laport son lavil. 
DEU.21.20	Zot ava dir bann ansyen sa lavil: Nou garson i dezobeisan e rebel. I pa oule ekout nou. I en vwayou e en soular. 
DEU.21.21	Alor, tou bann zonm sa lavil ava saboul li avek ros ziska i mor. Konmsa, ou ava fer disparet lemal parmi zot. Izrael antye ava antann sa ki'n arive e zot ava per.
DEU.21.22	Kan en zonm i'n ganny rekonnet koupab pour en krim ki merit lanmor, i ganny met anpandan avek en pye dibwa. 
DEU.21.23	Me fodre pa ki son kadav i reste anpandan tou lannwit. Ou devre anter li menm zour, akoz en lekor ki reste anpandan, i anmenn malediksyon Bondye. Ou pa kapab rann enpir later ki SENYER, ou Bondye pou donn ou an posesyon.
DEU.22.1	Si ou remarke ki bef oubyen mouton ou prosen in egare; pa fer sanblan ou pa'n war. Ou ava retourn li kot son propriyeter. 
DEU.22.2	Si sa propriyeter pa reste pre kot ou, oubyen ou pa konn li, ou ava anmenn sa zannimo kot ou. I ava reste kot ou ziska ki son propriyeter i vin reklanmen. Alor, ou ava rann li son zannimo.
DEU.22.3	Ou ava azir parey pour bourik ou prosen. Ou ava azir parey pour lenz ou prosen e ou ava azir parey avek nenport lobze ki ou prosen in perdi e ki ou'n retrouve. Ou pa pou kapab fer sanblan ou pa'n war.
DEU.22.4	Ou pa pou fer sanblan ki ou pa'n war bourik ou prosen, bef ou vwazen ki'n tonbe lo semen. Ou ava ede pour lev li.
DEU.22.5	En fanm pa pou met lenz en zonm e en zonm pa pou met lenz en fanm; sa enn ki fer en keksoz parey, pe fer en aksyon degoutan anver SENYER, ou Bondye.
DEU.22.6	Si lo semen, ou war en nik zwazo lo en pye dibwa oubyen ater, e ki i annan bann pti zwazo oubyen dizef ladan, e ki zot manman pe kouv son bann dizef, oubyen asiz lo bann piti; ou pa pou pran sa manman son bann piti. 
DEU.22.7	Ou ava les sa manman ale e ou ava pran zis bann pti zwazo. Konmsa ou ava ere e ou ava viv lontan.
DEU.22.8	Si ou konstri en nouvo lakaz, ou ava met en balistrad toultour son twa. Otreman, si en dimoun i tonbe sorti lo ou twa, ou riske responsab son lanmor.
DEU.22.9	Ou pa pou senm en lot lespes legren dan ou plantasyon rezen. Dan sa ka, tou prodwi sa legren avek prodwi ou plantasyon rezen i riske pa ganny aksepte devan SENYER.
DEU.22.10	Ou pa pou travay ou later avek en bourik ek en bef ansanm.
DEU.22.11	Ou pa pou met lenz fer avek lalenn ansanm avek latwal linenn.
DEU.22.12	Ou ava met en ponpon dan kat kwen sa lenz avek lekel ou kouver ou.
DEU.22.13	Si en zonm i marye avek en fanm, i dormi avek li, me apre i aret kontan li. 
DEU.22.14	Si apre, i blanm li e gat son repitasyon an dizan: Mon'n marye avek sa fanm, me kan mon ti dormi avek li, mon pa ti trouv li vyerz. 
DEU.22.15	Alor, papa ek manman sa zenn fanm ava anmenn laprev virzinite sa zenn fanm devan bann ansyen, devan laport lavil.
DEU.22.16	Papa sa zenn fanm ava dir bann ansyen: Mwan, mon ti'n donn sa zonm mon fiy pour li marye avek, me i nepli kontan li. 
DEU.22.17	Aprezan, in pe akiz li, ki i pa'n war okenn laprev virzinite mon fiy. La laprev son virzinite. Apre, zot ava ouver sa lenz devan bann ansyen sa lavil.
DEU.22.18	Bann ansyen sa lavil ava sezi sa zonm e fwet li. 
DEU.22.19	Akoz in gat repitasyon en vyerz dan Izrael, i ava ganny kondannen 200 pyes larzan ki i ava donn papa sa zenn fanm. I ava reste fanm sa zonm ki pa pou annan drwa divors li pandan tou son lavi.
DEU.22.20	Me si sa lakizasyon i vre, e ki laprev virzinite sa zenn fanm pa'n ganny etabli, 
DEU.22.21	sa zenn fanm ava ganny anmennen deor lakaz son papa e bann zonm lavil ava saboul li avek ros, akoz in komet en aksyon degoutan dan Izrael: I'n prostitye son lekor dan lakaz son papa. Konmsa, ou ava fer disparet sa ki mal parmi zot.
DEU.22.22	Si en zonm i ganny atrape pe dormi avek fanm en lot zonm, tou le de ava ganny touye: Sa zonm ki'n dormi avek sa fanm, e sa fanm osi. Konmsa, ou ava fer disparet lemal dan Izrael.
DEU.22.23	Si en zonm i rankontre dan lavil, en zenn fiy vyerz ki'n fiyanse, e i al dormi avek li, 
DEU.22.24	ou ava anmenn tou le de devan laport sa lavil e saboul zot anmor avek ros: Sa zenn fiy, akoz i pa ti apel osekour dan lavil e sa zonm, akoz in dezonor fanm son prosen. Konmsa ou ava fer disparet lemal kot ou.
DEU.22.25	Me si sa zonm i rankontre dan lakanpanny, en zenn fiy ki'n fiyanse e ki sa zonm i vyol li, alor, zis sa zonm ki'n dormi avek li, ki ava ganny met anmor. 
DEU.22.26	Ou pa pou fer nanryen sa zenn fiy, akoz i pa'n komet okenn lofans ki merit lanmor. Annefe, sa ka i parey ka en zonm ki atak son prosen ki i touye. 
DEU.22.27	Akoz in rankontre li dan lakanpanny, sa zenn fiyanse in kekfwa kriy osekour, me ti napa personn pour vin sov li.
DEU.22.28	Si en zonm i rankontre en fiy vyerz ki pa fiyanse, e i vyol li; si zot ganny atrape, 
DEU.22.29	sa zonm ki'n dormi avek li ava pey papa sa zenn fiy 50 pyes larzan e sa fiy ava vin son fanm. Annefe, sa zonm in vyol li e i pa pou kapab divors li tan ki i vivan.
DEU.22.30	En zonm pa pou marye avek fanm son papa, akoz i ava pe vyol bann drwa son papa.
DEU.23.1	Sa zonm ki son testikil in ganny kraze oubyen ki son seks in ganny koupe, pa pou fer parti lasanble SENYER.
DEU.23.2	Sa enn ki'n ne an deor maryaz pa pou fer parti lasanble SENYER. Okenn son bann desandan ziska dizyenm zenerasyon, pa pou kapab fer parti dan lasanble SENYER.
DEU.23.3	Bann Amonit ek bann Moabit pa pou fer parti lasanble SENYER. Okenn zot bann desandan ziska dizyenm zenerasyon pa pou kapab fer parti lasanble SENYER. 
DEU.23.4	Annefe, zot pa ti vin rankontre zot lo semen avek dipen ek delo, kan zot ti pe sorti Lezip; osi akoz zot ti pey Balaanm garson Beor, sorti Petor dan Aranm an Mezopotami pour li modi zot. 
DEU.23.5	Me SENYER, ou Bondye pa ti ekout Balaanm; SENYER, ou Bondye ti sanz sa malediksyon an en benediksyon pour ou, akoz SENYER, ou Bondye ti kontan ou. 
DEU.23.6	Tan ki ou vivan, pa zanmen pran ka pour zot byennet ni pour zot prosperite.
DEU.23.7	Pa mepriz okenn Edomit akoz zot ou fanmir pros. Pa mepriz okenn bann Ezipsyen, akoz ou ti en etranze dan zot pei. 
DEU.23.8	Bann zanfan ki'n ne apartir trwazyenm zenerasyon, ava kapab fer parti lasanble SENYER.
DEU.23.9	Ler ou kanpe pandan lager kont ou bann lennmi, veye ki ou pa fer nanryen ki ava rann ou enpir.
DEU.23.10	Si en zonm parmi zot i vin enpir akoz in sali son dra, alor, i ava sorti dan kan; i pa devre retourn dan kan. 
DEU.23.11	Ver lafen lazournen, i ava lav li avek delo. I ava kapab retourn dan kan apre soley kouse.
DEU.23.12	Ou ava annan en landrwa an deor kan, kot ou ava ale. 
DEU.23.13	Anmenn en lapel avek ou; ler ou ava al akroupi deor, ou ava fouy en trou. Apre, kouver ou leskreman. 
DEU.23.14	Akoz SENYER, ou Bondye i avek ou dan kan pour li protez ou e donn ou laviktwar lo ou bann lennmi, ou kan i devret en landrwa sen, pour ki SENYER pa war nanryen ki fer onte parmi zot e vir son ledo kont ou.
DEU.23.15	Ou pa pou retourn, kot son met, en lesklav ki'n sove oubyen ki'n vin ki vin rod landrwa kasyet kot ou. 
DEU.23.16	I ava reste kot ou dan ou lantouraz, dan en landrwa ki i'n swazir dan nenport ou bann lavil, la kot i fer li plezir. Ou pa pou eksplwat li.
DEU.23.17	Pa pou annan okenn prostitye dan tanp parmi bann fiy Izrael. Pa pou annan okenn prostitye dan tanp parmi bann garson Izrael. 
DEU.23.18	Ou pa pou anmenn dan tanp SENYER, ou Bondye, okenn larzan prostitisyon koman en lofrann remersiman pour nenport ki ve. Tousala i degoutan devan SENYER, ou Bondye.
DEU.23.19	Ou pa pou demann lentere okenn Izraelit ni lo larzan, ni lo manze, ni lo okenn keksoz ki anmenn lentere. 
DEU.23.20	Ou ava kapab sarz en lentere lo keksoz ki ou pret en etranze. Me ou pa pou sarz en lentere lo sa ki ou pret en Izraelit. Konmsa, SENYER, ou Bondye ava beni ou dan tou sa ki ou ava antreprann dan pei kot ou pe al antre pour pran posesyon.
DEU.23.21	Ler ou fer en ve anver SENYER, ou Bondye, pa tarde pour ou akonpli li, akoz SENYER, ou Bondye ava sertennman demann ou kont e ou ava pe komet en pese.
DEU.23.22	Me si ou pa fer okenn ve, ou pa pou koupab pour okenn pese. 
DEU.23.23	Ou pa devre tarde pour akonpli sa ki ou promet. Ou devre akonpli sa ve ki ou'n fer volonterman anver SENYER, ou Bondye.
DEU.23.24	Si ou pas dan plantasyon rezen ou prosen, ou ava kapab manz kantite rezen ki ou anvi, ziska ou rasazye. Me ou pa pou pran pour met dan ou sak pour anmennen.
DEU.23.25	Si ou travers plantasyon dible ou vwazen, ou ava kapab aras bann zepi avek ou lanmen. Me ou pa pou koup son bann plant avek en fosi.
DEU.24.1	Sipoze en zonm i pran en fanm e i marye avek li. Apre, sa fanm nepli fer li plezir, oubyen i'n dekouver keksoz ki pa satisfer li. Alor, i ava ekri en atestasyon divors ki i ava donn li dan son lanmen e fer li ale. Alor, sa fanm ava kit lakaz sa zonm.
DEU.24.2	I ava kapab marye avek en lot zonm.
DEU.24.3	Sipoze sa dezyenm zonm osi pa kontan li e ki i donn li dan son lanmen en atestasyon divors, e fer li ale. Sipoze ki sa dezyenm zonm i mor. 
DEU.24.4	Alor, son premye mari ki ti pous li, pa pou kapab repran li koman son fanm, akoz i'n rann li enpir. Annefe, sa i ava en keksoz degoutan devan SENYER. Ou pa kapab anmenn pese dan sa pei ki SENYER, ou Bondye pou donn ou pour posesyon.
DEU.24.5	En zonm ki fek marye, pa pou antre dan larme, ni ganny oblize pran okenn responsabilite. I ava lib pour reste dan lakour pandan enn an, pour li viv ere avek son fanm marye.
DEU.24.6	Personn pa pou pran angaz ros ki servi pour kraz legren pour fer lafarin, ni menm sa ros ki lo la. Sa enn ki fer sa ava pe pran angaz lavi sa dimoun.
DEU.24.7	Si en zonm i ganny atrape pe pran pardfors en lot Izraelit pour fer li vin son lesklav oubyen pour vann li, i ava ganny touye. Konmsa ou ava fer disparet lemal parmi zot.
DEU.24.8	Fer atansyon! Dan ka en maladi ki parey lalep, obzerv byen tou regleman ki bann pret levit i donn ou, parey mon'n ordonn zot. 
DEU.24.9	Pa oubliy sa ki SENYER, ou Bondye ti fer avek Mirianm letan zot ti pe kit Lezip.
DEU.24.10	Si ou pret ou vwazen nenport kwa, ou pa pou antre dan son lakaz pour pran enn son keksoz pour met angaz. 
DEU.24.11	Ou ava reste deor, e espere ki sa dimoun ki ou'n pret keksoz, i anmenn ou sa lobze pour met an gaz.
DEU.24.12	Si sa dimoun i pov, ou pa pou gard sa lobze ziska ou al dormi. 
DEU.24.13	Ou ava rann li sa lobze ler soley i kouse. Konmsa i ava kapab dormi dan son lenz e i ava beni ou. Sa i ava en bonn aksyon devan SENYER, ou Bondye.
DEU.24.14	Ou pa pou gard lapey en travayer pov e ki dan bezwen, ki swa Izraelit oubyen etranze ki pe reste dan ou pei, oubyen dan enn ou bann lavil. 
DEU.24.15	Ou ava pey li son saler tou le zour avan soley kouse, akoz i pov e i bezwen sa larzan pour viv. Si i kriy kont ou ver SENYER, ou ava pe komet en pese.
DEU.24.16	Bann paran pa pou ganny touye dan plas zot zanfan, ni zanfan dan plas zot paran. En dimoun ava ganny touye zis pour son prop krim ki i'n komet.
DEU.24.17	Ou pa pou priv en etranze ki reste kot ou oubyen en orfelen son drwa. Ou pa pou pran angaz lenz en vev. 
DEU.24.18	Pa oubliye ki ou ti en lesklav Lezip e SENYER, ou Bondye ti delivre ou. Pour sa rezon, mon ordonn ou pour met sa komannman an pratik.
DEU.24.19	Kan ou fer larekolt e ki ou oubliye anmas en pake zepi, ou pa pou retournen pour al sers sa bann zepi. Zot ava reste pour sa etranze, sa orfelen ek sa vev. Konmsa, SENYER, ou Bondye ava beni ou dan tou sa ki ou ava antreprann. 
DEU.24.20	Kan ou sekwe bann zoliv dan pye, pa retournen pour rekolte sa ki reste lo pye. I ava pour sa etranze, sa orfelen ek sa vev.
DEU.24.21	Kan ou rekolte rezen dan ou plantasyon, pa retournen pour rekolte sa ki'n reste lo pye. I ava pour sa etranze, sa orfelen ek sa vev. 
DEU.24.22	Pa oubliye ki ou ti lesklav Lezip. Alor, mon pe ordonn ou pour met an pratik sa bann komannman.
DEU.25.1	Si de dimoun i al devan tribinal, pour rezoud en dispit, ziz ava deside lekel ki inosan, lekel ki koupab. 
DEU.25.2	Si sa enn ki koupab, i merit ganny fwete, ziz ava fer li bes ater devan li e i ava ganny fwete lakantite kou ki i merite dapre son fot. 
DEU.25.3	I ava ganny 40 kou, me pa plis. Si i ganny plis ki 40 kou, i ava en dezoner pour li devan bann Izraelit.
DEU.25.4	Ou pa pou met en bayon lo mizo ou bef letan i pe kraz legren.
DEU.25.5	Si de frer pe viv ansanm, e enn i mor san les okenn garson, fanm sa zonm ki'n mor pa pou kapab marye an deor sa fanmir, avek en etranze. Son bofrer ava pran li e marye avek li. I ava'n fer son devwar koman bofrer anver li. 
DEU.25.6	Premye zanfan ki zot ava gannyen ava port non sa frer defen. Konmsa, son non ava kontinyen dan Izrael.
DEU.25.7	Me si sa zonm i refize marye avek li, sa belser ava al war bann ansyen kot laport lavil. I ava dir zot: Mon bofrer pa oule gard non son frer dan Izrael. I refize akonpli son devwar bofrer anver mwan. 
DEU.25.8	Bann ansyen sa lavil ava apel sa zonm. Zot ava koz avek li. Si i persiste e dir: Mon pa oule marye avek li, 
DEU.25.9	alor, an prezans bann ansyen, son belser ava apros li, tir sandal sa zonm dan son lipye, kras dan son figir e deklare: Konmsa ou fer avek en zonm ki refize donn en desandans son frer. 
DEU.25.10	Partou dan Izrael, son fanmir ava ganny apele: Lafanmir sa enn zot ti tir sandal.
DEU.25.11	Si de zonm pe lager e fanm enn ant sa de, pour li delivre son mari dan lanmen son ladverser, i anvoy son lanmen e atrap parti seksyel sa zonm, 
DEU.25.12	ou ava koup son lanmen san okenn pitye.
DEU.25.13	Ou pa pou annan de kalite pwa dan ou sak: Enn gro ek enn pti. 
DEU.25.14	Ou pa pou annan de kalite mezir dan ou lakour: Gran ek pti. 
DEU.25.15	Ou ava annan zis en pwa egzakt e onnet; ou ava annan zis en mezir egzakt e korek, pour ki ou viv lontan dan pei ki SENYER, ou Bondye pou donn ou. 
DEU.25.16	Annefe, SENYER, ou Bondye i deteste dimoun ki azir an malonnet.
DEU.25.17	Pa oubliy sa ki bann Amalesit ti fer ou dan semen ler ou ti pe sorti Lezip: 
DEU.25.18	Ki mannyer zot ti atak ou lo semen ler ou ti feb e fatige e zot ti detri tou bann ki ti pe trennen deryer; zot pa ti annan respe pour Bondye.
DEU.25.19	Alor, Kan SENYER, ou Bondye ava'n asir ou sekirite kont tou ou bann lennmi dan pei ki SENYER, ou Bondye pou donn ou pour patrimwann, ou ava detri tou bann Amalesit anba lesyel, e ki personn pa rapel zot ankor.
DEU.26.1	Kan ou ava'n ariv dan pei ki SENYER, ou Bondye pou donn ou pour patrimwann; kan ou ava'n pran posesyon sa pei e enstal ou, 
DEU.26.2	ou ava pran en pe bann premye fri ki later in prodwir, ki ou'n rekolte dan sa later ki SENYER, ou Bondye pou donn ou. Ou ava met sa bann fri dan en korbey. Ou ava al la kot SENYER, ou Bondye ava swazir koman en landrwa pour li reste. 
DEU.26.3	Ou ava al kot sa pret ki an servis. Ou ava dir li: Ozordi, mon deklare devan SENYER, ou Bondye, ki mon'n ariv dan sa pei ki SENYER ti fer serman avek nou zanset pour donn nou.
DEU.26.4	Sa pret ava pran sa korbey dan ou lanmen e depoz li ater devan lotel SENYER, ou Bondye.
DEU.26.5	La sa ki ou ava deklare devan SENYER, ou Bondye: Mon zanset ti en nomad Arameen. I ti desann Lezip kot i ti reste koman en etranze. Ti napa bokou zot. Me la, in vin en gran nasyon, pwisan e nonbre. 
DEU.26.6	Bann Ezipsyen ti maltret nou e eksplwat nou. Zot ti fors nou travay koman lesklav. 
DEU.26.7	Alor nou ti kriy ver SENYER, Bondye nou bann zanset. SENYER ti antann nou lavwa; i ti war nou lafliksyon, nou lapenn ek nou lanmizer.
DEU.26.8	Par son pwisans ek son lafors, SENYER ti fer nou sorti Lezip, dan en gran fraka avek bann siny ek bann mervey. 
DEU.26.9	I ti kondwir nou isi e donn nou sa pei, en pei kot dile ek dimyel i koule. 
DEU.26.10	Alor, ozordi mon pe anmenn bann premye fri sa later ki ou SENYER in donn mwan.
DEU.26.10	Ou ava depoz sa korbey devan SENYER, ou Bondye e prostern devan SENYER, ou Bondye. 
DEU.26.11	Apre, ou, avek bann levit ek bann etranze ki reste kot ou, zot ava selebre pour tou bann byenfe ki SENYER, ou Bondye in donn ou ek ou fanmir.
DEU.26.12	Trwazyenm lannen ki lannen ladim, ou ava pran par rezerve lo ou bann rekolt ki ou ava donn bann Levit, bann etranze, bann orfelen ek bann vev. Zot ava manze ziska ki zot ava rasazye dan bann lavil.
DEU.26.13	Alor, ou ava dir devan SENYER, ou Bondye: Anreg avek tou ou bann komannman ki ou ti ordonn mwan, mon'n pran tou sa par konsakre ki ti kot mwan e mon'n donn bann Levit, bann etranze ki reste isi, bann orfelen, bann vev. Mon pa'n ni dezobei, ni oubliy en sel ou bann komannman. 
DEU.26.14	Mon pa'n manz okenn par ler mon ti an dey; mon pa'n tir okenn par ler mon ti enpir; mon pa'n ofer okenn par pour en lanmor. Mon'n obei SENYER mon Bondye; mon'n azir parey i ti ordonn mwan. 
DEU.26.15	Depi ou demer ki sen, depi lesyel, regarde e beni Izrael ou pep ek later ki ou'n donn nou, parey ou ti fer serman avek nou bann zanset, sa pei kot dile ek dimyel i koule.
DEU.26.16	Ozordi, SENYER, ou Bondye pe ordonn ou pour met an pratik tou sa bann regleman ek lalwa. Alor, obzerv zot byen avek tou ou leker e ou et antye. 
DEU.26.17	Ozordi, SENYER in fer ou sa promes: I ava ou Bondye, si ou swiv son semen, si ou obei tou son bann regleman, son bann komannman ek tou son bann lalwa. 
DEU.26.18	Ozordi, SENYER in fer ou promet pour ou vin son pep parey i ti dir ou; ou ava obzerv tou son bann komannman.
DEU.26.19	Konmsa, i ava fer ou vin pli gran nasyon ki i'n kree, dan ou repitasyon e dan ou loner. Konmsa, ou ava en pep sen pour SENYER, ou Bondye, parey in promet.
DEU.27.1	Apre, Moiz dan prezan bann ansyen dan Izrael ti donn lepep sa lord: Gard tou bann komannman ki mon pe ordonn zot ozordi. 
DEU.27.2	Zour zot ava travers larivyer Zourden pour al dan pei ki SENYER, ou Bondye pou donn ou, ou ava pran bann gro ros ki ou ava penn avek laso. 
DEU.27.3	Kan ou ava travers larivyer Zourden pour antre dan pei ki SENYER, ou Bondye pe al donn ou, en pei kot dile ek dimyel i koule, parey SENYER Bondye ou bann zanset in promet ou, ou ava ekri lo sa bann gro ros, tou bann parol sa lalwa. 
DEU.27.4	Alor, kan ou ava travers larivyer Zourden, ou ava plas lo montanny Ebal, sa bann ros ki mon pe ordonn ou ozordi pour mete, e ou ava penn zot avek laso. 
DEU.27.5	La, ou ava konstri en lotel an loner SENYER, ou Bondye, en lotel avek ros ki okenn sizo pa'n touse. 
DEU.27.6	Annefe, lotel ki ou ava konstri an loner SENYER, ou Bondye i devre ganny konstri avek bann ros brit. Apre, ou ava ofer lo sa lotel, en sakrifis konplet an loner SENYER, ou Bondye. 
DEU.27.7	Ou ava osi ofer bann sakrifis lakominyon e manz bann lofrann e ou ava fer lafet devan SENYER, ou Bondye. 
DEU.27.8	Ou ava grav lo sa bann ros, dan en fason byen kler, tou bann parol sa lalwa.
DEU.27.9	Apre, Moiz ek bann pret levit ti koz avek pep Izrael: Izrael! Gard silans. Ekoute. Ozordi menm, ou'n vin pep SENYER, ou Bondye. 
DEU.27.10	Alor, ou ava obei SENYER, ou Bondye, e met an pratik son bann komannman ek son bann regleman ki mon pe ordonn ou ozordi.
DEU.27.11	Sa menm zour, Moiz ti donn lepep sa lord: 
DEU.27.12	Kan zot ava'n travers larivyer Zourden, sa bann dimoun swivan ava debout lo montanny Garizim pour pronons benediksyon lo lepep: Simeon, Levi, Zida, Isakar, Zozef ek Benzamen.
DEU.27.13	La sa bann ki ava debout lo montanny Ebal pour pronons malediksyon: Riben, Gad, Azer, Zabilon, Dann ek Neftali. 
DEU.27.14	Apre, bann levit ava deklare tre for avek bann Izraelit:
DEU.27.15	Malediksyon lo sa enn ki fabrik en zidol oubyen ki fer en stati ki'n ganny fonn dan metal. Sa travay ki en artizan in fer, ki'n ganny plase dan en landrwa sekre, i en lobze degoutan devan SENYER.
DEU.27.15	Lepep ava reponn: Amenn!
DEU.27.16	Malediksyon lo sa enn ki dezonor son papa oubyen son manman. Lepep ava dir: Amenn!
DEU.27.17	Malediksyon lo sa enn ki bouz taso balizaz en vwazen.
DEU.27.17	Lepep ava dir: Amenn!
DEU.27.18	Malediksyon lo sa enn ki egar en aveg lo semen.
DEU.27.18	Lepep ava dir: Amenn!
DEU.27.19	Malediksyon lo sa enn ki priv en etranze, en orfelen e en vev zot drwa.
DEU.27.19	Lepep ava dir: Amenn!
DEU.27.20	Malediksyon lo sa enn ki dormi avek fanm son papa, akoz in vyol drwa son papa.
DEU.27.20	Lepep ava dir: Amenn!
DEU.27.21	Malediksyon lo sa enn ki dormi avek en zannimo.
DEU.27.21	Lepep ava dir: Amenn!
DEU.27.22	Malediksyon lo sa enn ki dormi avek son ser, ki i fiy son papa oubyen fiy son manman.
DEU.27.22	Lepep ava dir: Amenn!
DEU.27.23	Malediksyon lo sa enn ki dormi avek son belmer.
DEU.27.23	Lepep ava dir: Amenn!
DEU.27.24	Malediksyon lo sa enn ki touy son prosen an sekre.
DEU.27.24	Lepep ava dir: Amenn!
DEU.27.25	Malediksyon lo sa enn ki aksepte gous pou fer koule disan inosan.
DEU.27.25	Lepep ava dir: Amenn!
DEU.27.26	Malediksyon lo sa enn ki pa gard bann parol sa lalwa i ki pa met zot an pratik.
DEU.27.26	Lepep ava dir: Amenn!
DEU.28.1	Si ou obei SENYER, ou Bondye, si ou obzerv fidelman tou son bann komannman ki mon pe al ordonn ou ozordi, SENYER, ou Bondye ava fer ou pli gran ki tou bann nasyon ki lo later.
DEU.28.2	Si ou obei SENYER, ou Bondye, ou ava ganny tou sa bann benediksyon:
DEU.28.3	SENYER ava beni ou dan lavil; i ava beni ou dan lakanpanny.
DEU.28.4	SENYER ava beni ou bann zanfan, ou bann rekolt, ou troupo; i pou ogmant ou troupo bef ek ou troupo mouton.
DEU.28.5	SENYER ava beni ou pannyen ek ou petren.
DEU.28.6	SENYER ava beni ou ler ou arive; i ava beni ou ler ou ale.
DEU.28.7	SENYER ava donn ou laviktwar ler ou bann lennmi ava atak ou. Zot ava atak ou par en semen, me zot ava sove dan tou direksyon.
DEU.28.8	Benediksyon SENYER, ou Bondye ava avek ou bann provizyon ki ou'n anmase, e avek tou sa ki ou ava antreprann. I ava beni ou dan sa pei ki SENYER, ou Bondye pe donn ou.
DEU.28.9	SENYER ava etabli ou koman son pep sen, parey in fer serman avek ou, si ou gard bann komannman SENYER, ou Bondye e swiv son volonte.
DEU.28.10	Tou bann pep lo later ava war ki ou en pep konsakre pour SENYER e zot ava per ou.
DEU.28.11	SENYER ava fer ou prospere. I ava donn ou bokou zanfan, ogmant ou bann troupo, ek prodwi ou later, dan sa pei ki SENYER in fer serman avek ou bann zanset pour donn ou.
DEU.28.12	SENYER ava ouver son trezor dan lesyel pour ou. Dan son sezon, i ava donn ou later lapli e i ava beni tou sa ki ou ava antreprann. Ou ava pret larzan bokou nasyon, me ou pa pou zanmen demann prete.
DEU.28.13	SENYER ava fer ou vin premye, non pa dernyen; touzour anler, zanmen anba. Ou devre obei bann komannman SENYER, ou Bondye ki mon pe donn ou ozordi, e met zot an pratik, 
DEU.28.14	san devye ni adrwat, ni agos, lo tou bann komannman ki mon pe ordonn ou ozordi, pour ou swiv e servi lezot bondye.
DEU.28.15	Me si ou pa obei SENYER, ou Bondye, si ou pa byen obzerv tou son bann komannman ek regleman ki mon pe ordonn ou ozordi, alor, la bann malediksyon ki pou ariv ou e tonm lo ou:
DEU.28.16	Malediksyon pou lo ou dan lavil; malediksyon pou lo ou dan lakanpanny.
DEU.28.17	Malediksyon pou dan ou pannyen prodwi e dan ou petren.
DEU.28.18	Zanfan sorti dan ou vant pou ganny modi, prodwi ou later osi, porte ou bef, ou mouton ek ou kabri; tou pou ganny modi.
DEU.28.19	Malediksyon pou tonm lo ou ler ou arive; malediksyon pou tonm lo ou ler ou ale.
DEU.28.20	SENYER pou anvoy kont ou malediksyon, lafreyer ek fristrasyon dan tou sa ki ou ava esey antreprann, ziska ki ou ava ganny detri e disparet konpletman, akoz ou bann move aksyon, akoz ou'n abandonn mwan.
DEU.28.21	SENYER pou anvoy maladi apre maladi lo ou, ki pou fer ou deperi, ziska ki ou ava disparet dan sa pei kot ou pe ale pour ou pran posesyon.
DEU.28.22	SENYER ava fer ou soufer deperisman, lafyev, lanflanmasyon, gro lasaler ek lasesres, gro divan so e maladi pou tonm lo ou bann plantasyon. Tousala ava pourswiv ou ziska ki ou ava disparet. 
DEU.28.23	Lesyel lo ou latet ava parey en twa an bronz e later anba ou lipye ava vin dir parey feray.
DEU.28.24	Olye lapli lo ou later, SENYER pou fer tonm lapousyer. Zis lapousyer ki pou tonm lo ou depi lesyel, ziska ki ou ava ganny detri.
DEU.28.25	SENYER pou donn laviktwar ou bann lennmi; ou ava atak zot lo en kote e ou ava sov par set kote. Ou ava vin en size ki fer per tou bann rwayonm lo later. 
DEU.28.26	Ou bann kadav ava nouri tou bann zwazo dan lezer e tou bann zannimo lo later; napa personn ki pou fer zot per.
DEU.28.27	SENYER pou anvoy lo ou, bann ilser parey Lezip: Labse, lagal, ek lagratel ki pa pou geri. 
DEU.28.28	SENYER pou fer ou vin fou, aveg e ou pou derezonnen. 
DEU.28.29	Lizour ou pou tate, parey bann aveg dan fernwanr, me ou pa pou kapab trouv ou semen. Dimoun pou kontinyelman eksplwat ou e vol ou; personn pa pou vin ed ou.
DEU.28.30	Ou ava marye avek en fanm, me en lot zonm ki pou dormi avek li. Ou ava konstri en lakaz, me ou pa pou reste ladan. Ou ava plant en plantasyon rezen me ou pa pou gout son fri.
DEU.28.31	Ou bef pou ganny egorze devan ou lizye, me ou pa pou gout son lavyann. Ou bourik pou ganny vole devan ou e personn pa pou rann ou. Ou bann mouton ava ganny donnen avek ou bann lennmi san ki personn ava vin ed ou. 
DEU.28.32	Devan ou lizye, ou bann garson, ou bann fiy ava ganny donnen avek en lot pep. Tou le zour, ou ava rod zot avek ou lizye gran ouver; me ou pa pou kapab fer nanryen.
DEU.28.33	En pep ki ou pa konnen ava manz prodwi ou later e tou prodwi ou travay; ou pou kontinyelman ganny eksplwate, kraze. 
DEU.28.34	Sa bann move keksoz ki pou pas devan ou, ava fer ou fou.
DEU.28.35	SENYER pou fer ou zenou ek ou lazanm kouver avek boubou enkirab. Zot pou fannen depi ou lipye, ziska ou latet.
DEU.28.36	SENYER ava anmenn ou avek ou lerwa ki ou ava'n swazir, kot en nasyon ki ni ou ni ou bann zanset pa'n konnen. La, ou ava servi lezot bondye an bwa e an ros. 
DEU.28.37	Tou bann pep kot SENYER pou anmenn ou, ava etonnen avek sa ki ariv avek ou; zot pou riy ou e gognard ou.
DEU.28.38	Ou ava senm bokou lagrenn dan plantasyon, me ou pa pou rekolte bokou, akoz sotrel pou devor tou. 
DEU.28.39	Ou ava plant rezen e kiltiv li, me ou pa pou gout son diven; ou pa pou rekolte son fri, akoz lever pou manz tou. 
DEU.28.40	Ou teritwar ava ranpli avek bann pye zoliv, me ou pa pou ganny delwil pour pas lo ou, akoz bann fri pou koule e tonbe. 
DEU.28.41	Ou pou ganny bann garson ek bann fiy, me zot pa pou reste avek ou, akoz zot pou ganny anmennen annegzil. 
DEU.28.42	Bann zensek pou anvai tou ou bann pye dibwa ek tou bann fri ki ou later ava prodwir.
DEU.28.43	Bann etranze ki pe reste kot ou, ava vin pli ris e pli pwisan; me ou, ou pou vin pli pov e perdi ou pouvwar. 
DEU.28.44	Zot ava pret ou larzan, me ou pa pou annan nanryen pour pret zot. Zot ava latet, ou ava vin lake.
DEU.28.45	Tou sa bann malediksyon pou tonm lo ou. Zot pou tonm lo ou ziska ou ganny detri, akoz ou pa'n obei SENYER, ou Bondye an gardan bann komannman ek bann lalwa ki i'n ordonn ou. 
DEU.28.46	Sa bann komannman ava touzour en siny ek en laprev kont ou, e kont ou bann desandan.
DEU.28.47	Akoz ou pa'n servi SENYER, ou Bondye avek lazwa e avek tou ou leker, alor ki ou ti annan tou annabondans, 
DEU.28.48	ou pou servi bann lennmi ki SENYER pou anvoy kont ou dan lafen, laswaf; ou pou touni e mank tou keksoz. I pou met en bar feray lo ou likou ziska ki i fini detri ou.
DEU.28.49	SENYER ava anvoy kont ou en nasyon ki sorti lwen, dan lot bout later, ki ou pa pou konpran son langaz, e ki pou tonm lo ou parey en leg. 
DEU.28.50	I ava en nasyon avek en figir dir ki pa pou annan okenn respe anver bann vyeyar, ni pran pitye pour bann ki pli zenn.
DEU.28.51	Sa nasyon ava manz prodwi ou bann troupo, prodwi ou later, ziska ki ou ganny detri. I ava les ou san semans, diven, delwil, ni zenn bef, ni zenn mouton, ni zenn kabri, ziska ki i'n fer ou disparet. 
DEU.28.52	Dan ou pei antye, i pou anserkle ou partou dan ou bann lavil, ziska ki bann gran miray fortifye kot ou ti krwar ou an sekirite, i tonbe. I ava anserkle ou dan bann lavil, partou dan pei ki SENYER, ou Bondye in donn ou.
DEU.28.53	Pandan sa letan ki ou'n ganny anserkle, e dan sa leta detres ki lennmi pou met ou ladan, ou pou manz ou prop zanfan, laser ou bann garson ek ou bann fiy ki SENYER, ou Bondye in donn ou.
DEU.28.54	Menm sa zonm ki pli delika e sansib parmi zot, pou mefye son prop frer, son fanm ki i'n ser dan son lebra, menm son bann zanfan ki reste. 
DEU.28.55	I pa pour partaz avek zot, laser son bann garson ki i pe manze, akoz dan sa leta detres kot son lennmi in met li dan tou bann lavil, pa reste li nanryen pour manze. 
DEU.28.56	Sa fanm pli delika e pli elegan parmi zot ki ti telman delika, ki pa ti oze poz son lipye ater, pou fer parey: I pou mefye son mari avek ki i dormi, son garson, son fiy ki i'n met omonn; i ava menm manz 
DEU.28.57	sa ki'n sorti dan son vant an sekre, akoz sa detres ek sa dezespwar, la kot lennmi in anserkle ou dan ou bann lavil.
DEU.28.58	Si ou pa obzerv fidelman tou bann parol sa lalwa ki'n ganny ekri dan sa liv, si ou pa onor non glorye e merveye SENYER, ou Bondye, 
DEU.28.59	alor, SENYER ava anvoy lo ou ek ou desandan bann gran fleo, bann maladi grav ki napa gerizon. 
DEU.28.60	I ava anvoy lo ou tou bann lepidemi Lezip ki ti fer ou per e kont ki napa okenn gerizon. 
DEU.28.61	SENYER pou anvoy lo ou, menm bann fleo ek bann maladi ki pa'n ganny ekri dan sa liv lalwa. Zot ava tonm lo ou ziska ou ava ganny detri. 
DEU.28.62	Otrefwa, ou ti en nasyon nonbre parey bann zetwal dan lesyel. Me akoz ou pa'n obei SENYER, ou Bondye, i pou reste zis en pti pwannyen zot.
DEU.28.63	SENYER ti kontan fer ou prospere e vin nonbre. Li menm SENYER pou kontan anmenn ou dan larin ek destriksyon; ou pou ganny derasinen dan sa pei ki ou pe al pran posesyon. 
DEU.28.64	SENYER ava dispers ou parmi tou bann pep partou lo later. Ou ava servi lezot bondye fer avek dibwa ek ros, ki ni ou ni ou bann zanset pa'n zanmen konnen. 
DEU.28.65	Ou pa pou ganny latrankilite parmi sa bann nasyon; ou pa pou ganny okenn landrwa pour poz ou lipye. La, SENYER ava rann ou enkyet, tris e ou ava tonm dan dezespwar. 
DEU.28.66	Ou lavi pou touzour an danze. Lizour koman aswar, ou pou viv dan lafreyer e enkyet pour ou legzistans. 
DEU.28.67	Akoz sa lafreyer ki ou leker pou resanti e akoz sa ki ou lizye pou war, bomaten ou pou dir: Si selman aswar ti'n fer! Aswar ou pou dir: Si selman lizour ti'n fer!
DEU.28.68	SENYER ava fer ou retourn Lezip par bato. I pou fer ou pran sa semen ki mon ti promet ou pa pou revwar. Laba, ou ava vann ou lekor avek ou bann lennmi koman bann lesklav zonm koman fanm. Me personn pa pou oule aste ou.
DEU.29.1	La bann parol lalyans ki SENYER ti ordonn Moiz pour fer avek bann Izraelit dan pei Moab. Sa i an plis ki sa lalyans ki i ti fer avek zot lo montanny Horeb.
DEU.29.2	Moiz ti konvok pep Izrael antye. I ti dir zot:
DEU.29.2	Zot in war avek zot lizye tou sa ki SENYER in fer Faraon, son bann serviter ek son pei antye. 
DEU.29.3	Zot in war bann gran leprev ki i'n anvoye, bann siny ek bann gran mervey ki i'n fer. 
DEU.29.4	Me ziska ozordi, SENYER pa'n donn zot en lespri disernman pour konpran, ni lizye pour war, ni zorey pour tande.
DEU.29.5	Pandan 40 an, mon'n kondwir zot dan dezer. Lenz ki ti lo zot pa'n ize e sandal dan zot lipye pa'n ize. 
DEU.29.6	Zot pa'n manz dipen, zot pa'n bwar diven ni okenn labwason for, pour ki zot konnen ki mwan menm SENYER, zot Bondye. 
DEU.29.7	Kan zot ti ariv isi dan sa landrwa Sihonn, lerwa Hesbonn, ek Og, lerwa Basann ti atak nou. Me nou ti bat zot. 
DEU.29.8	Nou ti pran zot pei ki nou ti donn bann Ribenit, bann Gadit ek demi tribi Manase koman zot patrimwann. 
DEU.29.9	Alor, met byen an pratik bann parol sa lalyans, pour zot reisi dan tou sa ki zot antreprann.
DEU.29.10	Ozordi, zot tou, zot in rasanble devan SENYER, zot Bondye, dan prezans bann sef sak tribi, zot bann ansyen ek zot bann zofisye, tou bann zonm dan Izrael. 
DEU.29.11	Zot bann zanfan, zot bann fanm, zot osi prezan. Dan zot kan i annan osi bann etranze, bann ki koup dibwa pour ou ek bann ki al sers delo pour ou.
DEU.29.12	Ozordi, SENYER, ou Bondye pe antre dan en lalyans avek ou, ki SENYER, ou Bondye ti fer par en serman, ki SENYER, ou Bondye pe al fer avek ou, pour ki 
DEU.29.13	i etabli ou ozordi koman son pep e li menm i ava vin ou Bondye. Sa, i ti promet par en serman ki i ti fer avek ou bann zanset Abrahanm, Izaak ek Zakob. 
DEU.29.14	Mon pe fer sa lalyans par en serman, pa zis avek zot ki ozordi pe debout devan nou e devan SENYER, nou Bondye, 
DEU.29.15	me osi avek bann ki pa la parmi nou ozordi.
DEU.29.16	Zot konnen ki mannyer nou lavi ti ete Lezip e ki mannyer nou'n travers teritwar bann nasyon. 
DEU.29.17	Zot in war zot bann lobze degoutan, zot bann stati an bwa, an ros, annarzan, annor.
DEU.29.18	I pa sipoze annan parmi zot en zonm, en fanm, en fanmir, en tribi, ki son leker in detourn kont SENYER, nou Bondye, pour al servi bann bondye sa bann nasyon. I pa devre annan parmi zot, rasin en plant ki prodwir en pwazon anmer.
DEU.29.19	Zot tou ki'n antann bann parol sa serman, pa felisit zot lekor par dir dan zot leker: Nou an sekirite menm si nou persiste dan nou move konportman, konmsi later ki'n ganny aroze, nepli swaf. 
DEU.29.20	SENYER pa pou pardonn zot, akoz lakoler ek zalouzi SENYER pou monte kont zot. Tou bann malediksyon ki'n ganny ekri dan sa liv ava tonm lo zot e SENYER ava efas zot non anba lesyel.
DEU.29.21	SENYER ava separ zot avek tou lezot tribi Izrael, dapre bann malediksyon lalyans ki'n ganny ekri dan sa liv lalwa, e pour zot maler.
DEU.29.22	Bann zenerasyon fitir, zot bann zanfan ki ava vin apre zot, ek etranze ki sorti dan en pei lwen, kan zot ava war fleo dan sa pei ek bann maladi ki SENYER in tap li avek, zot ava dir: 
DEU.29.23	Son pei antye in ganny brile par souf ek disel, napa nanryen ki pouse, okenn boutir, okenn vezetasyon; parey dan destriksyon ki ti ariv avek Sodonm ek Gomor, Adma ek Zeboim ki SENYER ti detri dan son gran lakoler. 
DEU.29.24	Alor, tou bann nasyon ava demande: Akoz SENYER in fer sa avek sa pei? Kwa ki'n fer monte en si gran lakoler? 
DEU.29.25	Zot ava reponn: Sa ti akoz zot ti'n abandonn lalyans ki SENYER, Bondye zot zanset ti fer avek zot, ler i ti tir zot Lezip. 
DEU.29.26	Zot ti vire e al servi lezot bondye e ador zot; bann bondye ki zot pa ti konnen e ki SENYER pa'n zanmen donn zot pour patrimwann. 
DEU.29.27	Alor, lakoler SENYER ti alimen kont sa pei e anmenn tou bann malediksyon ki'n ganny ekri dan sa liv. 
DEU.29.28	Dan son gran lakoler e avek endinyasyon, SENYER ti derasin zot lo zot later e zet zot dan en lot pei, parey sa ki pe arive ozordi. 
DEU.29.29	Zis SENYER, nou Bondye ki konn bann keksoz sekre. Sa ki'n ganny revele i pour nou e pour nou bann zanfan pour touzour, pour ki nou met an pratik tou bann parol sa lalwa.
DEU.30.1	Kan tousala ava'n realize avek ou, bann benediksyon ek bann malediksyon ki mon'n met devan ou, ou ava reflesi la kot SENYER, ou Bondye in dispers ou parmi bann nasyon; 
DEU.30.2	si ou retourn ver SENYER, ou Bondye, ou, avek ou bann zanfan, e obei li avek ou leker, avek ou et antye, egzakteman parey mon pe ordonn ou ozordi, 
DEU.30.3	alor, SENYER, ou Bondye ava retabli ou sityasyon. I ava annan konpasyon pour ou e rasanble ou ankor parmi tou bann pep kot SENYER, ou Bondye ti'n dispers ou. 
DEU.30.4	Menm si ou pou ganny disperse atraver later antye, SENYER, ou Bondye pou rasanble ou e retourn avek ou depi kot ou ete. 
DEU.30.5	SENYER, ou Bondye ava fer ou retourn dan pei ki ou bann zanset ti pran posesyon. I ava fer ou vin pli ris e pli nonbre ki ou bann zanset.
DEU.30.6	SENYER, ou Bondye pou osi sirkonsi ou leker ek leker ou bann desandan, pour ki ou kontan SENYER, ou Bondye avek tou ou leker, tou ou et, e ou ava kapab viv.
DEU.30.7	SENYER, ou Bondye ava anvoy tou sa bann malediksyon lo ou bann lennmi e lo bann ki'n fer ou soufer, 
DEU.30.8	tandis ki ou, ou ava retourn ver SENYER; ou ava obei tou son bann komannman ki mon pe ordonn ou ozordi. 
DEU.30.9	SENYER, ou Bondye ava fer ou prospere en kantite dan tou sa ki ou ava antreprann. Ou ava ganny en kantite zanfan; ou bann bef, mouton, kabri ava ogmante, ou later ava prodwir bon rekolt. Annefe, parey i ti kontan ou bann zanset, SENYER ava kontan ou e fer ou prospere, 
DEU.30.10	si ou obei SENYER, ou Bondye e obzerv son bann komannman ek lalwa ki'n ganny ekri dan sa liv; si ou retourn ver SENYER, ou Bondye avek tou ou leker e tou ou et.
DEU.30.11	Sertennman, sa bann komannman ki mon pe ordonn ou ozordi i pa tro difisil pour ou obei, ni tro difisil pour ou met an pratik. 
DEU.30.12	Sa bann komannman pa dan lesyel pour ki zot dir: Lekel ki pou mont dan lesyel pour al sers zot pour ki nou ava kapab antann zot e met zot an pratik? 
DEU.30.13	Zot pa ni lwen lo lot kote lanmer pour ki ou devre dir: Lekel ki pou travers lot kote lanmer pour anmenn zot pour nou, pour ki nou ava kapab antann zot e met zot an pratik? 
DEU.30.14	O kontrer, sa parol i tre pre avek ou; i dan ou labous, i dan ou leker pour ou met li an pratik.
DEU.30.15	Gete! Ozordi, mon met devan ou lavi ek boner, lanmor ek maler. 
DEU.30.16	La sa ki mon pe ordonn ou ozordi: Obei bann komannman SENYER, ou Bondye, kontan SENYER, ou Bondye; mars dan son semen; obzerv son bann komannman, regleman ek lalwa, pour ki ou vin nonbre. SENYER, ou Bondye ava beni ou dan sa pei kot ou pe al antre pour pran posesyon. 
DEU.30.17	Me si ou leker i detournen, si ou pa ekoute, si ou les ou ganny antrennen pour prosternen devan lezot bondye e servi zot, 
DEU.30.18	la, ozordi, mon deklare, zot pou disparet. Zot pa pou viv lontan dan sa pei kot ou pe al antre pour pran posesyon lot kote larivyer Zourden. 
DEU.30.19	Ozordi, mon pran lesyel ek later koman temwen kont ou: La mon met devan ou lavi ek lanmor, benediksyon ek malediksyon. Swazir lavi, pour ki ou viv, ou, avek ou bann desandan. 
DEU.30.20	Kontan SENYER, ou Bondye, obei li e reste atase avek li, pour ki ou viv lontan e reste dan sa pei ki SENYER in fer serman pour donn ou bann zanset, Abrahanm, Izaak ek Zakob.
DEU.31.1	Kan Moiz ti'n fini dir sa bann parol avek pep Izrael, 
DEU.31.2	i ti azoute: Aprezan, mon annan 120 an. Mon nepli kapab diriz zot mon tousel e SENYER in dir mwan: Ou pa pou travers larivyer Zourden. 
DEU.31.3	SENYER, ou Bondye ava li menm mars devan ou. I pou detri bann nasyon devan ou e ou ava pran posesyon zot pei. Zozye ava osi diriz ou, parey SENYER in promet. 
DEU.31.4	SENYER pou tret sa bann nasyon ek zot pep parey i ti fer avek Sihonn ek Og, sa de lerwa Amorit, ler i ti detri zot. 
DEU.31.5	SENYER ava livre zot dan ou lanmen e ou ava tret zot dapre bann lord ki mon'n donn ou. 
DEU.31.6	Reste for e pran kouraz! Pa bezwen ni per ni tranble devan zot, akoz SENYER, ou Bondye pe mars avek ou; i pa pou deles ou ni abandonn ou.
DEU.31.7	Apre, Moiz ti apel Zozye. Devan pep Izrael, i ti dir li, “Reste for e pran kouraz, akoz ou ki pou al avek sa pep dan sa pei ki SENYER in fer serman avek zot bann zanset pour donn zot. Ou ki pou fer zot pran posesyon sa pei. 
DEU.31.8	SENYER pou mars devan ou. I pou avek ou; i pa pou deles ou ni abandonn ou. Pa bezwen per ni tranble.”
DEU.31.9	Moiz ti ekri sa lalwa e donn avek bann pret, bann garson Levi ki ti anmenn Kof Lalyans SENYER e tou bann ansyen dan Izrael.
DEU.31.10	Moiz ti donn zot sa lord: Tou le setyenm lannen, letan ki'n ganny fikse pour efas bann det pandan lafet Latant, 
DEU.31.11	kan pep Izrael ava vin devan SENYER, ou Bondye dan landrwa kot i ava'n swazir, ou ava lir tre for sa lalwa devan pep Izrael. 
DEU.31.12	Ou ava rasanble lepep: Zonm, fanm, zanfan, etranze ki pe reste dan ou bann lavil, pour ki zot antann e aprann respe pour SENYER, ou Bondye e obzerv byen tou bann parol sa lalwa. 
DEU.31.13	Zot bann zanfan ki pa ankor konn sa lalwa ava kapab tande e aprann respe pour SENYER, ou Bondye tan ki ou viv dan sa pei ki ou pe al pran posesyon lo lot kote larivyer Zourden.
DEU.31.14	SENYER ti dir Moiz, “Letan ou lanmor pe aprose. Apel Zozye e vin prezant zot dan Latant Rankont, pour mwan donn li mon bann lord.”
DEU.31.14	Alor, Moiz ek Zozye ti al prezant zot dan Latant Rankont. 
DEU.31.15	SENYER ti aparet dan en kolonn nyaz devan lantre Latant Rankont.
DEU.31.16	SENYER ti dir Moiz: Byento ou pe al rezwenn ou bann zanset e sa pep pou tonm dan prostitisyon avek bann bondye etranze ki dan sa pei kot zot pe ale. Zot pou abandonn mwan e kas mon lalyans ki mon ti fer avek zot. 
DEU.31.17	Kan sa i arive, mon lakoler pou monte kont zot. Mon pou abandonn zot e tourn mon ledo avek zot. Zot ava ganny devore e en kantite maler terib pou tonm lo zot. Sa zour, zot ava dir: Sa bann maler in tonm lo nou akoz nou Bondye i pa parmi nou. 
DEU.31.18	Sa zour, mon pou sirman detourn mon ledo avek zot, akoz tou sa bann move keksoz ki zot in fer depi ki zot in abandonn mwan e al ador lezot bondye.
DEU.31.19	Aprezan alor, ekri sa kantik ki bann Izraelit ava aprann parker. Met son bann parol dan zot labous pour ki i vin en temwen kont bann Izraelit. 
DEU.31.20	Annefe, mon pou anmenn zot dan en pei kot dile ek dimyel i koule. Sa i en serman ki mon ti fer avek zot bann zanset. Ler zot in byen manze, rasazye e vin gra, zot al kot lezot bondye e servi zot, mepriz mwan e kas mon lalyans. 
DEU.31.21	Ler en kantite maler terib pou tonm lo zot, sa kantik ava servi koman en temwen pour akiz zot, akoz zot bann desandan pa pou zanmen oubliye. Annefe, avan menm ki mon anmenn zot dan sa pei ki mon'n promet zot par serman, mon konnen deza sa ki zot pe prepare pour fer.
DEU.31.22	Sa menm zour, Moiz ti ekri sa kantik ki i ti ansenny bann Izraelit.
DEU.31.23	Answit, SENYER ti donn son bann lord Zozye, garson Noun: Reste for e pran kouraz, akoz ou pou kondwir bann Izraelit dan pei ki mon ki promet zot par serman; mon pou avek ou.
DEU.31.24	Ler Moiz ti'n fini ekri tou bann parol lalwa dan en liv, 
DEU.31.25	i ti donn sa lord bann Levit ki ti pe anmenn Kof Lalyans SENYER. I ti dir:
DEU.31.26	Pran sa liv lalwa e met li dan Kof Lalyans SENYER, zot Bondye. I ava reste la koman en temwen kont ou. 
DEU.31.27	Mon konnen koman ou ti rebel e antete. Si zot in rebel kont SENYER letan mon ankor vivan parmi zot, zot pou fer pir ankor, apre mon lanmor! 
DEU.31.28	Rasanble devan mwan tou bann ansyen dan zot tribi ek zot bann sef, pour ki mon dir sa bann parol devan zot e mon pran lesyel ek later koman temwen kont zot. 
DEU.31.29	Annefe, mon konnen ki apre mon lanmor, zot pou vin koronpi, zot pa pou swiv semen ki mon'n ordonn zot. A lavenir, maler pou tonm lo zot, akoz zot pou fer sa ki mal devan SENYER e provok son lakoler par zot bann aksyon.
DEU.31.30	Alor, Moiz ti repet bann parol sa kantik an antye, devan tou lasanble bann Izraelit pour zot tande.
DEU.32.1	Lesyel! Ekout sa ki mon pe al dir.
DEU.32.1	Later! Ekout byen
DEU.32.1	parol ki sorti dan mon labous.
DEU.32.2	Mon lansennyman i tonm parey lapli,
DEU.32.2	e mon bann parol i koule parey gout laroze;
DEU.32.2	parey grenas lo zerb,
DEU.32.2	parey bann gout delo lo gazon.
DEU.32.3	Mon pou proklanm non SENYER,
DEU.32.3	rekonnet ki nou Bondye i gran.
DEU.32.4	I en Ros protekter.
DEU.32.4	Son bann aksyon i parfe
DEU.32.4	e tou son bann semen i zis.
DEU.32.4	I en Bondye fidel, zanmen enzis.
DEU.32.4	I zis e drwat.
DEU.32.5	Zot in vin koronpi,
DEU.32.5	zot ki ti ganny kree san defo,
DEU.32.5	en zenerasyon dezenere e fourb.
DEU.32.6	Pep ensanse e fou!
DEU.32.6	Konmsa ki ou remersye SENYER?
DEU.32.6	Pa li ou papa ki'n kree ou,
DEU.32.6	ki'n form ou e ki'n fer ou vin en pep?
DEU.32.7	Mazin letan pase;
DEU.32.7	rapel bann lannen ki'n pase.
DEU.32.7	Demann ou papa e i ava enform ou;
DEU.32.7	demann ou bann zanset e zot ava rakont ou.
DEU.32.8	Kan Bondye Treo ti donn bann nasyon zot patrimwann,
DEU.32.8	kan i ti separ bann imen,
DEU.32.8	i ti fikse teritwar bann pep;
DEU.32.8	i ti plas sak pep anba lotorite en et seles.
DEU.32.9	SENYER ti swazir son pep koman son par,
DEU.32.9	desandan Zakob pour son patrimwann.
DEU.32.10	I ti trouv li dan en pei dezer,
DEU.32.10	dan en teritwar abandonnen.
DEU.32.10	I ti protez li, pran swen avek li,
DEU.32.10	gard li parey son kannet lizye,
DEU.32.11	parey en leg ki vey lo son nik,
DEU.32.11	e anvole par lao son bann piti.
DEU.32.11	I depliy son lezel, pran zot
DEU.32.11	e anmenn zot anba son proteksyon.
DEU.32.12	SENYER tousel ki ti son gid.
DEU.32.12	Ti napa okenn bondye etranze avek li.
DEU.32.13	I ti plas li lo oter pei
DEU.32.13	e fer li manz prodwi pei.
DEU.32.13	I ti fer li manz dimyel sorti dan ros
DEU.32.13	avek delwil sorti dan ros granit;
DEU.32.14	lakrenm sorti dan son troupo
DEU.32.14	e dile sorti kot son bann mouton,
DEU.32.14	avek lagres bann zenn mouton,
DEU.32.14	bann toro ek bann kabri sorti Basann,
DEU.32.14	ansanm avek dible meyer kalite.
DEU.32.14	Ou ti bwar meyer diven
DEU.32.14	sorti dan disan bann grap rezen.
DEU.32.15	Yesouroun
DEU.32.15	Ou ti vin gra e boufi.
DEU.32.15	I ti abandonn Bondye son kreater
DEU.32.15	e mepriz Ros protekter son sover.
DEU.32.16	Zot ti rann li zalou avek bann bondye etranze.
DEU.32.16	Zot ti provok li avek bann lobze degoutan.
DEU.32.17	Zot ti ofer sakrifis avek bann demon,
DEU.32.17	pa anver Bondye,
DEU.32.17	anver bann bondye ki zot pa'n zanmen konnen,
DEU.32.17	anver bann bondye ki zot ti'n fek dekouver,
DEU.32.17	ki zot bann zanset pa ti adore.
DEU.32.18	Ou ti oubliy sa Ros protekter
DEU.32.18	ki ti met ou omonn.
DEU.32.18	Ou ti oubliy sa Bondye ki ti donn ou lavi.
DEU.32.19	SENYER ti war sa e i ti vekse.
DEU.32.19	I ti rezet son bann garson ek son bann fiy.
DEU.32.20	I ti dir: Mon pou deles zot.
DEU.32.20	Mon pou gete sa ki zot pou devenir,
DEU.32.20	akoz zot en zenerasyon dezenere,
DEU.32.20	en bann zanfan san fidelite.
DEU.32.21	Zot ti rann mwan zalou avek bann fo bondye;
DEU.32.21	zot ti provok mwan avek zot bann zidol.
DEU.32.21	Alor, mon pou rann zot zalou
DEU.32.21	avek bann dimoun ki pa en pep,
DEU.32.21	provok zot avek en nasyon fou.
DEU.32.22	Annefe, en dife in ganny alimen par mon lakoler
DEU.32.22	ki pe brile ziska dan fon lemonn lanmor.
DEU.32.22	I devor later ek tou sa ki i prodwir.
DEU.32.22	I bril ziska fondasyon bann montanny.
DEU.32.23	Mon pou fer tou kalite maler tonm lo zot,
DEU.32.23	e tir tou mon bann fles kont zot.
DEU.32.24	Lafen pou afebli zot,
DEU.32.24	lafyev ek bann lepidemi pou devor zot.
DEU.32.24	Mon pou anvoy kont zot bann bebet feros
DEU.32.24	e venen bann bebet ki ranpe dan lapousyer.
DEU.32.25	Dimoun pou ganny masakre dan lari.
DEU.32.25	Dan bann lakaz, zennzan, zenn fiy,
DEU.32.25	pti baba ki ankor pe tete,
DEU.32.25	vyeyar avek seve blan
DEU.32.25	zot tou, zot pou mor avek lafreyer.
DEU.32.26	Mon ti'n mazinen detri zot konpletman
DEU.32.26	e fer zot disparet parmi bann imen.
DEU.32.27	Me mon ti per provokasyon lennmi.
DEU.32.27	Zot bann ladverser ava riske mal konpran
DEU.32.27	e dir: Nou lanmen ki pwisan
DEU.32.27	pa SENYER ki'n fer tousala.
DEU.32.28	Izrael i en nasyon ki pa konpran.
DEU.32.28	Zot napa okenn disernman.
DEU.32.29	Si zot ti saz, zot ti ava'n konpran sa;
DEU.32.29	zot ti ava'n disern zot lavenir.
DEU.32.30	Ki mannyer en zonm tousel i kapab atak mil,
DEU.32.30	de zonm pa kapab fer taye dis mil,
DEU.32.30	si zot Ros protekter pa ti'n vann zot
DEU.32.30	e SENYER pa ti'n livre zot
DEU.32.30	dan pouvwar lennmi?
DEU.32.31	Me zot protekter pa parey nou Ros protekter;
DEU.32.31	menm nou bann lennmi i rekonnet.
DEU.32.32	Zot boutir rezen i sorti dan en plan
DEU.32.32	ki sorti Sodonm
DEU.32.32	dan plantasyon rezen Gomor;
DEU.32.32	zot rezen i bann rezen anpwazonnen,
DEU.32.32	zot bann grap i anmer.
DEU.32.33	Zot diven i venen dragon,
DEU.32.33	pwazon vyolan bann serpan.
DEU.32.34	Sa en sekre ki mon'n kasyet,
DEU.32.34	ki'n sele parmi mon bann trezor.
DEU.32.35	Mwan ki fer vanzans,
DEU.32.35	mwan ki donn rekonpans
DEU.32.35	zour zot lipye ava glise,
DEU.32.35	akoz zour zot maler pa pe tarde,
DEU.32.35	zot desten pe ariv an vites.
DEU.32.36	Annefe, SENYER pour ziz son pep;
DEU.32.36	i pou pran pitye pour son bann serviter,
DEU.32.36	akoz i pou war ki zot lafors in fini
DEU.32.36	e ki nepli annan ni lesklav ni zonm lib.
DEU.32.37	Alor i ava dir: Oli zot bann bondye
DEU.32.37	kot zot ganny labri?
DEU.32.38	Oli sa ki ti manz lagres zot bann sakrifis
DEU.32.38	e bwar diven zot bann lofrann?
DEU.32.38	Zot devre leve e vin sekour zot,
DEU.32.38	oubyen vin protez zot.
DEU.32.39	Aprezan, gete!
DEU.32.39	Mwan menm mwan, zis mwan ki la;
DEU.32.39	napa en lot bondye apar mwan.
DEU.32.39	Mwan ki donn lanmor e ki donn lavi.
DEU.32.39	Mwan ki blese e ki geri.
DEU.32.39	Personn pa kapab delivre
DEU.32.39	sa enn ki dan mon lanmen.
DEU.32.40	Mon lev mon lanmen ver lesyel
DEU.32.40	e mon deklare:
DEU.32.40	Osi vre ki mon vivan pour touzour,
DEU.32.41	si mon fit mon lepe klate
DEU.32.41	e mon lanmen i pronons zizman,
DEU.32.41	mon pou vanz mon bann ladverser
DEU.32.41	e pey an retour sa bann ki ay mwan.
DEU.32.42	Mon pou fer mon bann fles soule avek disan
DEU.32.42	e mon lepe pou devor zot laser
DEU.32.42	avek disan bann blese ek bann prizonnyen,
DEU.32.42	bann lennmi avek seve long.
DEU.32.43	Bann nasyon! Aklanm son pep,
DEU.32.43	akoz SENYER pou vanz disan
DEU.32.43	son bann serviter
DEU.32.43	e son vanzans pou tonm lo son bann ladverser.
DEU.32.43	I ava fer peye sa bann ki ay li
DEU.32.43	e pirifye later son pep.
DEU.32.44	Moiz avek Zozye, garson Noun, ti vin repet tou bann parol sa kantik devan lepep.
DEU.32.45	Ler Moiz ti'n fini ansenny tou sa bann parol pep Izrael antye, 
DEU.32.46	i ti dir zot: Reflesi lo tou sa bann parol ki mon pe donnen an temwannyaz kont zot ozordi; ordonn ou bann zanfan pour gard zot, pour ki zot ava byen met an pratik tou bann parol sa lalwa.
DEU.32.47	Annefe, sa pa bann parol vid, me i zot lavi; par sa bann parol, zot ava viv lontan dan pei ki zot pe al pran posesyon, apre ki zot ava'n travers larivyer Zourden.
DEU.32.48	Sa menm zour, SENYER ti koz avek Moiz. I ti dir li:
DEU.32.49	Mont lo montanny Abarim, lo montanny Nebo ki dan pei Moab, anfas avek Zeriko, e get pei Kanaan ki mon pou donn bann Izraelit pour zot patrimwann. 
DEU.32.50	Ou pou mor la, lo sa montanny kot ou'n monte. Ou pou al rezwenn ou bann zanset, parey ou frer Aaron ki ti mor lo montanny Hor, kot i ti al rezwenn son bann zanset. 
DEU.32.51	Annefe, tou le de, zot ti dezobei mwan devan bann Izraelit pre avek sours Meriba ki Kades dan dezer Sin, ler zot pa ti rekonnet mon sentete parmi bann Izraelit. 
DEU.32.52	Ou ava kapab war sa pei devan ou; me ou pa pou antre dan sa pei ki mon pe al donn bann Izraelit.
DEU.33.1	La benediksyon ki Moiz, serviter Bondye ti prononse lo bann Izraelit avan son lanmor. 
DEU.33.2	I ti dir:
DEU.33.2	SENYER in vini sorti Sinai,
DEU.33.2	i'n aparet lo kote Seir,
DEU.33.2	i ti briye depi montanny Parann.
DEU.33.2	Pour zot, in vini depi rasanbleman Kades
DEU.33.2	avek bann milye lanz.
DEU.33.2	Dan son lanmen drwat,
DEU.33.2	i ti tenir flanbo lalwa.
DEU.33.3	Annefe, i ti kontan bann pep.
DEU.33.3	Tou son pep sen ki i proteze,
DEU.33.3	ti prostern devan ou
DEU.33.3	e aksepte ou bann lenstriksyon.
DEU.33.4	Moiz ti donn nou lalwa
DEU.33.4	koman posesyon pour lasanble Zakob.
DEU.33.5	Kan bann sef lepep ti rasanble
DEU.33.5	avek bann tribi Izrael,
DEU.33.5	SENYER ti zot lerwa dan Yesouroun.
DEU.33.6	Riben pou viv, i pa pou mor
DEU.33.6	menm si i pa nonbre.
DEU.33.7	La sa ki Moiz ti dir lo Zida:
DEU.33.7	SENYER! Ekout lavwa Zida,
DEU.33.7	e fer li retourn ver son pep.
DEU.33.7	Donn li lafors pou defann li.
DEU.33.7	Anmenn li sekour kont son bann ladverser.
DEU.33.8	La sa ki Moiz ti dir lo Levi:
DEU.33.8	Donn Levi, sa enn ki lwayal anver ou
DEU.33.8	ou Toumim ek ou Ourim.
DEU.33.8	Ou ti teste li Massa,
DEU.33.8	e ou ti provok li kot sours Meriba.
DEU.33.9	Lo size son papa ek son manman,
DEU.33.9	Moiz ti dir:
DEU.33.9	Mon pa konn zot.
DEU.33.9	I ti inyor son bann frer;
DEU.33.9	i pa ni rekonnet son bann zanfan.
DEU.33.9	Zot ti obzerv ou parol,
DEU.33.9	zot ti gard ou lalyans.
DEU.33.10	Zot ava ansenny Zakob ou bann regleman
DEU.33.10	e Izrael ou Lalwa.
DEU.33.10	Zot ava ofer lansan devan ou
DEU.33.10	e bann sakrifis konplet lo ou lotel.
DEU.33.11	SENYER! Beni son kouraz
DEU.33.11	e aksepte travay son lanmen.
DEU.33.11	Kas leren son bann ladverser,
DEU.33.11	ek sa bann ki ay li, pour ki zot pa lev ankor.
DEU.33.12	La sa ki Moiz ti dir konsernan tribi Benzamen:
DEU.33.12	I sa enn ki SENYER in prefere.
DEU.33.12	Avek li i repoz an sekirite.
DEU.33.12	SENYER i protez li tou le zour,
DEU.33.12	i repoz dan son lebra.
DEU.33.13	Pour tribi Zozef, Moiz ti dir:
DEU.33.13	Son later ava ganny beni par SENYER
DEU.33.13	avek bann zoli kado sorti dan lesyel
DEU.33.13	ek laroze ki sorti dan profonder.
DEU.33.14	Avek bann bon fri ki soley i prodwi
DEU.33.14	ek tou sa ki i fer pouse sak mwan.
DEU.33.15	Avek bann bon prodwi ki dan bann montanny;
DEU.33.15	ki egziste depi lontan,
DEU.33.15	sorti dan bann kolin annabondans.
DEU.33.16	Avek bann meyer fri ki later i kapab prodwir.
DEU.33.16	Faver sa enn ki aparet dan zarbis,
DEU.33.16	ava repoz lo latet Zozef,
DEU.33.16	lo fron sa enn ki'n ganny swazir
DEU.33.16	parmi son bann frer.
DEU.33.17	I parey son toro premye ne ki donn li laglwar.
DEU.33.17	Son bann korn i parey korn en bef sovaz.
DEU.33.17	I bat lepep avek, partou, lo later antye.
DEU.33.17	Sanmenm sa bann milyon pour Efraim
DEU.33.17	sanmenm sa bann milye pour Manase.
DEU.33.18	Lo Zabilon, Moiz ti dir:
DEU.33.18	Zabilon! Rezoui dan ou bann lekspedisyon,
DEU.33.18	e ou, Isakar, anba ou bann latant.
DEU.33.19	Zot pou konvok bann pep lo montanny.
DEU.33.19	La, zot ofer bann sakrifis parey lalwa i demande,
DEU.33.19	akoz zot eksplwat labondans lanmer
DEU.33.19	ek bann trezor ki kasyet dan disab.
DEU.33.20	Pour Gad, Moiz ti dir:
DEU.33.20	Loue sa enn ki elarzi teritwar Gad!
DEU.33.20	Gad i viv parey en lyon;
DEU.33.20	i desir lebra ek latet.
DEU.33.21	I swazir meyer par pour li;
DEU.33.21	i ti ganny par rezerve pour sef.
DEU.33.21	In vin sef lepep,
DEU.33.21	in egzekit lazistis SENYER
DEU.33.21	dapre bann regleman lo Izrael.
DEU.33.22	Lo Dann, Moiz ti dir:
DEU.33.22	Dann i parey en zenn lyon
DEU.33.22	ki lanse depi Basann.
DEU.33.23	Lo Neftali, Moiz ti dir:
DEU.33.23	Neftali in rasazye avek bann faver,
DEU.33.23	avek bann benediksyon SENYER.
DEU.33.23	I pran posesyon Was ek Sid pei.
DEU.33.24	Lo Aser, Moiz ti dir:
DEU.33.24	Aser ava ganny plis benediksyon parmi bann zanfan.
DEU.33.24	I ava en favori parmi son bann frer.
DEU.33.24	I ava ganny delwil annabondans.
DEU.33.25	Ou annan bann baro an fer e an bronz.
DEU.33.25	I ava an sekirite tou son lavi.
DEU.33.26	Moiz ti dir ankor:
DEU.33.26	Yesouroun! Personn pa parey Bondye.
DEU.33.26	I travers bann nyaz
DEU.33.26	pour li vin sekour ou.
DEU.33.27	Bondye ki egziste dan tou letan i en labri;
DEU.33.27	depi touzour son pwisans i gran.
DEU.33.27	I ti sas lennmi devan ou.
DEU.33.27	I ti dir: Detri zot!
DEU.33.28	Konmsa, Izrael i viv an sekirite;
DEU.33.28	sours Zakob i san traka
DEU.33.28	dan en pei dible ek diven,
DEU.33.28	kot lesyel i fer desann laroze.
DEU.33.29	Izrael! Ou byennere. Lekel ki parey ou?
DEU.33.29	En pep ki SENYER in sove;
DEU.33.29	ou boukliye ki sekour ou
DEU.33.29	ou lepe ki donn ou laviktwar.
DEU.33.29	Ou bann lennmi pou kourbe devan ou;
DEU.33.29	ou pou mars lo zot.
DEU.34.1	Moiz ti kit laplenn Moab e mont lo montanny Nebo, lo latet montanny Pisga ki anfas avek Zeriko. La, SENYER ti montre li pei antye: Depi Galaad ziska Dann, 
DEU.34.2	teritwar antye Neftali, tou teritwar pei Efraim ek Manase, teritwar antye pei Zida, ziska lanmer Mediterane; 
DEU.34.3	rezyon Negev ek Laplenn, vale Zeriko, lavil bann palmye, ziska Soar.
DEU.34.4	SENYER ti dir li, “Sanmenm sa pei ki mon ti'n promet Abrahanm, Izaak ek Zakob ler mon ti dir zot: Mon pou donn ou desandans sa pei. Mon'n fer ou war sa pei avek ou prop lizye, me ou pa pou antre.”
DEU.34.5	Moiz, serviter SENYER, ti mor la dan pei Moab, parey SENYER ti'n deside. 
DEU.34.6	SENYER ti anter li dan en vale dan pei Moab, anfas avek Bet-Peor. Ziska ozordi, personn pa konn landrwa kot i ti ganny antere. 
DEU.34.7	Moiz ti annan 120 an kan i ti mor. Son lizye ti ankor bon e i ti ankor for e son lafors pa ti'n diminyen. 
DEU.34.8	Bann Izraelit ti pler Moiz pandan 30 zour dan laplenn Moab. Apre, sa bann zour dey pour Moiz ti fini.
DEU.34.9	Zozye, garson Noun, ti ranpli avek lasazes. Annefe, Moiz ti'n poz son lanmen lo li. Bann Izraelit ti obei li e fer tou sa ki SENYER ti'n komande par lentermedyer Moiz.
DEU.34.10	Zanmen en lot profet parey Moiz in leve dan Izrael. SENYER ti koz avek li fas a fas. 
DEU.34.11	Ti napa personn koman li par ki SENYER ti anvoy fer bann siny ek bann mervey dan pei Lezip, kont Faraon ek tou son bann serviter dan pei antye. 
DEU.34.12	Moiz ti annan en gran pouvwar. I ti akonpli bann mervey ek bann aksyon terib devan pep Izrael.
JOS.1.1	Apre lanmor Moiz, serviter SENYER, SENYER ti koz avek Zozye, garson Noun e asistan Moiz. 
JOS.1.2	I ti dir li, “Mon serviter Moiz in mor. Aprezan, leve, travers larivyer Zourden, ou avek tou sa pep e antre dan sa pei ki mon pe donn bann Izraelit. 
JOS.1.3	Parey mon ti dir Moiz, partou kot zot lipye pou marse, mon pou donn zot. 
JOS.1.4	Zot frontyer pou pran depi dezer, dan Sid ziska Liban dan Nor, e al ziska gran larivyer Efrat, tou pei bann Hitit, ziska lanmer Mediterane dan Was. 
JOS.1.5	Personn pa pou tenir devan ou, tou dilon ou lavi. Mon pou avek ou, parey mon ti avek Moiz. Mon pou touzour avek ou. Mon pa pou abandonn ou. 
JOS.1.6	Reste for e pran kouraz, akoz ou ki pou fer sa pep pran posesyon sa pei ki mon'n promet pour donn zot zanset. 
JOS.1.7	Reste for e pran kouraz. Fer sir ou obei tou bann lalwa ki mon serviter Moiz ti ordonn ou. Pa tourn ni adrwat, ni agos, e ou ava reisi partou kot ou ava ale. 
JOS.1.8	Sa liv lalwa pa pou kit ou labous. Ou ava medit lo li lizour e lannwit, pour ki ou ava azir dapre tou sa ki'n ekri. Konmsa, ou ava prospere e ou ava reisi. 
JOS.1.9	Pa mon'n ordonn ou: Reste for, pran kouraz. Pa per, pa tranble, akoz SENYER, ou Bondye, i avek ou partou kot ou pou ale.”
JOS.1.10	Alor, Zozye ti donn lord bann sef parmi lepep: 
JOS.1.11	Pas partou dan kan e donn lepep sa lord: Prepar zot, akoz dan trwa zour zot pe travers larivyer Zourden, pour pran posesyon sa pei ki SENYER, zot Bondye pe donn zot.
JOS.1.12	Zozye ti dir avek bann Ribenit, Gadit ek demi tribi Manase, 
JOS.1.13	“Rapel sa ki Moiz, serviter SENYER, ti dir zot ler i ti deklare: SENYER, zot Bondye i donn zot en landrwa repo; i donn zot sa pei. 
JOS.1.14	Zot bann fanm, zot bann zanfan, e zot troupo ava reste dan sa pei ki Moiz in donn zot lot kote larivyer Zourden. Me tou zot vayan gerye ava travers larivyer avek zot zarm devan zot bann frer ki zot ava ede, 
JOS.1.15	ziska ki SENYER in donn zot osi repo, e ki zot osi, zot ava'n pran posesyon sa pei ki SENYER in donn zot. Apre, zot ava retournen e pran posesyon pei sitye dan Les larivyer Zourden e ki Moiz, serviter SENYER, ti donn zot.”
JOS.1.16	Zot ti reponn Zozye, “Nou pou fer tou sa ki ou'n ordonn nou; e kot ou anvoy nou, nou pou ale. 
JOS.1.17	Nou pou obei ou parey nou'n obei Moiz. SENYER, ou Bondye ava avek ou parey i ti avek Moiz! 
JOS.1.18	Sa ki revolte e ki dezobei ou lord e pa obei tou ou parol, pou ganny touye. Reste for e pran kouraz.”
JOS.2.1	Apre, Zozye, garson Noun, ti anvoy an sekre depi Sitim, de zonm koman espyon. I ti dir zot, “Al eksplor pei, ek lavil Zeriko.” Alor, zot ti ale e zot ti pas lannwit dan lakaz en prostitye ki ti apel Rahab. 
JOS.2.2	Lerwa Zeriko ti ganny dir: Bann Izraelit in vini isi aswar pour espyonn pei. 
JOS.2.3	Alor, lerwa Zeriko ti fer dir Rahab, “Fer sorti sa bann zonm ki'n antre dan ou lakaz akoz zot in vin espyonn pei!”
JOS.2.4	Me Rahab ti resevwar sa de zonm, e kasyet zot. I ti dir, “I vre bann zonm in vin kot mwan, me mon pa ti konnen kote zot sorti. 
JOS.2.5	Me, avan ferm laport lavil aswar, zot in ale. Kote zot in ale, mon pa konnen. Si ou pourswiv zot toudswit, ou ava atrap zot.” 
JOS.2.6	Sepandan, i ti'n anmenn zot lo twa son lakaz e kasyet zot parmi bann lapay len ki ti'n ganny tale la. 
JOS.2.7	Alor, bann zonm lerwa ti pourswiv zot dan direksyon larivyer Zourden, ziska kot larivyer i pli sek. Osito ki zot ti'n sorti, laport lavil ti ganny fermen.
JOS.2.8	Avan ki bann espyon ti al dormi, Rahab ti mont lo twa son lakaz. 
JOS.2.9	I ti dir zot, “Mon konnen ki SENYER in donn zot sa pei, e lafreyer in tonm lo nou, e tou zabitan sa pei pe tranble devan zot. 
JOS.2.10	Nou'n tande ki mannyer SENYER ti fer sek lanmer Rouz devan zot, ler zot ti sorti Lezip, e tou sa ki zot ti fer avek sa de lerwa Amorit, Sihonn ek Og ki zot ti detri konpletman, dan Les larivyer Zourden. 
JOS.2.11	De ki nou ti aprann sa nouvel, nou ti perdi kouraz, nou lebra ti tonbe akoz zot. Annefe, SENYER, zot Bondye i sa Bondye lao dan lesyel, e anba lo later. 
JOS.2.12	Aprezan ki mon'n tret zot avek lwayote, fer serman avek mwan devan SENYER, ki zot pou tret mon fanmir avek bonte. Donn mwan en siny pour ki mon ava kapab fer zot konfyans. 
JOS.2.13	Promet mwan ki zot pou eparny mon papa, mon manman, mon bann frer, mon bann ser, e tou sa ki zot annan; e pa les nou ganny touye!”
JOS.2.14	Sa bann zonm ti dir li, “Nou ava donn nou lavi pour ou, a kondisyon ki ou pa rakont personn sa ki nou'n vin fer isi. Alor, kan SENYER ava donn nou sa pei, nou ava tret ou avek bonte ek lwayote.”
JOS.2.15	Apre, i ti fer desann sa de espyon avek en lakord par en lafnet, akoz son lakaz ti lo miray lavil. 
JOS.2.16	I ti dir zot, “Al dan montanny, pa les bann zonm ki pe pourswiv zot rankontre zot. Kasyet laba pandan trwa zour, ziska ki zot retournen. Apre, zot ava kapab kontiny zot semen.”
JOS.2.17	Bann zonm ti dir li, “Nou ava tenir sa serman ki ou'n fer nou fer, 
JOS.2.18	si ler nou anvai pei, ou atas sa lakord rouz avek sa lafnet kot ou ti fer nou desann. Ou ava osi rasanble ou papa, ou manman, ou bann frer e tou ou fanmir kot ou. 
JOS.2.19	Si enn parmi zot i sorti deor sa lakaz e al lo semen, i pou responsab son prop lanmor e nou, nou ava kit. Me, si okenn dimoun ki dan ou lakaz i ganny atake, alor nou, nou ava responsab. 
JOS.2.20	Me si ou rakont sa ki nou'n vin fer, alor nou pa pou oblize tenir sa serman ki ou'n fer nou fer.” 
JOS.2.21	I ti dir zot, “Dakor, parey zot in dir!” I ti les zot sorti e zot ti ale. Apre, i ti anmar sa lakord rouz avek son lafnet.
JOS.2.22	Zot ti ale e ariv dan montanny kot zot ti reste trwa zour, ziska ler bann ki ti pe pourswiv zot, ti retournen. Bann ki ti pe pourswiv zot, ti'n rod zot partou kot zot ti'n ale, me zot pa ti war nanryen. 
JOS.2.23	Answit, sa de zonm ti desann depi montanny, travers larivyer Zourden. Zot ti ariv kot Zozye, garson Noun. Zot ti rakont li tou sa ki ti'n ariv zot. 
JOS.2.24	Zot ti dir Zozye, “Nou asire ki SENYER in donn nou sa pei. Tou bann zabitan pe tranble devan nou.”
JOS.3.1	Zozye ti leve granmaten e kit Sitim avek tou bann Izraelit. I ti ariv kot larivyer Zourden, kot zot ti kanpe avan travers larivyer. 
JOS.3.2	Trwa zour plitar, bann sef ti pas dan kan, 
JOS.3.3	e donn lepep sa lord: Kan zot ava war bann pret-levit pe anmenn Kof Lalyans SENYER, zot Bondye, zot ava kit sa landrwa e swiv zot. 
JOS.3.4	Zanmen zot in pas isi avan; konmsa zot ava konn semen. Selman, pa aprose; zot ava gard en distans anviron en kilomet deryer.
JOS.3.5	Alor, Zozye ti dir lepep, “Pirifye zot, akoz demen, SENYER pou fer bann mervey parmi zot.” 
JOS.3.6	Zozye ti dir bann pret, “Pran Kof lalyans e pas devan lepep.” Zot ti pran Kof lalyans e zot ti mars devan lepep.
JOS.3.7	SENYER ti dir Zozye, “Ozordi mon pou konmans fer ou grandi devan pep Izrael antye. Konmsa, zot ava konnen ki mon pou avek ou parey mon ti avek Moiz. 
JOS.3.8	Ou ki pou donn sa lord bann pret ki anmenn Kof lalyans: Ler zot ava ariv obor larivyer Zourden, zot ava reste debout dan larivyer.”
JOS.3.9	Alor, Zozye ti dir bann Izraelit, “Aprose e ekout sa ki SENYER, zot Bondye in dir.” 
JOS.3.10	Zozye ti dir: La ki mannyer zot ava konnen ki Bondye vivan i parmi zot, e ki i pou sas bann Kananeen, bann Hitit, bann Hivit, bann Perizit, bann Girgasit, bann Amorit e bann Zebizit devan zot. 
JOS.3.11	Annefe, Kof Lalyans SENYER later antye pou travers larivyer Zourden devan zot. 
JOS.3.12	Aprezan, swazir 12 zonm dan bann tribi Izrael, enn par sak tribi. 
JOS.3.13	Kan bann pret ki anmenn Kof Lalyans SENYER, later antye ava poz zot lipye dan delo larivyer Zourden, delo par anler dan larivyer Zourden pou aret koule, e vin an ta.
JOS.3.14	Ler lepep ti kit zot latant pou travers larivyer Zourden, bann pret ki ti anmenn Kof lalyans ti mars devan lepep. 
JOS.3.15	Pandan letan larekolt, larivyer Zourden ti deborde. De ki sa bann ki ti pe anmenn Kof lalyans ti ariv kot larivyer Zourden e ki lipye bann pret ki ti pe anmenn Kof lalyans ti tous delo dan larivyer Zourden, 
JOS.3.16	delo ti aret koule, e delo ki pli o ti reste an plas lo en long distans ziska Adan, en lavil ki akote Sartann. Par anba, delo larivyer ki ti pe koul dan direksyon lanmer Araba, lanmer Mor, ti konpletman sek. Alor, lepep ti travers vizavi Zeriko. 
JOS.3.17	Bann pret ki ti pe anmenn Kof Lalyans SENYER ti debout kot later ti sek, dan milye larivyer Zourden, ziska ki nasyon antye ti'n fini travers larivyer Zourden.
JOS.4.1	Kan tou pep Izrael ti'n fini travers larivyer Zourden, SENYER ti dir Zozye, 
JOS.4.2	“Swazir douz zonm parmi lepep, enn dan sak tribi, 
JOS.4.3	e donn zot sa lord: Zot ava anmas douz ros dan milye larivyer Zourden, dan landrwa kot bann pret ti debout. Anmenn sa bann ros avek zot, e depoz zot la kot zot ava pas lannwit.”
JOS.4.4	Alor, Zozye ti apel sa douz zonm ki i ti'n swazir parmi bann Izraelit, enn dan sak tribi. 
JOS.4.5	Zozye ti dir zot: Pas devan Kof Lalyans SENYER, zot Bondye dan milye larivyer Zourden, e pran sakenn en ros lo zot zepol, enn pour sak tribi Izrael. 
JOS.4.6	Sa bann ros ava vin en siny parmi zot. Dan lavenir, kan zot bann zanfan ava demann zot: Ki savedir sa bann ros pour zot? 
JOS.4.7	Zot ava reponn ki delo larivyer Zourden ti koup an de devan Kof Lalyans SENYER. Kan Kof ti pas dan larivyer Zourden, delo Zourden ti koup an de. Konmsa, sa bann ros ava vin en memoryal pour bann Izraelit.
JOS.4.8	Bann Izraelit ti fer parey Zozye ti'n ordonn zot. Zot ti pran 12 ros dan milye larivyer Zourden, enn pour sak tribi Izrael, parey SENYER ti'n ordonn Zozye. Zot ti anmenn sa bann ros kot zot ti pe kanpe e depoz zot la. 
JOS.4.9	Zozye ti osi fer dres 12 ros e met zot dan milye larivyer Zourden, kot bann pret ki ti anmenn Kof lalyans ti'n debout. Sa bann ros i ankor la ozordi. 
JOS.4.10	Bann pret ki ti pe anmenn Kof lalyans ti reste debout dan milye Larivyer Zourden, ziska ki tou sa ki SENYER ti'n ordonn Zozye pou dir lepep, ti'n ganny egzekite e parey sa ki Moiz ti'n ordonn Zozye.
JOS.4.11	Ler tou dimoun ti'n fini travers larivyer Zourden, Kof SENYER ek bann pret ti travers devan lepep. 
JOS.4.12	Bann zonm arme dan tribi Riben ek Gad, e demi tribi Manase ti pas devan pep Izrael, parey Moiz ti'n ordonn zot. 
JOS.4.13	Anviron 40,000 zonm arme, ti travers larivyer Zourden devan SENYER, pare pour konba. Zot ti al dan direksyon laplenn sek Zeriko. 
JOS.4.14	Sa ki SENYER ti fer sa zour, ti fer pep Izrael antye ganny gran respe pour Zozye, parey zot ti respekte Moiz toultan son lavi. 
JOS.4.15	Answit, SENYER ti dir Zozye, 
JOS.4.16	“Ordonn bann pret ki pe anmenn Kof lalyans pou sorti dan larivyer Zourden.” 
JOS.4.17	Alor, Zozye ti donn sa lord bann pret, “Monte, sorti dan larivyer Zourden.” 
JOS.4.18	Ler bann pret ki ti pe anmenn Kof Lalyans SENYER ti sorti dan milye larivyer Zourden, e koman zot ti lev zot lipye pour al dan direksyon later, delo larivyer Zourden ti rekonmans koule e deborde lo sak kote, parey avan.
JOS.4.19	Lepep ti travers larivyer Zourden dizyenm zour premye mwan. Zot ti kanp obor lavil Gilgal, dan Les frontyer Zeriko. 
JOS.4.20	Dan Gilgal, Zozye ti fer dres sa 12 ros ki zot ti'n pran dan larivyer Zourden. 
JOS.4.21	I ti dir avek bann Izraelit, “Plitar, kan bann zanfan ava demann zot paran: Ki savedir sa bann ros? 
JOS.4.22	Alor, zot ava fer zot bann zanfan konnen ki pep Izrael ti travers larivyer Zourden isi, dan sek. 
JOS.4.23	Annefe, SENYER, zot Bondye ti fer sek larivyer Zourden pour zot, ziska ki zot ti'n fini traverse, parey SENYER, zot Bondye ti fer sek lanmer Rouz pour nou, ziska ki nou ti'n fini traverse. 
JOS.4.24	Konmsa, tou bann pep lo later ava konnen ki lanmen SENYER i pwisan, e ki zot touzour annan respe pour SENYER, zot Bondye.”
JOS.5.1	Kan tou bann lerwa Amorit ki ti reste dan Was, lot kote larivyer Zourden, ek tou bann lerwa Kananeen ki ti reste lo bor lanmer Mediterane ti'n tande ki SENYER ti'n fer sek delo larivyer Zourden, ziska ki bann Izraelit ti'n fini traverse, zot ti per e perdi kouraz devan pep Izrael.
JOS.5.2	Dan sa letan, SENYER ti dir Zozye, “Fer kouto avek ros e ou ava sirkonsi, sa nouvo zenerasyon Izraelit.” 
JOS.5.3	Alor, Zozye ti fer bann kouto avek ros, e i ti sirkonsi bann Izraelit dan sa landrwa ki'n ganny apele montanny Sirkonsizyon. 
JOS.5.4	La, akoz Zozye ti sirkonsi zot: Tou lepep ki ti'n sorti Lezip, bann mal, bann gerye, ti'n deza mor dan dezer pandan vwayaz letan zot ti pe sorti Lezip. 
JOS.5.5	Tou lepep ki ti'n sorti Lezip ti'n sirkonsi; me bann ki ti ne dan semen, dan dezer, dan semen sorti Lezip, pa ti ankor ganny sirkonsi. 
JOS.5.6	Annefe, pep Izrael ti'n mars pandan 40 an dan dezer, ziska ki tou sa nasyon ti'n disparet, bann gerye ki ti'n sorti Lezip ki pa ti'n ekout SENYER. SENYER ti'n fer serman ki sa bann zonm pa pou war sa pei ki i ti'n promet avek zot bann zanset pour donn nou, sa pei kot dile ek dimyel i koule. 
JOS.5.7	Se sa zenn zenerasyon, ki pa ti ankor ganny sirkonsi, ki Zozye ti sirkonsi. Annefe, zot pa ti'n ganny sirkonsi, akoz zot pa ti'n ganny sirkonsi pandan ki zot ti dan semen. 
JOS.5.8	Apre ki nasyon antye ti'n ganny sirkonsi, zot ti reste dan kan dan zot latant, ziska ki zot ti'n geri. 
JOS.5.9	SENYER ti dir Zozye, “Ozordi mon'n roul dezoner Lezip, lwen avek zot.” Pour sa rezon, sa landrwa in ganny apele Gilgal, ziska ozordi.
JOS.5.10	Pep Izrael ti kanpe Gilgal, e la, dan laplenn dezer Zeriko, zot ti selebre Pak aswar, katorzyenm zour sa mwan. 
JOS.5.11	Lannmen lafet Pak, zot ti manz pour premye fwa, bann prodwi ki pous dan pei: Dipen san lelven ek bann legren griye. 
JOS.5.12	Lannmen ki zot ti manz bann prodwi pei, lamann ti aret tonbe. Bann Izraelit ti nepli ganny lamann. Sa menm lannen, zot ti manz bann prodwi Kanaan.
JOS.5.13	En zour, pandan ki Zozye ti Zeriko, i ti lev lizye e i ti war en zonm debout devan li, son lepe dan son lanmen. Zozye ti mars dan son direksyon. I ti dir li, “Eski ou pour nou, oubyen pour nou lennmi?”
JOS.5.14	I ti reponn, “Mon sef larme SENYER; mon'n fek arive.”
JOS.5.14	Zozye ti tonm lafas ater. I ti dir, “Mon senyer! Ki oule mon fer?”
JOS.5.15	Sef larme SENYER ti dir Zozye, “Tir ou sandal dan ou lipye; kot ou pe debout i en later sen.” Zozye ti obei li.
JOS.6.1	Lavil Zeriko ti konpletman fermen devan pep Izrael. Personn pa ti ni antre, ni sorti. 
JOS.6.2	SENYER ti dir Zozye, “Gete! Mon'n livre Zeriko dan ou lanmen, son lerwa ek son bann vayan gerye. 
JOS.6.3	Zot tou bann gerye, zot ava fer letour lavil; zot ava fer letour lavil en fwa par zour pandan sis zour. 
JOS.6.4	Set pret avek tronpet korn bouk, ava mars devan Kof lalyans. Setyenm zour, zot ava fer set letour lavil e bann pret ava soufle tronpet. 
JOS.6.5	Ler zot ava antann tronpet korn bouk soufle, lepep antye ava kriye avek en gran laklamasyon. Alor, miray lavil ava tonm plat ater e lepep ava atake drwat devan zot.”
JOS.6.6	Zozye, garson Noun, ti konvok bann pret. I ti dir zot, “Pran Kof lalyans. Set pret ava anmenn set tronpet korn bouk devan Kof Lalyans SENYER.” 
JOS.6.7	Apre, i ti dir lepep, “Ale! Fer letour lavil. Bann gerye avangard ava pas devan Kof Lalyans SENYER.”
JOS.6.8	Parey Zozye ti'n ordonn lepep, sa set pret ki ti pe anmenn sa set tronpet korn bouk ti mars devan SENYER an souflan zot tronpet; Kof Lalyans SENYER ti swiv zot. 
JOS.6.9	Bann gerye avangard ti mars devan bann pret ki ti pe soufle tronpet. Aryergard ti swiv Kof lalyans pandan ki bann tronpet ti kontinyen soufle. 
JOS.6.10	Zozye ti donn lepep sa lord: Zot pa pou fer okenn laklamasyon, ni okenn tapaz, ni koze, ziska zour mon ava dir zot: Lans en laklamasyon.
JOS.6.11	Kof SENYER ti fer letour lavil. Zot ti fer en letour. Apre, zot ti retourn dan kan kot zot ti pas lannwit. 
JOS.6.12	Zozye ti leve granmaten, e bann pret ti repran Kof SENYER. 
JOS.6.13	Sa set pret ki ti pe anmenn sa set tronpet korn bouk devan Kof SENYER ti mars devan an souflan tronpet. Bann gerye arme ti mars devan zot. Aryergard ti vin apre Kof Lalyans SENYER, lo son bann tronpet.
JOS.6.14	Dezyenm zour, zot ti fer en fwa letour lavil; apre, zot ti retourn dan kan. Zot ti fer sa pandan sis zour.
JOS.6.15	Setyenm zour, zot ti leve granmaten, avan soley leve e zot ti refer letour lavil parey avan. Sa zour, zot ti fer set fwa letour lavil.
JOS.6.16	Apre setyenm letour, bann pret ti sonn zot tronpet. Zozye ti dir lepep: Kriy for, akoz SENYER in donn zot sa lavil. 
JOS.6.17	Me lavil avek tou sa ki ladan, i devre ganny detri pour SENYER. Zis Rahab, sa prostitye, tou son fanmir ki kot li, e tou sa ki i posede, ava ganny eparnyen, akoz i ti kasyet bann mesaze ki nou ti'n anvoye. 
JOS.6.18	Selman, fer atansyon zot pa pran nanryen ki devre ganny detri pour SENYER. Si zot fer sa, maler ek destriksyon pou tonm lo kan Izrael. 
JOS.6.19	Larzan ek lor, tou bann lobze an bronz e an fer, ava ganny konsakre pour SENYER; zot ava ganny met dan trezor SENYER.
JOS.6.20	Alor, lepep ti kriye, e bann tronpet ti sonnen. De ki lepep ti antann son bann tronpet, zot ti kriye, e miray ti degrengole. Deswit, pep Izraelit ti lans devan, atak lavil e kaptir li. 
JOS.6.21	Zot ti detri tou sa ki ti annan dan lavil e masakre zonm, fanm, zenn ek vye, bef, mouton ek bourik.
JOS.6.22	Zozye ti'n dir sa de zonm ki ti'n al espyonn pei: Antre dan lakaz sa prostitye e fer li sorti avek tou sa ki pour li, dapre serman ki zot ti'n fer avek li. 
JOS.6.23	Alor, sa bann zennzan, bann espyon, ti ale e fer Rahab sorti avek son papa, son manman, son bann frer, tou sa ki i ti annan e tou manm son klan. Zot ti ganny enstale an deor kan Izrael. 
JOS.6.24	Zot ti met dife dan lavil avek tou sa ki ti ladan, eksepte larzan, lor, bann lobze an bronz, an fer ki zot ti met dan trezor SENYER. 
JOS.6.25	Zozye ti sov lavi Rahab, sa prostitye, ensi ki tou bann manm son fanmir e tou sa ki i ti annan. Depi sa zour, i reste parmi Izrael, akoz i ti'n kasyet bann mesaze ki Zozye ti'n anvoye pour eksplor Zeriko.
JOS.6.26	Zozye, ti fer pronons sa serman:
JOS.6.26	Sa enn ki esey rekonstri lavil Zeriko,
JOS.6.26	pou ganny malediksyon SENYER.
JOS.6.26	I pou met fondasyon kont lavi son premye garson;
JOS.6.26	i pou konstri bann laport kont lavi son dernyen garson.
JOS.6.27	SENYER ti avek Zozye, e son renonmen ti gran atraver pei antye.
JOS.7.1	Bann Izraelit ti komet en pese grav konsernan bann lobze ki SENYER ti'n defann pran: Akan, garson Karmi, garson Zabdi, garson Zera, ki sorti dan tribi Zida ti'n pran serten sa bann lobze ki ti devre ganny detri. Alor, SENYER ti ankoler kont pep Izrael.
JOS.7.2	Depi Zeriko, Zozye ti anvoy detrwa zonm dan lavil Ai ki pros avek Bet-Aven, Les ek lavil Betel. I ti dir zot, “Monte, al espyonn sa pei.” Bann zonm ti al espyonn lavil Ai.
JOS.7.3	Ler zot ti retournen, zot ti dir Zozye, “Pa bezwen anvoy tou lepep atake. Anviron 2,000 a 3,000 zonm ava ase pour pran Ai. Pa fatig tou lepep, akoz napa bokou zabitan.”
JOS.7.4	Alor, anviron 3,000 zonm parmi lepep ti monte pour atake; me zot ti bezwen sove devan bann zonm Ai. 
JOS.7.5	Bann zonm Ai ti touy anviron 36 Izraelit. Zot ti pourswiv zot depi laport lavil ziska Sebarim, e bat zot an desandan. Bann Izraelit ti perdi kouraz, zot leker ti fonn.
JOS.7.6	Alor, Zozye, ensi ki bann ansyen dan Izrael, ti desir zot lenz, tonm lafas ater devan Kof Lalyans SENYER, ziska aswar. Zot ti zet lapousyer lo zot latet. 
JOS.7.7	Zozye ti dir, “Senyer BONDYE, akoz ou'n fer sa pep travers larivyer Zourden zis pour livre nou dan lanmen bann Amorit e detri nou? Nou ti'n devre reste lot kote larivyer Zourden! 
JOS.7.8	Pardon SENYER, me ki mon kapab dir, la ki Izrael in vir ledo e sove devan son bann lennmi! 
JOS.7.9	Bann Kananeen ek tou bann zabitan pei, ler zot pou antann sa ki'n arive, pou anserkle nou, detri nou e detri nou non dan sa pei. Ki mannyer ou pou fer rekonnet ou gran renonmen?”
JOS.7.10	SENYER ti dir Zozye, “Leve! Akoz ou'n tonm lafas ater? 
JOS.7.11	Izrael in fer pese; zot in kas mon lalyans ki mon ti'n fer avek zot. Zot in pran serten lobze ki ti devre ganny detri; zot in vole e kasyet sa bann lobze vole parmi zot bann posesyon. 
JOS.7.12	Pour sa rezon, Izrael pou nepli kapab fer fas avek son bann lennmi. Zot pou taye devan zot lennmi, akoz zot osi, zot pou ganny detri! Mon pou nepli avek zot, si zot pa fer disparet parmi zot, sa bann lobze ki ti devre ganny detri. 
JOS.7.13	Leve aprezan! Konsakre lepep! Dir zot: Pirifye zot pour demen, akoz la sa ki SENYER, Bondye Izrael i deklare: Izrael! I annan parmi zot, bann byen ki mon ti'n donn lord pour detri. Zot pa pou kapab fer fas avek zot bann lennmi osi lontan ki zot pa fer disparet parmi zot, sa bann lobze ki mon'n donn lord pour detri. 
JOS.7.14	Demen bomaten, zot ava prezant zot devan mwan, tribi par tribi. Sa tribi ki SENYER ava swazir, ava prezant li, klan par klan. Sa klan ki SENYER ava swazir ava prezant li fanmir par fanmir. Sa fanmir ki SENYER ava swazir, ava prezant li, zonm par zonm. 
JOS.7.15	Sa enn ki ganny trouve an posesyon bann lobze vole, pou ganny brile, li, avek tou sa ki i posede. I pa'n montre respe pour lalyans SENYER, e i'n komet en fot terib dan Izrael.”
JOS.7.16	Alor, lannmen granmaten, Zozye ti fer Izrael aprose tribi par tribi. Tribi Zida ki ti ganny swazir. 
JOS.7.17	I ti fer tribi Zida aprose par klan, e klan Zera ti ganny swazir. I ti prezant klan Zera, zonm par zonm, e Zabdi ti ganny swazir. 
JOS.7.18	I ti prezant son fanmir, zonm par zonm. Akan, garson Karmi e garson Zabdi sorti dan tribi Zida ti ganny swazir.
JOS.7.19	Alor Zozye ti dir Akan, “Mon garson! Rann glwar SENYER Bondye Izrael e rekonnet ou fot devan li. Dir mwan ki ou'n fer, pa kasyet nanryen avek mwan.”
JOS.7.20	Akan ti reponn Zozye, “I vre! Mwan ki'n fer pese kont SENYER, Bondye Izrael. La sa ki mon ti fer: 
JOS.7.21	Mon ti war parmi bann piyaz lager, en manto sorti Sinear, de kilo larzan ek en lengo lor ki ti pez en demi kilo, mon ti anvi; alor, mon'n pran. Mon'n anter dan mon latant; larzan i dan fon.”
JOS.7.22	Zozye ti anvoy bann mesaze ki ti tay kot latant. Tou ti la, kasyet dan latant, larzan dan fon. 
JOS.7.23	Zot ti pran tou sa ki ti dan latant e zot ti anmenn kot Zozye ek pep Izrael, e depoz tou devan SENYER. 
JOS.7.24	Zozye ek tou bann Izraelit, ti pran Akan, garson Zera, larzan, manto ek lengo lor. Zot ti osi pran son bann garson, son bann fiy, tou son bef, bourik, son kabri, son latant avek tou sa ki i ti posede. Alor, bann Izraelit ek Zozye ti anmenn tousala dan vale Akor. 
JOS.7.25	Zozye ti dir, “Akoz ou'n anmenn maler lo nou? La ozordi, SENYER in anmenn maler lo ou!” Izrael antye ti saboul li. Lepep ti bril zot e saboul zot avek ros. 
JOS.7.26	Zot ti met en gro ta ros lo li, ki ankor la ozordi. Alor, gran lakoler SENYER ti kalme. Pour sa rezon, sa vale i apel: Vale Akor ziska ozordi.
JOS.8.1	SENYER ti dir Zozye, “Pa per, pa dekouraze! Pran ou bann gerye, monte e atak Ai. La mon livre dan ou lanmen lerwa Ai, son pep, son lavil ek son pei. 
JOS.8.2	Ou ava tret Ai ek son lerwa parey ou ti tret Zeriko ek son lerwa. Sepandan, zot ava kapab pran bann byen ki zot ava kaptire, ensi ki bann zannimo. Prepar en latak sirpriz kont lavil, par deryer.”
JOS.8.3	Zozye avek tou son bann gerye, ti met li pare pour al atak Ai. I ti swazir 30,000 vayan gerye ki i ti anvoy dan lannwit, 
JOS.8.4	avek sa lord: Atansyon! Zot ava prepar en latak sirpriz lo lavil, par deryer. Reste pre avek lavil; met zot tou pare. 
JOS.8.5	Mwan, avek tou lepep ki akonpanny mwan, nou pou apros lavil. Kan bann zonm Ai pou sorti kont nou, nou pou taye, parey nou ti fer premye fwa. 
JOS.8.6	Zot pou pourswiv nou ziska ki nou ava'n anmenn zot lwen avek lavil; akoz zot ava dir: Zot pe sove devan nou parey zot ti fer avan. Letan nou pe sove devan zot, 
JOS.8.7	zot ava sorti dan zot landrwa kasyet e pran lavil, akoz SENYER, zot Bondye in livre li dan zot lanmen. 
JOS.8.8	Apre ki zot ava'n pran lavil, met dife, bril li, parey SENYER ti ordonnen. Gete! Sa i en lord ki mon donn zot. 
JOS.8.9	Alor, Zozye ti anvoy zot e zot ti pran pozisyon pour zot latak sirpriz. Zot ti enstal zot ant Betel ek Ai, lo kote Was avek Ai. Zozye ti pas lannwit parmi lepep.
JOS.8.10	Zozye ti lev granmaten, enspekte lepep e answit, i ti pas devan lepep avek bann ansyen dan Izrael, e al atak Ai. 
JOS.8.11	Tou bann gerye ki ti avek li ti monte e zot ti'n ariv anfas avek lavil. Zot ti kanp lo kote Nor avek Ai; en ranpar ti separ zot avek lavil. 
JOS.8.12	I ti pran anviron 5,000 zonm e i ti fer zot kasyet ant Betel ek Ai, Was avek lavil. 
JOS.8.13	Lepep ti'n etabli son kan lo kote Nor avek lavil, e son aryergard ti lo kote Was. Zozye ti pas sa lannwit dan vale.
JOS.8.14	Kan lerwa Ai ti war sa, li avek tou son pep, bann zonm dan lavil ti leve deswit pour al dan landrwa kot zot ti'n met dakor, pour al konbat bann Izraelit dan direksyon vale Zourden. Me i pa ti konnen ki en latak par deryer lavil ti'n ganny prepare. 
JOS.8.15	Zozye ek Izrael antye ti fer sanblan sove devan zot e tay dan direksyon dezer. 
JOS.8.16	Tou bann zabitan dan lavil ti ganny apele pour pourswiv zot. Alor, zot ti pourswiv Zozye e zot ti ganny koupe avek lavil. 
JOS.8.17	Tou zabitan Ai ek Betel ti'n sorti pour pourswiv bann Izraelit. Zot ti'n les lavil san defans pour zot al pourswiv Izrael.
JOS.8.18	Alor, SENYER ti dir Zozye, “Lev ou zarm ki dan ou lanmen dan direksyon Ai, akoz mon pe al livre ou sa lavil.” Zozye ti pwent son zarm ki ti dan son lanmen, dan direksyon Ai. 
JOS.8.19	Koman i ti lev son lans, bann zonm ki ti'n kasyet ti sorti vitman dan zot landrwa kasyet. Zot ti fonse e antre dan lavil ki zot ti pran. Apre, zot ti depese pour met dife dan lavil. 
JOS.8.20	Kan bann zonm Ai ti get deryer zot, zot ti war zis lafimen ki pe monte dan lesyel. Ti nepli annan okenn landrwa pour zot al kasyet, e zot ti dekouraze. 
JOS.8.21	Ler Zozye ek tou bann Izraelit ti war ki lavil ti'n ganny atake par sirpriz e ki lafimen ti pe monte sorti dan lavil, zot ti fer demi tour e atak bann zonm Ai. 
JOS.8.22	Lezot Izraelit ti sorti dan lavil, pour atake. Bann zabitan Ai ti ganny anserkle par bann Izraelit ki ti masakre zot, san eparny personn, 
JOS.8.23	eksepte lerwa Ai ki ti ganny kaptire e anmennen kot Zozye. 
JOS.8.24	Ler bann Izraelit ti'n fini touy tou bann zabitan Ai, dan lakanpanny, dan dezer kot zot ti ganny pourswiv. Ler zot tou ti'n fini masakre zot tou, bann Izraelit ti retourn dan lavil e masakre tou leres. 
JOS.8.25	An tou, 12,000 zonm ek fanm ti ganny masakre; tou bann zabitan Ai ti mor sa zour. 
JOS.8.26	Zozye pa ti bes lapwent son lans ziska ki zot ti'n fini touy tou bann zabitan Ai. 
JOS.8.27	Dapre lord ki SENYER ti'n donn Zozye, bann Izraelit ti pran pour zot, tou bann piyaz lager, tou bann zannimo e tou sa ki ti annan dan sa lavil. 
JOS.8.28	Zozye ti bril lavil e fer li vin en landrwa abandonnen, ziska ozordi. 
JOS.8.29	I ti pann lerwa Ai avek en pye dibwa pandan tou lazournen. Soley kouse, Zozye ti donn lord fer desann son kadav ki ti anpandan lo pye dibwa e zet li devan laport lavil. Zot ti kouver li avek en gro ta ros, ki touzour egziste.
JOS.8.30	Apre, Zozye ti konstri en lotel pour SENYER, Bondye Izrael lo montanny Ebal, 
JOS.8.31	parey Moiz, serviter SENYER, ti'n ordonn bann Izraelit, parey in ganny ekri dan Liv Lalwa Moiz: En lotel fer avek ros brit ki pa'n ganny taye avek okenn zouti anfer. Lo sa lotel, zot ti ofer bann sakrifis konplet ek sakrifis lape. 
JOS.8.32	La, dan prezans tou bann Izraelit, Zozye ti ekri lo bann ros en kopi lalwa ki Moiz ti'n ekri pour bann Izraelit. 
JOS.8.33	Tou bann Izraelit, zot bann ansyen, zot bann sef e zot bann ziz, bann etranze ki ti pe reste parmi zot, ti debout lo sak kote, anfas avek Kof Lalyans SENYER ki bann pret-levit ti pe anmennen. Lanmwatye parmi zot ti plas zot lo kote montanny Garizim e lot lanmwatye lo kote montanny Ebal, parey Moiz, serviter SENYER ti'n ordonnen, pour zot beni pep Izrael. 
JOS.8.34	Answit, Zozye ti proklanm tou bann parol lalwa, benediksyon ek malediksyon, parey in ganny ekri dan Liv Lalwa. 
JOS.8.35	Zozye ti lir tou bann parol ki Moiz ti'n ordonnen, devan bann fanm, bann fanmir antye, ek bann etranze ki ti pe viv parmi zot.
JOS.9.1	Ler zot ti aprann sa, tou bann lerwa ki ti reste dan rezyon Les avek larivyer Zourden, dan rezyon montanny, dan rezyon laplenn, dan kote lanmer Mediterane, ziska Liban: Hitit, Amonit, Kananeen, Perizit, Hivit ek Zebizit 
JOS.9.2	ti rasanble e met zot dakor pour konbat Zozye ek pep Izrael. 
JOS.9.3	Me bann zabitan Gabaon ti'n osi aprann ki mannyer Zozye ti'n tret lavil Zeriko ek Ai. 
JOS.9.4	Alor, zot ti servi en riz pour tronp li: Zot ti degiz zot avek bann sak ize, ki zot ti met lo zot bann bourik, bann vye sak diven desire e pyeste. 
JOS.9.5	Zot ti'n met bann vye sandal pyeste dan zot lipye ek bann vye lenz lo zot. Zot ti annan provizyon dipen rasi e an myet. 
JOS.9.6	Zot ti al war Zozye dan kan Gilgal. Zot ti dir li ensi ki bann Izraelit, “Nou sorti dan en pei lwen. Aprezan, fer en lalyans avek nou.”
JOS.9.7	Me bann Izraelit ti reponn sa bann Hivit, “Petet zot reste parmi nou. Dan sa ka, ki mannyer nou kapab fer en lalyans avek zot?”
JOS.9.8	Zot ti dir Zozye, “Nou ou bann serviter.” Zozye ti demann zot, “Lekel zot? Kote zot sorti?”
JOS.9.9	Zot ti dir li, “Nou ou bann serviter, nou sorti dan en pei tre lwen. Akoz non SENYER, zot Bondye, ki nou'n antann koz lo li ek tou sa ki i'n fer Lezip, 
JOS.9.10	tou sa ki i'n fer sa de lerwa Amorit Sihonn lerwa Hesbonn e Og lerwa Basann, ki ti reste Astarot, dan Les larivyer Zourden. 
JOS.9.11	Nou bann ansyen e tou zabitan nou pei ti dir nou: Pran bann provizyon pour larout; al rankontre zot e dir zot: Nou zot serviter. Aprezan, fer en lalyans avek nou. 
JOS.9.12	Get nou dipen! Nou provizyon ti ankor so ler nou ti sorti dan lakour pour nou vwayaze, pour nou vin rankontre zot. Gete! Aprezan zot in rasi e zot an myet! 
JOS.9.13	Sa bann sak diven ki nou ti'n ranpli ti ankor nef; la zot in desire! Nou lenz ek nou sandal in ize telman semen ti long.”
JOS.9.14	Bann Izraelit ti aksepte zot provizyon san konsilte SENYER. 
JOS.9.15	Zozye ti fer lape e fer en trete avek zot konmkwa i pou gard zot vivan. Bann responsab lakominote ti pret serman.
JOS.9.16	Trwa zour plitar, apre ki zot ti'n fini siny lalyans avek zot, bann Izraelit ti aprann ki sa bann dimoun ti zot vwazen e ti pe reste parmi zot. 
JOS.9.17	Alor, bann Izraelit ti met zot anrout e trwa zour apre, zot ti ariv dan bann lavil sa bann zans: Gabaon, Kefira, Beerot e Kiryat-Yearim. 
JOS.9.18	Me bann Izraelit pa ti touy zot, akoz bann responsab lakominote ti'n fer serman lo non SENYER, Bondye Izrael. Me tou bann Izraelit ti mirmire kont zot bann sef. 
JOS.9.19	Tou bann sef ti dir avek lakominote, “Nou'n fer en serman solannel devan SENYER, Bondye Izrael; aprezan, nou pa kapab tous zot. 
JOS.9.20	La mannyer nou pou tret zot: Akoz serman ki nou'n fer, nou ava les zot viv, pour pa atir lakoler Bondye lo nou.”
JOS.9.21	Bann responsab ti dir, “Les zot viv.” Alor, zot ti al koup dibwa e sarye delo pour lakominote antye, parey bann responsab ti'n dir.
JOS.9.22	Alor, Zozye ti apel zot. I ti dir zot, “Akoz zot in tronp nou dizan ki zot reste lwen avek nou, alor ki zot reste parmi nou? 
JOS.9.23	Dezormen, zot in ganny modi; serten parmi zot pou reste touzour lesklav. Zot ava al koup dibwa e sarye delo pour tanp mon Bondye.”
JOS.9.24	Zot ti reponn Zozye, “Nou ti'n aprann ki SENYER, ou Bondye in ordonn son serviter Moiz pour donn zot tou sa pei e ki zot pou touy tou bann zabitan sa pei. Nou ti per zot. Se pour sa rezon ki nou ti azir dan sa fason. 
JOS.9.25	Aprezan, nou dan ou lanmen. Fer sa ki ou oule avek nou; tret nou mannyer i ava fer ou plezir.” 
JOS.9.26	La ki mannyer zot ti ganny trete: Zozye ti delivre zot dan lanmen bann Izraelit ki pa ti touy. 
JOS.9.27	I ti fer zot al koup dibwa e sarye delo pour lakominote e pour lotel SENYER, landrwa kot SENYER ava swazir, menm ziska ozordi.
JOS.10.1	Adoni-Sedek, lerwa Zerizalenm, ti aprann ki Zozye ti'n kaptir e detri konpletman Ai e touy son lerwa, parey i ti fer avek Zeriko ek son lerwa. I ti aprann osi ki bann Gabaonit ti'n fer lape avek bann Izraelit e ki zot ti pe viv parmi zot. 
JOS.10.2	Zot ti dan en gran lafreyer, akoz Gabaon ti en gran lavil, parey tou bann lavil ki annan en lerwa, me pli gran ki Ai, e tou son bann zonm ti bann vayan gerye. 
JOS.10.3	Alor, lerwa Adoni-Sedek, lerwa Zerizalenm, ti anvoy sa mesaz kot Ohanm, lerwa Hebron, Pireanm lerwa Yarmout, Yafia, lerwa Lakis e Debir, lerwa Eglonn: 
JOS.10.4	Vin ed mwan pour atak Gabaon, akoz in fer lape avek Zozye e avek bann Izraelit. 
JOS.10.5	Sa senk lerwa Amorit: Lerwa Zerizalenm, lerwa Hebron, lerwa Yarmout, lerwa Lakis ek lerwa Eglonn, ti zwenn ansanm pour al konfront lennmi avek tou zot latroup. Zot ti anserkle Gabaon e atak li.
JOS.10.6	Bann zabitan Gabaon ti anvoy sa mesaz kot Zozye dan kan Gilgal: Pa abandonn ou bann serviter; vin vit, vin sekour nou. Tou bann lerwa Amorit ki reste dan rezyon montanny in zwenn ansanm kont nou.
JOS.10.7	Alor, Zozye ti kit Gilgal avek tou son larme ek son bann vayan gerye. 
JOS.10.8	SENYER ti dir Zozye, “Pa per zot, mon'n livre zot dan ou lanmen. Personn pa pou kapab tenir devan ou.”
JOS.10.9	Zozye ti'n mars tou lannwit depi Gilgal. I ti ariv lo zot, par sirpriz. 
JOS.10.10	SENYER ti fer bann Amorit sove devan bann Izraelit ki ti bat zot dan Gabaon. Bann Izraelit ti pourswiv zot dan monte Bet-Horonn, e kontinyen ziska Azeka e Makeda. 
JOS.10.11	Pandan ki bann Amorit ti pe sov bann Izraelit dan desant Bet-Horonn, SENYER ti fer tonm lo zot depi lesyel, lagrel parey bann gro ros, tou dilon, ziska Aseka. Plis zonm ti mor par lagrel ki par lepe bann Izraelit. 
JOS.10.12	Alor, zour ki SENYER ti donn laviktwar Izrael lo bann Amorit, Zozye ti koz avek SENYER dan prezans tou bann Izraelit. I ti dir:
JOS.10.12	Soley! Aret par lao Gabaon.
JOS.10.12	Lalin! Reste lo vale Ayalonn
JOS.10.13	Soley ti arete, lalin pa ti bouze ziska ki pep Izrael ti'n fini tir son vanzans lo son bann lennmi. Sa in ganny ekri dan liv Yasar, savedir Zis: Soley ti arete dan milye lesyel; i pa ti kouse pandan preski en lazournen antye. 
JOS.10.14	Zanmen avan, ni apre, in deza annan en zour parey sa, kot SENYER in ekout en zonm. Annefe, SENYER ti pe lager pour Izrael.
JOS.10.15	Apre, Zozye ek tou bann Izraelit ti retourn dan kan Gilgal.
JOS.10.16	Sa senk lerwa ti sove e ti al kasyet dan kavern Makeda. 
JOS.10.17	Zozye ti ganny sa rapor: Sa senk lerwa in ganny dekouver pe kasyet dan kavern Makeda. 
JOS.10.18	Zozye ti dir, “Roul bann gro ros devan lantre kavern e poste bann gard pour vey zot. 
JOS.10.19	Me zot, pa reste la. Kontinyen pourswiv zot bann lennmi, atak zot aryergard e anpes zot antre dan zot lavil, akoz SENYER, zot Bondye in livre zot dan zot lanmen.”
JOS.10.20	Ler Zozye avek bann Izraelit ti'n fini bat bann Amorit, bann ki ti'n kapab sape ti al refizye dan bann lavil fortifye. 
JOS.10.21	Lakominote antye ti retourn Makeda sen e sof, dan kan kot Zozye. Personn pa ti oze dir en mo kont bann Izraelit.
JOS.10.22	Alor Zozye ti dir, “Degaz lantre kavern, fer sorti sa senk lerwa e anmenn zot kot mwan.” 
JOS.10.23	Zot ti fer li. Zot ti tir sa senk lerwa dan kavern e anmenn kot Zozye. Sa ti lerwa Zerizalenm, lerwa Hebron, lerwa Yarmout, lerwa Lakis ek lerwa Eglonn. 
JOS.10.24	Ler zot ti'n anmenn sa bann lerwa devan li, Zozye ti apel tou bann Izraelit. I ti dir bann sef latroup ki ti'n akonpanny li, “Vini! Met zot lipye lo likou sa bann lerwa.” Zot ti aprose e met zot lipye lo likou bann lerwa. 
JOS.10.25	Zozye ti dir zot, “Pa per e pa tranble. Reste for e kouraze, akoz konmsa ki SENYER pou tret tou bann lennmi dan konba.”
JOS.10.26	Apre, Zozye ti touy sa bann lerwa. I ti pann zot lo senk pye dibwa; zot lekor ti reste anpandan ziska aswar. 
JOS.10.27	Soley kouse, Zozye ti donn lord fer desann zot kadav. Zot ti ganny zete dan sa menm kavern kot zot ti'n al kasyet. Zot ti plas bann gro ros devan lantre kavern. Zot ankor la ziska ozordi.
JOS.10.28	Sa menm zour, Zozye ti kaptir lavil Makeda e masakre tou bann zabitan avek son lerwa. I ti detri zot tou, ensi ki tou bann et vivan ki ti annan. I pa ti kit personn vivan. I ti tret lerwa Makeda parey i ti'n tret lerwa Zeriko. 
JOS.10.29	Apre, Zozye avek son larme ti kit Makeda e al atak Libna. 
JOS.10.30	SENYER ti livre sa lavil osi avek son lerwa dan lanmen bann Izraelit, ki ti masakre tou bann zabitan e tou bann et vivan ki ti annan. I pa ti les okenn sirvivan. I ti tret son lerwa parey i ti tret lerwa Zeriko.
JOS.10.31	Sorti Libna, Zozye avek bann Izraelit ti al Lakis. Zot ti anserkle sa lavil e zot ti atak li. 
JOS.10.32	SENYER ti livre Lakis dan lanmen bann Izraelit. Zot ti kaptir li son dezyenm zour batay e masakre tou bann zabitan ek tou bann et vivan, parey zot ti fer Libna. 
JOS.10.33	Alor, Oranm, lerwa Gezer, ti monte pour ed Lakis. Me Zozye ti bat li avek tou son pep san les okenn sirvivan.
JOS.10.34	Avek tou son larme, Zozye ti kit Lakis e al Eglonn. Zot ti anserkle sa lavil e zot ti atak li. 
JOS.10.35	Zot ti kaptir li son menm zour e masakre tou bann zabitan ek tou bann et vivan ki ti annan. Sa zour, i pa ti les okenn sirvivan, parey i ti fer Lakis.
JOS.10.36	Zozye avek tou bann Izraelit ti monte depi Eglonn ziska Hebron ki zot ti atake. 
JOS.10.37	Zot ti pran sa lavil e masakre son bann zabitan, son lerwa, tou lezot lavil ki ti depann lo li e tou bann et vivan dan lavil, parey i ti'n fer Eglonn. I pa ti les okenn sirvivan.
JOS.10.38	Answit, Zozye, avek tou bann Izraelit, ti al dan direksyon Debir ki i ti atake. 
JOS.10.39	I ti kaptir sa lavil, son lerwa ek tou bann lavil depandan. Zot ti masakre tou bann et vivan ki ti annan. I pa ti les okenn sirvivan. I ti tret Debir ek son lerwa, parey i ti'n tret Hebron, Libna ek zot lerwa.
JOS.10.40	Zozye ti ganny laviktwar lo sa pei antye ek zot bann lerwa: Rezyon montanny, rezyon Negev, rezyon laplenn, ziska dan bann rezyon anpant. I pa ti les okenn sirvivan. I ti detri tou et vivan, parey SENYER, Bondye Izrael ti'n ordonn li. 
JOS.10.41	Zozye ti bat zot depi Kades Barnea ziska Gaza, depi rezyon Gosenn ziska Gabaon. 
JOS.10.42	Zozye ti kaptir tou sa bann lerwa e pran posesyon tou zot teritwar en sel kou, akoz SENYER Bondye Izrael ti pe lager pour Izrael. 
JOS.10.43	Apre, Zozye ek tou bann Izraelit ti retourn dan kan, Gilgal.
JOS.11.1	Kan i ti antann sa, Yabin, lerwa Asor, ti anvoy bann mesaze kot Yobab, lerwa Madonn, lerwa Simronn ek lerwa Aksaf, 
JOS.11.2	ensi ki bann lerwa ki ti reste dan Nor, dan montanny, bann ki ti reste dan laplenn arid, Sid avek Kinrot, dan rezyon vale, e dan laplenn Dor dan Was, 
JOS.11.3	bann Kananeen ti reste dan Les e dan Was; bann Amorit, bann Hitit, bann Perizit, bann Zebizit ti reste dan rezyon montanny. Bann Hivit ti reste dan laplenn anba montanny Hermon dan rezyon Mispa. 
JOS.11.4	Alor, zot ti sorti avek tou zot larme, en latroup nonbre parey disab obor lanmer. Zot ti annan en kantite seval ek kales lager. 
JOS.11.5	Tou sa bann lerwa ti'n met zot ansanm; zot ti vin kanp pre avek sours Meronm pour atak Izrael.
JOS.11.6	SENYER ti dir Zozye, “Pa per zot, akoz demen menm ler, mon pou livre zot tou, mor, dan lanmen Izrael. Ou ava koup zare zot bann seval e bril zot bann kales lager.”
JOS.11.7	Avek tou son bann gerye, Zozye ti atak zot par sirpriz, pre sours Meronm. 
JOS.11.8	SENYER ti livre zot dan lanmen bann Izraelit ki ti atak zot e pourswiv zot ziska gran lavil Sidon, ziska Misrefot-Maim, e ziska vale Mispe dan Les. I ti bat zot san les okenn sirvivan. 
JOS.11.9	Zozye ti tret zot parey SENYER ti'n ordonn li: I ti koup zare zot bann seval e bril zot bann kales lager.
JOS.11.10	Dan sa menm letan, Zozye ti retournen e pran lavil Asor; i ti masakre son lerwa avek lepe. Annefe, Asor ti otrefwa lavil prensipal tou sa bann rwayonm. 
JOS.11.11	Zot ti masakre tou sa ki ti vivan. Zot ti detri tou san kit nanryen vivan e zot ti met dife dan lavil Asor.
JOS.11.12	Zozye ti kaptir tou bann lavil ek zot bann lerwa; I ti masakre zot bann lerwa e detri tou, parey Moiz, serviter SENYER ti'n ordonnen. 
JOS.11.13	Me bann Izraelit pa ti bril bann lavil ki sitye lo montanny, eksepte Asor, ki Zozye ti brile. 
JOS.11.14	Bann Izraelit ti pran tou piyaz lager ek tou sa ki zot ti posede ek zot bann zannimo. Me zot ti masakre tou bann zabitan, e detri zot tou, san kit okenn sirvivan. 
JOS.11.15	Sa ki SENYER ti'n ordonn Moiz son serviter, Moiz ti ordonn Zozye. Zozye ti fer li. I pa ti negliz nanryen ki SENYER ti'n ordonn Moiz.
JOS.11.16	Alor, Zozye ti kaptir sa pei antye: Montanny Negev antye, Gosenn, laplenn dezer, bann rezyon montanny dan Izrael, dezer dan Sid, avek laplenn obor lanmer. 
JOS.11.17	I ti ranport laviktwar lo tou bann lerwa, touy zot e kaptir tou zot teritwar depi montanny Alak dan rezyon Seir, ziska Baal-Gad, dan vale Liban anba montanny Hermon.
JOS.11.18	Lager ki Zozye ti fer kont tou sa bann lerwa ti dire pandan plizyer zour. 
JOS.11.19	Apard bann Hivit ki ti reste dan lavil Gabaon, okenn lavil pa ti fer lape avek bann Izraelit ki ti kaptir tou lezot lavil par lager. 
JOS.11.20	Annefe, SENYER ti'n andirsi zot leker pou fer lager kont Izrael, pour ki Izrael ava kapab masakre zot san pitye, e detri zot konpletman, parey SENYER ti'n ordonn Moiz.
JOS.11.21	Sa lepok, Zozye ti vin detri tou sa bann zean Anakit ki reste dan montanny, depi Hebron, Debir, Anab e dan bann pei montanny Zida ek Izrael. 
JOS.11.22	Ti nepli annan okenn zean dan pei Izrael, sof dan Gaza, dan Gat e dan Asdod. 
JOS.11.23	Alor, Zozye ti pran tou sa pei, parey SENYER ti'n ordonn Moiz. Zozye ti donn bann Izraelit sa pei, e diviz li an porsyon, par tribi. Alor pei ti trankil, san lager.
JOS.12.1	La non bann lerwa ki bann Izraelit ti bate e pran zot pei Les avek larivyer Zourden, depi larivyer Arnon ziska montanny Hermon, avek tou laplenn dezer dan Les: 
JOS.12.2	Sihonn, lerwa bann Amorit ki ti reste Hesbonn. I ti rennyen depi Aroer ki obor larivyer Arnon e lanmwatye Galaad, ziska larivyer Yabok frontyer bann Amonit; 
JOS.12.3	laplenn dezer ziska lanmer Mor dan Les, dan direksyon Bet-Yesimot e dan Sid ziska anba montanny Pisga; 
JOS.12.4	teritwar Og, lerwa Basann, enn bann dernyen Refait, ki ti reste Astarot ek Edrei. 
JOS.12.5	I ti renny lo montanny Hermon, Salka, lo Basann antye, ziska frontyer bann Gesourit ek bann Maakatit, e lo lanmwatye Galaad ziska frontyer Sihonn, lerwa Hesbonn. 
JOS.12.6	Moiz, serviter SENYER ansanm avek pep Izrael, ti ganny laviktwar lo zot. Moiz, serviter SENYER, ti donn sa pei avek bann Ribenit, Gadit e demi tribi Manase.
JOS.12.7	La bann lerwa pei lo ki Zozye ek pep Izrael ti ganny laviktwar dan Was larivyer Zourden, depi Baal-Gad dan vale Liban, ziska montanny Alak ki mont dan direksyon Seir. Zozye ti donn zot pei an posesyon bann tribi Izrael, dapre partaz ki ti fer; 
JOS.12.8	dan rezyon montanny, dan pei anba, dan laplenn dezer, dan bann vale e dan Negev: Bann Hitit, bann Amorit, bann Kananeen, bann Perizit, bann Hivit e bann Zebizit; 
JOS.12.9	Bann lerwa ki ti ganny bate ti sorti dan sa bann lavil: Zeriko, Ai, lo kote Betel; 
JOS.12.10	lerwa Zerizalenm, lerwa Hebron; 
JOS.12.11	lerwa Yarmout; lerwa Lakis; 
JOS.12.12	lerwa Eglonn, lerwa Gezer; 
JOS.12.13	lerwa Debir; lerwa Geder; 
JOS.12.14	lerwa Horma; lerwa Arad; 
JOS.12.15	lerwa Libna; lerwa Adoulanm; 
JOS.12.16	lerwa Makeda enn; lerwa Betel, enn; 
JOS.12.17	lerwa Tapoua, enn; lerwa Hefer; 
JOS.12.18	lerwa Afek; lerwa Lasaronn; 
JOS.12.19	lerwa Madonn; lerwa Asor; 
JOS.12.20	lerwa Simronn-Meronn; lerwa Aksaf; 
JOS.12.21	lerwa Taanak; lerwa Megido; 
JOS.12.22	lerwa Kedes; lerwa Yokneanm, sitye Karmel; 
JOS.12.23	lerwa Dor, dan zanviron Dor; lerwa Goim, pre avek Gilgal; 
JOS.12.24	lerwa Tirsa. An tou 31 lerwa.
JOS.13.1	Zozye ti'n vin vye, en bon laz, SENYER ti dir li, “La ou'n vye, en laz avanse, e i reste bokou teritwar pour pran. 
JOS.13.2	La later ki reste ankor: Tou teritwar bann Filisten, ek bann Gesourit, 
JOS.13.3	depi toran Sihor ki anfas avek Lezip, ziska frontyer avek Ekronn dan Nor, ki ganny konsidere koman teritwar bann Kananeen, e ki ganny okipe par senk sef rwayonm bann Filisten: Gaza, Asdod, Askelonn, Gat ek Ekronn, ensi ki teritwar bann Avit; 
JOS.13.4	depi dan Sid, pei antye bann Kananeen, depi Meara ki propriyete bann Sidonit, ziska Afeka, ziska frontyer bann Amorit; 
JOS.13.5	pei bann Gebalit, e Liban antye, dan kote Les, depi Baal-Gad anba montanny Hermon ziska lantre Amat; 
JOS.13.6	tou bann zabitan dan montanny, depi Liban ziska Misrefot-Maim, tou bann Sidonit. Mon pou sas tou sa bann pep anmezir ki pep Izrael pou vin dir mwan. Partaz pei zis par tiraz osor, avek Izrael, parey mon'n ordonn ou. 
JOS.13.7	Aprezan alor, diviz sa pei avek sa nef tribi ek demi tribi Manase.”
JOS.13.8	Tribi Riben, Gad e demi tribi Manase ti resevwar zot par ki Moiz ti'n donn zot, sitye dan Les larivyer Zourden, parey Moiz, serviter SENYER ti'n donn zot 
JOS.13.9	depi lavil Aroer ki obor larivyer Arnon e lavil dan milye larivyer, ensi ki tou sa plato Medba, ziska Dibonn, 
JOS.13.10	ek tou bann lavil Sihonn, lerwa bann Amorit ki ti renny Hesbonn, ziska frontyer bann Amonit; 
JOS.13.11	Galaad, teritwar bann Gesourit avek bann Maakatit, rezyon montanny Hermon antye, Basann antye ziska Salka; 
JOS.13.12	dan Basann, rwayonm antye lerwa Og, ki ti rennyen Astarot ek Edrei, enn bann dernyen Refait ki Moiz ti bate e pran zot teritwar. 
JOS.13.13	Me bann Izraelit pa ti pran teritwar bann zabitan Gesour ek Maaka; pour sa rezon ki bann Gesourit ek bann Maakatit pe viv parmi bann Izraelit ziska ozordi. 
JOS.13.14	Levi ti sel tribi ki pa ti ganny okenn par. Son par ti bann sakrifis konplet an loner SENYER, Bondye Izrael, parey SENYER li menm ti'n promet li
JOS.13.15	Moiz ti'n donn tribi Riben en par teritwar dapre zot bann klan. 
JOS.13.16	Zot teritwar ti pran depi Aroer ki lo bor larivyer Arnon, ek lavil ki dan milye sa menm larivyer, tou laplenn ziska Medba; 
JOS.13.17	Hesbonn, ek tou bann lavil ki lo sa plato; Dibonn, Bamot-Baal, Bet-Baal-Meon, 
JOS.13.18	Yasa, Kedemot, Mefaat, 
JOS.13.19	Kiriataim, Sibma, Seret-Sahar sitye dan montanny sa vale, 
JOS.13.20	Bet-Peor, e bann lapant montanny Pisga, Bet-Yesimot, 
JOS.13.21	tou sa bann lavil lo sa plato ek rwayonm antye lerwa Sihonn, ki ti renny lo bann Amorit dan Hesbonn. Moiz ti'n bat li avek tou son bann sef Madyann: Evi, Rekenm, Sour, Our ek Reba, ki ti reste dan pei, anba dominasyon Sihonn. 
JOS.13.22	Parmi bann ki pep Izrael ti masakre, ti annan Balaanm, sa deviner, garson Beor; i ti parmi bann viktim. 
JOS.13.23	Larivyer Zourden ek son zanviron ti servi koman frontyer pour tribi Riben. Sa ti par patrimwann tribi Riben, dapre zot bann klan, bann lavil ek zot bann vilaz.
JOS.13.24	Moiz ti'n donn en par tribi Gad, avek son bann fanmir, klan par klan. 
JOS.13.25	Zot ti ganny koman teritwar: Yazer, tou bann lavil Galaad, lanmwatye pei bann Amonit, ziska lavil Aroer, ki an fas avek Raba, 
JOS.13.26	depi Hesbonn ziska Romat-Mispe, Betonim, depi Mahanaim ziska frontyer avek Debir, 
JOS.13.27	e dan vale, Bet-Haranm, Bet-Nimra, Soukot, ek Safonn, restan rwayonm Sihonn, lerwa Hesbonn, avek bor larivyer Zourden, ziska dan bout lanmer Zenezaret ki Les avek larivyer Zourden. 
JOS.13.28	Sa ti patrimwann bann fanmir dan tribi Gad, klan par klan, avek zot bann lavil ek zot bann vilaz.
JOS.13.29	Moiz ti'n donn en par later demi tribi Manase, demi tribi bann fanmir Manase, klan par klan. 
JOS.13.30	Teritwar ki zot ti gannyen, ti konmans depi Mahanaim, travers Basann antye, rwayonm Og, lerwa Basann, avek tou bann kanpman depi Yair ziska Basann; 60 lavil an tou; 
JOS.13.31	I ti osi ganny lanmwatye pei Galaad, Astarot, ek Edrei ki de lavil rwayonm Og, lerwa Basann, ki ti pour bann garson Makir, garson Manase, dapre zot bann klan. 
JOS.13.32	Sa ti patrimwann ki Moiz ti partaze dan Les avek Zeriko ek larivyer Zourden dan bann laplenn Moab. 
JOS.13.33	Me Moiz pa ti donn tribi Levi okenn par. Se SENYER Bondye Izrael ki ti zot porsyon patrimwann, parey i ti'n dir zot.
JOS.14.1	La patrimwann ki pep Izrael ti resevwar dan pei Kanaan. Sa ti bann teritwar ki pret Eleazar, Zozye garson Noun ek sef fanmir dan sak tribi Izraelit ti partaze avek zot: 
JOS.14.2	Distribisyon par teritwar ti ganny fer par tiraz osor, parey SENYER ti'n ordonn Moiz pour fer pour sa nef tribi e pour sa demi tribi. 
JOS.14.3	Annefe, Moiz ti'n deza donn en par de tribi edmi dan Les larivyer Zourden; me i pa ti'n donn bann Levit okenn par parmi zot. 
JOS.14.4	Bann desandan Zozef ti form de tribi: Manase ek Efraim. Bann Levit pa ti ganny okenn par dan pei, me selman bann lavil pour zot reste, ek bann landrwa alantour, pour zot troupo ek zot bann byen. 
JOS.14.5	Pep Izrael ti fer parey SENYER ti'n ordonn Moiz. Zot ti partaz pei.
JOS.14.6	En zour, bann desandan sorti dan tribi Zida ti vin Gilgal, pour war Zozye. Kaleb, garson Yefoune, en Kenizit, ti dir li, “Ou konn byen sa ki SENYER ti dir avek Moiz, serviter Bondye ler i ti Kades Barnea, lo nou size. 
JOS.14.7	Mon ti annan 40 an kan Moiz, serviter SENYER, ti anvoy mwan, sorti Kades Barnea, pou al espyonn pei. Mon ti anmenn li en rapor onnet. 
JOS.14.8	Mon bann frer ki ti'n mont avek mwan ti dekouraz lepep. Me mwan, mon ti obei SENYER, nou Bondye avek tou mon leker. 
JOS.14.9	Sa zour, Moiz ti fer sa serman: Mon promet ki sa pei ki ou'n mars lo la, pou vin ou posesyon pour ou e pour ou bann zanfan pour touzour, akoz ou'n reste fidel anver SENYER, ou Bondye. 
JOS.14.10	Aprezan, SENYER in gard mwan vivan, dapre son promes. I annan 45 an, depi ki SENYER ti pronons sa parol avek Moiz, pandan ki Izrael ti pe marse dan dezer. Ozordi, mon annan 85 an. 
JOS.14.11	Pourtan, mon ankor osi for ki zour Moiz ti anvoy mwan. Mon annan menm lafors ozordi, ki mon ti annan dan konba, oubyen pour fer tou lezot aktivite. 
JOS.14.12	Pour sa rezon, donn mwan sa pei montanny ki SENYER ti koz lo la sa zour. Annefe, ou ti tande depi sa letan, ki ti annan bann zean, avek zot bann gran lavil fortifye. Si SENYER i avek mwan, mon ava sas zot parey SENYER ti anonse.”
JOS.14.13	Zozye ti beni li. I ti donn Kaleb, garson Yefoune, lavil Hebron koman son par teritwar. 
JOS.14.14	Hebron in reste ziska ozordi posesyon bann desandan Kaleb, garson Yefoune, ki sorti dan klan bann Kenizit, akoz i ti fidel anver SENYER, Bondye Izrael. 
JOS.14.15	Otrefwa, Hebron ti apel Kiryat-Arba. Arba ti zonm pli renonmen parmi bann zean Anakit. Pei ti reste anpe, san okenn lager.
JOS.15.1	Teritwar ki tribi bann fanmir Zida dapre sak klan ti gannyen, ti pran depi frontyer Edonm ziska dezer Sin, dan fon Sid. 
JOS.15.2	Zot frontyer Sid ti pran depi lanmer Mor, vizavi labe ki anfas avek Negev. 
JOS.15.3	I ti kontinyen dan Sid, ver montanny Akrabim, an pasan par Sin, pour remont dan direksyon Sid avek Kades Barnea, pas par Hesronn, mont ver Adar, e tourn dan direksyon Karka. 
JOS.15.4	Frontyer ti pas answit par Asmonn e ariv kot larivyer lo frontyer Lezip, pour debous dan lanmer Mediterane. Sa i ava ou frontyer Sid.
JOS.15.5	Dan Les, frontyer ti baliz avek lanmer Mor, ziska lanbousir larivyer Zourden.
JOS.15.5	Lo kote Nor, frontyer ti pran depi labe dan lanbousir larivyer Zourden 
JOS.15.6	Apre, i ti mont dan direksyon Bet-Hogla e pas Nor avek Bet-Araba, answit mont ziska Ros Bohann, dapre non enn bann garson Riben. 
JOS.15.7	Apre, i ti mont ziska Debir an pasan par vale Akor, e al pli dan Nor, lo kote Gilgal, anfas avek kolin Adoumim, Sid avek larivyer. Frontyer ti pas answit pre avek bann sours delo Enn-Semes e debous lo Enn-Rogel. 
JOS.15.8	Frontyer ti mont par vale garson Hinonm, lo kote lapant Sid bann Zebizit, setadir Zerizalenm. Apre, frontyer ti mont ziska latet montanny ki devan vale Hinonm dan Was, e lo bordir Nor avek vale bann Refait. 
JOS.15.9	Depi latet montanny, frontyer ti tourn ver bann sours delo Neftoa, kontinyen ver bann lavil sitye lo montanny Efronn; apre, frontyer ti tournen dan direksyon Baala, setadir Kiryat-Yearim. 
JOS.15.10	Depi Baala, frontyer ti tourn ver Was, ver montanny Seir, pas lo lapant Nor montanny Yearim, setadir Kesalonn, e desann ziska Bet-Semes e pas par Timna. 
JOS.15.11	Frontyer ti kontinyen lo lapant Nor lavil Ekronn; apre i ti tourn ver Sikeronn, pas par montanny Baala e abouti dan Yabneel, pour debous lo lanmer Mediterane. 
JOS.15.12	Frontyer Was, ti lanmer Mediterane avek son lakot.
JOS.15.12	Sa ti bann frontyer dan tou kote, pour bann fanmir dan tribi Zida, dapre sak klan.
JOS.15.13	Parey SENYER ti'n ordonn Zozye, Kaleb, garson Yefoune ti ganny en par parmi bann fanmir tribi Zida: Kiryat-Arba setadir Hebron-Arba ti zanset bann Anakit. 
JOS.15.14	Kaleb ti sas sa trwa desandan bann Anakit ki ti reste la: Sesai, Ahimann, Talmai. 
JOS.15.15	Depi la, i ti al atak bann zabitan Debir, lavil ki otrefwa ti apel Kiryat-Sefer. 
JOS.15.16	Kaleb ti dir, “Mon ava donn mon fiy Aksa pour fanm, avek sa enn ki ava atak e kaptir Kiryat-Sefer.” 
JOS.15.17	Otniel, garson Kenaz, e frer Kaleb ki ti pran lavil e Kaleb ti donn li son fiy Aksa pour marye. 
JOS.15.18	Ler i ti ariv pre avek Otniel, i ti fer li demann son papa en morso later. I ti sorti lo son bourik, sot ater e Kaleb ti demann li, “Ki ou dezir?”
JOS.15.19	I ti reponn, “Akord mwan en faver. Ou'n donn mwan later isi dan rezyon Negev, alor, donn mwan osi bann sours delo.” Alor, Kaleb ti donn li bann sours delo dan leo ek dan leba.
JOS.15.20	Sa ti teritwar ki bann fanmir tribi Zida ti resevwar, klan par klan. 
JOS.15.21	Bann lavil ki ti sitye dan fon Sid teritwar Zida, ver frontyer Edonm, dan Negev, ti Kabseel, Eder, Yagour, 
JOS.15.22	Kina, Dimona, Adada, 
JOS.15.23	Kedek, Asor, Yitnann, 
JOS.15.24	Zif, Telenm, Bealot, 
JOS.15.25	Asor-Adata, Keriot-Hezronn, setadir Asor, 
JOS.15.26	Amanm, Sema, Molada, 
JOS.15.27	Asar-Gada, Hesmonn, Bet-Pelet, 
JOS.15.28	Asar-Soual, Berseba, Biziotia, 
JOS.15.29	Baala, Iyim, Esenm, 
JOS.15.30	Eltolad, Kesil, Horma, 
JOS.15.31	Siklag, Madmana, Sansana, 
JOS.15.32	Lebaot, Silim e Enn-Rimonn: An tou 29 lavil ek zot bann vilaz.
JOS.15.33	Bann lavil sitye dan laplenn ti Estaol, Sorea, Asna, 
JOS.15.34	Zanoa, Enn-Ganim, Tapoua, Enanm, 
JOS.15.35	Yarmout, Adoulanm, Soko, Azeka, 
JOS.15.36	Saaraim, Aditaim, Gedera e Gederotaim: An tou 14 lavil avek zot bann vilaz.
JOS.15.37	Osi Senann, Hadasa, Migdal-Gad, 
JOS.15.38	Dileann, Mispe, Yokteel, 
JOS.15.39	Lakis, Boskat, Eglonn, 
JOS.15.40	Kabonn, Lamas, Kitlis, 
JOS.15.41	Gederot, Bet-Dagonn, Naama ek Makeda: An tou 16 lavil avek zot bann vilaz.
JOS.15.42	Osi Libna, Eter, Asann, 
JOS.15.43	Yifta, Asna, Nesib, 
JOS.15.44	Keila, Akzib ek Maresa: An tou nef lavil avek zot bann vilaz.
JOS.15.45	Osi Ekronn, avek son bann lokalite avek bann vilaz; 
JOS.15.46	depi Ekronn dan Was, tou bann lavil pre Asdod avek bann vilaz.
JOS.15.47	Asdod, bann lokalite avek bann vilaz; Gaza avek bann lokalite avek bann vilaz, ziska larivyer Lezip, e ziska lakot Mediterane.
JOS.15.48	Dan montanny: Samir, Yatir, Soko, 
JOS.15.49	Dana, Kiryat-Sana, ki apel osi Debir, 
JOS.15.50	Anab, Estemoa, Anim, 
JOS.15.51	Gosenn, Holonn e Gilo: An tou 11 lavil avek zot bann vilaz.
JOS.15.52	Ti annan osi Arab, Douma, Eseann, 
JOS.15.53	Yanoum, Bet-Tapoua, Afeka, 
JOS.15.54	Houmeta, Kiryat-Arba, ki apel osi Hebron, Sior: An tou nef lavil avek zot bann vilaz.
JOS.15.55	Maonn, Karmel, Zif, Youta, 
JOS.15.56	Yizreel, Yokdeanm, Zanoa, 
JOS.15.57	Kain, Gibea, e Timna: An tou dis lavil avek zot bann vilaz.
JOS.15.58	Haloul, Bet-Sour, Gedor, 
JOS.15.59	Maarat, Bet-Anot, e Eltekonn: An tou sis lavil avek zot bann vilaz. 
JOS.15.60	Kiryat-Baal, ki apel osi Kiryat-Yearim, e Raba: An tou de lavil avek zot bann vilaz.
JOS.15.61	Ti annan bann lavil sitye dan dezer: Bet-Araba, Midin, Sekaka, 
JOS.15.62	Nibsann, Ir-Mela e Enn-Gedi: An tou sis lavil avek zot bann vilaz.
JOS.15.63	Me Tribi Zida pa ti reisi sas bann Zebizit ki ti reste Zerizalenm. Pour sa rezon, bann Zebizit pe viv akote bann fanmir Zida.
JOS.16.1	Teritwar bann fanmir tribi Zozef ti pran depi larivyer Zourden, anfas avek Zeriko, dan direksyon Les, ver sours delo Zeriko. Sa ti dezer ki mont depi Zeriko ver montanny Betel. 
JOS.16.2	I ti kontinyen depi Betel dan direksyon Louz, pas par Atarot, ver frontyer avek bann Arkit. 
JOS.16.3	Answit, i ti desann Was dan direksyon frontyer bann Yafletit, ziska teritwar Bet-Horonn Anba e Gezer, pour debous dan lanmer Mediterane.
JOS.16.4	Bann desandan Zozef, Manase ek Efraim ti ganny sa teritwar.
JOS.16.5	La teritwar bann fanmir tribi Efraim, klan par klan: Frontyer zot teritwar ti pran depi Atrot-Adar, dan Les, ziska Bet-Oron Leo. 
JOS.16.6	Lo kote Was, frontyer ti kontinyen dan direksyon Mikmetat dan Nor. Apre, i ti tourn dan direksyon Taanat-Silo, e al ziska Yanoa, dan Les. 
JOS.16.7	Sorti Yanoa, i ti desann Atarot ek Naara, pas Zeriko e ariv ziska larivyer Zourden. 
JOS.16.8	Sorti Tapoua, frontyer ti pas tou dilon larivyer Kana dan Was pour ariv kot lanmer Mediterane. Sa ti teritwar ki bann fanmir tribi Efraim ti gannyen, dapre sak klan. 
JOS.16.9	Ti annan osi bann lavil rezerve pour bann fanmir Efraim, dan teritwar bann fanmir tribi Manase, sa bann lavil avek bann vilaz. 
JOS.16.10	Bann Efraimit pa ti sas bann Kananeen ki ti reste Gezer. Pour sa rezyon, ziska ozordi, zot kontinyen reste parmi bann Efraimit, ki ti fors zot travay koman lesklav.
JOS.17.1	Tribi Manase, premye garson Zozef, ti ganny en par. Makir, premye garson Manase, e papa Galaad, ti ganny Galaad avek Basann, akoz i ti en gerye. 
JOS.17.2	Lezot fanmir tribi Manase ti ganny en par, klan par klan, pour bann zanfan Abiezer, bann zanfan Elek, bann zanfan Asriel, bann zanfan Sikenm, bann zanfan Efer, bann zanfan Semida. Sa ti tou bann desandan mal dan tribi Manase, garson Zozef, klan par klan.
JOS.17.3	Selofad, garson Efer, garson Galaad, garson Makir, garson Manase, ti napa garson me zis bann fiy: Mala, Noa, Hogla, Milka, e Tirsa. 
JOS.17.4	Zot ti al war pret Eleazar, Zozye garson Noun ek bann sef parmi lepep. Zot ti dir, “SENYER in ordonn Moiz pour donn nou en par teritwar parmi nou bann frer.” Alor, parey SENYER ti'n ordonnen, zot ti resevwar en par parmi bann frer zot papa. 
JOS.17.5	Anplis ki Galaad avek Basann ki dan teritwar Les avek larivyer Zourden, tribi Manase ti resevwar par tiraz osor, dis par. 
JOS.17.6	Bann fiy dan tribi Manase ti ganny en par teritwar parmi zot bann frer, e rezyon Galaad ti vin pour bann garson Manase.
JOS.17.7	Frontyer teritwar Manase ti pran depi Aser ziska Mikmetat, ki Les avek Sikenm. Sorti Mikmetat, frontyer ti desann ver Sid kot bann zabitan Enn-Tapoua. 
JOS.17.8	Pei Tapoua ti pour Manase, me lavil Tapoua li menm, ki lo frontyer avek Manase ti pour bann Efraimit. 
JOS.17.9	Frontyer ti baliz avek larivyer Kana. Bann lavil sitye dan Sid avek sa larivyer ki ti dan bann lavil tribi Manase, ti pour tribi Efraim. Frontyer Manase ti pas dan Nor avek larivyer e debous kot lanmer Mediterane. 
JOS.17.10	Efraim ti dan Sid e Manase ti dan Nor e lanmer ti servi koman frontyer. Tribi Aser ti trouv lo Nor avek Manase, e tribi Isakar ti trouv dan Les. 
JOS.17.11	Dan teritwar Isakar ek Aser, tribi Manase ti ganny Bet-Seann avek bann lavil alantour, Ibleanm avek bann lavil alantour, bann zabitan Dor, avek bann lavil alantour, bann zabitan Enn-Dor avek bann lavil alantour, bann zabitan Taanak avek bann lavil alantour, bann zabitan Megido avek bann lavil alantour: An tou trwa distrik Dor. 
JOS.17.12	Bann desandan Manase pa ti reisi pran posesyon sa bann lavil, e bann Kananeen ti kontinyen reste dan sa pei. 
JOS.17.13	Ler bann Izraelit ti'n vin ase for, zot ti fors bann Kananeen travay koman lesklav. Me zot pa ti kapab sas zot.
JOS.17.14	Bann desandan Zozef ti vin dir Zozye, “Akoz ou'n donn nou zis en par teritwar, alor, ki nou en pep nonbre akoz SENYER in beni nou?”
JOS.17.15	Zozye ti dir zot, “Si zot in vin en pep nonbre, e si rezyon Efraim in vin tro pti pour zot, al defris lafore ki pour bann Perizit ek bann Refait.”
JOS.17.16	Bann desandan Zozef ti dir, “Rezyon montanny pa pou ase pour nou; an plis, bann Kananeen ki reste dan laplenn, bann ki reste Bet-Seann ek bann vilaz, e bann ki reste dan vale Yizreel, zot annan bann kales lager anfer.”
JOS.17.17	Zozye ti dir bann desandan Zozef, manm tribi Efraim ek Manase, “I vre, zot en pep nonbre e tre for. Pour sa rezyon, zot pa pou resevwar zis en par. 
JOS.17.18	Zot ava ganny osi rezyon montanny, menm si i en lafore. Zot ava defris li, e profit teritwar antye. Zot ava reisi sas bann Kananeen, menm si zot annan bann kales lager an fer e ki zot en pep for.”
JOS.18.1	Apre, lakominote Izraelit antye ti rasanble Silo, kot zot ti dres Latant Rankont. Zot ti pe kontrol pei antye. 
JOS.18.2	Parmi pep Izrael, ti reste set tribi ki pa ti ankor ganny zot par later. 
JOS.18.3	Alor Zozye ti dir pep Izrael, “Ziska kan zot pou atann pour al pran posesyon sa pei ki SENYER, Bondye zot zanset in donn zot? 
JOS.18.4	Swazir trwa zonm dan sak tribi, ki ava eksplor sa pei, e zot ava raport detay zot propozisyon konsernan par later sak tribi. Answit zot ava retourn kot mwan. 
JOS.18.5	Zot ava diviz pei an set teritwar; tribi Zida ava reste dan son teritwar dan Sid, e bann desandan Zozef, dan zot teritwar, dan Nor. 
JOS.18.6	Zot ava fer en deskripsyon sa set par e zot ava anmenn isi kot mwan. Alor, an prezans SENYER, nou Bondye, mon ava tir osor pour determin zot par. 
JOS.18.7	Bann desandan Levi pa pou resevwar okenn par later; zot par i dan servis SENYER koman pret. Tribi Gad ek Riben, ensi ki demi tribi Manase, in deza resevwar zot teritwar dan Les larivyer Zourden. Moiz, serviter SENYER, ki ti donn zot.”
JOS.18.8	Alor, bann zonm ti ale. Zozye ti dir sa bann ki ti pe al eksplor pei, “Ale! Fer letour pei e anmenn en bon deskripsyon kot mwan. Apre, mon ava tir osor pour determin zot par, isi Silo, dan prezans SENYER.”
JOS.18.9	Alor, sa bann zonm ti al fer letour pei. Zot ti fer en deskripsyon dapre bann lavil, dan set par; answit, zot ti retourn kot Zozye dan kan Silo. 
JOS.18.10	Zozye ti tir osor bann par pour zot dan prezans SENYER. La, Zozye ti partaz later parmi pep Izrael, dapre sa ki sakenn i devre gannyen.
JOS.18.11	Premye tiraz osor pour ganny teritwar, ti al pour Benzamen dapre zot bann fanmir. Zot teritwar ti sitye ant par Zida ek par tribi Zozef. 
JOS.18.12	Son frontyer Nor ti pran depi larivyer Zourden, e mont ver Zeriko dan Nor; apre, i ti kontinyen dan Was atraver bann rezyon montanny ziska dezer Bet-Aven. 
JOS.18.13	Depi la, frontyer ti pas dan Sid, dan direksyon Louz, savedir Betel. Answit, frontyer ti desann ziska Atrot-Adar, lo sa montanny ki Sid avek Bet-Horonn. 
JOS.18.14	Apre, frontyer ti sanz direksyon: I ti tourn ver Sid e fini Kiryat-Baal, ki apel osi Kiryat-Yearim, en lavil ki pour tribi Zida. Sa ti frontyer kote Was.
JOS.18.15	Frontyer Sid ti pran depi zanviron Kiryat-Yearim; i ti al Was ver Gasin, e abouti kot bann sours delo Neftoa. 
JOS.18.16	Depi la, frontyer ti desann obor lipye montanny ki domin vale Hinonm, Nor avek laplenn bann Refait; i ti answit desann dan vale Hinonm, lo lapant Sid avek montanny bann Zebizit, e desann ziska Enn-Rogel. 
JOS.18.17	Apre, i ti vir dan direksyon Nor ver Enn-Semes, answit Gelilot, ki anfas semen montanny Adoumim. Answit, i ti desann ver sa landrwa ki apel Ros-Bohann, dapre enn bann garson Riben. 
JOS.18.18	I ti desann dan direksyon Nor anfas avek Bet-Araba e desann ver Araba. 
JOS.18.19	Frontyer ti pas kote Nor lo lapant Bet-Hogla, e al fini lo lapwent Nor lanmer Mor, dan bout Sid larivyer Zourden. Sa ti frontyer Sid.
JOS.18.20	Larivyer Zourden ti reprezant frontyer dan kote Les. Sa i patrimwann tribi Benzamen dapre bann klan, avek bann frontyer otour li. 
JOS.18.21	Bann lavil pour bann klan Benzamen ti: Zeriko, Bet-Hogla, Emek-Kesis, 
JOS.18.22	Bet-Araba, Semaraim, Betel, 
JOS.18.23	Avim, Para, Ofra, 
JOS.18.24	Kefar-Amonai. Ofni ek Geba. An tou, 12 lavil avek bann vilaz; 
JOS.18.25	Gabaon, Rama, Beerot, 
JOS.18.26	Mispe, Kefira, Moza, 
JOS.18.27	Rekenm, Irpeel, Tarala, 
JOS.18.28	Sela, Elef, lavil bann Zebizit, setadir Zerizalenm, Gibea, e Kiryat-Yearim. An tou, 14 lavil avek son bann vilaz. Tousala ti patrimwann bann fanmir Benzamen, dapre zot bann klan.
JOS.19.1	Dezyenm tiraz osor ti al pour Simeon, tribi bann fanmir Simeon, klan par klan. Zot teritwar ti antoure par teritwar tribi Zida. 
JOS.19.2	Zot patrimwann ti sa bann lavil swivan: Berseba, Seba, Molada, 
JOS.19.3	Asar-Soual, Bala, Esenm, 
JOS.19.4	Eltolad, Betoul, Horma, 
JOS.19.5	Siklag, Bet-Markabot, Asar-Sousa, 
JOS.19.6	Bet-Lebaot e Sarouhen. An tou, 13 lavil avek zot bann vilaz: 
JOS.19.7	Ain, Rimonn, Eter ek Asann. An tou, kat lavil avek zot bann vilaz, 
JOS.19.8	ansanm avek tou bann vilaz ki otour sa bann lavil, ziska Baalat-Beer e Ramat-Negev. Sa ti par tribi Simeon, klan par klan. 
JOS.19.9	Par tribi Simeon ti ganny pran lo teritwar Zida, akoz teritwar tribi Zida ti tro gran pour zot. Pour sa rezon ki tribi Simeon ti ganny en par later ki ti dan teritwar Zida.
JOS.19.10	Trwazyenm par tiraz osor ti tonm lo bann fanmir tribi Zabilon klan par klan. Frontyer zot par ti al ziska Sarid. 
JOS.19.11	Depi la, frontyer ti mont dan Was ziska Mareala, tous Dabeset e apre, larivyer ki pas devan Yokneanm. 
JOS.19.12	Depi Sarid, frontyer ti al dan Les, ver soley leve ziska limit Kislot-Tabor, i ti pas par Dabrat e mont ziska Yafia. 
JOS.19.13	Answit, i ti pas dan Les par Gat-Hefer e par Et-Kasin, pour ariv Rimonn e tourn ver Nea. 
JOS.19.14	Dan Nor, frontyer ti fer letour Hanatonn, e ariv dan vale Yifta-El. 
JOS.19.15	An tou, kat lavil: Katat, Nahalal, Simronn, Idala, Betlehenm, avek zot bann vilaz. 
JOS.19.16	Sa ti par bann fanmir Zabilon, klan par klan, sa bann lavil avek zot bann vilaz.
JOS.19.17	Katriyenm par tiraz osor ti al pour tribi Isakar, pour bann fanmir Isakar, klan par klan. 
JOS.19.18	Zot frontyer ti konpran Yizreel, Kesoulot, Sounenm, 
JOS.19.19	Afaraim, Sihonn, Anaharat, 
JOS.19.20	Rabit, Kisyonn, Ebes, 
JOS.19.21	Remet, Enn-Ganim, Enn-Ada, e Bet-Pases. 
JOS.19.22	Frontyer ti tous avek Tabor, Sasaim, Bet-Semes e fini kot larivyer Zourden. An tou, 16 lavil avek zot bann vilaz pros. 
JOS.19.23	Sa ti teritwar tribi bann fanmir Isakar, klan par klan, bann lavil avek bann vilaz.
JOS.19.24	Senkyenm par tiraz osor ti tonm pour tribi bann fanmir Aser dapre klan. 
JOS.19.25	Zot frontyer ti konpran Elkat, Hali, Beten, Aksaf, 
JOS.19.26	Alamelek, Amad ek Miseal. Dan Was, frontyer ti tous avek montanny Karmel ek Sior-Libnat. 
JOS.19.27	Apre, i ti tourn Les, ver Bet-Dagonn, tous avek teritwar Zabilon ek vale Yifta-El ki Nor avek Bet-Emek ek Neiel. Answit, i ti kontinyen dan menm direksyon, par Kaboul, 
JOS.19.28	apre ver Abdonn, Reob, Amonn ek Kana, ziska gran lavil Sidon. 
JOS.19.29	Answit, frontyer ti vir dan direksyon Rama ziska Tir, lavil fortifye; answit, frontyer ti tourn ver Hosa pour debous kot lanmer, an pasan par Mahalab, Akzib, 
JOS.19.30	Ouma, Afek avek Reob. An tou, 22 lavil avek zot bann vilaz. 
JOS.19.31	Sa ti teritwar bann fanmir dan tribi Aser, klan par klan, bann lavil ek bann vilaz.
JOS.19.32	Sizyenm par tiraz osor ti pour bann fanmir tribi Neftali, klan par klan. 
JOS.19.33	Son frontyer ti pran depi Elef, depi pye terebent ki trouve Tsanannim, Adami-Nekeb e Yabneel, ziska Lakoum e abouti kot larivyer Zourden. 
JOS.19.34	Apre, frontyer ti tourn Was, dan direksyon Aznot-Tabor, e kontinyen ziska Houkok, rezwenn Zabilon dan Sid, e Aser dan Was e Zida dan Les, kot larivyer Zourden. 
JOS.19.35	Bann lavil fortifye ti: Zidim, Ser, Amat, Rakat, Zenezaret, 
JOS.19.36	Adama, Rama, Asor, 
JOS.19.37	Kedes, Edrei, Enn-Hasor, 
JOS.19.38	Yireonn, Migadal-El, Orenm, Bet-Anat e Bet-Semes. An tou, 19 lavil avek zot bann vilaz. 
JOS.19.39	Sa ti teritwar bann fanmir dan tribi Neftali, klan par klan, bann lavil avek bann vilaz.
JOS.19.40	Setyenm par tiraz osor ti tonm pour bann fanmir tribi Dann, klan par klan. 
JOS.19.41	Frontyer zot par ti konpran Sora Estaol, Ir-Semes, 
JOS.19.42	Saalabin, Ayalonn, Yitla, 
JOS.19.43	Elonn, Timna, Ekronn, 
JOS.19.44	Elteke, Gibetonn, Baalat, 
JOS.19.45	Yehoud, Bene-Berak, Gat-Rimonn, 
JOS.19.46	Me-Yarkonn, Rakonn ek teritwar ki anfas avek Zafa. 
JOS.19.47	Ler bann desandan tribi Dann ti perdi zot teritwar, zot ti al atak Lesenm ki zot ti kaptire e masakre son bann zabitan; zot ti pran posesyon sa lavil kot zot ti enstal zot e apel li Dann, dapre non zot zanset Dann. 
JOS.19.48	Sa ti par bann fanmir dan tribi Dann, klan par klan, bann lavil ek bann vilaz.
JOS.19.49	Ler zot ti'n fini resevwar sakenn son par pei, dapre son bann frontyer, pep Izrael ti donn Zozye, garson Noun, en par later parmi zot. 
JOS.19.50	Dapre lord SENYER, zot ti donn li lavil ki i ti'n demande, savedir Timnat-Sera dan rezyon montanny Efraim ki i ti rekonstri e i ti enstal li.
JOS.19.51	Sa i bann teritwar ki pret Eleazar ek Zozye, garson Noun ek bann sef fanmir tribi Izraelit, ti tir osor devan SENYER, dan lavil Silo, devan lantre Latant Rankont. Konmsa ki zot ti fini partaz pei.
JOS.20.1	SENYER ti dir Zozye, 
JOS.20.2	“Dir pep Izrael: Swazir bann lavil refiz ki mon ti koz avek zot par lentermedyer Moiz. 
JOS.20.3	En dimoun ki touy son kanmarad par aksidan, san fer ekspre, ava kapab al refizye dan enn sa bann lavil e sap vanzans vanzer disan. 
JOS.20.4	Sa ki'n komet en krim ava sov kot enn sa bann lavil e debout devan laport lavil. I ava eksplik son ka avek bann ansyen sa lavil ki ava les li antre e donn li en landrwa reste parmi zot. 
JOS.20.5	Si vanzer disan pe pourswiv li, bann zabitan lavil pa pou livre sa dimoun dan son lanmen. Annefe, se par aksidan ki i ti touy son prosen; ti napa okenn laenn antre zot avan. 
JOS.20.6	I ava reste dan sa lavil ziska ki i ava'n ganny zize par lakominote e ziska lanmor gran-pret ki an fonksyon dan sa letan. Apre, i ava kapab retourn kot li dan son lavil e dan son lakaz, kot i ti'n sove.”
JOS.20.7	Zot ti met apar Kedes, dan Galile, dan rezyon montanny Neftali; Sikenm, dan rezyon montanny Efraim avek Kiryat-Arba, ki apel osi Hebron, dan rezyon montanny Zida. 
JOS.20.8	Zot ti swazir Beser ki lo lot kote larivyer Zourden, Les avek Zeriko, lo plato montanny dezer, dan teritwar tribi Riben; Ramot dan Galaad, dan tribi Gad; e Golann dan Basann, dan tribi Manase. 
JOS.20.9	Sa ti bann lavil ki ti ganny swazir pour servi koman refiz pour tou bann Izraelit, ek bann etranze ki ti pe reste parmi zot. Konmsa, sa enn ki'n touy en dimoun par aksidan, ti kapab al rod refiz laba e sap vanzans vanzer disan, avan son ka i pas devan lakominote.
JOS.21.1	Bann sef bann fanmir tribi Levi, ti vin war pret Eleazar, Zozye, garson Noun, ek bann sef bann fanmir lezot tribi Izrael. 
JOS.21.2	Ler zot ti Silo, dan pei Kanaan, zot ti dir, “SENYER in ordonnen par lentermedyer Moiz, ki nou ganny bann lavil pour nou reste ek bann laplenn zerb pour nou bann troupo zannimo.” 
JOS.21.3	Alor, lo lord SENYER, bann Izraelit ti pran dan zot teritwar, bann lavil avek zot laplenn, e donn bann Levit.
JOS.21.4	Par tiraz osor, bann klan Levit desandan Keat, ti ganny swazir. Alor, bann desandan pret Aaron ti resevwar par tiraz osor 13 lavil sitye dan teritwar tribi Zida, Simeon ek Benzamen.
JOS.21.5	Lezot desandan Keat ti resevwar dis lavil sitye dan teritwar tribi Efraim, Dann ek demi tribi Manase.
JOS.21.6	Bann klan desandan Gersonn ti resevwar par tiraz osor, 13 lavil sitye dan teritwar tribi Isakar, Aser, Neftali, e demi tribi Manase, dan rezyon Basann.
JOS.21.7	Bann klan desandan bann fanmir Merari ti resevwar 12 lavil dan bann teritwar tribi Riben, Gad ek Zabilon.
JOS.21.8	Parey SENYER ti'n ordonnen par lentermedyer Moiz, bann Izraelit ti donn bann Levit, par tiraz osor, tou sa bann lavil avek zot laplenn zerb.
JOS.21.9	La bann lavil ki bann Izraelit ti donnen sorti dan teritwar tribi Zida ek Simeon, 
JOS.21.10	e ki ti al pour bann desandan Aaron, dan klan Keat, garson Levi. Zot ti premye pour ganny swazir par tiraz osor.
JOS.21.11	Zot ti resevwar Kiryat-Arba, lavil papa Anak, setadir Hebron ki sitye dan rezyon montanny Zida, ansanm avek bann laplenn otour. 
JOS.21.12	Me bann laplenn otour bann lavil ek bann vilaz ti'n deza propriyete Kaleb, garson Yefoune.
JOS.21.13	Zot ti donn desandan pret Aaron, Hebron, en lavil refiz avek son laplenn, pour bann ki'n fer krim. Zot ti ganny Libna avek son laplenn, 
JOS.21.14	Yatir avek son laplenn, Estemoa avek son laplenn, 
JOS.21.15	Holonn avek son laplenn, Debir avek son laplenn, 
JOS.21.16	Asann avek son laplenn, Youta avek son laplenn, Bet-Semes avek son laplenn. An tou, nef lavil, sitye dan teritwar Zida ek Simeon. 
JOS.21.17	Teritwar sorti dan tribi Benzamen: Gabaon avek son laplenn, Geba avek son laplenn, 
JOS.21.18	Anatot avek son laplenn, Almonn avek son laplenn. An tou, kat lavil. 
JOS.21.19	Bann pret desandan Aaron ti resevwar an tou 13 lavil ansanm avek zot laplenn.
JOS.21.20	Lezot levit, desandan bann klan Keat ti resevwar par tiraz osor, bann lavil sitye dan teritwar Efraim. 
JOS.21.21	Zot ti ganny Sikenm koman lavil refiz pour bann ki'n komet en krim, avek son laplenn, dan rezyon montanny Efraim, Gezer avek son laplenn, 
JOS.21.22	Kibsaim avek son laplenn, e Bet-Horonn avek son laplenn. An tou, kat lavil. 
JOS.21.23	Dan teritwar Dann, zot ti resevwar Elteke avek son laplenn, Gibetonn avek son laplenn, 
JOS.21.24	Ayalonn avek son laplenn ek Gat-Rimonn avek son laplenn. An tou, kat lavil. 
JOS.21.25	Dan teritwar demi tribi Manase, zot ti resevwar de lavil: Taanak ek Ibleanm, avek zot laplenn. 
JOS.21.26	Bann desandan Keat ti resevwar an tou dis lavil avek zot laplenn.
JOS.21.27	Bann klan desandan Gersonn, sorti Tribi Levi, ti resevwar de lavil avek zot laplenn sitye dan teritwar demi tribi Manase: Golann dan Basann, en lavil refiz, ek Beestera. 
JOS.21.28	Dan teritwar tribi Isakar, zot ti resevwar Kisyonn, Dabrat avek zot laplenn. 
JOS.21.29	Yarmout avek son laplenn, Enn-Ganim avek son laplenn. An tou, kat lavil. 
JOS.21.30	Dan teritwar Aser zot ti resevwar Miseal avek son laplenn, Abdonn avek son laplenn, 
JOS.21.31	Elkat avek son laplenn, Reob avek son laplenn. An tou, kat lavil. 
JOS.21.32	Dan teritwar tribi Neftali, zot ti resevwar koman bann lavil refiz: Kedes dan Galile avek son laplenn, Hamot-Dor avek son laplenn, e Kartann avek son laplenn. An tou, trwa lavil. 
JOS.21.33	Bann klan Gersonit ti resevwar an tou, 13 lavil avek zot laplenn.
JOS.21.34	Lezot levit sorti dan bann klan Merari ti resevwar, dan teritwar tribi Zabilon: Yokneanm avek son laplenn, Karta avek son laplenn, 
JOS.21.35	Dimna avek son laplenn, Nahalal avek son laplenn. An tou, kat lavil. 
JOS.21.36	Dan teritwar tribi Riben: Beser avek son laplenn, Yatsa avek son laplenn, 
JOS.21.37	Kedemot avek son laplenn, Mefaat avek son laplenn. An tou, kat lavil. 
JOS.21.38	Dan tribi Gad, zot ti resevwar koman lavil refiz pour bann ki'n komet krim: Ramot dan Galaad avek son laplenn, Mahanaim avek son laplenn, 
JOS.21.39	Hesbonn avek son laplenn, Yazer avek son laplenn. An tou, kat lavil. 
JOS.21.40	Bann desandan klan Merari ti resevwar, par tiraz osor, 12 lavil an tou.
JOS.21.41	Tribi Levi ti resevwar an tou 48 lavil avek zot laplenn, sitye dan milye teritwar lezot Izraelit. 
JOS.21.42	Sak lavil ti annan son laplenn zerb otour; ti parey pour tou bann lavil.
JOS.21.43	SENYER ti donn bann Izraelit sa pei antye parey i ti'n promet zot zanset. Zot ti pran posesyon sa pei kot zot ti etabli zot. 
JOS.21.44	SENYER ti garanti zot lape lo tou bann frontyer, parey i ti'n promet zot bann zanset. SENYER ti'n livre tou zot bann lennmi dan zot lanmen; personn pa ti kapab reziste zot. 
JOS.21.45	Ti napa en sel parmi bann bon promes ki SENYER ti'n fer avek pep Izrael ki pa ti akonpli; tou ti realize.
JOS.22.1	Alor, Zozye ti konvok tribi Riben, tribi Gad ek demi tribi Manase. 
JOS.22.2	I ti dir zot, “Zot in obei tou bann lord ki Moiz, serviter SENYER ti donn zot e zot in azir dan tou, parey mon ti ordonnen. 
JOS.22.3	Pandan sa long letan ziska ozordi, zanmen zot in abandonn zot bann frer. Zot in byen obei bann lord SENYER, zot Bondye. 
JOS.22.4	Ozordi, SENYER, zot Bondye in met zot bann konpatriyot dan sekirite, parey i ti'n promet zot. Aprezan, retourn dan zot latant, dan zot pei ki Moiz, serviter SENYER, in donn zot an partaz, dan Les avek larivyer Zourden. 
JOS.22.5	Selman, fer sir zot obzerv tou bann komannman ek lalwa ki Moiz, serviter SENYER, zot Bondye in ordonn zot. Kontan SENYER, zot Bondye e fer tou sa ki i demann zot. Obei tou son bann komannman; atas avek li e servi li fidelman avek tou zot leker e avek lafors zot et antye.” 
JOS.22.6	Apre, Zozye ti beni zot, e fer zot ale. Zot ti retourn se zot, dan zot latant.
JOS.22.7	Moiz ti'n donn demi tribi Manase en par dan Basann; me Zozye ti'n donn lot demi tribi, en par dan Was, lo lot kote larivyer Zourden, parey lezot tribi. Ler Zozye ti ranvoy zot dan zot latant e beni zot, 
JOS.22.8	i ti dir zot, “Retourn dan zot latant avek bokou larises ek bokou troupo, avek larzan, lor, bronz, fer, ek bokou lenz. Partaz piyaz lager avek zot bann frer.”
JOS.22.9	Alor, bann Ribenit avek bann Gadit ensi ki demi tribi Manase ti retourn kot zot. Zot ti kit lezot Izraelit Silo, dan pei Kanaan, e zot ti al dan pei Galaad, rezyon ki zot ti'n resevwar koman zot par, parey SENYER ti'n ordonnen par lentermedyer Moiz. 
JOS.22.10	Kan zot ti ariv dan rezyon pre avek larivyer Zourden, ki dan pei Kanaan, bann Ribenit, bann Gadit ek demi tribi Manase ti konstri en gran lotel obor larivyer. 
JOS.22.11	Bann Izraelit, ti aprann ki bann Ribenit, bann Gadit ek demi tribi Manase ti'n konstri lotel lo frontyer pei Kanaan dan rezyon pre avek larivyer Zourden, lo lot kote zot propriyete. 
JOS.22.12	Osito ki lezot Izraelit ti aprann sa nouvel, tou lakominote Izrael ti rasanble Silo pour al atak zot.
JOS.22.13	Alor, pep Izrael ti anvoy pret Fineas, garson Eleazar, kot bann Ribenit, bann Gadit ek demi tribi Manase, dan pei Galaad. 
JOS.22.14	Dis responsab lepep ti akonpanny li, enn par sak tribi. Zot tou, zot ti bann sef fanmir dan bann klan Izrael. 
JOS.22.15	Zot ti al dan pei bann Ribenit, bann Gadit, ek demi tribi Manase dan pei Galaad. La sa ki zot ti dir, 
JOS.22.16	“La sa ki tou lakominote SENYER i dir: Ki sa traizon ki zot in komet kont Bondye Izrael? Zot in tourn ledo avek SENYER e zot in konstri en lotel ozordi? Ozordi, zot in revolte kont SENYER. 
JOS.22.17	Eski fot Peor pa ase? Nou pa ankor ganny pirifye, malgre sa fleo ki'n tap lakominote SENYER? 
JOS.22.18	La ozordi, zot in revolte kont SENYER! Si ozordi zot revolte kont SENYER, demen, son lakoler pou tonm lo lakominote Izrael antye. 
JOS.22.19	Alor, si zot teritwar i enpir, travers dan pei ki propriyete SENYER, la kot sanktyer SENYER in ganny etabli, e vin propriyeter parmi nou. Me pa revolte kont SENYER, pa revolte kont nou osi, pour konstri en lot lotel akote lotel SENYER, nou Bondye. 
JOS.22.20	Ler Akan, garson Zera, ti komet en fot grav konsernan bann piyaz lager ki ti devre ganny detri, eski tou pep Izrael pa ti sibir lakoler SENYER? Pa zis li tousel ki ti mor pour son fot.”
JOS.22.21	Bann Ribenit, bann Gadit ek demi tribi Manase ti reponn bann sef fanmir dan Izrael, 
JOS.22.22	“SENYER Bondye i pli gran ki tou bann bondye! Wi! SENYER Bondye i pli gran ki tou bann bondye! SENYER Bondye i konnen, e Izrael osi pou konnen. Si nou'n azir par rebelyon, oubyen pour komet en fot grave kont SENYER, pa les nou viv, ozordi! 
JOS.22.23	Si nou'n konstri en lotel pour nou detournen avek SENYER, oubyen si ti pour nou ofer bann sakrifis konplet, ek bann lofrann vezetal, oubyen pour ofer bann sakrifis lape, SENYER li menm ava demann nou kont. 
JOS.22.24	Non! Nou ti fer sa akoz nou ti trakase ki demen ou bann zanfan ava kapab dir avek nou bann zanfan: Ki relasyon zot annan avek SENYER, Bondye Izrael? 
JOS.22.25	SENYER in met larivyer Zourden koman en frontyer ant nou ek zot, bann Ribenit ek bann Gadit. Zot napa okenn par avek SENYER. Akoz zot zanfan, ki nou zanfan in aret annan respe anver SENYER. 
JOS.22.26	Alor, nou ti dir antre nou: Annou konmans konstri en lotel, pa pour ofer sakrifis konplet ek lezot sakrifis, 
JOS.22.27	me pour servi temwen ant nou ek zot, e ant nou bann desandan. Par sa, zot ava konnen ki nou osi, nou pe servi SENYER, par nou bann sakrifis konplet, lezot sakrifis, bann sakrifis lape. Konmsa, demen, zot bann zanfan pa pou dir avek nou bann zanfan ki zot napa okenn par avek SENYER. 
JOS.22.28	Alor, nou ti dir antre nou: Si zot dir sa avek nou, oubyen avek nou bann desandan, nou ava reponn: Get sa model lotel SENYER ki nou zanset ti konstri, pa pou ofer bann sakrifis konplet, ni pour lezot sakrifis, me pour ki i en temwen ant nou ek zot. 
JOS.22.29	Zanmen nou pou revolte kont SENYER. Pa ozordi ki nou pou detourn nou kont SENYER e konstri en lotel pour ofer bann sakrifis konplet, bann lofrann vezetal, ek lezot sakrifis, lo en lot lotel ki lotel SENYER, nou Bondye, sa enn ki devan son sanktyer.”
JOS.22.30	Kan Fineas, bann sef lakominote e bann sef bann klan Izrael ki ti avek li ti antann leksplikasyon ki bann fanmir Riben, bann fanmir Gad e bann fanmir Manase ti donnen, zot ti satisfe. 
JOS.22.31	Alor, Fineas, garson pret Eleazar, ti dir avek bann Ribenit, bann Gadit ek bann desandan Manase, “Ozordi nou konnen ki SENYER i parmi nou, akoz zot pa'n komet en traizon kont SENYER. Alor, zot in delivre pep Izrael dan lanmen SENYER.”
JOS.22.32	Apre, Fineas, garson pret Eleazar, ek bann responsab lepep ti kit bann zabitan Riben, avek Gad dan pei Galaad e retourn Kanaan kot zot ti fer en rapor avek pep Izrael. 
JOS.22.33	Sa rapor ti fer plezir pep Izrael, ki ti loue Bondye. Zot ti aret koz lager, pour al atak pei kot bann Ribenit avek bann Gadit ti pe reste.
JOS.22.34	Bann Ribenit ek bann Gadit ti donn en non sa lotel: Temwen, akoz zot ti dir, “I en temwen ant nou, SENYER i nou Bondye!”
JOS.23.1	Lontan apre, SENYER ti'n akord pep Izrael lape kont zot bann lennmi otour zot, Zozye ti'n vye; i ti'n ganny en bon laz. 
JOS.23.2	Alor, i ti konvok pep Izrael antye ek bann ansyen, son bann sef, son bann ziz, son bann sekreter. I ti dir zot: Mon'n vye, e mon'n ariv en bon laz. 
JOS.23.3	Zot menm, zot in war tou sa ki SENYER, zot Bondye in fer avek tou sa bann nasyon akoz zot. SENYER, zot Bondye ki'n konbat pour zot. 
JOS.23.4	Gete! Mon'n donn zot par tiraz osor koman par pour sak tribi, teritwar bann nasyon ki reste depi larivyer Zourden, ek tou bann nasyon ki mon'n detri ziska lanmer Mediterane, dan Was. 
JOS.23.5	SENYER, zot Bondye pou sas lwen sa bann pep devan zot, e zot ava pran zot pei, parey SENYER, zot Bondye ti'n dir zot. 
JOS.23.6	Met tou zefor pour obzerve e met an pratik tou sa ki'n ekri dan Liv Lalwa Moiz, san ekarte ni adrwat, ni agos. 
JOS.23.7	Pa bezwen al melanz zot avek sa bann nasyon ki ankor reste obor zot. Zot pa pou servi non zot bann bondye e zot pa pou fer serman lo zot non; zot pa pou servi sa bann bondye, e zot pa pou prosternen devan zot. 
JOS.23.8	Zot ava atas zot selman avek SENYER, zot Bondye parey zot in fer ziska ozordi. 
JOS.23.9	Annefe, SENYER in sas bokou gran nasyon for devan zot, e ziska ozordi, personn pa'n kapab tenir debout kont zot. 
JOS.23.10	En sel parmi zot ti fer taye mil, akoz se SENYER, zot Bondye ki ti pe konbat pour zot, parey i ti'n dir zot. 
JOS.23.11	Fer atansyon! Kontan SENYER, zot Bondye! 
JOS.23.12	Akoz si zot vir zot ledo kont li, si zot atas zot avek sa bann nasyon ki reste avek zot, si zot al fer lalyans maryaz avek zot, e si zot melanz avek zot, 
JOS.23.13	zot ava war ki SENYER, zot Bondye, pa pou kontinyen sas sa bann nasyon devan zot. Zot ava vin en latrap, en pyez, en roten ki pou fwet zot lo zot ledo, e bann pikan dan zot lizye, ziska ki zot ava disparet lo sa bon later ki SENYER, zot Bondye in donn zot.
JOS.23.14	“Mwan, ozordi mon pe ale parey sor tou dimoun. Zot konnen, avek tou zot leker, avek tou zot et antye, ki okenn sa bann parol ki SENYER, zot Bondye ti prononse lo zot size pa'n reste san ganny akonpli; tou in realize lo zot; napa enn ki pa'n akonpli. 
JOS.23.15	Parey tou bann bon parol ki SENYER, zot Bondye ti dir zot in realize lo zot, osi SENYER pou realiz lo zot, tou bann malediksyon, ziska ki i'n detri zot, e ki i'n fer zot disparet lo sa bon later ki SENYER, zot Bondye in donn zot. 
JOS.23.16	Si zot pa respekte lalyans ki SENYER, zot Bondye ti fer pour zot, si zot al servi lezot bondye e al prostern devan zot, SENYER pou ankoler kont zot, e zot pou tre vit disparet dan sa bon pei ki i'n donn zot.”
JOS.24.1	Zozye ti fer rasanble tou bann tribi pep Izrael dan Sikenm. I ti konvok tou bann ansyen dan Izrael, bann sef, bann ziz, ek bann responsab; zot ti vin prezant zot devan Bondye. 
JOS.24.2	Alor, Zozye ti dir lepep antye: La sa ki SENYER Bondye Izrael i deklare: Zot bann zanset, Tera, papa Abrahanm e papa Nahor, ti reste otrefwa lot kote larivyer, e zot ti ador bann bondye etranze. 
JOS.24.3	Mon ti pran zot papa Abrahanm depi lot kote larivyer; mon ti kondwir li atraver pei Kanaan antye; mon ti ogmant son desandans e mon ti donn li Izaak. 
JOS.24.4	Mon ti donn Izaak Zakob ek Ezai. Mon ti donn Ezai rezyon montanny Seir, me Zakob ek son bann zanfan ti desann Lezip. Apre, mon ti fer zot sorti. 
JOS.24.5	Mon ti anvoy Moiz ek Aaron, e mon ti pini Lezip avek en kantite fleo; apre, mon ti fer zot sorti. 
JOS.24.6	Mon'n fer zot bann zanset sorti Lezip, e zot ti ariv kot lanmer Rouz. Bann Ezipsyen ti pourswiv zot bann zanset ziska lanmer Rouz avek kales lager ek zot kavalye. 
JOS.24.7	Kan zot ti kriy ver SENYER, i ti met fernwanr ant zot avek bann Ezipsyen; i ti fer lanmer kouver zot. Zot lizye ti war sa ki mon ti fer kont Lezip.
JOS.24.7	Zot ti reste lontan dan dezer. 
JOS.24.8	Alor, mon ti anmenn zot dan pei bann Amorit, ki ti pe reste dan Les larivyer Zourden; sa bann Amorit ti atak zot. Mon ti livre zot dan zot lanmen, e zot ti pran zot pei, e mon ti detri sa bann Amorit devan zot. 
JOS.24.9	Balak, garson Sipor, lerwa Moab, ti leve pour atak Izrael. I ti anvoy apel Balaanm, garson Beor, pour modi zot. 
JOS.24.10	Me mon pa ti ekout Balaanm; alafen, i ti pronons benediksyon lo zot e mon ti delivre zot dan son lanmen. 
JOS.24.11	Zot ti travers larivyer Zourden e zot ti ariv Zeriko. Bann zabitan Zeriko ti fer lager kont zot, ensi ki bann Amorit, bann Perizit, bann Kananeen, bann Hitit, bann Girgasit, bann Hivit, ek bann Zebizit. Mon ti livre zot tou dan zot lanmen. 
JOS.24.12	Mon ti anvoy mous zonn devan zot, ki ti fer zot fannen sa de lerwa Amorit; pa avek zot lepe, ni avek zot bann fles ki zot ti fer li. 
JOS.24.13	Mon'n donn zot en pei kot zot pa'n fatige pour kiltive, bann lavil kot zot pe reste me ki zot pa'n konstri, bann plantasyon rezen avek bann pye zoliv ki zot pe manze, me ki zot pa'n plante.
JOS.24.14	Aprezan, annan respe pour SENYER, e servi li senserman e avek fidelite. Detri bann bondye ki zot zanset ti servi ler zot ti lot kote larivyer Efrat e Lezip; servi SENYER. 
JOS.24.15	Si zot pa oule servi SENYER, swazir ozordi ki lekel ki zot oule servi: Swa bann bondye ki zot zanset ti adore lot kote larivyer Efrat, swa bann bondye pei bann Amorit kot zot pe reste. Mwan ek mon fanmir, nou pou servi SENYER.
JOS.24.16	Lepep ti reponn, “Zanmen nou pou abandonn SENYER, pour al servi lezot bondye. 
JOS.24.17	SENYER, nou Bondye ki ti fer nou ek nou bann zanset sorti Lezip, sorti dan lesklavaz. Li ki'n fer tou sa bann gran mervey devan nou, ki'n protez nou tou dilon semen ki nou ti swiv, e parmi tou bann pep kot nou'n pase. 
JOS.24.18	SENYER ki ti sas devan nou tou bann pep: Bann Amorit ki ti reste dan sa pei. Alor, nou osi, nou pou servi SENYER, akoz SENYER ki nou Bondye.”
JOS.24.19	Zozye ti dir lepep, “Zot pa pou kapab servi SENYER, akoz i en Bondye sen; en Bondye ki zalou avek pasyon; i pa pou pardonn zot, zot bann revolt e zot bann pese. 
JOS.24.20	Si zot abandonn SENYER pour al servi bann bondye etranze, i pou vire kont zot; i pou fer zot dimal e detri zot apre ki i'n fer zot dibyen.”
JOS.24.21	Lepep ti dir Zozye, “Non! Nou pou servi SENYER.”
JOS.24.22	Zozye ti dir lepep, “Zot temwen kont zot menm ki se zot ki'n swazir SENYER pou servi li.” Zot ti reponn, “Wi, nou temwen.”
JOS.24.23	I ti dir, “Aprezan, alor, detri bann bondye etranze ki parmi zot, e tourn zot leker ver SENYER, Bondye Izrael.”
JOS.24.24	Lepep ti dir Zozye, “SENYER ki nou Bondye ki nou pou servi; nou pou ekout son lavwa.”
JOS.24.25	Alor sa zour, dan lavil Sikenm, Zozye ti fer en lalyans lo non lepep. I ti donn zot bann lalwa ek bann regleman. 
JOS.24.26	Zozye ti ekri sa bann parol dan liv lalwa Bondye. I ti pran en gro ros ki i met debout anba pye dibwa ki ti kot sanktyer SENYER. 
JOS.24.27	Zozye ti dir lepep antye, “Sa ros ava en temwen kont nou, akoz in antann tou bann parol ki SENYER ti partaz avek nou; i pou vin en temwen kont zot, dan ka ki zot trai zot Bondye.” 
JOS.24.28	Apre, Zozye ti fer lepep retourn kot zot, sakenn dan son teritwar.
JOS.24.29	Apre sa bann levennman, Zozye, garson Noun, serviter SENYER ti mor. I ti annan 110 an. 
JOS.24.30	I ti ganny antere Timnat-Sera, dan teritwar ki ti form son par patrimwann, ki sitye dan rezyon montanny Efraim, Nor avek montanny Gaas. 
JOS.24.31	Izrael ti servi SENYER tou dilon lavi Zozye, e tou dilon lavi bann ansyen ki ti reste vivan apre Zozye e ki ti konn tou bann mervey ki SENYER ti'n fer an faver Izrael.
JOS.24.32	Lezo Zozef ki pep Izrael ti'n anmenn avek zot depi Lezip, ti ganny antere Sikenm, dan sa morso later ki Zakob ti'n aste avek bann desandan Amor, fondater lavil Sikenm, pour 100 pyes larzan; sa later ti'n vin patrimwann bann desandan Zozef.
JOS.24.33	Eleazar, garson Aaron ti mor; i ti ganny antere Gibea, dan lavil ki son garson Fineas ti'n resevwar e ki sitye dan rezyon montanny Efraim.
JDG.1.1	Apre lanmor Zozye, pep Izrael ti al konsilte SENYER. Zot ti demande “Lekel parmi nou ki pou al an premye, konbat bann Kananeen?” SENYER ti dir, 
JDG.1.2	“Zida ki pou monte. Mon'n livre pei dan son lanmen.”
JDG.1.3	Bann zonm tribi Zida ti dir avek bann zonm tribi Simeon, “Vin avek nou pour pran dan porsyon pei ki nou'n ganny an partaz, e nou ava konbat bann Kananeen. Apre, nou osi, nou ava al avek zot pour pran teritwar ki zot in gannyen.”
JDG.1.3	Alor, bann zonm dan tribi Simeon ti al avek bann zonm, tribi Zida. 
JDG.1.4	Bann zonm Zida ti monte pour atake e SENYER ti livre bann kananeen ek bann Perizit dan zot lanmen. Zot ti ganny laviktwar dan lavil Bezek: Ti annan an tou 10,000 zonm. 
JDG.1.5	Dan lavil Bezek, zot ti rankontre Adoni-Bezek ki zot ti atake. Konmsa, zot ti ganny laviktwar lo bann Kananeen ek bann Perizit. 
JDG.1.6	Adoni-Bezek ti sove, me zot ti pourswiv li; e ler zot ti atrap li, zot ti koup son pous lanmen ek lipye. 
JDG.1.7	Adoni-Bezek ti dir, “70 lerwa ki ti'n ganny pous lanmen ek lipye koupe ti vin ranmas restan manze anba mon latab. Sa ki mon'n fer, Bondye in rann mwan laparey.” I ti ganny anmennen Zerizalenm kot i ti mor.
JDG.1.8	Bann zonm tribi Zida ti atak Zerizalenm ki zot ti pran. Zot ti masakre bann zabitan e met dife dan lavil. 
JDG.1.9	Apre, bann zonm tribi Zida ti al atak bann Kananeen ki ti pe reste dan rezyon montanny, dan Negev ek dan laplenn.
JDG.1.10	Zida ti al atak bann Kananeen ki ti pe reste Hebron, ki avan, ti apel Kiryat-Arba. Zot ti bat Sesai, Ahimann ek Talmai.
JDG.1.11	Depi la, bann zonm Zida ti mars kont bann zabitan Devir ki avan, ti apel Kiryat-Sefer. 
JDG.1.12	Kaleb ti dir, “Mon pou donn mon fiy Aksa, sa enn ki atak e pran lavil Kiryat-Sefer.” 
JDG.1.13	Otniel, garson Kenaz, pti frer Kaleb ki ti pran sa lavil e Kaleb ti donn li son fiy Aksa koman son fanm. 
JDG.1.14	Kan Aksa ti ariv kot Kenaz, i ti fer li demann son papa en morso later. I ti desann lo son bourik. Kaleb ti demann li, “Ki ou anvi?” 
JDG.1.15	I ti dir, “Akord mwan en faver. Ou'n deza fer mwan kado en morso later dan Negev; donn mwan osi bann rezervwar delo.” Alor Kaleb ti donn li Gilot Leo e Gilot Leba.
JDG.1.16	Bann desandan bann Kenit, boper Moiz, ek bann zanfan Zida, ti kit lavil bann Palmye ki dan dezer Negev, Sid avek Arad, pour zot vin reste parmi lepep.
JDG.1.17	Avek bann zonm Simeon son frer, bann zonm Zida ti atak bann Kananeen ki ti pe reste dan lavil Sefat ki zot ti detri konpletman. Alor, zot ti apel sa lavil Horma. 
JDG.1.18	Bann zonm Zida ti osi kaptir lavil Gaza avek tou son teritwar: Gaza, Askelonn, Ekronn, sakenn avek son teritwar. 
JDG.1.19	SENYER ti avek Zida ki ti pran posesyon rezyon montanny; me zot pa ti kapab deposed bann zabitan rezyon laplenn, akoz ti annan tro bokou kales lager an fer.
JDG.1.20	Parey Moiz ti'n ordonnen, Kaleb ti ganny lavil Hebron. I ti sas sa trwa garson Anak. 
JDG.1.21	Me bann Benzamit pa ti kapab sas bann Zebizit ki ti pe reste Zerizalenm. Pour sa rezon ki ziska ozordi, bann Zebizit in reste Zerizalenm avek bann Benzamit.
JDG.1.22	Tribi Zozef osi ti al atak Betel e SENYER ti avek zot. 
JDG.1.23	Tribi Zozef ti anvoy bann zonm pour eksplor Betel, ki avan, ti apel Louz. 
JDG.1.24	Zot ti war en zonm sorti dan lavil. Zot ti dir li, “Montre nou semen pour antre dan lavil e nou pa pou fer ou ditor.” 
JDG.1.25	I ti montre zot kote pour antre dan lavil. Zot ti masakre tou bann zabitan, me zot ti les sa zonm ale avek tou son fanmir. 
JDG.1.26	Sa zonm ti al dan pei bann Hitit kot i ti konstri en lavil ki ankor la, ozordi; i apel Louz.
JDG.1.27	Tribi Manase pa ti kaptir ni Bet-Seann, ni Taanak, ni bann zabitan Dor, ni bann zabitan Megido avek zot bann vilaz. 
JDG.1.28	Me ler Izrael ti vin pwisan, i ti enpoz travoforse lo bann Kananeen; me an realite, i pa ti kapab sas zot.
JDG.1.29	Tribi Efraim pa ti sas bann Kananeen ki ti pe reste Gezer e ki ti kontinyen reste parmi zot dan Gezer.
JDG.1.30	Tribi Zabilon pa ti sas bann zabitan Kitronn ek Nahalol. Bann Kananeen ti reste parmi zot; me zot ti ganny oblize fer travoforse.
JDG.1.31	Tribi Aser pa ti sas bann zabitan Ako, ek Sidon, Alab, Elba, Afik ek Reob. 
JDG.1.32	Bann Aserit ti enstal zot parmi bann Kananeen ki ti pe reste dan sa pei, akoz zot pa ti'n ganny sase.
JDG.1.33	Neftali pa ti sas ni bann zabitan Bet-Semes, ni bann zabitan Bet-Anat. Zot ti enstal zot parmi bann Kananeen ki ti pe reste dan sa pei kot zot pa ti'n ganny sase.
JDG.1.34	Bann Amorit ti repous tribi Dann dan rezyon montanny; zot pa ti les li desann dan laplenn. 
JDG.1.35	Bann Amorit ti kontinyen reste Har-Heres, Ayalonn ek Saalbim; me zot ti ganny met anba travoforse kan tribi Zozef ti vin pwisan. 
JDG.1.36	Teritwar bann Amorit ti al depi lamonte Akrabim, depi Sela an montan.
JDG.2.1	Mesaze SENYER ti monte sorti Gilgal e al Bokim. I ti dir, “Mon ti fer zot monte depi Lezip e mon'n fer zot antre dan sa pei ki mon ti'n promet par serman avek zot bann zanset. Mon ti dir: Zanmen mon pou kas mon lalyans avek zot. 
JDG.2.2	Lo zot kote, zot pa pou fer okenn lalyans avek bann zabitan sa pei; zot ava kraz zot bann lotel. Me zot pa ti obei mwan. Ki zot in fer la? 
JDG.2.3	Alor mon ti dir: Mon pa pou sas zot devan ou; zot ava viv parmi zot e zot bann bondye ava vin en pyez pour zot.”
JDG.2.4	Apre ki mesaze SENYER ti'n dir sa bann parol avek tou bann Izraelit, lepep ti kriye e sanglote plere. 
JDG.2.5	Zot ti apel sa landrwa Bokim, savedir Plere, e zot ti ofer bann sakrifis SENYER, lanmenm la.
JDG.2.6	Apre ki Zozye ti'n fer ale lepep, bann Izraelit ti retourn sakenn dan son propriyete, pour pran posesyon pei. 
JDG.2.7	Lepep ti servi SENYER toultan ki Zozye ti vivan e toultan ki bann ansyen ti viv ankor apre Zozye, zot ki ti'n war sa gran mervey ki SENYER ti'n akonpli pour pep Izrael. 
JDG.2.8	Zozye, garson Noun, serviter SENYER, ti mor laz 110 an. 
JDG.2.9	I ti ganny antere dan teritwar ki ti fer parti son patrimwann, Timnat-Eres, dan rezyon montanny Efraim, Nor avek montanny Gaas. 
JDG.2.10	Sa zenerasyon antye ti mor; en lot zenerasyon ki pa ti'n konn SENYER, ni mervey ki i ti'n akonpli pour pep Izrael, ti leve.
JDG.2.11	Bann Izraelit ti fer sa ki depler SENYER e zot ti al ador bann Baal. 
JDG.2.12	Zot ti'n abandonn SENYER, Bondye zot zanset, ki ti'n fer zot sorti Lezip; zot ti swiv lezot bondye ki parmi bann bondye sa pep ki ti otour zot. Zot ti prostern devan sa bann bondye e sa ti depler SENYER. 
JDG.2.13	Zot ti abandonn SENYER e al servi bann Baal ek bann Astarte. 
JDG.2.14	SENYER ti ankoler kont Izrael. I ti livre zot dan lanmen bann voler ki ti depouy zot. I ti vann zot avek zot bann lennmi ki ti reste otour zot. Zot ti nepli kapab tenir devan zot bann lennmi. 
JDG.2.15	Parey SENYER ti'n dir, e par en serman, sak fwa zot ti sorti pour fer lager, lanmen SENYER ti kont zot ti tonm dan maler. Alor, zot ti dan en gran detres.
JDG.2.16	SENYER ti donn zot bann ziz pour delivre zot kont bann voler. 
JDG.2.17	Me zot pa ti ni menm ekout zot bann ziz. Zot ti al prostitye avek lezot bondye e prostern devan zot. Tre vit, zot pa ti swiv semen ki zot bann zanset ti swiv, ki ti ekout bann komannman SENYER; me, zot pa ti fer parey. 
JDG.2.18	Kan SENYER ti donn zot bann ziz, SENYER ti avek bann ziz. Tan ki ti annan bann ziz, i ti delivre zot dan lanmen zot bann lennmi. Annefe, SENYER ti pran pitye pour zot devan bann kit i pe zot maltret zot. 
JDG.2.19	Me ler bann ziz ti mor, zot ti rekonmans vin koronpi, plis ki zot bann zanset. Zot ti swiv lezot bondye, servi zot e prostern devan zot; zot pa ti renons zot bann move mannyer viv.
JDG.2.20	SENYER ti ankoler kont bann Izraelit. I ti dir, “Akoz sa nasyon pa'n respekte mon lalyans, sa lalyans ki mon ti'n fer avek zot bann zanset, me ki zot pa'n ekout mwan. 
JDG.2.21	Mwan osi, mon pa pou sas ankor devan zot, okenn nasyon ki Zozye ti kite avan son lanmor.” 
JDG.2.22	I ti dir sa, ti pour li teste bann Izraelit, pour war si zot pou swiv semen SENYER e mars parey zot bann zanset ti'n fer. 
JDG.2.23	Pour sa rezon, SENYER ti les sa bann nasyon trankil. I pa ti prese pour sas zot ni livre zot dan lanmen Zozye.
JDG.3.1	SENYER ti les trankil sa bann nasyon pour ki atraver zot, i ava teste pep Izrael ki pa ti'n konn leksperyans lager dan Kanaan; 
JDG.3.2	sa ti zis pou ki bann zenerasyon Izraelit i konnen e aprann kisisa lager, omwen pour sa bann ki pa ti'n ankor fer sa leksperyans: 
JDG.3.3	Sa senk sef bann Filisten, tou bann Kananeen, bann Sidonit, bann Hivit ki ti pe reste dan rezyon montanny Liban, depi montanny Baal-Hermon ziska Lebo-Hamat. 
JDG.3.4	I ti fer sa, pour teste bann Izraelit, pour konnen si Izrael ti pour obei bann komannman ki SENYER ti'n ordonn zot bann zanset, par lentermedyer Moiz. 
JDG.3.5	Pep Izrael ti reste parmi bann Kananeen, Hitit, Amorit, Perizit, Hivit ek Zebizit. 
JDG.3.6	Zot ti marye avek zot bann fiy e marye zot fiy avek zot bann garson; zot ti servi zot bann bondye.
JDG.3.7	Pep Izrael ti fer sa ki depler SENYER: Zot ti oubliy SENYER zot Bondye pour al ador bann Baal ek bann Asera. 
JDG.3.8	SENYER ti ankoler kont zot. I ti vann zot avek Kousann-Riseataim, lerwa Mezopotami. Bann Izraelit ti servi soumet zot anba dominasyon Kousann-Riseataim pandan wit an. 
JDG.3.9	Pep Izrael ti kriy ver SENYER; SENYER ti swazir en sover ki ti delivre zot. Sa ti Otniel, garson Kenaz, pti zanfan Kaleb. 
JDG.3.10	Lespri SENYER ti desann li e i ti vin ziz pep Izrael. I ti al lager e SENYER ti donn li laviktwar lo Kousann-Riseataim, lerwa Mezopotami. I ti fer santi son pouvwar kont Kousann-Riseataim. 
JDG.3.11	Pei ti reste dan lape pandan 40 an. Apre, Otniel, garson Kenaz ti mor.
JDG.3.12	Pep Izrael ti rekonmans fer bann aksyon ki ti depler SENYER. Akoz Izrael ti pe mal fer, SENYER ti ankouraz Eglonn, lerwa Moab, pour azir kont zot. 
JDG.3.13	Eglonn ti fer lalyans avek bann Amonit ek bann Amalesit e i ti sorti pour atak Izrael. I ti kaptir lavil bann Palmye. 
JDG.3.14	Bann Izraelit ti soumet anba dominasyon Eglonn, lerwa Moab pandan 18 an. 
JDG.3.15	Pep Izrael ti kriy ver SENYER; SENYER ti anvoy en sover pour delivre zot: Ehoud, garson Gera, en Benzamit. I ti gose. Bann Izraelit ti anvoy Ehoud anmenn en kado pour Eglonn, lerwa Moab.
JDG.3.16	Ehoud ti fabrik en lepe ki koup de kote, 50 santimet longer e. I ti atas sa lepe anba son lenz, kot son kote drwat. 
JDG.3.17	Alor, i ti prezant Eglonn, lerwa Moab, son kado. Eglonn ti en zonm byen gra. 
JDG.3.18	Apre ki i ti'n prezant kado, Ehoud ti ale avek bann zonm ki ti'n anmenn sa kado. 
JDG.3.19	Me ler i ti ariv pre avek bann stati bann zidol ki ti pre Gilgal, i ti retournen. I ti dir, “Mon rwa! Mon annan en mesaz prive pour ou.” Lerwa ti dir, “Silans!” Tou son lantouraz ti sorti. 
JDG.3.20	Ehoud ti avans ver lerwa kot i ti pe asiz dan lasanm fre rezerve pour li dan letaz. Ehoud ti dir li, “Mon annan en parol sorti kot Bondye pour ou.” Lerwa ti leve dan son fotey. 
JDG.3.21	Avek son lanmen gos, Ehoud ti ris lepe ki ti lo son kote drwat e anfons li dan vant lerwa. 
JDG.3.22	Pwannyen lepe avek son lanm ti antre net; lagres ti referm lo sa lanm. Annefe, Ehoud pa ti tir lepe dan vant lerwa. 
JDG.3.23	Ehoud ti tak bann laport lasanm. Apre i ti sorti par deryer. 
JDG.3.24	Kan Ehoud ti'n sorti, bann serviter ti vin gete. Zot ti konstate ki bann laport bann lasanm ti'n take. Zot ti dir, “San dout ki lerwa pe satisfer en bezwen natirel dan lasanm fre.” 
JDG.3.25	Zot ti esper en bon pe letan. Lerwa pa ti ouver bann laport lasanm. Alor, zot ti pran lakle, ouver bann laport. Zot met ti'n tale ater, mor. 
JDG.3.26	Pandan sa letan, Ehoud ti'n sape; i ti'n fini depas bann Stati e i ti sov dan direksyon Seira.
JDG.3.27	Koman i ti arive, i ti sonn tronpet dan rezyon montanny Efraim; bann Izraelit ti desann sorti dan rezyon montanny, avek li devan. 
JDG.3.28	I ti dir zot, “Swiv mwan! SENYER in livre zot bann lennmi, bann Moabit, dan zot lanmen.” Zot ti desann deryer li, travers larivyer Zourden vizavi Moab; zot pa ti les personn pase. 
JDG.3.29	Dan sa letan, zot ti bat anviron 10,000 zonm Moabit byen nouri e vayan; zot pa ti les personn sape. 
JDG.3.30	Sa zour, Moab ti ganny imilye dan lanmen Izrael e pei ti reste anpe pandan 80 an.
JDG.3.31	Apre Ehoud, ti vin Sanmgar, garson Anat. I ti bat 600 zonm Filisten avek son sagay. Li osi, i ti delivre Izrael.
JDG.4.1	Apre lanmor Ehoud, bann Izraelit ti rekonmans fer sa ki pa ti fer plezir SENYER. 
JDG.4.2	Alor, SENYER ti vann zot avek Yavin, lerwa Kanaan, ki ti renny Asor. Sisera ti son sef larme. I ti pe reste Haroset-Goim. 
JDG.4.3	Pep Izrael ti kriy ver SENYER, akoz Sisera ti annan 900 kales lager an fer e depi 20 an, i ti pe maltret bann Izraelit.
JDG.4.4	Dan sa lepok, profetes Debora, fanm Lapidot ki ti ziz dan Izrael. 
JDG.4.5	I ti asiz anba en pye palmye Debora ki ant Rama ek Betel, dan rezyon montanny Efraim. Bann Izraelit ti mont kot li pour li rann zizman lo zot bann dispit. 
JDG.4.6	I ti fer apel Barak, garson Abinoanm, ki sorti Kedes-Neftali. I ti dir li, “SENYER, Bondye Izrael in donn ou sa lord: Ale! Al dan direksyon montanny Tabor. Pran avek ou 10,000 zonm sorti dan tribi Neftali e dan tribi Zabilon. 
JDG.4.7	Mon ava fer Sisera, zeneral larme Yabin, vin kot ou kot larivyer Kisonn, avek son bann kales lager ek son bann troup. Alor, mon ava livre li dan ou lanmen.”
JDG.4.8	Barak ti dir li, “Si ou vin avek mwan, mon ava ale; me si ou pa vin avek mwan, mon pa pou ale.”
JDG.4.9	Debora ti reponn, “Mon pou vin avek ou. Me lo sa semen kot ou pe ale, pa ou ki pou ganny laglwar. Annefe, SENYER in livre Sisera dan lanmen en fanm.” Alor, Debora ti al avek Barak dan lavil Kedes. 
JDG.4.10	Barak ti konvok Zabilon ek Neftali dan lavil Kedes. 10,000 zonm ti swiv li; Debora osi ti mont avek li.
JDG.4.11	Heber, en Kenit ki ti'n separe avek Kaen, bann desandan Hobab, boper Moiz, ti'n vin kanp Tsanaim ki pre avek Kedes.
JDG.4.12	Sisera ti ganny enformen ki Barak, garson Abinoanm ti'n mont ziska montanny Tabor. 
JDG.4.13	Depi Haroset-Goim, Sisera ti fer tou son bann kales lager an fer ek tou son larme ki ti avek li, mont pre larivyer Kisonn.
JDG.4.14	Debora ti dir Barak, “Leve! Ozordi SENYER in livre Sisera dan ou lanmen. Vreman! SENYER pe mars devan ou.” Barak ti desann depi montanny Tabor avek 10,000 zonm deryer li. 
JDG.4.15	Alor, devan Barak, SENYER ti fer Sisera panike, li, avek tou son bann kales lager ek tou son larme. I ti masakre zot tou. Sisera ti desann depi son kales lager e sove apye. 
JDG.4.16	Barak ti pourswiv bann kales lager ek larme ziska Haroset-Goim; tou larme Sisera ti ganny masakre. Pa ti reste en sel zonm.
JDG.4.17	Sisera ti sov apye dan direksyon latant Yael, fanm Heber, sa Kenit. Annefe, lape ti rennyen ant Yabin, lerwa Hasor ek klan Heber, sa Kenit. 
JDG.4.18	Yael ti sorti pour vin rankontre Sisera. I ti dir li, “Antre, mon senyer, antre kot mwan; pa bezwen per.” Sisera ti antre kot li, anba son latant e i ti met en kouvertir lo li. 
JDG.4.19	I ti dir li, “Silvouple, donn mwan en pe delo; mon swaf.” Yael ti ouver resipyan ki met dile ladan; i ti donn li pour bwar; apre, i ti ferm sa resipyan. 
JDG.4.20	I ti dir li, “Al met ou devan lantre latant. Si en dimoun i vini e i demann ou: I annan dimoun isi? Ou ava reponn: Non.”
JDG.4.21	Sisera ti telman fatige, ki i ti dormi dan en profon sonmey. Alor, Yael, fanm Heber, ti pran en pike latant, sezi en marto, apros dousman avek li e anfons sa pike dan son latanp e sa pike ti fini dan later. Sisera ti mor.
JDG.4.22	Letan Barak ti pe pourswiv Sisera, Yael ti sorti pour rankontre li. I ti dir li, “Vini! Mon ava montre ou sa zonm ki ou pe rode.” I ti antre kot li; Sisera ti'n tale, mor, en pike dan son latanp.
JDG.4.23	Sa zour, Bondye ti imilye Yavin, lerwa Kanaan, devan pep Izrael. 
JDG.4.24	Lapwisans pep Izrael ti vin deplizanpli gran kont Yavin, lerwa Kanaan, ziska ki zot ti touy Yavin, lerwa Kanaan.
JDG.5.1	Sa zour, Debora ek Barak, garson Abinoanm, ti sant sa kantik:
JDG.5.2	Loue SENYER
JDG.5.2	Izrael i delarg son seve,
JDG.5.2	en pep pare pour al lager.
JDG.5.3	Bann lerwa! Ekoute.
JDG.5.3	Bann sef! Ouver zot zorey.
JDG.5.3	Mon oule sant pour SENYER.
JDG.5.3	Mon oule sant en psonm
JDG.5.3	pour SENYER, Bondye Izrael.
JDG.5.4	SENYER! Ler ou ti sorti Seir,
JDG.5.4	ler ou ti marse depi rezyon Edonm,
JDG.5.4	later ti tranble, lapli ti tonbe,
JDG.5.4	bann nyaz ti devers delo,
JDG.5.5	bann montanny ti afese devan SENYER;
JDG.5.5	sa ti montanny Sinai,
JDG.5.5	devan SENYER, Bondye Izrael.
JDG.5.6	Dan lepok Sanmgar, garson Anat,
JDG.5.6	dan letan Yael, karavann ti nepli pase.
JDG.5.6	Vwayazer ti pran bann pti semen.
JDG.5.7	Bann vilaz ti'n ganny abandonnen;
JDG.5.7	zot ti'n ganny abandonnen dan Izrael
JDG.5.7	ziska ki ou, Debora, ou ti leve.
JDG.5.7	Ziska ki ou ti leve dan Izrael,
JDG.5.7	parey en manman.
JDG.5.8	Ler zot ti swazir bann nouvo bondye,
JDG.5.8	lager ti devan laport lavil.
JDG.5.8	Pa ti annan ni boukliye ni lans
JDG.5.8	pour 40,000 zonm dan Izrael.
JDG.5.9	Beni SENYER!
JDG.5.9	Mon leker i tourn
JDG.5.9	ver bann komandan dan Izrael;
JDG.5.9	ver sa bann ki parmi lepep,
JDG.5.9	ki port zot volonter.
JDG.5.10	Zot ki mont bann femel bourik blan,
JDG.5.10	zot ki asiz lo bann tapi
JDG.5.10	e ki marse dan semen, reflesi!
JDG.5.11	Pre bann pwi,
JDG.5.11	bann ki anmenn delo,
JDG.5.11	zot rakont bann aksyon pour lazistis
JDG.5.11	ki SENYER in fer koman sef Izrael.
JDG.5.11	Alor, pep SENYER in desann
JDG.5.11	ziska kot laport bann lavil.
JDG.5.12	Debora! Leve, leve.
JDG.5.12	Leve! Leve! Sant en kantik.
JDG.5.12	Barak! Leve.
JDG.5.12	Ranmenn ou bann kaptif,
JDG.5.12	bann garson Abinoanm.
JDG.5.13	Alor, bann sirvivan ti desann ver bann sef;
JDG.5.13	pep SENYER ti desann
JDG.5.13	pour mwan parmi bann ero.
JDG.5.14	Depi Efraim,
JDG.5.14	desandan bann Amalesit
JDG.5.14	ti desann dan vale;
JDG.5.14	Benzamen ti desann deryer ou
JDG.5.14	parmi ou pep.
JDG.5.14	Bann komandan ti desann depi Makir;
JDG.5.14	bann ki tenir baton sef
JDG.5.14	ti desann depi Zabilon.
JDG.5.15	Bann sef dan Isakar i avek Debora.
JDG.5.15	Isakar i fidel anver Barak;
JDG.5.15	zot ti ganny anvoye lo son pa,
JDG.5.15	dan vale.
JDG.5.15	Dan bann klan Riben
JDG.5.15	bann gran desizyon ti ganny pran.
JDG.5.16	Akoz ou ti reste ant bann park
JDG.5.16	pour ekout bann berze sifle?
JDG.5.16	Dan bann klan Riben,
JDG.5.16	bann gran desizyon ti ganny pran.
JDG.5.17	Galaad ti reste lo lot kote larivyer Zourden.
JDG.5.17	Akoz Dann i reste pre avek bann bato?
JDG.5.17	Aser in asiz obor lanmer
JDG.5.17	i reste pre son bann por.
JDG.5.18	Zabilon i en pep ki'n afront lanmor;
JDG.5.18	Neftali osi depi dan leo bann lakanpanny.
JDG.5.19	Bann lerwa ti vini;
JDG.5.19	zot ti konbat.
JDG.5.19	Apre, zot ti konbat bann lerwa Kanaan;
JDG.5.19	dan lavil Taanak,
JDG.5.19	ki pros avek bann sours Megido,
JDG.5.19	zot pa ti tous
JDG.5.19	okenn larzan piyaz lager.
JDG.5.20	Bann zetwal dan lesyel ti konbat;
JDG.5.20	depi zot larout,
JDG.5.20	zot in konbat kont Sisera.
JDG.5.21	Larivyer Kisonn ti balye zot,
JDG.5.21	sa larivyer antik, larivyer Kisonn!
JDG.5.21	Mon kraz zot avek lafors.
JDG.5.22	Alor bann sabo bann seval ti pil later;
JDG.5.22	zot ti arete galope.
JDG.5.23	Modi lavil Meroz.
JDG.5.23	Modi, modi son bann zabitan.
JDG.5.23	Zot pa'n vin osekour SENYER,
JDG.5.23	osekour SENYER, parmi bann ero.
JDG.5.24	Yael, fanm Heber sa Kenit,
JDG.5.24	i ganny beni parmi bann fanm,
JDG.5.24	i ganny beni
JDG.5.24	parmi bann fanm ki viv anba latant.
JDG.5.25	I ti demann delo;
JDG.5.25	Yael ti donn li dile.
JDG.5.25	I ti prezant li dile fermante
JDG.5.25	dan en bol rwayal.
JDG.5.26	I ti pran pike latant avek en lanmen,
JDG.5.26	e marto travayer avek lanmen drwat;
JDG.5.26	i ti ansonm Sisera e kraz son latet;
JDG.5.26	i ti kraz li e transpers son latanp.
JDG.5.27	I ti afese devan li;
JDG.5.27	i ti tonbe, i ti tale ater.
JDG.5.27	I ti afese devan li; i ti tonbe.
JDG.5.27	I ti tonbe, red mor,
JDG.5.27	la kot i ti afese.
JDG.5.28	Depi lafnet i bese e i get anba;
JDG.5.28	manman Sisera i get atraver griyaz:
JDG.5.28	Akoz son kales lager i tarde arive?
JDG.5.28	Akoz son kales lager pa roul vit?
JDG.5.29	Parmi son bann prenses,
JDG.5.29	sa enn ki pli saz i reponn:
JDG.5.30	Pa zot in dekouver en piyaz lager
JDG.5.30	ki zot pe partaze?
JDG.5.30	En fiy, de fiy pour en gerye;
JDG.5.30	bann lenz kouler pour Sisera;
JDG.5.30	bann lenz kouler, brode;
JDG.5.30	en lenz kouler, de lenz brode
JDG.5.30	pour likou bann prizonnyen.
JDG.5.31	SENYER!
JDG.5.31	Fer ou bann lennmi disparet parey.
JDG.5.31	Fer ou bann zanmi vin parey soley
JDG.5.31	ler i leve dan tou son pwisans.
JDG.5.31	E pei ti dan lape pandan 40 an.
JDG.6.1	Bann Izraelit ti fer sa ki ti depler SENYER. SENYER ti livre zot dan lanmen bann Madyanit pandan set an. 
JDG.6.2	Bann Madyanit ti fer Izrael santi zot pouvwar. Akoz zot, pep Izrael ti al reste dan bann krevas dan montanny, bann lagrot e dan bann presipis. 
JDG.6.3	Ler bann Izraelit ti senm zot bann legren, bann Madyanit, bann Amalesit ek bann pep sorti dan Les, ti monte pour atak zot. 
JDG.6.4	Zot ti kanp pre avek bann Izraelit, detri rekolt pei ziska pre Gaza. Zot pa ti les dan Izrael okenn provizyon manze, ni mouton, ni kabri, ni bef, ni bourik. 
JDG.6.5	Annefe, zot ti monte avek zot bann troupo, zot bann latant. Zot ti anvai pei parey en lesen sotrel. Zot ti annan en kantite samo; zot ti vin pour ravaz pei. 
JDG.6.6	Konmsa ki pep Izrael ti ganny afebli en kantite par pep Madyanit. Alor, pep Izrael ti kriy ver SENYER.
JDG.6.7	Ler bann Izraelit ti kriy ver SENYER akoz bann Madyanit, 
JDG.6.8	SENYER ti anvoy zot en profet ki ti dir zot, “La sa ki SENYER Bondye Izrael i deklare: Mon'n fer zot monte depi Lezip e mon'n fer zot sorti dan pei lesklavaz. 
JDG.6.9	Mon'n delivre zot dan lanmen bann Ezipsyen e dan lanmen tou sa bann ki ti pe maltret zot; mon'n sas zot bann lennmi e mon'n donn zot, zot pei. 
JDG.6.10	Mon ti dir zot: Mwan menm SENYER zot Bondye. Zot pa devre per bann bondye bann Amorit kot zot pe reste. Me zot pa ti ekout mwan.”
JDG.6.11	Mesaze SENYER ti vin asiz anba pye dibwa sakre, Ofra, ki ti pou Yoas, ki sorti dan klan Abiezer. Zedeon, son garson, ti pe bat dible dan preswar kot rezen i ganny kraze. Konmsa, bann Madyanit pa ti war li. 
JDG.6.12	Mesaze SENYER ti aparet avek li. I ti dir li, “SENYER i avek ou, vayan gerye!”
JDG.6.13	Zedeon ti dir li, “Eskiz mwan mon senyer. Si SENYER i avek nou, akoz tou sa ki'n ariv nou? Oli tou sa bann mervey ki nou zanset i rakont nou ler zot dir: Pa SENYER ki'n fer nou monte depi Lezip? Aprezan, SENYER in abandonn nou; in livre nou avek Madyann.”
JDG.6.14	SENYER ti tourn ver li. I ti dir li, “Ale! Avek sa lafors ki ou annan, ou ava sov Izrael dan lanmen Madyann. Mwan ki pe anvoy ou.”
JDG.6.15	Zedeon ti reponn, “Eskiz mwan mon senyer. Koman mon pou delivre Izrael? Mon klan i pli feb dan tribi Manase, e mwan, mon pli zenn dan lafanmir.”
JDG.6.16	SENYER ti reponn, “Mon pou avek ou e ou pou bat bann Madyanit konmsi zis en zonm.”
JDG.6.17	Zedeon ti dir li, “Si vreman mon ganny ou faver, donn mwan en siny pour prouve ki ou menm ki pe koz avek mwan. 
JDG.6.18	Mon demann ou pa ale. Reste la ziska ki mon retourn avek en lofrann ki mon ava depoz devan ou.”
JDG.6.18	SENYER ti dir li, “Mon pou reste la, ziska ki ou retournen.”
JDG.6.19	Zedeon ti al prepar en zenn kabri; i ti fer bann dipen san lelven avek anviron 30 kilo lafarin. I ti met lavyann dan en pannyen ek lasos dan en po; i ti anmenn tousala kot li anba pye dibwa sakre. 
JDG.6.20	Mesaze Bondye ti dir li, “Pran lavyann ek bann dipen san lelven; depoz zot lo sa ros e vers lasos lo la.” Zedeon ti obei. 
JDG.6.21	Avek baton ki ti dan son lanmen, mesaze SENYER ti tous lavyann ek bann dipen san lelven. En dife ti sorti dan ros e bril sa lavyann ek bann dipen san lelven. Apre, mesaze SENYER ti disparet. 
JDG.6.22	Alor, Zedeon ti konpran ki sa ti mesaze SENYER. I ti dir, “Senyer BONDYE! Mon'n war mesaze SENYER fas a fas.” 
JDG.6.23	SENYER ti dir li, “Lape i avek ou! Pa per, ou pa pou mor.”
JDG.6.24	Dan sa landrwa, Zedeon ti konstri en lotel an loner SENYER; i ti apel sa landrwa “SENYER i lape”. Sa lotel i ankor la, dan lavil Ofra kot klan Abiezer.
JDG.6.25	Sa menm swar, SENYER ti dir Zedeon, “Pran toro ou papa, sa enn ki'n ne dan dezyenm porte, ki annan set an. Ou ava kraz lotel Baal ki pou ou papa e koup sa poto sakre ki akote. 
JDG.6.26	Answit, ou ava konstri en lotel dapre regleman an loner SENYER ou Bondye, lo oter sa landrwa fortifye. Ou ava ofer sa toro 7 an sakrifis konplet lo dibwa sa poto sakre ki ou ava'n koupe.” 
JDG.6.27	Zedeon ti pran dis zonm parmi son bann serviter pour fer parey SENYER ti'n dir li. Me, akoz i ti per son fanmir ek bann zabitan lavil, i ti fer sa aswar, olye lizour.
JDG.6.28	Ler zot ti leve boner lannmen bomaten, bann zabitan lavil ti war ki lotel Baal ti'n ganny detri: Poto sakre ki ti akote ti'n ganny koupe; dezyenm toro ti'n ganny ofer en sakrifis konplet lo lotel ki ti'n fek ganny konstri. 
JDG.6.29	Zot ti dir antre zot: Lekel ki'n fer sa? Apre enformasyon, e bann resers, zot ti aprann ki Zedeon, garson Yoas ki ti'n fer sa. 
JDG.6.30	Bann zabitan lavil ti dir Yoas, “Fer sorti ou garson; i pou ganny touye, i merit lanmor, akoz in demoli lotel Baal e koup poto sakre ki ti akote.”
JDG.6.31	Yoas ti reponn tou sa bann ki ti pe debout akote li, “Zot ki pou defann Baal? Zot ki pou sov li? Sa enn ki defann Baal, pou ganny touye avan bomaten. Si Baal i en Bondye, les li pled son ka li menm, akoz son lotel ki'n ganny demoli.” 
JDG.6.32	Sa zour, zot ti apel Zedeon: Yeroub-Baal, savedir, “Les Baal pled son ka.” Annefe, Zedeon ki ti'n demoli son lotel.
JDG.6.33	Tou bann Madyanit, bann Amalesit e bann pep ki viv dan Les, ti dakor pour rasanble. Zot ti travers larivyer Zourden e kanp dan laplenn Izrael. 
JDG.6.34	Lespri SENYER ti desann Zedeon. I ti fer sonn tronpet pour apel bann zonm Abiezer pour swiv li. 
JDG.6.35	I ti anvoy bann mesaze partou dan tribi Manase, pour ki li osi, i swiv li. I ti osi anvoy bann mesaze dan bann tribi Aser, Zabilon ek Neftali ki ti monte pour zwenn avek zot.
JDG.6.36	Zedeon ti dir Bondye, “Si, parey ou'n dir, ou, oule servi mwan pour delivre Izrael, 
JDG.6.37	mon pou tal en lapo mouton avek son lalenn, la kot zot bat dible; si i annan laroze zis lo lalenn, e ki tou later i reste sek, alor mon ava konnen ki oule servi mwan pour sov Izrael, parey ou'n dir.”
JDG.6.38	Sa ti arive: Lannmen bomaten, i ti lev boner; i ti pers sa lalenn e i ti ganny en bol plen avek delo.
JDG.6.39	Zedeon ti dir Bondye, “Mon demann ou pa ankoler kont mwan; apre sa, mon pa pou koz ankor. Mon anvi fer en lot leksperyans avek sa lalenn: Mon oule ki i reste sek, me ki i ava annan laroze, toultour.” 
JDG.6.40	Bondye ti fer sa arive aswar: Zis sa lalenn ki ti reste sek; ti annan laroze, toultour.
JDG.7.1	Yeroub-Baal, savedir Zedeon, ti leve bomaten avek son troup. Zot ti al kanp pre sours delo ki Arod. Kan bann Madianit ti dan Nor, depi kolin More, ziska dan vale. 
JDG.7.2	SENYER ti dir Zedeon, “Ou larme i tro nonbre pour mwan livre Madyann dan ou lanmen; Izrael ava kapab fer vantar lo mon depan e dir: Mon prop lafors ki'n sov mwan. 
JDG.7.3	Par konsekan, la sa ki ou ava proklanm avek ou bann zonm: Sa enn ki per e ki pe tranble, depese retournen an pasan par rezyon montanny Galaad.” 22,000 zonm parmi lepep ti retournen; 10,000 ti reste.
JDG.7.4	SENYER ti dir Zedeon, “Lepep i ankor tro nonbre. Fer zot desann obor delo kot mon ava teste zot dan ou plas. Sa enn avek ki mon pou dir: Al avek ou, ava ale avek ou; tou zonm avek ki mon pou dir: Pa al avek ou, pa pou ale.” 
JDG.7.5	Alor, Zedeon ti fer lepep desann obor delo. SENYER ti dir li, “Sa enn ki pou bwar delo avek son lalang parey en lisyen, oubyen ki azenou pour bwar, ou ava met li apar.” 
JDG.7.6	300 zonm ti met delo dan zot lanmen e bwar avek lalang; tou leres dan larme ti met zot azenou pour bwar. 
JDG.7.7	SENYER ti dir Zedeon, “Mon pou livre Madyann dan ou lanmen avek sa 300 zonm ki ti bwar delo parey lisyen. Fer leres retourn kot zot.” Sa 300 zonm ti pran provizyon ki ti annan; osi zot bann tronpet. 
JDG.7.8	Apre, i ti fer leres zonm Izrael retourn kot zot. I ti gard zis sa 300 zonm. Kan bann Madianit ti zis par anba li, dan laplenn.
JDG.7.9	Sa lannwit, SENYER ti dir Zedeon, “Leve! Desann dan kan; mon'n fini livre zot dan ou lanmen. 
JDG.7.10	Si ou per atake, desann dan kan avek Poura, ou serviter. 
JDG.7.11	Ou ava antann sa ki zot pe dir; apre, ou ava pran kouraz pour atak kan.” Zedeon ti desann avek Poura, son serviter, ziska bann avan post dan kan. 
JDG.7.12	Bann Madianit, bann Amalesit ek tou bann zonm sorti dan Les, ti'n tale dan laplenn parey en lesen krike; zot bann samo ti osi nonbre ki disab obor lanmer. 
JDG.7.13	Ler Zedeon ti arive, en zonm ti pe rakont en rev avek en zanmi. I ti pe dir, “Mon'n fer en rev: En dipen ron, fer avek lorz griye ti pe roule dan kan bann Madianit; i ti ariv ziska latant. I ti tap kont latant e met tou anba lao; latant ti tonbe” 
JDG.7.14	Son zanmi ti reponn, “Sa pa lot ki lepe Zedeon, garson Zoas, sa Izraelit. Bondye in livre dan son lanmen, bann Madianit ek kanpman antye.” 
JDG.7.15	Koman Zedeon ti'n antann rakont sa rev ek son leksplikasyon, i ti prosternen. Apre, i ti retourn dan kan bann Izraelit. I ti dir, “Leve zot tou! SENYER in livre kan bann Madianit dan zot lanmen.”
JDG.7.16	Zedeon ti diviz sa 300 zonm dan trwa group I ti donn zot bann tronpet, bann gran potao avek tors ladan. 
JDG.7.17	I ti dir zot, “Zot ava gete kote, e fer parey mwan: Ler mon pou ariv pre avek kan, zot ava fer sa ki mon ava fer. 
JDG.7.18	Ler mwan ek bann zonm ki pou avek mwan, ava sonn tronpet, zot osi, zot ava soufle tronpet partou otour kan e zot ava kriye: Pour SENYER e pour Zedeon.”
JDG.7.19	Avek sa 100 zonm ki ti avek li, Zedeon ti ariv dan zanviron kan o konmansman vey minwi; ti fek ranplas gard. Zot ti soufle tronpet e kas zot bann potao ki ti dan zot lanmen. 
JDG.7.20	Sa trwa group ti soufle tronpet e kas zot gran potao. Zot ti tenir zot tors dan lanmen gos e tronpet dan lanmen drwat. Zot ti kriye, “Lepe pour SENYER e pour Zedeon.” 
JDG.7.21	Bann zonm ti reste debout dan zot plas otour kan. Tou dimoun dan kan ti konmans taye, kriye e sove. 
JDG.7.22	Pandan ki sa 300 zonm ti pe soufle tronpet, SENYER ti fer ki partou dan kan, zot ti tourn zot lepe kont kanmarad. Zot tou, zot ti sove ziska Bet-Sita, dan direksyon Serera, ziska frontyer avek Abel-Mehola, pre avek Tabat.
JDG.7.23	Alor, tou bann zonm dan Izrael, sorti Neftali, Aser e tou Manase ti ganny mobilize. Zot ti pourswiv bann Madianit. 
JDG.7.24	Zedeon ti anvoy bann mesaze partou dan rezyon montanny Efraim. Zot ti dir, “Desann al rankontre bann Madianit e pran bann pwi ziska Bet-Bara, ek Zourden.” Tou bann zonm Efraim ti ganny mobilize; zot ti pran bann pwi ziska Bet-Bara ek Zourden. 
JDG.7.25	Zot ti kaptir sa de sef Madianit: Horeb ek Zeeb. Zot ti touy Horeb lo ros Horeb e Zeeb kot preswar diven Zeeb. Apre, zot ti kontiny pourswiv bann Madyann e anmenn latet Horeb ek Zeeb kot Zedeon, lo lot kote larivyer Zourden.
JDG.8.1	Bann zonm Efraim ti dir Zedeon, “Ki savedir sa mannyer azir anver nou? Akoz ou pa ti apel nou ler ou ti al fer lager kont bann Madyanit?” Ti annan en gro dispit ant zot. 
JDG.8.2	Zedeon ti dir zot, “Kwa ki mon'n fer konpare avek zot? Grapiyaz rezen Efraim pa i vo plis ki rekolt Abiezer? 
JDG.8.3	Dan zot lanmen ki Bondye in livre bann sef Madyanit, Horeb ek Zeeb. Kwa ki mon'n kapab fer ki parey zot?” Sa bann parol ti kalme zot lakoler kont li.
JDG.8.4	Zedeon ti ariv kot larivyer Zourden ki i ti traverse, sa 300 zonm ti avek li. Malgre lafatig, zot ti kontinyen pourswiv zot. 
JDG.8.5	I ti dir bann zabitan Soukot, “Mon sipliy zot, donn dipen bann zonm ki pe akonpanny mwan. Zot tre fatige. Mon pe pourswiv Zeba ek Salmouna, de lerwa bann Madyanit.” 
JDG.8.6	Me bann sef Soukot ti reponn li, “Eski zot in deza kaptir Zeba ek Salmouna, pour ki nou donn dipen ou bann zonm?” 
JDG.8.7	Zedeon ti reponn zot, “Zour SENYER ava'n livre Zeba ek Salmouna dan mon lanmen, mon pou fwet zot avek roten pikan avek rons ki pous dan dezer.” 
JDG.8.8	Depi la, Zedeon ti mont Penouel. I ti fer menm demann avek bann zabitan. Me bann zabitan Penouel ti reponn li parey bann zabitan Soukot. 
JDG.8.9	I ti osi dir bann zabitan Penouel, “Ler mon pou retournen apre laviktwar, mon pou kraz sa tour.”
JDG.8.10	Zeba ek Salmouna ti dan lavil Karkor avek zot bann zonm, anviron 15,000 ki ti reste parmi bann zonm ki sorti dan Les. Annefe, 120,000 zonm ki ti konn servi lepe ti'n ganny touye. 
JDG.8.11	Zedeon ti mont par semen bann karavann, Les avek Noba ek Yogboa. I ti ganny laviktwar lo larme ki ti krwar I ti an sekirite. 
JDG.8.12	Zeba ek Salmouna ti taye, me Zedeon ti pourswiv zot. I ti kaptir Zeba ek Salmouna, de lerwa Madyanit e senm panik partou dan zot larme.
JDG.8.13	Kan Zedeon, garson Yoas, ti retournen sorti lager, par montanny Eres, 
JDG.8.14	i ti sezi en zennonm ki reste Soukot. I ti kestyonn li. Sa zennonm ti donn li par ekri, non bann sef ek bann ansyen dan Soukot: 77 zonm an tou. 
JDG.8.15	Alor, Zedeon ti al war bann zabitan Soukot. I ti dir zot, “La Zeba ek Salmouna kont ki zot ti fer mwan en repros ler zot ti demann mwan: Eski Zeba ek Saloumanna i deza dan ou pouvwar, pour ki nou donn dipen ou bann solda ki fatige?” 
JDG.8.16	Alor, i ti pran bann ansyen dan lavil, bann baton pikan ek bann rons, pour fwet bann zabitan Soukot. 
JDG.8.17	I ti osi kraz tour Penouel e masakre bann zabitan lavil.
JDG.8.18	Apre, i ti demann Zeba ek Salmouna, “Ki mannyer bann zonm ki zot ti touye Tabor, ti ete?”
JDG.8.18	Zot ti reponn, “Zot ti parey ou; sakenn zot ti parey en sef.”
JDG.8.19	I ti dir zot, “Zot ti mon bann frer, zanfan mon manman. Lo non SENYER ki vivan, si zot ti'n les zot viv, mon pa ti pou touy zot.”
JDG.8.20	Apre, i ti dir Yeter, son premye garson, “Leve! Touy zot.” Me sa zennonm pa ti tir son lepe, akoz i ti per, akoz i ti ankor zenn.
JDG.8.21	Zeba ek Salmouna ti dir Zedeon, “Leve ou menm e touy nou. Si ou en zonm, montre ou lafors.” Alor Zedeon ti leve e touy Zeba ek Salmouna. Apre, i ti pran bann ornman ki ti anpandan dan likou zot bann samo.
JDG.8.22	Bann Izraelit ti dir Zedeon, “Vin nou lerwa, e apre ou, ou garson, e apre, ou pti zanfan, akoz ou'n sov nou dan lanmen Madyann.”
JDG.8.23	Zedeon ti dir zot, “Pa mwan, ni mon garson ki pou vin zot lerwa, me SENYER ki ava zot lerwa.” 
JDG.8.24	Apre, Zedeon ti dir zot, “Mon anvi demann zot keksoz: Sakenn zot ava donn mwan en bag dan zot piyaz lager.” Annefe, bann ki ti perdi lager ti annan bann bag annor, akoz zot ti bann Ismaelit.
JDG.8.25	Zot ti reponn, “Dakor! Nou ava donn ou.” Zot ti tal en lenz ater e sakenn ti zet en bag sorti dan son piyaz lager. 
JDG.8.26	Pwa bann bag annor ki i ti'n demande, ti pez 20 kilo; san kont bann bizou, bann pandan zorey, bann lenz rouz fonse ki bann lerwa Madyanit ti mete; osi san kont bann kolye ki ti dan likou zot bann samo. 
JDG.8.27	Avek tousala, Zedeon ti fer en lefod ki i ti plas dan son lavil, Ofra. Pep Izrael antye ti vin ador la, avek li. Sa lefod ti vin en pyez pour Zedeon e pour son fanmir.
JDG.8.28	Konmsa ki Madyann ti ganny imilye anba pouvwar pep Izrael; i pa ti zanmen relev latet. Pei ti dan lape pandan 40 an, toultan ki Zedeon ti vivan.
JDG.8.29	Yeroub-Baal, setadir Zedeon, garson Yoas, ti retourn kot li. 
JDG.8.30	I ti ganny 70 garson ki ti son prop disan, akoz i ti annan bokou fanm. 
JDG.8.31	Son menazer ki ti reste Sikenm, ti osi donn li en garson ki i ti apel Abimelek. 
JDG.8.32	Zedeon, garson Yoas ti mor apre en vyeyes ere. I ti ganny antere dan latonm Yoas, son papa, dan lavil Ofra ki ti pour klan Abiezer.
JDG.8.33	Me apre lanmor Zedeon, pep Izrael ti rekonmans prostitye avek bann Baal; zot ti pran Baal-Berit koman bondye. 
JDG.8.34	Pep Izrael ti'n oubliy SENYER zot Bondye ki ti'n delivre zot dan lanmen zot bann lennmi otour zot; 
JDG.8.35	zot pa ti azir fidelman anver fanmir Yeroub-Baal, setadir Zedeon, malgre tou dibyen ki i ti'n fer pour Izrael.
JDG.9.1	Abimelek, garson Yeroub-Baal, ti al Sikenm pou koz avek bann frer son manman e avek bann klan lo kote papa son manman. I ti dir zot, 
JDG.9.2	“Al koz avek tou bann dimoun enportan dan Sikenm: Kwa ki pli bon pour zot, ganny dirize par 70 zonm, ki tou i bann garson Yeroub-Baal, oubyen ganny dominen par en sel zonm? Pa oubliye ki mon enn parmi zot.” 
JDG.9.3	Bann tonton Abimelek ti al repet tou sa ki i ti'n dir zot, avek bann dimoun enportan dan Sikenm. Zot leker ti an faver Abimelek, akoz zot ti dir, “I nou frer.” 
JDG.9.4	Zot ti donn li 70 pyes larzan sorti dan tanp Baal-Berit. Avek sa larzan, Abimelek ti aste bann voryen ek bann bandi ki ti swiv li. 
JDG.9.5	I ti al Opra, kot son papa; la, i ti touy son bann frer, bann zanfan Yeroub-Baal; an tou 70 zonm lo en sel ros. Ti reste zis Yotanm, dernyen zanfan Yeroub-Baal, akoz i ti'n al kasyet. 
JDG.9.6	Tou bann dimoun enportan dan Sikenm ek lafanmir Bet-Milo ti rasanble pour al proklanm Abimelek lerwa pre kot pye terebent, akote pilye ki dan Sikenm.
JDG.9.7	Ler Yotanm ti aprann sa nouvel, i ti mont lo latet montanny Garizim. I ti kriy for avek zot:
JDG.9.7	Bann dimoun enportan dan Sikenm, ekout mwan!
JDG.9.7	Bondye ava antann zot!
JDG.9.8	En zour, bann pye dibwa ti al swazir en lerwa.
JDG.9.8	Zot ti dir pye zoliv:
JDG.9.8	Vin nou lerwa.
JDG.9.9	Me pye zoliv ti reponn zot:
JDG.9.9	Eski mon pou abandonn mon delwil
JDG.9.9	ki bann bondye ek bann imen i kontan,
JDG.9.9	pour mwan al balanse
JDG.9.9	par lao lezot pye dibwa?
JDG.9.10	Alor, bann pye dibwa ti dir pye fig:
JDG.9.10	Ou! Vin nou lerwa.
JDG.9.11	Me pye fig ti reponn zot:
JDG.9.11	Eski mon pou abandonn mon bann fri byen dou,
JDG.9.11	pour mwan al balanse
JDG.9.11	par lao lezot pye dibwa?
JDG.9.12	Alor, bann pye dibwa ti dir pye rezen:
JDG.9.12	Ou! Vin nou lerwa.
JDG.9.13	Me pye rezen ti reponn zot:
JDG.9.13	Eski mon pou abandonn mon diven
JDG.9.13	ki donn lazwa bann bondye ek bann imen,
JDG.9.13	pour mwan al balanse
JDG.9.13	par lao lezot pye dibwa?
JDG.9.14	Alor, tou bann pye dibwa
JDG.9.14	ti dir bann bison pikan:
JDG.9.14	Ou! Vin nou lerwa.
JDG.9.15	Bison ti reponn bann pye dibwa:
JDG.9.15	Si zot senser ler zot oule
JDG.9.15	donn mwan lonksyon,
JDG.9.15	pour mwan vin zot lerwa,
JDG.9.15	vini, vin maske zot anba mon lonbraz;
JDG.9.15	sinon, mon demann en dife
JDG.9.15	sorti dan bison pikan
JDG.9.15	e devor bann pye sed Liban.
JDG.9.16	“Aprezan, eski zot in azir lwayalman e senserman, ler zot ti fer Abimelek lerwa? Eski zot in azir korekteman anver Yeroub-Baal ek son fanmir? Eski zot in azir anver li dapre merit son bann aksyon? 
JDG.9.17	Pa oubliye ki mon papa in konbat pour zot, in ekspoz son lavi lo fron batay e in delivre zot dan lanmen bann Madianit. 
JDG.9.18	Ozordi, zot in dres zot kont lafanmir mon papa. Zot in touy son bann zanfan, 70 zonm, lo en sel ros, e zot in fer Abimelek, garson ki i ti ganny avek son servant, lerwa lo bann sef akoz i zot frer. 
JDG.9.19	Si ozordi, zot in azir lwayalman en senserman anver Yeroub-Baal ek son fanmir, ki Abimelek i rann zot ere e ki zot osi zot rann li ere. 
JDG.9.20	Si sa pa vre, mon demande ki en dife i sorti depi Abimelek e devor bann sef dan Sikenm, ek lafanmir Milo; ki en dife i sorti kot bann sef Sikenm ek fanmir Milo e devor Abimelek.”
JDG.9.21	Yotanm ti disparet an tayan; i ti al reste Beer, lwen avek Abimelek son frer.
JDG.9.22	Abimelek ti gouvern Izrael pandan 3 an. 
JDG.9.23	Apre, Bondye ti anvoy en lespri move ant Abimelek ek bann dimoun enportan dan Sikenm: Zot ti trai Abimelek. 
JDG.9.24	Annefe, ti fodre ki sa vyolans fer kont sa 70 zanfan Yeroub-Baal e zot disan i retonm lo Abimelek, zot frer ki ti'n touy zot, e lo bann dimoun enportan dan Sikenm ki ti'n donn li en koudmen pour touy son bann frer. 
JDG.9.25	Bann responsab Sikenm ti plas bann pyez kont li lo latet bann montanny e zot ti depouy tou dimoun ki ti pas pre avek zot lo semen. Abimelek ti ganny enformen.
JDG.9.26	Gaal, garson Ebed, ti pas par Sikenm avek son bann frer. Bann responsab dan Sikenm ti met zot konfyans dan li. 
JDG.9.27	Zot ti al dan lakanpanny pour rekolte zot rezen ki zot ti kraze pour fer diven e apre, fer lafet. Zot ti al dan tanp zot bondye kot zot ti manze e bwar; apre, zot ti modi Abimelek. 
JDG.9.28	Gaal, garson Ebed ti dir, “Ki Abimelek i ete e lekel li Sikenm, pour ki nou servi Abimelek? Pa i garson Yeroub-Baal? Zeboul pa i son lenspekter? Pran Amor, papa Sikenm koman zot sef. Akoz fodre ki nou, nou servi Abimelek? 
JDG.9.29	Zis donn mwan sa pep e mon ava elimin Abimelek.” I ti dir Abimelek, “Ogmant ou larme, e vin fer lager.”
JDG.9.30	Zeboul, gouverner lavil, ti pran lakoler ler i ti aprann sa ki Gaal, garson Ebed ti'n dir. 
JDG.9.31	I ti anvoy an sekre bann mesaze kot Abimelek pour dir li, “Gaal, garson Ebed in ariv Sikenm avek son bann frer. I pe soulev lavil kont ou. 
JDG.9.32	Alor, dan lannwit, leve avek ou bann zonm e al kasyet dan lakanpanny. 
JDG.9.33	Bomaten, avek soley leve, ou ava leve e atak lavil. Ler Gaal avek son bann zonm ava sorti pour li konfront ou, ou ava tret li koman oule.”
JDG.9.34	Abimelek avek son bann zonm ti leve dan lannwit, diviz zot an kat group e al kasyet pre Sikenm. 
JDG.9.35	Ler Gaal, garson Ebed, ti sorti e al met li debout devan lantre lavil, Abimelek ek bann zonm ki ti avek li ti sorti kot zot ti pe kasyet. 
JDG.9.36	Ler i ti war sa troup, Gaal ti dir Zeboul, “I annan en troup zonm ki pe desann depi dan leo montanny.”
JDG.9.36	Zeboul ti dir li, “Ou pe pran lonbraz bann montanny pour bann zonm.” 
JDG.9.37	Gaal ti reponn ankor, “I vre; en group dimoun pe desann dan milye kolin; e en lot troup pe vini par semen pye dibwa bann sorsye.”
JDG.9.38	Zeboul ti reponn li, “Oli ou bann gran diskour, ou ti pe dir: Ki Abimelek i ete pour ki nou soumet nou anba li? Pa sanmenm sa troup ki ou ti ensilte? Aprezan, esey al fer en latak kont li.” 
JDG.9.39	Gaal ti sorti devan bann sef Sikenm e konbat kont Abimelek. 
JDG.9.40	I ti pourswiv Gaal ki ti bezwen sove pou li sape. En kantite dimoun ti mor menm ziska devan lantre laport lavil. 
JDG.9.41	Abimelek ti reste dan lavil Arouma. Zeboul ti pourswiv Gaal ek son bann frer ki nepli kapab reste Sikenm.
JDG.9.42	Lannmen, Abimelek ti ganny enformen ki lapopilasyon ti pe al dan lakanpanny. 
JDG.9.43	I ti diviz son bann zonm an trwa group e al esper dan lakanpanny. Ler i ti war bann zabitan sorti dan lavil, i ti sorti e atak zot. 
JDG.9.44	Abimelek ek son bann zonm ti al pran pozisyon devan laport lavil. Sa de lezot group ti atak tou sa bann ki ti dan lakanpanny e touy zot. 
JDG.9.45	Tou lazournen, Abimelek ti lager kont lavil. I ti pran sa lavil e masakre tou son bann zabitan. Apre, i ti detri lavil e fann disel partou. 
JDG.9.46	Ler zot ti antann sa nouvel, tou bann sef dan latour Sikenm ti al kasyet dan lakav, anba tanp Baal-Berit. 
JDG.9.47	Abimelek ti ganny enformen kote tou bann sef latour Sikenm ti'n rasanble. 
JDG.9.48	Alor, Abimelek ti al lo montanny Salmonn avek son bann zonm. Avek en lars, i ti koup en brans en pye dibwa ki i ti met lo son zepol. Apre, i ti dir son bann zonm ki ti avek li, “Zot war ki mon'n fer. Depese, fer parey.” 
JDG.9.49	Tou son bann zonm ti koup en brans e swiv Abimelek. Zot ti plas zot brans kont lakav e met dife. Lakav ti brile avek tou dimoun ki ti ladan. Konmsa ki tou bann zabitan latour Sikenm ti mor. An tou, anviron 1,000 zonm ek fanm.
JDG.9.50	Abimelek ti al Teb. I ti kanp kont Teb ki i ti kaptire. 
JDG.9.51	Dan milye lavil, ti annan en tour fortifye kot tou bann zabitan, zonm, fanm, ek tou bann sef lavil ti'n al refizye. Zot ti'n ferm zot dan sa tour e mont lo son twa plat. 
JDG.9.52	Abimelek ti ariv kot sa tour ki i ti atake pour ariv devan laport pour li met dife. 
JDG.9.53	Alor, en fanm ti larg en ros ki servi pour kraz dible, lo latet Abimelek e defons son krann. 
JDG.9.54	Toudswit, Abimelek ti apel son serviter ki ti pe anmenn son bann zarm. I ti dir li, “Tir ou lepe e touy mwan, pour ki dimoun pa dir ki en fanm ki ti touy li.” Son serviter ti pik li e i ti mor. 
JDG.9.55	Ler bann Izraelit ti war ki Abimelek in mor, sakenn ti retourn kot li.
JDG.9.56	Konmsa, Bondye ti fer retonm lo Abimelek dimal ki i ti'n fer soufer son papa ler i ti touy son 70 frer. 
JDG.9.57	Bondye ti osi fer bann zabitan Sikenm, peye pour tou zot bann mesanste. Konmsa, malediksyon Yotanm, garson Yeroub-Baal, ti realize.
JDG.10.1	Apre Abimelek, Tola, garson Poua, garson Dodo, sorti dan tribi Isakar, ti leve pour sov Izrael. I ti reste Samir, dan rezyon montanny Efraim. 
JDG.10.2	I ti ziz dan Izrael pandan 23 an. Apre son lanmor, i ti ganny antere Samir.
JDG.10.3	Apre Tola, Yair, sorti Galaad, ti vin ziz dan Izrael pandan 22 an. 
JDG.10.4	I ti annan 30 garson ki ti mont 30 bourik e zot ti posed 30 lavil; ziska ozordi, sa bann lavil i ganny nonmen vilaz Yair, dan Galaad. 
JDG.10.5	Ler Yair ti mor, i ti ganny antere Kamonn.
JDG.10.6	Bann Izraelit ti rekonmans fer sa ki depler SENYER: Zot ti al servi bann Baal ek bann Astarte, bondye bann Arameen, bann Sidonit, bann Moabit, bann Amonit e bann Filisten. Zot ti abandonn SENYER e aret servi li. 
JDG.10.7	SENYER ti ankoler kont Izrael. I ti livre zot dan lanmen bann Filisten ek bann Amonit, 
JDG.10.8	ki ti maltret e kraz bann Izraelit. Bann Izraelit ki ti reste Les avek larivyer Zourden, dan pei bann Amonit, dan Galaad ti ganny maltrete pandan 18 an. 
JDG.10.9	Bann Amonit ti travers larivyer Zourden pour al atak Zida, Benzamen ek tribi Efraim. Izrael ti dan en gran detres. 
JDG.10.10	Alor, pep Izrael ti kriy ver SENYER, “Nou'n fer pese kont ou, akoz nou'n abandonn nou Bondye pour al ador bann Baal.” 
JDG.10.11	SENYER ti dir bann Izraelit, “Ezipsyen, Amorit, desandan Amonn, Filisten, 
JDG.10.12	Sidonit, Amalesit ek Meounit in kraz zot. Ler zot ti kriy ver mwan, pa mon ti delivre zot dan zot lanmen? 
JDG.10.13	Me zot, zot in abandonn mwan e zot in al servi lezot bondye. Pour sa rezon, mon pa pou delivre zot ankor. 
JDG.10.14	Ale! Al kriy avek sa bann bondye ki zot in swazir. Dir zot vin sov zot dan zot detres.” 
JDG.10.15	Bann Izraelit ti dir SENYER, “Nou'n fer pese; tret nou koman i fer ou plezir. Me nou demann ou delivre nou ozordi.” 
JDG.10.16	Bann Izraelit ti debaras zot avek bann bondye etranze parmi zot e konmans servi SENYER ki ti pran pitye pour soufrans pep Izrael.
JDG.10.17	Bann Amonit ti ganny konvoke. Zot ti al kanp dan Galaad. Bann Izraelit ti rasanble e al kanp Mispa. 
JDG.10.18	Lepep e bann sef Galaad ti dir antre zot “Lekel sa zonm ki pou atak bann Amonit an premye? Sa zonm, ava vin sef bann zabitan Galaad.”
JDG.11.1	Zefte, sorti Galaad, ti en vayan gerye. I ti garson en prostitye. Son papa ti apel Galaad. 
JDG.11.2	Fanm Galaad ti osi ganny bann garson pour li. Ler zot ti'n vin gran, bann garson sa fanm ti sas Zefte. Zot ti dir li, “Ou pa pou ganny okenn par dan posesyon nou papa, akoz ou zanfan en lot fanm.” 
JDG.11.3	Zefte ti sove lwen avek son bann frer. I ti al enstal li dan pei Tob. Bann bandi ti asosye zot avek Zefte. Ansanm, zot ti fer bann latak.
JDG.11.4	Apre enserten letan, bann Amonit ti al atak Izrael. 
JDG.11.5	Akoz bann Amonit ti pe lager kont Izrael, bann ansyen dan Galaad ti al rod Zefte dan pei Tob. 
JDG.11.6	Zot ti dir Zefte, “Vini! Ou ava vin nou sef e nou ava al konbat kont bann Amonit.” 
JDG.11.7	Zefte ti dir bann ansyen sorti Galaad, “Pa zot menm ki ti ay mwan e sas mwan dan lakaz mon papa? Aprezan, zot vin rod mwan ler zot dan maler?” 
JDG.11.8	Bann ansyen sorti Galaad ti dir Zefte, “Si nou'n retourn kot ou aprezan, se pour ki ou vin konbat avek nou kont bann Amonit e vin nou sef e sef tou bann zabitan Galaad.”
JDG.11.9	Zefte ti reponn bann ansyen sorti Galaad, “Si mon retourn avek zot pour lager kont bann Amonit e si SENYER i donn mwan laviktwar, mon pou vin zot sef.”
JDG.11.10	Bann ansyen dan Galaad ti dir Zefte, “SENYER ava temwen antre nou si nou pa azir parey ou'n dir.” 
JDG.11.11	Konmsa ki Zefte ti al avek bann ansyen sorti Galaad. Lepep ti pran li koman zot sef e zot komandan. Zefte ti repet tou sa bann parol devan SENYER, dan Mispa.
JDG.11.12	Zefte ti anvoy bann mesaze kot lerwa bann Amonit, pour demann li, “Ki mon'n fer ou pour ki ou vin atak mon pei?”
JDG.11.13	Lerwa bann Amonit ti reponn bann mesaze Zefte, “Sa i akoz ler i ti sorti Lezip, Izrael ti pran mon pei, depi Arnon ziska Yabok ek ziska larivyer Zourden. Aprezan, rann mwan sa pei e annou fer lape.”
JDG.11.14	Zefte ti anvoy ankor bann mesaze kot lerwa bann Amonit, 
JDG.11.15	pour dir zot dan son plas, “La sa ki Zefte i dir: Izrael pa'n pran pei bann Moabit ni pei bann Amonit. 
JDG.11.16	Annefe, ler Izrael ti sorti Lezip, i ti mars dan dezer ziska lanmer Rouz e i ti ariv Kades. 
JDG.11.17	Depi la, Izrael ti anvoy bann mesaze kot lerwa Edonm pou dir li: Mon demann ou les mwan travers ou pei. Me lerwa Edonm pa ti oule antann nanryen. Izrael ti osi anvoy bann mesaze kot lerwa Moab ki ti osi refize. Alor, Izrael ti reste Kades. 
JDG.11.18	Apre, Izrael ti kontinyen mars dan dezer; i ti kontourn pei Edonm ek pei Moab, e zot ti ariv lo kote Les pei Moab. Zot ki kanp lo lot kote larivyer Arnon, san antre dan teritwar Moab. Annefe, larivyer Arnon i lo frontyer avek Moab. 
JDG.11.19	Izrael ti anvoy bann mesaze kot Sionn, lerwa bann Amonit, lerwa bann Hesbonit. Izrael ti dir li: Les nou travers ou pei pour nou ariv dan nou pei. 
JDG.11.20	Me Sionn pa ti annan konfyans dan bann Izraelit pour les zot travers son teritwar. I ti rasanble tou son bann troup e dres son kan Yatsa, pour li atak Izrael. 
JDG.11.21	SENYER, Bondye Izrael ti livre Sionn ek tou son pep dan lanmen bann Izraelit. Izrael ti ranport laviktwar e 
JDG.11.22	pran posesyon pei bann Amonit antye, depi larivyer Arnon ziska Yabok, depi dezer ziska larivyer Zourden. 
JDG.11.23	Aprezan ki SENYER, Bondye Izrael in deposed bann Amonit devan Izrael, son pep, ou ki pou vin sas li? 
JDG.11.24	Pa ou annan pei ki Kemos, ou bondye in donn ou? Akoz nou, nou pa pou gard posesyon tou sa ki SENYER nou Bondye in donn nou? 
JDG.11.25	Eski ou plis ki Balak, garson Sipor, lerwa Moab? Eski i oule konbat kont Izrael? Pa li, ki'n deklar lager. 
JDG.11.26	I fer 300 an depi ki Izrael pe reste Hesbonn, Aroer e dan lezot vilaz al antour, dan bann lavil ki obor larivyer Arnon. Akoz ou pa ti repran sa pei avan? 
JDG.11.27	Mwan, mon pa'n fer ou okenn ditor; ou ki'n mal azir anver mwan e ou'n vin atak mwan. SENYER ki Ziz. Ozordi, i ava vin ziz ant bann Izraelit ek bann Amonit.”
JDG.11.28	Me lerwa bann Amonit pa ti ekout sa ki Zefte ti'n dir.
JDG.11.29	Lespri SENYER ti lo Zefte. Zefte ti travers Galaad ek Manase e pas Mispa dan Galaad; sorti Mispa dan Galaad, i ti pas kot bann Amonit. 
JDG.11.30	Zefte ti fer en ve avek SENYER. I ti dir, “Si vreman ou livre mwan bann Amonit, 
JDG.11.31	si mon retournen apre laviktwar kont zot, sa premye dimoun ki ava sorti dan mon lakaz pour akeyir mwan, ava pour SENYER, e mon ava ofer en sakrifis konplet.”
JDG.11.32	Zefte ti travers frontyer e pas kot bann Amonit pour li atak zot. SENYER ti livre zot dan son lanmen. 
JDG.11.33	I ti flank zot en bon bate depi Aroer ziska pre avek Minit, an tou 20 lavil, e ziska Abel-Keramim. Bann Amonit ti ganny imilye devan bann Izraelit.
JDG.11.34	Ler Zefte ti pe retourn kot li Mispa, son fiy ti sorti pour rankontre li avek bann tanbouren ek ladans. Sa fiy ti son sel zanfan. Apard li, Zefte ti napa okenn garson ni fiy. 
JDG.11.35	Koman Zefte ti war li, i ti desir son lenz. I ti dir, “Mon fiy! Ou met mwan dan dezespwar. Ou osi, ou fer maler tonm lo mwan. Mon'n angaz mwan devan SENYER e mon pa kapab retourn annaryer.”
JDG.11.36	I ti dir li, “Papa, si ou'n angaz ou devan SENYER, azir anver mwan dapre promes ki ou'n fer, aprezan ki SENYER in tir vanzans lo ou lennmi, bann Amonit.”
JDG.11.37	I ti dir ankor avek son papa, “Mon demann ou en faver: Les mwan al marse pandan de mwan dan bann montanny pour mwan pler mon virzinite avek mon bann zanmi.”
JDG.11.38	Son papa ti dir li, “Ale.” I ti les li ale pour de mwan. I ti al dan bann montanny avek son bann zanmi e pler son virzinite. 
JDG.11.39	Apre de mwan, i ti retourn kot son papa ki ti akonpli son ve ki i ti'n fer. I pa ti ankor konn okenn zonm. Sa ti vin en koutim dan Izrael: 
JDG.11.40	Toulezan, pandan kat zour, bann zenn fiy dan Izrael, zot al selebre fiy Zefte ki sorti Galaad.
JDG.12.1	Bann zonm dan Efraim ti ganny konvoke. Zot ti mont par Safonn, pour dir Zefte, “Akoz ou ti travers frontyer pour atak bann Amonit, san demann nou pour vin avek ou? Nou pou met dife dan ou lakaz e bril ou ansanm.”
JDG.12.2	Zefte ti reponn zot, “Mon pep e mwan menm, nou ti dan en gran konfli avek bann Amonit. Ler mon ti apel zot, zot pa ti vin sov mwan. 
JDG.12.3	Ler mon ti war ki zot pa pe vin delivre mwan, mon ti riske mon lavi: Mon ti al atak bann Amonit. SENYER ti livre zot dan mon lanmen. Akoz ozordi, zot in mont kont mwan pour atak mwan?”
JDG.12.4	Apre, Zefte ti rasanble tou bann zonm dan Galaad pour al atak Efraim. Bann zonm Galaad ti bat Efraim ki ti'n dir, “Zabitan Galaad! Zot zis en bann dimoun ki'n sove, sorti dan bann tribi Efraim ek Manase.”
JDG.12.5	Bann zonm Galaad ti pran kontrol bann pwen kot dimoun i travers larivyer Zourden, lo kote Efraim. Sak fwa enn sa bann ki ti'n sove, sorti Efraim ti dir, “Mon oule traverse!” Bann zonm Galaad ti demann li, “Eski ou sorti dan tribi Efraim?” Si i ti dir, “Non.”
JDG.12.6	Zot ti dir li, “Alor, dir Sibolet.” Si i pa ti kapab byen pronons sa mo, zot ti sezi li e egorz li pre avek landrwa kot dimoun i travers larivyer Zourden. Dan sa letan, an tou 42,000 zonm Efraim ti ganny touye.
JDG.12.7	Zefte ti ziz dan Izrael pandan 6 an; apre son lanmor, Zefte ti ganny antere dan Galaad, lavil kot i ti sorti.
JDG.12.8	Apre Zefte, Ibsann, sorti Betlehenm, ti vin ziz dan Izrael. 
JDG.12.9	I ti ganny 30 garson e 30 fiy ki i ti fer marye avek bann etranze. I ti fer vin 30 fiy etranze pour son bann garson. I ti ziz dan Izrael pandan set an. 
JDG.12.10	Apre son lanmor, Ibsann ti ganny antere dan Betlehenm.
JDG.12.11	Apre Ibsann, Elonn sorti dan tribi Zabilon ti vin ziz dan Izrael. I ti ziz dan Izrael pandan 10 an. 
JDG.12.12	Apre son lanmor, Elonn ti ganny antere Ayalonn, dan pei Zabilon.
JDG.12.13	Apre Elonn, Abdonn, garson Hilel, sorti Piratonn ti vin ziz dan Izrael. 
JDG.12.14	I ti annan 40 garson ek 30 pti zanfan ki ti mont 70 bourik. I ti ziz dan Izrael pandan wit an. 
JDG.12.15	Apre son lanmor, Abdonn, garson Hilel sorti Piratonn, ti ganny antere dan pei Efraim, dan montanny bann Amalesit.
JDG.13.1	Bann Izraelit ti rekonmans fer sa ki pa ti fer plezir SENYER. SENYER ti livre zot dan lanmen bann Filisten pandan 40 an.
JDG.13.2	Ti annan en zonm sorti Sorea, dan tribi Dann. I ti apel Manoa. Son fanm ti steril; i pa ti kapab ganny zanfan. 
JDG.13.3	Mesaze SENYER ti aparet avek sa fanm. I ti dir li, “Ou ki steril e ki pa'n ganny zanfan, ou pou tonm ansent e ou pou ganny en garson. 
JDG.13.4	Aprezan, fer atansyon. Pa bwar diven ni okenn labwason for; pa manz nanryen ki enpir. 
JDG.13.5	Annefe, ou pou tonm ansent e ganny en garson. Razwar pa pou pas lo son latet, akoz sa garson pou ganny konsakre pour Bondye depi dan vant son manman. I pou delivre Izrael dan lanmen bann Filisten.” 
JDG.13.6	Sa fanm ti al dir son mari, “En mesaze Bondye in vin war mwan; i ti parey en lanz Bondye; i ti efreyan. Mon pa ti demann li kote i sorti e i pa'n dir mwan son non. 
JDG.13.7	Me i ti dir mwan: Ou pou tonm ansent e ou pou ganny en garson. Dezormen, pa bwar ni diven ni okenn labwason for; pa manz nanryen ki enpir, akoz sa zanfan pou ganny konsakre pour Bondye depi dan vant son manman, ziska son lanmor.”
JDG.13.8	Alor, Manao ti enplor SENYER, “Mon sipliy SENYER! Fer sa mesaze Bondye ki ou'n anvoye, retourn kot nou, pour li ansenny nou sa ki nou devre fer pour sa zanfan ki pou ne.” 
JDG.13.9	Bondye ti antann Manao e mesaze Bondye ti retourn kot sa fanm. I ti pe asiz dan plantasyon, me Manoa, son mari, pa ti avek li. 
JDG.13.10	Toudswit, sa fanm ti tay kot son mari. I ti dir li, “Sa zonm ki ti'n vin kot mwan lot zour, in aparet avek mwan.”
JDG.13.11	Manoa ti leve, i ti swiv son fanm; zot ti ariv kot sa zonm ti ete. I ti demann li, “Ou menm sa zonm ki'n koz avek sa fanm?”
JDG.13.11	Sa zonm ti reponn, “Wi! Mwan menm.”
JDG.13.12	Manoa ti dir li, “Aprezan, kan ou parol ava ganny realize, ki nou devre fer pour sa garson e ki regleman nou devre adopte anver li?”
JDG.13.13	Mesaze SENYER ti reponn Manoa, “Ou fanm i devre fer tou sa ki mon'n dir li: 
JDG.13.14	I pa pou manz okenn prodwi rezen; i pa devre bwar ni diven, ni okenn lalkol; i pa devre manz sa ki enpir e i devre met an pratik tou sa ki mon'n ordonn li.”
JDG.13.15	Manoa ti dir mesaze SENYER, “Fer nou loner: Reste avek nou e nou ava prepar en pti kabri pour ou.”
JDG.13.16	Mesaze SENYER ti reponn Manoa, “Menm si ou gard mwan kot ou, mon pa pou gout ou manze. Me si oule ofer SENYER en sakrifis konplet, fer li.” Manoa pa ti konnen ki sa zonm ti en mesaze SENYER. 
JDG.13.17	Alor, Manoa ti dir mesaze SENYER, “Koman ou apele? Nou ti ava kontan fer ou loner, zour ou bann parol ava ganny realize.” 
JDG.13.18	Mesaze SENYER ti reponn li, “Akoz ou demann mwan mon non? I en non etonan.” 
JDG.13.19	Manoa ti pran en pti kabri avek en lofrann vezetal ki i ti ofer lo en ros an loner SENYER ki fer bann mervey. Pandan ki Manoa ti pe regarde avek son fanm, 
JDG.13.20	en laflanm ti sorti kot lotel e mont ver lesyel. Mesaze SENYER ti mont dan sa bann laflanm depi lotel. Ler zot ti war sa, Manoa ek son fanm ti tonm lafas ater. 
JDG.13.21	Mesaze SENYER pa ti aparet ankor avek Manoa ek son fanm. Alor, Manoa ti konnen ki sa mesaze ti lanz SENYER. 
JDG.13.22	Manoa ti dir son fanm, “Sirman nou pou mor, akoz nou'n war Bondye!” 
JDG.13.23	Son fanm ti dir li, “Si SENYER ti oule nou lanmor, i pa ti ava'n aksepte nou sakrifis konplet ek nou lofrann vezetal. I pa ti ava'n fer nou war tousala, e i pa ti ava'n fer nou antann tousala.”
JDG.13.24	Fanm Manoa ti donn nesans en garson ki i ti apel Sanmson. Sa zanfan ti grandi e SENYER ti beni li. 
JDG.13.25	Lespri SENYER ti konmans travay dan Sanmson, dan Maane-Dann, ant Sorea ek Estaol.
JDG.14.1	Sanmson ti desann Timna kot i ti war en fanm parmi bann fiy Filisten. 
JDG.14.2	Ler i ti retournen, i ti dir son papa ek son manman, “Ler mon ti Timna, mon ti remark en fanm parmi bann fiy Filisten; demann li pour vin mon fanm.” 
JDG.14.3	Son papa ek son manman ti dir li, “Parmi bann fiy dan ou klan, oubyen dan nou pep, napa en fanm, pour ki ou al rod en fanm parmi bann Filisten, bann ensirkonsi?” Sanmson ti reponn son papa, “Sa fiy ki mon kontan. Demann li an maryaz pour mwan.” 
JDG.14.4	Son papa ek son manman pa ti konnen ki sa ti sorti kot SENYER. Annefe, i ti pe rod preteks pour li atak bann Filisten. Dan sa letan, bann Filisten ti pe domin Izrael.
JDG.14.5	Sanmson ti desann Timna avek son papa ek son manman. Ler zot ti pre kot plantasyon rezen Timna, en zenn lyon ti vin devan li avek fraka. 
JDG.14.6	Lespri SENYER ti pran kontrol Sanmson. Avek son lanmen pir, i ti desir sa lyon an de parey ler ou desir en pti kabri. Me i pa ti rakont son papa ni son manman sa ki i ti'n fer. 
JDG.14.7	Apre, i ti desann Timna kot i ti koz avek sa fiy ki i ti kontan.
JDG.14.8	En pe letan apre, i ti retourn Timna pour li marye avek sa fiy; i ti fer en detour pour war karkas sa lyon. Ti annan en lesen mous dimyel ek dimyel dan lekor sa lyon. 
JDG.14.9	I ti pran en pe dimyel dan son lanmen e manze pandan ki i ti pe marse. Ler i ti ariv kot son papa ek son manman, i ti donn zot en pe sa dimyel ki zot ti manze. Me i pa ti dir zot ki i ti'n ranmas sa dimyel dan karkas sa lyon.
JDG.14.10	Apre sa, son papa ti desann kot sa fanm. La, Sanmson ti donn en gran festen, parey bann zenn zan i annan labitid fer. 
JDG.14.11	Koman zot ti war li, zot ti swazir 30 zennzan pour reste avek li. 
JDG.14.12	Sanmson ti dir zot, “Les mwan propoz zot en zedmo. Si pandan sa set zour festen, zot arive eksplik mwan sa zedmo, si zot trouv son sinifikasyon, mon ava donn zot 30 rob ek 30 lenz resanz. 
JDG.14.13	Me si zot pa kapab eksplik sa zedmo, zot ki pou donn mwan 30 rob ek 30 lenz resanz.” Alor zot ti dir li, “Propoz ou zedmo; nou pe ekout ou.” 
JDG.14.14	Sanmson ti dir zot, “Sa ki ganny manze, i sorti kot sa ki manze; sa ki dou i sorti kot sa ki for.”
JDG.14.14	Apre trwa zour, zot pa ti'n ankor trouv larepons.
JDG.14.15	Setyenm zour, zot ti dir fanm Sanmson, “Anmyel ou mari pour li eksplik nou sa zedmo; sinon, nou pou zet ou dan dife, ou avek fanmir ou papa. Eski zot in envit nou pour zot rin nou?” 
JDG.14.16	Fanm Sanmson ti plere avek li. I ti dir li, “Ou ay mwan! An realite, ou pa kontan mwan. Ou'n propoz en zedmo avek mon bann zanmi, parmi mon pep, me ou pa'n donn mwan son leksplikasyon.”
JDG.14.16	Me Sanmson ti reponn, “Mon pa'n eksplik sa zedmo avek mon papa, ni avek mon manman. Akoz fodre mon eksplik ou?” 
JDG.14.17	Pandan sa set zour festen, i pa ti arete plere avek li. I ti pe telman tourmant li ki son setyenm zour, i ti eksplik li. Alor, i ti al eksplik sa zedmo avek son bann zanmi. 
JDG.14.18	Setyenm zour, avan soley kouse, zabitan lavil ti dir Sanmson,
JDG.14.18	“Kwa ki pli dou ki dimyel,
JDG.14.18	kwa ki pli for ki en lyon?”
JDG.14.18	I ti dir zot,
JDG.14.18	“Si zot pa ti'n al travay avek mon zenis,
JDG.14.18	zot pa ti ava'n konn larepons mon zedmo.”
JDG.14.19	Alor, lespri SENYER ti desann lo li, e i ti desann Askelonn. I ti touy 30 zonm, depouy e donn bann lenz lafet avek sa bann ki ti'n eksplik sa zedmo. I ti remont kot son papa byen ankoler. 
JDG.14.20	Tanka fanm Sanmson, zot ti donn li sa zanmi ki ti son garson doner.
JDG.15.1	Apre en serten letan, pandan sezon rekolt dible, Sanmson ti al rann vizit son fanm avek en pti kabri. I ti dir, “Mon pou antre dan lasanm mon fanm.” Me papa sa fanm ti anpes li antre.
JDG.15.2	Papa son fanm ti dir, “Mon ti krwar ki ou pa ti kontan li. Alor, mon'n donn li avek ou garson doner. Son pli zenn ser i pli zoli ki li. Pran li dan son plas.”
JDG.15.3	Sanmson ti dir zot, “Safwasi mon pa pou koupab anver bann Filisten si mon fer zot dimal.”
JDG.15.4	Sanmson ti ale. I ti atrap 300 renar. I ti anmar lake bann renar ansanm e met en flanbo ant de lake milye. 
JDG.15.5	Apre, i ti alim bann flanbo e larg bann renar dan plantasyon dible bann Filisten. I ti met dife dan bann ta dible koupe e osi dible ki ti ankor lo zot tiz. I ti menm bril bann plantasyon rezen ek plantasyon zoliv.
JDG.15.6	Bann Filisten ti demande, “Lekel ki'n fer sa?”
JDG.15.6	Zot ti reponn, “Sanmson sa, zann sa Timnit, akoz in pran son fanm ki i'n donn son zanmi.” Alor bann Filisten ti monte e bril sa fanm, li ek son papa.
JDG.15.7	Sanmson ti dir zot, “Akoz zot i azir konmsa, mon pa pou anpe tan ki mon pa vanz zot.” 
JDG.15.8	I ti bat zot e touy en kantite zot. Apre, i ti desann e al reste Etanm, dan en kavern ros.
JDG.15.9	Alor, bann Filisten ti monte. Zot ti kanp dan teritwar Zida e plas son bann zonm ziska Lei. 
JDG.15.10	Bann zabitan Zida ti dir zot, “Akoz zot in vin atak nou?”
JDG.15.10	Bann Filisten ti reponn, “Nou'n monte pour atrap Sanmson, pour nou tret li parey i'n tret nou.” 
JDG.15.11	300 zonm Zida ti desann kot kavern Etanm.
JDG.15.11	Zot ti dir Sanmson, “Ou pa konnen ki bann Filisten in vin nou met? Ki ou'n fer nou la?”
JDG.15.11	I ti reponn zot, “Mon'n tret zot parey zot in tret mwan.”
JDG.15.12	Zot ti dir li, “Nou'n vin pour atrap ou e livre ou dan lanmen bann Filisten.”
JDG.15.12	Sanmson ti dir zot, “Promet ki zot pa pou touy mwan zot menm.”
JDG.15.13	Zot ti dir li, “Non! Nou oule zis atrap ou e livre ou dan zot lanmen. Nou pa oule touy ou.” Zot ti atas li avek de lakord nef e fer li monte.
JDG.15.14	Ler Sanmson ti ariv Lei, bann Filisten ti vin rankontre li an kriyan. Alor, lespri SENYER ti pran kontrol Sanmson. Bann lakord ki ti otour son lebra ti vin parey lapay brile par dife, e tonbe dan son lanmen. 
JDG.15.15	I ti war lanmaswar en bourik ankor fre; i ti avans son lanmen e pran sa lanmaswar. I ti touy 1,000 zonm avek. 
JDG.15.16	Sanmson ti dir,
JDG.15.16	“Avek lanmaswar en bourik,
JDG.15.16	en bourik parmi bann bourik,
JDG.15.16	avek lanmaswar en bourik,
JDG.15.16	mon'n touy 1,000 zonm.”
JDG.15.17	Koman i ti fini koze, i ti zet sa lanmaswar. Zot ti apel sa landrwa Ramat-Lei.
JDG.15.18	En gran laswaf ti pran li. Alor, i ti priy SENYER, “Ou ki'n donn mwan, ou serviter, sa gran laviktwar. Aprezan, eski mon pou mor laswaf e tonm dan lanmen sa bann ensirkonsi?” 
JDG.15.19	Alor, Bondye ti fann sa trou ki sitye Lei e delo ti koule. Sanmson ti bwar e i ti reganny lafors. Pour sa rezon ki sa sours delo ti ganny apele Enn-Kore, savedir sours sa enn ki priye. I ankor la dan Lei. 
JDG.15.20	Sanmson ti ziz dan Izrael, dan lepok bann Filisten, pandan 20 an.
JDG.16.1	Sanmson ti al Gaza kot i ti war en prostitye e al kot li. 
JDG.16.2	Bann zabitan ti aprann ki Sanmson ti la. Zot ti vey landrwa tou lannwit. Tou lannwit, zot ti veye devan laport lavil. Zot ti reste trankil e dir, “Ler soley i leve nou pou touy li.” 
JDG.16.3	Sanmson ti dormi ziska dan milye lannwit. Ver minwi i ti leve. I ti pran sa de batan laport lavil; i ti aras son de montan avek son verou, met lo son zepol e anmenn lo latet montanny ki anfas avek Hebron.
JDG.16.4	Apre, Sanmson ti tonm anmoure avek en fanm sorti dan vale Sorek. I ti apel Dalila. 
JDG.16.5	Bann sef Filisten ti al war li. Zot ti dir li, “Anmyel li pour konnen kote i ganny sa gran lafors e ki mannyer nou ava kapab kontrol li. Nou ava anmar li pour dont li e ganny kontrol lo li; nou ava donn ou sakenn 1,100 pyes larzan.”
JDG.16.6	Dalila ti demann Sanmson, “Dir mwan, kote ou ganny sa gran lafors e avek kwa fodre anmar ou pour kapab kontrol ou?”
JDG.16.7	Sanmson ti reponn li, “Si mon ganny anmare avek set lakord fles ankor fre, ki pa ankor sek, mon pou perdi mon lafors e vin parey tou dimoun.” 
JDG.16.8	Bann sef Filisten ti fer anmenn set lakord fles fre ki pa ti ankor sek, e Dalila ti anmar Sanmson. 
JDG.16.9	Dalila ti kasyet bann Filisten dan son lasanm. Dalila ti dir li, “Sanmson! Bann Filisten pe vin atak ou.” Sanmson ti kas bann lakord parey en kordon letoup ki'n brile dan dife. Konmsa, sekre son lafors pa ti ganny devwale.
JDG.16.10	Dalila ti dir Sanmson, “Ou'n esey tronp mwan; ou'n manti avek mwan. Aprezan, mon sipliy ou: Dir mwan avek kwa fodre anmar ou.” 
JDG.16.11	I ti reponn, “Si mon ti ganny anmare avek bann lakord nef ki pa'n zanmen ganny servi, mon pou vin feb parey nenport ki.” 
JDG.16.12	Dalila ti pran bann lakord nef e anmar li avek. Bann Filisten ti'n kasyet dan lasanm. Apre, i ti dir li, “Sanmson! Bann Filisten pe vin atak ou.” I ti kas lakord ki ti otour son lebra, konmsi ti en difil.
JDG.16.13	Dalila ti dir Sanmson, “Ziska aprezan, ou'n tronp mwan, ou'n koz manti avek mwan. Dir mwan avek kwa fodre anmar ou?”
JDG.16.13	I ti reponn, “Si ou fer set latres avek mon seve ki ou atas avek en latwal, e ser tousala avek en penny, mon pou vin feb parey nenport ki.”
JDG.16.14	Dalila ti fer li dormi, e ti tres set latres e atas zot avek en penny. Apre, i ti dir li, “Sanmson! Bann Filisten pe vin atak ou.” Alor, Sanmson ti leve dan son sonmey e i ti aras sa penny, son masin latwal avek lasenn.
JDG.16.15	Dalila ti dir li, “Koman ou kapab dir ou kontan mwan, alor ki ou leker pa avek mwan. I fer trwa fwa ki ou'n tronp mwan e ou pa'n dir mwan kote ou gran lafors i sorti.”
JDG.16.16	Afors ganny tourmante tou le zour par bann parol Dalila, Sanmson ti perdi pasyans. 
JDG.16.17	I ti ouver son leker avek li, “Razwar pa'n zanmen pas lo mon latet, akoz mon'n ganny konsakre pour Bondye depi dan vant mon manman. Si mon ti raz mon latet, mon ti pou perdi mon lafors e vin feb parey tou dimoun.”
JDG.16.18	Ler i ti konpran ki Sanmson ti'n dir li tou son sekre, Dalila ti apel bann sef Filisten. I ti dir zot, “Vini! Safwasi i'n devwal tou son sekre avek mwan.” Bann sef Filisten ti mont kot li avek larzan. 
JDG.16.19	I ti fer dormi Sanmson lo son zenou. Apre, i ti apel en zonm ki ti raz sa set latres seve. Alor, i ti afebli. I ti perdi son lafors. 
JDG.16.20	Dalila ti dir li, “Sanmson! Bann Filisten pe vin atak ou.” I ti leve dan son sonmey. I ti dir, “Mon pou sape parey lezot fwa.” I pa ti konnen ki SENYER ti nepli avek li. 
JDG.16.21	Bann Filisten ti atrap li e krev son lizye. Zot ti anmenn li Gaza e anmar li avek lasenn an bronz. Zot ti fer li tourn en gro ros moulen dan prizon. 
JDG.16.22	Me, apre ki zot ti'n raz son latet, seve Sanmson ti rekonmans pouse.
JDG.16.23	Bann sef Filisten ti rasanble pour ofer en gran sakrifis pour zot bondye, Dagon, e osi pour fer lafet. Zot ti dir, “Nou bondye in livre nou lennmi Sanmson, dan nou lanmen.”
JDG.16.24	Ler lepep ti war Sanmson, zot ti selebre devan zot bondye. Zot ti dir, “Nou bondye in livre nou lennmi dan nou lanmen; sa enn ki ti pe devaste nou pei e ki ti pe touy en kantite parmi nou.”
JDG.16.25	Letan zot ti dan lazwa, zot ti dir, “Anmenn Sanmson pour li anmiz nou.” Zot ti fer Sanmson sorti dan prizon. I ti konmans fer boufon devan zot. Zot ti met li debout ant bann kolonn. 
JDG.16.26	Sanmson ti dir avek sa zennonm ki ti pe atrap son lanmen, “Fer mwan tous sa bann kolonn ki siport sa tanp e les mwan apiy avek zot.”
JDG.16.27	Batman ti ranpli avek zonm ek fanm; tou bann sef Filisten ti la. Ti annan anviron 3,000 dimoun, zonm ek fanm lo graden, pour get Sanmson fer boufon. 
JDG.16.28	Sanmson ti envok SENYER. I ti dir, “Senyer BONDYE! Mon priy ou mazin mwan; zis pour safwasi, mon Bondye, donn mwan lafors pour mwan vanz bann Filisten pour mon de lizye.”
JDG.16.29	Sanmson ti tat sa de kolonn milye, ki tanp ti repoz lo la. I ti apiy kont zot, enn avek son lanmen drwat e lot avek son lanmen gos. 
JDG.16.30	Sanmson ti dir, “Tanpi si mon mor, mon ava mor ansanm avek bann Filisten!” I ti apiy avek tou son lafors e batiman ti tonm lo bann sef Filisten e lo tou dimoun ki ti la. I ti touy plis dimoun ki i ti'n touye dan son lavi. 
JDG.16.31	Son bann frer ek tou son fanmir, ti vin pran son lekor. Zot ti remonte e anter li ant Sorea ek Estaol, dan latonm Manoa son papa. I ti ziz dan Izrael pandan 20 an.
JDG.17.1	Ti annan en zonm dan rezyon montanny Efraim, ki ti apel Mise. 
JDG.17.2	I ti dir son manman, “Ler en dimoun ti vol ou sa 1,100 pyes larzan, ou ti modi li devan mwan; mwan ki ti pran sa larzan.”
JDG.17.2	Alor, son manman ti dir, “SENYER ava beni ou, mon garson!” 
JDG.17.3	I ti rann son manman sa 1,100 pyes larzan.
JDG.17.3	Son manman ti dir, “Mon pou donn sa larzan SENYER dan lentansyon mon garson, pour fer en stati an metal. Mon pou rann ou sa larzan.” 
JDG.17.4	I ti rann sa larzan son manman ki ti pran 200 pyes e donn en fonder metal. Sa zonm ti fer en stati an metal ki i ti plas dan lakaz Mise. 
JDG.17.5	Konmsa, Mise ti ganny en sanktyer. I ti fer en rob pour pret mete ek bann pti stati ki reprezant en bondye. Apre, i ti met enn son bann garson koman pret.
JDG.17.6	Dan sa lepok, ti napa okenn lerwa dan Izrael; sakenn ti fer sa ki i ti anvi. 
JDG.17.7	Ti annan en zennonm sorti Betlehenm, en lavil dan Zida. I ti en levit sorti dan tribi Zida. I ti pe reste la koman en etranze. 
JDG.17.8	Sa zennonm ti kit lavil Betlehenm dan Zida pour li rod en lot landrwa pour reste koman en etranze. I ti kontiny son semen dan rezyon montanny Efraim e ariv kot Mise. 
JDG.17.9	Mise ti demann li, “Kote ou sorti?”
JDG.17.9	I ti reponn, “Mon en levit, mon sorti Betlehenm dan Zida. Mon pe vwayaze pour trouv en landrwa kot mon ava kapab reste koman en etranze.”
JDG.17.10	Mise ti dir li, “Vin reste kot mwan; ou ava pour mwan en papa e en pret; mon ava donn ou 10 pyes larzan par an, lenz ek dekwa manze.” Sa levit ti ezite. 
JDG.17.11	Apre, i ti aksepte reste kot Mise ki ti tret li koman enn son bann zanfan. 
JDG.17.12	Mise ti enstal sa levit koman son pret e i ti reste kot li. 
JDG.17.13	Mise ti dir, “Aprezan, mon konnen ki SENYER ava fer mwan dibyen akoz sa levit in vin mon pret.”
JDG.18.1	Dan sa lepok, ti napa lerwa dan Izrael. Dan sa menm lepok, tribi Dann ti pe rod en teritwar pour reste. Annefe, ziska aprezan, i pa ti'n ganny okenn teritwar koman par, parmi bann tribi Izrael. 
JDG.18.2	Bann Danit ti anvoy parmi zot klan, senk zonm vayan parmi zot, sorti Sorea ek Estaol, pour al eksplor pei e fer konnesans avek. Bann Danit ti dir zot, “Al eksplor pei.” Zot ti ariv dan rezyon montanny Efraim kot zot ti pas lannwit, pre avek lakaz Mise. 
JDG.18.3	Alor, ler zot ti pre kot Mise, zot ti rekonnet lavwa sa zenn levit. Zot ti al ver li e demann li, “Lekel ki'n anmenn ou isi? Ki ou fer la? Akoz ou pe reste la?”
JDG.18.4	I ti reponn zot, “Mise in fer tel, tel keksoz pour mwan; in ofer mwan en lapey e mon'n vin son pret.”
JDG.18.5	Zot ti dir li, “Konsilte Bondye, pour nou konnen si sa vwayaz ki nou'n antreprann pou reisi.”
JDG.18.6	Sa pret ti reponn zot, “Al anpe. Sa vwayaz ki zot pe antreprann i anba proteksyon Bondye.”
JDG.18.7	Sa senk zonm ti ale; zot ti ariv Lais. Zot ti war ki popilasyon ki ti pe reste la, ti pe viv an sekirite parey bann zabitan Sidon, dan trankilite ek konfyans. Dan sa pei, ti napa okenn vwazen zennan, oubyen dominer. Zot ti viv lwen avek bann Sidonit e zot ti napa relasyon avek personn. 
JDG.18.8	Zot ti retourn Sorea ek Estaol, kot zot bann frer ki ti demann zot, “Ki zot annan pour rakonte.”
JDG.18.9	Zot ti reponn, “Annou al atak zot. Nou'n war sa pei, tre bon. Pa fer pares. Pa tarde pour al pran posesyon sa pei. 
JDG.18.10	Ler zot ava arive, zot ava pe antre kot en pep ki viv an sekirite. Sa pei i gran e Bondye in livre li dan zot lanmen. I en pei kot nanryen pa manke.”
JDG.18.11	Alor, 600 zonm sorti dan klan Dann ti kit Sorea ek Estaol, zot zarm atase avek zot sentir. 
JDG.18.12	Zot ti monte e kanp Kiryat-Yearim dan Zida. Pour sa rezon, ziska ozordi, sa lokalite ki sitye deryer Kiryat-Yearim i ganny apele Maane-Dann. 
JDG.18.13	Sorti la, zot ti pas dan rezyon montanny Efraim e ariv kot Mise. 
JDG.18.14	Alor, sa senk zonm ki ti'n al eksplor pei Lais, ti dir zot bann frer, “Eski zot konnen ki dan enn sa bann lakaz, i annan en rob pret, bann pti stati sakre ek en stati an metal? Aprezan, zot ki konnen ki pour fer.” 
JDG.18.15	Zot ti al dan sa direksyon e antre dan lakaz kot sa zenn levit, dan lakaz Mise. Zot ti demann li koman i ete. 
JDG.18.16	Sa bann 600 Danit ti reste debout devan laport, zot zarm atase avek zot sentir. 
JDG.18.17	Sa senk zonm ki ti'n al eksplor pei ti mont dan letaz. Zot ti antre e zot ti pran rob pret, bann pti stati bondye ek sa stati an metal. Sa pret ti pe debout devan laport avek sa 600 zonm, zot zarm atase avek zot sentir. 
JDG.18.18	Zot ti'n antre dan lakaz Mise e pran rob pret, bann pti stati bondye ek sa stati an metal. Sa pret ti demann zot, “Ki zot pe fer la?”
JDG.18.19	Zot ti reponn li, “Aret koze. Met ou lanmen lo ou labous e vin avek nou. Ou ava pour nou en papa e en pret. Kwa ki pli byen: Ki ou pret pour lafanmir zis en zonm, oubyen pret pour en tribi, en klan, dan Izrael?” 
JDG.18.20	Sa pret ti dan lazwa. I ti pran rob pret, bann pti stati sakre ek zidol an metal e al parmi sa bann dimoun.
JDG.18.21	Zot ti kontiny zot vwayaz; zot ti plas bann fanmir, bann troupo ek zot bann posesyon devan zot. 
JDG.18.22	Ler zot ti ariv lwen avek lakaz Mise, bann vwazen Mise ti apel kanmarad e konmans pourswiv bann Danit. 
JDG.18.23	Zot ti kriy avek bann Danit ki ti retournen e zot ti demann Mise, “Ki ou annan pour kriye konmsa?”
JDG.18.24	I ti reponn, “Zot in pran mon bann bondye ki mon ti'n fer pour mwan; zot in osi pran pret avek zot. Pa reste mwan nanryen. Koman zot oze demann mwan: Ki problenm ou annan” 
JDG.18.25	Bann Danit ti dir li, “Ase fer tapaz, sinon bann zonm ankoler ava kapab atak zot e akoz ou, zot ava perdi zot lavi ek zot fanmir.” 
JDG.18.26	Bann Danit ti kontiny zot semen. Ler Mise ti war ki zot pli for ki li, i ti retourn kot li.
JDG.18.27	Bann Danit ti pran bann lobze ki Mise ti'n fer e anmenn ansanm avek sa pret ki ti dan son servis. Zot ti atak lavil Lais, en pep trankil e ki pa donn okenn problenm, me ki zot ti masakre e bril zot lavil. 
JDG.18.28	Pa ti annan personn pour delivre Lais, akoz i ti en lavil sitye lwen avek Sidon e bann zabitan pa ti depann lo personn. Annefe, Lais i sitye dan laplenn ki ale ziska Bet-Reob. Apre, zot ti rekonstri lavil e enstal zot. 
JDG.18.29	Zot ti apel sa lavil Dann, non zot zanset Izrael. Me oparavan, sa lavil ti apel Lais 
JDG.18.30	Bann Danit ti plas zot zidol. Zonatan, garson Gersonn, garson Manase, avek son bann garson ti vin pret pour tribi bann Danit ziska lepok deportasyon. 
JDG.18.31	Zot ti enstal pour zot menm zidol ki Mise ti'n fer. Sa zidol ti reste osi lontan ki sanktyer ti Silo.
JDG.19.1	Dan sa letan, ti napa lerwa dan Izrael. En levit ki ti pe reste koman en etranze dan en kwen perdi dan rezyon montanny Efraim, ti pran en menazer, en fanm sorti Betlehenm, dan Zida. 
JDG.19.2	Me sa fanm ti tronp li. I ti kit li e retourn kot son papa, ki ti reste Betlehenm dan Zida, kot i ti reste pandan kat mwan. 
JDG.19.3	Son mari ti deside al rod li pour persiad li retourn avek li. I ti'n anmenn avek li son serviter ek de bourik. Sa fanm ti fer li antre dan lakaz son papa. Ler son papa ti war li, i ti byen akey li. 
JDG.19.4	Son boper, papa sa fanm, ti gard li, e i ti reste trwa zour kot li. Zot ti manze, bwar e dormi lanmenm.
JDG.19.5	Katriyenm zour, zot ti lev granmaten. Sa levit ti'n pare pour ale, me papa sa zenn fanm, ti dir son zann, “Manz keksoz pour pran en pe lafors, apre ou ava ale.” 
JDG.19.6	Tou le de ti asize. Ansanm, zot ti manze e bwar. Apre, papa sa zenn fanm ti dir son zann, “Aksepte pas lannwit isi e anmiz ou.” 
JDG.19.7	Sa zonm ti leve pour li ale, me son boper ti telman ensiste ki i ti pas ankor lannwit la.
JDG.19.8	Senkyenm zour, i ti leve granmaten pour li ale. Alor, papa sa zenn fanm ti dir li, “Manze, reste avek nou ziska lafen lazournen.” Alor, tou le de ti manze ansanm. 
JDG.19.9	Sa zonm ti leve pour li ale avek son menazer ek son serviter. Me son boper, papa sa zenn fanm ti dir li, “Lazournen pe fini, aswar pe fer; pas lannwit isi. Lazournen pe fini, pas lannwit isi; kontinyen anmiz ou. Demen zot ava lev granmaten pour pran larout e ou ava retourn kot ou.” 
JDG.19.10	Me sa zonm pa ti oule pas lannwit la. I ti leve e i ti ale. I ti ariv devan Zebis, setadir Zerizalenm avek son de bourik sarze e avek son menazer.
JDG.19.11	Ler zot ti pros avek Zebis, fernwanr ti pre pou fer. Serviter ti dir son met, “Annou aret dan lavil bann Zebizit e nou ava pas lannwit la.” 
JDG.19.12	Son met ti dir li, “Nou pa pou aret dan sa lavil etranze, la kot napa okenn Izraelit. Annou kontinyen ziska Gibea.” 
JDG.19.13	I ti dir son serviter, “Annou al ver Gibea oubyen Rama e nou ava pas lannwit dan enn sa de landrwa.” 
JDG.19.14	Zot ti kontiny zot semen e soley ti pe kouse ler zot ti ariv pre avek Gibea, dan teritwar Benzamen. 
JDG.19.15	Zot ti fer en detour pour pas lannwit Gibea. Sa levit ti antre e al asiz dan plas piblik sa lavil. Me personn pa ti envit zot pour pas lannwit kot li.
JDG.19.16	Aswar, en vyeyar ti pe rantre sorti travay dan lakanpanny, dan rezyon montanny Efraim. I ti pe reste Gibea koman en etranze parmi bann zabitan, bann Benzamit. 
JDG.19.17	I ti lev lizye e apersevwar sa vwayazer lo plas piblik lavil. Sa vyeyar ti demann li, “Kot ou pe ale? Kot ou sorti?”
JDG.19.18	I ti reponn, “Nou sorti Betlehenm dan Zida kot mon ti'n ale. Mon pe al dan fon rezyon montanny Efraim kot mon reste. Mon pe al dan tanp SENYER, me personn pa'n envit mwan kot li. 
JDG.19.19	Pourtan, nou annan lapay ek fouraz pour nou bann bourik. Mon osi annan dipen ek diven pour mwan, pour mon fanm e pour mon serviter ki pe akonpanny nou. Nou pa bezwen nanryen.” 
JDG.19.20	Sa vyeyar ti dir li, “Pa trakase; mon ava pran sarz, tou sa ki ou bezwen. Me ou pa pou pas lannwit lo plas piblik.” 
JDG.19.21	I ti anmenn zot kot li; i ti donn manze bann bourik. Bann vwayazer ti lav zot lipye e zot ti manz e bwar.
JDG.19.22	Pandan ki zot ti pe manze bann zabitan lavil, bann zonm bonnaryen, ti antour sa lakaz. Zot ti tap for lo laport. Zot ti dir sa vyeyar, met sa lakaz, “Fer sorti sa zonm ki'n antre kot ou; nou oule dormi avek li.”
JDG.19.23	Met sa lakaz ti sorti. I ti dir zot, “Non mon bann frer; mon demann zot pa fer sa move aksyon. Sa zonm in antre kot mwan, pa fer en tel aksyon imoral. 
JDG.19.24	La mon fiy ki ankor vyerz ek menazer sa zonm. Mon ava fer zot sorti. Pran zot e fer sa ki zot oule avek zot. Me pa fer en tel aksyon imoral.” 
JDG.19.25	Zot pa ti oule ekout li. Alor, sa levit ti sezi son menazer e anmenn li deor. Zot ti fer relasyon seksyel avek li e abiz li avek vyolans tou lannwit ziska bomaten. Ler lizour ti konmans fer, zot ti fer li retournen.
JDG.19.26	Ver bomaten, sa fanm ti vin tonm devan lakaz sa zonm kot son mari ti ete. I ti reste la ziska lizour ti fer. 
JDG.19.27	Bomaten, son mari ti leve. I ti ouver laport e sorti pour repran son semen. Me son fanm menazer ti la, tale ater devan lantre lakaz, son lanmen lo padport. 
JDG.19.28	I ti dir li, “Leve! Annou ale.” Me ti napa okenn repons. Alor, son mari ti met li lo son bourik e i ti retourn kot li. 
JDG.19.29	Ler i ti ariv kot li, i ti pran en kouto, e dekoup son menazer par morso, 12 an tou. I ti anvoy en morso kot sak tribi Izrael. 
JDG.19.30	Tou dimoun ki ti war sa ti dir, “Zanmen keksoz parey in arive. Personn pa'n war en keksoz parey, depi ki bann Izraelit in kit Lezip. Reflesir, diskite e pran en desizyon.”
JDG.20.1	Pep Izrael antye ti sorti e koman en sel zonm, depi Dann ziska Berseba ek Galaad ti rasanble Mispa, devan SENYER. 
JDG.20.2	Tou bann sef lepep antye, tou bann tribi Izrael ti prezan devan sa lasanble pep Bondye: 400,000 zonm apye ki ti konn servi lepe. 
JDG.20.3	Bann Benzamit ti aprann ki bann Izraelit ti'n mont Mispa.
JDG.20.3	Bann Izraelit ti dir, “Eksplik nou ki mannyer sa krim in arive?”
JDG.20.4	Alor, sa levit, mari sa fanm ki ti'n ganny asasinen ti dir, “Mon ti'n ariv Gibea, dan teritwar Benzamen avek mon menazer pour pas lannwit. 
JDG.20.5	Bann sef lavil Gibea ti leve kont mwan; e dan lannwit, zot ti antour lakaz kot mon ti ete. Zot ti annan lentansyon touy mwan, me zot ti abiz mon menazer e in mor akoz sa. 
JDG.20.6	Mon ti pran mon menazer; mon ti dekoup li an morso ki mon ti anvoy partou dan tou teritwar ki form patrimwann Izrael. Annefe, zot ti'n komet en akt imoral, en aksyon degoutan dan Izrael. 
JDG.20.7	Zot tou ki la, pep Izrael! Diskite e pran en desizyon.”
JDG.20.8	Lepep antye ti leve e, koman en sel zonm, zot ti dir, “Personn parmi nou pa pou retournen, personn pa pou retourn kot li. 
JDG.20.9	Aprezan, la sa ki nou pou fer kont Gibea: Nou pou monte e atak li dapre tiraz osor. 
JDG.20.10	Dan tou bann tribi Izrael, nou ava pran 10 zonm lo 100, 100 lo 1,000 e 1,000 lo 10,000. Zot ava al rod bann provizyon pour bann zonm pour ki ler zot retournen, nou ava al atak Givea dan teritwar Benzamen e pini li dapre sa aksyon degoutan ki son bann zabitan in komet dan Izrael.” 
JDG.20.11	Konmsa, tou zonm Izraelit ti rasanble kont sa lavil, ini koman en sel zonm.
JDG.20.12	Bann tribi Izrael ti anvoy bann zonm dan tou bann tribi Benzamen pour dir zot, “Ki krim ki'n ganny komet parmi zot? 
JDG.20.13	Donn nou sa bann zonm san moral dan Gibea, pour ki zot ganny touye e ki nou fer disparet dan Izrael, sa move aksyon.” Me bann Benzamit pa ti oule ekout zot bann frer Izraelit.
JDG.20.14	Bann Benzamit ti sorti dan zot bann lavil e rasanble Gibea pour al lager kont bann Izraelit. 
JDG.20.15	Sa zour, en resansman ti ganny fer lo bann Benzamit sorti dan bann lavil: 26,000 zonm ki konn servi lepe, san kont bann zabitan Gibea, 700 zonm elit ki ti'n ganny resanse. 
JDG.20.16	Parmi tou sa pep, ti annan 700 zonm elit ki ti gose. Zot ti kapab, avek en ros dan zot fles, viz en seve san manke. 
JDG.20.17	Resansman ti osi ganny fer parmi bann zonm dan Izrael, san kont sa bann dan tribi Benzamen: 400,000 zonm ki konn servi lepe; zot tou, zot ti bann vayan gerye. 
JDG.20.18	Bann Izraelit ti mont Betel pour konsilte Bondye: Lekel parmi nou ki pou al premye pour lager kont bann Benzamit? SENYER ti reponn: Zida ki pou al premye.
JDG.20.19	Son bomaten, bann Izraelit ti al dres zot kan pre Gibea. 
JDG.20.20	Zot ti sorti pour atak bann Benzamit; zot ti al pran zot pozisyon devan Gibea. 
JDG.20.21	Bann Benzamit ti sorti Gibea, e touy 22,000 Izraelit, sa zour. 
JDG.20.22	Bann zonm Izraelit ti repran kouraz; zot ti remet zot an pozisyon konba, dan menm landrwa parey premye zour. 
JDG.20.23	Bann Izraelit ti al plere devan SENYER ziska aswar. Zot ti konsilte SENYER: Eski fodre nou atak ankor nou bann frer Benzamit? SENYER ti reponn: Atake.
JDG.20.24	Dezyenm zour, bann Izraelit ti apros bann Benzamit. 
JDG.20.25	Sa menm zour, bann Benzamit ti sorti Gibea pour al atak bann Izraelit. Zot ti touy 18,000 zonm parmi bann Izraelit, tou sa bann zonm ti konn servi lepe. 
JDG.20.26	Lepep ek tou bann Izraelit ti mont Betel kot zot ti reste e plere devan SENYER. Zot ti zennen tou lazournen e ofer sakrifis konplet ek sakrifis lape devan SENYER. 
JDG.20.27	Bann Izraelit ti al konsilte SENYER. Annefe, dan sa letan, Kof Lalyans ti dan sa landrwa. 
JDG.20.28	Dan sa letan, Fineas, garson Eleazar, garson Aaron ki ti pe servi koman pret.
JDG.20.28	Bann Izraelit ti dir, “Eski fodre nou al ankor atak nou bann frer Benzamit, oubyen renonse?”
JDG.20.28	SENYER ti reponn, “Monte, akoz demen mon pou livre zot dan zot lanmen.”
JDG.20.29	Bann Izraelit ti fer bann zonm maske otour Gibea. 
JDG.20.30	Trwazyenm zour, zot ti al atak bann Benzamit; zot ti pran zot pozisyon pour atak Gibea, parey lezot fwa. 
JDG.20.31	Bann Benzamit ti sorti pour atak zot. Zot ti les zot ganny antrennen lwen avek lavil. Parey lezot fwa, zot ti konmans touy bann Izraelit lo bann semen ki mont ver Betel e ver Gibea, atraver lakanpanny. Zot ti touy anviron 30 zonm parmi bann Izraelit. 
JDG.20.32	Bann Benzamit ti pe dir: Nou'n bat zot parey premye fwa; tandis ki bann Izraelit ti dir: Annou sove e antrenn zot lwen avek lavil, lo bann semen lakanpanny. 
JDG.20.33	Bann Izraelit ti sorti dan zot pozisyon e al regroup zot Baal-Tamar. Deswit, bann Izraelit ki ti pe kasyet ti sorti kot zot ti ete, dan Maare-Geba. 
JDG.20.34	Alor, 10,000 zonm elit dan Izrael antye ti ariv anfas avek Gibea. Konba ti for e bann Benzamit pa ti pe espere ki maler ti pe al tap zot. 
JDG.20.35	SENYER ti bat Benzamen devan Izrael. Sa zour, bann Izraelit ti touy 25,100 zonm Benzamit, zot tou bann zonm ki konn servi lepe.
JDG.20.36	Bann Benzamit ti war ki zot ti'n ganny bate. Bann Izraelit ti kit teren lib devan bann Benzamit akoz zot ti pe kont lo latak bann zonm ki ti'n maske otour Gibea. 
JDG.20.37	Sa bann zonm ti sorti an vites kont Gibea. Zot ti al atake e masakre tou bann zabitan lavil. 
JDG.20.38	Dapre en sinyal ki zot ti'n tonm dakor parmi bann Izraelit, sa bann ki ti pe mont latak ti devre fer monte en gro lafimen sorti dan lavil. 
JDG.20.39	Kan bann zonm Izraelit ti sove dan konba, bann Benzamit ti'n deza touy en trantenn zonm parmi zot. Zot ti pe dir ant zot: Sertennman ki nou'n bat zot parey dan premye konba.
JDG.20.40	Me dan sa letan en kolonn lafimen epe ti pe konmans monte sorti dan lavil. Bann Benzamit ti rekile. Partou dan lavil, laflanm ti pe mont ver lesyel. 
JDG.20.41	Bann Izraelit ti vir lo zot. Bann Benzamit ti sezi avek laper ler zot ti war maler ki ti'n tap zot. 
JDG.20.42	Zot ti sove devan bann Izraelit e pran semen ver dezer. Me lager ti kontinyen e bann zonm sorti dan bann lavil ti touy zot, akoz zot ti'n ganny anserkle. 
JDG.20.43	Zot ti anserkle bann Benzamit, pourswiv zot san arete e kraz zot ziska lo kote Les Gibea. 
JDG.20.44	An tou 18,000 Benzamit ti ganny touye; zot tou, zot ti bann vayan gerye. 
JDG.20.45	Parmi bann ki ti pe sove ver dezer, dan direksyon Rimonn, 5,000 ti ganny ratrape lo semen. Zot ti ganny pourswiv ziska Gidonm e ankor 2,000 ti ganny touye.
JDG.20.46	An tou, 25,000 gerye Benzamit ki konn servi lepe, ti mor sa zour, 
JDG.20.47	tandis ki 600 zonm ti sove ver dezer, dan direksyon ros Rimonn. Zot ti reste la pandan kat mwan. 
JDG.20.48	Bann Izraelit ti retourn kot bann Benzamit e masakre zot tou, depi bann zabitan lavil ziska bann zannimo e tou sa ki ti ankor vivan. Zot ti osi met dife dan bann lavil ki ti lo zot semen.
JDG.21.1	Bann Izraelit ti'n fer sa serman dan lavil Mispa: Personn parmi nou pa pou les son fiy marye avek en Benzamit. 
JDG.21.2	Lepep ti al Betel kot zot ti reste asiz devan Bondye, ziska aswar. Zot ti sanglote e plere asodlarm. Zot ti dir, 
JDG.21.3	“SENYER Bondye! Akoz en tel maler in ariv dan Izrael? Akoz ozordi i mank en tribi dan Izrael?” 
JDG.21.4	Lannmen, lepep ti lev granmaten; zot ti konstri en lotel e ofer sakrifis konplet ek sakrifis lape. 
JDG.21.5	Bann Izraelit ti dir: Lekel parmi tou bann tribi Izrael ki pa'n mont dan lasanble devan SENYER? Annefe, dan serman solannel ki zot ti fer Mispa, zot ti dir ki sa enn ki pa ankor mont kot SENYER ava ganny touye. 
JDG.21.6	Me bann Izraelit ti pran pitye pour Benzamen, zot frer. Zot ti pe dir: Ozordi, en tribi in ganny ekskli dan Izrael. 
JDG.21.7	Ki fodre nou fer pour sa bann fanm ki ankor vivan, akoz nou ti'n fer serman lo non SENYER pour pa les zot marye avek nou bann fiy.
JDG.21.8	Alor zot ti dir, “Eski i annan, parmi bann Izraelit, en dimoun ki pa'n mont ver SENYER dan Mispa?” Zot ti dekouver ki okenn zabitan Yabes dan Galaad pa ti'n vin dan kan, pandan rasanbleman. 
JDG.21.9	Ler pep Izrael ti ganny resanse, ti napa okenn zabitan Yabes dan Galaad. 
JDG.21.10	Alor, lakominote ti anvoy laba 12,000 zonm vayan avek sa lord, “Ale! Al masakre tou bann zabitan Yabes dan Galaad, bann fanm avek tou zot fanmir. 
JDG.21.11	La sa ki zot ava fer: Zot ava detri tou zonm ek tou fanm ki'n dormi avek en zonm.” 
JDG.21.12	Parmi bann zabitan Yabes dan Galaad, zot ti dekouver 400 zenn fiy vyerz ki pa ti'n zanmen ganny relasyon seksyel avek en zonm. Zot ti ganny anmenn dan kan Silo, dan Kanaan.
JDG.21.13	Lakominote antye ti anvoy bann mesaze pour koz avek bann Benzamit ki ti kot ros Rimonn, pour propoz zot lape. 
JDG.21.14	Alor, bann Benzamit ti retournen e zot ti ganny bann fanm zabitan Yabes dan Galaad ki pa ti'n ganny eparnyen. Me pa ti annan ase fanm pour zot.
JDG.21.15	Lepep ti pran pitye pour bann Benzamit, akoz SENYER ti'n fer en separasyon parmi bann tribi Izrael. 
JDG.21.16	Bann ansyen dan lakominote ti dir, “Konsernan bann fanm, ki fodre nou fer, akoz bann fanm Benzamit in ganny masakre?” 
JDG.21.17	Zot ti dir, “Pour ki en tribi pa ganny efase dan Izrael, bann Benzamit ki reste vivan, ava kapab gard sa ki zot annan. 
JDG.21.18	Me nou, nou pa kapab donn zot nou bann fiy.” Akoz bann Izraelit in fer en serman ki dir: Sa enn ki donn son fiy en Benzamit ava ganny modi.
JDG.21.19	Alor zot ti dir, “Toulezan, i annan en lafet an loner SENYER dan Silo, ki sitye Nor avek Betel, Les avek semen ki mont Betel e Sid avek Lebona.”
JDG.21.20	Apre, zot ti donn sa lord bann Benzamit, “Al kasyet dan bann plantasyon rezen. 
JDG.21.21	Zot ava obzerve, ler bann fiy Silo ava sorti pour dans zot laronn, zot ava sorti dan bann plantasyon. Sakenn zot ava sezi en fanm parmi bann fiy ki sorti Silo; apre, zot ava retourn dan pei bann Benzamit. 
JDG.21.22	Si zot papa oubyen zot frer i vin plenny avek nou, nou ava dir zot: Esey konpran zot. Dan lager, nou pa ti pran en fanm pour sakenn zot. Pa zot ki'n donn zot en zonm; zot pa pou koupab.”
JDG.21.23	La sa ki bann Benzamit ti fer: Zot ti pran ase fanm parmi bann dansez e anmenn zot koman otaz. Apre, zot ti retourn dan zot teritwar. Zot ti rekonstri bann lavil kot zot ti al reste.
JDG.21.24	Dan sa lepok, bann Izraelit ti kit sa landrwa e sakenn ti al dan son tribi e dan son klan. Sakenn ti al dan son teritwar. 
JDG.21.25	Dan sa lepok, ti napa lerwa dan Izrael. Sakenn ti fer sa ki i ti oule.
RUT.1.1	Lepok ki Izrael ti ganny gouvernen par bann ziz, ti annan en lafanmin dan sa pei. En zonm Betlehenm dan Zida ti kit son pei e i ti al reste dan lakanpanny Moab, li, son fanm ek son de garson. 
RUT.1.2	Sa zonm ti apel Elimelek, son fanm ti apel Naomi, e son de garson Malonn ek Kilyonn. Zot ti sorti dan fanmir Efrata e zot ti reste Betlehenm dan pei Zida. Zot ti al reste dan lakanpanny Moab. 
RUT.1.3	Elimelek, mari Naomi, ti mor, e Naomi ti reste avek son de garson. 
RUT.1.4	Sa de garson ti swazir sakenn en fanm dan sa pei pour zot marye avek. Enn ti apel Orpa e lot Rit. Zot ti reste laba pour 10 an. 
RUT.1.5	Tou le de Malonn ek Kilyonn ti mor, alor, Naomi ti retrouv li san son de garson e san mari.
RUT.1.6	Apre sa, Naomi avek son de belfiy ti kit lakanpanny Moab, akoz i ti'n aprann ki SENYER in montre son faver anver son pep e i'n donn zot en bon rekolt. 
RUT.1.7	Alor, i ti kit sa landrwa kot i ti ete avek son de belfiy, pour retourn dan pei Zida. 
RUT.1.8	Selman Naomi ti dir avek son de belfiy, “Ale, zot tou le de, retourn dan lakour kot zot manman. Mon swete ki SENYER i montre son bonte anver zot parey zot in bon anver sa ki'n mor e anver mwan. 
RUT.1.9	Mon priye ki SENYER i akord sakenn zot en lakour kot zot ava ere avek zot mari!”
RUT.1.9	Apre sa, i ti anbras zot, me zot ti konmans plere asodlarm. 
RUT.1.10	Zot dir li, “Non, nou pou retourn avek ou, kot ou pep.”
RUT.1.11	Me Naomi ti dir zot, “Mon bann fiy, retournen, akoz zot oule vin avek mwan? Eski mon kapab ganny ankor zanfan pour donn zot pour en mari? 
RUT.1.12	Retournen, mon bann fiy, ale, al kot zot, akoz mon tro vye pour remarye. Menm si mon devre annan sa lespwar, e menm si mon remarye tanto e mon ganny zanfan, 
RUT.1.13	eski zot pou espere ziska ki sa bann zanfan i vin gran? Eski zot pa pou marye avek en lot zonm? Non, mon bann fiy, mon soufrans i tro pour zot, SENYER in vir kont mwan; mon pran bokou lapenn pour zot.”
RUT.1.14	Apre, zot ti rekonmans plere, e Orpa li, ti anbras son belmer e i ti ale, tandis ki Rit ti reste avek son belmer. 
RUT.1.15	Alor, Naomi ti dir avek Rit, “Gete, la ou belser in retourn kot son pep ek son bann bondye, fer parey li, retourn kot ou.”
RUT.1.16	Me Rit ti dir li, “Pa ensiste pour fer mwan kit ou, pour aret swiv ou. Kot ou pou ale, mon pou ale, e kot ou pou reste mon pou reste. Ou pep pou vin mon pep, e ou Bondye, pou vin mon Bondye. 
RUT.1.17	Kot ou pou mor mon pou mor e ganny antere lanmenm. Mon demande ki SENYER i anvoy pinisyon terib lo mwan, si pa zis lanmor ki pou separ mwan ek ou.”
RUT.1.18	Letan Naomi ti war ki Rit ti'n determinen pour al avek li, i ti aret ensiste.
RUT.1.19	Alor, tou le de, zot ti repran zot vwayaz ziska Betlehenm. Kan zot ti antre Betlehenm, lavil antye ti ranpli avek leksitasyon. Bann fanm ti dir, “Sa pa Naomi?”
RUT.1.20	Me i ti reponn zot, “Pa apel mwan Naomi, ki vedir Erez, apel mwan Mara, savedir anmer, akoz Bondye Toupwisan in rann mon lavi vreman anmer! 
RUT.1.21	Mon ti al lanmen plen, e SENYER in fer mwan retourn lanmen vid. Pa apel mwan ankor Naomi. SENYER in afliz mwan e Bondye Toupwisan in anvoy maler lo mwan?”
RUT.1.22	Alor, Naomi ti retournen avek Rit son belfiy Moabit, sorti dan lakanpanny Moab. Zot ti ariv Betlehenm o konmansman rekolt lorz.
RUT.2.1	Annefe, Naomi ti annan en fanmir pros lo kote son mari, en zonm ris, en fanmir pros Elimelek, ki ti apel Booz. 
RUT.2.2	Rit, sa Moabit, ti dir avek Naomi, “Les mwan al dan plantasyon e mon ava ranmas bann zepi mai deryer en travayer ki ava dakor pour fer mwan sa faver.”
RUT.2.2	Naomi ti reponn li, “Ale, mon fiy.”
RUT.2.3	Alor, Rit ti ale e i ti ranmas bann zepi mai ki travayer ti'n kit deryer zot. Zisteman, par sans, i ti'n tonm dan plantasyon ki ti pour Booz, sa fanmir pros Elimelek.
RUT.2.4	Plitar, Booz ti arive sorti Betlehenm e i ti dir avek bann travayer, “SENYER i avek zot!”
RUT.2.4	Zot ti reponn, “SENYER ava beni ou.”
RUT.2.5	Apre, Booz ti demann avek son serviter ki ti ansarz, “Lekel sa zenn fanm?”
RUT.2.6	Sa serviter ansarz ti reponn li, “Sa i sa zenn Moabit, ki'n vin avek Naomi sorti dan lakanpanny Moab. 
RUT.2.7	Sa fanm ti demande: Silvouple, les mwan ranmas bann zepi mai ki bann travayer in kit deryer. Alor, i'n vini, e depi ki i'n arive gran granmaten, i'n kontinyen ranmase ziska aprezan, san okenn pozman.”
RUT.2.8	Alor, Booz ti dir avek Rit, “Ekoute, mon fiy, pa al ranmas zepi mai dan okenn lezot plantasyon. Reste isi avek mon bann servant. 
RUT.2.9	Get byen ki plantasyon ki pe ganny rekolte, e mars deryer bann fanm. Mon'n donn lord bann zennzan pour pa tous ou? Ler ou swaf, al bwar dan bann gargoulet ki bann zennzan in ranpli.”
RUT.2.10	Apre sa, Rit ti tonm lafas ater e remersye li, “Koman ou'n tonm dakor avek mwan, e ou montre lentere pour mwan, ki en etranze?”
RUT.2.11	Me Booz ti reponn li, “Dimoun in rakont mwan tou sa ki ou'n fer pour ou belmer apre lanmor ou mari. Osi koman ou'n kit ou papa ek ou manman ek ou pei pour ou vin parmi en pep ki ou pa konnen. 
RUT.2.12	SENYER ava rekonpans ou pour tou sa ki ou fer. Ou'n vin plas ou anba proteksyon SENYER, Bondye Izrael. I pou rekonpans ou plennman.”
RUT.2.13	Apre sa, Rit ti reponn li, “Ou vreman bon anver mwan, mon met. Ou'n donn mwan konfor e koz byen avek mwan, ou servant, malgre mon pa ni menm egal avek ou bann servant.”
RUT.2.14	Kan ler manze ti arive, Booz ti dir avek Rit, “Vin isi, vin manz en pe dipen, e tranp ou bout dipen dan diven.” Alor, Rit ti asiz obor bann travayer, e Booz ti pas li bann legren roti, e Rit ti manz son lapeti, e ti reste. 
RUT.2.15	Kan Rit ti leve pour al rekonmans son travay, Booz ti donn lord son bann serviter, “Les li ranmas zepi mai menm parmi bann pake anmare san pas remark. 
RUT.2.16	Apre, tir osi detrwa zepi mai dan pake, e zet ater pour li ranmase, e fer sir ki zot pa fer li okenn remark.”
RUT.2.17	Alor, Rit ti kontinyen ranmas son bann zepi mai ziska pti labrin, e kan i ti'n fini bat son zepi mai, i ti kapab ranpli en gran sak legren. 
RUT.2.18	Rit ti pran tou e i ti al dan lavil. I ti montre son belmer tou sa ki i ti'n rekolte. Apre ki i ti'n manz son lapeti, i ti osi anmenn leres legren roti pour son belmer. 
RUT.2.19	Son belmer ti demann li, “Kote ou'n ranmas tousala ozordi? Dan ki plantasyon ou'n travay? Beni sa enn ki'n montre lentere anver ou.”
RUT.2.19	Alor, Rit ti rakont son belmer lo plantasyon, kot i ti'n travay. I ti dir li, “Sa zonm kot mon'n travay ozordi, i apel Booz.”
RUT.2.20	Naomi ti dir avek son belfiy, “SENYER ava beni sa zonm. I pa pou zanmen aret montre son bonte anver bann vivan koman bann mor!” Naomi ti osi azoute, “Sa zonm i enn nou fanmir pros, enn parmi bann ki annan responsabilite anver nou.”
RUT.2.21	Rit, sa Moabit ti dir, “Par kont, i'n menm dir mwan: Reste avek mon bann travayer, ziska ki zot fini mon rekolt.”
RUT.2.22	Naomi ti dir avek Rit, son belfiy, “Wi, mon fiy, i pli bon ki ou reste avek son bann travayer, olye ki ou al dan en lot plantasyon, kot ou ava riske ganny problenm.” 
RUT.2.23	Alor, Rit ti kontinyen ranmas bann zepi mai pre avek bann travayer Booz ziska lafen rekolt mai ek dible e Rit ti reste avek son belmer.
RUT.3.1	En lot zour, Naomi ti dir avek Rit, “Mon fiy, mon bezwen fer en parman rod en lavenir pour ou, pour ki ou ava kapab viv ere. 
RUT.3.2	Parey ou konnen, Booz ki'n les ou travay avek son bann servant i nou fanmir pros. Tanto Booz pou al kot son plantasyon pour bat son bann zepi mai. 
RUT.3.3	Alor, pran en bon ben, met lesans e met ou pli zoli lenz. Desann kot i pe bat son mai, me pa les li konnen ki ou la ziska ki i'n fini manze e bwar. 
RUT.3.4	Kan i al dormi, get byen son plas kot i alonze. Apros kot li, dekouver son lipye e alonz obor li. I pou dir ou li menm sa ki fodre ou fer.”
RUT.3.5	Rit ti reponn, “Mon pou fer tou sa ki ou'n dir mwan.”
RUT.3.6	Alor, Rit ti desann kot Booz ti pe bat son mai e i ti fer egzakteman sa ki son belmer ti'n rekomann li. 
RUT.3.7	Kan Booz ti'n fini manze e bwar, e i ti santi li byen, i ti al dormi obor son ta legren. Apre sa, Rit ti aprose dousman, dekouver son lipye, e alonz obor li. 
RUT.3.8	Ver minwi Booz ti sote, e sanz pozisyon, e la ti annan en fanm pe dormi obor son lipye. 
RUT.3.9	Booz ti demande, “Lekel ou?”
RUT.3.9	Rit ti reponn, “Mwan Rit, ou servant. Pran mwan anba ou proteksyon, akoz ou en paran pros.”
RUT.3.10	Booz ti dir, “SENYER ava beni ou, mon fiy! Ou'n demontre en gran fidelite anver fanmir ou belmer, menm plis ki avan. Ou pa'n al rod bann zennzan, ki swa ris oubyen pov. 
RUT.3.11	Aprezan, mon fiy, pa trakase, mon pou fer pour ou tou sa ki ou demande, akoz ou en fanm ki annan valer, tou bann dimoun dan lavil i konnen. 
RUT.3.12	Annefe, i vre ki mon en fanmir pros, me selman, i annan en lot zonm ki en fanmir pli pros ki mwan. 
RUT.3.13	Reste isi pour leres lannwit, e demen bomaten, mon ava war. Si i oule pran son responsabilite anver ou, mon ava les li fer; me si i pa oule, bon, mon promet devan SENYER, mon pou pran mon responsabilite anver ou. An atandan, reste dormi ziska bomaten.”
RUT.3.14	Alor, Rit ti dormi kot lipye Booz ziska bomaten, me i ti leve avan ki personn i kapab rekonnet li. Booz ti dir dan li menm: Fodre pa ki dimoun i konnen ki sa fanm in vin la. 
RUT.3.15	Booz ti dir li, “Anmenn sa manto ki lo ou e tenir li byen.” Alor, Rit ti tenir son manto, e Booz ti met anviron 15 kilo lorz la dan, e i ti met lo zepol Rit. Apre sa, Rit ti retourn dan lavil. 
RUT.3.16	Letan Rit ti ariv kot son belmer, son belmer ti demande, “Mon fiy, ki mannyer ou'n pase?”
RUT.3.16	Alor, Rit ti rakont Naomi tou sa ki Booz ti'n fer pour li. 
RUT.3.17	Rit ti azoute, “I'n donn mwan tou sa lorz an dizan: Ou pa devre retourn kot ou belmer lanmen vid.”
RUT.3.18	Naomi ti dir li, “Pran pasyans, mon fiy, espere ziska ki nou konnen konman sa zafer pou tournen. Sa zonm pa pou satisfe, ziska ki i ava'n regle sa zafer.”
RUT.4.1	Booz ti al kot laport lavil e i ti asize. La, sa fanmir pros Elimelek, ki Booz ti'n koz lo la, ti pase. Alor, Booz ti dir li, “Arete, zanmi! Asiz en kou la.” Sa zonm ti aprose e i ti asize. 
RUT.4.2	Alor, Booz ti swazir dis parmi bann ansyen dan lavil, e fer zot osi asiz. 
RUT.4.3	Booz ti deklar avek sa zonm ki ti fanmir Elimelek, “Naomi ki'n retournen sorti dan lakanpanny Moab, pe vann sa morso later ki ti pour nou fanmir Elimelek. 
RUT.4.4	Alor, mon mazinen ki mon devre fer ou konnen, e dir ou, aste sa later dan prezans bann ansyen lavil. Si ou oule, aste li. Me si ou pa oule, fer li kler, pour mwan konnen, akoz se ou ki annan drwa aste. Apre ou, i vin mwan.”
RUT.4.4	Sa zonm ti dir, “Mon pou aste sa propriyete.”
RUT.4.5	Booz ti dir li, “Dakor, me zour ki ou aste sa morso later avek Naomi, ou devre anmenmtan pran Moabit Rit, vev sa ki'n mor, pour gard non sa defen dan son patrimwann.”
RUT.4.6	Sa zonm ti reponn, “Dan sa ka mon pa kapab aste, pangar i detri mon prop patrimwann. Preferab ou aste li; mwan mon pa kapab fer li.” 
RUT.4.7	Alor, dapre koutim sa lepok an Izrael konsernan vann, oubyen fer en lesanz en propriyete: Pour konfirm en tranzaksyon, vander ti retir son sandal e donn aster. Sa ti fason pour montre ki tou tranzaksyon in ganny regle dapre koutim.
RUT.4.8	Alor, letan sa zonm ki ti fanmir pros ti dir avek Booz, “Aste ou menm.” I ti tir son sandal. 
RUT.4.9	Apre, Booz ti dir avek bann sef lavil ek tou dimoun ki ti la, “Zot bann temwen ozordi ki mon'n aste avek Naomi tou sa ki ti pour Elimelek e tou sa ki ti pour Kilyonn ek Malonn. 
RUT.4.10	Mon'n osi aste sa Moabit Rit, vev Malonn, pour li vin mon fanm. Dan sa fason propriyete ava reste dan fanmir sa defen, pour ki son non i kontinyen parmi son bann frer ek bann zabitan son lavil, zot tou zot temwen sa ki'n arive.”
RUT.4.11	Apre, tou bann dimoun ki ti kot baro, ek bann sef lavil, ti reponn, “Wi! Nou temwen. SENYER i ava fer sa fanm, vin parey Rasel ek Lea, ki ansanm zot ti fer sa pep ki desandans Izrael. Ou ava vin ris dan Efrata e renonmen dan Betlehenm. 
RUT.4.12	SENYER ava donn ou avek sa zenn fanm en fanmir parey pour Perez, garson Zida avek Tamar.”
RUT.4.13	Alor, Booz ti pran Rit koman son fanm. SENYER ti beni Rit. I ti ansent e i ti ganny en garson. 
RUT.4.14	Bann fanm ti dir avek Naomi, “Rann glwar SENYER, ki pa'n kit ou san en desandans, me ki non ou pti zanfan i ganny renonmen an Izrael! 
RUT.4.15	I ava redonn ou lavi e nouri ou dan ou vye zour. Ou belfiy ki kontan ou, i annan plis valer pour ou ki set garson.” 
RUT.4.16	Naomi ti pran sa zanfan, ser li dan son lebra e pran responsabilite pour elve li.
RUT.4.17	Bann fanm dan vwazinaz ti donn li en non: “Naomi in ganny en Garson.” Zot ti apel li Obed.
RUT.4.17	Obed ti papa Zese, papa David.
RUT.4.18	Aprezan la bann desandans Perez: Perez ti papa Hezronn; 
RUT.4.19	Hezronn ti papa Ranm; Ranm ti papa Aminadab. 
RUT.4.20	Aminadab ti papa Nasonn; Nasonn ti papa Salmon. 
RUT.4.21	Salmon ti papa Booz, Booz ti papa Obed. 
RUT.4.22	Obed ti papa Zese, e Zese ti papa David.
1SA.1.1	Ti annan en zonm ki ti apel Elkana, sorti Ramataim-Sofim, en lavil dan montanny Efraim. I ti garson Yerohanm, garson Tohou, garson Elihou, garson Souf, en Efratit. 
1SA.1.2	Elkana ti annan de fanm; enn ti apel Ann e lot ti apel Penina. Penina ti annan zanfan, tandis ki Ann ti napa. 
1SA.1.3	Toulezan, sa Elkana ti kit son lavil e mont dan tanp Silo pour al adore e ofer sakrifis SENYER liniver. Sa ti tanp kot de garson Eli, Hofni ek Fineas ti pret devan SENYER. 
1SA.1.4	Zour Elkana ti ofer sakrifis, i ti annan labitid donn son fanm Penina, son bann garson ek son bann fiy, en morso lavyann sakenn. 
1SA.1.5	Me i ti donn Ann en pli bon morso, akoz i ti kontan li bokou, menm si SENYER pa ti'n donn li zanfan. 
1SA.1.6	Penina, lot fanm Elkana, ti touzour pe provok Ann pour fer li sagren, akoz SENYER pa'n donn li zanfan. 
1SA.1.7	Sa ti kontinyen lannen apre lannen. Sak fwa ki Ann ti mont dan tanp SENYER, Penina ti provok li e Ann ti plere e i pa ti manze. 
1SA.1.8	Son mari Elkana ti demann li, “Ann! Akoz ou plere e ou pa manze? Akoz ou tris? Eski mon pa vo pour ou plis ki dis garson?”
1SA.1.9	Apre ki zot ti'n manze e bwar Silo, Ann ti leve. Pret Eli ti pe asiz lo son sez obor tanp SENYER. 
1SA.1.10	Ranpli avek lanmertim, Ann ti priy SENYER e plere asodlarm. 
1SA.1.11	I ti fer sa ve: SENYER Toupwisan! Si ou zet en regar lo ou servant, dan son leta mizer, si ou pran pitye e pa oubliy ou servant; si ou donn mwan en garson, mon pou konsakre li tou son lavi pour servi ou. Razwar pa pou zanmen pas lo son latet.
1SA.1.12	Pandan ki i ti pe priy SENYER, Eli ti obzerv son labous. 
1SA.1.13	Ann ti pe priy dan son leker, zis son lalev ki ti bouze, okenn son pa ti sorti. Eli ti mazinen ki Ann ti sou. 
1SA.1.14	I ti dir li, “Ziska kan ou pou reste sou? Aret bwar! Al desoule!”
1SA.1.15	Ann ti reponn, “Non, mon pa sou, me mon en fanm byen malere. Mon pa'n bwar ni diven, ni okenn lalkol, me mon pe devid mon leker devan SENYER. 
1SA.1.16	Pa pran ou servant pour en fanm san moral. Pandan tou sa letan, se mon soufrans ek mon douler ki mon pe eksprimen.”
1SA.1.17	Eli ti reponn, “Al anpe! Bondye Izrael ava donn ou tou sa ki ou'n demande.”
1SA.1.18	Ann ti dir, “Mon ou servant; mon swete ki ou ava touzour bon anver mwan!” Apre, i ti ale. I ti manze e i ti nepli tris.
1SA.1.19	Lannmen byen granmaten, zot ti leve e al ador SENYER. Apre, zot ti retourn se zot Rama. Elkana ti dormi avek son fanm Ann, SENYER ti ekout lapriyer Ann. 
1SA.1.20	Ver lafen lannen, Ann ti tonm ansent e i ti ganny en garson ki i ti apel Samyel an dizan:
1SA.1.20	Mon ti demann li SENYER.
1SA.1.21	Plitar, Elkana avek son fanmir antye, ti mont Silo pour ofer SENYER son sakrifis parey son labitid toulezan e pour akonpli son ve. 
1SA.1.22	Me Ann pa ti al avek li. I ti dir son mari, “Ler nou garson ava'n sevre, mon ava anmenn li e prezant li devan SENYER; i ava reste laba pour touzour.” 
1SA.1.23	Elkana ti reponn, “Fer sa ki fer ou plezir. Reste isi ziska ki i fini ganny sevre. Mon demande ki SENYER i tenir son promes.” Alor, Ann ti reste Rama pour kontinyen donn tete son garson ziska ki i ti sevre li.
1SA.1.24	Apre ki i ti'n sevre li, i ti anmenn li dan tanp Silo. I ti pran osi avek li en pti toro 3 an, en sak lafarin ek en sak ranpli avek diven. 
1SA.1.25	Zot ti ofer sa toro an sakrifis. Apre, zot ti anmenn sa garson devan Eli. 
1SA.1.26	Ann ti dir Eli, “Pardon mon senyer! I vre! Mwan menm sa fanm ki ti debout isi pour priy SENYER. 
1SA.1.27	Pour sanmenm sa zanfan ki mon ti pe priye; SENYER in donn mwan sa ki mon ti pe demann li. 
1SA.1.28	Aprezan, i mon tour pour donn li SENYER. I ava reste pour SENYER tou dilon son lavi.”
1SA.1.28	Alor, zot tou, zot ti prosternen devan SENYER.
1SA.2.1	Ann ti priye. I ti dir:
1SA.2.1	SENYER i ranpli mon leker avek lazwa,
1SA.2.1	SENYER in fer mwan lev mon latet.
1SA.2.1	Aprezan, mon kapab defye mon bann lennmi;
1SA.2.1	mon dan lazwa, akoz SENYER in sov mwan.
1SA.2.2	Zis SENYER ki sen.
1SA.2.2	Napa personn parey li.
1SA.2.2	Okenn Ros protekter pa parey nou Bondye.
1SA.2.3	Aret koz parol arogan;
1SA.2.3	pa les parol ensolan sorti dan ou labous,
1SA.2.3	akoz SENYER i en Bondye ki konn tou.
1SA.2.3	I ziz tou aksyon ki dimoun i fer.
1SA.2.4	Tou zarm bann gerye in ganny detri,
1SA.2.4	me bann ki ti feb i reganny lafors.
1SA.2.5	Sa ki ti'n rasazye pe rod travay pour ganny manze,
1SA.2.5	Bann ki ti lafen nepli lafen.
1SA.2.5	Fanm ki pa ti annan zanfan in ganny set zanfan,
1SA.2.5	Me sa ki ti annan bokou zanfan i deperi.
1SA.2.6	SENYER i donn lanmor e i fer viv;
1SA.2.6	I fer desann dan latonm e fer remonte.
1SA.2.7	SENYER ki rann en dimoun pov oubyen ris.
1SA.2.7	I abes dimoun e i fer li releve.
1SA.2.8	I relev bann pov ki'n tonm dan lapousyer;
1SA.2.8	i tir en malere lo son ta salte,
1SA.2.8	pour fer li asiz avek bann sef.
1SA.2.8	I donn li pour patrimwann en plasdoner.
1SA.2.8	Akoz fondasyon later antye i pour SENYER;
1SA.2.8	se li ki'n plas lemonn lo la.
1SA.2.9	I protez lepa son bann fidel.
1SA.2.9	Me bann malfeter i al mor dan fernwanr,
1SA.2.9	akoz zonm pa reisi par lafors.
1SA.2.10	Bann lennmi SENYER pou ganny detri.
1SA.2.10	I pou kraz zot avek loraz sorti dan lesyel;
1SA.2.10	SENYER pou ziz later antye.
1SA.2.10	I pou donn pwisans son lerwa,
1SA.2.10	ogmant pouvwar sa enn ki'n resevwar son lonksyon.
1SA.2.11	Elkana ti retourn kot li Rama, me sa pti garson ti reste pour servi SENYER anba sirveyans pret Eli.
1SA.2.12	Bann garson Eli ti bann zonm san okenn moral; zot ti napa respe pour SENYER. 
1SA.2.13	La ki mannyer bann pret ti azir anver lepep: Sak fwa ki dimoun ti vin ofer en sakrifis, serviter pret ti arive pandan lavyann ti pe kwi. Avek en gran fourset trwa ledan, 
1SA.2.14	i ti pik dan marmit, sodyer, oubyen kastrol, e tou sa ki ti monte dan fourset, pret ti pran pour li. Konmsa ki zot ti tret pep Izrael antye ki ti mont Silo. 
1SA.2.15	Avan menm ki lagres ti konmans brile, serviter pret ti vin dir sa enn ki ti pe fer sakrifis, “Donn en pe lavyann pour fer roti pour pret; i pa pe aksepte lavyann bwi, i oule zis sa ki kri.”
1SA.2.16	Si sa zonm ti dir, “Les lagres brile avan, apre ou ava pran sa ki ou oule.”
1SA.2.16	Sa serviter ti reponn, “Non, mon oule la, deswit, sinon mon pran pardfors.”
1SA.2.17	Pese sa bann garson Eli ti vreman grav devan SENYER, akoz zot ti napa okenn respe pour sakrifis ki dimoun ti ofer SENYER.
1SA.2.18	Sa pti garson, Samyel, abiye dan en lefod fer avek latwal linenn, ti kontinyen servi SENYER. 
1SA.2.19	Toulezan, manman Samyel ti fer en pti rob pour li e i ti anmennen ler i ti al Silo avek son mari pour ofer sakrifis annyel. 
1SA.2.20	Eli ti beni Elkana ek son fanm avek sa bann parol: Mon swete ki SENYER ava beni ou e donn ou ankor zanfan par sa fanm, pour ranplas sa enn ki ou'n donn SENYER. Apre, zot ti retourn se zot.
1SA.2.21	SENYER ti beni Ann ki ti tonm ansent e ganny trwa garson ek de fiy, tandis ki sa pti garson, Samyel ti grandi dan prezans SENYER.
1SA.2.22	Eli ki ti byen vye, ti antann tou sa ki son bann garson ti pe fer avek pep Izrael, ki zot ti pe dormi avek bann fanm ki dan servis dan lantre Latant Rankont. 
1SA.2.23	I ti dir zot, “Akoz zot fer tousala? Tou lepep i rakont mwan zot bann move aksyon. 
1SA.2.24	Non, zanfan! Sa ki mon tande lo zot, pa bon. Zot pe ankouraz pep SENYER pour komet pese 
1SA.2.25	Si en dimoun i komet pese kont en lot dimoun, Bondye i pled pour li, me si en dimoun i komet pese kont Bondye, lekel ki pou pled pour li?” Me zot pa ti ekout zot papa, akoz SENYER ti deside ki zot devre mor.
1SA.2.26	Samyel ti kontinyen grandi; i ti ganny byen apresye par Bondye osi byen ki par tou dimoun.
1SA.2.27	En profet ti vin kot Eli. I ti dir li: La sa ki SENYER in deklare: Pa mon ti fer ou zanset konn mwan ler zot ti ankor dan lesklavaz Faraon dan Lezip. 
1SA.2.28	Mon ti swazir ou zanset parmi tou bann tribi Izrael pour fer li vin mon pret, pour li ofer lansan lo mon lotel, e pour li port en lefod dan mon prezans; mon ti donn ou zanset tou bann lofrann brile par dife, ofer par pep Izrael. 
1SA.2.29	Alor, akoz zot mank respe pour mon bann sakrifis ek lofrann ki mon'n komande pour ofer dan mon tanp? Akoz ou fer loner ou bann garson plis ki mwan e zot angres zot lo bann meyer morso tou sakrifis ki mon pep Izrael i ofer?
1SA.2.30	Alor la sa ki SENYER, Bondye Izrael i deklare: Mon ti promet ou fanmir ek fanmir ou papa ki zot pou vin mon pret pour touzour. Me la aprezan SENYER i deklare: Aprezan, mon onor sa ki onor mwan, me sa ki mepriz mwan, pou ganny meprize li osi. 
1SA.2.31	Letan pe arive ler mon pou elimin tou bann ki annan lafors, dan ou fanmir ek fanmir ou papa, pour ki i ava nepli annan personn ki viv vye parmi ou desandans. 
1SA.2.32	Dan sagren e avek lanvi ou ava war byennet ki pep Izrael pou benefisye, tandis ki dan ou lakaz, pa pou annan en sel zonm laz mir. 
1SA.2.33	Mon pou touzour gard enn parmi zot pour servi mwan devan mon lotel, pour fatig ou lizye e ronz ou lavi. Me tou bann ki ava kapab fer loner ou fanmir, pou ganny detri par lepe. 
1SA.2.34	Sa ki pou arive avek ou de garson, Hofni ek Fineas ava servi koman en siny. Tou le de pou mor menm zour. 
1SA.2.35	Mon pou etabli en pret fidel ki pou akonpli tou mon lavolonte dapre mon leker e dapre mon lespri. Mon pou donn li en desandans solid ki pou touzour mars devan lerwa ki'n resevwar mon lonksyon 
1SA.2.36	Sa ki ava reste dan ou fanmir pou vin prostern devan li pour demann li en pyes larzan ek en dipen ron. I pou dir: Silvouple donn mwan en plas travay avek bann pret, pour mwan ganny keksoz pour manze.
1SA.3.1	Sa zenn garson, Samyel, ti kontinyen servi SENYER anba sirveyans Eli. Dan sa lepok, mesaz sorti kot SENYER ti rar; i ti pa souvan kominik par vizyon. 
1SA.3.2	Eli ti pe dormi dan son plas. I pa ti war byen kler; son lizye ti'n vin sonm. 
1SA.3.3	Lalanp ki alimen dan sanktyer pa ti ankor tennyen. Samyel ti pe dormi dan tanp SENYER kot Kof Bondye ti ete.
1SA.3.4	SENYER ti apel Samyel. Samyel ti reponn, “Wi, la mon la!”
1SA.3.5	I ti tay kot Eli e dir, “Wi, ou'n apel mwan.”
1SA.3.5	Eli ti reponn, “Non, mon pa'n apel ou, retournen al dormi.” Alor, Samyel ti al dormi.
1SA.3.6	SENYER ti apel Samyel ankor. Samyel ti leve e al kot Eli. I ti dir, “La mon la! Ou'n apel mwan?”
1SA.3.6	Eli ti reponn, “Non, mon pa'n apel ou, mon garson. Retournen, al dormi.”
1SA.3.7	Samyel pa ti ankor konn SENYER, e SENYER pa ti ankor adres li laparol.
1SA.3.8	SENYER ti apel Samyel pour en trwazyenm fwa. Ankor en fwa, Samyel ti al kot Eli. I ti dir, “Wi, ou'n apel mwan.” Eli ti konpran ki SENYER ki ti pe apel sa garson.
1SA.3.9	Alor, i ti dir Samyel, “Al dormi; si ou antann apel ou ankor, ou ava dir: Koze SENYER, ou serviter pe ekoute.” Samyel ti al dormi dan son plas.
1SA.3.10	SENYER ti vin ankor e prezant li parey lezot fwa. I ti apel li, “Samyel! Samyel!”
1SA.3.10	Samyel ti reponn, “Koze. Ou serviter pe ekoute.”
1SA.3.11	Alor, SENYER ti dir Samyel, “Mon pou fer arive dan Izrael, en keksoz ki pou fer tranble sa ki tande. 
1SA.3.12	Sa zour, mon pou akonpli tou sa ki mon'n predir lo Eli ek son fanmir, depi konmansman ziska lafen. 
1SA.3.13	Mon'n deza averti li ki mon pou pini son fanmir pour touzour, pour bann krim ki i konnen. Son bann garson in ensilte Bondye; li i ti konnen, me i'n soutir zot. 
1SA.3.14	Alor, mon'n fer en serman konsernan fanmir Eli; akoz sa krim, mon pa pou zanmen aksepte ni sakrifis, ni lofrann.”
1SA.3.15	Samyel ti dormi ziska bomaten. Ler i ti leve, i ti ouver bann laport tanp. I ti per pour rakont son vizyon avek Eli. 
1SA.3.16	Me Eli ti apel dir, “Samyel mon garson.”
1SA.3.16	Samyel ti reponn, “Wi, la mon la.”
1SA.3.17	Eli ti demann li, “Ki SENYER in dir ou? Pa kasyet mwan nanryen. Bondye ava pini ou severman si ou pa dir mwan tou sa ki i'n dir ou.” 
1SA.3.18	Alor, Samyel ti rakont li tou, san kasyet nanryen.
1SA.3.18	Eli ti dir, “Li menm SENYER, i ava fer sa ki fer li plezir.”
1SA.3.19	Samyel ti grandi. SENYER ti avek li e i ti fer realize tou son bann parol. 
1SA.3.20	Pep Izrael antye, depi Dann ziska Berseba, ti konnen ki SENYER ti'n swazir Samyel koman son profet. 
1SA.3.21	Prezans SENYER ti kontinyen aparet dan silo. SENYER ti kominik avek Samyel dan Silo par son Parol.
1SA.4.1	Pep Izrael antye ti antann parol Samyel.
1SA.4.1	Pep Izrael ti al lager kont bann Filisten. Zot ti etabli zot kan pre Eben-Ezer, tandis ki bann Filisten ti fikse zot kan pre Afek. 
1SA.4.2	Bann Filisten ti pran zot pozisyon kont pep Izrael, e lager ti deklare. Zot ti bat pep Izrael, e touy anviron 4,000 zonm dan sa batay. 
1SA.4.3	Kan leres bann zonm Izrael ti retourn dan zot kan, bann ansyen ti demande: Akoz SENYER in les nou ganny bate par bann Filisten ozordi? Annou al sers Kof lalyans Silo e anmenn li isi, pour ki SENYER ava la parmi nou e i ava sov nou dan lanmen nou bann lennmi. 
1SA.4.4	Lepep ti anvoy en group zonm Silo, pour al sers Kof lalyans Bondye liniver ki son tronn i ant bann seriben. De garson Eli, Hofni ek Fineas ti akonpanny Kof lalyans Bondye.
1SA.4.5	Kan Kof lalyans SENYER ti antre dan kan, pep Izrael antye ti dan lazwa e zot ti lans en gran laklamasyon; later ti tranble. 
1SA.4.6	Bann Filisten ti antann sa tapaz laklamasyon e zot ti demande: Ki savedir sa tapaz dan kan pep Ebre? Zot ti aprann ki Kof SENYER ti'n ariv dan kan. 
1SA.4.7	Bann Filisten ti per. Zot ti dir: Bondye in ariv dan kan. Maler lo nou! Nanryen pa pou parey avan! 
1SA.4.8	Maler lo nou! Lekel ki pou delivre nou dan lanmen sa bann bondye? Sanmenm sa bann bondye ki ti pini bann Ezipsyen avek toudsort fleo dan dezer. 
1SA.4.9	Pep Filisten! Pran kouraz e azir koman bann zonm brav, pour ki zot pa vin lesklav bann Ebre, parey zot ti nou lesklav! Azir koman bann zonm brav e al lager.
1SA.4.10	Bann Filisten ti lager e bat pep Izrael ki ti sov dan zot latant. Zot ti ganny en gro bate: 30,000 zonm apye dan Izrael ti mor. 
1SA.4.11	Kof Bondye ti ganny sezi, e de garson Eli, Hofni ek Fineas ti ganny touye.
1SA.4.12	En zonm sorti Benzamen ti taye depi fron batay. I ti ariv Silo menm zour, son lenz desire, son latet kouver avek later. 
1SA.4.13	Ler sa zonm ti arive, Eli ti pe espere, asiz lo son sez dan bor semen; i ti dan en gran traka pour Kof lalyans Bondye. Koman sa zonm ti antre dan lavil, i ti anons nouvel e dimoun dan lavil antye, ti kriye. 
1SA.4.14	Eli ti antann sa bann leokri e i ti demande: Ki savedir tou sa bann tapaz ki mon tande? Alor, sa zonm ti depese pour li ariv kot Eli e anons li nouvel. 
1SA.4.15	Eli ti annan 98 an; i ti konpletman aveg. 
1SA.4.16	Sa zonm ti dir Eli, “Mon'n sove, sorti lo fron batay, ozordi menm.”
1SA.4.16	Eli ti demann li, “Ki'n arive laba mon garson?”
1SA.4.17	Sa mesaze ti reponn, “Pep Izrael in sove devan bann Filisten e nou'n ganny en gro bate. Menm ou de garson, Hofni ek Fineas in ganny touye, e Kof lalyans Bondye in ganny sezi.”
1SA.4.18	Osito ki i ti antann mansyonn Kof lalyans Bondye, Eli ti savire lo son sez, tonm par deryer atraver laport, kas son likou e i ti mor. I ti deza vye e lour. I ti ziz dan Izrael pandan 40 an.
1SA.4.19	Son belfiy, fanm Fineas, ti ansent e byen pre pour ganny son baba. Kan i ti tande ki Kof lalyans ti'n ganny sezi, e ki son boper ek son mari ti'n mor, i ti konmans ganny douler lakousman e son baba ti ne.
1SA.4.20	Akoz i ti pe mor, bann fanm ki ti pe okip li ti dir, “Pa per ou'n ganny en garson.”
1SA.4.20	Me i pa ti ni menm antren. 
1SA.4.21	I ti apel sa zanfan Ikabod an dizan: Laglwar in kit Izrael. Sa akoz Kof lalyans Bondye ti'n ganny sezi e ki son boper ek son mari ti'n mor. 
1SA.4.22	I ti dir, “Laglwar in kit Izrael e Kof lalyans in ganny sezi.”
1SA.5.1	Bann Filisten ti'n sezi Kof lalyans Bondye; zot ti'n sorti Eben-Ezer avek e anmenn li Asdod. 
1SA.5.2	Zot ti'n pran Kof Bondye e met li dan tanp Dagon, akote Dagon. 
1SA.5.3	Kan bann zabitan Asdod ti leve lannmen granmaten, zot ti war Dagon lafas ater devan Kof SENYER. Zot ti pran Dagon e remet li dan son plas. 
1SA.5.4	Lannmen ankor, ler zot ti leve granmaten, zot ti war Dagon lafas ater devan Kof SENYER: Latet Dagon ek son de lanmen ti'n kase e fannen devan laport; ti reste li zis lekor. 
1SA.5.5	Pour sa rezon ki ziska ozordi, bann pret Dagon ek tou sa ki antre dan tanp Dagon ki Asdod, pa mars lo padport.
1SA.5.6	Lanmen SENYER ti pini zabitan Asdod; i ti montre son pwisans par bann katastrof e bann boubou ki i ti anvoy lo zot. 
1SA.5.7	Ler bann zabitan Asdod ti war sa ki ti pe arive avek zot, zot ti dir: Kof Bondye Izrael pa devre reste isi kot nou. Akoz sa, Bondye in pini nou ek Dagon nou Bondye. 
1SA.5.8	Zot ti fer vin tou bann sef Filisten ki zot ti rasanble se zot e demande, “Ki nou pou fer avek Kof Bondye Izrael?”
1SA.5.8	Bann sef ti reponn, “Fodre al depoz sa Kof Bondye Izrael Gat.” Alor, zot ti anmenn Kof Bondye Izrael Gat. 
1SA.5.9	Me, de ki Kof Bondye ti'n ariv Gat, lanmen SENYER ti tap lavil. En gran lafreyer ti tonm lo bann zabitan, pli pti ziska pli gran; zot ti ganny en kantite boubou. 
1SA.5.10	Alor, zot ti anvoy Kof Bondye Ekronn, me osito ki i ti ariv Ekronn, bann zabitan Ekronn ti met opozisyon. Zot ti kriye: Zot in anvoy Kof Bondye pep Izrael isi kot nou, zis pour fer nou ganny touye, nou avek nou pep.
1SA.5.11	Alor, zot ti rasanble tou bann sef Filisten e dir zot, “Retourn Kof Bondye Izrael dan son pei, sinon nou ek nou pep, nou pou mor.”
1SA.5.11	Annefe, SENYER ti'n montre son pwisans lo lavil; ti annan gran lafreyer. 
1SA.5.12	Bann ki pa ti mor ti'n ganny bann boubou e zot demann pour sekour ti monte ziska lesyel.
1SA.6.1	Kof SENYER ti reste set mwan dan pei bann Filisten. 
1SA.6.2	Alor, bann Filisten ti apel bann pret ek bann mazisyen. Zot ti demande, “Ki nou pou fer avek Kof SENYER? Dir nou ki mannyer nou pou fer li retourn kot li.”
1SA.6.3	Zot ti dir, “Si zot fer retournen Kof Bondye Izrael, pa retourn li san rekonpans, omwen ofer en don. Konmsa, zot ava ganny gerizon e zot ava konnen akoz i'n kontinyen pini zot.”
1SA.6.4	Bann Filisten ti demande, “Ki kalite rekonpans nou kapab ofer li?”
1SA.6.4	Zot ti reponn, “Senk lobze annor ek senk souri annor dapre lakantite sef Filisten, akoz menm fleo ti tonm lo zot tou e lo bann sef osi. 
1SA.6.5	Fer bann reprezantasyon zot bann boubou, ek reprezantasyon zot bann souri ki devaste pei; rann glwar Bondye Izrael. Kekfwa i ava mwen sever anver zot, anver zot bondye, e anver zot pei. 
1SA.6.6	Akoz zot montre zot antete parey bann Ezipsyen ek Faraon? Zot devre rapel ki mannyer Bondye ti anmenn zot, ziska zot ti forse les pep Izrael ale. 
1SA.6.7	Aprezan, fer en saret nef e pran de vas, ki son piti pe ankor tete e ki pa'n zanmen travay; anmar zot avek saret e anmenn zot piti dan park. 
1SA.6.8	Zot ava pran Kof SENYER e met li lo saret; zot ava met dan en kes akote, bann lobze annor ki zot ava ofer Bondye pour pardon zot pese, e zot ava les saret ale. 
1SA.6.9	Zot ava veye si i pran semen dan direksyon Bet-Semes; alor, nou ava konnen ki vreman Bondye Izrael ki'n anvoy tou sa bann maler lo nou; si i al dan lot direksyon, nou ava konnen ki sa bann maler in ariv par azar, pa li ki'n anvoy zot lo nou.”
1SA.6.10	Bann Filisten ti aksepte sa konsey. Zot ti pran de vas ki ti pe donn tete, anmar zot avek saret e ferm bann piti dan park. 
1SA.6.11	Zot ti plas Kof SENYER ek sa kes ki ti annan bann souri annor ek bann reprezantasyon zot boubou, lo saret. 
1SA.6.12	Bann bef ti pran deswit semen dan direksyon Bet-Semes. Zot ti gard menm semen an kriyan; zot pa ti tourn ni adrwat ni agos. Bann sef Filisten ti mars deryer ziska frontyer Bet-Semes.
1SA.6.13	Bann zabitan Bet-Semes ti pe rekolte dible dan vale; zot ti lev lizye e apersevwar Kof Lalyans; zot ti ranpli avek kontantman. 
1SA.6.14	Alor, saret ti ariv dan plantasyon Zozye ki reste Bet-Semes e aret kot en gro ros. Zot ti kas dibwa saret e ofer sa de vas koman sakrifis konplet, devan SENYER. 
1SA.6.15	Bann levit ti pran Kof SENYER ek sa kes ki ti akote e ki ti annan bann lobze annor e depoz lo sa gro ros. Sa zour, bann zabitan Bet-Semes ti ofer bann sakrifis konplet ek lezot sakrifis, devan SENYER. 
1SA.6.16	Apre ki zot ti'n war tousala, bann sef Filisten ti retourn se zot, Ekronn, menm zour. 
1SA.6.17	Bann Filisten ti'n ofer SENYER bann lobze annor pour reparasyon zot fot: Enn pour Asdod, enn pour Gaza, enn pour Askelonn, enn pour Gat, e enn pour Ekronn. 
1SA.6.18	Ti annan osi bann souri annor pour sak lavil fortifye, ki ti pour sa senk sef Filisten, depi lavil fortifye, ziska vilaz san miray e ziska sa gro ros kot zot ti'n depoz Kof SENYER. Sa gro ros dan plantasyon Zozye dan Bet-Semes, i ankor la.
1SA.6.19	SENYER ti pini zabitan Bet-Semes, akoz zot ti'n get Kof SENYER. Sa zour, 70 zonm ti mor: 50,000 parmi lepep. Lepep ti an dey, akoz SENYER ti'n anvoy sa gran fleo lo zot. 
1SA.6.20	Bann zabitan Bet-Semes ti demande: Lekel ki kapab reziste dan prezans SENYER, sa Bondye sen? Kote Kof SENYER pou ale ler i ava sorti isi? 
1SA.6.21	Zot ti anvoy mesaze kot bann zabitan Kiryat-Yearim pour dir zot: Bann Filisten in retourn avek Kof SENYER. Zot ti desann e vin serse pour anmenn kot zot.
1SA.7.1	Bann zabitan Kiryat-Yearim ti vin pran Kof SENYER, e anmenn dan lakaz Abinadab, lo kolin. Zot ti swazir son garson Eleazar pour pran swen Kof SENYER. 
1SA.7.2	Kof SENYER ti reste lontan Kiryat-Yearim; 20 an ti pase, e pep Izrael ti lamante devan SENYER pour sa.
1SA.7.3	Samyel ti dir pep Izrael antye, “Si zot retourn ver SENYER avek tou zot leker, fer disparet parmi zot tou sa bann bondye etranze, ek bann stati Astarte; si zot donn SENYER zot leker e servi zis li, alor, i ava delivre zot dan lanmen bann Filisten.”
1SA.7.4	Alor, pep Izrael ti abandonn bann Baal ek bann stati Astarte; zot ti servi zis SENYER.
1SA.7.5	Apre, Samyel ti dir, “Rasanble pep Izrael antye Mispa, e mon ava priy SENYER pour zot.”
1SA.7.6	Zot ti rasanble zot tou Mispa. Zot ti pran delo e vers ater devan SENYER. Zot ti fer en zenn sa zour e zot ti dir, “Nou'n komet pese kont SENYER.” Se la Mispa, kot Samyel ti ziz pep Izrael.
1SA.7.7	Kan bann Filisten ti tande ki pep Izrael ti'n rasanble Mispa, bann sef Filisten ti monte pour atak Izrael. Ler pep Izrael ti aprann sa, zot ti per. 
1SA.7.8	Pep Izrael ti dir Samyel, “Kontinyen priy SENYER, nou Bondye pour nou, pour ki i sov nou dan lanmen bann Filisten.” 
1SA.7.9	Samyel ti pran en pti mouton ki ti ankor pe tete, e ofer koman sakrifis konplet devan SENYER. Samyel ti enplor SENYER pour pep Izrael, e SENYER ti reponn. 
1SA.7.10	Pandan ki Samyel ti pe ofer sakrifis, bann Filisten ti aprose pour atak pep Izrael. Sa zour, SENYER ti anvoy gro loraz ki ti fer en kantite fraka e met konfizyon parmi larme Filisten. Pep Izrael ti bat zot. 
1SA.7.11	Bann zonm Izrael ti sorti Mispa, pourswiv bann Filisten e bat zot ziska devan Bet-Kar.
1SA.7.12	Alor, Samyel ti pran en ros ki i ti plas ant Mispa ek Senn. I ti apel sa landrwa Eben-Ezer an dizan, “Ziska la, SENYER in sekour nou.” 
1SA.7.13	Alor, bann Filisten ti ganny imilye e zot pa ti vin ankor dan teritwar Izrael. Pandan tou lavi Samyel, SENYER ti montre son pwisans kont bann Filisten.
1SA.7.14	Zot ti rann tou bann lavil Izrael ki zot ti'n pran dan rezyon ant Ekronn ziska Gat, avek zot teritwar. Izrael ti repran tou son teritwar ki ti avek bann Filisten. Ti osi annan lape ant pep Izrael ek bann Amorit.
1SA.7.15	Samyel ti ziz pep Izrael pandan tou son lavi. 
1SA.7.16	Toulezan, i ti fer en tournen Betel, Gilgal ek Mispa e i ti ziz pep Izrael dan tou sa bann landrwa. 
1SA.7.17	Apre, i ti retourn Rama, kot i ti reste. La osi, i ti ziz lepep. La, i ti konstri en lotel pour SENYER.
1SA.8.1	Ler Samyel ti'n vye, i ti nonm son de garson koman ziz pep Izrael. 
1SA.8.2	Son premye garson ti apel Zoel e dezyenm ti apel Abiya. Zot ti ziz dan lavil Berseba. 
1SA.8.3	Bann garson Samyel pa ti swiv legzanp zot papa. Zot ti les zot ganny tante par larzan; zot ti aksepte gous, e pas fo zizman. 
1SA.8.4	Alor, tou bann ansyen dan pep Izrael ti rasanble e al rankontre Samyel dan lavil Rama. 
1SA.8.5	Zot ti dir li, “Samyel! Ou'n vye, e ou bann garson pa pe swiv ou legzanp. Alor, swazir en lerwa pour renny lo nou, parey tou lezot nasyon.”
1SA.8.6	Sa pa ti fer ditou plezir Samyel, ler zot ti dir, “Donn nou en lerwa pour renny lo nou.” Samyel ti priy SENYER.
1SA.8.7	SENYER ti dir li, “Ekout pep Izrael dan tou sa ki i ava dir ou. Annefe, pa ou ki zot rezete, me se mwan ki zot pe rezete; zot nepli oule mwan koman zot lerwa. 
1SA.8.8	Pour tou sa ki mon'n fer pour zot depi ki mon'n tir zot dan Lezip ziska ozordi, zot pa'n zanmen aret abandonn mwan pour ador lezot bondye; la zot pe fer parey avek ou. 
1SA.8.9	Alor, ekout zot, me averti zot byen e fer zot konn bann drwa sa lerwa ki pou renny lo zot.”
1SA.8.10	Alor, Samyel ti raport avek lepep, tou sa ki SENYER ti dir avek sa bann ki ti'n demann en lerwa. 
1SA.8.11	I ti dir, “La bann drwa sa lerwa ki pou renny lo zot: I pou pran zot garson e fer zot okip son bann kales lager, fer zot vin bann kavalye e gard devan son kales. 
1SA.8.12	I pou nonm en bann koman sef 1,000 e sef 50. I pou pran en bann pour kiltiv son plantasyon, e rekolte son bann prodwi; en lot bann pou travay dan fabrikasyon zarm lager ek bann lekipman pour kales. 
1SA.8.13	I pou osi pran zot fiy pour travay dan fabrikasyon parfen e koman kwizinyen e boulanze. 
1SA.8.14	I pou pran meyer porsyon zot later ek zot plantasyon rezen, plantasyon dible, ek plantasyon zoliv e donn son bann zans dan son lantouraz. 
1SA.8.15	I pou pran en dizyenm bann rekolt ek prodwi rezen, pour donn son bann zans dan son lantouraz. 
1SA.8.16	I pou pran zot bann serviter ek zot bann servant, zot meyer bef ek bourik e fer zot travay pour li. 
1SA.8.17	I pou pran en dizyenm zot troupo mouton; e zot, i pou fer vin son lesklav. 
1SA.8.18	Alor, kan zot ava plennyen akoz zot lerwa ki zot menm zot in swazir. Me SENYER, pa pou reponn zot.”
1SA.8.19	Pep Izrael ti refize ekout Samyel. Zot ti dir, “Tanpi! Pourvi ki nou ganny en lerwa. 
1SA.8.20	Nou oule en lerwa pour nou, parey lezot nasyon. Nou lerwa ava vin nou ziz; i ava komann nou larme e al avek nou dan lager.”
1SA.8.21	Apre ki Samyel ti'n ekout sa ki pep Izrael ti dir, i ti raport tou devan SENYER. 
1SA.8.22	SENYER ti dir Samyel, “Ekout zot demann, e donn zot en lerwa.”
1SA.8.22	Apre, Samyel ti dir sa bann zonm, “Retourn se zot dan zot lavil.”
1SA.9.1	Ti annan en zonm dan tribi Benzamen ki ti apel Kis, garson Abyel, ki ti garson Seror, garson Bekorat, ki ti garson Afia, en Benzamit ase ris. 
1SA.9.2	Kis ti annan en garson ki ti apel Sail, en garson ankor zenn e zoli, pli zoli e pli gran ki tou bann zennzan parmi pep Izrael. Son latet ti depas pour tou dimoun.
1SA.9.3	En zour ki bann bourik Kis, papa Sail, ti'n perdi, Kis ti dir Sail son garson, “Pran enn bann serviter avek ou e al rod sa bann bourik.” 
1SA.9.4	I ti travers bann montanny Efraim, ek pei Salisa, me i pa ti war bann bourik. I ti travers Salim, san sikse. I ti al ziska pei Benzamen, san trouv zot. 
1SA.9.5	Bann bourik ti'n ariv dan pei Souf, e Sail ti dir avek son serviter, “Annou retournen, an ka mon papa i oubliy son traka bourik e konmans trakas pour nou.”
1SA.9.6	Serviter ti dir, “Mon konnen ki dan sa lavil, i annan en profet Bondye, en zonm renonmen; tou sa ki i dir i realize. Annou al war li; petet i ava montre nou ki direksyon nou devre pran.”
1SA.9.7	Sail ti dir son serviter, “Si nou al laba, ki nou pou anmennen pour sa profet Bondye? Nou nepli annan dipen dan nou sak, ni okenn kado pour donn li. Ki nou annan?”
1SA.9.8	Serviter ti reponn Sail, “Mon annan en pyes larzan, mon ava donn sa profet Bondye e i ava montre nou ki semen nou devre pran.”
1SA.9.9	Lontan dan pei Izrael, ler en dimoun ti oule konsilte Bondye, i ti dir: Annou al kot vwayan, sa ki nou apel profet ozordi. 
1SA.9.10	Sail ti dir son serviter, “Bon! Annou ale.” Alor, zot ti al dan lavil kot profet Bondye ti ete.
1SA.9.11	Letan zot ti pe monte dan direksyon lavil, zot ti zwenn en bann zenn fiy sorti dan lavil pour al sers delo. Zot ti demande, “Eski vwayan i isi?”
1SA.9.12	Zot ti reponn, “Wi, i devan zot. Me fer vit; i fek ariv dan lavil; i annan en sakrifis pour lepep dan landrwa sakre. 
1SA.9.13	Koman zot antre dan lavil, zot pou war li avan i monte dan landrwa sakre pour al manze. Lepep pa pou manze avan i arive, akoz fodre i beni sakrifis; bann envite ava manz apre. Monte deswit e zot ava zwenn li.”
1SA.9.14	Alor, koman zot ti antre dan lavil, zot ti zwenn Samyel pe sorti pour mont dan landrwa sakre.
1SA.9.15	En zour avan ki Sail ti arive, SENYER ti averti Samyel: 
1SA.9.16	Demen, apepre menm ler, mon pou anvoy en zonm dan tribi Benzamen kot ou. Ou ava vers delwil lo li pour konsakre li, koman sef mon pep, Izrael. I pou delivre mon pep anba pouvwar bann Filisten. Mon'n war soufrans mon pep, e zot plent in ariv ziska kot mwan.
1SA.9.17	Ler Samyel ti apersevwar Sail, Bondye ti dir li, “Sanmenm sa zonm ki mon ti dir ou. Li menm ki pou gouvern mon pep.”
1SA.9.18	Sail ti apros Samyel kot baro lavil e demann li, “Dir mwan kote vwayan i reste silvouple.”
1SA.9.19	Samyel ti reponn Sail, “Mwan menm sa vwayan; mont avek mwan. Ozordi, ou pou manz avek mwan; demen bomaten mon ava les ou ale e mon ava fer ou konn tou sa ki pe fatig ou lespri. 
1SA.9.20	Konsernan sa bann bourik ki ou'n perdi depi trwa zour, pa bezwen trakase, zot in ganny trouve. Lekel ki pou ganny tou sa bann keksoz presye dan Izrael? Pa i pou vin pour ou e pour ou fanmir?”
1SA.9.21	Sail ti dir, “Mon en Benzamit, mon sorti dan pli pti tribi Izrael; mon fanmir i parmi bann pli pti dan tribi Benzamen. Akoz ou pe dir mwan sa?”
1SA.9.22	Samyel ti anmenn Sail avek son serviter dan lasal e met zot dan plasdoner parmi anviron 30 envite. 
1SA.9.23	I ti dir kwizinyen, “Servi sa morso lavyann ki mon ti donn ou pour ou met dekote.” 
1SA.9.24	Alor, kwizinyen ti anmenn sa kwis avek son lagres, e plas devan Sail. Samyel ti dir, “La sa ki mon'n rezerve pour ou. Manze, akoz sa in ganny rezerve spesyalman pour sa lokazyon, rezon ki mon ti envit lepep.” Konmsa, sa zour, Sail ti manz avek Samyel.
1SA.9.25	Apre, zot ti redesann dan lavil sorti dan landrwa sakre e Samyel ti al kot Sail lo twa son lakaz.
1SA.9.26	Zot ti leve Granmaten. Samyel ti apel Sail lo twa, “Leve e mon ava al montre ou semen.” Sail ti leve e tou le de, zot ti sorti ansanm.
1SA.9.27	Letan zot ti ariv kot laport sorti lavil, Samyel ti dir Sail, “Dir ou serviter pas devan nou.” Sa serviter ti pas devan. “Ou, reste en pti moman isi e mon ava fer ou konnen sa ki Bondye in dir.”
1SA.10.1	Samyel ti pran en fyol delwil, ki i ti vers lo latet Sail. I ti anbras li e dir li, “SENYER i konsakre ou koman sef lo son patrimwann. 
1SA.10.2	Ozordi, ler ou ava kit mwan, ou pou rankontre de zonm obor latonm Rasel, Selsa, dan teritwar Benzamen. Zot pou dir ou: Sa bann bourik ki ou ti pe rode in ganny trouve. Aprezan, ou papa i nepli trakase pour zot, me i pe trakas pour ou. I pe demande: Ki mon pou fer pour mon garson? 
1SA.10.3	Apre, ou ava kontiny ou semen e ariv Tabor, kot sa gro pye terebent. La, ou ava zwenn trwa zonm ki pe mont ver Betel kot sanktyer Bondye. Enn pe anmenn trwa pti kabri, lot pe anmenn trwa dipen, trwazyenm pe anmenn en sak diven. 
1SA.10.4	Zot pou dir ou bonzour e zot pou donn ou de dipen ki ou ava pran. 
1SA.10.5	Apre, ou ava ariv kot montanny Bondye, Gibea, kot i annan en kan Filisten. Koman ou ava ariv dan lavil, ou ava zwenn en group profet pe desann sorti ofer sakrifis dan landrwa sakre, devan zot bann zwer laarp, tanbouren, laflit ek sitar. 
1SA.10.6	Lespri SENYER pou vin lo ou; i ava transform ou e ou ava profetize. 
1SA.10.7	Ler sa bann siny ava'n realize, ou ava fer sa ki ou devre fer akoz Bondye i avek ou. 
1SA.10.8	Ou ava desann avan mwan Gilgal. Mwan, mon ava desann kot ou pour ofer sakrifis konplet ek bann sakrifis lape. Ou ava esper mwan set zour ziska ki mon ariv kot ou e mon ava fer ou konnen ki ou pou fer.”
1SA.10.9	Zis koman Sail ti vir ledo pour kit Samyel, Bondye ti sanz son leker, e tou sa bann siny ti realize menm zour. 
1SA.10.10	Kan zot ti ariv Gibea, bann profet ti vin rankontre li. Lespri Bondye ti vin lo li e i ti profetize parmi zot. 
1SA.10.11	Kan tou sa bann dimoun ki ti deza konn li ti war li pe profetize avek bann profet, zot ti demann kanmarad, “Ki'n arive avek garson Kis? Eski Sail i osi parmi bann profet?”
1SA.10.12	En zabitan sa landrwa ti reponn, “Lekel son papa?” Alor, sa ti vin en proverb: Eski Sail i osi parmi bann profet?
1SA.10.13	Kan i ti'n fini profetize, i ti ariv dan landrwa sakre. 
1SA.10.14	Tonton Sail ti demann Sail ek son serviter, “Kote zot ti ete?”
1SA.10.14	Sail ti reponn, “Nou ti'n al rod bann bourik. Me nou pa ti trouv zot, nou ti al kot Samyel.”
1SA.10.15	Tonton Sail ti demande, “Dir mwan ki Samyel ti dir ou.”
1SA.10.16	Sail ti reponn son tonton, “I ti asir nou ki bann bourik ti'n ganny trouve.” Me Sail pa ti dir li nanryen lo size larwayote ki Samyel ti'n koz lo la.
1SA.10.17	Samyel ti konvok lepep devan SENYER Mispa. 
1SA.10.18	I ti dir pep Izrael, “La sa ki SENYER, Bondye Izrael i deklare: Mwan ki'n fer Izrael sorti Lezip. Mon'n delivre zot dan lanmen bann Ezipsyen ek tou bann rwayonm ki ti pe kraz zot. 
1SA.10.19	Me ozordi, zot in rezet Bondye ki'n sov zot dan tou zot maler ek detres, e zot dir li: Donn nou en lerwa. Aprezan, vin devan SENYER dapre tribi e par klan.”
1SA.10.20	Samyel ti prezant tou bann tribi Izrael e tribi Benzamen ti ganny swazir par tiraz osor. 
1SA.10.21	I ti prezant tribi Benzamen klan par klan, e klan Matri ti ganny swazir par tiraz osor. Apre, Sail, garson Kis, ti ganny swazir par tiraz osor. Me kan zot ti rod li, zot pa ti trouv li. 
1SA.10.22	Alor, zot ti konsilte SENYER: Eski i annan ankor en zonm ki'n vin isi? SENYER ti reponn: La i pe kasyet laba dan bann bagaz.
1SA.10.23	Zot ti taye e al sers li kot i ti ete. Son latet ti depas tou dimoun. 
1SA.10.24	Samyel ti dir lepep, “La sa enn ki SENYER in swazir. Napa personn koman li parmi lepep.”
1SA.10.24	Lepep antye ti kriye, “Viv lerwa!”
1SA.10.25	Samyel ti fer lepep konn tou bann drwa ki en lerwa i annan. I ti ekri tou dan en liv, ki i ti met devan SENYER. Apre, Samyel ti fer lepep antye retourn sakenn se li.
1SA.10.26	Sail osi ti al se li Gibea, akonpanny par bann zonm for ki Bondye ti'n tous zot leker. 
1SA.10.27	Me ti annan en bann voryen ki ti dir: Sanmenm sa zonm ki pou sov nou? Zot ti mepriz li e zot pa ti donn li okenn prezan. Me i ti reste trankil.
1SA.11.1	Nahas, lerwa bann Amonit ti dres son kan kont Yabes-Galaad. Tou bann zonm Yabes ti dir Nahas, “Fer en lalyans avek nou e nou ava servi ou.”
1SA.11.2	Me Nahas, lerwa bann Amonit, ti reponn zot, “Mon ava aksepte lo sa kondisyon: Mon pou krev lizye drwat zot tou e zet en dezoner lo pep Izrael antye.”
1SA.11.3	Bann ansyen dan Yabes ti dir li, “Donn nou en dele set zour, letan pour nou anvoy bann mesaze dan tou teritwar Izrael. Si personn pa oule sov nou, nou ava rann nou lekor.” 
1SA.11.4	Kan bann mesaze ti ariv Gibea kot Sail ti reste, zot ti raport sa nouvel avek lepep e tou dimoun ti plere.
1SA.11.5	Sail ti pe vini, sorti dan laplenn avek son bann bef. I ti demande, “Ki lepep i gannyen pour li plere?” Zot ti raport li mesaz sorti kot bann zabitan Yabes. 
1SA.11.6	Ler Sail ti antann sa parol, lespri Bondye ti sezi li e i ti pran en gran lakoler. 
1SA.11.7	I ti pran de bef, koup zot an morso e par lentermedyer bann mesaze, i ti anvoy partou dan teritwar Izrael, avek sa mesaz: La sa ki pou arive avek bef tou bann ki pa swiv Sail ek Samyel dan lager. Lafreyer pour SENYER ti tonm lo lepep, e zot tou, ti zwenn ansanm avek Sail. 
1SA.11.8	Sail ti rasanble zot Bezek. Ti annan 300,000 zonm lo kote Izrael, e 30,000 zonm sorti Zida. 
1SA.11.9	Zot ti dir bann mesaze, ki ti'n vini, “Al dir bann popilasyon Yabes ek Galaad: Demen, avan soley i vin so, zot ava ganny laviktwar.” Kan popilasyon Yabes ti antann bann mesaze dir sa, zot ti rezouir. 
1SA.11.10	Zot ti dir bann Amonit, “Demen, nou ava rann nou lekor e zot ava fer sa ki zot oule avek nou.”
1SA.11.11	Lannmen, Sail ti diviz lepep an trwa group. Granmaten, zot ti antre dan kan bann Amonit e bat zot ziska lasaler lazournen ti monte. Tou bann sirvivan ti disperse.
1SA.11.12	Lepep ti dir Samyel, “Lekel ki ti dir: Eski Sail ki pou vin nou lerwa? Livre nou sa bann zonm e nou ava touy zot.” 
1SA.11.13	Me Sail ti dir, “Personn pa pou touy en zonm ozordi, akoz ozordi, SENYER in realiz en laviktwar dan Izrael.”
1SA.11.14	Samyel ti dir lepep: Annou mont Gilgal pour konfirm Sail koman lerwa. 
1SA.11.15	Alor, tou dimoun ti al Gilgal. La, zot ti proklanm Sail lerwa devan SENYER. Zot ti ofer sakrifis lape devan SENYER; la, Sail ek tou bann Izraelit ti fer en gran lafet.
1SA.12.1	Samyel ti dir pep Izrael antye, “Mon'n ekout tou sa ki zot in dir mwan e mon'n donn zot en lerwa pou diriz zot. 
1SA.12.2	Aprezan, zot annan en lerwa pou gid zot. Mwan mon vye, mon latet i blan e mon bann garson i la avek zot. Mon'n gid zot depi mon zenes, ziska ozordi. 
1SA.12.3	La mon la. Akiz mwan devan SENYER e devan sa enn ki'n resevwar son lonksyon. Lekel ki mon'n pran son bef? Lekel ki mon'n pran son bourik? Lekel ki mon'n eksplwate? Lekel ki mon'n fer dimal? Lekel ki mon'n kraze? Avek lekel ki mon'n deza pran gous pour ferm mon lizye lo sa ki i'n fer. Dir mwan, e mon ava rann zot sa ki pour zot.”
1SA.12.4	Zot ti dir, “Ou pa'n fer nou dimal, ou pa'n kraz nou e ou pa'n zanmen pran gous avek personn.”
1SA.12.5	I ti dir zot ankor, “SENYER i temwen kont zot e sa enn ki'n ganny lonksyon i temwen ozordi, ki zot pa'n war nanryen dan mon lanmen.”
1SA.12.5	Lepep ti dir: Wi! Nou temwen.
1SA.12.6	Alor, Samyel ti dir lepep: SENYER ki ti anvoy Moiz ek Aaron pour fer zot zanset monte sorti Lezip. 
1SA.12.7	Aprezan, reste debout; mon pou rakont zot dan prezans SENYER, tou bann keksoz ki SENYER in fer pour zot ek zot bann zanset pour etablir lazistis.
1SA.12.8	Apre ki Zakob ti vin Lezip, zot bann zanset ti kriy ver SENYER. SENYER ti anvoy Moiz ek Aaron ki ti fer zot zanset sorti Lezip e fer zot reste isi dan sa landrwa. 
1SA.12.9	Me zot ti oubliy SENYER, zot Bondye, ki ti vann zot avek Sisera, sef larme Hasor, avek bann Filisten e avek lerwa Moab, ki ti lager kont zot. 
1SA.12.10	Zot ti kriy ver SENYER: Nou'n fer pese, nou'n abandonn SENYER e nou'n servi bann Baal ek bann Astarte. Aprezan, delivre nou dan lanmen nou bann lennmi e nou ava servi ou.
1SA.12.11	SENYER ti anvoy Yeroub-Baal; apre, Bedann, Zefte ek Samyel. I ti delivre zot dan lanmen zot bann lennmi ki ti pe anserkle zot e zot ti kapab reste an sekirite.
1SA.12.12	Kan zot ti war Nahas, lerwa bann Amonit, atak zot, zot ti dir: Nou oule en lerwa, nou osi pour gid nou. Pourtan SENYER, zot Bondye, ki zot lerwa.
1SA.12.13	Aprezan, la lerwa ki zot in swazir, sa enn ki zot in demande. SENYER in donn zot en lerwa. 
1SA.12.14	Si zot respekte SENYER, si zot servi li, si zot ekout li e pa revolte kont bann komannman SENYER, alor zot, avek lerwa ki pe renny lo zot, pou swiv SENYER zot Bondye. 
1SA.12.15	Me si zot pa ekout lavwa SENYER, si zot revolte kont bann komannman SENYER, SENYER pou tourn kont zot, parey i ti fer kont zot bann zanset. 
1SA.12.16	Aprezan, debout trankil e zot ava war sa gran mervey ki SENYER pou fer devan zot. 
1SA.12.17	Ozordi, pa i zour rekolt dible? Mon pou enplor SENYER e i pou fer loraz gronnyen e fer tonbe lapli. Alor, zot ava konpran ki zot in tre mal azir devan SENYER an demandan en lerwa.
1SA.12.18	Samyel ti priy SENYER. Menm zour, SENYER ti anvoy loraz ek lapli. Tou lepep ti annan gran respe SENYER ek Samyel. 
1SA.12.19	Lepep antye ti dir Samyel, “Priy SENYER ou Bondye pour nou, ou bann serviter, pour ki nou pa mor, akoz, avek tou nou pese, nou'n azout sa enn, an demandan en lerwa.”
1SA.12.20	Samyel ti dir lepep, “Pa bezwen per. Menm si zot in fer tou sa bann pese, kontinyen swiv SENYER e servi li avek tou zot leker. 
1SA.12.21	Pa tourn kont li pour swiv bann fo bondye ki pa servi dan nanryen, ni kapab delivre zot, akoz zot pa vo nanryen. 
1SA.12.22	SENYER pa pou abandonn son pep, akoz son non i gran; SENYER in deside fer zot vin son pep. 
1SA.12.23	Mon pa pou zanmen aret priy SENYER pour zot e fer pese kont li. Mon pou ansenny zot semen ki bon e drwat. 
1SA.12.24	Annan respe pour SENYER e servi li senserman avek tou zot leker. Pran kont tou sa bann gran mervey ki i'n fer avek zot. 
1SA.12.25	Me si zot fer sa ki mal, i pou detri zot avek zot lerwa.”
1SA.13.1	Sail ti annan... an kan i ti vin lerwa; i ti renny 2 an lo Izrael.
1SA.13.2	Sail ti swazir 3,000 Izraelit. 2,000 ti avek Sail dan Mikmas e dan kolin Betel, e 1,000 ti al Gibea, dan teritwar Benzamen avek Zonatan. I ti fer leres lepep retourn dan lakour, sakenn dan son latant.
1SA.13.3	Zonatan ti bat latroup bann Filisten ki ti Gibea. Lezot Filisten ti tande sa ki ti'n arive. Sail ti fer soufle tronpet e pei antye ti tande. I ti dir, “Fodre ki bann Ebre i antann sa.” 
1SA.13.4	Izrael antye ti tande sa ki ti ganny dir: Sail in defet latroup bann Filisten e bann Filisten i nepli konnen ki pou fer avek zot. Lepep ti ralye deryer Sail dan Gilgal.
1SA.13.5	Bann Filisten ti rasanble pour konbat Izrael. Zot ti annan 30,000 kales lager, 6,000 kales avek seval, e en gran troup zonm parey gren disab lo bor lanmer. Zot ti etabli zot kan Mikmas, Les avek Bet-Aven. 
1SA.13.6	Kan Bann zonm Izrael ti war ki zot ti dan difikilte akoz lepep ti'n ganny kwense, zot ti al kasyet dan bann kavern, dan bann trou, anba ros, dan souteren e dan bann sitern. 
1SA.13.7	Bann Ebre ti osi travers larivyer Zourden pour al dan pei Gad ek Galaad. Sail ti ankor Gilgal, e tou dimoun ki ti pe swiv li, ti tranble. 
1SA.13.8	I ti esper set zour, parey Samyel ti'n dir. Me Samyel pa ti ariv Gilgal, e lepep ti al sakenn dan son kote. 
1SA.13.9	Alor, Sail ti dir, “Anmenn bann sakrifis konplet ek bann sakrifis lape.” Sail ti ofer bann sakrifis konplet. 
1SA.13.10	Zis koman i ti fini ofer sakrifis, Samyel ti arive. Sail ti sorti pour beni li. 
1SA.13.11	Samyel ti demande, “Ki ou'n fer?”
1SA.13.11	Sail ti reponn, “Mon ti war ki lepep ti pe disperse e pe abandonn mwan; ou pa ti la dan letan fikse; bann Filisten ti'n rasanble Mikmas. 
1SA.13.12	Alor, mon ti dir dan mwan menm: Bann Filisten ava desann pour atak mwan Gilgal, e mon pa'n demann faver SENYER. Alor, mon ti pran lo mwan menm e ofer sakrifis konplet.”
1SA.13.13	Samyel ti dir Sail, “Ou'n azir parey en fou; ou pa'n gard komannman SENYER ou Bondye, parey i ti ordonn ou. SENYER ti pou etabli ou pour touzour koman lerwa Izrael. 
1SA.13.14	Aprezan ou renny pa pou kontinyen. SENYER in rod en lot zonm ki i kontan e SENYER in apwent li koman sef lo son pep, akoz ou pa'n obzerv sa ki SENYER ti'n ordonn ou fer.”
1SA.13.15	Samyel ti leve e monte sorti Gilgal pour al Gibea dan teritwar Benzamen. Sail ti enspekte bann zonm ki ti avek li; ti annan apepre 600 zonm. 
1SA.13.16	Sail, son garson Zonatan ek bann dimoun ki ti avek zot, ti reste Gibea dan teritwar Benzamen, tandis ki bann Filisten ti pe kanpe Mikmas. 
1SA.13.17	Troup ki fer destriksyon bann Filisten ti sorti dan kan an trwa group. Premye group ti diriz ver Ofra, ver pei Soual. 
1SA.13.18	Dezyenm ti diriz ver Bet-Horonn e trwazyenm ti diriz ver frontyer ki domin vale Seboim, dan direksyon dezer.
1SA.13.19	Ti nepli annan forzron dan pei Izrael antye, akoz bann Filisten ti'n dir: Bann Ebre pa devre fabrik bann lepe ek bann lans. 
1SA.13.20	Alor, tou bann Izraelit ti desann kot bann Filisten pour fit zot zouti: Pyos, lars, pik. 
1SA.13.21	Ti kout ser pour fit bann zouti lagrikiltir, fit bann lars e dres bann fours. 
1SA.13.22	Alor, zour batay, bann ki ti avek Sail ek Zonatan ti napa ni lepe, ni lans dan zot lanmen. Zis Sail ek Zonatan son garson ki ti annan.
1SA.13.23	Bann Filisten ti vin poste zot kot pasaz Mikmas.
1SA.14.1	En zour, Zonatan, garson Sail, ti dir avek son porter zarm, “Vini! Annou travers lot kote dan kan bann Filisten.” Me i pa ti dir nanryen son papa.
1SA.14.2	Sail ti pe kanpe lo frontyer Givea anba en pye grenad dan Migronn. Avek li ti annan 600 zonm. 
1SA.14.3	Ahiya, garson Ahitoub frer Ikabod, garson Fineas, garson Eli, pret SENYER dan Silo ki ti met lefod. Bann zonm pa ti konnen ki Zonatan ti'n ale.
1SA.14.4	Dan bann pasaz ki Zonatan ti bezwen traverse pour al lot kote dan kan bann Filisten, ti annan en gro ros pwent lo sak kote. Enn ti apel Boses e lot ti apel Sene. 
1SA.14.5	Enn sa bann gro ros pwent ti lo kote Nor anfas Mikmas e lot lo kote Sid, anfas Gibea. 
1SA.14.6	Zonatan ti dir son porter zarm, “Vini! Annou al lot kote dan kan bann Filisten, sa bann zonm ki pa'n sirkonsi. Petet SENYER ava ed nou. Annefe, menm si i annan en kantite nou, sa pa pou anpes SENYER donn son laviktwar.”
1SA.14.7	Son porter zarm ti dir li, “Pa ezite fer sa ki ou annan lide fer. Mon avek ou, konmsi ou leker.”
1SA.14.8	Zonatan ti dir, “Alor, annou pas kot sa bann zonm e fer zot war nou. 
1SA.14.9	Si zot dir nou: Reste la. Nou pe vin kot zot. Alor, nou pou reste lanmenm e nou pa pou mont kot zot. 
1SA.14.10	Me si zot dir nou: Mont kot nou, nou ava monte, akoz SENYER in livre zot dan nou lanmen. Sa i ava en siny pour nou.”
1SA.14.11	Alor, tou le de ti prezant zot devan post bann Filisten. Bann Filisten ti dir, “Gete! La bann Ebre pe sorti dan bann trou kot zot ti pe kasyet.”
1SA.14.12	Bann zonm kot post ti dir avek Zonatan ek son porter zarm, “Mont kot nou. Nou annan keksoz pour dir zot.”
1SA.14.12	Zonatan ti dir son porter zarm, “Swiv mwan, akoz SENYER in livre zot dan lanmen Izrael.”
1SA.14.13	Zonatan ti mont katpat, son porter zarm ti mont deryer li. Bann Filisten ti tonbe devan Zonatan e son porter zarm ti touy bann ki ti par deryer. 
1SA.14.14	Dan sa premye latak, Zonatan ek porter zarm, ti touy apepre 20 zonm dan en pti lespas, apepre lanmwatye arpan. 
1SA.14.15	Ti annan lafreyer dan kan, dan zalantour e parmi lepep antye. Bann zonm dan kan ensi ki bann ki ti pe atake, ti tranble avek lafreyer. Later ti tranble; ti annan lafreyer terib.
1SA.14.16	Bann gard Sail depi Gibea dan teritwar Benzamen, ti war lafoul dimoun pe fannen partou dan tou kote. 
1SA.14.17	Sail ti dir avek son bann zonm, “Mon demann zot fer lapel e gete lekel ki manke parmi nou.” Kan zot ti fer lapel, Zonatan ek son porter zarm ti manke. 
1SA.14.18	Sail ti dir Ahiya, “Anmenn Kof Bondye isi.” Annefe, dan sa letan, Kof Bondye ti kot bann Izraelit. 
1SA.14.19	Letan Sail ti pe koz avek pret, tapaz dan kan Filisten ti ogmante. Alor, Sail ti dir pret, “Tir ou lanmen.” 
1SA.14.20	Apre, Sail ek son bann zonm ti rasanble e avans kot lager ti pe pase. La, zot ti'n viz zot zarm kont kanmarad e ti annan en gran konfizyon. 
1SA.14.21	Parey labitid, parmi bann Filisten ti annan bann Ebre ki ti'n mont avek zot dan kan e dan zalantour. Zot ti zwenn avek pep Izrael ki ti avek sail ek Zonatan. 
1SA.14.22	Ler bann Izraelit ki ti pe kasyet dan rezyon montanny Efraim ti tande ki bann Filisten ti pe sove, zot osi zot ti zwenn ansanm dan lager, dan en konba pli sere. 
1SA.14.23	Sa zour, SENYER ti delivre Izrael. Lager ti kontinyen ziska an deor Bet-Aven.
1SA.14.24	Bann Izraelit ti anba presyon sa zour. Alor, Sail ti pronons en serman lo pep Izrael, “Maler lo sa zonm ki ava manze avan fernwanr, avan ki mon'n vanz mon bann lennmi.” Alor, personn pa ti manz nanryen. 
1SA.14.25	Tou bann zonm ti'n ariv dan lafore e ti annan dimyel partou. 
1SA.14.26	Ler zot ti antre dan lafore, zot ti war dimyel pe koule, me personn pa ti oze met dan son labous, akoz latroup ti respekte zot serman. 
1SA.14.27	Me Zonatan pa ti'n tande ki son papa ti fer latroup pret serman. I ti tranp bout son baton dan en gof dimyel e met dan son labous; e son lizye ti eklersi 
1SA.14.28	En dimoun dan latroup ti dir li, “Ou papa ti obliz latroup pret serman kan i ti dir: Maler lo sa zonm ki met manze dan son labous ozordi.” Me latroup ti fatige.
1SA.14.29	Zonatan ti dir, “Mon papa in anmenn maler dan pei. Gete ki mannyer mon lizye i kler akoz mon'n gout en pti gin sa dimyel. 
1SA.14.30	I ti ava pli byen si i ti'n les bann zonm manz piyaz lager ki zot ti'n pran avek zot lennmi, zot ti ava'n touy bokou plis Filisten.”
1SA.14.31	Sa zour, bann Izraelit ti bat bann Filisten depi Mikmas ziska Ayalonn. Latroup ti tre fatige. 
1SA.14.32	Zot ti sot lo sa ki zot ti'n pran avek bann Filisten: Mouton, toro, zenn bef, egorz zot e ofer zot an sakrifis ater; la troup ti manz lanmenm lo disan. 
1SA.14.33	Zot ti dir Sail, “La bann troup pe fer pese kont SENYER; zot pe manz lavyann lo disan.”
1SA.14.33	Sail ti dir, “Zot in kondwir zot koman bann tret; toudswit, roul en gro ros isi kot mwan. 
1SA.14.34	Al parmi latroup e dir sak dimoun anmenn son bef, son mouton oubyen son kabri e vin egorz li isi. Zot ava manz li isi, me pa kot disan in koule pour pa fer pese kont SENYER.”
1SA.14.34	Alor sa swar, sakenn ti anmenn son bef e egorz li dan sa landrwa. 
1SA.14.35	Sail ti fer en lotel pour SENYER. Sa ti premye lotel ki Sail ti fer pour SENYER.
1SA.14.36	Sail ti dir, “Annou desann e atak bann Filisten pandan lannwit e depouy zot ziska granmaten; fodre pa i reste en sel zonm parmi zot.”
1SA.14.36	Zot ti dir, “Fer tou sa ki fer ou plezir.”
1SA.14.36	Alor en pret ti dir, “Annou konsilte Bondye isi.” 
1SA.14.37	Sail ti konsilte Bondye, “Eski mon ava desann pour atak bann Filisten? Eski ou pou livre zot dan lanmen Izrael?” Me sa zour, Bondye pa ti reponn. 
1SA.14.38	Alor Sail ti dir avek bann sef lepep, “Apros isi! Ozordi, zot pou war ki pese in ganny fer ozordi. 
1SA.14.39	Par lavi SENYER, Sover Izrael, menm si sa i lafot mon garson Zonatan, i pou mor.” Me personn parmi lepep pa ti reponn. 
1SA.14.40	I ti dir avek pep Izrael antye, “Plas zot lo en kote, mwan ek mon garson Zonatan, nou ava lo lot kote.”
1SA.14.40	Lepep ti dir Sail, “Fer sa ki fer ou plezir.”
1SA.14.41	Sail ti dir SENYER, “Bondye Izrael, fer nou konn laverite.” Zonatan ek Sail ti ganny swazir e lepep pa ti ganny akize. 
1SA.14.42	Alor, Sail ti dir, “Tir osor ant mwan ek mon garson Zonatan.” Zonatan ti ganny swazir.
1SA.14.43	Sail ti dir Zonatan, “Dir mwan ki ou'n fer.”
1SA.14.43	Zonatan ti rakont li, “Mon ti gout en pe dimyel avek bout mon baton ki ti dan mon lanmen. Alor, mon pare pour mor.”
1SA.14.44	Sail ti dir, “Bondye ava pini mwan severman. Zonatan! Ou pou mor.”
1SA.14.45	Alor, lepep ti dir Sail, “Kwa! Zonatan pou mor, li ki'n anmenn sa gran laviktwar pour Izrael? Zanmen! Par SENYER ki vivan, pa en sel bren seve lo son latet pou tonbe; se avek led Bondye ki i'n azir ozordi.” Konmsa ki pep Izrael ti sov Zonatan sa zour, e i pa ti mor. 
1SA.14.46	Apre sa, zot ti atak bann Filisten. Sail ti remonte e bann Filisten ti retourn se zot.
1SA.14.47	Kan Sail ti'n vin lerwa pep Izrael, i ti lager kont tou son bann lennmi lo tou kote: Kont Moab, kont bann Amonit, kont Edonm, kont bann lerwa Soba, e kont bann Filisten. I ti ranport laviktwar Kont zot tou. 
1SA.14.48	I ti lager avek kouraz, bat Amalek, e delivre Izrael kont bann ki ti pe depouy zot.
1SA.14.49	Bann garson Sail ti: Zonatan, Yisvi ek Malki-Soua. Non son de fiy ti: Merab, premye e Mikal dezyenm. 
1SA.14.50	Fanm Sail ti apel Ahinoanm, fiy Ahimas. Komandan son larme ti apel Abner, garson Ner, ki ti tonton Sail. 
1SA.14.51	Kis, papa Sail, ek Ner, papa Abner, ti bann garson Abyel.
1SA.14.52	Dan lepok Sail, ti toultan annan gro lager kont bann Filisten. Sak zonm vayan ki Sail ti remarke, i ti anrol li.
1SA.15.1	Samyel ti dir avek Sail, “SENYER ki'n anvoy mwan konsakre ou koman lerwa lo son pep, Izrael. Alor, ekout parol ki SENYER i deklare. 
1SA.15.2	La sa ki SENYER liniver i deklare: Mon'n deside fer Amalek rann kont pour sa ki i'n fer Izrael, ler i ti bar zot semen, kan zot ti sorti Lezip. 
1SA.15.3	Aprezan, al atak Amalek e detri konpletman tou sa ki i annan; ou pa pou eparny li; ou ava touy zonm ek fanm, zanfan ek pti baba, bef, mouton ek kabri, samo ek bourik.”
1SA.15.4	Alor, Sail ti mobiliz son bann troup Telaim. Ti annan 200,000 zonm apye, e 10,000 zonm sorti dan tribi Zida. 
1SA.15.5	Sail ti mars ziska lavil Amalek e kasyet dan brousay. 
1SA.15.6	Sail ti dir avek bann Kenit, “Ale! Pa reste kot bann Amalesit, pour ki mon pa detri zot ansanm, akoz zot in fidel avek tou bann Izraelit ler zot ti sorti Lezip.” Alor, bann Kenit ti reste lwen avek bann Amalesit.
1SA.15.7	Sail ti ganny laviktwar lo bann Amalesit depi Havila ziska Sour ki dan Les Lezip. 
1SA.15.8	I ti kaptir Agag, lerwa Amalesit, vivan, e masakre konpletman tou son pep. 
1SA.15.9	Sail avek son bann zonm ti eparny lavi Agag, e bann meyer mouton ek bef, bann zannimo gra, bann zenn mouton, e tou sa ki ti bon; i pa ti detri zot, me tou sa ki ti enferyer e san valer, ti ganny konpletman detri.
1SA.15.10	SENYER ti adres laparol avek Samyel: 
1SA.15.11	“Mon regrete ki mon'n fer Sail vin lerwa; in detournen avek mwan e i pa'n gard mon parol.”
1SA.15.11	Sa ti fatig latet Samyel ki ti plere devan SENYER tou lannwit. 
1SA.15.12	Samyel ti lev granmaten pour al kot Sail. Zot ti dir Samyel ki Sail ti'n al Karmel pour poz en moniman e apre redesann Gilgal. 
1SA.15.13	Alor, kan Samyel ti zwenn Sail, Sail ti dir li, “SENYER i avek ou! Mon'n akonpli tou sa ki SENYER in ordonnen.” 
1SA.15.14	Samyel ti demande, “Me ki sa bann tapaz mouton dan mon zorey ek bann bef ki pe kriye ki mon tande?” 
1SA.15.15	Sail ti dir li, “Nou'n pran zot kot bann Amalesit. Lepep in eparny bann meyer mouton ek bef pour ofer sakrifis SENYER ou Bondye; me leres, nou'n detri konpletman.” 
1SA.15.16	Samyel ti dir Sail, “Ase! Les mwan anons ou sa ki SENYER in dir mwan pandan lannwit.”
1SA.15.16	Sail ti dir li, “Ale, dir mwan.”
1SA.15.17	Samyel ti dir, “Pa ler dan ou prop lizye, ou ti santi ou pti, ki ou ti vin sef tou bann tribi Izrael, e ki SENYER ti donn ou lonksyon pour fer ou vin lerwa lo Izrael. 
1SA.15.18	SENYER in anvoy ou an dizan: Ale e detri konpletman sa bann peser, pep Amalesit e lager kont zot, ziska ki zot ganny eksterminen. 
1SA.15.19	Akoz ou pa'n ekout lavwa SENYER? Akoz ou'n bezwen tonm lo bann piyaz lager e fer sa ki depler SENYER?”
1SA.15.20	Sail ti dir Samyel, “Mon'n byen ekout lavwa SENYER e mon'n swiv semen kot SENYER ti'n anvoy mwan. Mon'n anmenn isi Agag, lerwa Amalek e mon'n detri konpletman bann Amalesit. 
1SA.15.21	Me lepep in pran bann piyaz lager: Mouton, bef ki ti devre ganny detri, pour ofer koman sakrifis pour SENYER, ou Bondye dan Gilgal.”
1SA.15.22	Samyel ti dir,
1SA.15.22	“Eski SENYER i pran otan plezir dan lofrann ek sakrifis
1SA.15.22	plito ki dan lobeisans sa enn ki ekout lavwa SENYER?
1SA.15.22	Lobeisans i vomye ki sakrifis.
1SA.15.22	Soumisyon i vomye ki lagres bouk.
1SA.15.23	Rebelyon i parey pese sorselri;
1SA.15.23	larogans i osi grav ki ladorasyon pti stati bondye etranze.
1SA.15.23	Akoz ou'n rezet laparol SENYER,
1SA.15.23	li osi i'n rezet ou: Ou pou nepli lerwa.”
1SA.15.24	Alor, Sail ti dir Samyel, “Mon'n fer pese; akoz mon'n dezobei bann komannman SENYER ek ou bann parol; mon ti per lepep e mon'n ekout zot. 
1SA.15.25	Aprezan, mon sipliy ou, pardonn mon pese e retourn avek mwan e mon ava prostern devan SENYER.”
1SA.15.26	Samyel ti dir Sail, “Mon pa pou retourn avek ou akoz ou'n rezet parol SENYER e SENYER i rezet ou: Ou pou nepli lerwa lo Izrael.” 
1SA.15.27	Koman Samyel ti vire pour li ale, Sail ti sezi son rob ki ti desire. 
1SA.15.28	Samyel ti dir, “Ozordi, SENYER in desir rwayonm Izrael, pour li pran avek ou, e donn li avek en lot ki meyer ki ou. 
1SA.15.29	Laglwar Izrael pa koz manti e i napa regre. I pa en et imen pour regrete.”
1SA.15.30	Alor Sail ti dir, “Mon'n pese, me fer mwan loner devan bann ansyen mon pep e devan Izrael, retourn avek mwan pour e mon ava prostern devan SENYER ou Bondye.” 
1SA.15.31	Alor Samyel ti retourn avek li, e Sail ti prostern devan SENYER.
1SA.15.32	Apre, Samyel ti dir, “Anmenn Agag, lerwa bann Amalesit isi.” Agag ti avans devan li avek lafyerte. I ti dir dan li menm: Sirman, douler lanmor in fini pase. 
1SA.15.33	Samyel ti dir, “Parey ou lepe in priv bann fanm zot zanfan, ou manman osi i ava san zanfan parmi sa bann fanm.” Samyel ti koup Agag an morso devan SENYER, dan Gilgal.
1SA.15.34	Apre, Samyel ti al Rama e Sail ti mont kot li Gibea, lavil Sail. 
1SA.15.35	Samyel pa ti revwar Sail ankor ziska son lanmor. Me Samyel ti sagren pour Sail. SENYER ti regrete ki i ti'n fer Sail lerwa Izrael.
1SA.16.1	SENYER ti dir Samyel, “Ziska kan ou pou pler Sail? Mwan, mon'n rezet li koman lerwa Izrael. Ranpli ou korn avek delwil e ale. Mon anvoy ou kot Zese en zabitan Betlehenm, akoz mon'n war mon lerwa parmi son bann zanfan.”
1SA.16.2	Samyel ti dir, “Koman mon pou ale? Si Sail i tande, i pou touy mwan.”
1SA.16.2	SENYER ti dir, “Ou ava anmenn en zenis avek ou e dir: Mon vin ofer SENYER en sakrifis. 
1SA.16.3	Envit Zese pour sakrifis e mon ava montre ou ki ou pou fer. Ou ava vers delwil lo latet sa enn ki mon ava dir ou.”
1SA.16.4	Samyel ti fer sa ki SENYER ti'n dir li; i ti al Betlehenm. Bann ansyen dan lavil ti vin zwenn li an tranblan. Zot ti dir, “Eski ou anmenn lape?”
1SA.16.5	I ti dir, “Wi! Mon'n vin ofer SENYER en sakrifis. Pirifye zot, e vin avek mwan pour ofer sakrifis.” I ti osi demann Zese ek son bann garson pour pirifye zot e i ti envit zot pour ofer sakrifis SENYER.
1SA.16.6	Kan zot ti arive, i ti dir dan li menm ler i ti war Eliab: Sirman, sa enn devan li, ki SENYER in swazir. 
1SA.16.7	Me SENYER ti dir Samyel, “Pa get son laparans ni son grander, akoz mon'n rezet li. SENYER pa war parey zonm i war. Zonm i get laparans eksteryer, me SENYER i get dan leker.”
1SA.16.8	Zese ti apel Abinadab e fer li pas devan Samyel. Me, Samyel ti dir, “Pa li non pli. SENYER pa'n swazir li.” 
1SA.16.9	Zese ti fer pase Sama. Me Samyel ti dir, “Pa li non pli. SENYER pa'n swazir li.” 
1SA.16.10	Zese ti fer pase set son bann garson devan Samyel e Samyel ti dir, “SENYER pa'n swazir okenn parmi zot.”
1SA.16.11	Apre, Samyel ti dir Zese, “Eski sa i tou bann garson ki ou annan?” I ti reponn, “I reste zis sa enn pli zenn; i pe vey troupo mouton.”
1SA.16.11	Samyel ti dir, “Anvoy sers li; akoz nou pa pou reste la ziska ler i arive.” 
1SA.16.12	Alor, Zese ti anvoy sers li. I ti en zennonm avek en ten kler, zoli lizye e en zoli regar. SENYER ti dir Samyel, “Leve! Vers delwil lo son latet. Li menm ki mon'n swazir.” 
1SA.16.13	Samyel ti pran sa korn delwil e vers lo son latet parmi tou son bann frer. Apartir sa zour, lespri SENYER ti desann lo David. Samyel ti retourn Rama.
1SA.16.14	Lespri SENYER ti kit Sail e SENYER ti anvoy en move lespri pour tourmant li. 
1SA.16.15	Bann serviter dan pale Sail ti dir li, “La en move lespri sorti kot Bondye pe tourmant ou. 
1SA.16.16	Met! Nou ou bann serviter. Nou ava rod en zonm ki zwe byen laarp. Kan sa move lespri sorti kot Bondye ava tourmant ou, i ava zwe laarp e ou ava byen.”
1SA.16.17	Sail ti dir son bann serviter, “Rod mwan en zonm ki kapab zwe byen, e anmenn li kot mwan.”
1SA.16.18	Enn bann serviter ti reponn, “Mon'n war en garson Zese, ki sorti Betlehenm, ki zwe byen. I osi en konbatan, en vayan gerye, i koz byen e i en zoli zennzan. SENYER i avek li.”
1SA.16.19	Sail ti anvoy bann mesaze kot Zese, pour dir li: Anvoy mwan David ou garson, ki pe vey troupo. 
1SA.16.20	Zese ti pran en bourik, sarz li avek dipen, en sak diven ek en zenn kabri. I ti anvoy kot Sail, par lentermedyer son garson David. 
1SA.16.21	David ti ariv kot Sail e travay dan son servis. Sail ti kontan li en kantite e i ti ganny swazir pour anmenn zarm lerwa. 
1SA.16.22	Sail ti fer dir Zese: Les David reste dan mon servis, akoz mon kontan li.
1SA.16.23	Nenport ki moman ki sa move lespri sorti kot Bondye ti tourmant Sail, David ti pran laarp e zwe. Sa ti kalme Sail e i ti byen; sa move lespri ti kit li.
1SA.17.1	Bann Filisten ti rasanble zot bann zonm pour lager. Zot ti rasanble Soko, en landrwa dan Zida; zot ti dres zot kan Efes-Danmim, ant Soko ek Azeka. 
1SA.17.2	Sail ti osi rasanble son bann zonm Izrael. Zot ti dres zot kan dan vale Terebent. Zot ti met zot an ran batay, anfas avek bann Filisten. 
1SA.17.3	Bann Filisten ti lo en kote montanny e bann Izraelit ti lo lot kote montanny, separe par en vale.
1SA.17.4	En sanpyon ti sorti dan kan Filisten e avanse. I ti apel Golyat e i ti sorti Gat. I ti mezir plis ki 2.80 met. 
1SA.17.5	I ti annan en kas an bronz lo son latet, son boukliye ti fer avek plak an bronz e ti pez anviron 60 kilo. 
1SA.17.6	Lo son lazanm, ti annan en proteksyon an bronz e atraver son zepol, en lans an bronz. 
1SA.17.7	Son lans ti an bwa, parey en gro roulo ki servi pou fer latwal, e son lapwent ti pez set kilo. Porter son gran boukliye ti mars devan li. 
1SA.17.8	I ti aret devan laliny bann Izraelit e i ti kriye: Akfer zot in met zot anliny pour konba? Eski mon pa en Filisten? Zot! Pa zot bann zonm Sail? Swazir en zonm e fer li desann kont mwan. 
1SA.17.9	Si i arive bat mwan, nou ava vin zot lesklav. Me si mon reisi bat li, zot ava vin nou lesklav e zot ava servi nou.
1SA.17.10	Sa Filisten ti kontinyen: Ozordi, mon lans en defi avek laliny bann zonm Izrael. Donn mwan en zonm e nou ava lager. 
1SA.17.11	Kan Sail ek bann Izraelit ti antann parol sa Filisten, zot ti dekouraze e vreman per.
1SA.17.12	David ti garson en Efratit, sorti Betlehenm dan Zida, ki ti apel Zese e ki ti annan wit garson. Dan lepok Sail, sa zonm ti deza vyeyar. 
1SA.17.13	Trwa premye garson Zese: Lene Eliab, dezyenm Abinadab e trwazyenm Sama, ti dan larme Sail. 
1SA.17.14	David ti pli zenn. 
1SA.17.15	Sa trwa pli gran ti swiv Sail, me David ti retournen pour al gard bann mouton son papa Betlehenm.
1SA.17.16	Pandan 40 zour, Golyat ti vin enstig bann Izraelit tou le bomaten e tou le swar. 
1SA.17.17	Zese ti dir son garson, “Pran dis kilo legren griye ek dis dipen; anmenn toudswit pour ou bann frer ki lo kan. 
1SA.17.18	Anmenn osi dis fromaz pour zot sef 100. Pran zot nouvel e anmenn keksoz pour montre mwan ki zot port byen. 
1SA.17.19	Zot avek Sail ek tou leres zonm Izrael, dan vale Terebent pe lager kont bann Filisten.”
1SA.17.20	David ti leve granmaten, kit troupo avek en gardyen, pran sa bann provizyon e ale, parey Zese ti'n ordonn li. Ler ti ariv dan kan, bann zonm ti pe al lo fron akonpannyen laklamasyon lager. 
1SA.17.21	Bann Izraelit ek bann Filisten ti ranze pour lager larme kont larme. 
1SA.17.22	David ti kit son provizyon avek gardyen bagaz e tay dan ran lager pour demann son bann frer zot nouvel. 
1SA.17.23	Letan i ti pe koz avek zot, sa sanpyon Filisten sorti Gat, ki ti apel Golyat, ti sorti dan ran bann Filisten, e repet menm parol ki i ti'n dir avan. David ti tande. 
1SA.17.24	Ler bann Izraelit ti war sa zonm, zot ti kile, akoz zot ti per. 
1SA.17.25	Bann zonm Izrael ti dir, “Ou'n war sa zonm ki'n monte? I'n monte zis pour provok nou. Lerwa in promet pour donn sa enn ki touy li en gro rekonpans, i pou donn li son fiy, e son fanmir pa pou pey taks dan Izrael.”
1SA.17.26	David ti dir avek bann zonm ki avek li, “Ki zot pou fer pour sa enn ki ava touy sa Filisten e tir laont lo Izrael? Lekel li sa Filisten, en non sirkonsi, ki oze provok bann troup Bondye vivan?”
1SA.17.27	Lepep ti repet menm parol e dir li, “La sa ki nou pou fer pour sa zonm ki ava touy li.”
1SA.17.28	Eliab, son gran frer, ki ti'n antann li koz avek sa bann zonm, ti ankoler kont David. I ti dir, “Akfer ou'n desann isi? Avek ki ou'n les ou pti troupo dan dezer? Mon konn byen ou larogans e ou move leker. Ou'n desann isi pour vin get lager.”
1SA.17.29	David ti reponn, “Ki mon'n fer? Mon napa drwa koze.” 
1SA.17.30	I ti vire pour koz avek lot zonm e poz li menm kestyon. I ti ganny menm repons, parey avan.
1SA.17.31	Bann zonm ki ti'n antann David koze, ti raport avek Sail ki ti fer apel li. 
1SA.17.32	David ti dir Sail, “Pa les personn dekouraze akoz sa Filisten. Mwan ou serviter pou al lager kont li.” 
1SA.17.33	Sail ti dir David, “Ou pa kapab al lager kont sa Filisten. Ou zis en zenn garson; li, i en solda depi son zenes.”
1SA.17.34	David ti dir Sail, “Mon abitye vey troupo mon papa. Ler en lyon oubyen en lours ti vin pran en mouton dan troupo, 
1SA.17.35	mon ti tay deryer li, mon ti ansonm li e delivre sa mouton dan son lagel. Si i ti atak mwan, mon ti atrap li par son labarb e touy li. 
1SA.17.36	Konmsa ki mon'n touy lyon ek lours; sa Filisten sa non sirkonsi pou pas parey enn ant zot, akoz in provok troup Bondye vivan.”
1SA.17.37	David ti dir ankor, “SENYER ki'n delivre mwan dan grif lyon ek grif lours, pou delivre mwan osi dan lanmen sa Filisten.”
1SA.17.37	Sail ti dir David, “Ale! Mon swete ki SENYER ava avek ou!”
1SA.17.38	Sail ti met son lenz lager lo David; i ti met en kas an bronz lo son latet e met son pektoral. 
1SA.17.39	David ti agraf lepe Sail avek son sang par lao son lenz, me i pa ti kapab marse, akoz i pa ti abitye avek sa lekipman. David ti dir Sail, “Mon pa kapab marse dan tousala, mon pa abitye avek.” I ti debaras li, 
1SA.17.40	pran son baton, swazir senk gale dan larivyer e met dan son sak berze. Avek son fles dan lanmen, i ti avans ver sa Filisten.
1SA.17.41	Sa Filisten ti apros dousman ver David, son porter boukliye devan. 
1SA.17.42	Sa Filisten ti get David avek mepri, akoz pour li, David ti zis en zoli garson avek en ten kler. 
1SA.17.43	Sa Filisten ti dir David, “Eski mon en lisyen pour ki ou vin kont mwan avek baton?” I ti modi David lo non son bann bondye. 
1SA.17.44	Finalman, i ti dir David, “Vini, e mon ava donn ou laser bann zwazo dan lezer ek bann zannimo sovaz.”
1SA.17.45	David ti dir sa Filisten, “Ou, ou vin kont mwan avek lepe ek lans; me mwan, mon vin lo non SENYER liniver, Bondye bann troup Izrael, ki ou'n ensilte. 
1SA.17.46	Ozordi, SENYER pou livre ou dan mon lanmen; mon pou bat ou e koup ou likou. Ozordi, mon pou donn bann zwazo dan lezer ek bann zannimo lo later, kadav bann Filisten dan kan. Konmsa, lemonn antye ava konnen ki i annan en Bondye pour Izrael. 
1SA.17.47	Konmsa, tou dimoun isi ava konnen ki SENYER pa sov ni par lepe, ni par lans; akoz lager i pour SENYER. Li menm ki'n livre ou dan nou lanmen.”
1SA.17.48	Koman sa Filisten ti rekonmans avans ver li, David ti lans ver laliny batay pour rankontre li. 
1SA.17.49	David ti met son lanmen dan son sak berze, pran en gale, met dan son fles, anvoy dan direksyon sa Filisten, e tap li lo son fron. Sa gale ti pers fron sa Filisten e i ti tonm lafas anba. 
1SA.17.50	Konmsa, David avek en gale ek en fles, ti pli for ki sa Filisten. I ti touy li san bezwen servi en lepe. 
1SA.17.51	David ti tay kot sa Filisten, pran son lepe, tir li dan son fouro e touy li avek; i ti koup son likou avek sa lepe.
1SA.17.51	Ler bann Filisten ti war ki zot ero ti'n mor, zot ti sove. 
1SA.17.52	Toudswit, bann zonm Izrael ek Zida ti pous bann gran laklamasyon. Zot ti pourswiv bann Filisten ziska lantre vale Gat ek lantre Ekronn. Bann Filisten ki ti'n ganny blese ti tonbe lo semen depi Saraim, ziska Gat ek Ekronn.
1SA.17.53	Apre ki bann Izraelit ti'n fini sas bann Filisten, zot ti retournen e fer piyaz dan zot kan. 
1SA.17.54	David ti pran latet sa Filisten e anmenn Zerizalenm. Me i ti gard bann zarm sa Filisten dan son latant.
1SA.17.55	Kan Sail ti war David pe al lager kont sa Filisten, i ti demann Abner, komandan larme, “Abner! Pour ki sa garson?”
1SA.17.55	Abner ti reponn, “Mon pa konnen, mon rwa.”
1SA.17.56	Lerwa ti dir, “Al enform ou pour konnen lekel papa sa zennonm.”
1SA.17.57	Ler David ti'n retournen, apre ki i ti'n fini touy sa Filisten, Abner ti anmenn li devan Sail. David ti'n anmenn avek li latet sa Filisten, dan son lanmen. 
1SA.17.58	Sail ti demann li, “Zennonm, ou garson lekel?”
1SA.17.58	David ti reponn, “Mwan garson ou serviter Zese, ki reste Betlehenm.”
1SA.18.1	De ki David ti'n fini koz avek Sail, Zonatan ti ganny en gran lafeksyon pour David; i ti kontan li parey son prop lekor. 
1SA.18.2	Sa menm zour, Sail ti gard David kot li; i pa ti les li retourn kot son papa. 
1SA.18.3	Zonatan ti fer en lalyans avek David akoz i ti kontan li parey son prop lekor. 
1SA.18.4	Zonatan ti tir son manto lo li e donn David, ansanm avek son lenz lager, son lepe, son fles ek son sang. 
1SA.18.5	David ti reisi dan tou misyon kot Sail ti anvoy li; Sail ti fer li vin sef son bann gerye. Sa ti fer plezir tou bann gerye e lepep antye, menm bann serviter dan pale Sail.
1SA.18.6	Ler zot ti pe retourn dan lakour apre ki David ti'n touy sa Filisten, bann fanm ki ti sorti dan tou bann lavil Izrael pour rankontre lerwa Sail, ti sante, danse avek lakonpannyman tanbouren, avek tapaz lazwa ek triyang. 
1SA.18.7	Bann fanm ki ti pe zwe lanmizik ti repet apre kanmarad:
1SA.18.7	Sail in touy son bann mil,
1SA.18.7	me David in touy son bann dizenn milye.
1SA.18.8	Sail ti tre ankoler. Sa ki zot ti pe dir pa ti fer li plezir. I ti dir, “Zot in donn David bann dizenn mil, me pour mwan, zot in donn mwan zis bann mil. I mank li zis larwayote.” 
1SA.18.9	Depi sa zour, Sail ti get David avek en move regar.
1SA.18.10	Lannmen, Bondye ti anvoy en move lespri pran kontrol Sail. Sail ti konmans rabase dan milye son lakaz. David ti pe zwe laarp parey lezot zour. Sail ti annan son lans dan son lanmen. 
1SA.18.11	I ti anvoy sa lans e dir dan li menm: Mon pou klout David avek miray. Me an de fwa, David ti saye. 
1SA.18.12	Sail ti per David akoz SENYER ti avek David e i ti'n abandonn Sail. 
1SA.18.13	I ti met David alekar; i ti fer li ansarz 1,000 zonm. David ti al fer lager e retournen avek son troup zonm. 
1SA.18.14	Dan tou son bann misyon, David ti reisi, akoz SENYER ti avek li. 
1SA.18.15	Kan Sail ti war ki David ti pe touzour reisi, i ti per li. 
1SA.18.16	Me Izrael ek Zida antye ti kontan David, akoz i ti al lager e retournen ansanm avek zot.
1SA.18.17	Sail ti dir David, “Mon ava donn ou Merab, mon lene fiy pour vin ou fanm, si ou servi mwan e al lager pour SENYER koman en brav gerye. Sail ti pe dir dan li menm: Les li, bann Filisten ava touy li. Konmsa, mon pa ava bezwen touy li, mwan menm.”
1SA.18.18	David ti dir Sail, “Ki mon ete, ki mon fanmir e fanmir mon papa i ete, dan Izrael, pour mwan vin zann lerwa?” 
1SA.18.19	Me kan Merab, fiy Sail, ti devre marye avek David, lerwa ti fer li marye avek Adriyel ki sorti Mehola.
1SA.18.20	Mikal, fiy Sail, ti kontan David. Zot ti dir sa Sail e sa ti fer li plezir. 
1SA.18.21	I ti mazinen dan li menm: Les mwan donn li David, pour ki i ava servi koman en latrap e bann Filisten ava touy li. Alor, an de fwa, Sail ti'n dir avek David: Ozordi, ou pou vin mon zann.
1SA.18.22	Sail ti donn sa lord bann serviter son pale: Al dir David an prive: Lerwa i kontan ou e son lantouraz osi; fer en lalyans avek li, par maryaz. 
1SA.18.23	Bann serviter Sail ti dir David sa an prive. David ti reponn, “Eski zot krwar i fasil pour en zonm pov, san repitasyon koman mwan, vin zann lerwa?” 
1SA.18.24	Bann serviter ti repet avek Sail sa ki David ti'n dir.
1SA.18.25	Sail ti dir, “Dir David lerwa pa oule okenn kado maryaz, me anmenn laprev sirkonsizyon 100 Filisten konmkwa in vanz son bann lennmi.” Sail ti mazinen ki bann Filisten ti pou touy David. 
1SA.18.26	Kan bann serviter lerwa ti dir sa David, i ti byen kontan. Konmsa, i ava kapab vin zann lerwa. Avan dele fikse par lerwa, 
1SA.18.27	David ti pran son bann zonm e al touy 200 zonm parmi bann Filisten. I ti anmenn laprev sirkonsizyon kot lerwa pour li vin son zann. Alor Sail ti donn David son fiy Mikal an maryaz.
1SA.18.28	Sail ti remarke ki SENYER ti avek David. Mikal, fiy Sail ti kontan David. 
1SA.18.29	Sail ti vin per David ankor. Dezormen Sail vin lennmi David pour touzour.
1SA.18.30	Sak fwa ki bann sef Filisten ti al fer bann latak, David ti fer plis sikse ki tou bann zonm dan lakour Sail. I ti vin non vin tre renonmen.
1SA.19.1	Sail ti koz avek Zonatan e avek tou son bann zonm dan son pale, son lentansyon pour fer touy David. Me Zonatan, garson Sail, ti kontan David en kantite. 
1SA.19.2	Alor, Zonatan ti enform David. I ti dir li, “Mon papa, Sail pe rod en fason pour touy ou. Demen bomaten vey byen lo ou. Reste kasyet dan en landrwa sekre. 
1SA.19.3	Mwan, mon ava sorti e debout akote mon papa dan laplenn kot ou ete e mon ava koz avek mon papa lo ou size. Mon ava get son reaksyon e mon ava fer ou konnen.”
1SA.19.4	Zonatan ti koz avek son papa, Sail, an faver David. I ti dir li, “Mon rwa! Pa fer pese kont ou serviter David, akoz i pa'n fer pese kont ou. O kontrer, i'n byen azir anver ou: 
1SA.19.5	I ti riske son lavi e i ti touy sa Filisten; SENYER ti donn Izrael antye en gran laviktwar. Ou ti war, e ou ti rezouir. Akoz ou oule fer pese e vers disan inosan? Akoz ou oule fer David mor san rezon?”
1SA.19.6	Sail ti ekout Zonatan e i ti fer sa serman, “Par SENYER ki vivan, personn pa pou touy David.” 
1SA.19.7	Zonatan ti apel David, e dir li tou sa ki son papa in dir. Apre, Zonatan ti anmenn David kot Sail, e i ti repran son servis parey avan.
1SA.19.8	Lager ti kontinyen. David ti al lager kont bann Filisten ki ti ganny en gran defet; zot ti bezwen sove. 
1SA.19.9	Bondye ti anvoy en move lespri lo Sail letan i ti pe asiz kot li, son lans dan son lanmen. David ti pe zwe laarp. 
1SA.19.10	Sail ti esey klout David kont miray avek son lans, me David ti saye e lans ti anfons dan miray. Alor, David ti sove; sa swar, i ti sap lanmor.
1SA.19.11	Sail ti anvoy bann zonm kot David pour veye e touy li son lannmen bomaten. Me Mikal, fanm David, ti dir li, “Si ou pa sove aswar menm, demen ou pou en zonm mor.” 
1SA.19.12	Mikal ti fer David desann par lafnet. Konmsa ki David ti sape. 
1SA.19.13	Mikal ti pran en stati ki i ti met dan lili, met en kouvertir an pwal kabri lo latet lili e kouver sa stati avek en lenz. 
1SA.19.14	Kan Sail ti anvoy bann zonm pour aret David, Mikal ti dir ki i malad. 
1SA.19.15	Sail ti fer zot retournen pour al war David. I ti dir zot, “Anmenn li isi kot mwan avek son lili, pour mwan touy li.” 
1SA.19.16	Kan bann zonm ti retournen, zot ti war sa stati dan lili avek en lapo kabri lo latet lili. 
1SA.19.17	Sail ti dir Mikal, “Akoz ou'n tronp mwan konmsa? Akoz ou'n les mon lennmi ale e les li sap mwan?”
1SA.19.17	Milka ti reponn, “David ti dir mwan: Si ou pa les mwan ale, mon pou touy ou.”
1SA.19.18	Konmsa ki David ti taye e sape. I ti al Rama kot Samyel e rakont li tou sa ki Sail ti'n fer li. Apre, i ti al reste Nayot avek Samyel. 
1SA.19.19	Zot ti fer konnen Sail ki David i Nayot dan Rama. 
1SA.19.20	Sail ti anvoy bann zonm pour aret David. Kan zot ti war bann profet pe profetize avek Samyel antet, lespri Bondye ti antre dan bann zonm Sail e zot osi, zot ti profetize. 
1SA.19.21	Kan Sail ti antann sa, i ti anvoy lezot zonm; zot osi, zot ti profetize. Sail ti anvoy en trwazyenm group zonm; zot osi, zot ti profetize. 
1SA.19.22	Alor, Sail li menm ti al Rama. Ler i ti ariv kot sa gran sitern ki Sekou, i ti demande, “Oli Samyel ek David?”
1SA.19.22	Zot ti reponn, “Zot in al Nayot, dan Rama.” 
1SA.19.23	I ti diriz dan direksyon Nayot, dan Rama. Lespri Bondye ti antre dan li osi; dan semen, i ti profetize ziska ki i ti ariv Nayot dan Rama. 
1SA.19.24	Li osi, i ti tir son lenz, e i ti profetize devan Samyel. I ti tonbe reste touni tou lazournen e tou lannwit. Sa rezon ki zot dir: Eski Sail osi i parmi bann profet?
1SA.20.1	David ti kit Nayot, dan Rama. I ti al war Zonatan e demann li, “Ki mon'n fer? Ki fot mon'n fer? Ki pese mon'n komet kont ou papa pour li anvi touy mwan?”
1SA.20.2	Zonatan ti reponn li, “Zanmen! Ou pa pou mor. Mon papa pa fer nanryen ditou san dir mwan. Akoz alor, eski i ava kasyet sa avek mwan? Pa posib.”
1SA.20.3	David ti fer ankor sa serman, “Ou papa i konn tre byen lanmour ki ou annan pour mwan. I ti mazinen: Zonatan pa devre konn sa akoz i ava soufer. Me par SENYER ki vivan e par ou prop lavi, i annan zis en pa ant mwan ek lanmor.”
1SA.20.4	Zonatan ti dir David, “Mon ava fer tou sa ki ou oule.”
1SA.20.5	David ti reponn li, “Demen i lafet nouvellin. Mon devre al manz avek lerwa. Me les mwan ale. Mon ava al kasyet dan lakanpanny ziska trwazyenm swar. 
1SA.20.6	Si ou papa i remark mon labsans, ou ava dir li: David in ensiste pour ganny permisyon pour li al deswit dan son lavil, Betlehenm, akoz i annan en sakrifis annyel pour tou lafanmir. 
1SA.20.7	Si i dir: I bon, alor, napa problenm pour mwan, ou serviter. Me si i ankoler, sa i laprev ki i determinen pour fer mwan ditor. 
1SA.20.8	Alor, montre ou senserite anver mwan, ou serviter, akoz nou annan en lalyans ki nou'n fer, devan SENYER. Me si mon koupab, ou menm touy mwan; akoz ki ou devre livre mwan avek ou papa?”
1SA.20.9	Zonatan ti dir li, “Zanmen! Pa krwar ki si mon ti konnen ki mon papa ti anvi fer ou ditor, mon pa pou dir ou.”
1SA.20.10	David ti dir Zonatan, “Si ou papa i reponn ou avek lakoler, lekel ki pou fer mwan konnen?”
1SA.20.11	Zonatan ti dir David, “Annou al dan lakanpanny.” Alor, tou le de ti al dan lakanpanny.
1SA.20.12	Zonatan ti dir David, “Par SENYER, Bondye Izrael, demen sa ler oubyen apredmen, mon pou kestyonn mon papa konsernan son lentansyon lo size David. Si tou i mars byen, mon ava fer ou konnen. 
1SA.20.13	Me si mon papa i anvi fer ou ditor, mon ava osi fer ou konnen, e mon ava les ou al anpe. SENYER ava avek ou parey i ti avek mon papa. 
1SA.20.14	Tan ki mon ankor vivan, montre mwan par fidelite SENYER e mon pa pou mor; 
1SA.20.15	kontinyen montre sa menm fidelite anver mon fanmir, menm kan SENYER ava'n detri tou lennmi David.” 
1SA.20.16	Zonatan ti fer en lalyans lanmitye avek David e avek son fanmir. SENYER ava vanz bann lennmi David.
1SA.20.17	Zonatan ti fer David pret ankor serman pour ki i ava touzour kontan li, akoz i ti kontan David parey son prop lekor.
1SA.20.18	Apre, Zonatan ti dir li, “Demen i lafet nouvellin, ou plas pou vid e ou labsans pour ganny remarke. 
1SA.20.19	Trwazyenm zour, ou ava dan sa landrwa kot ou ti kasyet dernyen fwa e reste pre kot Ros Ezel. 
1SA.20.20	Mon ava tir trwa fles dan sa direksyon, konmsi mon pe viz lo en keksoz. 
1SA.20.21	Alor, mon ava dir garson ki avek mwan: Al rod sa bann fles. Si mon dir sa garson: Sa bann fles i devan ou, ranmase! Alor ou ava sorti, par SENYER ki vivan, pou napa danze. 
1SA.20.22	Me si mon dir sa garson: Sa bann fles i pli lwen, ale, akoz SENYER i oule ou ale. 
1SA.20.23	Kanta sa parol ki nou'n donn kanmarad, ou ek mwan, SENYER i temwen ant ou ek mwan pour touzour.”
1SA.20.24	Alor, David ti al kasyet dan lakanpanny. Ti nouvellin, lerwa ti asiz pour manze. 
1SA.20.25	I ti asiz dan son plas parey labitid kont miray. Zonatan ti leve e Abner ti pe asiz akote Sail, me plas David ti reste vid. 
1SA.20.26	Sa zour, Sail pa ti dir nanryen, akoz i ti mazinen: I zis par azar; i enpir; sertennman ki i enpir. 
1SA.20.27	Me dezyenm zour, lannmen nouvellin, plas David ti reste vid ankor. Sail ti dir avek son garson Zonatan, “Akoz garson Zese pa'n vin manze, ni yer, ni ozordi?”
1SA.20.28	Zonatan ti reponn Sail, “David ti sipliy mwan pour les li al Betlehenm. 
1SA.20.29	I ti dir: Les mwan ale. I annan en sakrifis lafanmir laba e mon frer in ensiste pour mwan la. Alor, si ou mon bon zanmi, les mwan ale, e mon ava war mon bann frer. Se pour sa rezon ki i absan lo latab lerwa.”
1SA.20.30	Alor, Sail ti ankoler avek Zonatan. I ti dir li, “Ou garson en move fanm! Ou en zanfan rebel! Ou krwar mon pa konnen ki ou soutir garson Zese; ou fer onte e fer onte ou manman! 
1SA.20.31	Akoz osi lontan ki garson Zese pou vivan lo later, ni ou, ni ou rwayonm pa pou an sekirite. Aprezan, anvoy rod li, e anmenn li kot mwan, akoz i merit lanmor.”
1SA.20.32	Zonatan ti reponn son papa, Sail, “Akoz i bezwen ganny touye? Ki i'n fer?” 
1SA.20.33	Sail ti anvoy son lans lo li pour touy li. Alor, Zonatan ti konnen ki son papa ti'n determinen pour fer touy David. 
1SA.20.34	Zonatan ti leve dan en lakoler vyolan. I pa ti manz nanryen dezyenm zour nouvellin. I ti sagren pour David, akoz son papa ti'n ensilte li.
1SA.20.35	Lannmen bomaten, Zonatan ti pran en pti garson avek li e al dan lakanpanny kot i ti annan randevou avek David. 
1SA.20.36	I ti'n dir sa pti garson, “Taye, al anmas bann fles ki mon tire.” Zis koman sa pti garson ti taye, i ti tir en fles ki ti depas li. 
1SA.20.37	Kan sa pti garson ti ariv dan landrwa kot fles Zonatan ti'n tonbe, Zonatan ti kriye, “Sa fles i pli lwen.”
1SA.20.38	Zonatan ti kriy avek li ankor, “Degaze, fer vit, pa arete.” Alor, sa pti garson ti ranmas sa bann fles e retourn kot son met. 
1SA.20.39	Sa pti garson pa ti konn sa ki ti pe pase. Zis Zonatan ek David ki ti konn sa zafer. 
1SA.20.40	Zonatan ti donn son zarm sa pti garson. I ti dir li, “Ale, anmenn sa dan lavil.” 
1SA.20.41	Ler sa pti garson ti'n ale, David ti leve kot i ti pe kasyet, tonm lafas ater, e prostern trwa fwa. David ek Zonatan ti anbras kanmarad e plere, ziska ki David ti kapab kontrol li. 
1SA.20.42	Zonatan ti dir David, “Al anpe. Tou le de, nou'n fer serman lo non SENYER: SENYER i ava ant mwan ek ou e ant mon desandan e ou desandan pour touzour.” I ti leve e ale, e Zonatan ti retourn dan lavil.
1SA.21.1	David ti al Nob, kot pret Ahimelek ki ti vin rankontre David an tranblan. I ti dir li, “Akoz ou tousel? Akoz napa personn avek ou?”
1SA.21.2	David ti reponn pret Ahimelek, “Lerwa in donn mwan en lord: Pa dir personn sa misyon ki mon'n konfye ou, ek lord ki mon'n donn ou. Mon'n donn randevou avek mon bann zenn garson pour zwenn mwan dan tel e tel landrwa. 
1SA.21.3	Aprezan, ki ou annan pour mwan manze? Donn mwan senk dipen oubyen sa ki ou kapab.”
1SA.21.4	Pret ti reponn David, “Mon napa dipen ordiner, i annan zis dipen sakre, a kondisyon ki ou bann zonm pa'n sorti avek fanm.”
1SA.21.5	David ti reponn pret, “Byen sir, i defann sorti avek fanm, ler mon lo en misyon. Zarm bann zennzan i konsakre pour en lekspedisyon ordiner; pour pli bon rezon, ozordi zot in ganny konsakre pour sa misyon spesyal.” 
1SA.21.6	Alor, sa pret ti donn David dipen sakre akoz ti napa lot dipen eksepte dipen sakre, ki ti'n ganny retire devan SENYER, pour ranplas li par dipen fre, menm zour.
1SA.21.7	Me, enn bann zofisye dan pale Sail ti la sa zour. I ti pe akonpli son devwar relizye devan SENYER. I ti en Edomit ki ti avek Dog. I ti sef bann berze Sail. 
1SA.21.8	David ti dir Abimelek, “Eski ou annan en lans ouswa en lepe isi? Mon pa'n anmenn ni mon lepe, ni mon zarm, akoz misyon lerwa ti irzan.” 
1SA.21.9	Sa pret ti reponn, “Lepe Golyat, sa Filisten ki ou ti touye dan vale Terebent, i la, anvlope dan lenz, deryer lefod; si oule, pran sanmenm, akoz napa lot isi.”
1SA.21.9	David ti dir, “I ava bon, donn mwan.”
1SA.21.10	David ti ale, e sa zour i ti sov lwen avek Sail. I ti ariv kot Akis, lerwa Gat. 
1SA.21.11	Bann serviter Akis ti dir li, “Sa pa David, lerwa pei? Eski pa lo David ki zot ti sante e danse:
1SA.21.11	Sail in touy son bann mil,
1SA.21.11	me David in touy son bann dizenn milye?”
1SA.21.12	David ti pran sa bann parol tre serye, e i ti per Akis, lerwa Gat. 
1SA.21.13	I ti fer konmsi i fou parmi zot e fer bann ekstravagans. I ti fer bann mark lo bann batan laport e les son labav koule dan son labarb. 
1SA.21.14	Alor, Akis ti dir avek son lantouraz, “Zot war byen ki sa zonm i fou! Akfer zot in anmenn li kot mwan? 
1SA.21.15	Eski mon napa ase fou isi pour ki zot anmenn en lot, devan mwan? En tel zonm pou kapab antre dan mon lakaz?”
1SA.22.1	David ti kit lavil Gat, e al kasyet dan kavern Adoulanm. Kan son bann frer ek tou son fanmir ti aprann sa nouvel, zot ti al kot li. 
1SA.22.2	Tou dimoun ki ti dan problenm, tou bann ki ti annan det, e ki ti dan fristrasyon, ti rasanble kot li, e i ti vin zot sef. Ti annan apepre 400 zonm avek li.
1SA.22.3	David ti kit sa landrwa e al Mispa dan pei Moab. I ti dir avek lerwa Moab, “Mon demann ou pour les mon manman ek mon papa vin reste kot ou, ziska mon ki konnen sa ki Bondye pou fer avek mwan.” 
1SA.22.4	I ti anmenn son papa ek son manman kot lerwa Moab e zot ti reste avek li tou letan ki David ti pe viv dan kavern.
1SA.22.5	Profet Gad ti dir David, “Pa reste la; al dan pei Zida.” Alor, David ti sorti, e al dan lafore Heret.
1SA.22.6	Sail ti ganny nouvel lo David ek bann zonm ki ti avek li. I ti pe asize Gibea lo en kolin, anba en pye tamaris, son lans dan son lanmen e son bann serviter otour li. 
1SA.22.7	Sail ti dir avek zot, “Ekout byen, bann Benzamit! Eski garson Zese, ava donn sakenn zot propriyete ek plantasyon rezen? Eski i pou fer zot tou vin sef 1,000 ek sef 100? 
1SA.22.8	Annefe, zot tou, zot in fer konplo kont mwan e personn pa'n enform mwan lo lalyans ant mon garson ek garson Zese. Personn parmi zot pa'n pran pitye pour mwan, ni fer mwan konnen ki mon garson in tourn mon serviter kont mwan pour met mwan dan en pyez parey zot in fer ozordi.”
1SA.22.9	Doeg, en Edomit, ki ti sef bann zonm Sail, ti reponn, “Mon ti war garson Zese vin Nob kot Ahimelek, garson Ahitoub. 
1SA.22.10	Ahimelek ti konsilte SENYER pour li. I ti donn li provizyon ek lepe Golyat, sa Filisten.”
1SA.22.11	Lerwa ti fer apel pret Ahimelek, garson Ahitoub, e tou son fanmir, bann pret ki ti dan lavil Nob. Zot tou, zot ti vin kot lerwa. 
1SA.22.12	Sail ti dir, “Ekout byen, garson Ahitoub.”
1SA.22.12	I ti reponn, “Wi, mon senyer.”
1SA.22.13	Sail ti dir li, “Akoz ou'n fer konplo kont mwan, ou, ek garson Zese? Ou'n donn li dipen ek en lepe, e ou'n konsilte Bondye pour li, pour ki i revolte kont mwan e esey met mwan dan en pyez. Se sa ki zot in fer ozordi.”
1SA.22.14	Ahimelek ti reponn lerwa. “Lekel parmi tou bann ou serviter ki fidel parey David? I zann lerwa, sef son gard personnel e i ganny respekte dan ou pale. 
1SA.22.15	Ozordi, pa premye fwa ki mon'n konsilte Bondye pour li. Mon demann ou pa rann mwan responsab sa zafer, ni personn dan mon fanmir, akoz mon pa ti konn nanryen ladan.”
1SA.22.16	Lerwa ti dir, “Ahimelek! Ou pou mor, ou, ek tou ou fanmir.”
1SA.22.17	Lerwa ti dir avek son bann gard ki ti otour li, “Ale e touy bann pret SENYER, akoz zot osi, zot in ed David; zot ti konnen ki i ti pe sove e zot pa ti fer mwan konnen.”
1SA.22.17	Me bann serviter lerwa pa ti oule met lanmen lo bann pret SENYER pour touy zot. 
1SA.22.18	Alor, lerwa ti dir Doeg, “Ale ou! Touy bann pret.” Doeg, sa Edomit, ti al touy sa bann pret. Sa zour, i ti touy 85 zonm ki port lefod linenn. 
1SA.22.19	I ti masakre tou bann zabitan dan Nob, lavil bann pret. I ti touy zonm koman fanm, zanfan ek pti baba, bef, bourik, mouton ek kabri. I ti touy tou.
1SA.22.20	Enn parmi bann garson Ahimelek, garson Ahitoub, ki ti apel Abiatar, ti sove pour al zwenn David. 
1SA.22.21	Abiatar ti dir David ki Sail in touy bann pret SENYER.
1SA.22.22	David ti dir Abiatar, “Mon ti konnen sa zour, ki Doeg, sa Edomit ti la, ti pou al dir Sail. Annefe, mwan ki'n koz lanmor tou ou fanmir. 
1SA.22.23	Pa per, reste avek mwan, akoz, sa enn ki oule mon lanmor, i oule osi ou lanmor. Avek mwan, ou ava ganny byen proteze.”
1SA.23.1	David ti ganny lenformasyon bann Filisten ti pe atak Keila e zot pe devaste zot rezerv legren. 
1SA.23.2	David ti konsilte SENYER, “Eski mon pou al atak bann Filisten?”
1SA.23.2	SENYER ti reponn li, “Wi, al atak zot e ou ava sov Keila.”
1SA.23.3	Me bann zonm David ti dir li, “Isi dan pei Zida, nou per; ki pou arive, ler nou pou laba Keila, devan larme Filisten.”
1SA.23.4	David ti konsilte SENYER ankor en fwa.
1SA.23.4	SENYER ti dir li, “Desann Keila, akoz mon pou livre bann Filisten dan ou lanmen.” 
1SA.23.5	David ti al Keila avek son bann zonm e atak bann Filisten. Zot ti sezi tou zot bann troupo e donn zot en bon bate. Konmsa ki David ti delivre bann zabitan Keila.
1SA.23.6	Kan Abiatar, garson Ahimelek ti sove pour rezwenn David Keila, i ti'n desann avek son lefod dan lanmen.
1SA.23.7	Ler Sail ti aprann ki David ti'n ariv Keila, i ti dir, “Bondye in livre David dan mon lanmen, akoz i'n fer li pri dan en lavil ki annan baro ek verou.” 
1SA.23.8	Alor, Sail ti ralye tou son bann zonm pour lager; zot ti desann Keila, e anserkle David ek son bann zonm. 
1SA.23.9	David ti aprann tou dimal ki Sail ti pe prepare kont li. I ti dir pret Abiatar, “Anmenn lefod.”
1SA.23.10	David ti dir, “SENYER, Bondye pep Izrael, mwan ou serviter, mon'n tande ki Sail pe prepare pour desann isi pour detri lavil Keila, akoz mwan. 
1SA.23.11	Eski bann zabitan Keila pou livre mwan dan son lanmen? Eski i vre ki Sail pou desann isi parey mon'n tande? SENYER, Bondye pep Izrael, mon sipliy ou, dir mwan.”
1SA.23.11	SENYER ti reponn, “Wi, i pou desann.”
1SA.23.12	David ti demann ankor, “Eski zabitan Keila, pou livre mwan ek mon bann zonm, dan lanmen Sail?”
1SA.23.12	SENYER ti reponn, “Wi, zot pou livre ou dan son lanmen.”
1SA.23.13	Alor, David ek son bann zonm, anviron 600 an tou, ti kit lavil Keila; zot ti ale ziska kot zot ti kapab arive. Sail ti tande ki David in sove Keila. Alor, i ti abandonn sa latak.
1SA.23.14	David ti etabli li dan dezer, dan bann landrwa presipis. Letan ki i ti'n enstal li dan rezyon montanny dezer Zif, tou le zour, Sail ti rod li. Me Bondye pa ti livre dan son lanmen.
1SA.23.15	David ti tande ki Sail ti pe rod li pour touy li. David ti pe reste Horsa, dan dezer Zif. 
1SA.23.16	Alor, Zonatan, garson Sail ti al Horsa kot David. I ti ankouraz li pour met son konfyans dan Bondye. 
1SA.23.17	I ti dir David, “Pa bezwen per; mon papa Sail pa pou reisi ganny ou. Ou ki pou vin lerwa Izrael, e mwan, mon pou vin ou asistan. Mon papa, Sail i konnen li osi.”
1SA.23.18	Tou le de ti fer en lalyans devan SENYER. David ti reste Horsa e Zonatan ti retourn se li.
1SA.23.19	Bann zabitan Zif, ti mont kot Sail Gibea. Zot ti dir li, “David pe kasyet parmi nou dan bann landrwa presipis Horsa, dan bann kolin Hakila, Sid avek dezer. 
1SA.23.20	Alor, si sa i ou lentansyon mon rwa! Desann, e nou, nou ava livre li dan ou lanmen.”
1SA.23.21	Sail ti dir, “SENYER ava beni zot, akoz zot in pran pitye pour mwan. 
1SA.23.22	Mon demann zot ale, al fer sir, landrwa egzakt kot i ete; demande lekel ki'n war li, akoz zot dir mwan ki i tre rize. 
1SA.23.23	Rod byen tou bann landrwa kot in kapab kasyet. Apre, vin war mwan dan landrwa kot nou'n aranze e mon ava desann avek zot. Si i dan sa pei, mon pou fouy teritwar Zida antye, ziska ki mon trouv li.”
1SA.23.24	Zot ti al Zif avan Sail. David ek son bann zonm ti dan dezer Maonn, dan laplenn kote Sid dezer. 
1SA.23.25	Sail ek son bann zonm ti al rod David. Ler David ti ganny lenformasyon, i ti al dan landrwa sakre e reste dan dezer Maonn. Ler Sail ti konnen, i ti pourswiv David dan dezer Maonn. 
1SA.23.26	Sail ti mars lo en kote montanny, tandis ki David ek son bann zonm ti lo lot kote. David ti pe depese pour li sov Sail. Bann zonm Sail ti deza pe anserkle David ek son bann zonm pour atrap zot, 
1SA.23.27	ler en mesaze ti vin dir Sail: Vin vit! Bann Filisten in atak pei. 
1SA.23.28	Sail ti aret pourswiv David, e i ti al lager kont bann Filisten. Pour sa rezon, zot ti apel sa landrwa Ros separasyon. 
1SA.23.29	David ti remonte, e al reste dan rezyon montanny, pre avek Angedi.
1SA.24.1	Kan Sail ti retournen sorti pourswiv bann Filisten, zot ti dir li ki David i dan dezer Angedi. 
1SA.24.2	Sail ti swazir 3,000 zonm elit, parmi Izrael antye. I ti al rod David ek son bann zonm ziska anfas avek Ros kabri sovaz. 
1SA.24.3	I ti ariv kot bann park mouton ek kabri ki ti obor semen e kot ti annan en kavern. Sail ti antre pour fer son bezwen. David ek son bann zonm ti dan fon sa kavern. 
1SA.24.4	Bann zonm David ti dir li, “Ozordi, sa zour in arive ki Bondye ti dir: Mon pou livre ou lennmi dan ou lanmen e ou ava fer avek li, sa ki ou oule.” David ti leve e dousman, i ti koup en bout rob Sail. 
1SA.24.5	Me apre sa, son leker ti konmans bat vit, akoz i ti'n koup rob Sail. 
1SA.24.6	I ti dir son bann zonm, “Zanmen mon pou met lanmen lo mon senyer; zanmen mon pou komet en tel aksyon lo sa zonm ki'n resevwar lonksyon SENYER, akoz, li menm ki'n ganny lonksyon SENYER.”
1SA.24.7	Par sa bann parol, David ti kalme son bann zonm e anpes zot atak Sail. Sail ti sorti dan kavern e kontiny son semen.
1SA.24.8	Apre, David ti sorti dan kavern e kriy deryer Sail, “Mon senyer, lerwa!” Sail ti vir deryer e war David; David ti bese ziska ater, devan li.
1SA.24.9	David ti dir Sail, “Akoz ou sa bann dimoun ki dir: David pe rod fer ou dimal? 
1SA.24.10	Gete ou menm: Ozordi, SENYER ti'n abandonn ou dan mon lanmen, la dan sa kavern. I annan ki ti dir mwan touy ou, me mon pa'n fer li. Mon ti dir: Non, mon pa pou poz lanmen lo mon met, akoz in resevwar lonksyon SENYER. 
1SA.24.11	Gete! Get bout ou rob dan mon lanmen, ou kapab rekonnet e war ki mon napa move lentansyon ni anvi revolte kont ou. Mon pa'n komet sa krim kont ou; pourtan, ou pe rod mwan pour pran mon lavi. 
1SA.24.12	SENYER ki ava sa ziz ant ou ek mwan; SENYER ki pou vanz pour mwan kont ou; me mwan mon pa pou lev mon lanmen kont ou. 
1SA.24.13	Parey en vye proverb i dir: Mesanste i sorti kot bann malfeter. Alor, mwan, mon pa pou lev mon lanmen kont ou. 
1SA.24.14	Lekel ki lerwa pep Izrael in sorti pour atake? Ou pe pourswiv lekel? En lisyen mor! En pis! 
1SA.24.15	SENYER i ava rann lazistis; i ava ziz ant ou ek mwan; li menm i ava gete, i ava pran mon defans; i pou delivre mwan dan ou lanmen.”
1SA.24.16	Ler David ti'n fini dir Sail sa bann parol, Sail ti dir, “Eski sa i vreman ou lavwa, mon garson David?” Sail ti plere asodlarm. 
1SA.24.17	I ti dir David, “Ou pli bon ki mwan, ou'n fer mwan dibyen, tandis ki mwan, mon'n fer ou dimal. 
1SA.24.18	Ou'n montre ozordi ki mannyer ou'n byen azir anver mwan; ou pa'n touy mwan alor ki SENYER ti'n livre mwan dan ou lanmen. 
1SA.24.19	Sa enn ki zwenn son lennmi, eski i les li kontiny trankilman son semen? SENYER ava rekonpans ou pour sa ki ou'n fer pour mwan ozordi. 
1SA.24.20	Aprezan, mon konnen ki ou pou vin lerwa e ki rwayonm Izrael pou reste dan ou lanmen. 
1SA.24.21	Alor, fer sa serman devan SENYER, ki ou pa pou detri mon desandans apre mwan, e ki ou pa pou detri non mon fanmir.”
1SA.24.22	David ti fer sa serman avek Sail. Apre, Sail ti retourn se li. David ti retourn dan son landrwa kasyet.
1SA.25.1	Kan Samyel ti mor, pep Izrael antye ti rasanble pour plere. Zot ti anter li se li, Rama. Apre sa, David ti desann dan dezer Parann.
1SA.25.2	Dan lavil Maonn, ti annan en zonm ki ti travay Karmel. I ti byen ris; i ti posed 3,000 mouton, 1,000 kabri. I ti'n mont Karmel pour al koup lalenn son bann mouton. 
1SA.25.3	Sa zonm ti apel Nabal, son fanm ti apel Abigail. I ti en tre zoli fanm, e entelizan; me Nabal ti en zonm dir e move fon. I ti sorti dan desandans Kaleb.
1SA.25.4	Dan dezer, David ti tande ki Nabal ti pe koup lalenn son bann mouton. 
1SA.25.5	I ti anvoy dis parmi son bann zonm kot Nabal, avek sa mesaz: Al Karmel kot Nabal e fer li konpliman pour mwan. 
1SA.25.6	Dir li: Lape i avek ou ek ou fanmir ek tou sa ki ou posede. 
1SA.25.7	Mon'n tande ki ou pe fer lakoup lalenn. Pandan letan ki ou bann berze ti Karmel avek nou, nou pa'n fer zot okenn ditor e zot pa'n perdi nanryen pandan tou sa letan ki zot ti Karmel. 
1SA.25.8	Demann ou bann serviter e zot ava dir ou. Mon demann ou tret byen mon bann zonm, akoz nou'n vin dan en zour lafet. Alor, donn ou bann serviter ek ou garson David, tou sa ki ou kapab poz lanmen lo la.
1SA.25.9	Kan bann zonm David ti arive, zot ti repet avek Nabal tou sa ki David ti'n dir zot. Apre, zot ti espere. 
1SA.25.10	Nabal ti reponn bann serviter David, “Lekel sa David? Lekel sa garson Zese? I annan, ozordi en kantite lesklav ki sove kot zot met. 
1SA.25.11	Eski mon ava pran mon dipen, mon delo ek mon lavyann ki mon'n prepare pour mon bann zonm ki'n koup lalenn mon bann mouton e donn en bann zans ki mon pa konnen kote zot sorti?”
1SA.25.12	Bann zonm David ti retourn lo menm bor, e ler zot ti arive, zot ti rakont David tou sa ki Nabal ti'n dir. 
1SA.25.13	Alor David ti dir son bann zonm, “Tou dimoun pran son lepe.” Zot ti met zot lepe dan zot sang. David osi ti pran son lepe, e anviron 400 zonm ti swiv li pour al lager; 200 ti reste pour vey bann bagaz.
1SA.25.14	En bann serviter Nabal ti al dir Abigail, fanm Nabal, “David in anvoy bann mesaze sorti dan dezer, pour al dir bonzour nou met ki'n mal resevwar zot. 
1SA.25.15	Pourtan, sa bann zonm in byen bon anver nou; zot pa'n fer nou okenn ditor; nou pa'n perdi nanryen pandan tou sa letan ki nou ti avek zot dan lakanpanny. 
1SA.25.16	Zot ti koman en miray proteksyon otour nou, lizour koman aswar, toultan ki nou ti la avek zot, pour gard nou troupo. 
1SA.25.17	Aprezan, gete ou menm, ki fodre fer. Akoz en gro maler pou tonm lo nou met. Sa zonm i san moral e pa kapab koz avek li.”
1SA.25.18	Deswit, Abigail, ti pran 200 dipen, de sak diven, senk mouton pare pour roti, senk mezir lagrenn griye, 100 pake rezen sek, 200 pake fig sek. I ti met tou lo bann bourik. 
1SA.25.19	I ti dir son bann serviter, “Pas devan e mon ava swiv zot.” I pa ti dir nanryen son mari, Nabal. 
1SA.25.20	Abigail ti mont lo en bourik e desann dan semen lo kote montanny. David ek son bann zonm ti pe desann dan son direksyon e zot ti ariv anfas avek kanmarad. 
1SA.25.21	David ti'n fek dir dan li menm: Dan dezer, mon'n vey lo tou sa ki sa zonm i posede, san ki i'n perdi nanryen; me li, i'n rann mwan dimal pour dibyen. 
1SA.25.22	Mon demande ki SENYER i pini mwan, si demen bomaten, mwan David, mon les en sel zonm vivan dan fanmir Nabal.
1SA.25.23	De ki Abigail ti war David, i ti degaze pour desann lo son bourik e tonm lafas ater devan David. 
1SA.25.24	I ti zet li dan lipye David. I ti dir li, “Mwan ki annan tor, mon senyer! Permet mwan koz avek ou e ekout sa ki mon annan pour dir ou. 
1SA.25.25	Pa port atansyon avek sa move zonm, Nabal. Son non i ale avek li; i fou, vreman fou. Vreman, mwan, mon pa ti war sa bann zonm ki ou ti'n anvoye. 
1SA.25.26	Aprezan, par lavi SENYER e par ou prop lavi, pour ou prop byen, SENYER ki'n anpes ou vers disan pour vanze. Mon demande ki ou bann lennmi, bann ki oule fer ou dimal, i pas parey Nabal. 
1SA.25.27	Mon demann ou aksepte sa kado ki mon'n anmennen pour partaz avek ou bann zonm. 
1SA.25.28	Aprezan, pardonn mwan mon fot. Mon sir ki SENYER pou fer ou fanmir renny pour touzour, akoz ou pe fer lager pour SENYER. Mon swete ki personn pa trouv okenn defo dan ou pandan tou ou lavi. 
1SA.25.29	Si en dimoun i pourswiv ou e rod touy ou, SENYER ou Bondye, ava gard ou lavi presyezman. Me i ava zet lavi ou bann lennmi lwen, konmsi en ros dan en fles. 
1SA.25.30	Ler SENYER in akonpli tou sa bann bon keksoz ki ou'n promet konsernan mon SENYER e i ava'n etabli ou koman sef lo pep Izrael, 
1SA.25.31	mon senyer pa pou sagren, ni santi en konsyans koupab pour vanzans ki i'n fer, e disan ki i'n fer koule san rezon. Ler SENYER ava'n fer dibyen anver mon senyer, ou ava mazin, mwan.”
1SA.25.32	David ti dir Abigail, “Mon remersye SENYER, Bondye pep Izrael pour anvoy ou devan mwan ozordi. 
1SA.25.33	Mon remersye ou pour ou desizyon saz pour anpes mwan komet sa krim e pran vanzans dan mon prop lanmen. 
1SA.25.34	Vreman, mon fer sa serman par SENYER, Bondye pep Izrael ki vivan, ki'n anpes mwan fer ou dimal. Si ou pa ti'n vin kot mwan deswit, demen bomaten Nabal pa ti pou annan en sel zonm vivan.”
1SA.25.35	Apre, David ti aksepte tou sa ki Abigail ti'n anmennen pour li. I ti dir, “Retourn kot ou anpe. Mon'n ekout ou e mon'n byen akey ou.”
1SA.25.36	Ler Abigail ti ariv kot Nabal, ti annan en festen rwayal kot li. I ti dan lazwa e konpletman sou. Alor, i pa ti dir li nanryen ziska bomaten. 
1SA.25.37	Lannmen, ler Nabal ti'n desoule, son fanm ti rakont li tou sa ki ti'n pase. Nabal ti ganny en sok, e i ti ganny en latak leker. 
1SA.25.38	Dis zour plitar, SENYER ti donn li en lot latak, e i ti mor. 
1SA.25.39	Ler David ti aprann lanmor Nabal, i ti dir, “Mon remersye SENYER ki vanz pour mwan kont bann lensilt Nabal. I'n anpes mwan fer sa ki mal, e i'n fer bann mesanste Nabal retonm lo son prop latet.”
1SA.25.39	Apre sa, David ti anvoy demann Abigail si i ava aksepte marye avek li.
1SA.25.40	Son bann serviter ti ariv Karmel, kot Abigail. La sa ki zot ti dir li, “David in anvoy nou sers ou pour fer ou vin son fanm.” 
1SA.25.41	Abigail ti leve, prostern lafas ater devan zot. I ti dir, “Mon ou servant; mon pou vin en lesklav pour lav lipye bann serviter mon senyer.” 
1SA.25.42	Deswit, Abigail ti leve, mont lo en bourik. Akonpannyen par son senk servant, i ti swiv bann mesaze David, e i ti vin fanm David.
1SA.25.43	David ti'n deza marye avek Ahinoanm ki sorti Zizreel. Alor, i ti annan li de fanm. 
1SA.25.44	Sail ti'n fer son fiy Mikal premye fanm David, marye avek Palti, garson Lais ki sorti Galim.
1SA.26.1	Bann zabitan Zif ti al kot Sail, Gibea. Zot ti dir li, “David pe kasyet dan bann kolin Hakila pre laplenn dezer.”
1SA.26.2	Alor, Sail ti desann dan direksyon dezer Zif, avek 3,000 zonm elit, ki i ti'n swazir parmi pep Izrael, pour al rod David. 
1SA.26.3	Sail ti etabli son kan dan bann kolin Hakila, obor semen. Dan sa letan, David ti pe reste dan dezer. Ler i ti tande ki Sail ti pe pourswiv li ziska dan dezer, 
1SA.26.4	David ti anvoy son bann zonm espyonnen. Konmsa, i ti konnen ki vreman Sail ti'n arive. 
1SA.26.5	Alor, David ti desann dan landrwa kot Sail ti pa kanpe. I ti trouv landrwa egzakt kot Sail ek Abner, garson Ner, komandan son larme, ti pe dormi. Sail ti pe dormi dan milye kan avek tou son larme otour li. 
1SA.26.6	David ti demann avek Ahimelek, en Hitit ek Abisai, garson Zerouya, frer Zoab, “Lekel ki oule desann avek mwan kot Sail dan kan?”
1SA.26.6	Abisai ti reponn, “Mwan, mon ava al avek ou.” 
1SA.26.7	Alor, David ek Abisai ti desann dan lannwit, dan kan kot bann zonm Sail. Sail ti pe dormi dan milye kan avek son lans pike dan later obor son latet. Abner ek son bann zonm ti pe dormi otour li.
1SA.26.8	Abisai ti dir David, “Ozordi Bondye in livre ou lennmi dan ou lanmen. Les mwan klout li dan later avek en sel kou mon lans; mon pa pou bezwen tap en dezyenm kou.”
1SA.26.9	Me David ti dir Abisai, “Pa bezwen touy li. Lekel ki kapab port lanmen lo sa enn ki SENYER in konsakre, san ganny pini?”
1SA.26.10	David ti dir, “Par SENYER ki vivan! SENYER menm ki pou pini li; swa i ava mor kan son letan i arive, ouswa i ava mor dan lager. 
1SA.26.11	Me SENYER ava pini mwan, si mon met lanmen lo sa enn ki SENYER in konsakre. Aprezan, mon demann ou pran sa lans ki pre avek son latet ek sa gargoulet delo e annou ale.”
1SA.26.12	Alor, David ti pran lans ek gargoulet delo ki ti obor son latet, e zot ti ale. Personn pa ti war zot, personn pa ti konnen, personn pa ti reveye. Zot tou, zot ti pe dormi. Annefe, SENYER ti'n fer zot tonm dan en profon sonmey.
1SA.26.13	David ti travers lot kote vale e grenp lo latet en kolin. En bon distans ti separ zot. 
1SA.26.14	David ti kriy avek bann zonm e ver Abner, garson Ner, “Ou pa reponn mwan, Abner?”
1SA.26.14	Abner ti reponn, “Lekel ki pe kriy avek lerwa?”
1SA.26.15	David ti dir Abner, “Pa ou en zonm? Napa personn koman ou parmi pep Izrael antye. Akoz ou pa ti vey lo senyer lerwa? En dimoun parmi lepep ti vin touy lerwa. 
1SA.26.16	Sa ki ou'n fer la pa byen. Lo lavi SENYER! Ou, avek ou bann zonm, zot merit lanmor, akoz zot pa'n vey zot met, sa enn ki SENYER in konsakre. Rode oli lans lerwa ek son gargoulet delo ki ti obor son latet.”
1SA.26.17	Sail ti rekonnet lavwa David. I ti demande, “David, mon garson! Sa pa ou lavwa?”
1SA.26.17	David ti reponn, “Wi, mon senyer, mon rwa. Mwan sa!” 
1SA.26.18	David ti azoute, “Akoz, mon senyer pe pourswiv mwan! Ki mon'n fer ou? Pour ki mal mon koupab? 
1SA.26.19	Aprezan, mon senyer, mon rwa, mon demann ou ekout mwan. Si SENYER ki'n anvoy ou kont mwan, alor, mon demann li pour aksepte en lofrann. Me si zonm ki pe fer sa, SENYER i ava pini zot. Zot in sas mwan e fer mwan perdi mon par dan patrimwann ki SENYER in donn nou. Zot pe dir mwan: Al kot en lot bondye. 
1SA.26.20	Alor, pa les mwan mor lwen avek prezans SENYER. Lerwa Izrael in sorti avek en larme pour al rod en pti pis, konmsi i pe al lasas en perdri dan montanny.”
1SA.26.21	Sail ti dir, “Mon'n mal azir! Retournen David, mon garson. Mon pa pou esey fer ou dimal ankor. Ou konsider mon lavi presye ozordi. Mwan, mon'n azir koman en fou; mon'n fer en gran fot.”
1SA.26.22	David ti reponn, “La lans lerwa. Anvoy enn bann zennzan vin pran. 
1SA.26.23	SENYER ava rekonpans sakenn dapre son lazistis ek son fidelite. SENYER ti'n livre ou dan mon lanmen ozordi; me mwan, mon pa'n oule poz lanmen lo sa enn ki SENYER in konsakre. 
1SA.26.24	Parey ou lavi ti annan en gran valer pour mwan, ozordi, mon lavi osi ava annan en gran valer devan SENYER e i ava delivre mwan dan tou maler.”
1SA.26.25	Sail ti dir David, “Mon garson David! Bondye ava beni ou. Dan tou sa ki ou pou antreprann, ou pou reisi.” David ti kontiny son semen, e Sail ti retourn se li.
1SA.27.1	David ti dir dan li menm: En zour ou lot, mon pou mor par lanmen Sail. Meyer keksoz mon kapab fer, se sove e al dan pei bann Filisten. Konmsa, Sail ava aret rod mwan partou dan teritwar Izrael; konmsa, mon ava kapab sape. 
1SA.27.2	Alor, David avek son 600 zonm, ti al kot Akis, garson Maok, lerwa Gat. 
1SA.27.3	David avek son bann zonm ti al enstal zot Gat, kot Akis. Sak zonm ti annan son fanmir avek li; David ti annan son de fanm: Ahinoanm, ki sorti Zizreel ek Abigail, vev Nabal, ki sorti Karmel. 
1SA.27.4	Ler Sail ti aprann ki David in sove e al Gat, i ti aret rod li.
1SA.27.5	David ti dir Akis, “Si ou krwar ou kapab fer mwan konfyans, permet mwan trouv en landrwa dan lakanpanny, kot mon ava enstal mwan. Akfer mwan, ou serviter, mon bezwen kontinyen reste se ou, dan lavil rwayal?”
1SA.27.6	Alor, Akis ti donn li lavil Siklag. Depi sa zour, sa lavil in reste pour bann lerwa Zida. 
1SA.27.7	David ti reste parmi bann Filisten pandan enn an e kat mwan.
1SA.27.8	David ek son bann zonm ti monte e al atak bann Gesourit, bann Girzit ek bann Amalesit, ki depi toultan ti reste dan sa rezyon, ant Sour ek Lezip. 
1SA.27.9	David ek son bann zonm ti al fer bann latak; zot pa ti kit personn vivan, ni zonm, ni fanm. Zot ti anmenn tou mouton, bef, kabri, bourik, samo ek lenz; apre, zot ti retourn kot Akis. 
1SA.27.10	Ler Akis ti demann David, kote i'n al fer bann latak ozordi? David ti reponn: Dan en rezyon Zida, dan Negev; oubyen: Dan en rezyon Yerameel; oubyen ankor: Dan rezyon bann Kainit. 
1SA.27.11	David pa ti kit ni zonm, ni fanm vivan pour li pa anmenn personn Gat. Annefe, i ti dir dan li menm: Konmsa, zot pa pou kapab rakonte e dir: La sa ki David in fer. Sa ti son mannyer azir pandan tou letan ki i ti reste parmi bann Filisten. 
1SA.27.12	Akis ti annan konfyans dan David, e i ti mazinen dan li menm: David in fer lennmi parmi son prop pep Izrael; e i reste mon zonm pour touzour.
1SA.28.1	Dan sa lepok, bann Filisten ti'n rasanble zot bann troup e ti'n form en larme pour al lager kont pep Izrael. Akis ti dir David, “Byensir, ou avek ou bann zonm pou lager ansanm avek mwan.”
1SA.28.2	David ti reponn Akis, “Ou ti devre konnen sa ki mon devre fer.”
1SA.28.2	Akis ti dir, “Mon pou fer ou vin mon gard personnel pour lavi.”
1SA.28.3	Samyel ti'n mor, e pep Izrael antye ti plere, e zot ti'n anter li dan son lavil Rama. Sail ti'n fer disparet tou bann deviner ek bann ki envok lespri.
1SA.28.4	Bann Filisten ti'n rasanble e etabli zot kan dan Sounenm, tandis ki Sail ti rasanble pep Izrael Gilboa. 
1SA.28.5	Kan Sail ti war kan bann Filisten, i ti per; son leker ti tranble bokou. 
1SA.28.6	Sail ti konsilte SENYER, me SENYER pa ti reponn li, ni par rev, ni par Ourim, ni par bann profet.
1SA.28.7	Sail ti dir son bann zofisye, “Rod mwan en fanm ki envok dimoun mor, pour mwan al konsilte avek li.”
1SA.28.7	Zot ti dir li “I annan en fanm ki envok dimoun mor Andor.” 
1SA.28.8	Alor, Sail ti degiz li dan en lenz diferan. I ti pran de zonm avek li. Zot ti ariv pandan lannwit kot sa fanm. Sail ti dir li, “Mon demann ou envok en mor pour mwan, e fer monte sa enn ki mon pou dir ou.”
1SA.28.9	Sa fanm ti dir li, “Sirman ou konnen sa ki Sail in fer. I'n fer disparet tou bann ki envok bann lespri bann mor dan sa pei. Akoz ou oule met mwan dan en latrap e koz mon lanmor.”
1SA.28.10	Sail ti fer en serman dan non SENYER: Lo SENYER ki vivan, ou pa pou ganny pini pour sa zafer.
1SA.28.11	Alor, sa fanm ti demann li, “Lekel ou oule mon fer monte?”
1SA.28.11	I ti reponn, “Fer monte Samyel.”
1SA.28.12	Ler sa fanm ti war Samyel, i ti kriy byen for, “Akoz ou'n tronp mwan? Ou menm Sail.”
1SA.28.13	Lerwa ti dir, “Pa per, dir mwan ki ou war.”
1SA.28.13	Sa fanm ti dir, “Mon war en fantonm ki pe sorti dan later.”
1SA.28.14	I ti demande, “Koman i ete?”
1SA.28.14	Sa fanm ti reponn, “I en vyeyar dan en long rob pe monte.”
1SA.28.14	Sail ti konpran ki sa ti Samyel; i ti tonm ater, prosternen devan li. 
1SA.28.15	Samyel ti demann Sail, “Akoz ou'n deranz mwan, e fer mwan monte?”
1SA.28.15	Sail ti dir, “Mon dan gran problenm. Bann Filisten pe lager avek mwan, e Bondye in rezet mwan. I nepli reponn mwan, ni par lentermedyer bann profet, ni dan rev. Alor, mon'n apel ou pour mwan konnen ki fodre mon fer.”
1SA.28.16	Samyel ti dir, “Akoz ou'n vin konsilte mwan, la ki SENYER in abandonn ou e vin ou lennmi? 
1SA.28.17	SENYER in fer sa ki i'n predir par mwan. SENYER in aras ou rwayonm e in donn David. 
1SA.28.18	Akoz ou pa'n obei lord SENYER e montre son lakoler kont bann Amalesit, ozordi, SENYER in tret ou konmsa. 
1SA.28.19	SENYER pou abandonn ou ek pep Izrael dan lanmen bann Filisten, e demen, ou, avek ou bann garson, zot pou avek mwan. SENYER pou osi livre Izrael dan lanmen bann Filisten.”
1SA.28.20	Deswit, Sail ti tonm ater tou son longer an tranblan avek lafreyer, akoz parol Samyel. I ti napa lafors, akoz i pa ti'n manze depi lavey. 
1SA.28.21	Ler sa fanm ti vin get Sail e remarke ki i ti dan en gran lafreyer, i ti dir li, “Ou servant in obei ou. Mon'n riske mon lavi pour fer tou sa ki ou'n demann mwan. 
1SA.28.22	Aprezan, ekout mwan, e les mwan donn ou en pe manze, pour ou ganny lafors, e kontiny ou semen.”
1SA.28.23	Sail ti refize. I ti dir, “Non, mon pa pou manze.” Me son bann zonm osi ti fors li e i ti aksepte. I ti leve e asiz lo lili. 
1SA.28.24	Sa fanm ti touy en zenn bef dan park. I ti depese pour touy li. I ti pran en pe lafarin ki i ti petri e kwi dipen san lelven. 
1SA.28.25	I ti servi Sail avek son bann zonm ki ti manze. Apre, zot ti ale sa menm swar.
1SA.29.1	Bann Filisten ti rasanble tou zot bann troup Afek, e Izrael ti etabli zot kan pre kot en pti larivyer Zizreel. 
1SA.29.2	Ler bann komandan Filisten ti avanse avek bann sef 100 ek sef 1,000, David ek son bann zonm ti deryer avek Akis. 
1SA.29.3	Bann komandan Filisten ti demande, “Ki sa bann Ebre pe fer la?”
1SA.29.3	Akis ti dir bann sef Filisten, “Sa David, ki ti serviter Sail, lerwa Izrael. I annan plizyer lannen depi ki i avek mwan, depi ki i'n kit Sail, ziska ozordi, mon pa'n trouv nanryen mal kont li.”
1SA.29.4	Me bann komandan Filisten ti ankoler kont Akis. Zot ti dir li, “Fer sa zonm retourn dan lavil ki ou'n donn li. Fodre pa ki i vin avek nou. I kapab tourn kont nou dan lager. Meyer fason pour li reganny konfyans son senyer, se an touyan nou bann zonm. 
1SA.29.5	Pa li menm sa David pour ki dimoun ti danse e sante:
1SA.29.5	Sail in touy bann mil;
1SA.29.5	David bann dizenn milye!”
1SA.29.6	Alor, Akis ti apel David. I ti dir li, “Lo lavi SENYER, ou en zonm drwat e mon ti pou kontan fer ou pran par dan lager avek mon larme. Depi ki ou'n ariv kot mwan ziska ozordi, mon pa'n trouv nanryen mal avek ou, me lezot komandan pa dakor avek ou. 
1SA.29.7	Aprezan, retourn anpe e pa fer nanryen pour eksit lakoler sa bann komandan Filisten.”
1SA.29.8	David ti demann Akis, “Me ki mon'n fer? Ki ou war kont mwan depi ki mon kot ou? Akoz mon pa kapab al lager kont bann lennmi mon senyer lerwa?”
1SA.29.9	Akis ti reponn David, “Mon konnen ki ou'n fer mwan plezir parey en mesaze Bondye. Me sa bann komandan Filisten in dir: Fodre pa ki i vin dan lager ansanm avek nou. 
1SA.29.10	Aprezan, lev granmaten; pran tou bann zonm ki'n vin isi avek ou, e ale de ki lizour i fer.” 
1SA.29.11	Alor, David ek son bann zonm ti leve granmaten e retourn dan pei bann Filisten. Kanta bann Filisten, zot ti mont Zizreel.
1SA.30.1	Trwa zour apre ki David ti'n ariv Ziklag avek son bann zonm, bann Amalesit ti'n fer en lenvazyon dan Negev e dan Ziklag, ki zot ti detri e brile. 
1SA.30.2	Zot ti'n fer prizonnyen bann fanm, tou bann zabitan, gran koman pti. Zot pa ti'n touy personn, me zot tou ti ganny anmennen, ler zot ti ale. 
1SA.30.3	Ler David ek son bann zonm ti ariv dan lavil, zot ti trouv lavil brile, e zot bann fanm, bann garson ek bann fiy ti'n ganny pran prizonnyen. 
1SA.30.4	Alor, David ek tou lepep ki ti avek li ti plere, ziska ki zot ti nepli annan lafors pour plere. 
1SA.30.5	Bann fanm David, Ahinoanm ki sorti Zizreel ek Abigail, vev Nabal sorti Karmel, ti'n osi ganny pran prizonnyen. 
1SA.30.6	David ti dan en gran tourman, akoz lepep ti pe mazin saboul li akoud ros. Zot tou, zot ti bokou ankoler, sakenn pour son bann garson e bann fiy. Me David ti repran kouraz e met son konfyans dan SENYER, son Bondye. 
1SA.30.7	David ti dir pret Abiatar, garson Ahimelek, “Anmenn mwan lefod.”
1SA.30.7	Abiatar ti anmenn lefod kot David. 
1SA.30.8	David ti konsilte SENYER e demande, “Si mon pourswiv sa troup, eski mon pou zwenn zot?”
1SA.30.8	SENYER ti reponn li, “Pourswiv zot; ou ava zwenn zot e delivre bann prizonnyen.” 
1SA.30.9	Alor, David ti konmans marse avek son 600 zonm e zot ti ariv kot pti larivyer Besor, kot bann ki ti'n reste deryer, ti'n arete. 
1SA.30.10	David avek 400 zonm ti kontinyen pourswiv lennmi; me 200 zonm ti tro fatige pour kontinyen.
1SA.30.11	Zot ti trouv en Ezipsyen dan laplenn e zot ti anmenn li kot David. Zot ti donn li keksoz pour manze e bwar. 
1SA.30.12	Zot ti donn li en pake fig ek de pake rezen sek. I ti manze, e i ti reganny lafors, akoz i pa ti'n manze ni bwar depi trwa zour. 
1SA.30.13	David ti demann li, “Lekel ou met, e kote ou sorti?”
1SA.30.13	I ti reponn, “Mon en garson Ezipsyen, lesklav en Amalesit; mon met in abandonn mwan akoz mon ti tonm malad, i annan trwa zour. 
1SA.30.14	Nou ti fer en latak dan teritwar bann Keretit, dan teritwar Zida, e dan teritwar bann Kalebit, dan Negev. Nou'n met dife dan Siklag.”
1SA.30.15	David ti demann li, “Eski oule kondwir mwan kot sa troup?”
1SA.30.15	I ti reponn li, “Fer serman devan Bondye, ki ou pa pou fer touy mwan, e ki ou pa pou livre mwan dan lanmen mon met. Alor, mon ava kondwir ou kot sa troup.”
1SA.30.16	Alor, sa Ezipsyen ti gid David. Bann Amalesit ti'n enstal zot partou dan sa pei. Zot pe manze, bwar e fer lafet, akoz sa kantite piyaz lager ki zot ti'n pran dan pei bann Filisten e dan pei Zida. 
1SA.30.17	David ti atak zot, e bat zot depi bomaten ziska lannmen swar. Personn pa ti sape, eksepte 400 zennzan ki ti reisi sove lo samo. 
1SA.30.18	David ti reganny tou sa ki bann Amalesit ti'n pran; i ti reisi repran son de fanm. 
1SA.30.19	Personn pa ti manke, ni pti, ni gran, ni garson, ni fiy; nanryen pa ti manke dan tou sa ki zot ti'n pran; David ti retourn avek tou. 
1SA.30.20	David ti osi pran tou bann troupo; bann berze ki ti pe anmenn troupo ti dir: Sa piyaz lager ki David in pran.
1SA.30.21	David ti ariv kot sa 200 zonm ki, akoz zot ti tro fatige pour swiv, ti'n reste kot larivyer Besor. Zot ti sorti pour al zwenn David ek bann zonm ki ti avek li. David ti apros zot e demann zot nouvel. 
1SA.30.22	Tou sa bann move zonm, san moral, parmi bann ki ti'n al avek David, ti dir, “Sa bann zans pa pou partisip dan sa ki nou'n repran, akoz zot pa ti vin avek nou. Sak zonm ava ganny zis son fanm ek son bann zanfan, e ale.”
1SA.30.23	Me David ti dir, “Mon bann frer! Pa fer en keksoz parey, avek sa ki SENYER in donn nou; i'n protez nou e in livre dan nou lanmen sa troup ki ti'n mont kont nou. 
1SA.30.24	Lekel ki pou donn zot rezon dan sa zafer? Par pour bann ki'n desann pour al lager, i devre parey par pour sa bann ki'n reste pour vey bagaz: Zot ava partaze.”
1SA.30.25	Depi sa zour, sa ti vin en lalwa e en regleman pour pep Izrael. 
1SA.30.26	Ler David ti ariv Siklag, i ti anvoy en par sa ki i ti'n anmennen kot son bann zanmi, bann ansyen dan Zida. I ti dir, “La en prezan pour zot dan sa ki nou'n pran avek bann lennmi SENYER.”
1SA.30.27	David ti anvoy en par pour bann ansyen dan lavil partou kot li ek son bann zonm ti'n traverse: Betel, Sid Ramot, Yatir; 
1SA.30.28	dan Aroer, Sifmot ek Estemoa; 
1SA.30.29	dan Rakal ek lavil Yeramelit ek bann Kainit; 
1SA.30.30	dan Horma, Bor-Asann, Atak, 
1SA.30.31	ek Hebron, ek tou bann landrwa kot zot in pase.
1SA.31.1	Bann Filisten ti lager kont pep Izrael ki ti bezwen sove pour zot sape e bokou bann zonm Izrael ti ganny touye lo montanny Gilboa. 
1SA.31.2	Bann Filisten ti pourswiv byen pre Sail ek son bann garson; zot ti touy Zonatan, Abinadab ek Malki-Soua, bann garson Sail. 
1SA.31.3	Konba ti viz ver Sail; bann tirer fles ti reisi ganny Sail, e bles li seryezman. 
1SA.31.4	Sail ti dir son porter zarm, “Tir ou lepe, e touy mwan, pour ki bann Filisten non sirkonsi pa touy mwan, oubyen boufonn mwan.”
1SA.31.4	Me son porter zarm pa ti aksepte; i ti per en kantite. Alor, Sail ti pran son prop lepe, e zet li lo la. 
1SA.31.5	Ler porter zarm ti war ki Sail ti'n mor, li osi i ti zet son lekor lo son lepe, e i ti mor avek li. 
1SA.31.6	Sail ti mor ansanm avek son trwa garson, son porter zarm ek son bann zonm; zot tou ti mor menm zour. 
1SA.31.7	Ler serten bann zabitan Izrael lo en kote vale ek bann lo lot kote larivyer Zourden ti tande ki larme Izrael ti'n sove e ki Sail ek son bann garson ti'n mor, zot osi, zot ti abandonn zot lavil e sove. Bann Filisten ti vin etabli zot dan sa bann lavil.
1SA.31.8	Lannmen, bann Filisten ti vin depouy bann mor. Zot ti dekouver lekor Sail ek son trwa garson ki ti'n mor lo montanny Gilboa. 
1SA.31.9	Zot ti koup latet Sail, e pran son bann zarm. Apre, zot ti anvoy bann mesaze atraver pei Filisten, anons sa nouvel dan tou bann tanp zot bondye etranze e parmi popilasyon. 
1SA.31.10	Zot ti depoz bann zarm Sail dan tanp Astarte, e kros son kadav anpandan avek miray Bet-Seann.
1SA.31.11	Ler bann zabitan Yabes-Galaad ti tande sa ki bann Filisten ti'n fer avek Sail, 
1SA.31.12	bann zonm vayan ti mars tou lannwit ziska Bet-Seann. Zot ti fer desann lekor Sail ek son bann garson depi miray Bet-Seann, retourn Yabes, e bril zot. 
1SA.31.13	Zot ti pran tou bann lezo e anter anba en pye tamaris dan Yabes. Zot ti fer en zenn pandan set zour.
2SA.1.1	Apre lanmor Sail, David ki ti'n fini bat bann Amalesit, ti'n retourn Siklag depi de zour. 
2SA.1.2	Trwazyenm zour, en zonm, sorti dan kan Sail, ti ariv kot li avek lenz tou desire, e son latet kouver avek lapousyer. Arivan kot David, i ti tonm ater e prostern devan li. 
2SA.1.3	David ti demann li, “Kote ou sorti?”
2SA.1.3	I ti reponn, “Mon'n sove dan kan Izrael.”
2SA.1.4	David ti dir, “Rakont mwan sa ki'n arive.”
2SA.1.4	I ti dir, “Larme Izrael in sove pandan batay. En kantite zonm in mor, Sail ek son garson Zonatan osi in mor.”
2SA.1.5	David ti demann avek sa zonm ki ti'n anmenn sa nouvel, “Ki mannyer ou fer pour konnen ki Sail ek son garson Zonatan in mor?”
2SA.1.6	Sa zonm ti reponn, “Mon ti lo montanny Gilboa; e mon ti war Sail zet son lekor lo son lans. I ti'n ganny kwense par bann solda lennmi lo seval. 
2SA.1.7	I ti vire, e i ti war mwan. I ti apel mwan. Mon ti reponn: Wi?”
2SA.1.8	I ti demann mwan, “Ou ki ou?”
2SA.1.8	Mon ti reponn, “Mon en Amalesit.”
2SA.1.9	Alor i ti dir mwan, “Vin isi e touy mwan. Mon pe soufer en kantite, menm si mon paret byen.”
2SA.1.10	Alor mon ti aprose, e mon ti touy li, akoz mon ti asire ki i pa ti pou viv apre son defet. Mon ti pran son kouronn ki ti lo son latet ek en brasle ki ti lo son lebra, e mon'n anmenn kot ou, mon senyer.
2SA.1.11	David ek son bann zonm ki ti avek li ti desir zot lenz. 
2SA.1.12	Zot ti plere e zene ziska aswar pour Sail ek son garson Zonatan, e pour pep SENYER, pep Izrael, ki'n mor par lepe. 
2SA.1.13	David ti demann sa zonm ki'n anmenn nouvel, “Kote ou sorti?”
2SA.1.13	I ti dir, “Mwan, garson en Amalesit ki reste isi.”
2SA.1.14	David ti demann li, “Ou pa ti per pour ou donn lanmor sa ki SENYER in swazir koman lerwa?” 
2SA.1.15	David ti apel enn son bann serviter e dir li: Touy li. Sa serviter ti pik sa Amalesit e touy li. 
2SA.1.16	David ti dir li, “Ou responsab ou prop lanmor; par ou prop labous, ou'n akiz ou ler ou ti dir: Mwan ki'n touy lerwa ki SENYER in swazir.”
2SA.1.17	David ti sant sa kantik lo Sail ek son garson Zonatan. 
2SA.1.18	I ti demande ki zot ansenny sa kantik bann zabitan Zida. Sa in ganny ekri dan liv kantik: Zis.
2SA.1.19	Izrael! Ou bann gerye elit in ganny detri lo ou montanny!
2SA.1.19	Akoz ou bann ero in tonbe?
2SA.1.20	Pa anons sa dan pei Gat;
2SA.1.20	pa pibliy sa nouvel dan bann semen Askelonn
2SA.1.20	pour ki bann fiy Filisten, pa rezouir,
2SA.1.20	e ki fiy bann non sirkonsi pa fet laviktwar.
2SA.1.21	Montanny Gilboa!
2SA.1.21	Mon demande ki pa tonm ni laroze, ni lapli lo ou;
2SA.1.21	ki ou plantasyon pa prodwir okenn legren!
2SA.1.21	Lanmenm kot bann boukliye bann konbatan,
2SA.1.21	ti ganny kouver avek laont.
2SA.1.21	Boukliye Sail pa pou zanmen ganny frote ankor avek delwil.
2SA.1.22	Devan disan bann blese, devan lagres bann konbatan,
2SA.1.22	fles Zonatan pa'n zanmen rekile,
2SA.1.22	e lepe Sail pa'n zanmen retourn lanmen vid.
2SA.1.23	Sail ek Zonatan ti kontan kanmarad ler zot ti vivan;
2SA.1.23	lanmor pa'n separ zot.
2SA.1.23	Zot ti pli rapid ki leg, pli for ki lyon.
2SA.1.24	Bann fiy Izrael! Plere pour Sail.
2SA.1.24	I ti donn zot zoli lenz, e orn zot rob avek lor.
2SA.1.25	Akoz ou bann ero in tonbe?
2SA.1.25	Zonatan in mor dan ou bann kolin!
2SA.1.26	Zonatan mon frer! Akoz ou, mon dan gran douler!
2SA.1.26	Ou ti mon meyer zanmi,
2SA.1.26	ou lanmour pour mwan ti vreman gran,
2SA.1.26	pli gran ki lanmour en fanm.
2SA.1.27	Akoz ou bann ero in tonbe?
2SA.1.27	Bann zarm lager in ganny detri!
2SA.2.1	Apre sa, David ti demann SENYER, “Eski mon ava mont dan enn bann lavil Zida?”
2SA.2.1	SENYER ti reponn, “Wi, monte!”
2SA.2.1	David ti demann ankor, “Dan lekel lavil mon pou monte?”
2SA.2.1	SENYER ti reponn, “Hebron.” 
2SA.2.2	David ti monte avek son de fanm, Ahinoanm, en Zizreelit, ek Abigail, vev Nabal, en Karmelit. 
2SA.2.3	David ti anmenn osi tou bann zonm ki ti avek li, avek zot fanmir. Zot tou, ti reste dan lavil Hebron. 
2SA.2.4	Bann zabitan Zida ti vin kot David; zot ti konsakre li pour fer li lerwa pep Zida.
2SA.2.4	David ti ganny nouvel ki bann zabitan Yabes dan Galaad ti'n anter Sail. 
2SA.2.5	I ti anvoy bann mesaze kot bann zabitan Yabes dan Galaad pour dir zot, “SENYER ava beni zot, akoz zot in montre zot labonte anver Sail, zot met, e zot in anter li. 
2SA.2.6	Aprezan, SENYER ava montre son bonte ek son fidelite anver zot! Mwan osi mon pou fer zot dibyen, akoz zot in byen azir. 
2SA.2.7	Alor, pran kouraz, azir koman bann zonm brav; zot met, Sail, in mor, e bann zabitan Zida in konsakre mwan koman zot lerwa.”
2SA.2.8	Sepandan, Abner, garson Ner, komandan larme Sail, ti pran Isboset, garson Sail, e anmenn li Mahanaim.
2SA.2.9	La, zot ti proklanm li lerwa pour sa bann rezyon: Galaad, Aser, Zizreel, Efraim, Benzamen e Izrael antye. 
2SA.2.10	Isboset, garson Sail, ti annan 40 an ler i ti vin lerwa Izrael, e i ti rennyen pandan 2 an. Zis pep Zida ki ti aksepte David. 
2SA.2.11	David ti gouvern pep Zida dan Hebron pandan set an edmi.
2SA.2.12	Abner, garson Ner, ek bann zonm Isboset, garson Sail, ti kit Mahanaim e al dan direksyon Gabaon, pour al lager. 
2SA.2.13	Zoab, garson Serouya ek bann zonm David ti osi sorti pour al lager. Zot ti zwenn kanmarad pre avek lak Gabaon, kot zot ti pran pozisyon, sakenn lo en kote lak. 
2SA.2.14	Alor, Abner ti dir Zoab, “Mon propoze ki nou fer bann zennzan fer en konpetisyon lager devan nou.”
2SA.2.14	Zoab ti reponn, “Dakor!” 
2SA.2.15	Bann zennzan ti leve e apros kanmarad an kantite egal, douz dan tribi Benzamen pour Isboset, garson Sail, e douz parmi bann zonm David. 
2SA.2.16	Sakenn ti atrap son ladverser par latet, e anfons son lepe dan kote lot; zot tou, ti tonbe ansanm. Zot ti apel sa landrwa dan Gabaon, Helka-Sourim. 
2SA.2.17	Ti annan en gro lager sa zour, kot Abner ek bann zonm Izrael ti ganny bate par bann zonm David.
2SA.2.18	Ti annan la sa trwa garson Serouya: Zoab, Abisai ek Asael. Asael ti rapid parey enn sa bann gazel ki taye dan lakanpanny. 
2SA.2.19	I ti pourswiv Abner san sorti dan son latras, ni agos ni adrwat. 
2SA.2.20	Abner ti get deryer e demande, “Ou sa! Asael?”
2SA.2.20	I ti reponn, “Wi! Mwan sa.”
2SA.2.21	Abner ti dir li, “Pourswiv en lot dimoun adrwat oubyen agos; atrap enn sa bann zennzan e depouy li.” Me Asael ti oule kontinyen pourswiv Abner.
2SA.2.22	Abner ti dir ankor avek Asael, “Aret pourswiv mwan. Pa obliz mwan touy ou. Koman mon pou kapab get ou frer Zoab, apre?” 
2SA.2.23	Me Asael ti refize. Alor, Abner ti anfons son lans dan vant Asael. Lans ti sorti par lot kote. Asael ti tonbe mor. Tou dimoun ti ariv dan landrwa kot Asael ti'n tonbe mor, zot ti arete.
2SA.2.24	Zoab ek Abisai ti pourswiv Abner. Soley ti pe kouse ler zot ti ariv kot kolin Ama, ki anfas avek Guia, lo semen dezer Gabaon. 
2SA.2.25	Bann zonm Benzamen ti rasanble deryer Abner e form en troup ki ti aret lo latet kolin. 
2SA.2.26	Abner ti apel Zoab. I ti dir li, “Eski nou pou touzour fer lager? Ou pa konnen ki tousala pou mal fini? Kan eski ou pou deside dir ou bann zonm aret pourswiv zot bann frer?”
2SA.2.27	Zoab ti reponn, “Par Bondye vivan, si ou pa ti'n koze, mon asir ou ki mon bann zonm ti ava'n kontinyen pourswiv zot ziska demen bomaten.” 
2SA.2.28	Zoab ti sonn tronpet e tou bann zonm ti arete pourswiv Izrael e zot ti aret konba.
2SA.2.29	Abner avek son bann zonm ti mars tou lannwit dan dezer. Zot ti travers larivyer Zourden e ariv Mahanaim.
2SA.2.30	Zoab ti'n aret pourswiv Abner; i ti rasanble son bann zonm. Ti mank 19 zonm David ek Asael. 
2SA.2.31	Me bann zonm David ti'n touy 360 bann zonm Benzamen ek Abner. 
2SA.2.32	Zot ti pran lekor Asael e al anter li dan kavo son papa, Betlehenm. Zoab ek son bann zonm ti marse tou lannwit. Zot ti ariv Hebron granmaten.
2SA.3.1	Lager ti kontinyen pandan lontan ant group ki siport Sail ek group ki siport David. David ti vin deplizanpli for, tandis ki lafanmir Sail ti afebli. 
2SA.3.2	David ti ganny plizyer garson Hebron: Premye ti apel Amnon, garson Ahinoanm ki sorti Zizreel; 
2SA.3.3	dezyenm ti apel Kileab, garson Abigail ki sorti Karmel, vev Nabal; trwazyenm Absalon, garson Maaka, fiy Talmai, lerwa Gesour; 
2SA.3.4	katriyenm Adoniya, garson Hagit; senkyenm Sefatya, garson Abital; 
2SA.3.5	sizyenm Yitreanm ki sorti Egla, fanm David. Sa i bann zanfan ki David ti gannyen dan Hebron.
2SA.3.6	Pandan ki lager i kontinyen ant group ki siport Sail ek group ki siport David, Abner ti vin for dan fanmir Sail. 
2SA.3.7	Sail ti annan en menazer, ki ti apel Rispa, fiy Aya. En zour, Isboset ti dir Abner, “Akoz ou'n al avek menazer mon papa?”
2SA.3.8	Abner ti tre ankoler par bann parol Isboset. I ti dir, “Eski mon en lisyen ki viv lo bann zans Zida? Ziska aprezan mon'n donn mon sipor lafanmir ou papa Sail, son bann frer, ek son bann zanmi, e mon pa'n livre ou dan lanmen David; ozordi ou demann kont pour en fot ki mon'n fer avek sa fanm! 
2SA.3.9	Bondye ava pini mwan si mon pa fer pour David dapre serman ki Bondye in fer avek li: 
2SA.3.10	I'n promet pour repran rwayonm avek lafanmir Sail, e etabli tronn David lo pei Izrael e lo Zida, depi Dann ziska Berseba.” 
2SA.3.11	Isboset pa ti kapab reponn Abner en sel mo, akoz i ti per li.
2SA.3.12	Abner ti anvoy bann mesaze kot David pour dir li: Pour ki sa pei? I ti azoute: Si ou fer en lalyans avek mwan, mon ava fer pei Izrael antye vin lo ou kote. 
2SA.3.13	David ti dir, “Dakor. Mon ava fer en lalyans avek ou; me mon ava demann ou en sel keksoz: Pa vin devan mwan, san anmenn Mikal, fiy Sail avek ou.”
2SA.3.14	Apre, David ti anvoy en mesaze kot Isboset, garson Sail, pour dir li, “Donn mwan mon fanm Mikal, avek ki mon ti marye pour 100 lapo lorgann seksyel bann zonm Filisten.”
2SA.3.15	Isboset ti fer al sers li kot son mari Paltiel, garson Lais. 
2SA.3.16	Paltiel ti akonpanny li an pleran, ziska Bahourim. La, Abner ti ordonn li: Retourn kot li; e i ti retournen.
2SA.3.17	Abner ti adres en mesaz avek bann ansyen dan Izrael: Zot in touzour anvi David pour zot lerwa. 
2SA.3.18	Aprezan, in ler pour azir, akoz SENYER in dir konsernan David: Par lentermedyer David mon serviter, mon pou sov mon pep Izrael, e delivre zot dan lanmen bann Filisten ek tou lezot, zot bann lennmi.
2SA.3.19	Abner ti koz osi avek Benzamen. Apre, i ti al Hebron pour dir David, tou sa ki pep Izrael ek tribi Benzamen in deside. 
2SA.3.20	Abner ti ariv Hebron kot David avek 20 zonm. David ti fer en lafet pour Abner ek son bann zonm. 
2SA.3.21	Abner ti dir David, “Mon pe al rasanble pep Izrael antye anba ou lotorite, mon senyer lerwa. Zot ava fer en lalyans avek ou e ou ava renny lo zot tou, parey ou ti anvi.” David ti les Abner al anpe.
2SA.3.22	Zoab ek bann zonm David, ti arive sorti en ekspedisyon militer, e zot ti anmenn avek zot en kantite danre ki zot ti'n kaptire. Abner pa ti la avek David, akoz i ti'n les li ale, anpe. 
2SA.3.23	Ler Zoab ek son larme ti arive, zot ti dir li, “Abner, garson Ner, ti'n vin war lerwa, e i'n les li ale, anpe.”
2SA.3.24	Alor, Zoab ti al kot lerwa. I ti dir li, “Ki ou'n fer? Abner in vin kot ou, akoz ou'n les li ale? 
2SA.3.25	Ou konnen ki Abner, garson Ner, in vin kot ou zis pour anbet ou, e pour li konn tou ou plan, ek tou sa ki ou fer.” 
2SA.3.26	Kan Zoab ti sorti kot David, i ti anvoy bann mesaze swiv Abner. Zot ti zwenn li kot Sitern Sira, e retourn avek li san ki David ti konnen. 
2SA.3.27	Ler Abner ti arive sorti Hebron, Zoab ti anmenn li alekar, anndan baro lavil, pour koz an prive avek li. Pour vanz lanmor son frer Asael, Zoab ti pik Abner dan son vant, e i ti mor. 
2SA.3.28	Plitar ler David ti antann sa, i ti dir, “Mwan avek mon rwayonm, mon inosan pour lanmor Abner, garson Ner. 
2SA.3.29	Zoab avek son fanmir ava responsab, e port son konsekans. Mon demande ki i ava touzour annan dan sa fanmir bann zonm ki ganny maladi movez mal, oubyen lalep, bann zonm fanm, ou ki mor par lepe, ou ki soufer lafen.” 
2SA.3.30	Konmsa ki Zoab ek son frer Abisai ti touy Abner, akoz i ti'n touy zot frer Asael dan lager Gabaon.
2SA.3.31	David ti dir avek Zoab ek tou bann zonm ki ti avek li, “Desir zot lenz e met lo zot lenz dey e plere pour Abner.” David li menm ti mars deryer korbiyar. 
2SA.3.32	Zot ti anter Abner, Hebron. Lerwa ti plere an sanglo lo latonm Abner. Lepep osi ti plere. 
2SA.3.33	Lerwa ti konpoz sa kantik lo Abner:
2SA.3.33	Abner! Eski ou ti devre mor konmsa, parey en fou?
2SA.3.34	Ou lanmen pa ti anmare,
2SA.3.34	ni ou lipye pa ti ansennen,
2SA.3.34	me ou'n tonbe mor, parey en dernyen malfeter.
2SA.3.34	Tou lepep ti plere ankor pour li. 
2SA.3.35	Alor, lepep ti fors David manze, letan ti ankor lizour. Me David ti fer sa serman, “Bondye ava pini mwan si mon manz en sel morso dipen oubyen nenport kwa avan soley i kouse!” 
2SA.3.36	Lepep antye ti remark sa; zot ti kontan tou sa ki lerwa ti fer. 
2SA.3.37	Lepep antye, pep Izrael antye, ti konpran ki lerwa pa ti kontan ditou lanmor Abner, garson Ner. 
2SA.3.38	Lerwa ti dir avek son bann serviter, “Eski zot realize ki en sef, en gran sef dan Izrael in mor ozordi? 
2SA.3.39	Ozordi, menm mwan, lerwa, mon war bann garson Serouya, tro vyolan. SENYER li menm pou pini bann malfeter pour zot krim!”
2SA.4.1	Kan Isboset, garson Sail ti tande ki Abner in mor Hebron, i ti dekouraze, e pep Izrael antye ti trakase. 
2SA.4.2	Garson Sail ti annan de zonm, sef larme ki al fer bann latak. Enn ti apel Baana, e lot ti apel Rekab. Zot ti garson Rimonn, en Benzamit ki sorti Berot ki ganny konsidere koman parti teritwar Benzamen, 
2SA.4.3	depi ki bann zabitan Berot ti sove pour al reste Gitaim kot zot in reste ziska ozordi. 
2SA.4.4	Garson Sail, Zonatan, ti annan en garson ki son lipye ti paralize. I ti annan zis senk an kan nouvel lanmor Sail ek Zonatan ti arive sorti Zizreel. Son nennenn ti pran li e sove, me dan son pe degaze, i ti tonbe e vin paralize. I ti apel Mefi-Boset.
2SA.4.5	Sa de garson Rimonn ki sorti Berot, Rekab ek Baana ti al kot Isboset e zot ti ariv laba pandan letan pli so dan lazournen, Isboset ti pe repoze. 
2SA.4.6	Zot ti antre dan lakaz konmsi pour al pran dible, e zot ti pik Isboset dan son vant, e sove. 
2SA.4.7	Donk, zot ti'n antre dan lakaz letan i ti pe dormi lo lili dan son lasanm. Zot ti koup son latet e anmenn avek zot. Zot ti vwayaz tou lannwit atraver Araba. 
2SA.4.8	Zot ti anmenn latet Isboset kot David, Hebron, e dir lerwa, “La latet Isboset, garson Sail, ou lennmi, ki ti pe esey touy ou. Ozordi, SENYER in vanz pour mon senyer lerwa, kont Sail ek son desandan.”
2SA.4.9	David ti reponn Rekab ek Baana son frer, sa de garson Rimonn, sa Beerotit, “Mon fer serman devan SENYER ki vivan, ki'n sov mwan dan tou bann katastrof. 
2SA.4.10	Sa dimoun ki'n vin anons mwan: Sail in mor, ti krwar i pe anons mwan en bon nouvel, me an rekonpans sa bon nouvel, mon ti fer atrap li e touy li laba. 
2SA.4.11	Ki pli gran rekonpans mon pou donn sa bann move dimoun ki'n touy en inosan dan son prop lakaz lo son lili, pa mon pou bezwen fer zot peye e debaras later avek zot?”
2SA.4.12	David ti donn lord son bann zonm pou touy zot. Zot ti koup zot lanmen ek zot lipye, e pann zot dan bor en pwi Hebron. Apre, zot ti pran latet Isboset e anter dan latonm Abner Hebron.
2SA.5.1	Tou bann tribi Izrael ti vin Hebron kot David. Zot ti dir li, “Nou ou prop disan. 
2SA.5.2	Lontan, ler Sail ti nou lerwa, ou ki ti diriz tou bann ekspedisyon militer. SENYER ti dir avek ou, Ou pou gouvern mon pep Izrael, e ou pou vin sef pep Izrael.” 
2SA.5.3	Kan tou bann ansyen dan pep Izrael ti'n vin Hebron kot lerwa David, lerwa ti fer en lalyans avek zot devan SENYER e zot ti vers delwil lo latet David koman lerwa pep Izrael antye.
2SA.5.4	David ti annan 30 an ler i ti vin lerwa; i ti renny pandan 40 an. 
2SA.5.5	I ti renny set an e sis mwan Hebron koman lerwa Zida, e 33 an Zerizalenm koman lerwa pep Izrael antye.
2SA.5.6	Avek son bann zonm, lerwa ti sorti kont Zerizalenm pour en latak kont bann Zebizit, bann zabitan sa rezyon. Zot ti dir David, “Ou pa pou antre isi; menm bann aveg ek bann ki bwete pou anpes ou.” Zot ti oule dir par la, ki David pa pou zanmen kapab kaptir sa lavil. 
2SA.5.7	Me David ti kaptir fortres Siyon, ki ti apel lavil David. 
2SA.5.8	Sa zour, David ti dir, “Sa ki pou bat bann Zebizit ava bezwen mont par rigol delo e atak bann ki bwete ek bann aveg, bann ki David pa kontan.” Pour sa rezon ki zot dir: Bann aveg ek bann ki i bwete pa pou antre dan pale. 
2SA.5.9	David ti reste dan fortres ki i ti apel lavil David. David ti konstri lavil tou otour depi Milo e ver lenteryer. 
2SA.5.10	David ti vin deplizanpli pli for, akoz SENYER, Bondye ti avek li.
2SA.5.11	Hiranm lerwa Tir, ti anvoy bann mesaze kot David. I ti anvoy li dibwa sed, bann sarpantye ek mason pour konstri en pale pour David. 
2SA.5.12	David ti rekonnet ki Bondye in etabli li koman lerwa lo pep Izrael e in fer son rwayonm enportan akoz son pep Izrael.
2SA.5.13	Apre ki David ti'n sorti Hebron e etabli li dan Zerizalenm, i ti pran ankor plizyer fanm ek menazer ki ti donn li ankor plis garson ek fiy. 
2SA.5.14	La non bann zanfan ki ti ne Zerizalenm: Sanmoua, Sobab, Natan, Salomon, 
2SA.5.15	Yibar, Elisoua, Nefeg, Yafya, 
2SA.5.16	Elisama, Eliada ek Elifelet.
2SA.5.17	Ler bann Filisten ti aprann ki David ti'n ganny konsakre koman lerwa pep Izrael, zot ti monte zot tou pour rod David. Ler David ti ganny nouvel i ti desann dan fortres. 
2SA.5.18	Bann Filisten ti arive e pran zot pozisyon dan vale Refaim. 
2SA.5.19	David ti konsilte SENYER, “Eski mon devre al atak bann Filisten? Eski ou pou livre zot dan mon lanmen?”
2SA.5.19	SENYER ti dir David, “Ale, akoz mon pou livre bann Filisten dan ou lanmen.” 
2SA.5.20	David ti ariv Baal-Perasim, kot i ti bat bann Filisten. I ti dir, “SENYER in ouver defans lennmi devan mwan parey delo i defons en baraz.” Pour sa rezon, sa landrwa i apel Baal-Perasim. 
2SA.5.21	Bann Filisten ti abandonn tou zot bann zidol la, e David avek son bann zonm ti pran e anmenn avek zot.
2SA.5.22	Bann Filisten ti mont ankor pour atake e pran pozisyon dan vale Refaim. 
2SA.5.23	David ti konsilte SENYER, ki ti dir li, “Non, pa atak zot. Fer letour par deryer, e apros zot lo kote lafore, vizavi bann pye dibwa. 
2SA.5.24	Ler ou ava antann tapaz lepa lao dan pye dibwa, ou ava degaze, akoz SENYER ki pe avans devan ou pour bat larme Filisten.” 
2SA.5.25	David ti fer parey SENYER ti'n ordonn li; i ti bat bann Filisten depi Geba ziska Gezer.
2SA.6.1	David ti rasanble ankor tou bann meyer solda dan pep Izrael: 30,000 zonm an tou. 
2SA.6.2	David, avek tou son bann zonm, ti kit Baal-Zida pour retourn avek Kof Bondye, lo lekel non SENYER liniver i ganny envoke, ki asiz lo bann seriben, par lao Kof lalyans. 
2SA.6.3	Zot ti met Kof lalyans lo en saret nef, e transport li depi kot lakaz Abinadab ki ti lo kolin; Ouza ek Ahio, garson Abinadab, ti kondwir sa saret nef. 
2SA.6.4	Zot ti sorti avek Kof Lalyans depi lakaz Abinadab ki lo kolin; Ahio ti mars devan Kof Lalyans. 
2SA.6.5	David ek pep Izrael ti zwe devan SENYER avek toudsort lenstriman lanmizik an bwa sapen: Lir, laarp, tanbour, sitar ek senbal.
2SA.6.6	Ler zot ti ariv Nakonn, landrwa kot zot bat dible, Ouza ti anvoy son lanmen pour atrap Kof Bondye, akoz bef ti'n glise. 
2SA.6.7	Lakoler SENYER ti monte kont Ouza. I ti touy li lanmenm pour sa lensolans. Ouza ti mor la, akote Kof Lalyans.
2SA.6.8	David ti ankoler akoz SENYER ti'n detri lavi Ouza. Pour sa rezon, ziska ozordi, zot apel sa landrwa Peres-Ouza. 
2SA.6.9	Alor, David ti per SENYER. I ti dir: Ki mannyer Kof SENYER pour kapab antre kot mwan? 
2SA.6.10	Alor, David ti deside pour pa anmenn Kof SENYER se li, dan lavil David; i ti prefere anmenn li dan lakaz Obed-Edonm, en Gatit. 
2SA.6.11	Alor, Kof SENYER ti reste trwa mwan dan lakaz Obed-Edonm, en Gatit. SENYER ti beni Obed-Edonm ek tou son fanmir.
2SA.6.12	Zot ti rakont tousala lerwa David, “SENYER in beni fanmir Obed ek tou sa ki i posede, akoz Kof Bondye.” Alor, David ti al sers Kof SENYER kot Obed-Edonm, e anmenn li dan lavil David avek en gran selebrasyon. 
2SA.6.13	Kan bann ki ti pe anmenn Kof SENYER ti fer sis pa, David ti ofer sakrifis en toro ek en zenn bef gra. 
2SA.6.14	David ti danse avek tou son lafors devan SENYER avek en lefod linenn otour li. 
2SA.6.15	David ek tou pep Izrael ti fer monte Kof SENYER avek laklamasyon ek lanmizik tronpet. 
2SA.6.16	Letan Kof SENYER ti pe rantre dan lavil David, Mikal, fiy Sail, ti pe get par lafnet. I ti war lerwa David pe sote e danse devan SENYER. I ti ganny degout pour li dan son leker.
2SA.6.17	Apre ki zot ti'n anmenn Kof SENYER, e depoz li dan son plas, dan en latant ki David ti'n prepare pour li, David ti ofer devan SENYER sakrifis konplet ek sakrifis lape. 
2SA.6.18	Apre ki David ti'n fini ofer sakrifis konplet ek sakrifis lape, i ti beni lepep lo non SENYER liniver. 
2SA.6.19	Apre, i ti distribye avek pep Izrael antye, zonm ek fanm, sakenn en dipen, en morso lavyann ek en pake rezen. Apre, tou dimoun ti al se zot.
2SA.6.20	David ti retournen pour beni son fanmir, e Mikal, fiy Sail, ti sorti pour vin zwenn li. I ti dir li, “Lerwa Izrael in dezonor son lekor ozordi, in dezabiy li devan tou son bann servant, parey en dernyen dimoun.”
2SA.6.21	David ti dir Mikal, “Mon'n fer sa devan SENYER ki'n swazir mwan, plito ki ou papa ek tou ou fanmir, pour etabli mwan sef lo pep Izrael, pep SENYER. Mon pou kontinyen zwe lanmizik devan SENYER. 
2SA.6.22	Mon pou abes mwan e imilye mwan plis ankor. Devan sa bann servant ki ou'n mansyonnen, ki mon pou ganny onore plis ankor.” 
2SA.6.23	Mikal, fiy Sail, pa ti ganny okenn zanfan ziska son lanmor.
2SA.7.1	Lerwa David ti'n enstal li dan son pale. SENYER ti'n met li an sekirite kont son bann lennmi otour li. 
2SA.7.2	I ti dir profet Natan, “Get mwan, mon pe viv dan en pale an bwa sed, tandis ki Kof Bondye i anba en latant.”
2SA.7.3	Natan ti reponn lerwa, “Ale, fer sa ki ou annan dan ou lespri. SENYER ava avek ou.”
2SA.7.4	Sa menm swar, SENYER ti koz avek Natan: 
2SA.7.5	Al dir mon serviter David, la sa ki SENYER i deklare: Ou ki oule konstri en lakaz pour mwan reste ladan? 
2SA.7.6	Mon pa'n reste dan en lakaz depi zour ki mon ti fer pep Izrael sorti dan Lezip ziska ozordi, me mon'n deplas mwan touzour anba en latant. 
2SA.7.7	Partou, mon'n akonpanny pep Izrael. Eski mon'n deza demann okenn sef bann tribi Izrael ki mon'n swazir pour vey lo mon pep Izrael: Akoz ou pa'n konstri en lakaz an bwa sed pour mwan? 
2SA.7.8	Aprezan, al dir mon serviter David: La sa ki SENYER liniver i deklare: Mwan ki'n tir ou dan laplenn zerb deryer bann troupo, pour ou vin sef mon pep, Izrael. 
2SA.7.9	Mon'n avek ou partou kot ou'n ale; mon'n fer disparet tou ou bann lennmi devan ou. Aprezan, mon pou fer ou non vin renonmen parey bann gran dimoun lo later. 
2SA.7.10	Mon pou swazir en landrwa pour mon pep Izrael e etabli zot pour ki zot ganny en pei pour zot menm, san ki zot kontinyen ganny deranze. Bann malfeter pa pou rekonmans kraz zot parey avan. 
2SA.7.11	Depi zour ki mon ti etabli bann ziz lo Izrael, mon pep, mon'n donn ou en repo e delivre ou avek ou bann lennmi. Aprezan, SENYER in anons ou: Mwan SENYER ki pou etabli en desandans pour ou. 
2SA.7.12	Alafen ou lavi, apre ou lanmor, mon pou swazir enn ou prop zanfan pour ranplas ou, e mon pou konsolid son renny. 
2SA.7.13	Li menm ki pou konstri en lakaz an mon non, e mon pou etabli son tronn rwayal pour touzour. 
2SA.7.14	Mon pou vin son papa, i ava vin mon garson. Si i fer fot, mon pou koriz li avek en baton ki zonm i servi, avek kou ki zonm i donnen. 
2SA.7.15	Me mon pa pou retir mon lanmour pour li, parey mon ti fer avek Sail ki mon'n rezete. 
2SA.7.16	Ou desandans avek ou rwayonm pour reste pour touzour; mon pou etabli ou tronn pour touzour.
2SA.7.17	Natan ti raport avek David tou sa bann parol avek sa vizyon.
2SA.7.18	Lerwa David ti al prezant li devan SENYER. I ti dir: Ki mon ete mwan, Senyer BONDYE, e ki mon fanmir i ete pour ki ou'n fer nou ariv dan sa pozisyon? 
2SA.7.19	Konmsi pour ou tousala pa ase, Senyer BONDYE, ou'n osi koz lo lavenir desandans ou serviter. Eski i normal pour azir konmsa anver en et imen? 
2SA.7.20	Ki mwan David, mon kapab dir ou an plis? Ou konn ou serviter tre byen, Senyer BONDYE! 
2SA.7.21	Akoz ou promes ek ou labonte, ou'n fer sa bann keksoz merveye, e ou'n revel zot avek mwan, ou serviter. 
2SA.7.22	Senyer BONDYE, ou gran! Napa personn parey ou, e dapre sa ki nou'n tande, napa en lot Bondye apard ou. 
2SA.7.23	Lekel nasyon lo later ki parey Izrael, ou pep, ki bann bondye in sove pour fer en pep pour zot, e donn li en non? Ou'n akonpli bann mervey pour zot; ou'n akonpli bann keksoz terib pour ou pei devan ou pep ki ou ti fer sorti Lezip; ou'n liber li avek bann nasyon ek zot bann bondye pour fer li vin ou pep. 
2SA.7.24	Ou'n etabli Izrael, ou pep pour li vin ou pep pour touzour, e ou SENYER, ou'n vin son Bondye. 
2SA.7.25	Aprezan, SENYER mon Bondye, tenir promes ki ou'n fer pour touzour, parey ou'n anonse konsernan ou serviter ek son desandans. Akonpli ou promes. 
2SA.7.26	Ou non pou touzour gran. Alor, dimoun pou dir, SENYER, i Bondye pep Izrael. Alor, fanmir ou serviter David pou ganny etabli devan ou. 
2SA.7.27	SENYER liniver! Ou menm Bondye Izrael, ki'n enform ou serviter, ler ou ti dir: Mon pou konstri en lakaz pour ou. Sa i donn mwan kouraz pour fer sa lapriyer. 
2SA.7.28	Senyer BONDYE, ou menm Bondye! Ou parol i laverite, e ou'n promet ou serviter sa bann bon keksoz.
2SA.7.29	Aprezan, beni mon fanmir, pour ki i reste touzour devan ou. Ou menm Senyer BONDYE ou'n anonse, ki ou benediksyon ava reste lo fanmir ou serviter pour touzour.
2SA.8.1	Apre sa, David ti ranport laviktwar lo bann Filisten, e vin zot met. I ti pran kontrol avek bann Filisten zot lavil kapital. 
2SA.8.2	I ti bat osi bann zabitan Moab ki i ti fer dormi ater, e mezir zot avek en bout lakord. I ti fer touy sak de premye mezir, e les viv trwazyenm. Bann Moabit ti vin anba dominasyon David, e zot ti forse pey taks. 
2SA.8.3	David ti bat Adadezer, garson Rehob, lerwa Soba, ler i ti retabli son dominasyon tou dilon larivyer Efrat. 
2SA.8.4	David ti pran prizonnyen 1700 zonm seval, 20,000 solda apye. I ti koup zaret tou bann seval, me i ti gard en santenn pour li. 
2SA.8.5	Ler bann Siriyen Damas ti vin ed Adadezer lerwa Soba, David ti touy 22,000 Siriyen. 
2SA.8.6	I ti etabli solda dan Lasiri dan lavil Damas, e soumet bann Siriyen anba son dominasyon e fer zot pey taks. SENYER ti donn David laviktwar partou kot i pase. 
2SA.8.7	David ti pran bann boukliye annor ki ti pour bann zofisye Adadezer, e anmenn Zerizalenm. 
2SA.8.8	Lerwa David, ti sezi en gran kantite bronz dan de lavil Adadezer, Beta ek Berotai. 
2SA.8.9	Toi, lerwa Hamat, ti tande ki David ti'n bat larme Adadezer. 
2SA.8.10	I ti anvoy son garson Yoranm kot lerwa David avek konpliman ek felisitasyon pour son laviktwar lo Adadezer. Toi ti osi dan lager avek Adadezer. Yoranm ti anmenn prezan larzan, lor ek bronz. 
2SA.8.11	Lerwa David, ti konsakre sa bann lobze pour SENYER, parey i ti'n deza konsakre tou larzan ek lor ki i ti'n sezi avek tou bann nasyon ki i'n ranport laviktwar, 
2SA.8.12	Siriyen, Moabit, Amonit, Filisten, Amalek ek tou bann lobze sezi avek Adadezer, garson Rehob, lerwa Soba. 
2SA.8.13	David ti'n vin renonmen. Ler i ti retournen, i ti touy 18,000 zonm dan vale Disel. 
2SA.8.14	I ti etabli son solda dan pei Edonm, atraver Edonm antye i ti plas bann solda, e tou bann zabitan Edonm ti soumet anba kontrol David. SENYER ti donn David laviktwar partou kot i ti ale. 
2SA.8.15	Alor David ti etabli son renny lo pep Izrael antye; e i ti rann lazistis son preferans lo son pep antye. 
2SA.8.16	Zoab, garson Serouya, ti sef larme, e Zozafat, garson Ahiloud, ti Arsivis, 
2SA.8.17	Sadok, garson Ahitoub ek Ahimelek, garson Abiatar, ti pret, e Seraya ti sekreter; 
2SA.8.18	Benaya, garson Yoyada ti konmann bann Keretit ek bann Peletit; e bann garson David ti pret.
2SA.9.1	David ti demande: Eski napa personn ki reste dan lafanmir Sail, pour ki mon azir avek bonte pour li, akoz Zonatan? 
2SA.9.2	Dan lafanmir Sail ti annan en serviter ki ti apel Siba, e zot ti anmenn li devan David. David ti demann li, “Ou menm Siba?”
2SA.9.2	I ti reponn, “Wi, mwan menm.”
2SA.9.3	Lerwa ti demande, “Eski napa personn ki reste dan lafanmir Sail, pour mwan montre labonte Bondye anver li?”
2SA.9.3	Siba ti dir lerwa, “I reste ankor en garson Zonatan; son lazanm i paralize.”
2SA.9.4	Lerwa ti demann li, “Kote i ete?”
2SA.9.4	Siba ti reponn, “I reste Lo-Debar kot Makir, garson Amyel.” 
2SA.9.5	Alor lerwa David ti anvoy sers Lo-Debar, kot Makir, garson Amyel.
2SA.9.6	Ler Mefi-Boset, garson Zonatan, garson Sail ti ariv kot David, i ti tonm ater e prosternen devan lerwa. David ti demann li, “Ou menm Mefi-Boset?”
2SA.9.6	I ti reponn, “Wi! Mon la pour servi ou.”
2SA.9.7	David ti dir li, “Pa per; mon pou azir bon anver ou akoz ou papa Zonatan, e mon pou rann ou tou later ou papa Sail. An plis, ou pou manz avek mwan tou le zour.”
2SA.9.8	Mefi-Boset ti prosternen, an dizan, “Pour ki rezon ou bezwen pran ka en pov lisyen koman mwan?”
2SA.9.9	Alor lerwa ti apel Siba, serviter Sail. I ti dir li, “Mon donn garson ou met, ek son fanmir antye, tou sa ki ti pour Sail, son garson. 
2SA.9.10	Ou, avek ou bann garson ek ou bann serviter, zot ava travay later pour li, fer bann rekolt, pour ki garson ou met i annan dekwa manze. Mefi-Boset, garson ou met, pou touzour manz avek mwan.” Siba, ti annan 15 garson ek 20 serviter.
2SA.9.11	Alor Siba ti dir lerwa, “Mon pou fer tou parey mon rwa, mon senyer in ordonnen.” David ti'n dir: Mefi-Boset pou manz avek mwan, parey enn bann garson lerwa. 
2SA.9.12	Mefi-Boset ti annan en zenn garson, ki ti apel Mise. Tou sa ki ti reste kot Siba, ti vin serviter Mefi-Boset. 
2SA.9.13	Mefi-Boset ti reste Zerizalenm, akoz i ti touzour manz avek lerwa. I ti paralize tou le de lazanm.
2SA.10.1	En pe letan apre, lerwa bann Amonit ti mor; son garson Hanoun ti vin lerwa dan son plas. 
2SA.10.2	David ti dir, “Mon pou azir dan lanmitye pour Hanoun garson, Nahas, parey son papa in azir anver mwan.” David ti anvoy en delegasyon pour prezant son kondoleans avek Hanoun pour lanmor son papa. Kan zot ti ariv dan pei bann Amonit, 
2SA.10.3	bann sef Amonit ti dir avek zot sef Hanoun, “Eski ou krwar ki David in anvoy en delegasyon an omaz pour ou papa e prezant ou son kondoleans? Pa plito pour espyonn lavil ki zot ava vizite, detri e kaptire, ki David in anvoy sa bann dimoun kot ou?”
2SA.10.4	Alor, Hanoun ti fer aret delegasyon David. I ti fer raz lanmwatye zot labarb, koup zot lenz lanmwatye longer lo nivo zot deryer e fer zot ale. 
2SA.10.5	Ler David ti antann sa, i ti anvoy zwenn zot. Annefe, sa bann zonm ti onte. David ti fer dir zot: Reste dan lavil Zeriko ziska ki zot labarb in repouse; apre zot ava retournen.
2SA.10.6	Ler bann Amonit ti rekonnet ki zot ti'n ofans David en kantite, zot ti angaz 20,000 solda Siriyen sorti Bet-Rehob ek Soba, 1,000 zonm dan larme lerwa Maaka e 12,000 sorti kot bann zabitan Tob. 
2SA.10.7	Ler David ti antann sa, i ti anvoy Zoab avek tou son larme, bann meyer solda. 
2SA.10.8	Bann Amonit ti plas zot solda pare pour batay devan lantre laport lavil; bann Siriyen sorti Soba e Bet-Rehob, bann solda sorti Tob ek Maaka, ti pran pozisyon apar dan lakanpanny. 
2SA.10.9	Zoab ti remarke ki i ti devre fer fas avek de fron batay, devan deryer, i ti swazir meyer solda larme Izrael, e plas zot an pozisyon anfas bann Siriyen. 
2SA.10.10	I ti donn responsabilite leres larme avek son frer, Abisai, e plas zot anfas avek bann Amonit.
2SA.10.11	Zoab ti dir, “Si bann Siriyen i tro for pour mwan, ou ava vin ed mwan; me si bann Amonit i tro for pour ou, mon ava vin ed ou. 
2SA.10.12	Montre kouraz, e annou konbat koman bann brav solda pou nou pep, e pour bann lavil nou Bondye; SENYER ava fer sa ki li menm i war bon.”
2SA.10.13	Zoab ek son troup ti mont latak kont bann Siriyen; e zot ti forse sove. 
2SA.10.14	Ler bann Amonit ti war bann Siriyen sove, zot osi zot ti sove devan Abisai, e rantre dan lavil. Alor Zoab ti termin sa kanpanny kont bann Amonit, e retourn Zerizalenm.
2SA.10.15	Ler bann Siriyen ti remarke ki zot ti'n fini ganny bate par bann Izraelit, zot ti rasanble tou zot troup. 
2SA.10.16	Hadadezer ti anvoy sers bann Siriyen lo lot kote larivyer Efrat. Zot ti al Elanm anba komannman Sobak, komandan an sef larme Hadadezer. 
2SA.10.17	Ler David ti ganny sa nouvel, i ti mobiliz larme Izrael antye, travers larivyer Zourden e ariv Helanm. Bann Siriyen ti pran pozisyon kont David pour atak li. 
2SA.10.18	Bann Siriyen ti bezwen sove devan Izrael; David ti touy 700 solda lo seval, e 40,000 solda apye, zot zeneral, Sobak ti mor la. 
2SA.10.19	Ler tou bann lerwa anba kontrol Hadadezer ti war ki mannyer zot ti'n ganny bate par Izrael, zot ti fer lape avek Izrael, e soumet avek zot. Bann Siriyen pa ti oze al ed bann Amonit ankor.
2SA.11.1	Dan prentan lannen swivan, dan lepok ki bann lerwa i al fer lager, David ti anvoy Zoab, avek son bann zonm ek larme Izrael antye pour detri bann Amonit, e anserkle Raba. David ti reste Zerizalenm.
2SA.11.2	En zour, tar apremidi, David ti leve apre ki i ti'n fini repoze, e i ti pe pronmnen lo twa son pale. Depi la, i ti apersevwar en fanm pe bennyen; sa fanm ti tre zoli. 
2SA.11.3	David ti fer rod lenformasyon lo sa fanm. La sa ki zot ti dir li, “Sa fanm i apel Batseba, fiy Elianm, e fanm Iri en Hitit.” 
2SA.11.4	Alor David ti anvoy mesaze al sers li. I ti vini, e David ti dormi avek li. Apre i ti retourn se li. (I ti'n fek fini pirifye li apre son reg.) 
2SA.11.5	Sa fanm ti trouv li ansent, e i ti anvoy sa mesaz kot David, “Mon ansent.”
2SA.11.6	Alor David ti fer dir Zoab, “Anvoy Iri, sa Hitit kot mwan.” Zoab ti anvoy Iri kot David. 
2SA.11.7	Kan Iri ti arive, David ti demann li nouvel Zoab, bann solda, e koman lager pe deroule. 
2SA.11.8	Apre i ti dir li, “Al se ou, lav ou lipye e repoz ou en pe.” Iri ti kit pale, e lerwa ti anvoy li en kado. 
2SA.11.9	Me Iri pa ti al se li; i ti al dormi parmi bann gard lerwa dan lantre pale. 
2SA.11.10	Ler David ti aprann ki Iri pa'n al se li, i ti demann li, “Pa ou'n fek fer en long vwayaz? Akoz ou pa al se ou?”
2SA.11.11	Iri ti reponn David, “Kof SENYER, larme Izrael ek Zida pe reste anba bann latant, Zoab mon met pe kanpe dan lakanpanny avek son bann zonm. Ki mannyer mwan, mon ava al se mwan pour manze e bwar, e dormi avek mon fanm? Lo ou lavi, mon pa pou zanmen fer en keksoz parey.”
2SA.11.12	David ti dir Iri, “Reste ankor en zour isi, demen mon ava les ou retournen.” Alor Iri ti reste Zerizalenm ziska lannmen. 
2SA.11.13	David ti envit li pour manze e bwar avek li, e soul li; me aswar Iri ti al dormi avek bann gard lerwa, olye al se li. 
2SA.11.14	Lannmen David ti ekri en let Zoab, e anvoy avek Iri. 
2SA.11.15	I ti dir Zoab, “Plas Iri devan dan laliny konbat, kot lager i pli so, apre rekile, e les li tousel pour ki lennmi i touy li.”
2SA.11.16	Zoab ki ti'n obzerv lavil, ti plas Iri dan en landrwa kot i ti konnen solda lennmi ti pli for. 
2SA.11.17	Bann solda dan lavil ti sorti e atak Zoab. Solda dan latroup larme David ti ganny touye, e parmi zot, Iri sa Hitit. 
2SA.11.18	Zoab ti anvoy en mesaze fer en raport pour David lo deroulman konba. 
2SA.11.19	I ti dir sa mesaze, 
2SA.11.20	“Si lerwa i pran lakoler, e si i demann ou: Akoz zot ti al lager pros avek lavil? Zot pa ti konnen ki zot pou tir fles depi anler lo miray? 
2SA.11.21	Lekel ki ti touy Abimelek, garson Yeroub-Beset? Pa en fanm ki ti larg en gro ros lo li depi lao miray. Pa konmsa ki i ti mor Teb? Akoz zot ti al pros avek miray? Alor ou ava dir: Ou serviter Iri, sa Hitit osi in mor?”
2SA.11.22	Sa mesaze ti ale. Ler i ti ariv kor David, i ti dir li tou sa ki Zoab ti'n anvoy li dir. 
2SA.11.23	Sa mesaze ti dir David, “Bann ki ti pe defann lavil ti pli for ki nou. Zot ti atak nou dan laplenn, e nou ti repous zot ziska dan lantre laport lavil. 
2SA.11.24	Me apre bann tirer fles lo miray ti tir lo nou. Serten bann zonm lerwa in mor, e parmi zot, ou serviter Iri sa Hitit osi in mor.”
2SA.11.25	David ti dir sa mesaze, “Al ankouraz Zoab, dir li: Pa les sa zafer trakas ou; lepe i touy enn ozordi e demen en lot. Ranforsi latak lo lavil, e detri li. Ou! Ankouraz li.”
2SA.11.26	Ler fanm Iri ti aprann ki son mari Iri ti'n mor, i ti pran dey. 
2SA.11.27	Kan dey ti'n fini, David ti anvoy sers li e anmenn li dan son lakaz. I ti vin son fanm, e i ti ganny en garson pour li.
2SA.11.27	Sa ki David ti'n fer, pa ti fer plezir SENYER.
2SA.12.1	SENYER ti anvoy Natan kot David. Natan ti ariv kot David. I ti dir li, “Ti annan de zonm dan en menm lavil; enn ti ris, lot ti pov. 
2SA.12.2	Sa zonm ris ti annan bokou troupo bef ek mouton. 
2SA.12.3	Sa zonm pov ti annan zis en pti mouton ki i ti'n aste. I ti sonny li, e in grandi se li ansanm avek son bann zanfan. I ti manz avek li, bwar dan son lakoup, dormi obor li. I ti koman en fiy pour li. 
2SA.12.4	En zour, sa zonm ris ti ganny en viziter. Sa zonm pa ti anvi pran enn son zannimo parmi son troupo pour li prepar manze pour son viziter; alor, i ti pran sa sel pti mouton sa zonm pov, e prepar manze pour son viziter.”
2SA.12.5	Lakoler David ti monte kont sa zonm ris. I ti dir Natan, “Lo lavi SENYER, sa zonm ki'n fer sa i merit lanmor. 
2SA.12.6	I devre ranplas sa mouton vole par kat lezot mouton, akoz i'n azir san okenn pitye.”
2SA.12.7	Alor, Natan ti dir David, “Ou menm sa zonm ki'n fer sa! La sa ki SENYER, Bondye pep Izrael i deklare: Mon'n konsakre ou koman lerwa pep Izrael; mon'n delivre ou dan lanmen Sail. 
2SA.12.8	Mon'n livre ou tou lafanmir ou met Sail; mon'n met dan ou lebra tou son bann fanm, e mon'n donn ou lotorite lo pep Zida ek Izrael. Si sa pa ase, mon kapab donn ou plis ankor. 
2SA.12.9	Akoz ou'n mepriz parol SENYER, e fer sa ki i pa kontan? Ou'n touy Iri sa Hitit par lepe; ou'n pran son fanm pour fer li vin ou fanm; ou'n aranze pour fer bann Amonit touy Iri par lepe. 
2SA.12.10	Aprezan, lepe pa pou kit ou fanmir, akoz ou'n mepriz mwan, e ou'n pran fanm Iri, sa Hitit, pour fer li vin ou fanm. 
2SA.12.11	La sa ki SENYER i deklare: Mon pou anvoy maler lo ou, sorti dan ou prop fanmir; mon pou aras ou, ou bann fanm devan ou prop lizye, e mon pou donn avek enn ou fanmir pros ki ava dormi avek zot an plen zour. 
2SA.12.12	Sa ki ou ti fer an sekre, mon pou fer li ariv an plen zour devan ou pep antye.”
2SA.12.13	David ti reponn Natan, “Mon'n fer pese kont SENYER.”
2SA.12.13	Natan ti reponn David, “SENYER osi in pardonn ou pese: Ou pa pou mor. 
2SA.12.14	Me akoz ou'n mepriz SENYER dan sa zafer, sa zanfan ki'n ne pour ou, pou mor.” 
2SA.12.15	Apre, Natan ti retourn se li.
2SA.12.15	SENYER ti anvoy en maladi lo zanfan ki fanm Iri ti gannyen pour David. 
2SA.12.16	David ti sipliy Bondye an faver sa zanfan: I ti fer en zenn. Ler i ti retourn se li, i ti dormi ater tou lannwit. 
2SA.12.17	Bann ansyen kot li ti ensiste ki i leve ater; me i pa ti aksepte, e i ti refize manze avek zot. 
2SA.12.18	Set zour plitar, sa zanfan ti mor. Son bann serviter David ti per pour anons li ki sa zanfan in mor. Zot ti dir: Ler sa zanfan ti ankor vivan, nou ti koz avek li, me i pa ti ekout nou; aprezan, ki mannyer nou pou kapab dir li sa zanfan in mor? I pou mal reazir. 
2SA.12.19	Ler David ti remarke ki bann serviter pe koz dousman antre zot, i ti konpran ki sa zanfan in mor. I ti demann son bann serviter, “Eski sa zanfan in mor?”
2SA.12.19	Zot ti reponn, “Wi, in mor.”
2SA.12.20	Alor David ti leve ater. I ti bennyen, parfim li, e sanz son lenz. Apre i ti al dan lakaz SENYER, e prosternen. Ler i ti retourn se li, i ti demann pour servi li en repa, e i ti manze. 
2SA.12.21	Son bann serviter ti demann li, “Ki ou'n fer? Ler sa zanfan ti ankor vivan, ou ti zene, e plere pour li; aprezan ki i'n mor, ou leve, e ou manze.”
2SA.12.22	I ti reponn, “Ler sa zanfan ti ankor vivan, mon ti zene, e plere akoz mon ti dir dan mwan menm: Petet SENYER i ava pran pitye pour mwan, e sa zanfan ava viv. 
2SA.12.23	Aprezan ki i'n mor. Akfer mon bezwen zene? Eski mon kapab fer li reviv? Mwan ki pou al zwenn li; me pa li ki pou retourn kot mwan.”
2SA.12.24	David ti al konsol son fanm, Batseba, e i ti dormi avek li. Batseba ti ganny en garson ki David ti apel Salomon. SENYER ti kontan li. 
2SA.12.25	Par lentermedyer profet Natan, i ti apel sa zanfan Yedidya, akoz SENYER i kontan li.
2SA.12.26	Zoab ti latak kont Raba, lavil bann Amonit, e kaptir lavil rwayal. 
2SA.12.27	I ti anvoy bann mesaze kot David, pour dir li, “Mon'n atak Raba, e mon'n kaptir sa kwen kot i annan bann rezervwar delo. 
2SA.12.28	Ou aprezan, mobiliz leres larme, e vin anserkle lavil, e pran li. Si mon pran li mwan menm, mon non ava. Mon pa oule pran li mwan menm pour ki mon pa ganny okenn loner.” 
2SA.12.29	Alor, David ti mobiliz tou larme e al atak Raba, ki i ti kaptire. 
2SA.12.30	I ti pran kouronn lo latet son lerwa, en kouronn ki ti pez apepre 35 kilo, zot ti pran sa pyer presyez ki ti lo la, e plas lo latet David. Zot ti osi sezi en kantite depouy lager dan lavil, e anmenn avek zot. 
2SA.12.31	Lepep ki ti la ti ganny anploye pour travay koman syer, kaser ros, kouper dibwa e fezer brik. I ti tret tou bann zabitan bann lavil Amonit konmsa. Apre, David ti rantre Zerizalenm avek son larme.
2SA.13.1	La sa ki ti arive apre: Absalon, garson David, ti annan en zoli ser, ki ti apel Tamar. Amnon, garson David, ti tonm anmoure avek li. 
2SA.13.2	Amnon ti sitan tourmante par son lanmour pour son ser Tamar, ki i ti tonm malad. Me i pa ti posib pour apros li, akoz i ti en fiy vyerz.
2SA.13.3	Amnon ti annan en zanmi byen rize, ki ti apel Yonadab, garson Simea, frer David. 
2SA.13.4	Yonadab ti dir Amnon, “Sef! Akoz ou tris konmsa tou le bomaten? Dir mwan ou problenm.”
2SA.13.4	Amnon ti reponn, “Mon anmoure avek Tamar, ser Absalon, mon frer.”
2SA.13.5	Yonadab ti dir li, “Al lo ou lili, e fer krwar ou malad. Ler ou papa i vin war ou, ou ava dir li: Mon demann ou fer mon ser Tamar vin donn mwan manze. I ava prepar manze devan mwan, pour ki mon war li, e servi mwan li menm.”
2SA.13.6	Amnon ti alonz lo son lili e fer krwar i ti malad. Ler lerwa ti vin war li, Amnon ti dir lerwa, “Permet mon ser Tamar vin prepar devan mwan, de pti gato e i ava servi mwan li menm.”
2SA.13.7	David ti fer dir Tamar, se li, “Al kot ou frer Amnon, e prepar en pe manze pour li.” 
2SA.13.8	Tamar ti al kot Amnon, son frer ki ti lo lili. I ti prepar lapat ki i ti petri e kwi en gato devan li. 
2SA.13.9	I ti pran plato gato, e servi Amnon. Me Amnon ti refize manze. I ti donn lord pour tou dimoun sorti. Alor tou dimoun ti sorti.
2SA.13.10	Amnon ti dir Tamar, “Anmenn manze dan lasanm e servi mwan ou menm.” Tamar ti pran gato ki i ti'n fer e anmenn kot son frer Amnon lo son lili. 
2SA.13.11	Me ler i ti anmenn gato obor li pour li manze, Amnon ti atrap li. I ti dir li, “Vin dormi avek mwan, mon ser.”
2SA.13.12	I ti reponn, “Non, mon frer, pa fors mwan. Nou pa azir konmsa dan Izrael, pa fer en tel akt degoutan. 
2SA.13.13	Kote mon pou al kasyet avek mon dezoner? E ou pou parey en fou parmi pep Izrael. Plito, mon propoze ou al koz avek lerwa; i pa pou refize donn mwan ou.”
2SA.13.14	Me Amnon ti refize ekout li. I ti pez li akoz i ti pli for, e i ti abiz li. 
2SA.13.15	Apre sa, Amnon ti ay Tamar, son laenn ti plis ki son lanmour avan. I ti dir li, “Sorti la, ale!”
2SA.13.16	Tamar ti reponn li, “Non, si ou pous mwan, i ava pli mal.” Me i pa ti oule ekout li. 
2SA.13.17	I ti apel son serviter personnel, e dir li, “Met sa fanm deor, e ferm mon laport akle.” 
2SA.13.18	Tamar ti'n met en rob long avek lanmans long, plizyer kouler labiyman ki bann fiy vyerz ti mete. Serviter Amnon ti met li deor e ferm laport akle. 
2SA.13.19	Tamar ti met lasann lo son latet, e desir son rob plizyer kouler ki i ti'n mete. I ti met lanmen lo son latet, e i ti kriye.
2SA.13.20	Son frer Absalon ti demann li, “Eski ou frer Amnon i sorti avek ou? Aprezan, mon ser, reste ou trankil; ou frer sa, pa les sa zafer tro fatig ou.” Tamar ti reste dan lakaz son frer Absalon, parey en fanm abandonnen.
2SA.13.21	Kan lerwa David ti aprann tousala, i ti tre ankoler.
2SA.13.22	Absalon ti ay Amnon pour sa krim ki i'n fer avek son ser Tamar. I pa ti koz ankor ditou avek li.
2SA.13.23	De lannen plitar, en zour ki Absalon ti Baal-Hatsor, pre avek Efraim, avek bann zonm ki koup lalenn lo bann mouton, i ti envit tou bann garson lerwa. 
2SA.13.24	I ti al kot lerwa David. I ti dir li, “Mon pe fer koup lalenn lo mon bann mouton. Mon ti ava kontan si lerwa avek son bann zofisye ti ava vin kot mwan.”
2SA.13.25	Me lerwa ti dir Absalon, “Non, mon garson; fodre pa ki nou tou nou ale; sa i ava en traka pour ou.”
2SA.13.25	Absalon ti ensiste, me lerwa ti refize, e i ti beni li.
2SA.13.26	Absalon ti dir, “Mon demann ou les omwen mon frer Amnon vin avek nou.”
2SA.13.26	Lerwa ti demann li, “Akoz fodre i vin kot ou?”
2SA.13.27	Akoz Absalon ti persiste, finalman lerwa ti les Amnon ek tou lezot bann garson lerwa al avek li.
2SA.13.28	Absalon ti donn sa lord son bann serviter, “Vey byen ler Amnon i soule avek diven, e mon ava dir: Tap Amnon! Zot ava touy li. Pa per, mwan ki donn zot lord. Pran kouraz, montre ki zot brav.”
2SA.13.29	Bann serviter ti fer avek Amnon, parey Absalon ti'n donn lord. Tou bann garson lerwa ti leve, mont lo zot bourik, e sove. 
2SA.13.30	Letan zot ti ankor anrout, nouvel ti ariv kot David konmkwa Absalon i'n touy tou bann garson lerwa, personn pa'n ganny sans sove. 
2SA.13.31	Lerwa ti desir son lenz, e dormi ater. Tou son bann serviter ki ti la ti osi desir zot lenz. 
2SA.13.32	Yonadab, garson Simea, frer David, ti dir, “Mon senyer! I pa vre ki zot in touy tou bann garson lerwa, akoz zis Amnon ki'n mor. Sa ti en desizyon ki Absalon ti fer depi zour ki Amnon ti abiz son ser Tamar. 
2SA.13.33	Aprezan, mon rwa! Pa trakase avek sa ki zot in dir ou, ki tou bann garson lerwa in mor; zis Amnon tousel ki'n mor.”
2SA.13.34	Absalon ti sove.
2SA.13.34	Alor, geter ti lev lizye e apersevwar en group dimoun pe desann par semen Honoraim lo kote montanny. I ti vin dir lerwa, “Mon'n war en group dimoun pe aprose par semen Honoraim lo kote montanny.”
2SA.13.35	Yonadab ti dir lerwa, “Ou bann garson pe arive, parey mon ti'n dir ou.”
2SA.13.36	Apenn ki Yonadab ti'n fini koze, son bann garson ti arive. Zot ti konmans plere. Lerwa osi avek tou son bann serviter ti plere en kantite. 
2SA.13.37	Absalon ti'n sov kot Talmai, garson Amihoud, lerwa Gesour. David ti anmenn dey tou le zour pour son garson.
2SA.13.38	Absalon ki ti'n sove, ti reste dan lavil Gesour pandan 3 an. 
2SA.13.39	Lerwa David ti arete pourswiv Absalon; i ti'n konsole lo lanmor Amnon.
2SA.14.1	Zoab, garson Serouya, ti remarke ki lerwa ti nepli ankoler kont Absalon. 
2SA.14.2	I ti anvoy sers en fanm byen kapab, Tekoa. I ti dir li, “Fer sanblan ou an dey, met lenz dey, pa parfim ou. Fer konmsi ou an dey pour en mor depi en bon pe letan. 
2SA.14.3	Ou ava al konmsa kot lerwa, e ou ava dir li sa ki mon dir ou.” Zoab ti dir li sa ki fodre dir.
2SA.14.4	Sa fanm ki sorti Tekoa ti al koz avek lerwa. I ti tonm avek son figir kont later, prosternen. I ti dir, “Mon rwa! Sekour mwan!”
2SA.14.5	Lerwa ti demann li, “Ki ou gannyen?”
2SA.14.5	I ti reponn, “Mon en vev, mon mari in mor. 
2SA.14.6	Mon ti annan de garson. Zot in lager dan plantasyon, e ti napa personn pour separ zot. Enn ti tap lot e touy li. 
2SA.14.7	Alor, tou mon fanmir ti dres kont mwan. Zot ti dir: Donn nou sa enn ki'n touy son frer. Nou pou touy li pour vanz son frer ki i'n touye. Nou ava osi fer disparet son bann zeritye. Zot oule alor detri sa pti labrez lespwar ki reste mwan, e fer disparet desandans ki port non mon mari lo later.”
2SA.14.8	Lerwa ti dir sa fanm, “Retourn kot ou; mon ava donn lord lo ou size.”
2SA.14.9	Sa fanm Tekoit ti dir lerwa, “Mon rwa, mon fanmir avek mwan, nou pran tou responsabilite sa zafer. Fodre pa ki tor i tonm lo ou rwayonm.”
2SA.14.10	Lerwa ti dir, “Si en dimoun i koz kont ou, anmenn li kot mwan; mon asir ou i pa pou tous ou ankor.”
2SA.14.11	Sa fanm ti dir, “Lerwa, Rapel sa promes devan SENYER ou Bondye, ki vanzer lanmor mon garson pa fer plis ditor e pa fer disparet mon garson.”
2SA.14.11	Lerwa ti reponn, “Mon fer serman devan SENYER ki vivan, en sel seve lo son latet pa pou tonbe.”
2SA.14.12	Sa fanm ti dir, “Mon rwa, permet mwan dir ou ankor en parol.”
2SA.14.12	Lerwa ti dir li, “Wi, koze.”
2SA.14.13	Alor sa fanm ti dir, “Mon rwa, akoz ou'n azir kont lentere pep Bondye? Dapre sa ki ou fek dir, ou koupab ou menm pour anpes retournen, sa enn ki ou'n fer al viv annegzil. 
2SA.14.14	Nou tou nou pou mor; nou parey delo ki'n fannen ater e ki pa zanmen kapab rasanble ankor. Bondye pa pran lavi; i annan bann plan ki pa les sa enn ki'n ganny anvoye annegzil pa reste lwen avek li. 
2SA.14.15	Si mon'n vin dir sa bann parol mon senyer lerwa, se ki lepep in fer mwan per. Alor, mon'n mazinen: Si mon koz avek lerwa, petet ki i ava ekout mwan. 
2SA.14.16	Mon sir ki lerwa ava ekout mwan; e sov mwan dan lanmen sa zonm ki pe rod fer mwan ek mon garson disparet parmi pep ki Bondye in swazir. 
2SA.14.17	Annefe, mon ti dir: Mon krwar ki parol ki mon senyer lerwa ava dir, ava ede pour fer lape. Mon senyer lerwa i parey en mesaze Bondye ki fer diferans ant lebyen ek lemal. Mon swete ki SENYER ou Bondye i ava avek ou.”
2SA.14.18	Lerwa ti dir sa fanm, “Mon pou demann ou en keksoz, pa kasyet mwan nanryen.”
2SA.14.18	Sa fanm ti reponn, “Dakor, demande mon rwa, mon senyer.”
2SA.14.19	Lerwa ti demann li, “Pa Zoab ki'n aranz tousala avek ou?”
2SA.14.19	Sa fanm ti reponn, “Osi vre ki ou vivan, mon rwa, mon pa kapab kasyet nanryen avek ou. Annefe, i vre ki Zoab, ou serviter, ki'n donn mwan bann lord, e ki'n met parol dan mon labous. 
2SA.14.20	Ou serviter Zoab in fer sa pour donn sa bann levennman en lot tournir. Me ou, mon rwa, ou konpran tou sa ki pase lo later, parey en mesaze Bondye.”
2SA.14.21	Lerwa ti al koz avek Zoab, “Mon dakor pour aksepte, al sers Absalon e fer li retourn isi.”
2SA.14.22	Zoab ti tonm lafas ater devan lerwa e beni lerwa. Apre, i ti dir, “Mon rwa! Mon senyer! Mon konnen ozordi, ki ou touzour montre mwan ou labonte; ou'n aksepte sa ki ou serviter in demande.”
2SA.14.23	Zoab ti al Gesour e retourn avek Absalon Zerizalenm. 
2SA.14.24	Me lerwa ti dir, “I ava al dan son lakaz, mon pa oule war li ditou.”
2SA.14.24	Alor, Absalon ti al se li, e i pa ti prezant li ditou devan lerwa.
2SA.14.25	Parmi pep Izrael antye ti napa en pli zoli zonm ki Absalon, ti napa personn ki dimoun ti admir plis. Zot pa ti trouv en sel defo depi son lipye ziska son latet. 
2SA.14.26	Toulezan, i ti raz son latet, akoz son seve ti vin tro lour. I ti pez de kilo dapre pwa rwayal. 
2SA.14.27	Absalon ti ganny trwa garson ek en fiy. Son fiy ki ti apel Tamar, ti vin en tre zoli fanm.
2SA.14.28	Absalon ti reste de an Zerizalenm san war lerwa. 
2SA.14.29	I ti demann Zoab pour anvoy li kot lerwa; me Zoab ti refize vin war li. I ti anvoy apel li en dezyenm fwa, me i ti refize vini. 
2SA.14.30	Alor, i dir son bann zonm, “Gete! Lo en parsel later ki akote pour mwan, i annan en plantasyon lorz ki pour Zoab. Al met dife ladan.”
2SA.14.30	Bann serviter Absalon ti met dife dan sa plantasyon. 
2SA.14.31	Zoab ti vin kot Absalon. I ti demann li, “Akoz ou bann serviter in met dife dan mon plantasyon?”
2SA.14.32	Absalon ti reponn Zoab, “Mon ti fer apel ou pour al demann lerwa akoz in fer mwan retourn Gesour. Mon ti byen laba. Alor, les mwan al devan lerwa; si in war mwan koupab, les li touy mwan.”
2SA.14.33	Zoab ti al kot lerwa; i ti dir li tousala. Lerwa ti fer apel Absalon ki ti prezant li devan lerwa e prosternen avek son figir kont later. Lerwa ti anbras Absalon.
2SA.15.1	Apre sa, Absalon ti fer mannyer ganny en kales, detrwa seval ek en troup 50 zonm pour tay devan son kales. 
2SA.15.2	Byen granmaten i ti leve e plas li obor semen devan laport lavil. Sak fwa ki en dimoun ki annan problenm e pe al kot lerwa pour ganny zizman, Absalon ti apel li e demann li, “Ki lavil ou sorti?”
2SA.15.2	Ler sa dimoun ti'n reponn: Mon sorti dan tel tribi Izrael, 
2SA.15.3	Absalon ti dir li, “Ou zafer i bon, e ou dan ou drwa, me personn kot lerwa pa pou ekout ou.” 
2SA.15.4	I ti azoute, “Si mwan ki ti ziz dan sa pei, tou dimoun ki annan en problenm ti ava vin kot mwan e mon ti ava ziz byen son zafer.”
2SA.15.5	Kan en dimoun ti aprose pour prosternen devan li, i ti atrap son lanmen e anbras li. 
2SA.15.6	Absalon ti fer sa avek tou dimoun ki ti al kot lerwa pour zizman son zafer. Absalon ti ganny leker bann Izraelit par en fason malonnet.
2SA.15.7	Apre 4 an, Absalon ti dir lerwa, “Permet mwan al Hebron pour al ranpli mon ve ki mon'n fer devan SENYER, 
2SA.15.8	akoz mwan ou serviter, mon'n fer en ve letan mon ti ankor reste Gesour, an Siri. Mon ti dir: Si SENYER i fer mwan retourn Zerizalenm, mon pou servi SENYER.” 
2SA.15.9	Lerwa ti dir li, “Al anpe.” Alor, Absalon ti al Hebron.
2SA.15.10	Absalon ti anvoy son bann espyon dan tou bann tribi Izrael pour dir, “Ler zot ava antann son tronpet, zot ava kriye: Absalon in vin lerwa dan Hebron!” 
2SA.15.11	Ti annan 200 zonm avek li ki ti'n ganny envite sorti Zerizalenm. Zot ti byen entansyonnen, zot pa ti konn nanryen dan sa ki ti pe pase. 
2SA.15.12	Pandan ki Absalon ti pe ofer bann sakrifis, i ti anvoy sers Ahitofel, konseye David, dan lavil Gilon. Konmsa bann ki ti pou Absalon ti ogmante e konplo ti vin pli for.
2SA.15.13	Nouvel ti ariv kot David: Pep Izrael in ralye avek Absalon. 
2SA.15.14	Alor, David ti dir avek tou son lantouraz ki ti avek li Zerizalenm, “Annou sove, napa okenn fason sape avek Absalon. Depes zot; annou ale, sinon i pa pou tarde pour ariv isi e fer en gro maler tonm lo lavil, e masakre bann zabitan lavil.”
2SA.15.15	Son lantouraz ti dir li, “Nou ava fer tou sa ki lerwa in deside.”
2SA.15.16	Lerwa ti sorti, e tou son lantouraz ti swiv li. I ti kit deryer 10 son bann menazer pour vey pale. 
2SA.15.17	Lerwa ti sorti; lepep ki ti swiv li; zot ti aret kot dernyen lakaz. 
2SA.15.18	Tou son bann zonm, bann Keretit, bann Peletit ek bann Gatit, anviron 600 zonm sorti Gat, zot tou, zot ti defile devan lerwa.
2SA.15.19	Lerwa ti dir Itai, ki sorti Gat, “Akoz ou osi ou vin avek nou? Retournen e reste avek ou lerwa, akoz ou en etranze, e ou'n ganny deporte dan ou pei. 
2SA.15.20	Ou'n ariv kot nou yer, e ozordi mon pe antrenn ou avek nou koman en eran, kan mwan menm mon pa konnen kote nou pe ale. Retournen e anmenn ou bann frer avek ou. Mon demande ki SENYER i montre son labonte ek fidelite anver ou.”
2SA.15.21	Itai ti reponn lerwa, “Lo lavi SENYER, e lo ou lavi, mon rwa, mon senyer! Kot ou pou ete, pou mor, oubyen pour viv, mwan, ou serviter mon pou lanmenm.”
2SA.15.22	Alor David ti dir Itai, “Bon pase!” Itai ki sorti Gat avek son bann zonm ek tou zot fanmir ki ti avek li ti pase.
2SA.15.23	Tou dimoun ti plere, e kriye ler lepep ti pe defile. Lerwa ti travers larivyer Sedron, e lepep ti avans dan direksyon dezer. 
2SA.15.24	Sadok osi ti la avek tou bann levit ki ti pe anmenn Kof Lalyans Bondye. Zot ti depoz Kof Lalyans Bondye ziska ki tou lepep ti'n fini sorti dan lavil. 
2SA.15.25	Lerwa ti dir Sadok, “Retourn Kof Bondye dan lavil. Si SENYER i montre mwan son labonte, i ava fer mwan retournen, e i ava fer mwan revwar Kof ek son landrwa sakre. 
2SA.15.26	Me si i dir: Mon nepli dakor avek ou, les li fer avek mwan sa ki ava fer li plezir.”
2SA.15.27	Lerwa ti dir ankor avek pret Sadok, “Retourn dan lavil anpe avek ou garson Ahimas, Abiatar ek son garson Zonatan. 
2SA.15.28	Mwan, mon pou reste dan laplenn dezer, ziska ki mon ganny nouvel sorti kot zot.” 
2SA.15.29	Alor, Sadok ek Abiatar ti retourn avek Kof Bondye Zerizalenm, e zot ti reste laba.
2SA.15.30	David ti monte dan direksyon montanny Olivye. I ti monte an pleran, latet kouver; i ti pe mars pyeni; tou sa ki ti avek li ti osi kouver latet, e zot ti monte an pleran. 
2SA.15.31	Zot ti raport avek David, “Ahitofel i osi avek Absalon parmi bann ki ti fer konplo.”
2SA.15.31	David ti priye, “SENYER tourn bann konsey Ahitofel an ridikil.” 
2SA.15.32	Ler David ti ariv lo latet montanny kot zot ador Bondye, Housai, en Arkit, ti prezant devan li, son lenz desire, e latet kouver avek lapousyer. 
2SA.15.33	David ti dir li, “Pa vin avek mwan, ou pou en lanbara pour mwan. 
2SA.15.34	Plito, retourn dan lavil, e al dir Absalon: Mazeste! Mon ofer ou mon servis. Lontan mon ti serviter ou papa, e la aprezan mon vin ou serviter. Konmsa, ou ava kapab ed mwan e met lobstak kont bann konsey Ahitofel. 
2SA.15.35	Ou pou annan pret Sadok ek Abiatar dan ou kote. Ou ava raport avek bann pret Sadok ek Abiatar, tou lenformasyon ki ou ava gannyen dan pale lerwa. 
2SA.15.36	Ahimas, garson Sadok ek Zonatan, garson Abiatar tou le de i avek zot. Atraver zot ki ou pou pas mwan tou nouvel ki ou gannyen.”
2SA.15.37	Alor, Housai, zanmi David, ti retourn dan lavil, zis ler Absalon ti pe antre Zerizalenm.
2SA.16.1	David ti'n fek depas latet kolin, ler i ti zwenn Siba, serviter Mefi-Boset. I ti pe anmenn de bourik sele, sarze avek 200 dipen, 100 pake rezen sek, ek 100 pake fri sezon lete ek en barik diven. 
2SA.16.2	Lerwa ti demann Siba, “Ki ou pou fer avek tousala?”
2SA.16.2	Siba ti reponn, “Bann bourik ava pour ou fanmir monte, dipen ek rezen sek pour nourir bann zennzan, diven pour koup laswaf bann ki'n fatige dan dezer.”
2SA.16.3	Lerwa ti demann ankor, “Oli garson ou met?”
2SA.16.3	Siba ti reponn, “I'n reste Zerizalenm, akoz in dir: Ozordi, pep Izrael pou rann mwan rwayonm mon papa.”
2SA.16.4	Lerwa ti dir Siba, “Mon donn ou tou sa ki Mefi-Boset i posede.”
2SA.16.4	Siba ti prostern. I ti dir, “Mon rwa! Mon senyer! Mon remersye ou pour ou bonte.”
2SA.16.5	Ler lerwa David ti ariv Bahourim, en zonm ki ti sorti dan fanmir Sail, ki ti apel Simei, garson Gera, ti konmans bann malediksyon kont David. 
2SA.16.6	I ti anvoy ros avek David, ek tou son bann zonm, alor ki lepep antye ek tou bann gerye ti agos e adrwat lerwa.
2SA.16.7	La sa ki Simei ti dir pour ensilte David, “Sorti la kriminel! Sorti la voryen! 
2SA.16.8	SENYER in pini ou pour tou bann krim ki ou'n fer avek fanmir Sail, ki ou'n vol son rwayonm. La aprezan SENYER in donn rwayonm ou garson Absalon. Ou merit ou maler akoz ou en kriminel!”
2SA.16.9	Abisai, garson Serouya ti demann lerwa, “Akoz sa lisyen mor i ensilte ou, mon rwa, mon senyer? Les mwan al sot son latet.”
2SA.16.10	Lerwa ti reponn, “Abisai, garson Serouya! Pa mel ladan. Si i pe ensilte, se ki SENYER in dir li: Ensilte David! Personn pa kapab demann li: Akoz ou fer sa?” 
2SA.16.11	David ti dir Abisai ek tou son bann serviter, “Si mon prop garson ki mon'n fer, pe rod touy mwan, napa nanryen etonan ki sa Benzamit in fer. Les li trankil; i kapab ensilte akoz SENYER in donn li lord. 
2SA.16.12	Petet ki SENYER ava pran pitye mon miser, e i ava fer mwan dibyen an retour sa bann malediksyon ki i pa prononse ozordi.”
2SA.16.13	David ek son bann zonm, ti kontiny zot semen. Simei, ti mars lot kote montanny vizavi, e kontinyen ensilte li e anvoy ros ek later. 
2SA.16.14	Lerwa ek son bann zonm ti arive byen fatige lo bor larivyer Zourden, kot zot ti repoze.
2SA.16.15	Absalon ti antre Zerizalenm avek lafoul pep Izrael; Ahitofel osi ti avek li. 
2SA.16.16	Ler Housai, sa Arkit, bon zanmi David, ti ariv kot Absalon, i ti dir li, “Viv lerwa! Viv lerwa!”
2SA.16.17	Absalon ti dir Housai, “Sanmenm tou fidelite ki ou annan anver ou zanmi, David? Akoz ou pa ti al avek ou zanmi?”
2SA.16.18	Housai ti dir Absalon, “Non, mon oule avek sa enn ki SENYER ek pep Izrael antye in swazir; mon oule reste avek li. 
2SA.16.19	An tou ka, lekel ki mon pou servi? Pa son garson? Parey mon'n servi ou papa, mon pou servi ou aprezan.”
2SA.16.20	Absalon ti dir Ahitofel, “Rasanble konsey pour deside sa ki fodre nou fer.”
2SA.16.21	Ahitofel ti dir Absalon, “Al dormi avek bann menazer ki ou papa in kite pour gard pale. Konmsa, tou dimoun parmi pep Izrael ava konnen sa ki'n arive, e sa ava donn kouraz sa bann ki lo ou kote.” 
2SA.16.22	Zot ti mont en latant lo twa pale pour Absalon, e Absalon ti dormi avek bann fanm son papa, an piblik devan pep Izrael antye. 
2SA.16.23	Dan sa lepok, konsey ki Ahitofel ti donnen, ti osi enportan ki Parol Bondye li menm. Sa ti vre pour David osi byen ki pour Absalon.
2SA.17.1	Ahitofel ti dir Absalon, “Les mwan swazir 12,000 zonm e al atak David pandan lannwit menm. 
2SA.17.2	Mon ava profite letan i ankor fatige, e dekouraze, pour mwan fer li tranble, e fer lepep ki avek li sove. Alor mon ava touy zis lerwa tousel. 
2SA.17.3	Annefe, kan sa enn ki ou pe pourswiv ava'n mor, lepep antye ava retourn avek ou e zot ava viv anpe.” 
2SA.17.4	Sa konsey ti sanble byen bon pour Absalon ek tou bann ansyen dan Izrael.
2SA.17.5	Sepandan, Absalon ti dir, “Apel ankor Housai, sa Arkit, pour nou antann sa ki i annan pour dir.” 
2SA.17.6	Housai ti vin kot Absalon, ki ti dir li, “La sa ki Ahitofel in konseye fer. Eski fodre nou met an pratik son proze ou non?”
2SA.17.7	Housai ti dir Absalon, “Sa fwa si, konsey ki Ahitofel in donnen pa bon.” 
2SA.17.8	I ti azoute, “Ou konn tre byen ou papa ek son bann zonm: Zot bann gerye; zot ankoler parey en lours ki'n perdi son piti dan lakanpanny. Ou papa i en gerye; i pa pou pas lannwit avek lepep. 
2SA.17.9	Mon asire ki konmela menm, i pe kasyet dan kek trou, oubyen dan en lot landrwa. Si i arive ki i annan ki ganny touye parmi nou, nouvel pou fannen e dimoun pou dir: Larme Absalon in ganny bate. 
2SA.17.10	Alor, menm bann ki pli vayan, bann ki kouraze koman en lyon, pou dekouraze, akoz pep Izrael antye i konnen ki ou papa i en gerye, e ki bann vayan gerye ki avek li. 
2SA.17.11	Mon konseye alor, ki Izrael antye i rasanble pre avek ou, depi Dann ziska Berseba an kantite, parey gren disab ki annan obor lanmer, e ki ou menm personnelman diriz zot dan konba. 
2SA.17.12	Dan nenport landrwa kot i ete, nou pou ganny li, nou pou tonm lo li parey laroze i tonm lo zerb. Napa en sel ki pou sove, ni li, ni okenn son bann zonm. 
2SA.17.13	Si i al kasyet dan en lavil, pep Izrael antye i anmenn lakord kot sa lavil, e trenn li dan larivyer ziska ki i pa reste en sel pti ros.” 
2SA.17.14	Absalon ek tou Izraelit ki ti la, ti dir, “Konsey Housai i pli bon ki pour Ahitofel.” SENYER ti'n deside pour fer tonbe tou bon konsey Ahitofel, e konmsa anmenn maler lo Absalon.
2SA.17.15	Housai ti dir avek bann pret Sadok ek Abiatar, “Ahitofel in donn Absalon ek bann ansyen tel e tel konsey; me mwan, mon'n donn tel e tel konsey. 
2SA.17.16	Aprezan, anvoy deswit en rapor kot David, e dir li pa reste dan laplenn aswar, me al pli lwen posib. Atansyon ki i ekspoz son lavi ek lavi bann dimoun ki avek li.”
2SA.17.17	Zonatan ek Ahimas ti pe espere pre kot sours Blansiser. En servant ti pe al fer zot en rapor e zot menm, zot ti pe al fer en rapor avek lerwa David. Annefe, zot pa ti oze les dimoun war zot, ler zot ti pe antre dan lavil. 
2SA.17.18	Me en zennonm ti war zot, e ti al dir Absalon. Deswit, tou le de ti ale, e zot ti ariv Bahourim kot en zonm ki ti annan en pwi dan son lakour, e zot ti desann ladan. 
2SA.17.19	Fanm sa zonm ti tal en dra lo louvertir sa pwi, e fann lagrenn pile lo la, pour ki personn pa remarke.
2SA.17.20	Bann serviter Absalon ti ariv kot sa fanm. Zot ti demann li, “Oli Ahimas ek Zonatan?”
2SA.17.20	Sa fanm ti reponn, “Zot in travers lot kote larivyer.”
2SA.17.20	Bann zonm ti rode, me ler zot pa ti trouv personn, zot ti retourn Zerizalenm.
2SA.17.21	Apre zot depar, Ahimas ek Zonatan ti sorti dan pwi, e al fer en rapor kot lerwa David. Zot ti dir David, “Travers larivyer deswit, Ahitofel in donn tel e tel konseye kont ou.”
2SA.17.22	David ek tou dimoun ki ti avek li, ti travers larivyer Zourden. Ler lizour ti fer, tou ti'n fini traverse; ti napa en sel ki ti'n reste deryer.
2SA.17.23	Ler Ahitofel ti war ki zot pa ti'n aksepte son konsey, i ti sel son bourik, e al se li dan son lavil. I ti donn lord son fanmir, e al pann son lekor. Zot ti anter li dan latonm son papa.
2SA.17.24	David ti ariv Mahanaim. Alor, Absalon, avek troup Izraelit ki ti avek li, ti travers larivyer Zourden. 
2SA.17.25	Absalon ti nonm Amasa koman sef larme dan plas Zoab. Amasa ti garson Yitra, en Izraelit, ki i ti gannyen avek Abigail, fiy Nahas, ser Serouya, manman Zoab. 
2SA.17.26	Absalon ek larme Izrael ti etabli zot kan dan pei Galaad. 
2SA.17.27	Ler David ti ariv Mahanaim, Sobi, garson Nahas, ki sorti Raba, lavil bann Amonit, ek Makir, garson Amiel ki sorti Lo-Debar, ek Barzilai en Galaadit ki sorti Rogelim, ti zwenn avek li. 
2SA.17.28	Zot ti anmenn lili, basen, po anter, dible, lorz, lafarin, legren roti, fev, lantir, legren griye, 
2SA.17.29	dimyel, fromaz, bef ek mouton, fromaz bef. Zot ti anmenn tousala pour David ek son bann zonm pour zot manze, akoz zot ti'n dir dan zot menm: Sa bann zans in bezwen soufer lafen, lafatig ek laswaf dan dezer.
2SA.18.1	David ti fer lenspeksyon bann zonm ki ti avek li. I ti nonm bann sef 1,000 ek 100. 
2SA.18.2	David ti konfye en tyer son larme anba komannman Zoab, en tyer anba Abisai, garson Serouya, frer Zoab, e en lot tyer anba Itai, ki sorti Gat. Apre, lerwa ti dir lepep, “Mwan osi, mon oule al lager ansanm avek zot.”
2SA.18.3	Me bann zonm ti reponn, “Ou pa pou ale. Annefe, si nou bezwen sove, lennmi pa pou pran en gran ka avek nou. Menm si zot touy lanmwatye parmi nou, zot pa pou montre en gran lenportans. Me ou, ou vo 10,000 solda parmi nou. Alor, i preferab ki ou reste dan lavil pou ou vin sekour nou.”
2SA.18.4	Lerwa ti reponn zot, “Mon pou fer sa ki zot krwar i bon.” Alor, lerwa ti plas li akote laport lavil, tandis ki larme ti pase par group 1,000 ek group 100.
2SA.18.5	Lerwa ti donn lord Zoab, Abisai ek Itai, “Mon sipliy zot, protez mon garson Absalon!” Larme antye ti antann lord ki lerwa ti donn bann komandan lo size Absalon.
2SA.18.6	Larme David ti sorti pour al lager kont larme Absalon dan lafore Efraim. 
2SA.18.7	Larme Absalon ti ganny bate par larme David. Sa ti en gran defet: Zot ti perdi bokou zonm sa zour, omwen 20,000 zonm ti mor. 
2SA.18.8	Batay ti fann dan pei antye. Ti annan plis dimoun ki ti perdi zot lavi dan lafore ki dan konba.
2SA.18.9	Absalon, ki ti pe mont en bourik, ti trouv li anfas bann solda David. Son bourik ti fons anba bann brans en gro pye dibwa. Latet Absalon ti pri dan en brans; tandis ki bourik ti kontinyen son semen, Absalon ti reste anpandan ant lesyel ek later. 
2SA.18.10	En zonm ki ti'n war sa, ti al dir Zoab, “Mon'n war Absalon anpandan avek en pye dibwa!”
2SA.18.11	Zoab ti reponn sa zonm, “Si ou'n war li, akoz ou pa ti touy li lanmenm? Mon ti ava'n donn ou dis pyes larzan ek en sang!”
2SA.18.12	Sa zonm ti reponn Zoab, “Menm si ou ti donn mwan mil pyes larzan, mon pa ti pou met mon lanmen lo garson lerwa. Nou tou nou ti antann lord ki lerwa ti donn ou, Abisai ek Itai: Mon sipliy ou, vey lo mon garson Absalon. 
2SA.18.13	Si mon ti fer li an riskan mon lavi, lerwa ti pou dekouver, e ou menm ou pa ti pou fer nanryen pour defann mwan.”
2SA.18.14	Zoab ti dir, “Mon pa pou perdi mon letan avek ou!” I ti pran trwa dart, ki i ti anfons dan leker Absalon ki ti ankor byen vivan anpandan dan pye dibwa. 
2SA.18.15	Sa 10 serviter ki ti pe anmenn bann zarm Zoab, ti antoure, e fini touy Absalon.
2SA.18.16	Zoab ti fer sonn tronpet. Bann solda David ti aret pourswiv Izrael akoz Zoab ti'n anpes zot. 
2SA.18.17	Zot ti pran lekor Absalon, e zet li dan en gran trou dan milye lafore, e zot ti met en gro ta ros lo li. Tou bann solda Izrael ti sov se zot. 
2SA.18.18	Pandan son vivan, Absalon ti'n fer enstal en moniman pour li, ki trouv dan vale Lerwa. Annefe, i ti pe dir: Mon napa okenn garson pour gard mon non. Alor, i ti donn son non sa moniman, e ziska ozordi i ankor apel moniman Absalon.
2SA.18.19	Ahimas, garson Sadok ti dir, “Les mwan taye al anmenn sa bon nouvel kot lerwa, konmkwa SENYER in rann lazistis e i'n delivre li dan lanmen son bann lennmi.”
2SA.18.20	Zoab ti dir li, “Pa ou ki pou anmenn okenn bon nouvel ozordi. Ou ava anmenn bann bonn nouvel en lot zour, me pa ozordi, akoz garson lerwa in mor.”
2SA.18.21	Zoab ti dir en Nibyen ki ti la, “Al rakont lerwa sa ki ou'n war.”
2SA.18.21	Sa Nibyen ti prosternen devan Zoab, e ale an tayan. 
2SA.18.22	Ahimas, garson Sadok ti dir Zoab, “Ariv sa ki pou arive, mwan osi mon pou tay deryer sa Nibyen.” Zoab ti demann li, “Mon garson, akoz ou oule taye, nouvel konmsa pa pou anmenn ou okenn benefis.”
2SA.18.23	“Tanpi sa ki pou arive, mon pou taye!”
2SA.18.23	Alor Zoab ti dir li, “Bon, taye alor!” Ahimas ti taye, e pas par semen laplenn e i ti depas sa Nibyen.
2SA.18.24	David ti pe asiz ant sa de laport lavil. En geter ki ti mont lo twa, ki trouv par lao laport, e lo miray. I ti get dan lwen e apersevwar en zonm pe taye li tousel. 
2SA.18.25	Sa geter ti kriye pour anons lerwa. Lerwa ti dir, “Si i li tousel, i pe anmenn en bon nouvel.”
2SA.18.25	Sa zonm ti apros dousman. 
2SA.18.26	Sa geter ti apersevwar en lot zonm ki ti pe taye. I ti kriy ver portye, “En zonm pe tay li tousel.”
2SA.18.26	Lerwa ti dir, “Li osi, i pe anmenn en nouvel.”
2SA.18.27	Geter ti dir, “Lafason taye sa enn premye, mon krwar mon rekonnet Ahimas, garson Sadok.”
2SA.18.27	Lerwa ti dir, “I en bon garson, i anmenn en bon nouvel.”
2SA.18.28	Ahimas ti kriye e dir Lerwa, “Tou i byen!” I ti prostern lafas ater devan lerwa. I ti dir li, “Mon rwa, mon senyer! Loue SENYER ou Bondye, ki'n livre dan ou lanmen bann ki'n revolte kont ou.”
2SA.18.29	Lerwa ti demande, “Mon zenn garson, Absalon, i byen?”
2SA.18.29	Ahimas ti reponn, “Ler Zoab ti anvoy mwan ek sa lot mesaze, mon ti remarke ki ti annan en gran leksitasyon, me mon pa konnen akoz.”
2SA.18.30	Lerwa ti dir li, “Met ou la, akote.” Ahimas ti met li akote e espere. 
2SA.18.31	Ler sa Nibyen ti arive, i ti dir, “Mon rwa! Mon annan bon nouvel pour ou. Ozordi SENYER in delivre ou avek tou sa bann ki'n revolte kont ou.”
2SA.18.32	Lerwa ti demann sa Nibyen, “Eski zenn Absalon, i byen.”
2SA.18.32	Sa Nibyen ti reponn, “Sa ki'n ariv li, mon swete ki i ariv osi avek tou ou bann lennmi ek tou bann ki revolte kont ou.”
2SA.18.33	Boulverse, lerwa David ti mont dan son lasanm ki ti trouv par lao laport lavil, pour li plere. An marsan i ti kontinyen repete: Mon garson Absalon, mon garson, mon garson! Si mon ti'n kapab mor dan ou plas! Absalon, mon garson, mon garson!
2SA.19.1	Zot ti dir Zoab: Lerwa pe plere, e i pe anmenn dey pour Absalon. 
2SA.19.2	Olye selebre laviktwar sa zour, tou lepep ti dan latristes, ler zot ti tande ki lerwa ti tris akoz i ti'n perdi son garson. 
2SA.19.3	Sa menm zour, lepep ti antre dan lavil trankilman konmsi zot ti'n aret lager, e zot ti onte. 
2SA.19.4	Lerwa ti'n kouver son figir, e kontinyen kriye, “Mon garson Absalon! Absalon, mon garson, mon garson!”
2SA.19.5	Zoab ti vin kot lerwa. I ti dir li, “Mannyer ou pe fer ozordi, ou pe kouver tou ou bann zonm avek laont, ek tou bann ki'n sov ou lavi, lavi ou bann garson, ou bann fiy ek ou bann menazer. 
2SA.19.6	Ou kontan bann ki ay ou e ou annan laenn pour bann ki kontan ou. Ou pe montre ozordi, ki ou bann sef ek ou bann zonm pa vo nanryen pour ou. Ozordi mon konnen: Si Absalon ti vivan, e si nou ki ti'n mor, ou ti ava war sa normal. 
2SA.19.7	Aprezan, sorti e al koz avek leker ou bann solda. Si ou pa fer li, mon asir ou ki pa pou reste en sel zonm avek ou ozordi. Sa i ava pli gran maler ki'n deza ariv ou depi ou lazenes ziska prezan.”
2SA.19.8	Alor lerwa ti leve e ti enstal kot laport lavil. Zot ti fer anonse avek lepep antye, lerwa i la pre avek laport lavil. Tou lepep ti rasanble devan lerwa. Me pep Izrael ti sove, sakenn ti al dan son latant.
2SA.19.9	Dan tou bann tribi Izrael, zot ti pe diskite, an dizan, “Lerwa in delivre nou avek nou bann lennmi. In delivre nou dan lanmen bann Filisten. Aprezan, in bezwen sove e kit sa pei akoz Absalon. 
2SA.19.10	Me Absalon ki nou ti'n konsakre koman lerwa, in mor dan lager. Alor ki nou pe espere pour fer retournen lerwa David.”
2SA.19.11	Lo son kote, lerwa David ti fer dir bann pret Sadok ek Abiatar, “Demann bann ansyen dan Zida, Akoz ki zot dernyen pour fer lerwa retourn se li? Sanmenm sa ki dimoun pe dir atraver pei ki'n ariv kot lerwa. 
2SA.19.12	Zot mon bann frer, mon prop laser ek mon prop lezo, akoz zot dernyen pour fer retournen lerwa?”
2SA.19.13	Al demann osi avek Amasa, “Pa ou mon lezo ek mon laser? Bondye i ava pini mwan sa mon pa etabli ou pour touzour, komandan mon larme dan plas Zoab.” 
2SA.19.14	Par sa bann parol, David ti ganny leker bann zonm dan tribi Zida, konmsi zot ti en sel zonm. Zot ti anvoy sa mesaz pour David, “Retournen avek tou ou bann zonm.”
2SA.19.15	Lerwa ti retournen, e ti ariv ziska larivyer Zourden. Pep Zida ti'n vin Gilgal pour zwenn lerwa e ed li travers larivyer Zourden. 
2SA.19.16	Simei, garson Gera, dan tribi Benzamen, ki sorti Bahourim, ti degaze osi pour al rankontre lerwa David. 
2SA.19.17	I ti annan avek li 1,000 zonm sorti dan tribi Benzamen. Siba, serviter lafanmir Sail, avek son 15 garson ek 20 serviter ti osi degaze pour ariv lo bor larivyer Zourden avan lerwa. 
2SA.19.18	Zot ti travers larivyer pour fer traverse lafanmir rwayal, parey lerwa ava ordonnen. Kan lerwa ti'n travers larivyer Zourden, Simei ti zet li ater devan lerwa. 
2SA.19.19	I ti dir li, “Mon senyer! Pa pran kont mon fot. Oubliy sa fot ki mwan, ou serviter, mon ti komet kont ou ler ou ti kit Zerizalenm. Pa gard rankin kont mwan. 
2SA.19.20	Mon rekonnet, mon'n pese. Ozordi, mwan menm premye dan fanmir Zozef pour vin zwenn ou, mon senyer, lerwa.”
2SA.19.21	Alor Abisai, garson Serouya ti dir, “Eski Simei pa merit lanmor, akoz in modi sa enn ki SENYER ti donn lonksyon?”
2SA.19.22	Me David ti dir, “Bann garson Serouya! Mon napa nanryen pour fer avek zot! Akoz ozordi, zot opoz mwan konmsi mon en lennmi. Eski ozordi, i en zour pour touy en dimoun dan Izrael? Eski mon pa konnen ozordi ki mon lerwa pep Izrael?”
2SA.19.23	Alor lerwa ti dir Simei, “Mon fer sa serman: Ou pa pou mor.”
2SA.19.24	Mefi-Boset, pti zanfan Sail, ti'n osi vin zwenn lerwa. Depi ki lerwa in ale, Mefi-Boset pa'n okip ni son lipye, ni koup son labarb, ni lav son lenz ziska ki lerwa in retournen ozordi sen e sof. 
2SA.19.25	Ler i ti vin rankontre lerwa Zerizalenm lerwa ti dir li, “Mefi-Boset, akoz ou pa ti vin avek mwan?”
2SA.19.26	Mefi-Boset ti reponn, “Mon rwa! Mon serviter in tronp mwan. Annefe, mon ti'n dir, mon pou fer sel mon bourik e mon ava monte pour akonpanny lerwa, akoz ou konnen ki mon bwete. 
2SA.19.27	Me in malparl mwan avek ou, mon senyer, lerwa. Me mon senyer, lerwa! Ou parey en mesaze Bondye. Fer sa ki fer ou plezir. 
2SA.19.28	Mannyer ki tou lafanmir mon papa in azir anver ou i merit lanmor. Me ou, ou'n plas mwan parmi bann ki manz atab avek ou. Alor, ki drwa mon annan pour plede devan lerwa ankor.”
2SA.19.29	Lerwa ti dir li, “Akfer dir tousala? Mon'n deside ki ou ek Siba i partaz bann later.”
2SA.19.30	Mefi-Boset ti dir lerwa, “Les li pran tou, akoz mon senyer lerwa in retournen sen e sof.”
2SA.19.31	Barzilai, ki ti sorti Rogelim dan Galaad, ti'n desann avek lerwa ziska la bor larivyer Zourden pour kit li lot kote larivyer Zourden. 
2SA.19.32	Barzilai ti tre vye; i ti annan 80 an. I ti'n okip lerwa letan i ti Mahanaim, akoz i ti en zonm byen ris. 
2SA.19.33	Lerwa ti dir li, “Vin avek mwan Zerizalenm, e mon ava donn ou tou ou neseser.”
2SA.19.34	Me Barzilai ti reponn lerwa, “Mon rwa! Konbyen lannen ankor mon annan pour viv, pour mwan al avek lerwa Zerizalenm. 
2SA.19.35	Ozordi mon annan 80 an, mon nepli konnen sa ki bon ek sa ki pa bon. Mon nepli apresye sa ki mon manze ek sa ki mon bwar, ni menm lavwa bann santer ek bann santez. Alor akfer ki mon bezwen donn ou sa traka? 
2SA.19.36	Mon ava akonpanny ou ziska en pti pe lot kote larivyer Zourden mon rwa. Me mon pa merit en tel rekonpans. 
2SA.19.37	Permet mwan retournen pour al mor dan mon prop lavil, pre avek latonm mon papa ek mon manman. Me plito pran mon garson Kimhanm. Li i ava al avek mon senyer, lerwa. Fer pour li, sa ki ou war bon.”
2SA.19.38	Lerwa ti dir, “Alor Kimhanm ava vin avek mwan, e mon ava fer pour li tou sa ki ou menm ou ti ava kontan. Mon ava donn li tou sa ki ou demande.” 
2SA.19.39	Tou dimoun ti travers Zourden, apre ki lerwa ti'n traverse. Lerwa ti anbras Barzilai, e beni li. Apre, Barzilai ti retourn se li. 
2SA.19.40	Lerwa ti al dan direksyon Gilgal, e Kimhanm ti al avek li. Tou pep Zida ek lanmwatye pep Izrael ti'n akonpanny lerwa travers larivyer Zourden.
2SA.19.41	Tou bann zonm Izrael ti al kot lerwa pour demann li, “Akfer, nou bann frer pep Zida in akapar ou pou fer ou travers Zourden, avek ou fanmir ek tou ou bann zonm?”
2SA.19.42	Bann zonm pep Zida ti reponn bann zonm pep Izrael, “Akoz lerwa i nou fanmir pros. Ki i annan pour zot ankoler pour sa? Eski nou'n viv lo depan lerwa? Oubyen, eski i'n donn nou kado?”
2SA.19.43	Bann zonm pep Izrael ti reponn bann zonm pep Zida, “Lerwa i dis fwa plis pour nou, ki pour zot, e menm David, i plis pour nou. Alor akoz zot mepriz nou? Pa nou ki ti premye pour demande pour nou lerwa retournen?”
2SA.19.43	Me bann zonm pep Zida ti montre zot pli agresif ki bann zonm pep Izrael.
2SA.20.1	La Gilgal, ti annan en zonm san moral ki ti apel Seba, garson Bikri, sorti dan tribi Benzamen. I ti soufle tronpet e kriye, “Nou napa nanryen avek David, e nou napa okenn par avek garson Zese! Pep Izrael! Sakenn retourn se li!”
2SA.20.2	Alor, pep Izrael antye ti kit David e swiv Seba, garson Bikri. Me pep Zida ti reste avek zot lerwa e swiv li depi larivyer Zourden ziska Zerizalenm.
2SA.20.3	Ler David ti ariv se li Zerizalenm, i ti pran son dis menazer ki i ti'n kite pour vey pale e plas zot dan en lakaz byen garde. I ti donn zot tou sa ki zot bezwen, me i pa ti al avek zot. I ti ferm zot dan lakaz ziska zot lanmor, pour viv koman bann vev.
2SA.20.4	Lerwa ti dir Amasa, “Rasanble pep Zida devan mwan avek ou osi, dan trwa zour.” 
2SA.20.5	Amasa ti ale pour rasanble pep Zida; me i ganny retar e ariv plitar ki letan fikse par lerwa. 
2SA.20.6	Alor, David ti dir Abisai, “Aprezan Seba, garson Bikri, pou fer nou plis ditor ki Absalon. Ou menm, pran mon bann zonm, al rod li avan ki i trouv en landrwa kasyet dan bann lavil fortifye e ki i sap non.” 
2SA.20.7	Alor troup konmande par Zoab, avek bann Ketit ek bann Peletit, tou bann gerye, ti sorti Zerizalenm avek Abisai pour al pourswiv Seba, garson Bikri.
2SA.20.8	Ler zot ti ariv pre avek sa gro ros Gabaon, Amasa ti zwenn zot. Zoab ti'n met en sang lo son lenz ek en lepe atase avek son sang, dan en fouro. Letan Zoab ti avans devan, lepe ti tonbe. 
2SA.20.9	Zoab ti demann Amasa, “Koman sava, mon frer?”
2SA.20.9	Avek lanmen drwat i ti atrap Amasa par son labarb, pour anbras li. 
2SA.20.10	Amasa pa ti pran kont sa lepe ki ti dan lot lanmen Zoab. Zoab ti pik li dan vant. Son bann zentesten ti devide, e i ti mor san ki Zoab ti bezwen pik en dezyenm kou.
2SA.20.10	Zoab ek Abisai son frer, ti kontiny zot semen pour pourswiv Seba, garson Bikri. 
2SA.20.11	Enn parmi bann zonm Zoab ti'n arete dan bor lekor Amasa. I ti dir, “Tou bann ki zanmi Zoab! Tou bann ki zanmi David! Swiv Zoab.”
2SA.20.12	Amasa ti pe roule ater lo semen dan son disan. Sa zonm ti remarke ki tou dimoun ki ti pas la ti arete; alor i ti pran lekor Amasa e anmenn alekar e kouver li avek en lenz. 
2SA.20.13	Apre ki Zot ti'n tir sa lekor dan milye semen, zot ti kontiny zot semen avek Zoab pour pourswiv Seba, garson Bikri.
2SA.20.14	Zoab ti travers tou bann tribi Izrael dan direksyon Abel-Bet-Maaka. Bann Berit ti rasanble, e swiv li. 
2SA.20.15	Bann zonm Zoab ti vin serkle Seba dan Abel-Bet-Maaka. Zot ti met en gro din later kont miray, e zot ti esey demoli miray pour fer li tonbe. 
2SA.20.16	Depi lavil, en fanm rize ti kriye, “Ekoute! Ekoute! Dir Zoab vin isi, mon bezwen koz avek li.”
2SA.20.17	Zoab ti aprose. Sa fanm ti demann li, “Ou menm Zoab?”
2SA.20.17	I ti reponn, “Wi, mwan menm!”
2SA.20.17	Alor sa fanm ti dir, “Ekout mwan.”
2SA.20.17	I ti reponn, “Wi, mon pe ekout ou!” 
2SA.20.18	Alor i ti dir, “Otrefwa, nou ti annan labitid dir: Al sers larepons dan lavil Abel, e zot ti fer li. E zafer ti ganny regle 
2SA.20.19	Nou parmi bann ki gard lape, e ki pli fidel dan pei Izrael. Ou, ou pe esey detri en lavil ki en manman dan pei Izrael. Akoz ou oule detri posesyon SENYER?”
2SA.20.20	Zoab ti reponn, “Pa ditou! Mon napa okenn lentansyon abimen ou detri nanryen. 
2SA.20.21	Sa pa vre ditou. Me i annan en zonm sorti dan montanny Efraim, ki apel Seba, garson Bikri ki'n revolte kont lerwa David. Zis livre li dan nou lanmen, e mon ava kit zot lavil.”
2SA.20.21	Sa fanm ti dir Zoab, “Dakor, nou ava anvoy ou son latet par lao miray lavil.”
2SA.20.22	I ti al koz avek bann zabitan avek lasazes. Zot ti koup likou Seba, garson Bikri, e anvoy avek Zoab. Alor, Zoab ti fer soufle tronpet, e bann solda ti kit lavil, e retourn se zot. Zoab ti retourn Zerizalenm kot lerwa.
2SA.20.23	Zoab ti sef larme Izrael antye. Benaya, garson Yoyada ti konmann larme bann Keretit ek bann Peletit. 
2SA.20.24	Adoranm ti ansarz travay forse; Zozafat, garson Ahiloud, ti port parol lerwa; 
2SA.20.25	Seva ti sekreter; Sadok ek Abiatar ti pret; 
2SA.20.26	Ira ek Yair ti osi pret pour David.
2SA.21.1	Dan letan David, ti annan en lafanmin pandan 3 an. David ti konsilte SENYER ki ti dir li, “Sa i akoz Sail ek son fanmir ki'n vers disan. Zot in touy bann Gabaonit.”
2SA.21.2	Lerwa ti apel bann Gabaonit pour koz avek zot. Bann Gabaonit pa ti bann Izraelit; zot ti enn bann dernyen Amorit; bann Izraelit ti'n angaz zot par serman anver zot, me dan son pasyon pour Izrael ek Zida, Sail ti rod fason detri zot.
2SA.21.3	David ti demann bann Gabaonit, “Ki mon kapab fer pour zot e koman mwan kapab repar sa mal ki Sail in fer anver zot, pour ki zot ava kapab loue pep SENYER?”
2SA.21.4	Bann Gabaonit ti reponn li, “Ni larzan, ni lor pa pou regle nou rapor avek Sail ek son fanmir; nou napa personn pour touye dan Izrael.”
2SA.21.4	Lerwa ti dir, “Sa ki zot ava dir, mon ava fer pour zot.”
2SA.21.5	Zot ti dir lerwa, “Akoz sa zonm ti oule ekstermin nou; akoz i ti annan en proze pour detri nou e ki nou disparet lo teritwar Izrael antye, 
2SA.21.6	donn nou 7 zonm parmi son bann garson; nou ava ekspoz zot lekor devan SENYER dan lavil Gibea-Sail, sa enn ki SENYER ti'n swazir.”
2SA.21.6	Lerwa ti dir, “Mon ava fer li.”
2SA.21.7	Lerwa ti eparny Mefi-Boset, garson Zonatan, garson Sail, akoz sa serman ki David ek Zonatan, ti fer devan SENYER.
2SA.21.8	I ti pran sa de garson ki Sail ti gannyen avek Rispa, fiy Aya: Armoni ek Mefi-Boset, avek sa senk garson ki Mikal fiy Sail, ti donn Adryel sorti Mehola, garson Barzilai.
2SA.21.9	I ti livre zot avek bann Gabaonit ki ti pann zot lo montanny devan SENYER. Tou le set ti ganny touye premye zour larekolt, o konmansman rekolt lorz.
2SA.21.10	Rispa, fiy Aya, ti pran en sak ki i ti tal lo ros pour li, depi konmansman larekolt, ziska ki lapli ti tonm lo bann kadav. I ti anpes bann zwazo vin lo zot pandan lazournen, e bann zannimo sovaz pandan lannwit.
2SA.21.11	Zot ti vin dir David sa ki Rispa, fiy Aya, menazer Sail. 
2SA.21.12	Alor, David ti al pran bann lezo Sail ek bann lezo Zonatan, son garson, kot bann zabitan Yabes-Galaad ki ti'n vol sa bann lezo depi plas Bet-Seann, kot bann Filisten ti'n pann zot, zour zot ti'n bat Sail Gilboa.
2SA.21.13	Donk, depi Yabes, David ti pran bann lezo Sail ek bann lezo Zonatan, son garson. I ti osi pran lezo sa set zonm ki ti'n ganny pann.
2SA.21.14	Bann lezo Sail ek Zonatan son garson ti ganny antere Sela, dan pei Benzamen, dan tonbo Kis, papa Sail; tou sa ki lerwa ti'n ordonnen ti ganny fer. Apre sa, Bondye ti montre son bonte anver pei.
2SA.21.15	Bann Filisten ti ankor fer lager kont Izrael. David ti desann avek son bann zonm e i ti konbat kont bann Filisten. David ti fatige en kantite. 
2SA.21.16	Yisbi-Benob ki ti en desandan Afa, ti annan en lans an bronz ki ti pez apepre trwa kilo ek en lepe nef atase avek son sang. I ti annan lentansyon touy David. 
2SA.21.17	Abisai, garson Serouya, ti vin donn en koudmen David e touy sa Filisten. Alor, bann zonm David ti fer li pret serman. Zot ti dir li, “Ou pa pou al lager ankor avek nou; ou pa pou tenny lalanp Izrael.”
2SA.21.18	Apre sa, lager kont bann Filisten ti rekonmanse Gob. Alor, Sibekai, en Housatit, ti touy Saf ki ti en desandan Rafa.
2SA.21.19	Lager kont bann Filisten ti rekonmanse Gob. Elkanann, garson Yaare-Oregim, ki sorti Betlehenm, ti touy Golyat, en Gatit ki ti annan en lans ki ti groser en silenn ki servi pour fer latwal lo la.
2SA.21.20	Ti annan ankor en lot lager Gat kot ti annan en zean ki ti annan sis ledwa dan sak lanmen e sak lipye; 24 an tou. I ti osi sorti Rafa.
2SA.21.21	I ti provok Izrael e Zonatan, garson David, frer Simei ti touy li. 
2SA.21.22	Sa kat zonm sorti Gat, ti sorti dan fanmir Rafa. Zot ti tonm anba latak David ek son bann zonm.
2SA.22.1	Zour ki SENYER ti delivre David dan lanmen tou son bann lennmi e dan lanmen Sail, David ti pronons bann parol sa kantik pour SENYER.
2SA.22.2	I ti dir:
2SA.22.2	SENYER i mon ros protekter,
2SA.22.2	mon fortres, mon liberater.
2SA.22.3	I mon Bondye, mon ros protekter,
2SA.22.3	kot mon an sekirite;
2SA.22.3	mon boukliye, mon korn ki delivre mwan
2SA.22.3	mon sitadel, mon refiz.
2SA.22.3	Ou mon Sover ki protez mwan kont vyolans.
2SA.22.4	Mon apel SENYER; mon loue li,
2SA.22.4	i delivre mwan kont mon bann lennmi.
2SA.22.5	Kouran lanmor ti'n antortiy mwan,
2SA.22.5	gro laroul destriksyon ti ranpli mwan avek lafreyer;
2SA.22.6	lasenn lemonn lanmor ti'n antour mwan,
2SA.22.6	bann latrap lanmor ti la devan mwan.
2SA.22.7	Dan mon detres, mon envok SENYER,
2SA.22.7	mon envok mon Bondye:
2SA.22.7	Depi son tanp i antann mwan,
2SA.22.7	mon bann apel osekour ti ariv dan son zorey.
2SA.22.8	Later ti tranble e ganny sekwe;
2SA.22.8	bann fondasyon lesyel ti tranble;
2SA.22.8	zot ti tranble akoz SENYER ti ankoler.
2SA.22.9	Lafimen ti pe sorti dan son nennen,
2SA.22.9	e labrez ek laflanm ti sorti dan son labous;
2SA.22.9	bann labrez anflanmen ti sorti.
2SA.22.10	I ti deroul lesyel e i ti desann
2SA.22.10	ek en nyaz epe anba son lipye.
2SA.22.11	I ti mont lo en seriben e i ti anvole,
2SA.22.11	i ti plannen lo lezel divan.
2SA.22.12	Devan li, ki ti fernwanr ti antour li,
2SA.22.12	koman gro delo atraver bann nyaz epe.
2SA.22.13	Devan li bann labrez ki bann zekler ti'n alimen, ti briye.
2SA.22.14	Dan lesyel, lavwa SENYER
2SA.22.14	ti rezonnen parey loraz.
2SA.22.15	I ti lans son bann dart e dispers bann lennmi.
2SA.22.15	I ti lans bann zekler e zot ti taye.
2SA.22.16	SENYER! Devan ou bann menas,
2SA.22.16	devan tanpet ou lakoler,
2SA.22.16	fon lanmer ti aparet
2SA.22.16	e fondasyon later ti ganny ekspoze.
2SA.22.17	Alor, depi lao dan lesyel,
2SA.22.17	SENYER ti anvoy lanmen e atrap mwan.
2SA.22.17	I ti tir mwan dan sa gran kouran delo.
2SA.22.18	I ti delivre mwan
2SA.22.18	dan lanmen mon bann lennmi ki pwisan,
2SA.22.18	e kont sa bann ki ay mwan,
2SA.22.18	akoz zot ti tro for pour mwan.
2SA.22.19	Zot ti atak mwan zour mon ti dan maler;
2SA.22.19	me SENYER in vin sekour mwan.
2SA.22.20	In tir mwan dan danze, in liber mwan;
2SA.22.20	in sov mwan, akoz i kontan mwan.
2SA.22.21	SENYER i rekonpans mwan
2SA.22.21	dapre mon lazistis;
2SA.22.21	i beni mwan akoz mon lanmen i prop.
2SA.22.22	Mon'n met an pratik komannman SENYER.
2SA.22.22	Mon'n reste fidel anver mon Bondye.
2SA.22.23	Mon'n gard tou son bann lalwa.
2SA.22.23	Mon pa'n dezobei son bann regleman.
2SA.22.24	Mon san repros devan li.
2SA.22.24	Mon'n evit fer okenn pese.
2SA.22.25	SENYER in war dibyen ki mon'n fer
2SA.22.25	e in rekonpans mwan,
2SA.22.25	akoz mon lanmen i prop devan li.
2SA.22.26	Ou fidel anver sa enn ki fidel.
2SA.22.26	Ou bon anver sa enn ki bon.
2SA.22.27	Ou pir avek sa enn ki pir;
2SA.22.27	sever avek sa enn ki rize.
2SA.22.28	Ou delivre dimoun ki senp.
2SA.22.28	Ou fer bann orgeye bes zot lizye.
2SA.22.29	SENYER! Mon Bondye!
2SA.22.29	Ou ki alim mon lalanp.
2SA.22.29	Ou menm mon lalimyer ler mon dan fernwanr.
2SA.22.30	Avek ou led, mon kapab kraz en larme;
2SA.22.30	avek mon Bondye, mon kapab sot en miray.
2SA.22.31	Bondye i en gid parfe.
2SA.22.31	Bann promes SENYER i vre;
2SA.22.31	i en proteksyon pour tou
2SA.22.31	sa ki vin pran refiz kot li.
2SA.22.32	Lekel ki Bondye apar SENYER?
2SA.22.32	Lekel ki nou Ros protekter apar Bondye?
2SA.22.33	Bondye ki ranpli mwan avek lafors
2SA.22.33	e i met mwan lo bon semen.
2SA.22.34	I fer mwan taye parey en serf
2SA.22.34	e met mwan debout lo montanny.
2SA.22.35	I antrenn mwan pour konba;
2SA.22.35	i ed mwan redi en fles an bronz.
2SA.22.36	Ou donn mwan ou boukliye laviktwar.
2SA.22.36	Par ou lanmen drwat ou soutenir mwan.
2SA.22.36	Ou led in rann mwan for.
2SA.22.37	Ou donn plis lespas mon lipye,
2SA.22.37	e ou anpes mwan tonbe.
2SA.22.38	Mon pourswiv mon bann lennmi
2SA.22.38	e mon atrap zot.
2SA.22.38	Mon pa retournen ziska ki mon'n fini avek zot.
2SA.22.39	Mon aplati zot, zot pa kapab leve.
2SA.22.39	Mon met zot anba mon lipye.
2SA.22.40	Ou ranpli mwan avek lafors pour konba.
2SA.22.40	Ou fer mon bann lennmi pliye devan mwan.
2SA.22.41	Ou fer mon bann lennmi sove devan mwan.
2SA.22.41	Mon detri mon bann ladverser.
2SA.22.42	Zot kriye, me personn pa vin sov zot.
2SA.22.42	Zot kriy ver SENYER, me i pa reponn zot.
2SA.22.43	Mon kraz zot parey lapousyer
2SA.22.43	ki pe anvole dan divan.
2SA.22.43	Mon mars lo zot parey labou lo semen.
2SA.22.44	Ou delivre mwan kont soulevman lepep.
2SA.22.44	Ou fer mwan sef bann nasyon.
2SA.22.44	En pep ki mon pa konnen in vin mon serviter.
2SA.22.45	De ki zot antann mon lavwa, zot obei.
2SA.22.45	Bann etranze i vin flat mwan.
2SA.22.46	Bann etranze i perdi kouraz.
2SA.22.46	Zot sorti an tranblan dan zot landrwa kasyet.
2SA.22.47	SENYER i vivan!
2SA.22.47	Mon loue mon Ros protekter.
2SA.22.47	Mon egzalte Bondye mon Sover.
2SA.22.48	I donn mwan laviktwar lo mon bann lennmi
2SA.22.48	e fer bann pep soumet anba mwan.
2SA.22.49	I delivre mwan kont mon bann lennmi.
2SA.22.49	I donn mwan laviktwar
2SA.22.49	lo sa bann ki atak mwan.
2SA.22.49	I sov mwan kont dimoun ki fer vyolans.
2SA.22.50	Pour tousala,
2SA.22.50	mon pou loue ou parmi bann nasyon
2SA.22.50	e sant an loner ou non.
2SA.22.51	SENYER i donn son lerwa bokou laviktwar.
2SA.22.51	I montre son fidelite
2SA.22.51	pour sa enn ki i'n konsakre,
2SA.22.51	pour David ek son desandans pour touzour.
2SA.23.1	La bann dernyen parol David:
2SA.23.1	Deklarasyon David, garson Zese,
2SA.23.1	deklarasyon en zonm o plase,
2SA.23.1	en zonm ki'n ganny lonksyon Bondye Zakob,
2SA.23.1	en melodi ki pep Izrael i kontan sante.
2SA.23.2	Lespri SENYER in koz atraver mwan,
2SA.23.2	son parol i dan mon labous.
2SA.23.3	Bondye Izrael in koze;
2SA.23.3	Ros protekter Izrael in dir mwan:
2SA.23.3	Sa enn ki gouvernen bann et imen avek zistis,
2SA.23.3	sa enn ki gouvern avek respe anver Bondye,
2SA.23.4	i parey bomaten ler soley pe leve
2SA.23.4	dan en lesyel kler san nyaz;
2SA.23.4	lasaler son reyon ek lapli laverdir i sorti dan later.
2SA.23.5	La konman Bondye in azir avek mon fanmir:
2SA.23.5	In fer en lalyans avek mwan pour touzour,
2SA.23.5	kot tou bann pwen in regle e byen garde.
2SA.23.5	Partou e touzour in donn mwan laviktwar
2SA.23.5	in realiz tou mon bann dezir.
2SA.23.6	Tou sa bann ki san moralite
2SA.23.6	zot parey bann bison avek pikan ki ou zete
2SA.23.6	ki ou pa pran avek lanmen.
2SA.23.7	Sa enn ki tous sa bann bison
2SA.23.7	ava bezwen servi en zouti anfer
2SA.23.7	oubyen en lans an bwa;
2SA.23.7	zot ava ganny zete lanmenm dan dife.
2SA.23.8	La non bann vayan zonm David: Yoseb-ba-Sebet, en Takemonit ki ti fer parti elit lagard. Li menm Adino, en Esnit, ki ti atak 800 zonm e transpers zot en sel kou.
2SA.23.9	Apre li, Eleazar, garson Dodo, garson Ahoni. I ti enn sa trwa vayan zonm ki, avek David, ti defi bann Filisten ki ti'n rasanble la pour lager, alor ki bann zonm Izrael ti pe rekile dan montanny. 
2SA.23.10	I ti bat bann Filisten ziska ki zot lanmen ti telman fatige, ki zot ti reste kole lo son lepe. Sa zour, SENYER ti realiz en gran laviktwar. Bann zonm ti retourn deryer Eleazar zis pour depouy bann kadav.
2SA.23.11	Apre Eleazar, ti annan Sama, garson Ague, en Ararit. Bann Filisten ti'n rasanble Lei, kot ti annan en parsel later plante avek lantir; lepep ti pe sove pour zot sap bann Filisten. 
2SA.23.12	Sama ti reste debout dan milye sa parsel ki i ti repran e bat bann Filisten. SENYER ti realiz en gran laviktwar.
2SA.23.13	Dan letan larekolt, trwa parmi sa 30 sef ti desann kot David dan lagrot Adoulanm. En troup bann Filisten ti'n enstal zot kan dan vale bann Refait. 
2SA.23.14	David ti dan bann vale plen avek presipis; ti annan alor en post bann Filisten Betlehenm.
2SA.23.15	David ti'n ganny en lanvi. I ti dir, “Lekel ki pou fer mwan bwar delo dan pwi ki dan lantre laport Betlehenm?”
2SA.23.16	Alor, trwa zonm vayan ti fors kan bann Filisten e al pran delo dan basen ki devan lantre laport Betlehenm. Zot ti anmenn sa delo kot David e prezant li. Me David pa ti oule bwar sa delo ki i ti vers ater koman en lofrann anver SENYER. 
2SA.23.17	I ti dir, “SENYER! Zanmen mon pou fer sa. Eski mon kapab bwar disan sa bann zonm ki'n riske zot lavi?” Alor, i pa ti oule bwar sa delo. Sanmenm sa ki sa trwa vayan zonm ti fer.
2SA.23.18	Abisai, frer Zoab, garson Serouya, ti fer osi parti bann elit dan lagard. Li menm ki ti anvoy son lans lo 300 zonm ki i ti transperse. Konmsa ki i ti fer son renonmen parmi sa trwa zonm. 
2SA.23.19	I ti ganny plis renonmen parmi zot. I ti zot sef, zot pa ti ariv lo son nivo.
2SA.23.20	Sorti Kabseel, Benaya, garson Yoyada, ti en zonm valer ki ti akonpli bokou bann aksyon ekstraordiner. I ti touy sa de konbatan sorti Moab; en zour ki lannez ti pe tonbe, i ti desann dan en sitern kot i ti touy en lyon. 
2SA.23.21	I ti touy en gran Ezipsyen ki ti annan en lans dan son lanmen; li, avek en baton, i ti atak sa Ezipsyen, aras li son lans e touy li avek sa lans. 
2SA.23.22	Sanmenm sa ki Benaya, garson Yoyada, ti fer. I ti ganny en gran renonmen parmi trwa vayan zonm. 
2SA.23.23	I ti ganny plis laglwar parmi sa group 30 zonm, me i pa ti fer parti sa group trwa. David ti met li sef son gard personnel.
2SA.23.24	Asael, frer Zoab, enn bann 30; Elanann, garson Dodo, en zabitan Betlehenm; 
2SA.23.25	Sama, en Harodit; Elika, en Harodit; 
2SA.23.26	Heles, en Paltit; Ira, garson Ikes, en Tekoit. 
2SA.23.27	Abiezer, en Anatotit. Mebounai, en Housatit. 
2SA.23.28	Salmonn, en Ahohit; Maharai, en Netofatit. 
2SA.23.29	Heleb, garson Baana, en Netofatit. Itai, garson Ribai, sorti Gibea, enn bann garson Benzamen 
2SA.23.30	Benaya, en Piratonit. Hidai, sorti kot larivyer Gas. 
2SA.23.31	Abi-Albonn, sorti dan laplenn arid. 
2SA.23.32	Eliaba, en Saalbonit. Ben-Yasen, Zonatan. 
2SA.23.33	Sama, en Hararit; Ahianm, garson Sarar, en Ararit. 
2SA.23.34	Elifelet, garson Ahasbai, garson en Maakatit. Elianm, garson Ahitofel, en Gilonit. 
2SA.23.35	Hesrai, en Karmelit; Paarai, en Arbit. 
2SA.23.36	Igal, garson Natan, sorti Soba; Bani, en Gadit. 
2SA.23.37	Selek, en Amonit; Narai, en Beerotit ki ti port zarm Zoab, garson Serouya. 
2SA.23.38	Ira, en Yitrit; Gareb, en Yitrit. 
2SA.23.39	Ouri, en Hitit. 37 an tou.
2SA.24.1	SENYER ti pran lakoler kont Izrael. I ti pous David pour fer zot ditor. I ti dir li: Al fer resansman Izrael ek Zida.
2SA.24.2	Alor, lerwa ti dir Zoab, sef larme ki ti avek li, “Mon demann ou al dan tou bann tribi Izrael, depi Dann ziska Berseba, e fer resansman lepep. Konmsa mon ava konnen ki kantite popilasyon i annan.”
2SA.24.3	Zoab ti dir lerwa, “SENYER ou Bondye, ava fer lepep vin 100 fwa pli nonbre; ou menm, mon rwa, mon senyer, ou ava war sa. Me mon rwa, akfer oule fer sa?” 
2SA.24.4	Me lerwa ti'n fini koz avek Zoab ek son larme ki ti sorti devan lerwa pour al fer resansman pep Izrael. 
2SA.24.5	Zot ti travers larivyer Zourden e konmans par Aroer; depi lavil ki ti dan milye larivyer, zot ti al dan direksyon Gad ek Yazer. 
2SA.24.6	Zot ti al Galaad e dan pei Tahim-Hodsi, apre Dann-Yaann ek bann zanviron Sidon. 
2SA.24.7	Zot ti al dan fortres Tyr e dan tou bann lavil bann Hivit ek bann Kananeen. Zot ti fini dan Negev-Zida, Berseba. 
2SA.24.8	Konmsa, zot ti fer letour pei antye. Apre nef mwan, 20 zour, zot ti ariv Zerizalenm. 
2SA.24.9	Zoab ti remet rezilta resansman lepep avek lerwa: Ti annan 800,000 vayan zonm ki konn servi lepe dan Izrael, e 500,000 dan Zida.
2SA.24.10	David ti santi son leker bate, apre ki i ti'n fer resansman lepep. I ti dir SENYER, “Mon'n komet en gran pese par fer sa resansman. Aprezan, SENYER, mon demann ou pardonn mwan pour sa fot ki mwan ou serviter, mon'n komet, akoz mon'n azir koman en fou.”
2SA.24.11	Ler David ti leve son bomaten, sa parol SENYER ti ariv kot Gad, profet e konseye David:
2SA.24.12	Al dir David: La sa ki SENYER i deklare: Mon propoz ou trwa keksoz; swazir enn e mon ava fer pour ou. 
2SA.24.13	Ler Gad ti ariv kot David, i ti dir li, “Kwa ki ou ti ava prefere: Set lannen lafanmin dan ou pei, lafwit devan ou bann lennmi pandan trwa mwan, oubyen trwa zour lepidemi dan ou pei? Reflesi aprezan e gete ki mon pou reponn sa enn ki'n anvoy mwan.” 
2SA.24.14	David ti reponn Gad, “Mon dan en gran detres. Mon demann ou les nou tonm dan lanmen SENYER, akoz i annan gran konpasyon; me ki mon pa tonm dan lanmen zonm.”
2SA.24.15	SENYER ti fer vin lepidemi lo Izrael depi bomaten, pandan letan ki ti'n fikse; 70,000 zonm parmi lepep, depi Dann ziska Berseba, ti mor. 
2SA.24.16	Amezir ki sa mesaze ti lev son lanmen lo Zerizalenm pour detri sa lavil, SENYER ti regret sa maler. I ti dir sa mesaze destrikter ki ti parmi lepep: Ase! Arete aprezan! Mesaze SENYER ti pre kot Aravna, sa Zebizit, i bat dible.
2SA.24.17	Ler i ti war mesaze pe detri lepep, David ti dir SENYER, “Mwan ki'n fer pese! Mwan ki'n komet sa fot. Me sa troupo ki i'n fer? Mon demann ou pini mwan ek mon fanmir.”
2SA.24.18	Sa zour, Gad ti ariv kot David. I ti dir li, “Mont kot Aravna i bat son dible. La, ou ava konstri en lotel pour SENYER.”
2SA.24.19	Lo parol Gad, parey SENYER ti ordonn li, David ti monte. 
2SA.24.20	Aravna ti pe get depi anler; i ti war lerwa avek son bann minis ki ti pe vin dan son direksyon. Alor, Aravna ti sorti e prostern devan lerwa, lafas ater. 
2SA.24.21	I ti dir, “Mazeste, akoz ou vin kot mwan, ou serviter?”
2SA.24.21	David ti reponn, “Mon vin pour mwan aste sa later kot ou bat dible, pour mwan konstri en lotel an loner SENYER, pour fer arete sa fleo ki pe tap lepep.”
2SA.24.22	Aravna ti dir David, “Mon rwa! Mon senyer! Pran sa morso later e ofer sakrifis an loner sa ki fer ou plezir. La i annan bann bef pour sakrifis konplet; servi bann saret ek son bann kad pour fer bwafe. 
2SA.24.23	Mon donn ou tou, mon rwa.”
2SA.24.23	Aravna ti azoute, “Mon swete ki SENYER ou Bondye ava aksepte ou lofrann.”
2SA.24.24	Me lerwa ti dir li, “Non! Mon pou aste sa later pour sa ki i vo. Mon pa pou ofer SENYER, mon Bondye bann sakrifis konplet ki pour nanryen.” David ti aste sa morso later ek bann bef pour 600 pyes lor. 
2SA.24.25	I ti konstri en lotel pour SENYER; i ti ofer bann sakrifis konplet ek bann sakrifis lape. Alor, SENYER ti montre son labonte anver pei e fleo ki ti pe frap pei ti arete.
1KI.1.1	Lerwa David ti'n vin byen vye. Menm si zot ti kouver li avek en lenz, i ti kontinyen ganny fre. 
1KI.1.2	Alor, son serviter ti dir lerwa, “Mon senyer lerwa! Nou ava rod en zenn fiy pour ou; i ava sonny ou e dormi dan bor ou pour sof ou.”
1KI.1.3	Zot ti rod en zoli fiy atraver pei Izrael antye. Zot ti trouv en fiy Sounamit ki ti apel Abisag e zot ti anmenn li kot lerwa. 
1KI.1.4	Sa zoli zenn fiy, ti antre dan servis lerwa e ti sonny li; me lerwa pa ti annan okenn relasyon avek li.
1KI.1.5	Adoniya, garson Hagit, ti fer gran zar. I ti dir, “Mwan ki pou vin lerwa.” I ti fer prepar son bann kales, bann kavalye, ek 50 zonm pour al devan li. 
1KI.1.6	Adoniya ti en zoli garson; i ti ne apre Absalon. Pandan tou son lavi, son papa pa'n zanmen repros li pour demande: Akoz ou fer sa? 
1KI.1.7	Adoniya ti al fer konplo avek Zoab, garson Serouya ek pret Abiatar. Zot ti swiv li e siport li. 
1KI.1.8	Me pret Sadok ek Benaya, garson Yoyada, profet Natan, Simei ek Rei, ek tou bann gerye David, pa ti siport Adoniya.
1KI.1.9	Adoniya ti ofer sakrifis mouton, toro, zenn bef gra, pre kot ros Zohelet ki akote sours Rogel. I ti envit son bann frer, bann garson lerwa, ek bann zonm enportan dan servis lerwa dan rwayonm Zida. 
1KI.1.10	Me i pa ti envit profet Natan, ni Benaya, ni bann gard rwayal, ni son frer Salomon.
1KI.1.11	Alor, Natan ti al kot Batseba, manman Salomon. I ti dir li, “Eski ou'n tande ki Adoniya, garson Hagit in vin lerwa, san ki nou senyer David i konnen? 
1KI.1.12	Mon ava donn ou en konsey pour ki ou sov ou lavi ek lavi ou garson Salomon. 
1KI.1.13	Al kot lerwa David e dir li: Mon senyer lerwa! Pa ou ti fer sa promes avek mwan? Ou ti dir: Salomon ou garson pou vin lerwa apre mwan e li menm ki pou pran mon tronn. Alor, akoz Adoniya ki'n vin lerwa? 
1KI.1.14	Letan ki ou pe koz avek lerwa, mon pou antre e konfirm sa ki ou'n dir.”
1KI.1.15	Batseba ti al kot lerwa dan son lasanm. Lerwa ti byen vye e Abisag, sa fiy Sounamit, ti la, pe servi lerwa. 
1KI.1.16	Batseba ti bese e prosternen devan lerwa, ki ti demann li, “Ki ou oule mon fer pour ou?”
1KI.1.17	I ti dir, “Mon senyer lerwa! Ou ti promet devan SENYER ou Bondye, ki mon garson Salomon pou vin lerwa apre ou e ki i pou pran ou plas lo tronn. 
1KI.1.18	Me Mazeste! La Adoniya in vin lerwa san menm ki ou konnen. 
1KI.1.19	I'n fer en lafet pour ofer en kantite bef, zannimo gra, mouton an sakrifis, e i'n envit tou ou bann garson, avek pret Abiatar, komandan larme Zoab; me Salomon ou garson pa'n ganny envite. 
1KI.1.20	Aprezan, mon senyer lerwa, pep Izrael antye pe esper avek enpasyans pour ou anonse piblikman lekel ki pou pran ou plas lo tronn, apre ou. 
1KI.1.21	Sinon, de ki mon senyer lerwa pou mor, mon garson Salomon ek mwan menm, nou pou ganny trete koman bann koupab.”
1KI.1.22	I ti ankor pe koze avek lerwa, kan profet Natan ti arive. 
1KI.1.23	Zot ti anons lerwa, “Profet Natan i la.” Natan ti antre e prosternen devan lerwa.
1KI.1.24	I ti dir, “Mon senyer lerwa, eski se ou ki'n dir ki Adoniya pou vin lerwa e pran ou plas lo tronn? 
1KI.1.25	I'n desann ozordi e i'n ofer sakrifis en kantite bef, zannimo gra, ek bann mouton. I'n envit tou ou bann garson, bann sef larme, ek pret Abiatar. Zot pe manze, bwar avek li e zot pe kriye: Viv lerwa Adoniya! 
1KI.1.26	Me i pa'n envit mwan, ou serviter, ni pret Sadok, ni Benaya, garson Yoyada, ni Salomon, ou serviter. 
1KI.1.27	Eski i posib mon senyer lerwa, ki se ou, ki'n pran sa desizyon? Akoz ou pa'n les mwan ou serviter, konnen lekel ki pou pran ou plas lo tronn?”
1KI.1.28	Alor, lerwa David ti dir, “Apel Batseba!” Batseba ti vin prezant li devan lerwa. 
1KI.1.29	Alor, lerwa ti fer sa serman: Lo lavi SENYER ki'n delivre mwan dan tou maler, 
1KI.1.30	mon'n deza fer sa serman devan SENYER, Bondye pep Izrael. Mon ti dir: Ou garson Salomon pou vin lerwa apre mwan. Se li menm ki pou pran mon plas lo tronn. Ozordi, mon gard mon promes.
1KI.1.31	Alor Batseba ti prosternen devan lerwa. I ti dir, “Viv lerwa David pour touzour!”
1KI.1.32	Lerwa David ti dir, “Apel pret Sadok, profet Natan ek Benaya, garson Yoyada.” Zot ti vin prezant zot devan lerwa.
1KI.1.33	Lerwa ti donn sa lord, “Rasanble mon bann serviter, fer mon garson Salomon mont lo mon bourik e fer li desann ziska Giyonn. 
1KI.1.34	La, pret Sadok ek profet Natan ava donn li lonksyon pour li vin lerwa pep Izrael. Zot ava soufle tronpet e kriye: Viv lerwa Salomon! 
1KI.1.35	Zot ava remonte deryer li e Salomon ava vin asiz lo mon tronn e i ava vin lerwa dan mon plas, akoz mon'n swazir li koman sef lo pep Izrael e lo Zida.”
1KI.1.36	Benaya, garson Yoyada ti reponn, “Wi! Nou pou fer li. Sanmenm ki SENYER Bondye i deklare. 
1KI.1.37	SENYER pou avek Salomon parey i'n avek mon senyer lerwa; i pou fer son renny vin pli gran ki pour ou, mon senyer lerwa.”
1KI.1.38	Alor, pret Sadok, profet Natan ek Benaya, garson Yoyada, avek bann Keretit ek bann Peletit, ki ti bann gard lerwa, ti ed Salomon mont lo bourik lerwa David e anmenn li Giyonn. 
1KI.1.39	Pret Sadok ti pran fyol delwil sakre dan latant e vid lo latet Salomon pour konsakre li lerwa. Zot ti soufle tronpet e tou dimoun ti kriye: Viv lerwa Salomon. 
1KI.1.40	Tou dimoun ti swiv deryer li; zot ti zwe laflit e selebre. Dan lazwa, zot ti fer later tranble avek tapaz.
1KI.1.41	Ler zot ti'n fini manze, Adoniya ek tou son bann envite ti antann tapaz. Zoab ti rekonnet son tronpet. I ti demande, “Ki sa tapaz dan lavil?”
1KI.1.42	Apenn i ti'n fini poz sa kestyon, Zonatan garson pret Abiatar ti arive. Adoniya ti dir li, “Antre! Ou en zonm enportan, e sertennman ou anmenn bon nouvel.”
1KI.1.43	Zonatan ti dir Adoniya, “Non! Lerwa David in swazir Salomon pour ranplas li koman lerwa. 
1KI.1.44	David in anvoy pret Sadok, profet Natan ek Benaya ansanm avek bann Keretit ek bann Peletit, bann gard lerwa, pour fer li mont bourik lerwa. 
1KI.1.45	Pret Sadok ek profet Natan in konsakre li koman lerwa pre avek sours Giyonn. Zot in remonte sorti laba avek selebrasyon; lavil i dan leksitasyon. Sanmenm sa tapaz ki ou tande. 
1KI.1.46	Salomon in fini asiz lo tronn rwayal. 
1KI.1.47	Menm bann serviter lerwa in vin felisit lerwa David. Zot dir: Nou espere ki ou Bondye i fer renonmen Salomon vin pli gran ki pour ou, e son renny ava vin pli gran ki pour ou. Alor, lerwa ti prosternen lo son lili 
1KI.1.48	I ti dir: Mon rann glwar SENYER, Bondye pep Izrael ki'n permet mwan ozordi, war enn mon zanfan asiz lo mon tronn.”
1KI.1.49	Tou bann envite Adoniya ti per; zot ti leve e zot ti al sakenn son kote. 
1KI.1.50	Adoniya li, i ti telman per Salomon ki i ti leve e al may bann korn lotel. 
1KI.1.51	En dimoun ti al dir Salomon, “Adoniya i telman per ou, ki i'n may bann korn lotel. I dir: Fodre ki lerwa Salomon i promet avan, ki i pa pou touy mwan, son serviter.”
1KI.1.52	Salomon ti reponn, “Si i montre ki i en dimoun onnet, en sel bren seve lo son latet pa pou tonbe; me si i annan mesanste dan li, i pou mor.”
1KI.1.53	Lerwa Salomon ti anvoy sers li kot lotel. I ti prostern devan lerwa Salomon ki ti dir li, “Retourn kot ou.”
1KI.2.1	Kan David ti santi ki i pros pour mor, i ti donn sa bann lord son garson Salomon:
1KI.2.2	Byento mon pou pran semen ki tou dimoun lo later i pran. Montre ou for, montre ki ou en zonm. 
1KI.2.3	Reste fidel avek lord SENYER ou Bondye; fer son lavolonte e obei son lalwa, son komannman, son regleman, ek son lansennyman, tou sa ki'n ekri dan lalwa Moiz, e ou ava reisi dan tou sa ki ou fer. 
1KI.2.4	Alor, SENYER ava realiz son promes anver mwan, ler i ti dir: Si ou desandan i fer atansyon dan son konportman, e mars devan mwan lwayalman e avek fidelite, avek tou son leker, ou pa pou zanmen mank sikseser lo tronn Izrael.
1KI.2.5	Annefe, ou konn byen sa ki Zoab, garson Serouya in fer mwan; ki i ti fer avek sa de sef larme Izrael, Abner, garson Ner, ek Amasa garson Yeter, ki i ti touye. I ti fer sa dan letan lape pour vanz sa ki ti'n ariv pandan lager. Par sa ki i'n fer, i'n rann li responsab zot disan. 
1KI.2.6	Alor, fer sa ki ou krwar i bon, me pa les son latet blan desann dan latonm anpe. 
1KI.2.7	Par kont, montre labonte anver bann garson Barzilai, bann Galaadit ki ti donn mwan zot led ler mon ti pe sov ou frer Absalon; zot ava manz atab avek ou tou le zour. 
1KI.2.8	Pa oubliy Simei, garson Gera, en Benzamit ki sorti dan vilaz Baourim ki ti ensilte mwan zour mon ti sove pour al Mahanaim. Me zour mon ti retournen, i ti desann pour zwenn mwan kot larivyer Zourden. Alor, mon ti promet li devan SENYER ki mon pa pou touy li. 
1KI.2.9	Aprezan, ou ki en zonm saz, ou konnen ki i pa inosan; ou menm gete ki fodre fer avek li. Ou ava fer sir, ki menm si son latet i blan, i desann dan latonm.
1KI.2.10	David ti mor e i ti ganny antere dan lavil David. 
1KI.2.11	I ti'n renny 40 an lo pep Izrael; pandan 7 an Hebron, e 33 an Zerizalenm. 
1KI.2.12	Salomon ti vin lerwa dan plas son papa David. Son rwayonm ti ganny byen etabli.
1KI.2.13	Apre, Adoniya, garson Hagit, ti vin kot Batseba, manman Salomon. Batseba ti demann li, “Eski ou'n vin isi avek bon lentansyon?”
1KI.2.13	I ti reponn, “Wi! Mon'n vin avek bon lentansyon. 
1KI.2.14	Mon oule koz avek ou.”
1KI.2.14	Batseba ti reponn, “Koze! Mon pe ekout ou.”
1KI.2.15	Adoniya ti dir, “Ou konnen ki se mwan ki ti devre rennyen koman lerwa. Annefe, pep Izrael antye ti pe esper mwan vin zot lerwa. Me tou in deroul dan lot fason e mon frer Salomon ki'n vin lerwa par lavolonte SENYER. 
1KI.2.16	Mon annan en faver pour demann ou; pa refiz mwan.”
1KI.2.16	I ti reponn, “Koze! Mon pe ekout ou.”
1KI.2.17	I ti dir, “Mon sipliy ou, demann lerwa Salomon pour donn mwan Abisag, sa fiy Sounamit, pour li vin mon fanm; mon konnen i pa pou refiz ou.”
1KI.2.18	Batseba ti dir, “Dakor, mon ava koz avek lerwa pour ou.”
1KI.2.19	Alor, Batseba ti al kot Salomon pour koz an faver Adoniya. Lerwa ti leve pour al zwenn li e prosternen avek respe devan son manman. Apre, i ti asiz lo son tronn e fer poz en tronn lo son kote drwat; son manman ti asiz lo la. 
1KI.2.20	Batseba ti dir, “Mon annan en pti reket pour fer avek ou; pa refiz mwan.”
1KI.2.20	Salomon ti dir, “Manman! Demande. Mon pa pou refiz ou.”
1KI.2.21	I ti dir, “Donn ou frer Adoniya, sa Sounamit, pour li vin son fanm.”
1KI.2.22	Lerwa Salomon ti reponn son manman, “Akoz ou demann mwan Abisag, sa Sounamit pour Adoniya? Alor, demann rwayonm osi pour li! Pa i mon gran frer; demann osi pour pret Abiatar, e pour Zoab garson Serouya.”
1KI.2.23	Lerwa Salomon ti fer sa serman devan SENYER, “SENYER ava pini mwan si sa parol pa kout Adoniya son lavi. 
1KI.2.24	Lo non SENYER ki vivan, ki'n etabli mwan byen solid lo tronn mon papa David e ki'n promet pour gard mwan ek mon desandan lo tronn, mon fer sa serman ki Adoniya pou mor ozordi menm.” 
1KI.2.25	Alor, lerwa Salomon ti anvoy Benaya garson Yoyada touy Adoniya. I ti atak li e Adoniya ti mor.
1KI.2.26	Lerwa ti dir pret Abiatar, “Kit Zerizalenm, al Anatot, lo ou propriyete, akoz ou merit lanmor; me mon pa pou fer li konmela. Ou ti anmenn Kof lalyans SENYER Bondye devan mon papa, David, e ou'n partisip dan tou bann soufrans mon papa.”
1KI.2.27	Alor, Salomon ti pous Abiatar dan son fonksyon pret SENYER. Sa ti realizasyon parol ki SENYER ti prononse kont lafanmir Eli, Silo.
1KI.2.28	Kan sa nouvel ti ariv kot Zoab, ki ti pe siport Adoniya, menm si avan i pa ti dan kote Absalon, i ti sov dan latant SENYER e may bann korn lotel. 
1KI.2.29	Dimoun ti dir Salomon, “Zoab in sov dan latant SENYER, e i devan lotel.” Salomon ti anvoy Benaya garson Yoyada. I ti dir li, “Al touy li.”
1KI.2.30	Benaya ti ariv kot latant SENYER. I ti dir, “O non lerwa! Sorti.”
1KI.2.30	I ti dir, “Non, mon pou mor isi menm.” Benaya ti retourn kot lerwa e raport li sa ki Zoab ti'n dir.
1KI.2.31	Lerwa ti dir, “Bon, fer parey i'n dir ou: Touy li e anter li. Konmsa, lafanmir mon papa ek mwan menm ava debarase avek responsabilite disan bann zonm ki Zoab in touye san rezon. 
1KI.2.32	SENYER ava fer li anmenn responsabilite son akt kriminel. San ki mon papa David ti konnen, i ti atak e touy de zonm, meyer ki li: Abner, garson Ner, komandan larme Izrael, ek Amasa, garson Yeter, komandan larme Zida. 
1KI.2.33	Zoab ek son desandan ki ava alor anmenn sa responsabilite pour touzour. Alor, David ek son desandan, son fanmir ek tou bann lerwa apre li, ava zouir boner ek lape ki SENYER ava donnen pour touzour.”
1KI.2.34	Alor, Benaya, garson Yoyada, ti retourn kot Zoab e touy li. I ti anter li kot li, dan dezer. 
1KI.2.35	Lerwa ti nonm Benaya, garson Yoyada, koman sef larme dan plas Zoab; i ti ranplas Abiatar par pret Sadok.
1KI.2.36	Lerwa Salomon ti fer apel Simei. I ti dir li, “Fer en lakaz pour ou Zerizalenm, e reste laba; mon pa oule ou kit lavil. 
1KI.2.37	Mon fer ou konnen ki zour ou sorti e travers larivyer Sedron, ou en dimoun mor e ou ava responsab ou prop lanmor.”
1KI.2.38	Simei ti reponn, “Tre byen, mon senyer lerwa! Mon dakor pour fer parey ou'n dir.” Simei ti al reste Zerizalenm pour en bon pe letan.
1KI.2.39	Me anviron 3 an plitar, de parmi bann lesklav Simei ti sove e al kot Akis, garson Maaka, lerwa Gat. Simei ti tande ki son de lesklav ti Gat. 
1KI.2.40	I ti sel son bourik e al Gat kot Akis. I ti pran son lesklav e retourn Zerizalenm avek zot.
1KI.2.41	Kan lerwa Salomon ti tande ki Simei ti'n kit Zerizalenm, al Gat e retournen, 
1KI.2.42	i ti fer apel Simei. I ti dir li, “Mon ti fer ou promet devan SENYER ki ou pa pou kit lavil. Mon ti dir ou, ki zour ou sorti pour al okenn par ou pou mor. Ou ti reponn: Tre byen! Mon dakor pour obei sa ki ou'n dir? 
1KI.2.43	Akoz ou pa'n gard ou promes devan SENYER, e lord ki mon ti'n donn ou?”
1KI.2.44	Lerwa ti azoute, “Dan fon ou leker, ou rapel tou dimal ki ou'n fer mon papa David. Aprezan, SENYER li menm pou fer ou anmenn responsabilite ou mesanste. 
1KI.2.45	Me SENYER pou beni mwan e etabli byen ferm tronn David pour touzour.”
1KI.2.46	Lerwa ti donn son lord Benaya, garson Yoyada ki ti sorti e touy Simei. Konmsa, lotorite Salomon ti ganny byen etabli.
1KI.3.1	Salomon ti etabli bon relasyon avek lerwa Lezip, e i ti marye avek enn son fiy. Letan i ti pe konstri son prop pale, tanp SENYER ek miray otour Zerizalenm, i ti anmenn son fanm viv dan lavil David.
1KI.3.2	Dan sa lepok, dimoun ti pe ofer sakrifis SENYER dan bann landrwa sakre dan pei, akoz pa ti ankor annan okenn tanp pour SENYER.
1KI.3.3	Salomon ti kontan SENYER. I ti swiv tou bann lord son papa David. Me i ti ofer sakrifis e bril lansan dan bann landrwa sakre.
1KI.3.4	Lerwa ti al Gabaon pour ofer sakrifis, akoz sa ti landrwa sakre pli enportan. Salomon ti'n deza ofer en milye sakrifis konplet lo sa lotel. 
1KI.3.5	Pandan i ti Gabaon, SENYER ti aparet avek Salomon, aswar dan en rev. Bondye ti dir li, “Demann sa ki ou oule, mon ava donn ou.”
1KI.3.6	Salomon ti dir: SENYER, ou'n toultan montre ou gran fidelite anver ou serviter, mon papa David, akoz in servi ou avek fidelite, lazistis e drwatir, e ou, ou'n gard ou gran fidelite anver li. Ou'n donn li en garson ki pe asiz lo son tronn ozordi.
1KI.3.7	Annefe, SENYER mon Bondye, ou ki'n etabli mwan koman lerwa dan plas mon papa David. Mon ankor en zanfan; mon pa konn gouvernen. 
1KI.3.8	Mon trouv mwan koman sef sa pep ki ou'n swazir, sa pep telman gran ki pa kapab ganny konte. 
1KI.3.9	Donn mwan, SENYER, disernman neseser pour gouvern ou pep, pour mwan disern sa ki bon ek sa ki move. Lekel ki kapab gouvern ou gran pep!
1KI.3.10	Sa ki Salomon ti demande ti fer plezir SENYER. 
1KI.3.11	Alor, Bondye ti dir Salomon, “Akoz ou pa'n demann ni pour viv lontan, ni larises, ni lanmor ou bann lennmi, me ou'n demann lasazes pour gouvern avek lazistis, 
1KI.3.12	mon pou donn ou sa ki ou'n demande: Mon pou donn ou lasazes ek disernman, pour ou swazir ant sa ki bon ek sa ki move, plis ki nenport ki avan ou e apre ou.
1KI.3.13	Mon pou osi donn ou sa ki ou pa'n demande: Larises ek loner pandan tou ou lavi, menm plis ki okenn lezot lerwa. 
1KI.3.14	Si ou fer mon lavolonte, si ou obei mon lalwa ek mon bann komannman parey ou papa David, mon pou donn ou en long lavi.”
1KI.3.15	Salomon ti leve, e i ti realize ki i ti pe reve. Alor, i ti al Zerizalenm, prezant li devan Kof lalyans SENYER e ofer sakrifis konplet ek sakrifis lakominyon e i ti donn en festen pour tou son bann serviter.
1KI.3.16	En zour, de fanm prostitye ti prezant zot devan lerwa. 
1KI.3.17	Premye fanm ti dir, “Mon senyer lerwa! Nou reste ansanm dan menm lakaz kot mon ti akouse akote li. 
1KI.3.18	Trwa zour plitar, li osi ti ganny en baba. Nou ti zis nou de tousel; ti napa personn ankor dan lakaz. 
1KI.3.19	Garson sa fanm ti mor dan lannwit, akoz i ti'n dormi lo li. 
1KI.3.20	Alor dan milye lannwit, pandan mon sonmey, i ti leve e pran mon garson e depoz son baba mor dan son plas, dan bor mwan. 
1KI.3.21	Bomaten, kan mon ti leve pour okip mon piti, mon ti war ki i'n mor. Letan mon ti get li byen dan lalimyer, mon ti war ki i pa ti mon piti ki mon ti'n met omonn.”
1KI.3.22	Dezyenm fanm ti kriye, “Non, mon piti i vivan, pour ou ki'n mor.”
1KI.3.22	Lot fanm ti dir, “Non, pour ou ki'n mor, pour mwan ki vivan.”
1KI.3.22	Zot ti kontinyen dispit devan lerwa. 
1KI.3.23	Alor, lerwa Salomon ti dir, “Bon! Enn i dir: Sa piti mor pour ou, pour mwan ki vivan; e lot i reponn: Non! Pour ou ki'n mor, pour mwan ki vivan. 
1KI.3.24	Alor, anmenn mwan en lepe.”
1KI.3.24	Zot ti anmenn en lepe kot lerwa. 
1KI.3.25	Lerwa ti dir, “Koup sa piti vivan an de e donn sakenn lanmwatye.”
1KI.3.26	Alor, sa fanm ki son zanfan ti vivan, pouse par lanmour profon pour son garson, ti dir, “Mon senyer lerwa! Mon sipliy ou, pa touy li. Plito donn sa fanm sa zanfan vivan.”
1KI.3.26	Me lot ti dir, “Koupe, konmsa, ni ou ni mwan pa pou gannyen.”
1KI.3.27	Alor, lerwa ti dir, “Donn sa zanfan vivan sa premye fanm, pa fer li dimal; li menm son manman.”
1KI.3.28	Pep Izrael antye ti antann sa zizman ki lerwa ti'n donnen; zot ti ranpli avek respe pour li. Zot ti rekonnet ki annefe, Bondye in donn li lasazes pour rann lazistis.
1KI.4.1	Lerwa Salomon ti lerwa lo pep Izrael antye. 
1KI.4.2	La bann sef dan son servis: Pret: Azarya, garson Sadok; 
1KI.4.3	bann sekreter: Elioref ek Ahiya, garson Sisa; arsivis: Zozafat, garson Ahiloud; 
1KI.4.4	sef larme: Benaya, garson Yoyada; bann pret: Sadok ek Abiatar. 
1KI.4.5	Azarya, garson Natan, ti sef bann gouverner; Zaboud, garson Natan, ti pret e konseye personnel lerwa; 
1KI.4.6	Ahisar ti sef pale lerwa; Adoniranm, garson Abda, ti sirveyan travay latas.
1KI.4.7	Salomon ti osi annan douz gouverner dan pei Izrael antye. Zot ti fourni provizyon pour lerwa ek pale antye, sakenn son tour pour en mwan dan lannen. 
1KI.4.8	La zot non: Benn-Hour pour rezyon montanny Efraim; 
1KI.4.9	Benn-Deker pour rezyon Makaz, Saalbim, Bet-Semes, Elonn ek Bet-Hanann; 
1KI.4.10	Benn-Hesed, dan Aroubot pour rezyon Soko, ek pei Hefer antye; 
1KI.4.11	Benn-Abinadab dan tou rezyon Dor. I ti'n marye avek Tafat, fiy Salomon. 
1KI.4.12	Baana, garson Ahiloud pour rezyon Taanak, Megido ek rezyon Bet-Seann antye, ki ti pre Sartann; par anba Zizreel, depi Bet-Seann dan Abel-Mehola ziska lot kote Yokneanm. 
1KI.4.13	Benn-Geber ti ganny Gamot-Galaad; i ti osi gouvern bann vilaz Yair, garson Manase, dan Galaad, ek rezyon Argob, lo plato Basann. Dan sa rezyon ti annan 60 lavil antoure avek miray ek baro ki ti annan verou an bronz. 
1KI.4.14	Ahinadab, garson Ido, ti ganny rezyon Mahanaim; 
1KI.4.15	Ahimas, ki ti'n osi marye avek en fiy Salomon, rezyon Neftali; 
1KI.4.16	Baana, garson Ousai, rezyon Aser ek Bealot; 
1KI.4.17	Zozafat, garson Paroua, rezyon Isakar. 
1KI.4.18	Simei, garson Ela, ti ganny rezyon Benzamen; 
1KI.4.19	Geber, garson Ouri, pei Galaad ek pei Sihonn, lerwa bann Amorit ek Og lerwa Basann. Ti annan en sel gouverner dan pei Zida.
1KI.4.20	Zabitan rwayonm Zida ek Izrael ti nonbre koman disab dan bor lanmer. Zot ti annan dekwa pour manze e bwar.
1KI.4.21	Salomon ti gouvern tou bann rwayonm depi gran larivyer Efrat, pei Filisten, ziska frontyer Lezip. Lerwa sa bann rwayonm ti pey taks avek Salomon pandan tou zot lavi.
1KI.4.22	Provizyon ki Salomon ti servi tou le zour ti nef tonn semoul, 18 tonn lafarin, 
1KI.4.23	10 bef gra, 20 bef ki nouri dan laplenn, 100 mouton, san kont bann serf, gazel, ek volay angrese.
1KI.4.24	Salomon ti domin lo rezyon Was antye, tou dilon larivyer Efrat, depi Tifsa, ziska Gaza e tou bann lerwa dan sa rezyon ti soumet avek li. I ti viv anpe avek tou son bann vwazen. 
1KI.4.25	Bann zabitan Zida ek pep Izrael antye ti viv dan sekirite depi Dann ziska Berseba, sakenn anba son prop pye rezen ek son prop pye fig pandan renny Salomon antye.
1KI.4.26	Salomon ti annan lekiri pour 40,000 seval; i ti annan 12,000 kavalye.
1KI.4.27	Bann gouverner ti fourni tou neseser lerwa Salomon ek son bann envite, sakenn son mwan; zot ti fer sir ki i pa mank nanryen. 
1KI.4.28	Zot ti osi fourni lorz ek zerb pour bann seval, partou kot ti neseser, dapre son lord.
1KI.4.29	Bondye ti donn Salomon gran lasazes ek lentelizans, ek en grander lespri larz koman disab dan bor lanmer. 
1KI.4.30	Lasazes Salomon ti depas lasazes tou bann saz, Les avek Lezip. 
1KI.4.31	Son lasazes ti depas zot tou, menm plis ki sa Ezrahit, Etann, menm Hemann, Kalkol ek Darda, bann garson Mahol. I ti renonmen pour son lasazes parmi tou bann nasyon vwazen. 
1KI.4.32	I ti konpoz 3,000 proverb ek 1,005 sanson. 
1KI.4.33	I'n koz lo bann pye dibwa: Depi lo sed Liban, ziska lo izop ki pous lo miray. I'n osi koz lo zannimo, zwazo, reptil ek pwason. 
1KI.4.34	Dimoun sorti partou dan tou nasyon, anvoye par bann lerwa ki'n antann renonmen lasazes Salomon, ti vin ekout son lasazes.
1KI.5.1	Hiranm, lerwa lavil Tir, ti en zanmi lerwa David. Ler i ti antann ki Salomon in ganny konsakre koman lerwa pour ranplas son papa, i ti anvoy en delegasyon kot Salomon. 
1KI.5.2	Salomon ti anvoy en mesaz kot Hiranm:
1KI.5.3	Ou konnen ki mon papa David pa ti kapab konstri en tanp pour SENYER son Bondye, akoz lager avek son bann lennmi ki antour li, ziska ki SENYER in donn li laviktwar e fer zot soumet avek li. 
1KI.5.4	Aprezan SENYER, mon Bondye, in akord mwan lape lo tou frontyer; mon nepli annan ni lennmi, ni maler. 
1KI.5.5	Mon'n deside konstri en tanp konsakre pour SENYER mon Bondye. Annefe, SENYER ti'n deklare avek mon papa David: Ou garson, sa enn ki mon pou swazir pour ranplas ou lo tronn, ki pou konstri sa tanp an loner mon non. 
1KI.5.6	Alor, donn lord pour koup bann pye sed Liban pour mwan. Mon konnen napa personn ki konn koup dibwa parey bann Sidonit. Mon bann zonm ava zwenn ansanm avek ou bann serviter; mwan menm mon ava pey ou tou sa ki ou ava demande pour zot lapey.
1KI.5.7	Parol Salomon ti fer Hiranm kontan en kantite. I ti dir li, “SENYER i ganny beni, ozordi in donn David en garson ranpli avek lasazes pour gouvern sa gran pep.”
1KI.5.8	Alor, Hiranm ti anvoy sa repons pour Salomon: Mon'n ganny ou mesaz. Mon dakor pour fourni tou dibwa sed ek sapen ki ou bezwen. 
1KI.5.9	Mon bann serviter ava koup dibwa dan montanny Liban e transport zot ziska borlanmer, e anmar zot ansanm pour fer flote ziska landrwa ki ou menm ou ava swazir. La, zot ava separ bann tron e ou bann serviter ava vin serse. Pour peyman, ou ava fourni manze pour bann serviter mon pale.
1KI.5.10	Alor, Hiranm ti fourni Salomon tou dibwa sed ek dibwa sapen ki i ti bezwen. 
1KI.5.11	Lo son kote, toulezan, Salomon ti fourni Hiranm 6,000 tonn dible ek 8,000 lit delwil doliv meyer kalite, pour son pale. 
1KI.5.12	SENYER ti donn Salomon lasazes parey i ti'n promet li. Lape ti rennyen ant Salomon ek Hiranm e zot ti fer en lalyans ant zot.
1KI.5.13	Lerwa Salomon ti enpoz travay latas lo pep Izrael; 30,000 Izraelit ti travay. 
1KI.5.14	I ti anvoy zot Liban, par group 10,000 par mwan. Zot ti pas en mwan Liban, e de mwan se zot. Adoniranm ti kontrol tou travay.
1KI.5.15	Salomon ti annan ankor 70,000 mannev ek 80,000 tayer ros dan montanny, 
1KI.5.16	san kont 3,300 zonm pour konmande, ki ti anba sirveyans bann gouverner Salomon. 
1KI.5.17	Zot ti egzekit lord Salomon pour tay bann gran e zoli ros pour fer fondasyon tanp. 
1KI.5.18	Bann zouvriye Salomon, bann zouvriye Hiranm ek bann ki ti sorti Gebal ti ed zot pour prepar dibwa e tay ros pour konstriksyon tanp.
1KI.6.1	Salomon ti konmans konstriksyon tanp SENYER 480 lannen apre ki pep Izrael ti'n sorti Lezip, dan katriyenm lannen son renny lo Izrael, dan mwan Ziv, ki dezyenm mwan dan lannen.
1KI.6.2	Tanp ki Salomon ti konstri pour SENYER ti mezir 30 met longer, 10 met larzer, e 15 met oter. 
1KI.6.3	Lo devan tanp, ti annan en vestibil ki ti mezir 10 met larzer; menm larzer avek tanp e senk met profonder. 
1KI.6.4	Tanp ti osi annan lafnet avek griyaz ankadre. 
1KI.6.5	Salomon ti osi konstri letaz avek lasanm toultour, kont miray tanp ek son lasal pour ladorasyon. 
1KI.6.6	Anba, ti de met edmi larzer, premye letaz ti trwa met larzer e dezyenm letaz, ti trwa met edmi. Deor, i ti met sipor avek miray, toultour pour tenir bann baro, san bezwen apiy zot dan miray tanp.
1KI.6.7	Tou bann ros pour konstriksyon tanp, ti ganny prepare depi dan karyer. Konmsa, pandan konstriksyon, ti napa okenn tapaz en sel koud marto, ni koud lars, ni okenn tapaz zouti an fer dan tanp.
1KI.6.8	Lantre pour parti anba, ti lo kote Sid tanp, e ou mont par leskalye tournan, pour ariv letaz, e kontinyen ziska trwazyenm letaz. 
1KI.6.9	I ti fini konstriksyon tanp e met en plafon avek poto ek plans an sed. 
1KI.6.10	Letaz ki ti ganny konstri toultour, ti mezir de met edmi oter; i ti tenir lo miray tanp par bann poto sed.
1KI.6.11	SENYER ti koz avek Salomon: 
1KI.6.12	Ou pe konstri en tanp pour mwan; si ou mars dapre mon bann lalwa, si ou azir dapre bann regleman ki mon'n donn ou; si ou obei tou mon bann komannman, mon ava akonpli tou mon bann promes ki mon ti fer avek ou papa David, lo ou size. 
1KI.6.13	Mon pou reste avek pep Izrael; mon pa pou abandonn mon pep Izrael.
1KI.6.14	Apre ki Salomon ti'n termin konstriksyon tanp, 
1KI.6.15	i ti fer miray anndan, avek plans sed depi anba ziska plafon; i ti lanbri konpletman son anndan; e ater, i ti met en planse an bwa sapen. 
1KI.6.16	I ti osi lanbri miray lasal deryer avek dibwa sed depi anba, ziska lao, lo en oter 10 met. Answit, anndan, i ti aranz en lasal sakre, Lasal Tre Sen. 
1KI.6.17	Lasal tanp ki ti par devan, ti mezir 20 met longer; i ti form lasal sen. 
1KI.6.18	Lo tou dibwa lanbri, ti annan skilptir laform kalbas ek fler ki'n ouver. Ou pa ti war okenn ros; partou ti kouver avek dibwa sed.
1KI.6.19	Salomon ti enstal Lasal Tre Sen dan milye tanp pour plas Kof lalyans SENYER. 
1KI.6.20	Devan lasal sen ki ti mezir 10 met longer, 10 met larzer e 10 met oter e kouver avek lor, i ti fer en lotel an bwa sed, osi kouver avek lor. 
1KI.6.21	Salomon ti kouver partou anndan tanp avek lor pir. I ti plas en lasenn annor devan Lasal Tre Sen, ki ti osi kouver avek lor. 
1KI.6.22	Tanp antye ti konpletman rekouver avek lor, ensi ki lotel ki ti devan Lasal Tre Sen.
1KI.6.23	Zot ti fer de seriben an bwa zoliv, senk met oter, pour met dan Lasal Tre Sen. 
1KI.6.24	Lezel seriben ti mezir de met edmi, e son de lezel ouver ti mezir senk met, en bout ziska lot. 
1KI.6.25	Dezyenm seriben osi ti mezir senk met longer, e zot ti annan menm laform. 
1KI.6.26	Tou le de seriben ti senk met oter. 
1KI.6.27	Sa de seriben ti ganny plase dan milye Lasal Tre Sen. Zot lezel ti ouver. Lezel premye seriben ti tous en miray avek en kote son lezel e dezyenm seriben, ti tous lot miray avek son lezel; zot de lezot lezel ti tous kanmarad dan milye lasal. 
1KI.6.28	Tou le de seriben ti ganny rekouver avek lor.
1KI.6.29	Lo tou bann miray tanp, zot ti grav bann motif dan laform seriben, brans palm ek bann fler ki'n ouver. 
1KI.6.30	Zot ti rekouver planse tanp dan tou le de lasal avek lor.
1KI.6.31	Zot ti ferm Lasal Tre Sen par en laport de batan an bwa zoliv; pilye ek lankadreman laport ti form en senkyenm son miray. 
1KI.6.32	Lo tou le de batan laport ti osi annan skilptir seriben, brans palm ek fler ki'n ouver. Zot ti ganny rekouver avek bann plak annor: Seriben, brans palm. 
1KI.6.33	Zot ti osi fer laport pour lantre tanp; lankadreman ti form en kar dimansyon miray. 
1KI.6.34	Son de batan ti an bwa sapen e sak batan ti formen par de pano ki ti pivot lo zot menm. 
1KI.6.35	Zot ti osi grav lo la, bann seriben, brans palm ek fler ki'n ouver, e rekouver zot avek lor.
1KI.6.36	Apre, zot ti antour lakour avek en miray fer avek trwa ranze ros taye, plase enn lo lot, avek en ranze dibwa sed.
1KI.6.37	Pandan katriyenm lannen renny Salomon, dan mwan Ziv, zot ti poz fondasyon tanp SENYER. 
1KI.6.38	Konstriksyon antye ti terminen dan tou son bann detay dan onzyenm lannen renny Salomon, dan mwan Boul ki wityenm mwan.
1KI.6.38	Sa konstriksyon ti pran 7 an.
1KI.7.1	Salomon ti osi konstri son prop lakaz; i ti pran 13 an pour konplet li. 
1KI.7.2	I ti konstri lakaz ki i ti apel Mezon Lafore Liban ki ti mezir 50 met longer, 25 met larzer, e 15 met oter. Sa lakaz ti ganny konstri lo kat ranze kolonn an sed. Ti annan bann baro sed, poze lo bann kolonn. 
1KI.7.3	Par lao, i ti kouver avek en plafon an sed, poze lo 45 kolonn, 15 dan sak ranze. 
1KI.7.4	Ti annan trwa ranze lankadreman lafnet avek bann lafnet vizavi kanmarad lo trwa nivo. 
1KI.7.5	Tou bann laport ek lafnet ti annan lankadreman kare avek bann lafnet lo trwa nivo, vizavi kanmarad.
1KI.7.6	Apre, Salomon ti konstri Lasal Kolonn ki ti mezir 25 met longer e 15 met larzer; i ti form en lavarang avek bann kolonn ek son ovan devan.
1KI.7.7	Salomon ti osi konstri Lasal Tronn kot i ti asiz pour rann zizman: Lasal Zizman. Tousala, ti ganny rekouver avek sed depi anba ziska plafon.
1KI.7.8	Lakaz kot Salomon ti reste, ti dan en lot lakour en pe pli retire, konstri lo menm stil. Salomon ti osi konstri en lakaz parey sa enn, pour son fanm, fiy Faraon.
1KI.7.9	I ti servi bann ros spesyal, taye lo mezir, koupe avek lasi lo de kote, anndan deor, depi fondasyon ziska kornis; par deor, i ti al ziska grannkour tanp SENYER. 
1KI.7.10	Fondasyon osi ti fer avek bann ros spesyal, bann gro ros, taye lo mezir, bann ki ti mezir kat met e senk met longer. 
1KI.7.11	Poze par lao, ti annan bann ros spesyal, taye lo mezir ek bann poto sed. 
1KI.7.12	Toultour grannkour, ti annan trwa ranze ros taye avek en ranze poto sed. Lakour enteryer tanp SENYER ek son lavarang ti parey.
1KI.7.13	Lerwa Salomon ti anvoy al sers Hiranm. 
1KI.7.14	Hiranm ti garson en vev dan tribi Neftali; son papa ti en Tiryen ki ti en travayer bronz. Hiranm osi ti en bon travayer entelizan ki ti posed en gran konnesans dan teknik travay bronz. I ti vin kot Salomon e i ti fer tou sa bann travay.
1KI.7.15	I ti fer de kolonn an bronz ki ti mezir nef met oter e sis met toultour; dezyenm kolonn ti parey. 
1KI.7.16	I ti osi moul de kornis an bronz pour plas lo latet bann kolonn; sak kornis ti mezir de met edmi oter. 
1KI.7.17	I ti osi fer bann kordon trese an girlann pour bann kornis ki ti lo latet kolonn; set pour sak kornis. 
1KI.7.18	I ti osi fer dekorasyon dan laform grenad an de ranze, pour kouver kornis ki ti lo latet kolonn; i ti fer parey pour tou le de. 
1KI.7.19	Lo sak kornis ki ti lo latet kolonn lavarang, ki ti de met oter, ti annan bann flerdelis. 
1KI.7.20	I ti plas 200 grenad toultour, lo sak kornis ki ti lo latet kolonn, pre avek bann dekorasyon, la kot i ti gonfle. 
1KI.7.21	I ti plas sa de kolonn devan lavarang tanp; kolonn ki ti adrwat ti apel Yakin e kolonn agos ti apel Booz. 
1KI.7.22	Lo latet sa bann kolonn ti annan dekorasyon dan laform en flerdelis. Konmsa ki konstriksyon sa kolonn ti ganny konplete.
1KI.7.23	Apre, i ti fer en gran basen an bronz ki ti mezir senk met dyamet, de met edmi oter e 15 met toultour. 
1KI.7.24	Anba son rebor, ti annan en dekorasyon dan laform kalbas. Zot ti par dis, lo sak 50 santimet lo de ranze; zot ti kol ansanm avek basen pour form en sel pyes. 
1KI.7.25	Sa basen ti'n ganny poze lo 12 bef. Trwa ti get kote Nor; trwa ti get kote Was; trwa ti get kote Sid e trwa ti get kote Les. Basen ti ganny poze lo zot e zot deryer ti lo kote anndan basen. 
1KI.7.26	Lepeser basen ti larzer en lanmen; son bor ti parey bor en lakoup, dan laform en flerdelis. I ti pran anviron 80,000 lit.
1KI.7.27	Hiranm ti fer 10 sipor an bronz. Sak sipor ti mezir de met longer, de met larzer e en met edmi oter. 
1KI.7.28	La ki mannyer sa bann sipor ti ganny konstri: I ti par pano e bann pano ti ganny plase dan bann montan. 
1KI.7.29	Lo sa bann pano, dan son montan ti annan dekorasyon dan laform lyon, bef ek seriben. Lo bann montan par lao e par anba bann lyon ek bef, ti annan girlann anpandan. 
1KI.7.30	Sak sipor ti annan kat larou an bronz avek laks an bronz. Sa bann laks ti ganny fikse lo bann sipor dan kat kwen. Tou sa bann sipor ti'n ganny koule ansanm pour form en sel avek bann girlann lo kote. 
1KI.7.31	Lo kote lao, ti annan en louvertir ron ki ti depas par 50 santimet e form en pyedestal ki ti 75 santimet fonder. Sa morso ki ti depas son bann dekorasyon, ti kare, pa ron. 
1KI.7.32	Son kat larou ti'n ganny fikse anba bann pano e bann laks ti'n ganny koule ansanm, pour form en sel pyes. Bann larou ti mezir 75 santimet dyamet, 
1KI.7.33	e ti'n ganny konstri parey larou saret: Laks, son bor, reyon, son roulman, tou ti'n ganny koule ansanm e ti form en sel pyes. 
1KI.7.34	Sa kat pyedestal, fikse lo kat kwen ti form en sel pyes avek montan sipor. 
1KI.7.35	Dan son parti anler, ti annan en serk 25 santimet larzer ki ti form louvertir; son ponnyen ek pano ti an bronz e ti form en sel pyes. 
1KI.7.36	Bann ponnyen ek bann pano ti ganny grave avek bann seriben, lyon, brans palm, e avek bann girlann toultour. 
1KI.7.37	Tou le 10 sipor ti ganny konstri parey: Menm metal, menm mezir, menm laform.
1KI.7.38	Hiranm ti konstri 10 pti basen an bronz. Sak basen ti mezir de met oter e ti pran anviron 1,600 lit. I ti poz en basen lo sakenn sa 10 sipor. 
1KI.7.39	I ti plas senk sipor avek zot basen lo kote drwat tanp e senk lo kote gos. I ti plas sa gran basen lo kote drwat tanp, ver Sides.
1KI.7.40	Hiranm ti fini tou travay ki lerwa Salomon ti'n konfye li pour tanp SENYER. I ti osi fer bann pti basen, lapel ek bol, 
1KI.7.41	de kolonn, de kornis lo latet bann kolonn, de dekorasyon lasenn pour kouver sa de kornis lo latet kolonn, 
1KI.7.42	400 grenad ki al dan lasenn dekorasyon, de ranze grenad pour sak lasenn, pour kouver sa de kornis lo latet kolonn. 
1KI.7.43	I ti osi fer sa 10 sipor avek sa 10 basen ki vin lo sipor, 
1KI.7.44	son gran basen ek son 12 bef ki vin anba gran basen.
1KI.7.45	Tou bann resipyan: Basen, lapel, bol, ti an bronz poli. 
1KI.7.46	Lerwa ti fer fonn e koul zot dan later ki dan laplenn ant Soukot ek Sartann, dan rezyon vale Zourden. 
1KI.7.47	Salomon ti fer konstri tou sa bann lobze an si gran kantite, ki zot pa ti kapab evalye pwa bronz, ki ti'n ganny servi.
1KI.7.48	Salomon ti fer fabrik tou bann lobze ki ti dan tanp SENYER: Lotel annor, latab annor kot zot depoz dipen ki ganny ofer devan Bondye; 
1KI.7.49	bann portlanp annor pir, plase devan Lasal Tre Sen, senk lo kote drwat, e senk lo kote gos; bann fler, bann lalanp ek bann tennywar annor; 
1KI.7.50	bann bol, bann tennywar, bann basen, pla pour lasann, brazye; tou ti annor pir; bann gon annor pour laport Lasal Tre Sen pour laport dan lantre tanp.
1KI.7.51	Alor, tou travay ki Salomon ti'n fer pour tanp SENYER ti'n konplete. Salomon ti anmenn tou bann lobze annarzan, annor ki son papa David ti'n konsakre, e depoz zot dan tanp SENYER.
1KI.8.1	Alor, lerwa Salomon ti fer rasanble devan li dan Zerizalenm tou bann ansyen dan Izrael, tou bann sef tribi, bann sef fanmir pep Izrael pour fer monte Kof lalyans SENYER, sorti dan lavil David, setadir Siyon. 
1KI.8.2	Pep Izrael antye ti rasanble kot lerwa Salomon pandan lafet dan mwan Etanim, ki setyenm mwan.
1KI.8.3	Tou bann ansyen dan Izrael ti arive avek Kof lalyans ki ti pe ganny anmennen par bann pret. 
1KI.8.4	Zot ti transport Kof lalyans SENYER, Latant Rankont ek tou bann lobze sakre ki ti dan latant ki ti ganny anmennen par bann pret ek bann levit. 
1KI.8.5	Lerwa Salomon ek pep Izrael antye ti la, rasanble avek li, devan Kof lalyans. Zot ti ofer sakrifis mouton ek bef an si gran kantite ki zot ti perdi kont.
1KI.8.6	Bann pret ti anmenn Kof lalyans SENYER e met li dan son plas dan sanktyer, dan Lasal Tre Sen, anba lezel seriben. 
1KI.8.7	Annefe, lezel seriben ti ouver lo lanplasman Kof lalyans; i ti kouver Kof lalyans avek son bann bar. 
1KI.8.8	Son bann bar ti sitan long ki ou ti kapab war son bout depi sanktyer, devan Lasal Tre Sen, me ou pa ti kapab war li depi deor; zot ankor la ziska ozordi. 
1KI.8.9	Dan Kof Lalyans, ti annan zis sa de plak ros ki Moiz ti met ladan depi montanny Horeb, kot SENYER ti fer lalyans avek pep Izrael, ler zot ti sorti Lezip. 
1KI.8.10	Kan bann pret ti sorti dan lasal sen, en nyaz ti ranpli tanp SENYER. 
1KI.8.11	Alor, akoz sa nyaz, sa bann pret pa ti kapab reste pour fer servis, akoz laglwar SENYER ti ranpli tanp SENYER.
1KI.8.12	Alor Salomon ti dir:
1KI.8.12	SENYER, ou ti dir ou pou reste dan gran fernwanr!
1KI.8.13	Mon'n konstri en gran rezidans pour ou,
1KI.8.13	en landrwa kot ou ava reste pour touzour!
1KI.8.14	Lerwa ti tournen e beni lasanble pep Izrael antye, ki ti'n reste debout. 
1KI.8.15	I ti dir: Loue SENYER, Bondye pep Izrael, ki ti koz avek mon papa David par son prop labous, e ki par son pwisans, in akonpli tou sa ki i'n dir: 
1KI.8.16	Depi sa zour ki mon'n fer mon pep Izrael sorti Lezip, mon pa'n zanmen swazir en lavil parmi tou bann tribi Izrael kot pou konstri en lakaz ki port mon non; me mon'n swazir David pour fer li vin sef mon pep Izrael. 
1KI.8.17	Mon papa David ti pran sa responsabilite pour li konstri en lakaz konsakre pour SENYER, Bondye pep Izrael. 
1KI.8.18	Alor, SENYER ti dir mon papa David: I tre byen ki ou'n ganny sa lide pour konstri en lakaz pour mwan. 
1KI.8.19	Me, pa ou ki pou konstri sa lakaz, me ou garson. Se ou prop garson ki'n sorti avek ou, ki pou konstri en lakaz pour mwan.
1KI.8.20	Aprezan, SENYER in realiz son promes ki i ti fer: Akoz mon'n pran plas mon papa David, e asiz lo tronn Izrael parey SENYER in promet e mon'n konstri lakaz konsakre pour SENYER, Bondye pep Izrael. 
1KI.8.21	Mon'n rezerv en plas la, pour Kof lalyans SENYER; sa lalyans ki i ti fer avek nou zanset ler i ti fer zot sorti Lezip.
1KI.8.22	Apre, Salomon ti debout devan lotel SENYER. La, devan pep Izrael antye ki ti'n rasanble, i ti lev son lebra ver lesyel. 
1KI.8.23	I ti dir: SENYER, Bondye pep Izrael, napa okenn Bondye parey ou, dan lesyel lao, ni anba lo later. Ou gard ou lalyans ek ou fidelite anver ou bann serviter ki mars devan ou avek tou zot leker. 
1KI.8.24	Ou'n gard tou sa ki ou'n promet avek mon papa David, ou serviter; tou sa ki ou labous in promet, ou lanmen in akonpli ozordi. 
1KI.8.25	Aprezan SENYER, Bondye pep Izrael! Akonpli osi sa ki ou'n promet ou serviter, mon papa David, ler ou ti dir li: Si ou bann garson i kondwir zot byen e mars devan mwan parey ou, ou'n marse, i pa pou zanmen mank enn ou desandans devan mwan lo tronn Izrael. 
1KI.8.26	Alor, SENYER, Bondye pep Izrael, realiz sa promes ki ou ti fer avek ou serviter, mon papa David.
1KI.8.27	Me eski Bondye pou vreman reste lo later? Menm lesyel dan tou son grander, pa kapab kontenir ou; alor ankor mwen, sa lakaz ki mon'n konstri. 
1KI.8.28	Sepandan, SENYER mon Bondye, port atansyon lo lapriyer ek siplikasyon ou serviter. Ekout mon lapriyer ki mwan, ou serviter i adres ou ozordi. 
1KI.8.29	Gard ou lizye ouver toultan, lizour koman aswar, lo sa lakaz, sa landrwa ki ou menm ou'n dir: Mon non pou reste la. Ekout lapriyer ki ou serviter i fer dan sa landrwa. 
1KI.8.30	Ekout siplikasyon ou serviter ek ou pep Izrael ler nou pou vin priye dan sa landrwa. Ekoute, depi ou demer dan lesyel! Ekoute, e pardonnen.
1KI.8.31	Si en dimoun i komet en fot kont son prosen e ki i ganny demande pour fer en serman devan lotel dan sa lakaz, 
1KI.8.32	depi lesyel ou ava ekoute. Ou ava pran aksyon e ziz ou serviter. Ou ava kondann sa enn ki koupab e enpoz responsabilite son tor lo li; ou ava fer akit sa enn ki inosan e tret li dapre lazistis.
1KI.8.33	Kan ou pep Izrael, i ganny bate par lennmi akoz in fer pese kont ou, si zot retourn ver ou, si zot rann glwar ou non e ofer lapriyer ek siplikasyon dan sa lakaz, 
1KI.8.34	depi lesyel, ekout zot. Pardonn pese ou pep, Izrael, e ranmenn zot dan sa pei ki ou ti donn zot zanset.
1KI.8.35	Kan lesyel i fermen, e lapli pa tonbe akoz pep Izrael in komet pese kont ou; si zot priye dan sa lakaz, si zot loue ou non e abandonn zot pese akoz ou'n pini zot, 
1KI.8.36	ekout zot depi lesyel. Pardonn pese ou bann serviter, ou pep Izrael. Montre zot sa bon semen kot zot devre marse; fer lapli tonbe lo sa pei ki ou menm ou'n donn ou pep koman en patrimwann.
1KI.8.37	Kan pou annan lafanmin dan pei; kan pou annan lepidemi; kan bann plantasyon pou ganny atake par maladi, oubyen sotrel ek zensek; kan lennmi ava anserkle ou pep devan laport son lavil; kan i ava annan lepidemi, e toudsort maladi; 
1KI.8.38	si ou pep Izrael, oubyen nenport ki dimoun ki rekonnet son maler e soufrans dan son leker, i tournen e lev lanmen ver sa lakaz avek lapriyer ek siplikasyon; 
1KI.8.39	depi ou demer dan lesyel, ekout li, pardonn li, azir e fer pour li, dapre son kondwit, akoz zis ou ki konn leker et imen. 
1KI.8.40	Konmsa, zot ava annan respe pour ou tou dilon zot lavi dan sa pei ki ou'n donn nou bann zanset.
1KI.8.41	Demenm, kan en etranze, ki pa form parti ou pep Izrael, ki sorti dan en pei lwen, akoz ou non, 
1KI.8.42	e i vin priy dan sa lakaz; 
1KI.8.43	depi ou demer dan lesyel, ekoute kan sa etranze i envok ou; egzos tou son reket ver ou, parey ou pep Izrael. Zot ava rekonnet ki ou non i ganny envoke la, dan sa lakaz ki mon'n konstri.
1KI.8.44	Kan ou pep i sorti pour al atak son bann lennmi par nenport semen ki ou'n swazir pour anvoy li, si i priy ou SENYER dan direksyon lavil ki ou'n swazir ek sa lakaz ki mon'n konstri dan ou loner, 
1KI.8.45	depi lesyel, ekout zot lapriyer ek zot siplikasyon, e sekour zot.
1KI.8.46	Kan zot ava'n fer pese kont ou, akoz napa imen ki fer pa pese; kan ou pou ankoler kont zot e livre zot avek zot lennmi; kan zot ava ganny anmennen koman prizonnyen dan pei zot lennmi, pre koman lwen, 
1KI.8.47	si zot sanz zot leker la, dan sa pei kot zot in ganny anmennen, si zot repanti e si zot enplor ou e dir: Nou'n fer pese, nou'n fer sa ki mal; 
1KI.8.48	si zot repanti avek tou zot leker; si depi la, dan pei zot lennmi, zot priye dan direksyon pei ki ou'n donn zot zanset, ver lavil ki ou'n swazir e ver sa lakaz ki mon'n konstri pour ou loner, 
1KI.8.49	depi lesyel, dan ou demer, ekout zot lapriyer ek zot siplikasyon e sekour zot. 
1KI.8.50	Ou ava pardonn ou pep ki'n fer pese kont ou; ou ava pardonn li tou krim ki i'n komet. Ou ava annan konpasyon anver sa bann ki pe gard zot prizonnyen, pour ki zot osi, zot montre konpasyon 
1KI.8.51	Annefe, zot ou pep, e ou posesyon ki ou'n fer sorti Lezip, dan sa four kot feray i fonn.
1KI.8.52	Ouver ou lizye, SENYER! Ekout siplikasyon ou serviter e siplikasyon ou pep Izrael, sak fwa ki zot kriy ver ou. 
1KI.8.53	SENYER Bondye! Ou ki'n separ nou avek bann nasyon lo later, pour ki nou vin ou patrimwann, parey ou ti deklare avek Moiz, ou serviter ler ou ti fer nou bann zanset sorti Lezip.
1KI.8.54	Kan Salomon ti fini ofer sa lapriyer e sipliy SENYER avek son lebra leve ver lesyel, i ti leve kot i ti'n azenou devan lotel SENYER. 
1KI.8.55	I ti debout e beni pep Izrael antye ki ti'n rasanble. I ti dir avek en lavwa byen for:
1KI.8.56	SENYER ki'n donn repo Izrael, son pep, dapre son promes i ganny beni. In realiz tou parol son promes ki i ti'n fer par lentermedyer Moiz son serviter. 
1KI.8.57	SENYER Bondye i avek nou parey in avek nou bann zanset; i pa pou zanmen kit nou ni abandonn nou. 
1KI.8.58	I pou fer nou leker tourn ver li, pour fer nou mars dapre son lavolonte, e gard son bann komannman, son lalwa ek son bann regleman ki i'n donn nou bann zanset. 
1KI.8.59	Sa bann parol siplikasyon ki mon'n prezante devan SENYER, i ava devan SENYER nou Bondye, lizour koman aswar. Sak zour i ava soutenir bezwen son serviter ek son pep Izrael, 
1KI.8.60	pour ki tou pep lo later i rekonnet ki SENYER i Bondye, e ki napa en lot. 
1KI.8.61	Donn zot leker antyerman SENYER, nou Bondye pour zot mars dapre son komannman, parey zot pe fer ozordi.
1KI.8.62	Lerwa Salomon ek pep Izrael antye, ti ofer sakrifis devan SENYER. 
1KI.8.63	Salomon ti ofer en sakrifis lape; i ti ofer SENYER 22,000 bef ek 120,000 mouton koman sakrifis lape. Alor, lerwa ek pep Izrael antye ti konsakre Lakaz SENYER. 
1KI.8.64	Sa menm zour, Salomon ti konsakre lakour ki devan tanp SENYER; i ti ofer la, bann sakrifis konplet, bann lofrann vezetal ek lagres bann sakrifis lape, akoz lotel an bronz ki ti devan SENYER ti tro pti pour fer tou sa bann sakrifis brile, ek lofrann vezetal ek lagres bann sakrifis lape.
1KI.8.65	Alor, Salomon ti profite pour selebre lafet avek pep Izrael antye ki ti'n rasanble, depi lantre Amat ziska larivyer Lezip. Zot ti fete pandan set zour devan SENYER Bondye. 
1KI.8.66	Wityenm zour, i ti fer lepep ale. Zot ti felisit lerwa e al se zot avek lazwa dan zot leker, pour tou sa ki SENYER in fer pour son serviter David ek son pep Izrael.
1KI.9.1	Kan Salomon ti'n fini konstri Lakaz SENYER ek pale lerwa e tou sa ki i ti oule konstri, 
1KI.9.2	SENYER ti aparet avek li en dezyenm fwa, parey i ti aparet avek li Gabaon.
1KI.9.3	SENYER ti dir li: Mon'n antann ou lapriyer ek ou bann siplikasyon ki ou'n fer monte devan mwan. Mon konsakre sa lakaz ki ou'n konstri, en landrwa kot mon pou plas mon non pour touzour. Mon regar ek mon leker pou la toultan. 
1KI.9.4	Kanta ou, si ou mars devan mwan avek en leker senser e drwat; si ou gard mon komannman ek mon bann lalwa parey mon'n ordonn ou, parey ou papa David ti fer, 
1KI.9.5	mon ava etabli ou tronn rwayal dan Izrael pour touzour, parey mon ti deklare avek ou papa David ler mon ti dir: Ou pa pou zanmen mank en sikseser lo tronn Izrael.
1KI.9.6	Me si ou detourn ou e ou pa swiv mwan; si, ni ou, ni ou bann zanfan pa gard mon komannman ek mon bann lalwa ki mon plas devan ou, me ou al swiv lezot bondye e ador zot, 
1KI.9.7	mon pou retir Izrael dan sa pei ki mon'n donn zot, e mon pou rezet sa Lakaz ki mon'n konsakre pour mon non. Izrael ava vin en size ridikil e en fab parmi bann nasyon. 
1KI.9.8	Sa lakaz pou tonm anrin; tou sa ki pou pas par la pou sirprann, soufle avek letonnman. Zot ava dir: Akoz SENYER in azir konmsa kont sa pei ek sa Lakaz? 
1KI.9.9	Alor, zot ava reponn: Akoz zot in abandonn SENYER, zot Bondye ki'n fer zot zanset sorti Lezip, me zot in servi e ador lezot bondye; pour sa rezon ki SENYER in fer tou sa bann maler tonm lo zot.
1KI.9.10	Apre 20 an, Salomon ti'n konstri sa de lakaz: Lakaz SENYER e pale lerwa. 
1KI.9.11	Se Hiranm, lerwa Tir, ki ti fourni Salomon dibwa sed, dibwa sipre, ek lor, lakantite ki i ti bezwen. Lerwa Salomon ti donn Hiranm 20 lavil dan rezyon Galile. 
1KI.9.12	Me ler Hiranm ti al vizit sa bann lavil ki Salomon ti'n donn li, i pa ti kontan. 
1KI.9.13	I ti dir, “Ki kalite lavil ou'n donn mwan, mon frer?” Alor i ti apel sa bann lavil: Kaboul, non ki'n reste. 
1KI.9.14	Hiranm ti'n donn lerwa Salomon en tonn edmi lor.
1KI.9.15	Salomon ti organiz travay latas pour konstri tanp SENYER, son prop pale, lavarang ki i ti apel Milo e Miray Zerizalenm, ensi ki bann lavil Asor, Megido ek Gezer. 
1KI.9.16	Faraon, lerwa Lezip, ti atak lavil Gezer e met dife, apre ki i ti'n touy bann Kananeen ki ti pe reste dan sa lavil. Ler son fiy ti marye avek Salomon, i ti donn li sa lavil koman kado maryaz. 
1KI.9.17	Salomon ti rekonstri Gezer, Bet-Horonn Leba, 
1KI.9.18	Baalat ek Tamar dan rezyon dezer, dan pei Zida, 
1KI.9.19	ensi ki tou bann lavil ki i ti servi koman antrepo pour son bann provizyon bann lavil pour son bann kales ek bann lavil, pour son bann seval, son bann kavalye, tou sa ki i ti anvi konstri dan Zerizalenm, dan Liban e dan tou teritwar anba son lotorite. 
1KI.9.20	Lepep antye ki ti'n reste parmi bann Amorit, Hitit, Perizit, Hivit, Zebizit, tou bann ki pa ti form parti pep Izrael, 
1KI.9.21	tou zot bann desandan ki ti'n reste e ki pep Izrael pa ti'n detri, Salomon ti fer zot fer travay latas koman lesklav; se sa ki zot ete ziska ozordi. 
1KI.9.22	Me Salomon pa ti enpoz travay latas lo pep Izrael. Zot ti bann solda, zofisye, komandan, kaptenn, sef bann kales ek kavalye. 
1KI.9.23	Parmi sa bann sef ki Salomon ti plas koman sirveyan lo son bann travay, ti annan 550 ki ti ansarz bann travayer. 
1KI.9.24	Fiy Faraon ti kit lavil David e al dan son prop pale ki Salomon ti konstri pour li. Apre, Salomon ti konstri lavarang ki ti apel Milo.
1KI.9.25	Trwa fwa par an, Salomon ti ofer sakrifis konplet ek sakrifis lape lo lotel ki i ti'n fer konstri an loner SENYER. I ti ofer lansan lo sa lotel ki ti devan SENYER. Alor, tanp ti ganny konplete.
1KI.9.26	Lerwa Salomon ti konstri bann bato Esyonn-Geber ki ti pre avek Eilat, en por lo bor lanmer Rouz dan rezyon Edonm. 
1KI.9.27	Hiranm ti anvoy son bann zonm lo sa bann bato; bann maren ki ti abitye avek lanmer, pour akonpanny bann serviter Salomon. 
1KI.9.28	Zot ti al Ofir, e retourn avek en kantite lor: Plis ki 12 tonn ki zot ti anmenn pour lerwa Salomon.
1KI.10.1	Larenn Saba ti'n antann koz lo renonmen Salomon akoz non SENYER, i ti vin teste li avek bann kestyon difisil. 
1KI.10.2	I ti ariv Zerizalenm avek en gran delegasyon, avek samo sarze avek en varyete zepis, en kantite lor, avek bann pyer presyez. Ler i ti ariv kot Salomon, i ti kestyonn li lo tou sa ki i ti mazinen. 
1KI.10.3	Salomon ti reponn tou son bann kestyon; ti napa nanryen ki lerwa pa ti kapab eksplike.
1KI.10.4	Larenn Saba ti war tou lasazes Salomon, son pale ki i ti'n konstri, 
1KI.10.5	bann repa ki ti ganny servi lo son latab, lafason viv son bann minis, labiyman son bann serviter, son responsab servis labwason, bann sakrifis konplet ki ganny ofer dan tanp SENYER. I pa ti konnen ki i pou dir.
1KI.10.6	Alor, i ti dir lerwa, “Tou sa ki mon ti'n antann lo ou size e lo ou lasazes dan mon pei, i vre; 
1KI.10.7	me mon pa ti krwar sa bann rapor, ziska ki mon'n vin war avek mon prop lizye; me zot pa'n dir mwan lanmwatye. Ou larises ek ou lasazes i depas tou sa ki mon ti'n tande. 
1KI.10.8	Ou bann fanm i ere; ou bann serviter ki servi ou toultan e antann ou bann parol lasazes i ere. 
1KI.10.9	Loue SENYER, ou Bondye ki'n swazir ou e plas ou lo tronn Izrael! Akoz SENYER i kontan Izrael pour touzour; i'n etabli ou lerwa, pour ki ou azir dapre ladrwatir ek lazistis.”
1KI.10.10	I ti ofer lerwa trwa tonn edmi lor, en kantite zepis ek pyer presyez. Zot pa ti zanmen ganny otan zepis ki sa ki larenn Saba ti ofer lerwa Salomon.
1KI.10.11	An plis ki sa, bann navir Salomon ki ti anmenn lor sorti Ofir, ti anmenn osi en kantite dibwa santal ek pyer presyez. 
1KI.10.12	Lerwa ti servi bann dibwa santal pour fer en balistrad pour tanp SENYER e pour pale rwayal. I ti fer osi bann laarp ek lir avek, pour bann santer. Depi sa zour, zanmen zot in ganny otan dibwa santal.
1KI.10.13	Avan ki larenn Saba ti retourn dan son pei avek son delegasyon, e an plis ki sa ki dan son zenerozite i ti'n fer li kado, lerwa Salomon ti donn li tou sa ki i ti kapab dezire.
1KI.10.14	Salomon ti resevwar 20 tonn lor par an. 
1KI.10.15	San kont sa ki i ti gannyen dan komers avek bann marsan, bann lerwa etranze ek bann gouverner pei.
1KI.10.16	Lerwa Salomon ti fer 200 gran boukliye annor masif avek sis kilo lor pour sak boukliye. 
1KI.10.17	I ti osi fer 300 pti boukliye annor masif. Pour sak boukliye i ti servi en kilo edmi lor. Lerwa ti plas zot dan Pale Lafore Liban.
1KI.10.18	Lerwa ti osi fer en gran tronn an livwar, kouver avek lor pir. 
1KI.10.19	Sa tronn ti annan sis mars, en dosye dan en laform arondi ek lebra lo sak kote tronn, ek de lyon debout lo sak kote lebra. 
1KI.10.20	Lo peron, ti annan 12 lyon; enn lo sak kote sak mars. Okenn rwayonm pa ti'n zanmen fer en keksoz parey. 
1KI.10.21	Tou son bann servis labwason ti annor, e tou bann vesel pale Lafore Liban ti annor pir; ti napa okenn vesel annarzan, akoz larzan pa ti annan gran valer dan letan Salomon. 
1KI.10.22	Lerwa ti annan bann bato ki i ti anvoy Tarsis ansanm avek bann navir Hiranm. Enn fwa tou le 3 an, sa bann navir ti arive sorti Tarsis, sarze avek lor, larzan, livwar, zako ek pan.
1KI.10.23	Par son larises ek son lasazes, lerwa Salomon ti pli gran lerwa lo later. 
1KI.10.24	Tou dimoun ti anvi ganny konsey Salomon pour ekout lasazes ki Bondye ti'n donn li. 
1KI.10.25	Sakenn ti anmenn bann kado, bann lobze annarzan oubyen annor, lenz, lamir, zepis, seval ek bourik. Zot ti fer sa tou le zour.
1KI.10.26	Salomon ti rasanble bann kales lager, ek zot seval: 1,400 kales ek 12,000 seval; i ti plas dan bann lavil e kot lerwa dan Zerizalenm. 
1KI.10.27	Lerwa ti fer larzan dan Zerizalenm vin konmsi ros, e sed an gran kantite, parey sikomor dan Sefela. 
1KI.10.28	Salomon ti enport son bann seval Lezip ek Silisi kot son bann marsan ti al aste. 
1KI.10.29	En kales enporte sorti Lezip ti kout 600 pyes larzan e en seval ti kout 150 pyes larzan. Sa bann marsan ti osi fourni tou bann lerwa Hitit ek bann lerwa Aranm.
1KI.11.1	An plis ki fiy Faraon, lerwa Salomon ti kontan bokou fanm etranze: Bann fanm Moabit, Amonit, Edomit, Sidonit ek Hitit, 
1KI.11.2	sa bann nasyon ki SENYER ti'n dir avek pep Izrael: Ou pa pou annan okenn relasyon avek zot, ni zot avek ou, akoz zot pou sertennman detourn ou leker, pour al kot zot bondye. Me Salomon ti atase avek zot par lanmour. 
1KI.11.3	Parmi son bann fanm, ti annan 700 prenses, 300 menazer; son bann fanm ti detourn son leker. 
1KI.11.4	Annefe, dan lavyeyes Salomon, son bann fanm ti detourn son leker ver lezot bondye, e son leker pa ti antyerman pour SENYER son Bondye, parey leker son papa David.
1KI.11.5	Salomon ti al ador Astarte, en bondye bann Sidonit, ek Milkonm, bondye degoutan bann Amonit. 
1KI.11.6	Alor, Salomon ti fer sa ki mal devan SENYER e i pa ti akonpli lavolonte SENYER parey son papa David. 
1KI.11.7	Alor Salomon ti konstri en landrwa sakre pour Kemok, bondye degoutan bann Amonit, lo montanny, anfas avek Zerizalenm. 
1KI.11.8	I ti fer parey pour tou son bann fanm etranze, ki ti bril lansan e ofer sakrifis pour zot bondye.
1KI.11.9	SENYER ti ankoler avek Salomon akoz son leker ti'n detournen avek SENYER, Bondye Izrael, ki ti'n aparet de fwa avek li, 
1KI.11.10	e ki ti'n donn li lord spesifik konsernan sa bann keksoz ki fodre pa i al ver lezot bondye; me i pa ti obei lord ki SENYER ti'n ordonnen.
1KI.11.11	Alor, SENYER ti dir Salomon, “Akoz ou'n deside azir konmsa, e ou pa'n obzerv mon lalyans ek mon bann regleman ki mon'n ordonn ou, mon pou pran rwayonm avek ou e donn li avek enn bann serviter. 
1KI.11.12	Me, akoz mon serviter, ou papa David, mon pa pou fer li pandan ki ou vivan; mon pou aras li dan lanmen ou garson. 
1KI.11.13	Sepandan, mon pa pou pran rwayonm antye; mon pou kit en tribi avek ou garson, pour lanmour mon serviter David, e pour lanmour Zerizalenm ki mon'n swazir.”
1KI.11.14	SENYER ti soulev en lennmi kont Salomon: Hadad, en desandan rwayal Edomit.
1KI.11.15	Dan sa letan, David ti dan pei Edonm. Zoab komandan son larme ti'n monte pour anter bann ki ti'n ganny touye, ti touy tou bann mal dan Edonm. 
1KI.11.16	Zoab ti reste la pandan sis mwan, ziska ki i ti'n ekstermin tou zonm dan Edonm 
1KI.11.17	Dan sa lepok ki Hadad ti sove avek bann Edomit, bann serviter son papa. Hadad ti ankor en zanfan.
1KI.11.18	Zot ti'n kit Madyann e al Parann. La, zot ti pran bann zonm e ariv Lezip kot Faraon, lerwa Lezip, ki ti donn li lakaz, manze ek en morso later. 
1KI.11.19	Faraon ti telman kontan Hadad ki i ti fer li marye avek ser son fanm, ser larenn Tapenes. 
1KI.11.20	Ser Tapenes ti ganny en garson pour li ki i ti apel Genoubat ki Tapenes ti sonny dan lakaz Faraon. Genoubat ti reste dan lakaz Faraon parmi son bann garson.
1KI.11.21	Depi Lezip, Hadad ti'n antann ki David ti'n mor, e ki Zoab, sef larme ti'n mor osi. Alor, Hadad ti demann Faraon, “Les mwan retourn dan mon pei.”
1KI.11.22	Faraon ti dir li, “Ki i mank ou isi kot mwan, pour ou ganny lanvi retourn dan ou pei?” I ti reponn, “Nanryen, me les mwan ale kan menm.”
1KI.11.23	Bondye ti soulev en lot ladverser kont Salomon: Rezonn, garson Elyada, ki ti'n sove kot son met Adadezer, lerwa Soba. 
1KI.11.24	I ti'n rasanble en group zonm avek li, e vin sef en group, apre ki David ti'n masakre bann troup son met. Zot ti al Damas kot zot ti reste e fer li lerwa Damas. 
1KI.11.25	Anplis ki bann ravaz ki Hadad ti fer, Rezonn ti en lennmi Izrael pandan tou lavi Salomon; i ti ay Izrael e renny lo Lasiri.
1KI.11.26	Zeroboanm ti garson Nebat, en Efratit sorti Zereda; son manman ti en vev ki ti apel Zerouya. I ti en zofisye kot Salomon, me i ti lev son lanmen kont lerwa. 
1KI.11.27	La koman i ti revolte kont lerwa: Salomon ti pe konstri Milo e i ti pe repar sa trou dan miray lavil David, son papa. 
1KI.11.28	Zeroboanm ti en zennonm kapab, e ler Salomon ti remark son kapasite, i ti met li ansarz tou travay latas dan tribi Zozef.
1KI.11.29	Kan Zeroboanm ti Zerizalenm, i ti rankontre profet Ahiya ki sorti Silo, lo semen, dan en lenz nef. Zot ti tousel dan lakanpanny. 
1KI.11.30	Ahiya ti atrap son lenz ki ti lo li e desir li an 12 morso. 
1KI.11.31	I ti dir Zeroboanm: Pran dis morso pour ou; la sa ki SENYER Bondye pep Izrael i deklare: La, mon pe al desir rwayonm dan lanmen Salomon e mon pou donn ou dis tribi; 
1KI.11.32	me mon pou retenir en tribi pour lanmour mon serviter David, e pour lanmour Zerizalenm, lavil ki mon'n swazir parmi tou bann tribi Izrael. 
1KI.11.33	Sa i akoz i'n abandonn mwan e i al ador Astarte, bondye bann Sidonit, Kemos bondye Moab, ek Milkonm bondye bann Amonit. I pa'n mars dapre mon volonte, i pa'n fer sa ki byen devan mwan pour gard mon lalwa ek komannman parey son papa David. 
1KI.11.34	Malgre sa, mon pa pou pran rwayonm antye dan son lanmen; mon pour gard li koman sef mon pep pandan tou son lavi, akoz mon serviter David ki mon ti swazir, ki ti gard mon bann komannman ek mon bann lalwa. 
1KI.11.35	Me mon pou aras rwayonm dan lanmen son garson, e mon pou donn ou dis tribi. 
1KI.11.36	Mon pou donn son garson en tribi, pour ki mon serviter David ava touzour annan en desandan ki renny devan mwan Zerizalenm, lavil ki mon'n swazir pour donn mon non.
1KI.11.37	Mon pou swazir ou pour renny lo tou dapre ou dezir, pour ou vin lerwa pep Izrael. 
1KI.11.38	Si ou ekout tou sa ki mon ordonn ou, e ki ou mars dapre mon volonte, e fer sa ki byen an gardan mon bann lalwa ek mon bann komannman, parey mon serviter David, mon pou avek ou e mon pou etabli ou desandan byen ferm, parey mon'n fer pour David, e mon ava donn ou Izrael. 
1KI.11.39	Par kont, mon pou imilye desandans David, me sa pa pour touzour.
1KI.11.40	Salomon ti esey touy Zeroboanm. Me Zeroboanm ti sov Lezip kot Sisak, lerwa Lezip, kot i ti reste ziska lanmor Salomon.
1KI.11.41	Leres bann aktivite Salomon in ganny ekri avek tou sa ki i'n fer ek son lasazes dan Liv Listwar Salomon. 
1KI.11.42	Salomon ti renny lo pep Izrael pandan 40 an dan Zerizalenm. 
1KI.11.43	Apre, Salomon ti mor e ganny antere dan lavil son papa, David. Roboanm ti renny dan son plas.
1KI.12.1	Roboanm ti al Sikenm, akoz pep Izrael antye ti'n rasanble Sikenm pour proklanm li koman lerwa. 
1KI.12.2	Kan Zeroboanm, garson Nebat, ki ti'n sove Lezip, akoz lerwa Salomon, ti antann sa, i ti retournen sorti Lezip. 
1KI.12.3	Zot ti fer apel li e Zeroboanm avek lasanble pep Izrael ti al koz avek Roboanm. Zot ti dir li,
1KI.12.4	“Ou papa ti rann nou fardo lour. Alor aprezan, si ou rann nou travay leze e tir sa fardo lour ki ou papa in enpoz lo nou, nou ava servi ou.”
1KI.12.5	I ti dir zot, “Ale e retourn kot mwan dan trwa zour.” Sa bann dimoun ti ale.
1KI.12.6	Lerwa Roboanm ti al konsilte bann ansyen ki ti dan servis son papa Salomon pandan son vivan. I ti demande, “Ki repons zot konsey mwan donn sa pep?”
1KI.12.7	Zot ti dir li, “Si ou montre ou koman en serviter anver sa pep, si ou servi zot byen, e koz byen avek zot, zot ava vin ou serviter pour touzour.”
1KI.12.8	Me i pa ti pran kont konsey sa bann ansyen. I ti prefere konsey bann zennzan ki ti'n grandi ansanm avek li e ki ti dan son servis. 
1KI.12.9	I ti demann zot, “Ki konsey zot donn mwan pour reponn sa pep ki'n dir mwan: Alez fardo ki ou papa in met lo nou?”
1KI.12.10	Sa bann zennzan ki'n grandi ansanm avek li, ti reponn, “La sa ki ou pou dir sa pep ki'n dir ou: Ou papa ti rann nou fardo lour, me ou, alez sa fardo pour nou. La sa ki ou devre dir zot:
1KI.12.10	Mon pti ledwa i pli gro ki leren mon papa.
1KI.12.11	Si mon papa ti plas lo zot en fardo lour,
1KI.12.11	mon pou rann li pli lour ankor.
1KI.12.11	Mon papa ti bat zot avek en fwet.
1KI.12.11	Me mwan, mon pou koriz zot avek skorpyon.”
1KI.12.12	Alor, trwa zour plitar, Zeroboanm avek lepep antye ti vin kot Roboanm, parey lerwa ti'n dir: Retourn dan trwa zour. 
1KI.12.13	Lerwa ti koz dir avek zot. I pa ti pran kont konsey bann ansyen.
1KI.12.14	I ti reponn zot dapre konsey bann zennzan:
1KI.12.14	Mon papa ti rann zot fardo lour,
1KI.12.14	me mwan, mon pou ogmant li.
1KI.12.14	Mon papa ti pini zot avek fwet,
1KI.12.14	me mwan, mon pou koriz zot avek skorpyon.
1KI.12.15	Alor, lerwa pa ti ekout sa ki lepep ti annan pour dir, akoz SENYER ti'n fer bann levennman tourn konmsa, pour fer son parol realize, parey SENYER ti'n dir avek Zeroboanm, garson Nebat par Silonit Ahiya.
1KI.12.16	Kan pep Izrael antye ti war ki lerwa pa pare pour ekout zot, zot ti reponn lerwa, “Ki par nou annan avek David? Nou napa nanryen avek garson Zese. Pep Izrael! Annou retourn dan nou latant. David! Okip ou prop zafer.”
1KI.12.16	Alor, pep Izrael ti retourn se zot dan zot latant. 
1KI.12.17	Roboanm ti kontinyen renny lo pep Izrael ki ti reste dan bann lavil Zida.
1KI.12.18	Roboanm ti anvoy Adoranm sef ki ti ansarz travoforse. Me bann Izraelit ti saboul li avek ros e touy li. Lerwa Roboanm ti sot lo son kales pour sove e al Zerizalenm. 
1KI.12.19	Konmsa ki ziska ozordi, pep Izrael in revolte kont lafanmir David.
1KI.12.20	Kan Izrael antye ti tande ki Zeroboanm ti'n retournen, zot ti fer li vin devan lasanble e proklanm li lerwa pep Izrael antye. Personn pa ti swiv lafanmir David, eksepte tribi Zida.
1KI.12.21	Kan Roboanm ti ariv Zerizalenm, i ti rasanble tou pep Zida ek tribi Benzamen: 180,000 meyer gerye pour lager kont rwayonm Izrael, pour li retourn, rwayonm Roboanm garson Salomon, anba son kontrol. 
1KI.12.22	Me Bondye ti koz avek profet Semaya. 
1KI.12.23	“Dir Roboanm, garson Salomon, lerwa pep Zida, ek tou pep dan tribi Zida ek Benzamen ek leres pep Izrael, 
1KI.12.24	la sa ki SENYER i deklare: Zot pa pou monte pour al lager. Zot pa pou lager kont zot bann frer. Sakenn retourn se zot, akoz se mwan ki'n fer sa arive.”
1KI.12.24	Zot ti obei parol SENYER, e zot ti retourn se zot parey SENYER ti'n dir.
1KI.12.25	Zeroboanm ti konstri lavil Sikenm dan rezyon montanny Efraim, kot i ti reste. Apre, i ti konstri Penouel. 
1KI.12.26	Zeroboanm ti dir dan li menm: Aprezan, rwayonm i kapab vin pour desandan David. 
1KI.12.27	Si sa pep i kontinyen mont Zerizalenm pour ofer sakrifis dan tanp SENYER, leker sa pep pou retourn ver son sef, Roboanm lerwa pep Zida. Zot pou touy mwan, e zot ava retourn avek Roboanm, lerwa Zida.
1KI.12.28	Apre ki lerwa ti'n pran konsey, i ti fer stati de zenn bef annor. I ti dir lepep, “Zot in ase mont Zerizalenm. Pep Izrael! La zot bondye ki'n fer zot sorti Lezip.”
1KI.12.29	I ti plas enn Betel e lot Dann. 
1KI.12.30	Sa ti en pese. Lepep ti al devan sa enn Betel e devan sa lot Dann. 
1KI.12.31	Zeroboanm ti osi konstri bann dan landrwa sakre. Nenport ki ti ganny nonmen pret, menm sa bann ki pa ti sorti dan tribi Levi.
1KI.12.32	Zeroboanm ti etabli en lafet, kenzyenm zour dan wityenm mwan, parey lafet dan Zida e i ti ofer sakrifis lo lotel. I ti fer parey zot ti fer Betel kot i ti ofer sakrifis devan sa bann stati zenn bef ki i ti'n fer. I ti nonm bann pret lo bann oter ki i ti'n konstri 
1KI.12.33	I ti mont Betel devan lotel kenzyenm zour, dan wityenm mwan ki i ti'n etabli par son prop desizyon. I ti etabli en lafet pour pep Izrael e monte pour al bril lansan lo lotel.
1KI.13.1	Lo lord SENYER, en profet Bondye sorti Zida ti ariv Betel, pandan ki Zeroboanm ti pe ofer lansan lo lotel. 
1KI.13.2	Sa zonm ti kriy kont lotel par lord SENYER. I ti dir: Lotel! Lotel! La sa ki SENYER i deklare: En garson pou ne dan fanmir David; i pou apel Zozyas. I pou ofer koman sakrifis lo lotel, bann pret, ki servi dan landrwa sakre, ki bril lansan. Menm lezo bann et imen pou ganny brile lo ou.
1KI.13.3	Sa menm zour, i ti donn en siny: La siny konmkwa SENYER ki'n koze: Lotel pou fann an de, e lasann ki lo la pou fannen.
1KI.13.4	Kan lerwa Zeroboanm ti'n antann sa ki profet Bondye ti'n dir kont lotel Betel, i ti lev son lanmen lo lotel e kriye: Atrap sa zonm. Me sa lanmen ki i ti'n leve kont sa zonm, ti paralize, de sort ki i pa ti kapab bes li lo son kote. 
1KI.13.5	Lotel ti fann an de e lasann ki ti lo la, ti fannen dapre siny ki profet Bondye ti'n anonse, dapre parol SENYER. 
1KI.13.6	Lerwa ti dir sa profet Bondye, “Sipliy SENYER ou Bondye pour ki mon lanmen i geri.” Sa profet Bondye ti priy SENYER, e lanmen lerwa ti geri e i ti retourn parey avan.
1KI.13.7	Lerwa ti dir sa profet Bondye, “Vin avek mwan dan lakour; ou ava manz keksoz e mon ava donn ou en kado.”
1KI.13.8	Me sa profet Bondye ti dir lerwa, “Menm si ou donn mwan lanmwatye ou rwayonm, mon pa pou al kot ou. Mon pa pou manz ou dipen, ni bwar ou delo, 
1KI.13.9	akoz mon'n ganny sa lord sorti kot SENYER: Ou pa pou manz dipen, ni bwar delo, ni retourn par menm semen ki ou'n vini.”
1KI.13.10	Alor, i ti retourn par en lot semen, e i pa ti pran menm semen ki i ti'n vin Betel.
1KI.13.11	Ti annan en vye profet ki ti reste Betel. Enn son bann garson ti rakont li tou sa ki sa profet Bondye ti'n fer Betel sa zour e bann parol ki i ti'n dir lerwa. 
1KI.13.12	Zot papa ti demann zot, “Dan ki direksyon i'n ale?” Sa bann garson ti'n war ki semen profet Bondye ki ti sorti Zida, ti'n pran. 
1KI.13.13	I ti dir son bann garson, “Sel mon bourik.” Alor, zot ti sel son bourik e i ti mont lo la.
1KI.13.14	I ti swiv profet Bondye e i ti war li pe asiz anba en gran pye dibwa. I ti demann li, “Ou menm profet Bondye ki sorti Zida?”
1KI.13.14	I ti dir, “Wi, mwan menm!”
1KI.13.15	Alor, i ti dir li, “Vin manz avek mwan dan lakour.”
1KI.13.16	I ti dir li, “Mon pa kapab retourn avek ou, ni antre kot ou, ni manze, ni bwar delo avek ou, isi. 
1KI.13.17	Akoz, dapre parol ki SENYER in dir mwan: Ou pa pou manze, ni bwar delo laba, ni retourn par semen ki ou'n vini.”
1KI.13.18	I ti dir li, “Mwan osi mon en profet parey ou; en lanz ki ti dir mwan dapre parol SENYER: Anmenn li se ou pour ki i manz en pe e bwar en pe delo.” Me i ti pe manti avek li.
1KI.13.19	Alor, i ti retourn avek sa profet. I ti manze e bwar delo kot li.
1KI.13.20	Letan zot ti pe asiz atab, parol SENYER ti adres avek sa vye profet; 
1KI.13.21	i ti kriy avek profet Bondye ki ti'n sorti Zida, “La sa ki SENYER i deklare: Akoz ou'n dezobei parol SENYER, e ki ou pa'n gard komannman ki SENYER, ou Bondye in donn ou; 
1KI.13.22	akoz ou'n retournen, manze e bwar delo, dan sa landrwa ki mon ti'n dir ou pa pou ni manze, ni bwar delo, ou kadav pa pou ganny antere dan latonm ou bann zanset.”
1KI.13.23	Apre ki i ti'n manze e bwar, i ti sel bourik sa profet ki i ti'n anmennen. 
1KI.13.24	Letan i ti pe ale, i ti zwenn en lyon dan semen e sa lyon ti touy li. Son lekor ti ganny zete dan semen, tandis ki sa bourik ek sa lyon ti reste debout lanmenm, akote lekor. 
1KI.13.25	Tou dimoun ki ti pas par la ti war lekor ater lo semen ek sa lyon pe debout obor lekor. Zot ti vin rakont tou dimoun dan lavil kot sa vye profet ti reste.
1KI.13.26	Kan sa profet ki ti'n fer li retournen ti antann sa, i ti dir, “Sa profet Bondye ki dezobei parol SENYER. Alor, SENYER in livre li avek lyon ki'n touy li e kraz son lezo dapre parol ki SENYER ti'n dir li.”
1KI.13.27	I ti dir son bann garson, “Sel mon bourik.” Zot ti sel son bourik. 
1KI.13.28	I ti ale e trouv lekor sa zonm lo semen e sa bourik ek lyon ki ti pe debout akote. Sa lyon pa ti'n manz ni son lekor, ni sa bourik. 
1KI.13.29	Sa profet ti ranmas lekor sa profet Bondye, plas li lo son bourik e retourn avek li dan lavil pour organiz selebrasyon e anter li. 
1KI.13.30	I ti depoz lekor dan son prop tonbo, e zot ti sant en lamantasyon: Maler lo ou, mon frer!
1KI.13.31	Apre ki zot ti'n anter lekor, sa profet ti dir son bann garson, “Kan mon mor, anter mwan dan sa menm tonbo kot sa profet Bondye in antere; depoz mon lezo akote son lezo. 
1KI.13.32	Annefe, mon sir ki sa parol SENYER ki i ti kriye kont lotel Betel e kont tou bann lakaz dan landrwa sakre dan lavil Samari, pou realize.”
1KI.13.33	Malgre tousala, Zeroboanm pa ti abandonn son move semen. I ti swazir ankor bann pret pour bann landrwa sakre parmi lepep, nenport ki ti anvi vin pret dan bann landrwa sakre. 
1KI.13.34	Sa ti pese lafanmir Zeroboanm. Pour sa rezon ki i'n ganny detri e i'n disparet konpletman lo later.
1KI.14.1	Dan sa lepok, Abiya, garson Zeroboanm ti tonm malad. 
1KI.14.2	Zeroboanm ti dir son fanm, “Leve, degiz ou, pour ki personn pa rekonnet ki ou fanm Zeroboanm, e mont Silo. Ahiya, sa profet ki ti dir mwan ki mon pou vin lerwa lo sa pep, i reste laba. 
1KI.14.3	Anmenn avek ou dis dipen, en pe gato ek en po dimyel, e al kot li. I ava dir ou ki pou arive avek nou garson.”
1KI.14.4	Fanm Zeroboanm ti fer sa ki son mari ti'n dir li: I ti leve, al Silo e antre kot Ahiya. Ahiya pa ti war kler; son lizye ti nepli bon akoz lavyeyes. 
1KI.14.5	SENYER ti dir Ahiya, “Fanm Zeroboanm pe vin war ou konsernan son garson ki malad. Ou konnen ki ou pou dir li. Sa fanm pou fer li pas pour en lot dimoun.”
1KI.14.6	Koman Ahiya ti antann lepa sa fanm, ki ti pe antre, i ti dir, “Antre fanm Zeroboanm. Akoz ou fer ou pas pour en lot dimoun? Mon annan en move nouvel pour ou. 
1KI.14.7	Al dir Zeroboanm: La sa ki SENYER, Bondye pep Izrael i deklare: Mon'n elev ou parmi lepep e mon'n etabli ou koman sef mon pep Izrael. 
1KI.14.8	Mon'n aras rwayonm dan fanmir David, e mon'n donn ou. Me ou pa'n fer parey mon serviter David, ki ti gard mon bann komannman, swiv avek tou son leker, e fer tou sa ki drwat, pour fer mwan plezir. 
1KI.14.9	Ou, ou'n azir pli mal ki tou sa bann ki ti avan ou. Ou'n provok mon lakoler an fabrikan bann bondye etranze ek zidol an metal; ou'n rezet mwan. 
1KI.14.10	Pour sa rezon, mon pou anvoy maler lo fanmir Zeroboanm, mon pou detri tou zonm, lesklav koman zonm lib dan Izrael; mon pou balye e fer disparet fanmir Zeroboanm konpletman, parey salte. 
1KI.14.11	Tou manm lafanmir Zeroboanm ki mor dan lavil, pou ganny manze par lisyen e sa ki mor dan lakanpanny, pou ganny devore par zwazo.” SENYER ki pronons sa parol:
1KI.14.12	Ou! Retourn se ou. Koman ou pou met lipye dan lavil, sa zanfan pou mor. 
1KI.14.13	Izrael antye pou lamante e anter li. Zis li dan lafanmir Zeroboanm ki pou ganny met dan en tonbo, akoz dan lafanmir Zeroboanm zis li tousel ki SENYER, Bondye Izrael, in trouv keksoz bon e ki fer li plezir. 
1KI.14.14	Apre, SENYER pou swazir pour li en lerwa dan Izrael; i pou detri lafanmir Zeroboanm. Deza, sa pe arive!
1KI.14.15	SENYER pou frap Izrael. I pou parey en tiz ki balanse dan delo; i pou aras Izrael dan sa bon teritwar ki i'n donn son bann zanset, e i pou dispers li lo lot kote larivyer Efrat, akoz zot in provok lakoler SENYER avek bann ros sakre ki zot in fer. 
1KI.14.16	SENYER pou abandonn Izrael akoz pese Zeroboanm e pese ki i'n fer Izrael komet.
1KI.14.17	Fanm Zeroboanm ti retourn se li. I ti ariv Tirsa. Koman i ti poz lipye devan laport, son garson ti mor. 
1KI.14.18	Zot ti anter li e Izrael antye ti fer lamantasyon, dapre parol ki SENYER ti'n dir par lentermedyer son serviter, profet Ahiya.
1KI.14.19	Leres bann aksyon Zeroboanm, mannyer ki i ti fer lager e koman i ti rennyen, in ganny ekri dan liv Listwar bann Lerwa Izrael. 
1KI.14.20	Zeroboanm ti renny pandan 22 an. I ti ganny antere avek son bann zanset. Apre son lanmor, son garson Nadab ti vin lerwa dan son plas.
1KI.14.21	Roboanm, garson Salomon, ti renny lo Zida. I ti annan 41 an ler i ti vin lerwa, e i ti renny 17 an dan Zerizalenm, lavil kot SENYER ti'n swazir parmi tou teritwar bann tribi Izrael pour plas son non. Son manman ti apel Naama, en Amonit.
1KI.14.22	Zabitan Zida ti fer sa ki mal devan SENYER; zot ti provok son zalouzi plis ki okenn son bann zanset, par bann pese ki zot ti'n fer. 
1KI.14.23	Zot osi, zot ti etabli bann landrwa sakre avek bann ros pilye ek poto sakre lo sak montanny e anba sak pye dibwa avek feyaz. 
1KI.14.24	Ti annan menm bann prostitye sakre dan pei. Zot ti imit bann pratik degoutan bann nasyon ki SENYER ti'n sase devan Izrael.
1KI.14.25	Dan senkyenm lannen lerwa Roboanm, Sisak, lerwa Lezip, ti atak Zerizalenm. 
1KI.14.26	I ti pran bann trezor dan tanp SENYER e osi dan pale lerwa. I ti pran tou. I ti pran tou bann boukliye annor ki Salomon ti'n fer. 
1KI.14.27	Pour ranplas zot, lerwa Roboanm ti fer bann boukliye an bronz ki i ti met anba responsabilite bann gard ki vey lantre pale rwayal. 
1KI.14.28	Sak fwa ki lerwa ti al dan tanp SENYER, bann gard ti anmenn bann boukliye, e apre retourn avek dan zot plas.
1KI.14.29	Tou leres bann aksyon Roboanm, tou sa ki i'n fer, in ganny ekri dan liv Listwar bann Lerwa Zida. 
1KI.14.30	Ti toultan annan lager ant Roboanm ek Zeroboanm. 
1KI.14.31	Roboanm ti mor e ganny antere avek son bann zanset dan lavil David. Son manman ti apel Naama, en Amonit. Abiyanm, son garson, ti vin lerwa dan son plas.
1KI.15.1	Dan dizwityenm lannen renny lerwa Zeroboanm, Abiyanm, garson Nabat, ti vin lerwa Zida. 
1KI.15.2	I ti renny pandan 3 an dan Zerizalenm. Son manman ti apel Maaka, fiy Abisalonm. 
1KI.15.3	I ti komet tou sa pese ki son papa avan li ti komet; i pa ti vreman fidel anver SENYER son Bondye, parey son papa David. 
1KI.15.4	Sepandan, akoz David, SENYER son Bondye ti donn li en garson koman en lalanp dan Zerizalenm. Konmsa, lafanmir rwayal pa pou tennyen dan Zerizalenm. 
1KI.15.5	David ti'n fer sa ki byen devan SENYER. Pandan tou son lavi, i pa ti detourn li kont son bann komannman, sof sa ki i ti fer kont Iri, sa Hitit. 
1KI.15.6	Ti toultan annan lager ant Roboanm ek Zeroboanm pandan tou zot lavi.
1KI.15.7	Tou leres bann aksyon Abiyanm ek tou sa ki i'n fer, in ganny ekri dan liv Listwar bann Lerwa Zida. Ti annan lager ant Abiyanm ek Zeroboanm. 
1KI.15.8	Abiyanm ti al rezwenn son bann zanset e ganny antere dan lavil David. Asa, son garson, ti renny dan son plas.
1KI.15.9	Dan ventyenm lannen renny Zeroboanm, lerwa Izrael, Asa ti vin lerwa Zida. 
1KI.15.10	I ti renny pandan 40 an dan Zerizalenm. Son manman ti apel Maaka, fiy Abisalonm. 
1KI.15.11	Asa ti fer sa ki ti drwat devan SENYER, parey son papa David. 
1KI.15.12	I ti fer disparet bann prostitye sakre dan pei e retir tou bann zidol ki son bann zanset ti'n fer.
1KI.15.13	I ti osi aras Larenn Mer son granmanman Maaka son tit, akoz i ti'n fer en stati pour Asera. Asa ti demoli sa zidol e bril li kot larivyer Sedron. 
1KI.15.14	Me, i pa ti detri bann landrwa sakre, menm si pandan tou son lavi, son leker ti senser anver SENYER. 
1KI.15.15	I ti plas dan tanp SENYER bann lobze ki son papa ti'n konsakre pour Bondye, ek bann diferan lobze annarzan e annor, ki li menm ti'n konsakre pour Bondye.
1KI.15.16	Ti annan lager ant Asa ek Baasa, lerwa Izrael, pandan tou zot lavi. 
1KI.15.17	Baasa, lerwa Izrael, ti atak Zida, e i ti konstri lavil Rama pour bar semen Asa, lerwa Zida. 
1KI.15.18	Asa ti pran tou lor ek larzan ki ti reste dan trezor tanp SENYER ek tou trezor dan pale lerwa. I ti konfye sa avek son bann zofisye pale. Apre, Asa ti anvoy zot kot Benn-Hadad, garson Tabrimonn, garson Hezionn, lerwa Lasiri ki ti reste Damas, avek sa mesaz: 
1KI.15.19	Annou fer en lalyans ant ou ek mwan, parey ti annan ant ou papa ek mon papa. Mon'n anvoy ou kado lor ek larzan. Al kas lalyans avek Baasa, lerwa Izrael, pour li kit mon teritwar.
1KI.15.20	Benn-Hadad ti ekout parol Asa e i ti anvoy bann sef son larme atak bann lavil Izrael e pran Iyonn, Dann, Abel-Bet-Maaka ek rezyon Kineret, ansanm avek pei Neftali antye. 
1KI.15.21	Ler Baasa ti antann sa, i ti aret konstriksyon Rama e i ti al reste Tirsa. 
1KI.15.22	Alor, lerwa Asa ti demann pep Zida antye, san okenn eksepsyon, pour anmenn tou bann ros ek tou dibwa ki Baasa ti pe servi pour konstriksyon Rama. Lerwa Asa ti servi tousala pour konstri Geba, dan teritwar Benzamen ek Mispa.
1KI.15.23	Tou leres bann aksyon Asa, son lafors ek tou sa ki i'n fer, bann lavil ki i'n konstri, tousala, in ganny ekri dan liv Listwar bann Lerwa Zida. Me dan son vye zour, Asa ti malad son lazanm. 
1KI.15.24	I ti al rezwenn son bann zanset e ganny antere dan lavil son papa, David. Yozafat son garson ti vin lerwa dan son plas.
1KI.15.25	Nadab, garson Zeroboanm, ti vin lerwa lo Izrael pandan dezyenm lannen renny Asa, lerwa Zida. I ti renny lo Izrael pandan 2 an. 
1KI.15.26	I ti fer sa ki depler SENYER; i ti azir parey son papa, e komet menm pese ki i ti fer Izrael tonm ladan.
1KI.15.27	Baasa, garson Ahiya, dan lafanmir Isakar, ti mont en konplo kont li, e pandan ki Izrael ti pe anserkle Gibetonn, en lavil Filisten, Baasa ti asasin lerwa Nadab. 
1KI.15.28	Baasa ti touy Nadab pandan trwazyenm lannen renny Asa, lerwa Zida, e i ti renny dan son plas. 
1KI.15.29	Pandan ki i ti lerwa, i ti detri lafanmir Zeroboanm antye. I pa ti les personn trankil, ziska ki i ti'n masakre zot tou, dapre parol ki SENYER ti'n dir par lentermedyer son serviter Ahiya, en Silonit. 
1KI.15.30	Tousala ti arive akoz pese ki Zeroboanm ki ti komet e pese ki i ti fer Izrael tonm ladan; akoz i ti osi provok lakoler SENYER, Bondye pep Izrael.
1KI.15.31	Tou leres bann aksyon Nadab, tou sa ki i'n fer, in ganny ekri dan liv Listwar bann Lerwa Izrael. 
1KI.15.32	Pandan tou zot lavi, ti annan lager ant Asa ek Baasa lerwa Izrael.
1KI.15.33	Pandan trwazyenm lannen son renny, Asa, lerwa Zida, Baasa garson Ahiya, ti vin lerwa lo Izrael, dan Tirsa. I ti renny pandan 24 an. 
1KI.15.34	I ti fer sa ki depler SENYER, e azir parey Zeroboanm e komet menm pese ki i ti fer Izrael tonm ladan.
1KI.16.1	SENYER ti koz avek profet Yehou, garson Hanani, lo size Baasa: 
1KI.16.2	Mon'n tir ou dan lapousyer e mon'n elev ou pour etabli ou sef mon pep Izrael. Ou'n azir parey Zeroboanm, e ou'n fer mon pep Izrael tonm dan pese, e ou'n provok mon lakoler avek zot bann pese. 
1KI.16.3	Mon pou tret ou fanmir parey mon ti tret fanmir Zeroboanm, garson Nebat. Mon pou detri lafanmir Baasa. 
1KI.16.4	Tou manm ou fanmir ki mor dan lavil pou ganny devore par lisyen, e tou sa ki mor dan lakanpanny pou ganny devore par zwazo.
1KI.16.5	Tou bann aksyon Baasa, tou sa ki i'n fer, son bann aksyon brav, in ganny ekri dan liv Listwar bann Lerwa Izrael. 
1KI.16.6	Basa ti al rezwenn son bann zanset e ganny antere Tirsa. Son garson Ela ti vin lerwa dan son plas.
1KI.16.7	Parol SENYER ti ganny adrese par lentermedyer Yehou, garson profet Hanani, pour Baasa ek son fanmir, akoz bann keksoz ki i'n fer pour depler SENYER e provok son lakoler. I ti'n azir parey lafanmir Zeroboanm; osi akoz i ti'n detri lafanmir Zeroboanm.
1KI.16.8	Dan vennsizyenm lannen renny Asa, lerwa Zida, Ela, garson Baasa, ti vin lerwa lo Izrael, dan Tirsa; i ti renny pandan 2 an.
1KI.16.9	Zimri, komandan lanmwatye bann kales lager Ela, ti revolte kont li. I ti'n bwar e soule kot Arsa, sef dan lakaz Tirsa. 
1KI.16.10	Zimri ti antre, touy li e renny dan son plas. Sa ti ariv dan vennsetyenm lannen renny Asa, lerwa Zida.
1KI.16.11	De ki i ti'n vin lerwa e mont lo tronn, i ti touy tou manm lafanmir Baasa. I pa ti les en sel sirvivan mal parmi son fanmir, ni paran, ni zanmi. 
1KI.16.12	Zimri ti detri lafanmir Basa antye dapre parol ki SENYER ti'n prononse kont Baasa par lentermedyer profet Yehou, 
1KI.16.13	akoz tou bann pese Baasa, ek pese son garson Ela, ki zot ti'n komet e ki zot ti'n fer Izrael komet, e provok lakoler SENYER, Bondye Izrael par zot bann Zidol.
1KI.16.14	Tou bann aksyon Ela, tou sa ki i'n fer, in ganny ekri dan liv Listwar bann Lerwa Izrael.
1KI.16.15	Dan vennsetyenm lannen renny Asa, lerwa Zida, Zimri ti renny set zour dan Tirsa.
1KI.16.15	Lepep ti'n pran pozisyon kont Gibetonn, en teritwar Filisten. 
1KI.16.16	Lepep ki ti pe kanpe, ti antann dir ki Zimri in fer en konplo e in touy lerwa.
1KI.16.16	Alor, sa menm zour dan kan, pep Izrael ti met Omri komandan larme, e fer li vin lerwa pep Izrael. 
1KI.16.17	Alor, Omri ti mont Gibetonn avek pep Izrael e zot ti anserkle Tirsa. 
1KI.16.18	Kan Zimri ti remarke ki lavil ti'n ganny pran, i ti antre dan pale rwayal e met dife; i ti mor dan dife. 
1KI.16.19	Sa ti arive akoz bann pese ki i ti'n komet, bann aksyon ki ti depler SENYER, parey Zeroboanm ti'n fer, e pour bann pese ki i ti'n komet e fer Izrael komet.
1KI.16.20	Tou bann aksyon Zimri ek bann konplo ki i ti'n fer, in ganny ekri dan liv Listwar bann Lerwa Izrael.
1KI.16.21	Alor, pep Izrael ti'n ganny diviz an de parti; lanmwatye ti swiv Tibni, garson Ginat pour fer li vin lerwa, e lot lanmwatye ti swiv Omri. 
1KI.16.22	Me bann ki ti swiv Omri, ti pli for ki bann ki ti swiv Tibni, garson Ginat. Tibni ti mor, Omri ti vin lerwa.
1KI.16.23	Dan trantwityenm lannen renny Asa, lerwa Zida, Omri ti vin lerwa pep Izrael, pour 12 an, apre ki i ti'n renny 6 an, dan Tirsa. 
1KI.16.24	I ti aste montanny Samari pour 6,000 pyes larzan avek Semer. I ti konstri en lavil fortifye ki i ti apel Samari, dapre non Semer, ki ti propriyeter sa montanny.
1KI.16.25	Omri ti fer sa ki depler SENYER. I ti fer plis ki tou bann ki ti avan li. 
1KI.16.26	I ti fer parey Zeroboanm, garson Nebat, dan bann pese ki i ti fer Izrael komet e provok lakoler SENYER, Bondye Izrael, par zot bann zidol.
1KI.16.27	Leres bann aksyon Omri, sa ki i'n fer ek kouraz ki i'n montre, in ganny ekri dan liv Listwar bann Lerwa Izrael 
1KI.16.28	Omri ti al rezwenn son bann zanset e i ti ganny antere Samari; Akab son garson, ti vin lerwa dan son plas.
1KI.16.29	Dan trantwityenm lannen renny Asa, lerwa Zida, Akab, garson Omri, ti vin lerwa lo Izrael. Akab, garson Omri, ti renny lo Izrael pandan 22 an dan Samari.
1KI.16.30	Akab, garson Omri, ti fer sa ki depler SENYER plis ki tou sa ki ti avan li. 
1KI.16.31	Konmsi pa ti ase pour li komet bann pese parey Zeroboanm, garson Nebat, i ti marye avek Zezabel, fiy Et-Baal, lerwa Sidonit; i ti al kot Baal e ador li. 
1KI.16.32	I ti konstri en lotel an loner Baal, dan tanp Baal ki i ti'n konstri dan Samari.
1KI.16.33	Akab ti osi konstri en poto sakre pour Asera. I ti fer en kantite keksoz pour provok lakoler SENYER, Bondye pep Izrael, plis ki tou bann lerwa Izrael avan li.
1KI.17.1	Eli, ki ti sorti Tisbit, enn bann zabitan Galaad, ti dir Akab, “Par SENYER Bondye Izrael ki vivan, mwan son serviter mon dir ou: Dan bann lannen ki pe vini, pou napa laroze, ni lapli ziska ler mon dir.”
1KI.17.2	SENYER ti dir Eli, 
1KI.17.3	“Kit sa landrwa, al ver Les e kasyet ou pre avek larivyer Kerit ki vizavi larivyer Zourden. 
1KI.17.4	Ou ava bwar delo larivyer; mon'n donn lord bann korbo pour anmenn manze pour ou laba.”
1KI.17.5	Eli ti ale e fer parey SENYER ti'n ordonnen: I ti al enstal li pre avek larivyer Kerit vizavi larivyer Zourden. 
1KI.17.6	Bann korbo ti anmenn dipen ek lavyann bomaten e aswar osi dipen ek lavyann. I ti bwar delo larivyer. 
1KI.17.7	Me, apre en serten letan, sa larivyer ti sek akoz lapli pa ti'n tonbe dan pei.
1KI.17.8	Alor, SENYER ti koz Eli, 
1KI.17.9	“Leve, al Sarepta, ki dan rezyon Sidon, e reste laba. Mon'n donn lord en vev laba pour nouri ou.”
1KI.17.10	Eli ti leve e al Sarepta. Letan i ti ariv devan laport lavil, ti annan en vev ki ti pe ranmas dibwa. Eli ti dir li, “Anmenn mwan en pe delo pour mwan bwar.”
1KI.17.11	Letan i ti pe ale, Eli ti apel li ankor e dir li, “Anmenn osi en morso dipen.”
1KI.17.12	I ti reponn, “Par SENYER, ou Bondye ki vivan, mon napa nanryen ki'n kwi; mon annan zis en ponnyen lafarin dan en bol e en pe delwil dan en po. La mon pe ranmas detrwa morso dibwa pour prepar keksoz pour manze, mwan ek mon garson; apre sa, nou ava mor.”
1KI.17.13	Eli ti dir li, “Pa bezwen per, al fer parey ou'n dir. Selman, fer en pti galet avan e anmenn kot mwan; apre, ou ava fer pour ou ek ou garson.
1KI.17.14	Annefe, la sa ki SENYER, Bondye Izrael i deklare: Lafarin pa pou manke dan bol, e po delwil pa pou vid, ziska zour ki SENYER i anvoy lapli lo later.”
1KI.17.15	I ti ale e fer parey Eli ti'n dir li; pandan en bon letan, i ti ganny dekwa manze, pour li ek son fanmir. 
1KI.17.16	Lafarin pa ti fini dan sa bol, e po delwil pa ti zanmen vid, parey SENYER ti'n dir par lentermedyer Eli.
1KI.17.17	En pe letan apre, garson sa fanm, ki ti'n resevwar Eli kot li, ti tonm malad. Son maladi ti sitan grav ki i ti mor. 
1KI.17.18	I ti dir Eli, “Ki ou annan kont mwan, profet Bondye? Eski ou'n vin se mwan pour mel dan mon zafer e koz lanmor mon garson!”
1KI.17.19	I ti reponn, “Donn mwan ou garson.” I ti pran li dan lebra son manman e anmenn li dan son lasanm dan letaz e depoz li lo son lili. 
1KI.17.20	Eli ti priy SENYER. I ti dir: SENYER, mon Bondye, akoz ou'n anvoy maler lo sa vev ki'n resevwar mwan se li e fer son garson mor?
1KI.17.21	Apre, i ti alonz lo sa garson an trwa fwa e adres SENYER sa lapriyer: SENYER, mon Bondye, mon sipliy ou, rann sa zanfan son souf lavi!
1KI.17.22	SENYER ti ekout Eli; souf lavi sa zanfan ti retourn dan li e i ti reviv. 
1KI.17.23	Eli ti pran sa zanfan e desann anba dan lakaz avek li e rann li avek son manman. I ti dir, “Gete, la ou garson; i vivan.”
1KI.17.24	Sa fanm ti dir Eli, “Aprezan mon konnen ki ou vreman en profet Bondye, e ki Parol Bondye ki ti sorti dan ou labous i laverite.”
1KI.18.1	Apre en bon pe letan, dan trwazyenm lannen lasesres, SENYER ti koz avek Eli. I ti dir li, “Al prezant ou devan Akab; mon pou anvoy lapli lo later.” 
1KI.18.2	Alor, Eli ti al prezant li devan Akab.
1KI.18.2	Lafanmin ti terib dan Samari. 
1KI.18.3	Akab ti apel Abdyas, sef dan pale. Abdyas ti en zonm ki ti annan gran respe pour SENYER. 
1KI.18.4	Kan Zezabel ti masakre bann profet SENYER, Abdyas ti pran 100 profet e kasyet zot par group 50 dan en kavern kot i ti nouri zot avek dipen ek delo. 
1KI.18.5	Akab ti dir Abdyas, “Travers pei kot i annan bann sours delo ek bann landrwa kot larivyer in sek; kekfwa nou ava kapab trouv zerb e sov lavi nou bann seval ek bann bourik, e konmsa nou pa pou bezwen touy bann zannimo.”
1KI.18.6	Alor, zot ti partaz pei ant zot pour fer zot lekspedisyon. Akab ti al dan en direksyon li tousel e Abdyas ti al dan lot direksyon li tousel. 
1KI.18.7	Abdyas ti ankor dan semen, Eli ti vin rankontre li. Abdyas ti rekonnet li e prostern devan li. I ti dir, “Ou sa, mon senyer, Eli?”
1KI.18.8	Eli ti reponn, “Wi mwan menm! Al dir ou met, Eli i isi.”
1KI.18.9	Abdyas ti demande, “Ki pese mwan ou serviter, mon'n komet, pour ki ou anvoy mwan dan lanmen Akab pour mwan ganny touye? 
1KI.18.10	Par SENYER ou Bondye ki vivan, napa en nasyon, ni en pei kot mon senyer Akab pa'n anvoy rod ou. Ler ti ganny dir ki ou pa la, i ti fer sa nasyon oubyen sa rwayonm fer serman ki vreman zot pa'n war ou. 
1KI.18.11	Aprezan ou dir mwan: Al dir ou senyer ki Eli i isi. 
1KI.18.12	Kan ki mon pou kit ou, lespri SENYER pou pran ou e anmenn ou, mon pa konnen kote; ler mon ava al fer mon rapor avek Akab, i pou touy mwan akoz i pa'n war ou, menm si mon annan gran respe pour SENYER depi mon lanfans. 
1KI.18.13	Zot in raport ou, mon senyer, sa ki mon ti fer ler Zezabel ti masakre bann profet SENYER; ki mannyer mon ti kasyet 100 zonm parmi bann profet SENYER, par group 50 dan kavern, e ki mannyer mon'n nouri zot avek dipen ek delo? 
1KI.18.14	Aprezan ou dir: Al dir ou senyer ki Eli i isi. I pou touy mwan.”
1KI.18.15	Eli ti dir, “Par SENYER liniver ki vivan, mwan son serviter, ozordi, mon pou prezant mwan devan Akab.”
1KI.18.16	Abdyas ti al zwenn Akab e fer li son rapor. Alor, Akab ti al rankontre Eli. 
1KI.18.17	Kan i ti war Eli, Akab ti dir li, “Ou ki pe anmenn maler dan Izrael?”
1KI.18.18	Eli ti reponn, “Pa mwan ki anmenn maler lo Izrael, me ou, avek tou lafanmir ou papa, akoz zot in abandonn bann komannman SENYER pour al swiv bann Baal. 
1KI.18.19	Aprezan, fer rasanble pep Izrael antye. Rasanble zot lo montanny Karmel, ansanm avek sa bann 450 profet Baal ek sa 400 profet Asera ki Zezabel i nouri.”
1KI.18.20	Alor, Akab ti apel pep Izrael antye, e rasanble bann profet lo montanny Karmel. 
1KI.18.21	Eli ti apros lepep. I ti dir zot, “Ziska kan zot pou koup de kote. Si SENYER i Bondye, swiv li, me si Baal ki Bondye, swiv li.” Personn pa ti reponn.
1KI.18.22	Answit, Eli ti dir lepep, “Mwan, mon'n reste sel profet SENYER, tandis ki Baal i annan 450 profet. 
1KI.18.23	Donn nou de toro; zot ava swazir en toro pour zot, koup li an morso e met li lo dibwa me pa alim dife. 
1KI.18.24	Zot ava envok non ou bondye e mwan, mon ava envok non SENYER. Sa enn ki ava reponn par dife, li menm Bondye.” Lepep ti reponn, “Dakor!”
1KI.18.25	Apre, Eli ti dir bann profet Baal, “Swazir en toro pour zot e prepar li premye, akoz i annan bokou zot; envok non zot bondye me pa alim dife.”
1KI.18.26	Zot ti pran sa toro ki zot ti'n gannyen e zot ti prepar li. Zot ti envok Baal depi bomaten ziska midi: “Baal! Reponn nou.” Me pa ti annan okenn lavwa, ni repons. Zot ti sote otour lotel ki zot ti'n fer. 
1KI.18.27	Ver midi, Eli ti gognard zot, “Kriy pli for! Pa i en bondye? Kekfwa i okipe, i pe vwayaze, oubyen i pe dormi e fodre revey li.”
1KI.18.28	Zot ti kriy tre for; zot ti sizle zot lekor avek lepe ek lans dapre zot koutim, ziska ki disan ti koule lo zot. 
1KI.18.29	Midi ti'n pase, zot ti konmans profetize ziska ler lofrann sakrifis apremidi. Me ti napa ni lavwa, ni repons, ni okenn siny latansyon.
1KI.18.30	Apre, Eli ti dir lepep antye, “Apros pli pre avek mwan.” Lepep ti rasanble. Eli ti repar lotel SENYER ki ti'n ganny detri. 
1KI.18.31	I ti pran 12 ros, pour sa 12 tribi, bann garson Zakob avek ki SENYER ti adres son parol: Ou pou apel Izrael. 
1KI.18.32	Avek sa bann ros, i ti konstri en lotel pour SENYER. I ti fer en transe otour lotel ki kapab pran anviron 14 lit legren. 
1KI.18.33	I ti aranz dibwa lo la, koup sa toro an morso e plas li lo dibwa. 
1KI.18.34	Apre i ti dir, “Ranpli kat barik avek delo e vers lo sakrifis e lo dibwa.”
1KI.18.34	I ti dir, “Fer ankor en dezyenm fwa.” Zot ti fer li en dezyenm fwa. I ti dir ankor, “Fer en trwazyenm fwa.” Zot ti fer li en trwazyenm fwa. 
1KI.18.35	Delo ti koule otour lotel e ranpli bann transe.
1KI.18.36	Kan ti ler pour ofer sakrifis, profet Eli ti avanse. I ti dir, “SENYER, Bondye Abrahanm, Izaak e Izrael! Tou dimoun ava konnen ozordi, ki se ou Bondye dan Izrael; ki mwan ou serviter e ki tou sa ki mon'n fer, se lo ou parol. 
1KI.18.37	Reponn mwan SENYER, reponn mwan, pour ki sa pep i konnen ki se ou SENYER ki Bondye, ou ava fer zot leker retourn kot ou.”
1KI.18.38	Alor, dife SENYER ti desann, e bril sakrifis konplet, dibwa, ros, ek later e fer sek delo ki ti dan transe. 
1KI.18.39	Kan zot ti'n war sa, pep antye ti prosternen e dir, “SENYER, li menm ki Bondye! SENYER li menm ki Bondye.”
1KI.18.40	Eli ti dir zot, “Sezi sa bann profet Baal; pa les en sel sove.” Zot ti atrap sa bann profet; Eli ti anmenn zot kot larivyer Kisonn kot i ti egorz zot.
1KI.18.41	Eli ti dir Akab, “Monte, al manze e bwar, akoz mon antann tapaz lapli.”
1KI.18.42	Alor Akab ti monte pour al manze e bwar. Eli ti mont lo montanny Karmel; i ti prostern li ater, son latet ant son de zenou. 
1KI.18.43	I ti dir son serviter, “Monte! Al get dan direksyon lanmer.” Sa serviter ti monte e gete. I ti dir, “Napa nanryen.” Eli ti anvoy li ankor set fwa. 
1KI.18.44	Setyenm fwa, serviter ti dir, “Mon war en pti nyaz groser lanmen en zonm pe monte sorti dan lanmer.” Eli ti dir, “Monte, al dir Akab: Prepar ou kales e desann, pangar lapli i aret ou.”
1KI.18.45	Lesyel ti vin deplizanpli, sonm avek nyaz ek divan. Gro lapli ti konmans tonbe. Akab ti desann e al Zizreel. 
1KI.18.46	Lanmen SENYER ti lo Eli ki ti ser son sang en otour son leren; i ti taye devan Akab ziska lantre lavil Zizreel.
1KI.19.1	Akab ti rakont Zezabel tou sa ki Eli ti'n fer, e ki mannyer i'n masakre tou bann profet par lepe. 
1KI.19.2	Zezabel ti anvoy en mesaze kot Eli pour dir li, “Mon demann bann bondye pini mwan, si demen, menm ler, mon pa'n fer avek ou lavi parey ou'n fer avek pour zot.”
1KI.19.3	Eli ti per. I ti taye pour sov son lavi. I ti ariv Berseba, en lavil Zida, kot i ti kit son serviter. 
1KI.19.4	Li, i ti mars dan direksyon dezer pandan en zournen. I ti asiz anba en zarbis e demann lanmor: Mon'n ganny ase. Aprezan, SENYER, pran mon lavi, akoz mon pa meyer ki mon bann zanset.
1KI.19.5	I ti alonze e dormi anba sa zarbis. Toudenkou, en mesaze SENYER ti tous li e dir li, “Leve! Manze.” 
1KI.19.6	I ti gete. La, akote li, ti annan en galet ki ti'n kwi lo ros so ek en potao delo. I ti manze, bwar e retonm dormi. 
1KI.19.7	Mesaze SENYER ti vin en dezyenm fwa e tous li. I ti dir li, “Leve! Manze, akoz vwayaz pou long pour ou.”
1KI.19.8	I ti leve, manze e bwar. Sa manze ti donn li lafors pour marse pandan 40 zour e 40 nwit ziska Horeb, montanny Bondye.
1KI.19.9	Laba Horeb, i ti antre dan en kavern pour pas lannwit. SENYER ti adres li laparol. I ti dir li, “Ki ou pe fer isi, Eli?”
1KI.19.10	Eli ti reponn, “SENYER, Bondye liniver, mon pa kapab siporte ki pep Izrael in abandonn ou lalyans, detri tou ou bann lotel, e touy tou ou bann profet par lepe. I reste zis mwan e zot pe rod mwan pour touye.”
1KI.19.11	Mesaze ti dir li, “Sorti! Prezant ou lo montanny devan SENYER.” Annefe, SENYER ti pe pase. En gro divan vyolan ti fann montanny, e kas bann ros an morso, devan SENYER; me SENYER pa ti dan divan. Apre divan, ti annan en tranblemandter; me SENYER pa ti dan tranblemandter. 
1KI.19.12	Apre tranblemandter, ti annan en dife; me SENYER pa ti dan dife. Apre sa dife, ti annan en pti labriz trankil. 
1KI.19.13	Kan Eli ti antann sa, i ti anvlop son figir dan son lenz, sorti deor dan lantre kavern. La, en lavwa ti dir li, “Eli, ki ou pe fer isi?”
1KI.19.14	Eli ti reponn, “SENYER, Bondye liniver, mon pa kapab siporte akoz pep Izrael in abandonn ou lalyans, detri ou bann lotel e masakre ou bann profet. Zis mwan ki'n sove e zot pe rod mwan pour touye.”
1KI.19.15	SENYER ti dir li, “Ale, repran semen dan dezer ziska Damas. Ler ou ava ariv laba, ou ava donn lonksyon Azael, pour konsakre li lerwa Siri. 
1KI.19.16	Ou ava osi donn lonksyon Zehou, garson Nimsi, pour konsakre li lerwa Izrael. Ou ava osi konsakre Elize, garson Safat, zabitan Abel-Mehola, pour li vin profet dan ou plas. 
1KI.19.17	Sa enn ki sap lepe Azael, lepe Zehou pa pou mank li; sa enn ki sap lepe Zehou, pou ganny touye par Elize. 
1KI.19.18	Me, mon pou les 7,000 zonm dan Izrael; sa i tou sa bann ki pa'n ador Baal, ki pa'n anbras li.”
1KI.19.19	Eli ti kit sa landrwa e rankontre Elize, garson Safat, ki ti pe kas later dan plantasyon, avek 12 per bef devan li; i ti'n ariv avek douzyenm per. Ler Eli ti pas pre avek li, i ti zet son lenz lo Elize. 
1KI.19.20	Elize ti kit son bann bef e tay deryer Eli. I ti dir li, “Les mwan al anbras mon papa ek mon manman; apre mon ava swiv ou.”
1KI.19.20	Eli ti dir li, “Ale, apre retournen. Mon pa anpes ou.” 
1KI.19.21	I ti aret swiv li e retournen. I ti pran en per bef ki i ti egorze e ofer an sakrifis; avek dibwa saret, i ti fer kwi lavyann e donn son bann dimoun pour manze. Apre, i ti swiv Eli e vin son serviter.
1KI.20.1	Benn-Hadad, lerwa Lasiri, ti rasanble son larme; ti annan 32 lerwa ki ti lo son kote; i ti annan osi bann seval ek bann kales lager. I ti monte, anserkle e atak Samari. 
1KI.20.2	I ti anvoy mesaze dan lavil kot Akab, lerwa Izrael, ki ti dir, “La sa ki Benn-Hadad i dir: 
1KI.20.3	Tou ou larzan ek ou lor i pour mwan, avek ou bann pli zoli fanm ek bann zanfan; mon reklanm tousala pour mwan.”
1KI.20.4	Lerwa Izrael ti reponn, “Mon senyer lerwa, parey ou'n dir, mwan avek tou sa ki mon posede i pour ou.”
1KI.20.5	Bann mesaze ti retourn ankor pour dir, “La sa ki Benn-Hadad i dir: Mon'n anvoy dir ou: Donn mwan tou ou larzan ek ou lor, ou bann fanm ek ou bann zanfan. 
1KI.20.6	Mon pe anvoy mon bann serviter kot ou demen apepre menm ler. Zot pou fouy ou lakaz ek lakaz ou bann zofisye e pran sa ki fer zot plezir.”
1KI.20.7	Lerwa Izrael ti konvok tou bann ansyen dan pei. I ti dir zot, “Zot menm zot war: Sa zonm pe rod problenm; in anvoy pran mon bann fanm ek mon bann zanfan, in anvoy bann mesaze pran mon larzan ek mon lor, e mon pa'n refiz li.”
1KI.20.8	Tou bann ansyen e lepep antye ti dir li, “Pa ekout li, pa aksepte.”
1KI.20.9	Alor, i ti dir bann mesaze Benn-Hadad, “Dir mon senyer lerwa: Tou sa ki ou'n demann mwan, mon pou fer; me sa enn, mon pa pou kapab fer.”
1KI.20.9	Bann mesaze ti retourn avek larepons. 
1KI.20.10	Benn-Hadad ti anvoy dir Akab, “Bann bondye pini mwan! Lapousyer Samari pa pou ase pour ranpli kre lanmen bann gerye lo mon semen.”
1KI.20.11	Me lerwa ti reponn li, “Dir li: Sa enn ki pe prepare pour li al lager pa devre fer vantar konmsi in fini ganny laviktwar.”
1KI.20.12	Ler Benn-Hadad ti antann sa parol, i ti pe bwar avek bann lerwa anba latant. I ti donn lord son bann zonm, “Pran zot pozisyon!” Zot ti pozisyonn zot devan lavil.
1KI.20.13	En profet ti apros Akab, lerwa Izrael. I ti dir li, “Ou war sa gran larme? Mon pou livre zot dan ou lanmen ozordi, e ou ava konnen ki mwan menm SENYER.”
1KI.20.14	Akab ti demande, “Par ki?”
1KI.20.14	I ti reponn, “La sa ki SENYER i deklare: Par bann zofisye bann gouverner.”
1KI.20.14	Akab ti dir, “Lekel ki pou konmans atake?”
1KI.20.14	I ti reponn, “Ou menm!” 
1KI.20.15	Alor, Akab ti enspekte bann sef distrik; ti annan 232. Apre, i ti enspekte pep Izrael; ti annan 7,000 zonm.
1KI.20.16	Zot ti fer en latak midi, letan ki Benn-Hadad ti pe bwar e soule avek 32 lerwa alye anba latant. 
1KI.20.17	Zofisye bann gouverner ti sorti premye. Benn-Hadad ti anvoy pran nouvel. Zot ti dir li, “Bann zonm in sorti Samari.”
1KI.20.18	I ti dir, “Si zot in sorti pour lape, atrap zot vivan. Si zot in sorti pour lager, atrap zot vivan.”
1KI.20.19	Alor, zofisye bann gouverner ek zot bann zonm ki ti pe swiv zot ti sorti deor lavil. 
1KI.20.20	Sakenn ti touy son zonm, e bann Siriyen ti sove. Izrael ti pourswiv zot, me Benn-Hadad, lerwa Siri, ti sove lo en seval avek bann kales lager. 
1KI.20.21	Lerwa Izrael ti sorti e touy bann seval, detri bann kales lager e masakre en kantite bann Siriyen.
1KI.20.22	Alor, sa profet ti apros lerwa Izrael. I ti dir li, “Ale! Pran kouraz. Get byen sa ki ou annan pour fer, akoz lannen prosenn, lerwa Lasiri pou vin atak ou.”
1KI.20.23	Bann zofisye Aranm, lerwa Lasiri ti dir li, “Bondye Izrael i en bondye montanny; pour sa rezon ki zot ti pli for ki nou. Annou atak zot dan laplenn; la, nou pou sirman pli for ki zot. 
1KI.20.24	Fer sa ankor: Tir tou bann lerwa alye dan zot pozisyon e ranplas zot par bann komandan. 
1KI.20.25	Ou menm, form en larme parey sa ki ou'n perdi: Seval pour seval, kales pour kales. Apre, nou ava al atak larme Izrael dan laplenn e ou ava war si nou pa pli for ki zot.” I ti ekout zot e fer parey zot ti'n dir li.
1KI.20.26	Lannen apre, Benn-Hadad ti mobiliz bann Siriyen e monte ziska Afek, pour atak Izrael. 
1KI.20.27	Pep Izrael osi ti'n ganny mobilize. Zot ti ganny bann provizyon e zot ti sorti pour afront zot. Pep Izrael ti kanp vizavi zot. Zot ti parey de pti troupo kabri, tandis ki bann Siriyen ti kouver pei. 
1KI.20.28	Profet Bondye, ti aprose e dir lerwa Izrael, “La sa ki SENYER i deklare: Akoz bann Siriyen in dir SENYER i en bondye montanny, me pa en bondye laplenn, mon pou livre sa gran lafoul dimoun dan zot lanmen, e zot, zot ava konnen ki mwan menm SENYER.”
1KI.20.29	Zot ti kanp anfas avek kanmarad pandan set zour. Setyenm zour, zot ti angaz konba: Pep Izrael ti bat bann Siriyen e touy 100,000 zonm apye dan en zour. 
1KI.20.30	Leres 27,000 zonm ti sov dan lavil Afek; me miray ti tonm lo zot.
1KI.20.30	Benn-Hadad ti'n sove; i ti ariv dan lavil e al kasyet dan en lasanm deryer. 
1KI.20.31	Son bann zonm ti dir li, “Nou'n antann dir ki bann lerwa pep Izrael, zot bann lerwa ki annan bon leker. Annou met lenz dey lo nou ek lakord lo nou latet; nou ava al kot lerwa Izrael. Kekfwa i pa pou touy ou.”
1KI.20.32	Alor, zot ti met lenz dey lo zot, met lakord lo zot latet e zot ti al kot lerwa Izrael. Zot ti dir li, “Ou serviter Benn-Hadad i dir ou: Mon demann ou eparny mon lavi.”
1KI.20.32	Lerwa ti demande, “Eski i ankor vivan? I mon frer.”
1KI.20.33	Sa bann zonm ti pran sa koman en bon siny e zot ti depese pour dir, “Wi Benn-Hadad i ou frer!”
1KI.20.33	I ti dir, “Al sers li, e anmenn li isi.”
1KI.20.33	Benn-Hadad ti vin kot li, e i ti fer li mont dan son kales.
1KI.20.34	Benn-Hadad ti dir li, “Mon pou rann ou tou bann lavil ki mon papa in pran avek ou papa. Ou ava kapab etabli komers dan Damas, parey mon papa ti fer dan Samari.”
1KI.20.34	Akab ti dir, “Mon dakor pour les ou ale lo sa bann kondisyon.” Alor i ti etabli en lalyans avek li e les li ale.
1KI.20.35	Enn parmi bann profet, ti dir avek son kanmarad: Lo parol SENYER, tap mwan. Me sa zonm ti refize tap li.
1KI.20.36	Alor, i ti dir li, “Akoz ou pa'n obei parol SENYER, koman ou pou kit mwan, en lyon pou touy ou.”
1KI.20.36	Koman i ti kit li, i ti rankontre en lyon ki ti touy li. 
1KI.20.37	I ti zwenn en lot zonm. I ti dir li, “Mon sipliy ou, tap mwan.” Sa zonm ti tap li e bles li. 
1KI.20.38	Sa profet ti al esper lerwa dan bor semen. I ti'n degiz li avek en bando lo son lizye.
1KI.20.39	Kan lerwa ti pase, i ti kriye, “Mon ti dan lager, en zonm ti anmenn en dimoun kot mwan e dir mwan: Vey sa zonm. Si i arive ki i sove, ou pou responsab son lavi, oubyen ou pou bezwen pey 3,000 pyes larzan. 
1KI.20.40	Letan mon ti okipe en pe partou, sa zonm ti sove.”
1KI.20.40	Lerwa Izrael ti dir li, “Sa i ou zizman; ou menm ki'n deside.”
1KI.20.41	Osito, sa profet ti tir bando lo son lizye. Lerwa ti rekonnet li koman enn parmi bann profet. 
1KI.20.42	I ti dir lerwa, “La sa ki SENYER i deklare: Akoz ou'n les sape sa zonm ki mon ti oule detri, ou pou reponn son lavi par ou prop lavi, e ou pep pour son pep.” 
1KI.20.43	Lerwa Izrael ti rantre se li Samari ankoler e tre mekontan.
1KI.21.1	Apre sa bann levennman, la sa ki ti arive: Nabot, en zabitan Zizreel, ti annan en plantasyon rezen Zizreel, pre avek pale Akab, lerwa Samari. 
1KI.21.2	En zour, Akab ti dir Nabot, “Donn mwan ou plantasyon rezen pour mwan fer en zarden legim, akoz i pre avek mon lakaz. An esanz, mon ava donn ou en meyer plantasyon. Si ou prefere, mon ava donn ou son valer annarzan.”
1KI.21.3	Me Nabot ti dir Akab, “Bondye pa pou kontan si mon donn ou patrimwann mon bann zanset.” 
1KI.21.4	Akab ti retourn kot li ankoler, mekontan, akoz sa ki Nabot, sa zabitan Zizreel ti'n dir li: Mon pa pou donn ou patrimwann mon bann zanset. I ti al alonze lo son lili, vir son figir dan kwen e refize manze.
1KI.21.5	Son fanm Zezabel ti vin war li. I ti dir li, “Akoz ou pe fer lakoler? Akoz ou pe refize manze?”
1KI.21.6	I ti reponn, “Mon'n esey koz avek Nabot, en zabitan Zizreel. Mon ti dir li: Donn mwan ou plantasyon rezen, e mon ava pey ou avek larzan oubyen si ou prefere, mon ava donn ou en lot plantasyon annesanz. I ti reponn mwan: Mon pa pou donn ou mon plantasyon rezen.”
1KI.21.7	Zezabel, son fanm, ti dir li, “Pa ou ki lerwa lo Izrael? Leve, manze e rann ou leker zwaye; mwan, mon pou donn ou plantasyon rezen ki pour Nabot, sa Zizreelit.” 
1KI.21.8	Alor, i ti ekri plizyer let lo non Akab, e poz sele Akab lo la, e anvoy kot tou bann ansyen ek bann dimoun enportan dan lavil kot Nabot ti reste. 
1KI.21.9	Dan sa bann let i ti'n ekri: Proklanm en zenn e met Nabot antet pour diriz lasanble; 
1KI.21.10	met de zonm bonnaryen an fas avek li, ki ava akiz li: Ou'n modi Bondye ek lerwa. Apre, anmenn li deor e saboul li avek ros ziska ki i mor.
1KI.21.11	Bann zonm lavil kot Nabot i sorti, bann ansyen ek bann dimoun enportan ki ti reste dan sa lavil, ti fer parey Zezabel ti'n demann zot; parey ti'n ekri dan sa bann let. 
1KI.21.12	Zot ti proklanm en zenn e demann Nabot prezid lasanble. 
1KI.21.13	De zonm san moralite ti asiz an fas avek li; zot ti akiz Nabot an prezans lepep. Zot ti dir, “Nabot in modi Bondye ek lerwa.”
1KI.21.13	Alor, zot ti anmenn li deor lavil, e zot ti saboul li avek ros ziska ki i ti mor. 
1KI.21.14	Apre, zot ti anvoy dir Zezabel, “Nabot in ganny saboule ek ros, in mor.”
1KI.21.15	Ler Zezabel ti'n antann ki Nabot in ganny touye avek ros, i ti dir Akab, “Leve, pran posesyon plantasyon rezen Nabot, ki sorti Zizreel e ki ti refize vann ou; Nabot i nepli vivan, i'n mor.”
1KI.21.16	Ler Akab ti'n antann ki Nabot ti'n mor, i ti al dan plantasyon rezen Nabot sa Zizreelit, pour pran posesyon.
1KI.21.17	SENYER ti koz avek Eli, sa Tisbit. I ti dir li, 
1KI.21.18	“Desann! Al rankontre Akab, lerwa Izrael ki Samari. I dan plantasyon rezen Nabot ki i'n al pran posesyon. 
1KI.21.19	Dir li: La sa ki SENYER i deklare: La kot lisyen i'n lis disan Nabot, zot pou osi lis ou prop disan.”
1KI.21.20	Akab ti dir Eli, “La ou'n trouv mwan, mon lennmi!”
1KI.21.20	Eli ti dir li, “Mon'n trouv ou akoz ou'n kontan fer tou sa ki depler SENYER. 
1KI.21.21	La mon pou anmenn maler lo ou; mon pou fer ou disparet, mon pou detri tou bann zonm dan fanmir Akab, lesklav ek zonm lib parmi pep Izrael. 
1KI.21.22	Mon pou tret ou fanmir parey mon'n tret fanmir Zeroboanm, garson Nebat, parey lafanmir Basa garson Ahiya, akoz ou'n provok mon lakoler, e akoz ou'n fer Izrael komet pese. 
1KI.21.23	Konsernan Zezabel, la sa ki SENYER in deklare: Lisyen pou manz Zezabel pre avek bann miray lavil Zizreel. 
1KI.21.24	Sa enn dan fanmir Akab ki mor dan lavil, lisyen pou manze; sa enn dan son fanmir ki mor dan lakanpanny, zwazo pou manze.”
1KI.21.25	Personn pa ti ganny otan plezir pour depler SENYER ki Akab; son fanm Zezabel ki ti enstig li. 
1KI.21.26	I ti komet bann aksyon degoutan e ador bann zidol, parey bann Amorit ki Bondye ti detri devan pep Izrael.
1KI.21.27	Kan Akab ti antann sa bann parol, i ti desir son lenz, met lenz dey lo li e i ti zennen. I ti dormi dan sa lenz dey e mars dousman.
1KI.21.28	SENYER ti koz avek Eli, sa Tisbit. I ti dir li, 
1KI.21.29	“Eski ou'n war ki mannyer Akab in imilye li devan mwan? Akoz in imilye li devan mwan, mon pa pou fer sa bann maler tonm lo li pandan son vivan; me pandan renny son garson ki mon pou fer maler tonm lo son fanmir.”
1KI.22.1	Pandan 3 an, ti annan lape ant Lasiri ek Izrael. 
1KI.22.2	Me dan trwazyenm lannen, Zozafat, lerwa Zida ti desann kot lerwa Izrael, 
1KI.22.3	ki ti dir avek son bann zonm, “Zot konnen ki Ramot-Galaad i pour nou, e nou, nou pe ezite repran sa lavil avek lerwa Lasiri?”
1KI.22.4	I ti dir Zozafat, “Eski ou pare pour al atak Ramot-Galaad avek mwan?”
1KI.22.4	Zozafat ti dir lerwa Izrael, “Mwan mon parey ou: Mon pep i ou pep, e mon bann seval i ou seval.”
1KI.22.5	Zozafat ti dir lerwa Izrael, “Annou dabor konsilte sa ki SENYER i dir.” 
1KI.22.6	Lerwa Izrael ti rasanble anviron 400 profet. I ti dir zot, “Eski mon kapab al atak Ramot-Galaad oubyen non?”
1KI.22.6	Zot ti reponn, “Ale! SENYER pou livre lavil dan lanmen lerwa.”
1KI.22.7	Me Zozafat ti demande, “Eski nepli annan en profet SENYER isi pour nou kapab konsilte li?”
1KI.22.8	Lerwa Izrael ti dir Zozafat, “I annan ankor en zonm par ki nou kapab konsilte SENYER. Sa i Mise, garson Imla. Me mon pa kontan li, akoz i pa zanmen profetiz sa ki bon pour mwan; i touzour anons maler.”
1KI.22.8	Me Zozafat ti dir, “Lerwa pa kapab koz konmsa.”
1KI.22.9	Alor, lerwa Izrael ti apel en zofisye. I ti dir li, “Fer Mise, garson Yimla, vin toudswit.”
1KI.22.10	Lerwa pep Izrael ek Zozafat, lerwa pep Zida ti pe asiz sakenn lo son tronn, abiye dan zot rob rwayal, dan laplas piblik, pre avek baro lavil Samari. Tou bann profet ti rasanble devan zot pour profetize. 
1KI.22.11	Sedesyas, garson Kenaana, ki fabrik korn an fer ti dir, “La parol ki SENYER i deklare: Avek sa, ou ava atak bann Siriyen ziska ki ou detri zot.”
1KI.22.12	Tou bann profet ti profetiz parey. Zot ti dir, “Mont Ramot dan Galaad! Ou pou fer bokou sikse e SENYER pou livre lavil dan lanmen lerwa.”
1KI.22.13	Mesaze ki ti'n al apel Mise, ti dir li, “La tou bann profet, zot tou, zot in anons lerwa bon nouvel. Fodre ki ou osi ou parol i dakor avek pour zot; anons dibyen!”
1KI.22.14	Mise ti reponn, “SENYER i vivan; sa ki SENYER ava dir mwan, mon pou anonse.”
1KI.22.15	Kan i ti arive, lerwa ti demann li, “Mise eski nou devre atak Ramot dan Galaad, oubyen nou pa devre ale?”
1KI.22.15	I ti reponn, “Monte, ou pou reisi, SENYER pou livre li dan ou lanmen.”
1KI.22.16	Me lerwa ti dir li, “Konbyen fwa mon pou bezwen fer ou fer serman pour dir mwan zis laverite devan SENYER?”
1KI.22.17	Mise ti reponn, “Mon'n war pep Izrael antye disperse lo bann montanny parey mouton san berze. SENYER in deklare: Sa bann zans napa met; sakenn, retourn se li anpe!”
1KI.22.18	Lerwa pep Izrael ti dir Zozafat, “Pa mon ti dir ou? I pa zanmen profetiz keksoz de bon lo mwan, me zis maler.”
1KI.22.19	Alor, Mise ti dir, “Ekout parol SENYER. Mon'n war SENYER pe asiz lo son tronn e larme lesyel antye avek li, dan son kote drwat ek dan son kote gos. 
1KI.22.20	SENYER ti demande: Lekel ki pou al tant Akab pour atak Ramot dan Galaad, pour li ganny touye? Zot ti reponn sakenn son mannyer. 
1KI.22.21	Alor, en lespri ti sorti e prezant devan SENYER. I ti dir: Mwan, mon pou al tant li.”
1KI.22.21	SENYER ti demann li, “Ki mannyer?”
1KI.22.22	I ti reponn, “Mon pou sorti e mon pou vin en lespri mansonz dan labous tou bann profet.”
1KI.22.22	SENYER ti dir, “Wi, al tant li e ou ava reisi. Ale! Al fer li. 
1KI.22.23	La, SENYER in met en lespri mansonz dan tou ou bann profet, e la SENYER in deside pour anvoy en maler kont ou.”
1KI.22.24	Alor, Sedesyas, garson Kenaana, ti vin kot Mise e tap li lo son lazou. I ti dir li, “Kote lespri SENYER in sorti avek mwan, pour koz avek ou?”
1KI.22.25	Mise ti reponn li, “Ou ava war ou menm zour ou ava sorti dan en lasanm pour al dan en lot, pour esey kasyet ou.”
1KI.22.26	Lerwa Izrael ti dir, “Pran Mise, anmenn li kot Amonn, sef lavil, e kot Zoas, garson lerwa. 
1KI.22.27	Ou ava dir: La sa ki lerwa in dir: Met sa zonm dan prizon, e donn li zis rasyon dipen ek delo ziska ki mon retournen sen e sof.”
1KI.22.28	Mise ti dir, “Si vreman ou retourn sen e sof, alor, SENYER pa'n zanmen koz par mwan.”
1KI.22.28	I ti osi dir, “Tou bann pep! Ekoute.”
1KI.22.29	Lerwa Izrael ek Zozafat, lerwa Zida ti atak Ramot dan Galaad. 
1KI.22.30	Lerwa Izrael ti dir Zozafat, “Mon pou degiz mwan pour al atake, me ou, met ou rob rwayal.” Alor, lerwa Izrael ti degiz li pour al atake. 
1KI.22.31	Lerwa Lasiri ti'n donn lord son 32 sef kales lager: Pa atak personn, eksepte lerwa Izrael.
1KI.22.32	Ler bann sef bann kales lager ti war Zozafat, zot ti dir, “Sa i bezwen lerwa Izrael.” Zot ti al dan son direksyon pour atak li. Me Zozafat ti apel osekour. 
1KI.22.33	Ler bann sef kales lager ti remarke ki sa pa ti lerwa Izrael, zot ti les li. 
1KI.22.34	Me en zonm ti tir en kou par azar e i ti tap lerwa Izrael dan en kwen son lenz konba. Alor, i ti dir avek kondikter son kales, “Vire e anmenn mwan an deor laplenn konba, akoz mon'n ganny blese.”
1KI.22.35	Lager ti telman feros sa zour, ki lerwa ti bezwen reste debout dan son kales, anfas avek bann Siriyen. Sa menm swar i ti mor; disan ti koule dan fon kales. 
1KI.22.36	Ver soley kouse, en lavwa ti kriye atraver kan, “Sakenn zot retourn dan son lavil, sakenn retourn dan son pei!” 
1KI.22.37	Lerwa ti mor e i ti ganny anmennen Samari kot i ti ganny antere.
1KI.22.38	Pandan ki zot ti pe lav son kales pre avek basen Samari, lisyen ti lis disan Akab e bann prostitye ti vin benny la, dan sa landrwa, parey parol ki SENYER ti'n prononse.
1KI.22.39	Leres bann Aksyon Akab, tou sa ki i'n fer, pale livwar ki i'n konstri, tou bann lavil fortifye, tousala in ganny ekri dan liv Listwar bann Lerwa Izrael. 
1KI.22.40	Akab ti mor e repoz avek son bann zanset. Akazya son garson ti vin lerwa dan son plas.
1KI.22.41	Zozafat, garson Asa, ti vin lerwa Zida dan katriyenm lannen Akab, lerwa Izrael. 
1KI.22.42	Zozafat ti annan 35 an ler i ti vin lerwa e i ti renny 25 an dan Zerizalenm. Son manman ti apel Azouba, fiy Sili. 
1KI.22.43	I ti fer tou parey son papa Asa e i ti imit li dan tou sa ki ti fer plezir SENYER. Me bann landrwa sakre ti reste. Lepep ti kontinyen ofer bann sakrifis ek lansan dan bann landrwa sakre. 
1KI.22.44	Zozafat ti viv anpe avek lerwa Izrael.
1KI.22.45	Leres bann Aksyon Zozafat, son kouraz dan son bann aktivite, bann lager, tousala in ganny ekri dan liv Listwar bann lerwa Zida. 
1KI.22.46	I ti detri tou bann prostitye sakre ki ti ankor egziste dan pei, depi lepok son papa Asa.
1KI.22.47	Ti napa lerwa Edonm, me zis en reprezantan lerwa. 
1KI.22.48	Zozafat ti fer konstri bato Tarsis pour al rod lor Ofir; me i pa ti reisi, akoz bato ti fer nofraz Esyonn-Geber. 
1KI.22.49	Alor, Akazya, garson Akab ti dir Zozafat, “Les mon bann zonm al avek ou bann zonm lo bato.” Me Zozafat pa ti dakor. 
1KI.22.50	Zozafat ti al repoz avek son bann zanset. I ti ganny antere avek son bann zanset dan lavil David son papa. Son garson, Yoranm ti vin lerwa dan son plas.
1KI.22.51	Akazya, garson Akab, ti vin lerwa Izrael dan Samari, dan disetyenm lannen ki Zozafat ti lerwa Zida. I ti renny 2 an lo Izrael. 
1KI.22.52	I ti fer sa ki ti depler SENYER, i ti imit son papa, i ti imit son manman; i ti fer parey Zeroboanm, garson Nebat, ki ti fer Izrael komet pese. 
1KI.22.53	I ti servi Baal e prostern devan li; i ti provok lakoler SENYER, Bondye Izrael, parey son papa ti'n fer.
2KI.1.1	Apre lanmor Akab, Moab ti revolte kont Izrael.
2KI.1.2	Akazya ti'n tonm par lafnet lasanm letaz dan Samari e i ti'n ganny blese. Alor, i ti anvoy son bann mesaze dir zot, “Al konsilte Baal-Zeboub, bondye Ekronn, pour konnen si mon pou byen.”
2KI.1.3	Mesaze SENYER ti dir Eli, ki sorti Tisbit, “Leve, al zwenn bann mesaze lerwa Samari e demann zot: Eski napa Bondye dan Izrael, pour ki zot al konsilte Baal-Zeboub, bondye Ekronn? 
2KI.1.4	La sa ki SENYER i deklare: Ou pa pou sorti lo sa lili kot ou ete; ou pou mor.” Apre, Eli ti ale.
2KI.1.5	Bann mesaze ti retourn kot lerwa ki ti demann zot, “Akoz zot in retournen?”
2KI.1.6	Zot ti reponn li, “En zonm ti vin zwenn nou. I ti dir nou: Retourn kot lerwa ki'n anvoy zot e dir li: La sa ki SENYER i deklare: Eski napa Bondye dan Izrael, pour ki ou anvoy konsilte Baal-Zeboub, bondye Ekronn? Alor, ou pa pou sorti lo sa lili kot ou ete; ou pou mor.”
2KI.1.7	Akazya ti dir zot, “Ki mannyer sa zonm ki ti vin zwenn zot ti ete, e ki'n dir zot sa bann parol?”
2KI.1.8	Zot ti reponn, “Ti en zonm kouver avek pwal avek en sang lapo otour son leren.”
2KI.1.8	Alor, Akazya ti dir, “Eli ki sorti Tisbit, sa!”
2KI.1.9	Apre, lerwa ti anvoy en sef 50 avek son 50 zonm. Sa zonm ti al kot Eli ki ti pe asiz anler lo latet en kolin. I ti dir li, “Profet Bondye! Lerwa i dir ou desann.”
2KI.1.10	Me Eli ti reponn sa sef 50 zonm, “Si mon en profet Bondye, mon demande ki en dife i desann sorti dan lesyel e bril ou, avek ou 50 zonm.” Annefe, en dife ti desann sorti dan lesyel e bril li avek son bann zonm.
2KI.1.11	Lerwa ti anvoy ankor en lot sef avek son 50 zonm. Sa zonm ti mont kot Eli e dir li, “Profet Bondye! La sa ki lerwa i dir ou: Desann toudswit!”
2KI.1.12	Eli ti reponn zot, “Si mon en profet Bondye, mon demande ki en dife i desann sorti dan lesyel e bril ou avek ou 50 zonm.” Alor, en dife Bondye ti sorti dan lesyel e bril li avek son 50 zonm.
2KI.1.13	Lerwa ti anvoy ankor en trwazyenm sef avek son 50 zonm. Sa trwazyenm sef 50 ti monte e tonm azenou devan Eli. I ti sipliy li, “Profet Bondye! Mon sipliy ou konsider mon lavi ek lavi ou 50 serviter koman keksoz presye. 
2KI.1.14	Dife ti desann sorti dan lesyel e bril sa de lot sef 50 avan mwan avek zot 50 zonm; me konsider mon lavi koman presye devan ou.”
2KI.1.15	Mesaze SENYER ti dir Eli, “Desann avek li; pa per li.” Eli ti desann avek li kot lerwa. 
2KI.1.16	I ti dir lerwa, “La sa ki SENYER i deklare: Ou'n anvoy bann mesaze pour al konsilte Baal-Zeboub, bondye Ekronn. Eski napa Bondye dan Izrael pour ou konsilte? Pour sa rezon, ou pa pou desann lo sa lili kot ou ete; ou pou mor.”
2KI.1.17	Akazya ti mor parey SENYER ti'n dir par lentermedyer Eli. Son frer, Yoranm ti vin lerwa dan son plas, dan dezyenm lannen renny Yoranm, garson Zozafat, lerwa Zida, akoz Akazya ti napa garson. 
2KI.1.18	Tou leres bann aksyon Akazya in ganny ekri dan liv Listwar bann Lerwa Izrael.
2KI.2.1	Kan letan ti'n arive pour SENYER fer Eli mont dan lesyel dan en tourbiyon, Eli ti pe al Gilgal avek Elize. 
2KI.2.2	Eli ti dir Elize, “Mon demann ou reste isi, akoz SENYER in anvoy mwan ziska Betel.”
2KI.2.2	Me Elize ti dir li, “Par lavi SENYER e par ou lavi, mon pa pou kit ou.” Alor, zot ti desann ansanm ziska Betel.
2KI.2.3	Bann profet ki reste Betel ti al rankontre Elize. Zot ti dir li, “Eski ou konnen ki ozordi, SENYER pour anlev ou met?”
2KI.2.3	I ti dir, “Wi, mon konnen. Me gard li pour ou.”
2KI.2.4	Eli ti dir li, “Elize! Mon demann ou reste isi, akoz SENYER in anvoy mwan Zeriko.”
2KI.2.4	Me Elize ti dir, “Par lavi SENYER, e par ou lavi, mon pa pou kit ou.” Alor, zot ti ariv Zeriko.
2KI.2.5	Bann profet ki ti reste Zeriko ti apros Elize e dir li, “Eski ou konnen ki ozordi, SENYER pou pran ou met?”
2KI.2.5	I ti reponn, “Wi; mon konnen. Me gard li pour ou.”
2KI.2.6	Eli ti dir Elize, “Mon demann ou reste isi, akoz SENYER in anvoy mwan kot larivyer Zourden.”
2KI.2.6	Me Elize ti dir, “Par lavi SENYER e par ou lavi, mon pa pou kit ou.” Tou le de ti kontiny zot semen.
2KI.2.7	Eli ek Elize ti aret lo bor larivyer Zourden; 50 profet ti swiv zot e al debout en serten distans avek zot. 
2KI.2.8	La, Eli ti pran son manto, roul li, tap delo avek. Delo ti separ an de. Tou le de ti travers lot kote larivyer san ganny mouye. 
2KI.2.9	Ler zot ti'n fini traverse, Eli ti dir Elize, “Demann sa ki oule mon fer pour ou, avan ki mon ganny separe avek ou.”
2KI.2.9	Elize ti dir, “Mon sipliy ou, fer mwan resevwar en doub porsyon ou lespri.”
2KI.2.10	I ti dir, “Ou'n demann en keksoz difisil. Si ou war ler mon ganny separe avek ou pour mont dan lesyel, sa i ava arive; me si ou pa war mwan, sa pa pou arive.”
2KI.2.11	Letan zot ti pe kontinyen koze an marsan, zot ti ganny separe par en kales dife ek bann seval dife e Eli ti mont dan lesyel dan en tourbiyon. 
2KI.2.12	Elize ki ti pe gete, ti kriye, “Papa! Mon papa! Ou pli for ki Kales Izrael ek tou son bann kavalye!” Ler i ti nepli kapab war li ankor, i ti pran son prop lenz e desir an de.
2KI.2.13	Elize ti anmas manto ki Eli ti'n les tonbe, e retournen ziska lo bor larivyer Zourden. 
2KI.2.14	I ti pran manto ki Eli ti'n les tonbe. I ti tap delo avek e dir, “Oli SENYER, Bondye Eli?” Elize ti tap lo delo; delo ti separ an de e i ti traverse.
2KI.2.15	Kan bann profet ki ti reste Zeriko ki war li dan lwen, zot ti dir, “Lespri Eli i lo Elize.” Zot ti vin rankontre Elize e prostern devan li. 
2KI.2.16	Zot ti dir li, “Parmi nou, ou bann serviter, i annan 50 brav zonm. Zot kapab al rod ou met. Kekfwa lespri SENYER in pran li e al zet li lo kek montanny, oubyen dan en vale.”
2KI.2.16	I ti reponn, “Non, pa bezwen anvoy personn.”
2KI.2.17	Me zot ti telman ensiste, ki i ti dir, “Bon! Anvoy zot.” Zot ti anvoy sa 50 zonm ki ti rod Eli pandan trwa zour; me zot pa ti war li. 
2KI.2.18	Zot ti retourn kot Elize ki ti'n reste Zeriko. I ti dir zot, “Pa mon ti dir zot, pa bezwen ale?”
2KI.2.19	Bann zonm dan lavil ti dir Elize, “Parey mon senyer i kapab war, i agreab viv dan sa lavil. Me delo pa bon ditou e later pa prodwi nanryen.”
2KI.2.20	I ti dir, “Anmenn mwan en pla nef, e met disel ladan.” Zot ti anmennen. 
2KI.2.21	Elize ti al kot sours delo e zet disel. I ti dir, “La sa ki SENYER i deklare: La mon fer sa delo prop. Personn pa pou mor ni fer fos kous akoz li.” 
2KI.2.22	Parey sa ki Elize ti dir, sa delo in reste prop ziska ozordi.
2KI.2.23	Elize ti kit sa landrwa e mont Betel. Letan i ti pe monte lo semen, bann garson ti sorti dan lavil e konmans sikann Elize. Zot ti dir li, “Latet kler! Monte! Monte, latet kler!”
2KI.2.24	Elize ti vir deryer; i ti war zot e i ti modi zot lo non SENYER. Alor, de lours ti sorti dan lafore e devor 42 parmi sa bann garson. 
2KI.2.25	Elize ti kit sa landrwa e al lo montanny Karmel; apre, i ti retourn Samari.
2KI.3.1	Dan dezyenm lannen renny Zozafat, lerwa Zida, Yoranm, garson Akab, ti vin lerwa Izrael dan Samari. I ti renny pandan 12 an. 
2KI.3.2	I ti fer tou sa ki mal e depler SENYER, me pa otan ki son papa ek son manman, akoz i ti detri kolonn Baal ki son papa ti'n fer. 
2KI.3.3	Sepandan, i ti atase avek pese Zeroboanm, garson Nebat, e fer Izrael tonm dan pese; i pa ti kit sa move fason viv.
2KI.3.4	Mesa, lerwa Moab, ti fer elvaz mouton. I ti bezwen pey lerwa Izrael en taks 100,000 zenn mouton mal e 100,000 mouton adilt avek zot lalenn. 
2KI.3.5	Me kan Akab ti mor, lerwa Moab ti revolte kont lerwa Izrael. 
2KI.3.6	Alor, lerwa Yoranm ti sorti Samari e mobiliz pep Izrael antye. 
2KI.3.7	Letan i ti pe avanse, i ti fer dir Zozafat, lerwa Zida, “Lerwa Moab in revolte kont mwan; eski ou dakor pour al avek mwan pour atak Moab?”
2KI.3.7	Zozafat ti reponn, “Wi, mon pou ale; mon dakor; mon pep i ou pep, mon seval i ou seval.” 
2KI.3.8	I ti demande, “Ki semen nou pou pran?”
2KI.3.8	Yoranm ti reponn, “Semen dezer Edonm.”
2KI.3.9	Lerwa Izrael, lerwa Zida ek lerwa Edonm ti ale. Apre ki zot ti'n fer en detour pandan set zour, ti nepli annan delo ni pour bann zonm, ni pour bann zannimo ki ti pe swiv zot. 
2KI.3.10	Alor, lerwa Izrael ti dir, “SENYER in apel sa trwa lerwa pour livre zot dan lanmen Moab.”
2KI.3.11	Zozafat ti demande, “Napa okenn profet SENYER isi pour nou kapab konsilte SENYER?”
2KI.3.11	Serviter lerwa Izrael ti reponn, “Elize, garson Safat, ki ti vid delo lo lanmen Eli, i isi.”
2KI.3.12	Zozafat ti dir, “Parol SENYER i avek li.” Alor, lerwa Izrael, Zozafat ek lerwa Edonm ti desann kot Elize.
2KI.3.13	Elize ti dir lerwa Izrael, “Mon napa nanryen pour fer avek ou. Al konsilte bann profet ou papa ek profet ou manman.”
2KI.3.13	Me lerwa Izrael ti dir li, “Non! SENYER ki'n konvok sa trwa lerwa pour livre zot dan lanmen Moab.”
2KI.3.14	Elize ti dir, “Par lavi SENYER liniver ki mon servi, si mon pa ti annan respe pour Zozafat lerwa Zida, mon pa ti pou ni pran ka avek ou, ni resevwar ou. 
2KI.3.15	Aprezan, anmenn mwan en mizisyen.”
2KI.3.15	Ler mizisyen ti zwe, lanmen SENYER ti sezi Elize. 
2KI.3.16	I ti dir, “La parol ki SENYER i deklare: Fouy en kantite transe dan fon sa larivyer sek. 
2KI.3.17	La sa ki SENYER i deklare: Zot pa pou war ni divan, ni lapli, me fon sa larivyer sek pou ranpli avek delo. Alor, zot ava bwar zot, zot bef ek tou zot bann zannimo. 
2KI.3.18	Me tousala pa vo nanryen devan SENYER; i pou livre Moab dan zot lanmen. 
2KI.3.19	Zot ava atak tou bann lavil fortifye ek tou bann lavil enportan. Zot ava koup tou bann bon pye dibwa. Zot ava bous tou bann sours delo, e fer dega avek ros dan tou bann meyer morso later.”
2KI.3.20	Alor, granmaten, letan zot fer prezantasyon lofrann, delo ti koule sorti dan kote Edonm, e pei antye ti ranpli avek delo.
2KI.3.21	Ler tou bann zabitan Moab ti antann ki bann lerwa ti pe vin atak zot pei, zot ti mobiliz tou bann ki ti annan laz pour port zarm; zenn koman vye, zot tou ti ganny apele lo frontyer. 
2KI.3.22	Zot ti leve granmaten e ler soley ti tap lo delo, bann zabitan Moab ti war devan zot en delo rouz kouler disan. 
2KI.3.23	Zot ti dir ant zot, “Disan sa! Bann lerwa in lager ant zot e touy kanmarad. Aprezan, Moabit, annou al fer piyaz.”
2KI.3.24	Zot ti ariv dan kan Izrael. Me bann Izraelit ti atak bann Moabit ki ti sove devan zot. Izrael ti atak pei Moab e detri tou son bann zabitan. 
2KI.3.25	Zot ti detri bann lavil, e sakenn ti zet son ros lo bann bon morso later ki ti kouver avek ros. Zot ti bous tou bann bon sours delo e koup tou bann bon pye dibwa. Alafen, ti reste zis ros dan Kir-Hareset; bann zonm arme avek fles ti anserkle e atak li.
2KI.3.26	Kan lerwa Moab ti remarke ki i ti nepli kapab reziste latak, i ti pran 700 zonm arme avek zot lepe; zot ti esey fer en semen pour ariv kot lerwa Edonm; me zot pa ti reisi. 
2KI.3.27	Alor, i ti pran son lene garson ki ti devre vin lerwa dan son plas e ofer li koman sakrifis konplet lo miray lavil. Sa ti fer lev en gran lafreyer parmi bann Izraelit; zot ti abandonn bann Moabit e retourn dan zot pei.
2KI.4.1	Fanm enn bann profet ti sipliy Elize, “Ou serviter, mon mari in mor, e ou konnen ki i ti annan gran respe pour SENYER. Me en zonm ki'n pret nou larzan in vini pour pran mon de garson pour fer zot son lesklav.”
2KI.4.2	Elize ti demann li, “Ki mon kapab fer pour ou? Dir mwan ki ou annan dan lakour.”
2KI.4.2	I ti reponn, “Ou servant i annan zis en flakon delwil.”
2KI.4.3	Elize ti dir li, “Al dan semen, demann ou bann vwazen bann resipyan vid, kantite ki ou kapab gannyen. 
2KI.4.4	Apre, antre se ou e ferm ou laport deryer ou ek ou bann garson; ou ava vers delwil dan tou sa bann resipyan e met dekote sa bann ki'n plen.”
2KI.4.5	Alor, sa fanm ti kit li, i ti ferm son laport deryer li ek son bann garson. Zot ti donn li bann resipyan ki i ti ranpli. 
2KI.4.6	Ler tou bann resipyan ti'n plen, i ti dir avek son bann garson, “Donn mwan en lot resipyan.”
2KI.4.6	Enn son garson ti reponn, “Napa ankor resipyan.” Alor, delwil ti aret koule.
2KI.4.7	I ti al rakont sa avek profet Bondye ki ti dir, “Ale, vann sa delwil e pey ou det; ou, avek ou bann garson, zot ava kapab viv lo sa ki reste.”
2KI.4.8	En zour, Elize ti pe pas vilaz Sounenm kot en fanm tre ris ti reste, e ki ti ensiste pour li reste pour manze. Alor, sak fwa ki Elize ti pas par la, i ti al manz kot li.
2KI.4.9	En zour, i ti dir avek son mari, “Mon sir ki sa zonm ki pas touzour kot nou i en zonm konsakre pour Bondye. 
2KI.4.10	Akoz nou pa fer en pti lasanm dan letaz, met en lili, en latab, en sez ek en lalanp? Konmsa, ler i pas kot nou, i ava reste isi.”
2KI.4.11	En zour, ler Elize ti vini, i ti mont dan sa lasanm pour repoze. 
2KI.4.12	I ti dir son serviter Gehazi, “Apel sa fanm Sounamit.” Gehazi ti apel li. Sa fanm ti vin prezant li devan Elize 
2KI.4.13	ki ti dir avek son serviter, “Dir li: Akoz ou'n donn ou bokou lapenn pour nou, ki ou ti ava kontan nou fer pour ou? Eski oule ki nou koz pour ou avek lerwa, oubyen avek komandan larme?”
2KI.4.13	I ti reponn, “Mon pa bezwen nanryen.”
2KI.4.14	Elize ti demande, “Alor, ki fodre fer pour li?”
2KI.4.14	Gehazi ti reponn, “Malerezman, i napa zanfan e son mari i vye.”
2KI.4.15	Elize ti dir, “Al apel li.” Gehazi ti al apel sa fanm. Ler i ti prezant devan laport, 
2KI.4.16	Elize ti dir li, “Dan sa menm lepok, lannen prosenn, ou pou annan en pti baba dan ou lebra.”
2KI.4.16	I ti reponn, “Non, mon senyer. Ou en zonm Bondye, pa anbet mwan, ou servant!” 
2KI.4.17	Sa fanm ti tonm ansent. I ti ganny en garson dan menm lepok lannen swivan, parey Elize ti'n dir li.
2KI.4.18	Sa garson ti grandi. En zour, i ti al kot son papa ki ti avek bann zonm ki ti pe fer rekolt. 
2KI.4.19	I ti dir son papa, “Mon latet, mon latet!”
2KI.4.19	Son papa ti dir avek son serviter, “Anmenn li kot son manman.” 
2KI.4.20	I ti anmenn li kot son manman ki ti met li asiz lo son zenou; me ver midi i ti mor. 
2KI.4.21	Son manman ti monte e depoz li lo lili sa profet Bondye, ferm laport deryer li e sorti.
2KI.4.22	Apre, i ti apel son mari. I ti dir li, “Anvoy mwan enn parmi ou bann serviter avek en bourik, pour mwan al kot sa profet Bondye e retournen.”
2KI.4.23	Son mari ti demann li, “Akoz fodre ki ou al war li ozordi? I pa ni nouvellin, ni saba.”
2KI.4.23	I ti reponn, “Tou i byen.”
2KI.4.24	Alor, i ti sel son bourik, e dir avek son serviter, “Anmenn bourik; pa aret ditou lo semen, amwen ki mon dir ou.” 
2KI.4.25	Alor, i ti ale, e ariv kot sa profet Bondye lo montanny Karmel.
2KI.4.25	Kan sa profet Bondye ti war li pe vini dan lwen, i ti dir avek Gehazi son serviter, “Get sa ki pe vini! Pa sa fanm Sounamit sa? 
2KI.4.26	Taye, al zwenn li, e demann li: Eski tou i byen? Eski ou mari i byen? Eski ou garson i byen?”
2KI.4.26	I ti reponn, “Wi tou i byen.”
2KI.4.27	Kan i ti ariv lo montanny kot profet Bondye, i ti sezi son lipye. Gehazi ti vini pour anpes li. Me Elize ti dir, “Les li trankil, akoz i dan en gran sagren ki SENYER in kasyet avek mwan; i pa'n revel avek mwan.”
2KI.4.28	Alor i ti dir, “Eski mon ti demann mon senyer en garson? Pa mon ti dir ou pa anbet mwan?”
2KI.4.29	Elize ti dir Gehazi, “Met ou sang dan ou leren, pran mon baton dan ou lanmen e ale. Si ou rankontre en dimoun dan semen, pa dir li bonzour, e si en dimoun i dir ou bonzour, pa reponn li. Ler ou arive, met mon baton lo figir sa garson.”
2KI.4.30	Apre, manman sa pti garson ti dir, “Par SENYER ki vivan, e par ou prop lavi, mon pa pou kit ou.”
2KI.4.30	Alor, i ti leve e swiv li. 
2KI.4.31	Gehazi ti'n al devan e i ti'n depoz baton Elize lo sa garson, me ti napa okenn son, ni okenn siny lavi. I ti retournen pour al zwenn Elize e dir li, “Sa garson pa'n leve.”
2KI.4.32	Kan Elize ti antre dan lakaz, i ti war sa garson mor, alonze lo lili. 
2KI.4.33	I ti antre e ferm laport deryer li, e reste zis zot de anndan; i ti priy SENYER. 
2KI.4.34	I ti monte e alonz lo sa garson, met son labous lo son labous, son lizye lo son lizye, son lanmen lo son lanmen. Pandan ki i ti'n alonze lo li, lekor sa zanfan ti sofe. 
2KI.4.35	I ti desann e ale vini dan lakaz. Apre, i ti remonte e alonz lo sa garson ki ti eterni set fwa e ouver son lizye. 
2KI.4.36	Elize ti apel Gehazi. I ti dir li, “Apel sa fanm Sounamit.” Gehazi ti apel li, e ler i ti vini, Elize ti dir li, “Pran ou garson.” 
2KI.4.37	I ti vini e tonm dan lipye Elize e prosternen. Apre, i ti pran son garson e sorti.
2KI.4.38	Elize ti retourn ankor Gilgal. Dan sa lepok, ti annan en gran lafanmin dan pei. En zour ki bann profet ti pe asiz devan li, Elize ti dir son serviter, “Met en gran marmit lo dife, e prepar en lasoup pour bann profet.”
2KI.4.39	Enn parmi zot ti al dan plantasyon pour anmas en pe zerbaz. I ti trouv en bann lalyann e ladan ti annan kalbas maron ki i ti kase e ranpli son lenz avek. Ler i ti retournen, i ti koup zot an morso e met dan marmit lasoup, san konnen kisisa. 
2KI.4.40	Zot ti servi lasoup sa bann zonm. Me koman zot ti konmans manze, zot ti kriye, “Profet Bondye! Pwazon dan marmit.” Zot pa ti kapab manze. 
2KI.4.41	Elize ti dir, “Anmenn en pe lafarin.” I ti zet sa lafarin dan marmit e dir, “Servi bann zonm; zot ava manze.” Alor, ti nepli annan nanryen move dan lasoup.
2KI.4.42	En zonm ti arive sorti Baal-Salisa. I ti pe anmenn kot profet Bondye, dipen fer avek premye rekolt; ti annan 20 dipen lorz ek dible nouvo dan son sak. Elize ti dir, “Donn sa bann zonm e les zot manze.”
2KI.4.43	Me son serviter ti dir, “Ki mannyer mon pou fer pour nouri 100 zonm?”
2KI.4.43	Alor Elize ti repete, “Donn sa bann zonm e zot ava manze, akoz la sa ki SENYER i deklare: Zot ava manze e i pou reste.” 
2KI.4.44	Alor, i ti servi zot. Zot ti manze, e ti reste, parey parol SENYER.
2KI.5.1	Naaman, en sef larme lerwa Lasiri, ti en zonm enportan e byen konsidere par lerwa, akoz par li, SENYER ti donn laviktwar bann Siriyen. Me sa zonm, en vayan gerye ti annan lalep. 
2KI.5.2	A lokazyon en lekspedisyon dan pei Izrael, larme Siriyen ti'n retourn avek en pti fiy prizonnyen. Sa fiy ti travay koman servant fanm Naaman. 
2KI.5.3	I ti dir fanm Naaman, “Si mon senyer ti ava al Samari kot profet, i ti ava kapab debaras li avek son lalep!”
2KI.5.4	Naaman ti al war lerwa. I ti rakont sa ki sa zenn fiy Izraelit ti'n dir li. 
2KI.5.5	Lerwa Lasiri ti dir li, “Ale alor. Mon ava anvoy en let kot lerwa Izrael.”
2KI.5.5	I ti ale e anmenn avek li 300 kilo larzan, 6,000 pyes lor ek dis resanz lafet. 
2KI.5.6	I ti anmenn sa let kot lerwa Izrael. Sa let ti dir: Kan ou ava ganny sa mesaz ou ava konnen ki mon'n anvoy mon serviter Naaman, pour ou geri son lalep.
2KI.5.7	Kan lerwa Izrael ti lir sa let, i ti desir son lenz e dir, “Eski mwan Bondye pour fer dimoun mor e fer zot reviv, pour li demann mwan debaras en zonm avek son lalep? Gete si i pa pe zis rod en problenm avek mwan.”
2KI.5.8	Ler Elize, profet Bondye, ti tande ki lerwa Izrael in desir son lenz, i ti anvoy sa mesaz kot lerwa: Akoz ou'n desir ou lenz? Les li vin kot mwan pour li konnen ki i annan en profet dan Izrael.
2KI.5.9	Alor, Naaman ti ariv kot Elize avek son seval ek son kales. I ti aret devan laport lakaz Elize. 
2KI.5.10	Elize ti anvoy en mesaze dir li: Al lav ou set fwa dan larivyer Zourden; ou laser ava retourn normal, e ou ava vin pir.
2KI.5.11	Naaman ti ankoler. I ti ale e dir dan li menm: Mon ti pe espere ki i ti pou sorti e vin devan mwan; ki i ti ava envok non SENYER son Bondye, e poz lanmen lo landrwa malad e geri mon lalep. 
2KI.5.12	Bann larivyer Damas, Abana ek Parpar, pa zot annan plis valer ki tou larivyer dan Izrael? Eski pa mon ti ava'n kapab lav mwan laba e vin pir? Alor, i ti retournen avek en gran lakoler.
2KI.5.13	Me son bann serviter ti apros li e dir li, “Papa! Si sa profet ti'n demann ou fer en keksoz difisil, pa ou ti pou fer li? Alor, i'n zis dir ou: Al lav ou e ou ava vin pir. 
2KI.5.14	Alor, Naaman ti desann e tranp li set fwa dan larivyer Zourden, dapre parol profet Bondye. Son laser ti retourn normal parey laser en pti garson: I ti'n vin pir.”
2KI.5.15	Naaman ti retourn kot profet Bondye, ansanm avek tou son lantouraz. Ler i ti'n arive, i ti debout devan li. I ti dir, “Aprezan, mon konnen ki napa okenn Bondye lo later antye, zis dan Izrael. Mon demann ou aksepte sa kado ki sorti kot ou serviter.”
2KI.5.16	Me Elize ti reponn, “SENYER ki mon servi, i vivan; mon pa pou aksepte.” Naaman ti sipliy li pour aksepte, me i ti refize.
2KI.5.17	Alor, Naaman ti dir, “Dan sa ka, mon demann ou, donn ou serviter, en pe later ki ava ganny sarze lo de bourik. Mwan, ou serviter mon pa pou ofer ankor okenn sakrifis konplet, ni okenn sakrifis anver nenport bondye, eksepte SENYER. 
2KI.5.18	Sepandan, mon demann SENYER pardon pour en keksoz: Ler mon met ava apiy lo mon lebra pour li al prosternen dan tanp Rimonn, e ler mwan osi, mon pou bezwen prosternen, SENYER ava pardonn mwan pour sa.”
2KI.5.19	Elize ti dir li, “Al anpe.”
2KI.5.19	Me ler Naaman ti'n ariv en serten distans, 
2KI.5.20	Gehazi, serviter Elize ti dir dan son leker: Mon met in les sape Naaman sa Siriyen; i'n refize eksepte sa ki i ti'n anmenn pour li. Par non SENYER ki vivan, mon pou tay deryer li pour ganny keksoz avek li.
2KI.5.21	Alor, Gehazi ti tay deryer Naaman. Kan Naaman ti war en dimoun pe tay deryer li, i ti desann dan son kales, e demande, “Eski tou i byen?”
2KI.5.22	I ti reponn, “Tou keksoz i byen. Me mon met in anvoy mwan dir ou: I annan de zenn profet ki fek arive sorti dan rezyon montanny Efraim; i demann ou donn 30 kilo larzan ek de resanz pour zot.”
2KI.5.23	Naaman ti dir, “Mon demann ou aksepte 60 kilo.” I ti ensiste avek li, e i ti met sa larzan dan de sak, avek de resanz ki i ti donn avek de son bann serviter pour anmenn kot Gehazi. 
2KI.5.24	Ler i ti ariv kot kolin, Gehazi ti pran sa bann kado ki i ti al met dan lakaz, e fer retournen sa bann zonm; e zot ti ale. 
2KI.5.25	Apre, i ti prezant li devan son met. Elize ti demann li, “Kote ou sorti Gehazi?”
2KI.5.25	I ti reponn, “Mon pa'n al okenn par.”
2KI.5.26	Me i ti dir li, “Pa mon ti avek ou annespri ler en zonm ti desann, sorti lo son kales pour vin zwenn ou? Eski sa i en letan pour aksepte larzan ek lenz, plantasyon zoliv ek plantasyon rezen, mouton ek bef, serviter ek servant? 
2KI.5.27	Alor, lalep Naaman pour kol lo ou ek ou desandan pour touzour.” Gehazi ti sorti devan Elize kouver avek lalep; i ti blan koman lannez.
2KI.6.1	Bann profet ti dir Elize, “Sa landrwa kot nou asiz devan ou i tro pti pour nou. 
2KI.6.2	Annou mont ziska kot larivyer Zourden; la sakenn ava rod en poto, e nou ava konstri en landrwa pour reste.”
2KI.6.2	I ti reponn, “Ale.”
2KI.6.3	Alor, enn parmi zot ti dir, “Aksepte vin avek nou, ou bann serviter.” I ti reponn, “Dakor!”
2KI.6.4	Alor i ti al avek zot. Ler zot ti ariv kot larivyer Zourden, zot ti koup bann pye dibwa. 
2KI.6.5	Me letan enn ti pe koup en tron, latet son lars ti tonm dan delo. I ti kriye, “Maler, mon senyer! Sa ti en lars prete.”
2KI.6.6	Profet Bondye ti demande, “Kote in tonbe?” Ler i ti montre li landrwa, i ti koup en baton, e anvoy li dan sa landrwa, e latet lars ti flote. 
2KI.6.7	I ti dir li, “Anmas li.” Alor i ti anvoy lanmen e anmas li.
2KI.6.8	En zour, kan lerwa Lasiri ti pe lager kont Izrael, i ti reini son bann zofisye e i ti dir zot, “Mon pou etabli mon kan pou dan en serten landrwa.”
2KI.6.9	Me profet Bondye ti fer dir lerwa Izrael, “Fer atansyon pa pas tel landrwa, akoz bann Siriyen pou pas par la.” 
2KI.6.10	Alor, lerwa Izrael ti anvoy en mesaz dan sa landrwa ki profet Bondye ti'n dir. Plizyer fwa, i ti averti li lo sa landrwa, pour ki i met li an gard.
2KI.6.11	Lerwa Lasiri ti tre trakase par sa zafer. I ti apel son bann zofisye e dir zot, “Dir mwan: Lekel parmi zot ki dan kote lerwa Izrael?”
2KI.6.12	Enn parmi son bann zofisye ti reponn, “Personn, mon senyer lerwa. Zis profet Elize dan Izrael, ki kapab repet avek lerwa Izrael, sa ki ou dir dan ou lasanm.”
2KI.6.13	Lerwa ti dir, “Al rode kote i ete e mon ava fer atrap li.” Zot ti raporte ki i Dotan. 
2KI.6.14	Alor, i ti anvoy en troup zonm avek seval ek kales lager; zot ti ariv laba aswar e anserkle lavil.
2KI.6.15	Ler serviter profet ti leve granmaten e sorti deor, i ti war en larme avek seval ek kales lager toultour lavil. I ti dir profet Bondye, “Maler, mon senyer! Ki nou pou fer?”
2KI.6.16	I ti reponn, “Pa per! Sa ki lo nou kote i plis ki sa ki lo zot kote.”
2KI.6.17	Elize ti priye. I ti dir, “SENYER! Mon sipliy ou ouver son lizye pour ki i war.” Alor, SENYER ti ouver lizye sa serviter e i ti war: Montanny ti kouver avek seval ek kales anflanm toultour Elize.
2KI.6.18	Kan bann Siriyen ti arive, Elize ti priy SENYER. I ti dir, “Mon sipliy ou, fer tou sa bann zans vin aveg.” Parey Elize ti'n demande, zot tou, zot ti vin aveg.
2KI.6.19	Elize ti dir zot, “Pa sa semen, pa sa lavil. Swiv mwan e mon ava anmenn zot kot sa zonm ki zot pe rode.” I ti anmenn zot Samari.
2KI.6.20	Kan zot ti'n antre dan Samari, Elize ti dir, “SENYER, ouver lizye sa bann zonm pour ki zot war kler.” Alor SENYER ti ouver zot lizye e zot ti war kler: Zot ti dan lavil Samari. 
2KI.6.21	Kan lerwa Izrael ti war zot, i ti dir Elize, “Papa! Eski fodre touy zot?”
2KI.6.22	Elize ti reponn, “Non pa touy zot. Eski ou kapab touy bann dimoun ki ou'n pran koman prizonnyen par lepe ek fles? Servi zot dipen avek delo pour zot manze e bwar. Apre, fer zot retourn kot zot met.”
2KI.6.23	Alor, lerwa Izrael ti prepar en gran festen pour zot. Apre ki zot ti'n manze e bwar, i ti fer zot ale, e zot ti retourn kot zot met. Bann Siriyen pa ti retourn ankor pour atak pei Izrael.
2KI.6.24	Apre, Benn-Hadad, lerwa Siriyen, ti mobiliz son larme antye e al anserkle Samari. 
2KI.6.25	Lafanmin ti telman terib ler Samari ti ganny anserkle, ki en latet bourik ti vann 80 pyes larzan, en liv lafyant pizon ti kout senk pyes larzan.
2KI.6.26	En zour, lerwa Izrael ti pe pase lo miray lavil, ler en fanm ti kriy avek li, “Osekour, mon senyer lerwa!”
2KI.6.27	Lerwa ti reponn, “Si SENYER pa pe ed ou, ki mannyer mwan mon pou ed ou? Avek dible oubyen avek diven?” 
2KI.6.28	Apre, lerwa ti demann li, “Ki ou problenm?”
2KI.6.28	I ti reponn, “Sa fanm i'n dir mwan: Donn ou garson pour nou manze ozordi; demen nou ava manz sa ki pour mwan. 
2KI.6.29	Alor, nou ti bwi mon garson e nou ti manze li. Lannmen mon ti dir li: Donn ou garson pour nou manz li. Me ti kasyet son garson.”
2KI.6.30	Kan lerwa ti antann parol sa fanm i ti desir son lenz. Letan i ti pase anler lo miray, tou dimoun ti war ki anba son lenz, i ti'n met en lenz dey lo son lekor. 
2KI.6.31	Lerwa ti dir, “Ki Bondye i pini mwan, si latet Elize, garson Safat, i reste lo son zepol ozordi.”
2KI.6.32	Elize ti pe asiz dan son lakaz, e bann ansyen ti pe asiz avek li. Lerwa ti'n anvoy en zonm sorti dan son lantouraz. Me avan ki sa zonm ti arive, Elize ti'n dir bann ansyen, “La sa kriminel pe anvoy en dimoun pour vin koup mon likou. Ler sa mesaze ava arive, ferm laport e anpes li antre. Deza, nou antann lepa son met deryer li.”
2KI.6.33	I ti ankor pe koz avek zot, ler sa mesaze ti ariv kot li. I ti dir li, “Sa maler i sorti kot SENYER! Ki mon kapab ankor espere sorti kot SENYER?”
2KI.7.1	Elize ti dir: Ekout parol SENYER: La sa ki SENYER i deklare:
2KI.7.1	“Demen menm ler, devan laport Samari, en mezir lafarin pou vann pour en pyes larzan, e de mezir lorz pou vann pour en pyes larzan.”
2KI.7.2	Sa zofisye ki lerwa ti pe apiy lo son zepol ti dir avek profet Bondye, “Menm si SENYER ti fer bann lafnet dan lesyel, eski sa i ava kapab arive?”
2KI.7.2	Elize ti reponn, “Ou ava war avek ou prop lizye, me ou pa pou manze.”
2KI.7.3	Ti annan kat lepre devan lantre laport lavil. Zot ti dir avek kanmarad, “Akoz nou bezwen asiz isi, esper lanmor vin pran nou? 
2KI.7.4	Si nou dir: Annou antre dan lavil; lafanmin i dan lavil, nou ava mor dan lavil. Si nou reste asiz isi, nou pou osi mor. Alor, annou al rann lekor dan kan bann Siriyen. Si zot eparny nou lavi, nou ava viv; si zot touy nou, nou ava mor.”
2KI.7.5	Alor, zot ti leve granmaten pour al dan kan Siriyen. Me ler zot ti ariv pre avek kan Siriyen, ti napa personn. 
2KI.7.6	Annefe, SENYER ti'n fer larme Siriyen antann tapaz kales lager, tapaz bann seval ek tapaz en gran larme e zot ti'n dir antre zot: Lerwa Izrael in pey bann lerwa Hitit ek bann lerwa Ezipsyen pour zot vin atak nou. 
2KI.7.7	Alor, zot ti leve granmaten e sove. Zot ti kit tou deryer zot: Latant, seval, bourik. Zot ti taye pour sov zot lavi.
2KI.7.8	Ler bann lepre ti'n ariv pre avek kan, zot ti antre dan en latant; zot ti manze e bwar. Zot ti pran avek zot larzan, lor ek lenz ki zot ti al kasyet. Zot ti retournen e antre dan e lot latant kot zot ti pran lezot keksoz ki zot ti osi kasyet.
2KI.7.9	Alor, zot ti dir kanmarad: Pa byen sa ki nou pe fer. Ozordi i en zour bon nouvel; si nou reste trankil e esper ziska lizour, nou pou ganny pini. Aprezan, annou al fer rapor kot lerwa.
2KI.7.10	Zot ti al apel en gardyen laport lavil. Zot ti dir li, “Nou'n al dan kan bann Siriyen, me ti napa personn; nou pa'n antann okenn lavwa zonm. Ti annan zis bann seval en bann bourik anmare; bann latant ti telkel.”
2KI.7.11	Bann gardyen ti fer rapor avek bann zofisye lerwa. 
2KI.7.12	Lerwa ti leve pandan lannwit. I ti dir son bann zofisye, “Les mwan dir zot sa ki bann Siriyen in prepare kont nou. Zot konnen ki nou pe mor lafen; alor, zot in kit kan e al kasyet dan lakanpanny. Zot ti dir dan zot menm: Ler zot ava sorti dan lavil, nou ava atrap zot vivan e nou ava antre dan lavil.”
2KI.7.13	Enn bann zofisye ti dir, “Annou pran senk bann seval ki reste dan lavil. Dayer, zot parey tou sa pep Izrael ki reste; zot parey tou sa pep Izrael ki fatige. Annou anvoy zot e nou ava war.”
2KI.7.14	Zot ti pran de zonm lo seval ki lerwa ti anvoye pour swiv larme Siriyen. I ti'n dir zot: Al gete. 
2KI.7.15	Zot ti ale e swiv zot ziska larivyer Zourden. Tou dilon semen ti annan lenz ek lekipman ki bann Siriyen ti'n zete letan zot ti pe degaze pour sove. Bann mesaze ki retournen e raport avek lerwa.
2KI.7.16	Apre, lepep ti sorti e al fer piyaz dan kan bann Siriyen. Konmsa, parey parol SENYER, en mezir lafarin ti ganny vann pour en pyes larzan e de mezir lorz pour en pyes larzan.
2KI.7.17	Lerwa ti'n donn sa zofisye ki ti'n donn li son lanmen pour apiy lo la, responsabilite pour vey laport. Me i ti ganny kraze par lafoul, de sort ki i ti mor parey profet Bondye ti'n dir ler lerwa ti al kot li. 
2KI.7.18	Annefe, profet Bondye ti'n dir lerwa: Demen sa ler, devan laport Samari, de mezir lorz pou vann pour en pyes larzan e en mezir lafarin pour en pyes larzan.
2KI.7.19	Sa zofisye ti'n reponn profet Bondye: Menm si SENYER li menm i ava fer lafnet dan lesyel, eski en tel keksoz pou arive?
2KI.7.19	Elize ti'n dir: Ou ava war avek ou prop lizye me ou pa pou manze. 
2KI.7.20	La sa ki ti ariv li: Bann dimoun ki ti pe fors laport lavil ti mars lo li e i ti mor.
2KI.8.1	Elize ti'n dir avek sa fanm ki son garson ti'n mor e ki i ti'n redonn lavi, “Leve e ale avek ou fanmir; al reste dan nenport landrwa posib, akoz SENYER in anvoy lafanmin dan pei pour 7 an.”
2KI.8.2	Alor, sa fanm ti fer dapre parol ki profet Bondye ti'n dir li: I ti ale avek tou son fanmir e reste pandan 7 an koman en etranze dan pei bann Filisten. 
2KI.8.3	Apre sa 7 an, sa fanm ti retournen sorti dan pei bann Filisten. I ti al kot lerwa e reklanm li son lakaz e son later. 
2KI.8.4	Lerwa ti pe koz avek Gehazi serviter Elize. I ti pe dir li, “Rakont mwan sa bann gran keksoz ki Elize in fer.”
2KI.8.5	Letan i ti pe rakont lerwa ki mannyer Elize ti redonn lavi dimoun mor, sa fanm ki son garson ti'n reganny lavi ti ariv devan lerwa pour reklanm son lakaz ek son later. Gehazi ti dir, “Mon senyer lerwa! La i la sa fanm e la son garson ki Elize ti redonn lavi.”
2KI.8.6	Lerwa ti poz kestyon sa fanm ki ti rakont li tou. Alor, lerwa ti nonm en zofisye lakour avek ki i ti donn sa lord, “Rann sa fanm tou sa ki ti pour li, avek tou bann reveni ki son bann plantasyon in raporte depi zour i ti kit pei, ziska ozordi.”
2KI.8.7	Elize ti al Damas, kot Benn-Hadad, lerwa Lasiri ki ti malad. Zot ti dir lerwa, “Profet Bondye in ariv isi.” 
2KI.8.8	Lerwa ti dir Azael, “Pran en prezan e al zwenn profet Bondye. Konsilte SENYER par son lentermedyer e demann li si mon pou geri?”
2KI.8.9	Azael ti al rankontre Elize. I ti'n anmenn en kado ek tou bann prodwi sorti Damas, sarze lo 40 samo. Ler i ti antre e ariv devan Elize, i ti dir li, “Ou garson Benn-Hadad, lerwa Lasiri i anvoy mwan kot ou pour demann ou si i pou geri?”
2KI.8.10	Elize ti dir, “Al dir li: Ou pou geri. Me SENYER in revel mwan ki i pou mor sertennman.” 
2KI.8.11	I ti fikse li, ziska ki i ti kanmi. Profet Bondye ti plere.
2KI.8.12	Azael ti demande, “Akoz mon senyer pe plere?”
2KI.8.12	I ti reponn, “Akoz mon konn tou sa bann move keksoz ki ou pou fer pep Izrael. Ou pou bril zot bann lavil fortifye, ou pou masakre zot bann zennzan, ou pou kraz zot bann zanfan e ouver vant bann fanm ansent.”
2KI.8.13	Azael ti dir, “Ki mon ete, mwan ou serviter, en nanryen ditou, pour fer tou sa gran keksoz?”
2KI.8.13	Elize ti dir, “SENYER in revel mwan ki ou pou vin lerwa Lasiri.”
2KI.8.14	Azael ti kit Elize e retourn kot Benn-Hadad, son met ki ti demann li, “Ki Elize in dir ou?”
2KI.8.14	I ti reponn, “In dir mwan ki ou pou geri sertennman.” 
2KI.8.15	Me lannmen, Azael ti pran en dra ki i ti tranp dan delo e met lo figir lerwa, ziska ki lerwa ti mor. Azael ti vin lerwa dan son plas.
2KI.8.16	Dan senkyenm lannen renny Yoranm, garson Akab, lerwa Izrael, Zozafat ti ankor lerwa Zida, Yoranm ti vin lerwa Zida. 
2KI.8.17	I ti annan 32 an ler i ti vin lerwa e i ti renny 8 an dan Zerizalenm. 
2KI.8.18	I ti fer tou sa ki bann Lerwa Izrael ti'n fer, parey lafanmir Akab ti'n fer, akoz son fanm ti en fiy Akab; i ti fer tou sa ki ti depler SENYER. 
2KI.8.19	Me SENYER pa ti oule detri Zida akoz son serviter David, avek ki i ti'n promet ki son desandans pou touzour rennyen apre li.
2KI.8.20	Dan son lepok, Edonm ti revolte kont dominasyon Zida e zot ti swazir zot prop lerwa. 
2KI.8.21	Yoranm ti pas Zair avek tou son bann kales lager. I ti leve pandan lannwit e al atak bann Edomit ek bann sef bann kales lager ki ti'n anserkle li. Me lepep ti sove e retourn dan zot latant. 
2KI.8.22	Alor, ziska ozordi, Edonm ti revolte kont lotorite Zida. Libna osi ti revolte dan sa menm letan.
2KI.8.23	Leres bann aksyon Yoranm ek tou sa ki i'n fer, tousala in ekri dan liv Listwar bann lerwa Zida. 
2KI.8.24	Yoranm ti mor e ganny antere avek son bann zanset dan lavil David. Son garson Akazya ti vin lerwa dan son plas.
2KI.8.25	Dan douzyenm lannen renny Yoranm, garson Akab, lerwa Izrael, Akazya garson Yoranm, lerwa Zida, ti konmans son renny. 
2KI.8.26	Akazya ti annan 22 an ler i ti konmans rennyen e i ti renny en lannen dan Zerizalenm. Son manman ti apel Atali, fiy Omri, lerwa Izrael. 
2KI.8.27	Li osi, i ti imit lafanmir Akab, e fer tou sa ki depler SENYER parey lafanmir Akab, akoz son relasyon par maryaz avek lafanmir Akab. 
2KI.8.28	I ti al dan lager avek Yoranm, garson Akab, pour atak Azael, lerwa Lasiri, dan lavil Ramot-Galaad, kot Yoranm ti ganny blese par bann Siriyen. 
2KI.8.29	Lerwa Yoranm ti retourn Zizreel pour sonny son bann blesir ki i ti'n gannyen Rama, ler i ti pe lager kont Azael, lerwa Lasiri. Akazya, garson Yoranm, lerwa Zida, ti desann Zizreel pour vin war Yoranm, garson Akab, akoz i ti'n ganny blese.
2KI.9.1	Apre, profet Elize ti apel enn parmi bann profet. I ti dir li, “Met en sang otour ou leren, pran en fyol delwil dan ou lanmen e al Ramot-Galaad. 
2KI.9.2	Laba, ou ava al war Zehou, garson Zozafat, garson Nimsi. Ou ava fer li leve parmi son bann frer e anmenn li dan en lasanm prive. 
2KI.9.3	Ou ava pran sa fyol delwil, vers lo son latet e dir: La sa ki SENYER i deklare: Mon konsakre ou koman lerwa Izrael. Apre, ouver laport e sove deswit.”
2KI.9.4	Alor, sa zenn profet ti al Ramot-Galaad. 
2KI.9.5	Ler i ti arive, bann komandan larme ti'n rasanble an konsey. I ti dir, “Mon annan en mesaz pour ou, mon komandan.”
2KI.9.5	Zehou ti dir, “Pour lekel parmi nou?”
2KI.9.5	I ti dir, “Pour ou, mon komandan.”
2KI.9.6	Zehou ti leve e antre dan lakaz. Sa zenn profet ti vers delwil lo son latet. I ti dir li, “La sa ki SENYER, Bondye Izrael i deklare: Mon konsakre ou koman lerwa lo Izrael, pep SENYER. 
2KI.9.7	Ou ava detri lafanmir ou met, Akab; konmsa, mon ava vanz kont Zezabel, disan tou mon bann serviter, bann profet, e disan tou bann serviter SENYER. 
2KI.9.8	Lafanmir Akab antye pour ganny detri; mon pou ekstermin tou zonm dan fanmir Akab, lesklav koman zonm lib dan Izrael. 
2KI.9.9	Mon pou fer avek lafanmir Akab parey mon ti fer avek lafanmir Zeroboanm, garson Nebat, e parey avek lafanmir Basa, garson Ahiya. 
2KI.9.10	Bann lisyen pou manz Zezabel dan propriyete Zizreel, e personn pa pou anter li.” Apre, i ti ouver laport e sove deswit.
2KI.9.11	Kan Zehou ti sorti pour al kot bann zofisye son met, zot ti demann li, “Eski tou keksoz i byen? Akoz sa zonm fou ti vin kot ou?”
2KI.9.11	I ti dir zot, “Zot konn byen sa zonm e son fason koze.”
2KI.9.12	Zot ti dir li, “Sa pa vre. Alor, rakont nou.”
2KI.9.12	I ti dir, “I ti koz avek mwan dan tel, tel mannyer. I ti dir mwan: La sa ki SENYER i deklare: Mon konsakre ou koman lerwa Izrael.”
2KI.9.13	Zot ti degaze pour pran sakenn son lenz e met anba lipye Zehou, lo mars peron. Zot ti soufle tronpet e proklanmen: Zehou i lerwa.
2KI.9.14	La koman Zehou, garson Zozafat, garson Nimsi ti fer konplo kont Yoranm. Yoranm avek pep Izrael antye, ti pe defann Ramot-Galaad kont Azael, lerwa Lasiri, 
2KI.9.15	me lerwa Yoranm ti'n retourn Zizreel pour sonny blesir ki i ti gannyen dan lager kont Azael, lerwa Lasiri.
2KI.9.15	Zehou ti dir, “Si zot oule viv, fodre ki personn pa sape dan lavil pour al anmenn nouvel Zizreel.” 
2KI.9.16	Zehou ti mont dan son kales lager e al Zizreel, akoz Yoranm ti lo lili, e Akazya, lerwa Zida, ti'n desann pour vin war Yoranm.
2KI.9.17	Santinel ki ti'n ganny plase lo tour Zizreel, ti war lafoul dimoun ki ti pe vini avek Zehou. I ti dir, “Mon war en lafoul.”
2KI.9.17	Yoranm ti dir, “Pran en kavalye e anvoy zwenn zot. Sa kavalye ava demann zot: Eski ou anmenn lape?”
2KI.9.18	Alor, en kavalye ti al rankontre Zehou. I ti dir li, “La sa ki lerwa i demande: Eski ou anmenn lape?”
2KI.9.18	Zehou ti reponn, “Ki ou annan avek lape? Vire e swiv mwan.”
2KI.9.18	Sa santinel ti dir, “Sa mesaze in ariv kot zot, me i pa pe retournen.”
2KI.9.19	Alor, Yoranm ti anvoy en dezyenm kavalye. Kan sa kavalye ti ariv kot zot, i ti dir, “La sa ki lerwa i demande: Eski ou anmenn lape?”
2KI.9.19	Zehou ti reponn, “Ki ou annan avek lape? Fer demi tour e swiv mwan.”
2KI.9.20	Sa santinel ti anonse, “I'n ariv kot zot, me i pa pe retournen. Me mon rekonnet Zehou, garson Nimsi, akoz i pe mont son seval koman en fou.”
2KI.9.21	Yoranm ti dir, “Prepar mon kales lager.” Zot ti prepar son kales lager. Yoranm, lerwa Izrael ek Akazya, lerwa Zida, ti al zwenn Zehou, sakenn dan son kales. Zot ti zwenn li lo propriyete Nabot, en zabitan Zizreel.
2KI.9.22	Kan Yoranm ti war Zehou, i ti demande, “Zehou! Eski ou anmenn lape?”
2KI.9.22	I ti reponn, “Koman i kapab annan lape, tan ki i annan sa kantite prostitisyon ek sorselri ou manman, Zezabel?”
2KI.9.23	Yoranm ti vir son seval e sove. I ti dir Akazya, “Traizon! Akazya.” 
2KI.9.24	Zehou ti sezi son fles e tap Yoranm ant son de zepol; sa fles ti sorti par leker Yoranm ki ti tonm dan son kales lager. 
2KI.9.25	Zehou ti dir Bidkar, son asistan, “Pran li e al zet li dan sa morso later Nabot, en zabitan Zizreel. Pa oubliy letan ki ou ek mwan, nou ki pase kot a kot deryer bann kales lager ou papa Akab, ler SENYER ti pronons sa menas kont li: 
2KI.9.26	La sa ki SENYER i deklare: Yer mon ti war disan Nabot ek disan son bann garson. Mon pou rann ou laparey dan sa menm porsyon later. Alor, pran li e al zet li dan sa porsyon later, parey SENYER ti dir.”
2KI.9.27	Ler Akazya, lerwa Zida ti war sa, i ti sov dan direksyon Bet-Gann. Zehou ti pourswiv li. I ti dir, “Touy li osi.” Zot ti touy li dan son kales an montan Gour, pre avek Ibleanm. I ti sov Megido kot i ti mor. 
2KI.9.28	Son bann zofisye ti anmenn li dan en kales Zerizalenm kot zot ti anter li dan tonbo son bann zanset, dan lavil David.
2KI.9.29	Dan onzyenm lannen Yoranm, garson Akab, Akazya ti vin lerwa dan Zida.
2KI.9.30	Kan Zezabel ti aprann ki Zehou ti'n ariv Zizreel, i ti met far lo son lizye, aranz son seve e al get par lafnet. 
2KI.9.31	Zis koman Zehou ti ariv devan laport, Zezabel ti demande, “Zimri, ou ki'n touy ou lerwa, eski ou anmenn lape?”
2KI.9.32	I ti lev latet ver lafnet e dir, “Lekel ki avek mwan? Lekel?” De ou trwa zonm konfyans ti get li.
2KI.9.33	I ti dir, “Zet li anba.” Zot ti zet li anba; son disan ti fannen lo miray e lo seval. Zehou ti pil lo li. 
2KI.9.34	Apre, i ti antre manze e bwar. I ti dir, “Mon ava demann zot al okip sa fanm modi; al anter li, akoz i fiy lerwa.” 
2KI.9.35	Me ler zot ti ale pour anter li, zot ti war zis son latet, son de lipye ek son de lanmen.
2KI.9.36	Zot ti retournen e raport avek Zehou sa ki zot ti'n war. Zehou ti dir, “Sa i parol ki SENYER ti deklare par lentermedyer son profet Eli ki sorti Tisbit: Bann lisyen pou manz laser Zezabel dan porsyon later Zizreel. 
2KI.9.37	Son lekor pou vin fimyen dan porsyon later dan Zizreel e personn pou nepli kapab dir: Zezabel sa.”
2KI.10.1	Akab ti annan 70 garson dan Samari. Alor, Zehou ti ekri en let ki i ti anvoy Samari kot tou bann sef Zizreel, bann ansyen ek titer bann garson Akab. La sa ki ti'n ekri: 
2KI.10.2	Akoz bann garson zot met i avek zot, e ki zot annan kales lager ek seval, en lavil fortifye ek bann zarm, 
2KI.10.3	swazir parmi bann garson zot met, sa enn ki pli kalifye pour met li lo tronn son papa e defann lafanmir zot met. Met li lo tronn son papa, e lite pour lafanmir zot met.
2KI.10.4	Me zot ti annan en gran lafreyer. Zot ti dir: De lerwa pa'n kapab tenir devan li; ki mannyer nou pou kapab tenir?
2KI.10.5	Alor, sa ki ti ansarz pale, gouverner lavil, ansanm avek bann ansyen ek bann titer, ti anvoy dir Zehou, “Nou ou bann serviter; nou pou fer tou sa ki ou ava demann nou. Nou pa pour fer personn vin lerwa; fer tou sa ki ou krwar i bon.”
2KI.10.6	Zehou ti ekri zot en dezyenm let dan lekel i ti dir: Si zot lo mon kote, si zot pare pour obei mwan, koup likou bann garson ou met, e vin kot mwan Zizreel demen bomaten, menm ler.
2KI.10.6	Dan sa letan, sa 70 garson lerwa ti kot bann dimoun enportan dan lavil ki ti responsab zot ledikasyon. 
2KI.10.7	Kan zot ti resevwar sa let, zot ti pran sa 70 garson lerwa e touy zot. Zot ti met zot latet dan bann pannyen e anvoy Zizreel, kot Zehou.
2KI.10.8	Ler mesaze ti arive e dir li: Zot in anmenn latet bann garson lerwa, i ti reponn, “Met zot an de ta dan lantre laport lavil, ziska demen bomaten.”
2KI.10.9	Lannmen bomaten, i ti sorti, e prezant li devan lepep antye. I ti dir, “Zot inosan. Mwan ki ti fer konplo kont mon senyer, e ki'n touy li; me lekel ki'n touy tousala? 
2KI.10.10	Rekonnet alor, ki okenn parol SENYER pa pou pase san realize, bann parol ki SENYER in dir konsernan fanmir Akab, akoz SENYER in akonpli sa ki i'n dir par lentermedyer son profet Eli.”
2KI.10.11	Zehou ti touy tou sa ki ti reste dan fanmir Akab, dan Zizreel, tou bann dimoun enportan, son bann zanmi, son bann pret, san les okenn sirvivan.
2KI.10.12	Apre, Zehou ti leve e al Samari. Anrout, ler i ti ariv Kan Berze, 
2KI.10.13	i ti rankontre bann fanmir Akazya, lerwa Zida. I ti dir zot, “Lekel zot?”
2KI.10.13	Zot ti reponn, “Nou bann fanmir Akazya, lerwa Zida. Nou pe desann pour al dir bonzour bann garson lerwa ek bann garson larenn mer.”
2KI.10.14	I ti dir, “Pran zot vivan.” Zot ti ganny atrape vivan, egorze e ganny zete dan sitern Kan Berze. Ti annan an tou 45 zonm. Zehou pa ti les personn sape.
2KI.10.15	Ler i ti kit Kan Berze, i ti rankontre Yonadab, garson Rekab ki ti vin zwenn li. I ti salye li e dir li, “Eski ou leker i senser parey mon leker anver ou leker?”
2KI.10.15	Yonadab ti reponn, “Wi i senser.”
2KI.10.15	Zehou ti reponn, “Si ou senser, donn mwan ou lanmen.” Yonadab ti donn li lanmen. Alor, Zehou ti fer li monte e fer li asiz dan bor li, dan son kales.
2KI.10.16	I ti dir li, “Vin avek mwan e ou ava war pasyon mon lanmour pour SENYER.” Alor, i ti vwayaz avek li dan son kales. 
2KI.10.17	Kan i ti ariv Samari, i ti touy tou dimoun ki ti reste dan fanmir Akab dan Samari; i ti fer zot tou disparet dapre parol ki SENYER ti'n dir profet Eli.
2KI.10.18	Apre, Zehou ti rasanble lepep antye. I ti dir zot, “Akab ti servi Baal en pe, Zehou pou servi li bokou. 
2KI.10.19	Aprezan, konvok tou bann profet Baal kot mwan, tou bann ki ador li ek tou son bann pret; fodre ki tou dimoun i la, akoz mon oule ofer Baal en gran sakrifis. Sa enn ki mank sa, ava pey avek son lavi.” Me Zehou ti pe azir par riz, pour li detri tou bann ki ador Baal.
2KI.10.20	Zehou ti donn sa lord, “Konvok en lasanble solannel an loner Baal.” Alor zot ti anons sa lord. 
2KI.10.21	Zehou ti anvoy bann mesaz atraver Izrael. Tou bann ki ador Baal ti vini; pa ti mank personn. Zot ti antre dan tanp Baal e tanp Baal ti plen. 
2KI.10.22	Zehou ti donn lord responsab bann lenz sakre, “Tir bann lenz bann adorater Baal.” I ti anmenn sa bann lenz sakre. 
2KI.10.23	Alor, Zehou ti antre dan tanp Baal avek Yonadab, garson Rekab. I ti dir sa bann ki ador Baal, “Rod byen e gete si napa okenn serviter SENYER isi, me ki i annan zis sa bann ki ador Baal.” 
2KI.10.24	Apre, zot ti antre pour ofer bann sakrifis konplet.
2KI.10.24	Zehou ti'n plas 80 zonm deor. I ti'n dir zot, “Si en sel zonm parmi sa bann zonm ki mon'n met dan zot lanmen i sape, zot ava pey avek zot lavi.”
2KI.10.25	Osito ki i ti'n fini ofer bann sakrifis konplet, Zehou ti dir bann gard ek bann zofisye, “Antre e touy zot; pa les personn sape.”
2KI.10.25	Bann gard ek bann zofisye ti masakre zot e zet zot an deor lavil. Apre, zot ti rantre dan lavil kot tanp Baal; 
2KI.10.26	zot ti tir bann kolonn sakre ki dan tanp Baal e brile. 
2KI.10.27	Zot ti demoli bann kolonn Baal; zot ti demoli tanp Baal e fer latrin avek, ziska ozordi.
2KI.10.28	Konmsa ki Zehou ti detri Baal dan Izrael. 
2KI.10.29	Me i pa ti arete komet bann pese ki Zeroboanm, garson Nebat, ti fer Izrael komet. Zot ti ador bann pti toro annor ki ti Betel ek Dann.
2KI.10.30	SENYER ti dir Zehou, “Akoz ou'n azir byen; ou'n fer sa ki mon konsider byen: Ou'n azir anver fanmir Akab parey mon ti oule, ou desandan pou asiz lo tronn Izrael ziska katriyenm zenerasyon.”
2KI.10.31	Me Zehou pa ti pran ka pour mars dapre lalwa SENYER, Bondye Izrael avek tou son leker. I ti kontinyen komet bann menm pese ki Zeroboanm ti fer Izrael komet.
2KI.10.32	Dan sa letan, SENYER ti'n konmans diviz Izrael. Azael ti bat Izrael atraver pei antye, 
2KI.10.33	depi larivyer Zourden dan direksyon Les, Galaad antye, bann Gadit, bann Ribenit, ek bann Manasit, depi Aroer, pre avek larivyer Arnon, ziska Galaad ek Basann.
2KI.10.34	Leres bann aksyon Zehou, ek tou sa ki i'n fer avek tou son kouraz in ganny ekri dan liv Listwar bann lerwa. 
2KI.10.35	Zehou ti mor e i ti ganny antere Samari avek son bann zanset. Yoakaz son garson, ti renny dan son plas. 
2KI.10.36	Zehou ti renny lo Izrael, dan Samari pandan 28 an.
2KI.11.1	Ler Atali, manman Akazya ti war ki son garson ti'n mor, i ti deside detri tou lafanmir rwayal. 
2KI.11.2	Me Yehoseba, fiy lerwa Yoranm, ser Akazya ti pran Zoas, garson Akazya parmi bann garson lerwa ki ti pe al ganny touye. I ti kasyet li avek son nennenn dan en lasanm dormi. Konmsa ki i ti sov li kont Atali, e i pa ti ganny touye. 
2KI.11.3	Pandan 6 an, i ti reste kasyet avek li dan tanp SENYER, pandan ki Atali ti pe rennyen.
2KI.11.4	Dan setyenm lannen, Yoyada ti anvoy sers tou bann sef bann group 100 zonm parmi bann Karit ek bann gard rwayal. I ti fer zot vin kot li dan tanp SENYER. I ti fer en lakor avek zot, fer zot pret serman dan tanp SENYER, e montre zot garson lerwa. 
2KI.11.5	I ti donn zot sa lord ki zot devre fer: Parmi bann ki pran servis zour saba, en tyer ava al gard pale lerwa; 
2KI.11.6	en tyer ava reste kot laport Sour e en lot tyer kot laport deryer bann gard; zot ava vey pale sakenn son tour. 
2KI.11.7	Sa de lot divizyon ki pa dan servis zour saba, zot ava gard tanp SENYER; 
2KI.11.8	zot ava antour lerwa lo tou kote, sakenn avek son zarm dan son lanmen; nenport ki apros zot, ava ganny touye. Zot ava akonpanny lerwa partou kot i ale.
2KI.11.9	Bann kaptenn bann group 100 ti fer tou sa ki pret Yoyada ti'n ordonn zot; sakenn ti anmenn son bann zonm ki ti pe al pran servis zour saba, e sa ki ti pe fini servis zour saba. Zot tou, zot ti raport kot pret Yoyada. 
2KI.11.10	Yoyada ti donn bann sef 100, lans ek bann boukliye ki ti pour lerwa David e ki ti dan tanp SENYER. 
2KI.11.11	Tou bann gard, sakenn avek son zarm dan lanmen, ti debout dan kote Sid e dan kote Nor tanp, otour lotel e otour pale, pour vey lo lerwa partou. 
2KI.11.12	Apre, i ti anmenn garson lerwa, plas kouronn lo son latet e donn li dokiman kouronnman. Zot ti proklanm li lerwa e vers delwil lo son latet. Zot ti bat lanmen e kriye: Viv lerwa!
2KI.11.13	Kan Atali ti antann tapaz bann gard ek lepep, i ti al kot lepep ki ti dan tanp SENYER. 
2KI.11.14	Ler i ti gete, i ti war lerwa debout pre avek kolonn, dapre koutim; bann sef ek bann zwer tronpet ti la akote lerwa. Popilasyon pei antye ti dan lazwa e ti soufle tronpet. Atali ti desir son lenz e kriye: Traizon! Traizon!
2KI.11.15	Alor, pret Yoyada ti donn lord bann sef 100, e bann komandan larme, “Met li deor parmi nou, e masakre sa bann ki swiv li.” Annefe, pret ti'n dir: Fodre pa touy li dan tanp SENYER. 
2KI.11.16	Alor, zot ti atrap li, fer li sorti par laport Seval e anmenn li dan pale lerwa. La, zot ti touy li.
2KI.11.17	Yoyada ti fer en lalyans ant SENYER, lerwa ek lepep, pour ki lepep i vin pep SENYER; e osi ant lerwa ek lepep. 
2KI.11.18	Alor, lepep ti antre dan tanp Baal ki zot ti demoli e kraz tou lotel ek son bann stati. Zot ti touy Matann, pret Baal, devan bann lotel. Pret Yoyada ti nonm bann gard dan tanp SENYER. 
2KI.11.19	I ti pran bann kaptenn 100, bann Karit, bann gard rwayal ek pep pei antye. Zot ti fer desann lerwa depi tanp SENYER e anmenn li dan pale, an pasan par laport bann gard rwayal. Alor, lerwa ti al asiz lo tronn rwayal. 
2KI.11.20	Tou lepep dan pei ti dan lazwa e lavil ti trankil. Atali ti'n ganny touye par lepep dan pale lerwa.
2KI.11.21	Zoas ti annan 7 an ler i ti vin lerwa.
2KI.12.1	Dan setyenm lannen Zehou, Zoas ti vin lerwa, e i ti renny 40 an dan Zerizalenm. Son manman ti apel Sibia, en zabitan Berseba. 
2KI.12.2	Zoas ti fer tou sa ki fer plezir SENYER pandan tou son lavi, akoz i ti ganny elve par pret Yoyada. 
2KI.12.3	Sepandan, bann landrwa sakre pa ti ganny detri; lepep ti kontinyen ofer sakrifis e bril lansan dan sa bann landrwa.
2KI.12.4	Zoas ti dir bann pret, “Tou larzan ki ganny ofer koman bann don sakre, e ki ganny anmennen dan tanp SENYER, tou larzan ki sak dimoun i peye pour zot ganny reaste dapre valer ki'n ganny fikse, e tou larzan ki ganny donnen volonterman dan tanp SENYER, 
2KI.12.5	bann pret ava servi pour fer bann reparasyon tanp ki zot war neseser.”
2KI.12.6	Me, ziska venntrwazyenm lannen lerwa Zoas, bann pret pa ti ankor fer okenn reparasyon lo tanp. 
2KI.12.7	Alor, lerwa Zoas ti apel pret Yoyada ek lezot pret. I ti dir zot, “Akoz zot pa pe repar bann trou dan tanp, aret aksepte larzan bann donater; donn sa larzan pour reparasyon tanp.”
2KI.12.8	Bann pret ti arete aksepte larzan avek lepep, e zot ti arete repar tanp.
2KI.12.9	Alor, pret Yoyada ti pran en kes. I ti pers en trou dan son kouvertir, e depoz li akote lotel, lo kote drwat, kot dimoun i pase pour antre dan tanp SENYER. Bann pret ki ti gard laport, ti met ladan, tou larzan ki dimoun ti anmennen dan tanp SENYER. 
2KI.12.10	Kan zot ti war ki ti annan bokou larzan dan kes, sekreter lerwa ti monte avek Gran-Pret. Zot ti konte, met tou larzan ki ti dan tanp SENYER, dan bann sak e zot ti anmare. 
2KI.12.11	Apre, zot ti donn sa larzan avek bann ki ti responsab pour fer travay dan tanp SENYER. Sa larzan ti ganny servi pour pey bann sarpantye, bann travayer ki ti okipe dan tanp SENYER. 
2KI.12.12	Bann mason ek bann tayer ros, pour aste dibwa ek bann ros taye, neseser pour reparasyon bann trou dan tanp SENYER e pour tou bann depans an konneksyon avek reparasyon tanp. 
2KI.12.13	Larzan ki ti ganny anmennen dan tanp SENYER, pa ti ganny servi pour fer ni bann basen annarzan, ni tennywar, ni kalis pour aspersyon, ni tronpet, ni okenn lobze annor oubyen annarzan. 
2KI.12.14	Zot ti servi li pour pey bann zonm ki ti ansarz louvraz reparasyon dan tanp SENYER. 
2KI.12.15	Zot pa ti demann okenn kont avek sa bann zonm ki ti responsab pey bann travayer, akoz zot ti bann zonm onnet. 
2KI.12.16	Larzan pour bann sakrifis ki dimoun ti donnen pour serten fot, pa ti ganny mete dan sa kof, me ti al pour bann pret.
2KI.12.17	Dan sa letan, Hazael, lerwa Lasiri, ti al atak Gat, ki i ti pran. Me Hazael ti al atak Gat, e ti pran li. Apre, i ti deside al atak Zerizalenm. 
2KI.12.18	Zoas, lerwa Zida, ti pran tou bann don volonter ki bann lerwa Zida: Zozafat, Yoranm ek Akazya, son bann zanset, ti'n fer, ansanm avek bann don volonter ki li menm i ti'n fer e tou lor ki ti dan bann kof tanp SENYER e dan pale lerwa. I ti anvoy tousala kot Azael, lerwa Siri. Alor, Azael ti kit Zerizalenm.
2KI.12.19	Leres bann aksyon Zoas, tou sa ki i'n fer, in ganny ekri dan liv Listwar bann lerwa Zida 
2KI.12.20	Son bann zofisye ti fer en konplo; zot ti touy Zoas kot Bet-Milo, dan semen ki al Sila. 
2KI.12.21	Yozabad, garson Simeat e Yeozabad garson Somer, son bann zofisye ki ti touy li. Zot ti anter li avek son bann zanset dan lavil David. Son garson Amazya ti renny dan son plas.
2KI.13.1	Dan venntrwazyenm lannen, Zoas, garson Akazya, lerwa Zida, Yoakaz, garson Zehou, ti vin lerwa Izrael. I ti renny dan Samari pandan 17 an. 
2KI.13.2	I ti fer tou sa ki mal pour depler SENYER. I ti imit bann pese Zeroboanm, garson Nebat, ki ti fer Izrael komet pese. I pa ti sanz son fason fer. 
2KI.13.3	SENYER ti ankoler avek Izrael; i ti toultan livre zot dan lanmen Azael, lerwa Lasiri, e dan lanmen Benn-Hadad, garson Azael.
2KI.13.4	Yoakaz, ti enplor SENYER. SENYER ti ekout li, akoz i ti war soufrans Izrael depi ki lerwa Lasiri ti pe domin zot. 
2KI.13.5	Alor, SENYER ti anvoy Izrael en liberater, pour ki zot kapab sape dan lanmen bann Siriyen. Pep Izrael ti reste dan zot prop lakaz parey avan.
2KI.13.6	Malgre sa, Izrael pa ti abandonn pese ki fanmir Zeroboanm ti fer zot komet. Zot ti swiv sa move semen; bann ros sakre ti osi reste dan Samari. 
2KI.13.7	Yoakaz pa ti annan plis ki 50 kavalye, 10 kales lager, 10,000 zonm apye, akoz lerwa Lasiri ti'n detri tou son larme. I ti'n tret zot parey lapousyer anba lipye.
2KI.13.8	Leres bann aksyon Yoakaz e tou sa ki i'n fer, son kouraz, in ekri dan liv Listwar bann Lerwa Izrael 
2KI.13.9	Alor, Yoakaz ti mor e ganny antere avek son bann zanset dan Samari. Zoas, son garson, ti vin lerwa dan son plas.
2KI.13.10	Dan trannsetyenm lannen Zoas, lerwa Zida, Yoas, garson Yoakaz ti vin lerwa Izrael dan Samari. I ti renny pandan 16 an. 
2KI.13.11	I ti fer sa ki mal e depler SENYER. I pa ti abandonn okenn bann pese ki Zeroboanm, garson Nebat, ti fer Izrael komet; i ti swiv sa menm semen. 
2KI.13.12	Leres bann aksyon Zoas e tou sa ki i'n fer, ek son kouraz avek ki i ti lager kont Amazya lerwa Zida, in ekri dan liv Listwar bann Lerwa Izrael. 
2KI.13.13	Zoas ti mor e Zeroboanm ti mont lo son tronn. Zoas ti ganny antere Samari avek bann lerwa Izrael.
2KI.13.14	Elize ti'n tonm malad. Son maladi ti pou anmenn son lanmor. Zoas, lerwa Izrael ti al war li. I ti plere devan li e kriye, “Papa! Mon papa! Ou pli for ki Kales Izrael ek tou son bann kavalye!”
2KI.13.15	Elize ti dir li, “Pran en fles ek bann dart.” I ti pran en fles ek bann dart 
2KI.13.16	Apre, Elize ti dir lerwa Izrael, “Redi ou fles.” I ti redi li. Elize ti poz son lanmen lo lanmen lerwa. 
2KI.13.17	I ti dir li, “Ouver lafnet ki vir kote Les.” I ti ouver. Elize ti dir li, “Tire!” I ti tire. Elize ti dir, “Sa i en dart laviktwar SENYER, en dart ki anons laviktwar kont Lasiri. Ou pou bat bann Siriyen dan lavil Afek, ziska ki ou detri zot konpletman.”
2KI.13.18	I ti dir ankor, “Pran bann dart.” I ti pran. I ti dir lerwa Izrael, “Tap zot ater.” I ti tap trwa fwa, e i ti arete. 
2KI.13.19	Profet Bondye ti ankoler avek li. I ti dir, “Ou ti'n devre tap senk oubyen zis fwa; konmsa, ou ti ava'n bat bann Siriyen ziska ki ou ti ava'n detri zot konpletman; me la, ou pou bat zot zis trwa fwa.”
2KI.13.20	Elize ti mor, e i ti ganny antere. Lannen swivan, bann troup Moabit ti penetre dan pei. 
2KI.13.21	En zonm ti pe ganny antere. Ler zot ti war en gran troup pe vini, zot ti anvoy sa lekor dan latonm Elize; koman i ti tous avek bann lezo Elize, i ti reviv, e i ti dres debout lo son de lipye.
2KI.13.22	Azael, lerwa Lasiri ti kraz Izrael pandan tou lepok Yoakaz. 
2KI.13.23	SENYER ti pran pitye pour zot e i ti pardonn zot, akoz son lalyans ki i ti'n fer avek Abrahanm, Izaak, ek Zakob. I pa ti oule detri zot; ziska aprezan, i pa'n rezet zot lwen avek li.
2KI.13.24	Kan Azael, lerwa Lasiri ti mor, son garson, Benn-Hadad ti vin lerwa dan son plas. 
2KI.13.25	Yoas, garson Yoakaz, ti repran bann lavil avek Benn-Hadad, garson Azael, ki son papa, Yoakaz ti'n gannyen dan lager. Zoas ti bat li trwa fwa e repran bann lavil Izrael.
2KI.14.1	Dan dezyenm lannen renny Yoas, garson Yoakaz, lerwa Izrael, Amazya, garson Zoas, ti vin lerwa Zida. 
2KI.14.2	I ti annan 25 an ler i ti vin lerwa; i ti rennyen pandan 29 an dan Zerizalenm. Son manman, en zabitan Zerizalenm, ti apel Yehoadann. 
2KI.14.3	Amazya ti fer tou sa ki fer plezir SENYER, me pa parey son papa, David. I ti fer egzakteman parey son papa, Zoas. 
2KI.14.4	Me bann landrwa sakre pa ti ganny detri; lepep ti kontinyen al ofer bann sakrifis e bril lansan lo bann oter.
2KI.14.5	Apre ki Amazya ti'n konsolid son pouvwar rwayal, i ti fer touy sa bann zofisye ki ti'n touy lerwa, son papa. 
2KI.14.6	Me i pa ti touy bann zanfan sa bann kriminel, dapre sa ki'n ekri dan liv lalwa Moiz: Bann papa pa devre ganny touye akoz zot zanfan, ni bann zanfan pa devre ganny touye akoz zot papa; me sakenn ava ganny touye akoz son prop pese.
2KI.14.7	Amazya ti touy 10,000 Edomit dan Vale Disel. Dan lager, i ti pran lavil Sela, ki i ti apel Yokteel, non ki'n reste ziska ozordi.
2KI.14.8	Amasya ti anvoy bann mesaze kot Yoas, garson Yoakaz, garson Zehou, lerwa Izrael, pour dir li: Annou rankontre kanmarad fas a fas.
2KI.14.9	Yoas, lerwa Izrael, ti anvoy dir Amazya, lerwa Zida, “En zarbis pikan Liban ti anvoy dir en pye sed Liban: Donn ou fiy pour marye avek mon garson. Me en zannimo sovaz Liban ti pase e kraz sa zarbis pikan. 
2KI.14.10	Ou'n bat bann Edomit, e ou fyer pour sa. Me kontant ou avek ou laglwar e reste se ou! Akoz ou anvi provok maler? Ou pou tonbe, e Zida avek ou?”
2KI.14.11	Me Amasya pa ti ekoute. Alor, Yoas, lerwa Izrael ti al atake. I ti fer fas avek Amazya, lerwa Zida, dan lager Bet-Semes, ki dan teritwar Zida. 
2KI.14.12	Izrael ti bat Zida, e tou dimoun ti sove kot zot. 
2KI.14.13	Zoas, lerwa Izrael, ti fer prizonnyen Amazya, lerwa Zida, garson Zoas, garson Akazya, dan Bet-Semes. I ti ariv Zerizalenm, kot i ti kas miray lo en longer 200 met, depi laport Efraim ziska laport Kwen. 
2KI.14.14	I ti sezi tou lor ek larzan, ek tou bann lobze ki ti annan dan tanp e dan bann dan kof pale rwayal. I ti osi pran bann otaz e i ti retourn Samari.
2KI.14.15	Leres bann aksyon Yoas, tou sa ki i'n fer, son bravour ek bann lager ki i ti'n fer kont Amasya, lerwa Zida, tousala in ekri dan liv Listwar bann Lerwa Izrael. 
2KI.14.16	Zoas ti mor e ganny antere Samari, avek son bann zanset e avek bann lerwa Izrael. Son garson Zeroboanm ti vin lerwa dan son plas.
2KI.14.17	Amazya, garson Zoas, lerwa Zida, ti viv 15 an apre lanmor Yoas, garson Yoakaz, lerwa Izrael. 
2KI.14.18	Leres bann aksyon Amazya, in ekri dan liv Listwar bann lerwa Zida.
2KI.14.19	Zot ti fer en konplo kont li Zerizalenm; i ti sov Lakis. Zot ti pourswiv li Lakis kot i ti ganny touye. 
2KI.14.20	Zot ti anmenn li lo seval, e anter li Zerizalenm, avek son bann zanset, dan lavil David. 
2KI.14.21	Pep Zida antye ti pran Azarya, ki ti annan 16 an, e fer li vin lerwa dan plas son papa, Amazya. 
2KI.14.22	Apre lanmor lerwa Amazya, Azarya ti rekonstri lavil Eilat e rann li avek Zida.
2KI.14.23	Dan kenzyenm lannen Amazya, garson Zoas, lerwa Zida, Zeroboanm, garson Yoas, lerwa Izrael, ti konmans son renny dan Samari. I ti renny pandan 41 an. 
2KI.14.24	I ti fer tou sa ki depler SENYER; i pa ti abandonn bann pese Zeroboanm, garson Nebat, ki i ti fer Izrael komet. 
2KI.14.25	I ti retabli bann frontyer Izrael depi lantre Amat ziska lanmer Araba, dapre parol SENYER, Bondye Izrael, ki i ti dir par lentermedyer son profet Zonas, garson Amitai, profet Gat-Hefer. 
2KI.14.26	Annefe, SENYER ti'n war gran soufrans ki Izrael. Ti nepli annan personn, ni lesklav ni zonm lib, pour sekour Izrael. 
2KI.14.27	Me SENYER pa ti'n dir ki i pou ekstermin sa pep lo later. Alor, i ti sov li par lentermedyer Zeroboanm, garson Yoas.
2KI.14.28	Leres bann aksyon Zeroboanm, ek tou sa ki i'n fer, son bravour dan lager, ki mannyer i ti retabli dominasyon Izrael lo Damas ek Amat ki ti pour Zida, tousala in ganny ekri dan liv Listwar bann Lerwa Izrael. 
2KI.14.29	Zeroboanm ti mor e ganny antere avek son bann zanset, bann lerwa Izrael. Son garson, Zakari ti renny dan son plas.
2KI.15.1	Dan vennsetyenm lannen Zeroboanm, lerwa Izrael, Azarya, garson Amazya, ti vin lerwa dan Zida. 
2KI.15.2	I ti annan 16 an ler i ti vin lerwa; i ti renny pandan 52 an dan Zerizalenm. Son manman ti apel Yekolya, en zabitan Zerizalenm. 
2KI.15.3	Azarya ti fer tou sa ki fer plezir SENYER, parey son papa, Amazya. 
2KI.15.4	Me bann landrwa sakre pa ti ganny detri: Lepep ti kontinyen ofer bann sakrifis e bril lansan lo bann oter.
2KI.15.5	SENYER ti pini lerwa ki ti ganny lalep ziska son lanmor, e viv dan en lakaz separe. Yotanm, garson lerwa, ti vin sef lafanmir rwayal e i ti gouvern lepep son pei.
2KI.15.6	Leres bann aksyon Azarya, ek tou sa ki i ti fer, in ganny ekri dan liv Listwar bann lerwa Zida. 
2KI.15.7	Azarya ti mor e ganny antere avek son bann zanset dan lavil David. Yotanm ti vin lerwa dan son plas.
2KI.15.8	Dan trantwityenm lannen renny Azarya, lerwa Zida, Zakari, garson Zeroboanm, ti vin lerwa lo Izrael dan Samari. I ti renny pandan sis mwan. 
2KI.15.9	I ti fer sa ki depler SENYER, parey son bann zanset. I pa ti abandonn bann pese Zeroboanm, garson Nebat, ki i ti fer Izrael komet. 
2KI.15.10	Saloum, garson Yabes, ti fer konplo kont li e touy li devan lepep. Konmsa ki i ti touy li e vin lerwa dan son plas. 
2KI.15.11	Leres bann aksyon Zakari in ganny ekri dan Liv Listwar bann Lerwa Izrael.
2KI.15.12	Promes ki SENYER ti'n fer avek Zehou ti ganny akonpli: Ou bann desandan pou asiz lo tronn Izrael ziska katriyenm zenerasyon. Sanmenm sa ki ti arive.
2KI.15.13	Saloum, garson Yabes, ti konmans son renny dan trantnevyenm lannen renny Ozyas, lerwa Zida. I ti renny en mwan dan Samari. 
2KI.15.14	Menahenm, garson Gadi, ti monte depi Tirsa, antre dan Samari e touy Saloum, garson Yabes e renny dan son plas.
2KI.15.15	Leres bann aksyon Saloum, e konplo ki i ti fer, tousala in ganny ekri dan liv Listwar bann Lerwa Izrael. 
2KI.15.16	Ti dan sa lepok, ki Menahenm ti sas tou bann zabitan Tifsa e dan teritwar antye, depi Tirsa. I ti sas zot akoz zot pa ti'n ouver laport lavil pour li. I ti ouver vant tou bann fanm ansent.
2KI.15.17	Dan trantnevyenm lannen Azarya, lerwa Zida, Menahenm, garson Gadi, ti vin lerwa Izrael. I ti renny 10 an dan Samari. 
2KI.15.18	I ti fer sa ki depler SENYER. Pandan tou son lavi, i pa ti abandonn bann pese Zeroboanm, garson Nebat, ki i ti fer Izrael komet.
2KI.15.19	Poul, lerwa Asiri, ti antre dan pei. Menahenm ti donn li 30 tonn larzan pour ed li konsolid son pouvwar rwayal. 
2KI.15.20	Pour li kapab ganny sa larzan pour donn lerwa Asiri, Menahenm ti fer tou bann zonm ris dan Izrael pey sakenn 50 pyes larzan. Alor, lerwa Asiri ti ale; i pa ti reste dan pei.
2KI.15.21	Leres bann aksyon Menahenm, e tou sa ki i'n fer, in ganny ekri dan Liv Listwar bann Lerwa Izrael. 
2KI.15.22	Menahenm ti mor e ganny antere avek son bann zanset. Pekaya, son garson ti renny dan son plas.
2KI.15.23	Dan senkantyenm lannen renny Azarya, lerwa Zida, Pekaya, garson Menahenm ti vin lerwa lo Izrael, dan Samari. I ti renny de lannen. 
2KI.15.24	I ti fer sa ki depler SENYER; i pa ti abandonn bann pese Zeroboanm, garson Nebat, ki i ti fer Izrael komet. 
2KI.15.25	Peka, garson Remalia, son zofisye, ti fer konplo kont li: Avek 50 zonm sorti Galaad, Peka ti touy li Samari dan en lasal pale rwayal, ansanm avek Argob ek Arie. Konmsa ki i ti touy Pekaya e vin lerwa dan son plas.
2KI.15.26	Leres bann aksyon Pekaya, ek tou sa ki i'n fer, tousala in ganny ekri dan Listwar bann Lerwa Izrael.
2KI.15.27	Dan senkanndezyenm lannen renny Azarya, lerwa Zida, Peka, garson Remalia ti vin lerwa lo Izrael, dan Samari. I ti renny pandan 20 an. 
2KI.15.28	I ti fer sa ki depler SENYER; i pa ti abandonn bann pese ki Zeroboanm, garson Nebat, ti fer Izrael komet.
2KI.15.29	Ti dan lepok Peka, lerwa Izrael, ki Tiglat-Pileser, lerwa Asiri, ti atak e pran sa bann lavil: Iyonn, Abel-Bet-Maaka, Yanoa, Kedes, Hasor, Galaad ek Galile, pei Neftali antye. I ti anvoy tou zabitan prizonnyen annegzil Asiri. 
2KI.15.30	Oze, garson Ela, ti fer en konplo kont Peka, garson Remalia, e touy li. I ti vin lerwa dan son plas, dan ventyenm lannen renny Yotanm, garson Azarya.
2KI.15.31	Leres bann aksyon Peka, ek tou sa ki i'n fer, tousala, in ganny ekri dan Listwar bann Lerwa Izrael.
2KI.15.32	Dan dezyenm lannen Peka, garson Remalia, lerwa Izrael, Yotanm, garson Oze, ti vin lerwa Zida. 
2KI.15.33	I ti annan 25 an ler i ti konmans son renny. I ti renny pandan 16 an dan Zerizalenm. Son manman ti apel Yerousa, fiy Sadok. 
2KI.15.34	I ti fer plezir SENYER; i ti fer tou parey son papa, Oze. 
2KI.15.35	Me, bann landrwa sakre pa ti ganny detri; lepep ti kontinyen ofer bann sakrifis e bril lansan lo bann oter. Yotanm ti konstri laport dan letaz tanp SENYER.
2KI.15.36	Leres bann aksyon Yotanm, ek tou sa ki i ti fer, in ganny ekri dan liv Listwar bann lerwa Zida. 
2KI.15.37	Dan sa lepok, SENYER ti konmans anvoy Rezin, lerwa Lasiri ek Peka, garson Remalia kont Zida. 
2KI.15.38	Yotanm ti mor e ganny antere avek son bann zanset dan lavil David, son papa. Son garson Akaz ti renny dan son plas.
2KI.16.1	Dan disetyenm lannen renny Peka, garson Remalia, Akaz, garson Yotanm, ti vin lerwa Zida. 
2KI.16.2	Akaz ti annan 20 an ler i ti konmans rennyen, i ti renny 16 an dan Zerizalenm. I pa ti fer plezir SENYER, son Bondye, parey son papa David ti'n fer. 
2KI.16.3	Me i ti fer parey bann lerwa Izrael e i ti menm ofer an sakrifis son garson, dapre bann pratik degoutan bann nasyon ki SENYER ti'n sase devan pep Izrael. 
2KI.16.4	I ti ofer sakrifis e bril lansan dan bann landrwa sakre lo bann kolin, e anba tou bann pye dibwa ki annan verdir.
2KI.16.5	Alor Rezin, lerwa Lasiri, ek Peka, garson Remalia, lerwa Izrael, ti al atak Zerizalenm. Zot ti anserkle Akaz, me zot pa ti lager.
2KI.16.6	Dan sa letan, lerwa Edonm, ti repran Eilat avek bann Edomit, e sas bann zonm Zida dan Eilat. Alor, bann Edomit ti retourn Eilat, kot zot in reste ziska ozordi. 
2KI.16.7	Akaz ti anvoy bann mesaze kot Tiglat-Pileser, lerwa Asiri, pour dir li, “Mwan ou serviter e ou garson. Monte e vin sov mwan dan lanmen lerwa Asiri ek lerwa Izrael, ki pe atak mwan.”
2KI.16.8	Akaz ti pran larzan ek lor ki ti dan tanp SENYER e dan trezor pale lerwa e anvoy koman prezan pour lerwa Asiri. 
2KI.16.9	Lerwa Asiri ti ekout li, e i ti al atak Damas ki i ti pran. I ti deport son bann zabitan Kir, koman prizonnyen, e fer touy Rezin.
2KI.16.10	Lerwa Akaz ti mont Damas pour al zwenn Tiglat-Pileser, lerwa Asiri. Ler i ti war lotel ki ti Damas, lerwa Akaz ti anvoy en model sa lotel avek tou bann detay, kot pret Ouri. 
2KI.16.11	Pret Ouri ti konstri en lotel parey sa model ki lerwa Akaz ti'n anvoy li depi Damas. Pret Ouri ti fini sa lotel avan ki lerwa Akaz ti retournen sorti Damas.
2KI.16.12	Kan lerwa ti arive sorti Damas, i ti enspekte lotel. Lerwa ti apros devan lotel. 
2KI.16.13	I ti ofer son sakrifis konplet ek son sakrifis legren, fer lofrann labwason e asperz lotel avek disan son bann sakrifis lape. 
2KI.16.14	I ti deplas, lotel an bronz ki ti devan SENYER, ant nouvo lotel ek tanp SENYER, e plas li akote nouvo lotel lo kote Nor. 
2KI.16.15	Lerwa Akaz ti donn sa lord pret Ouri: Lo sa gran lotel ou ava ofer sakrifis konplet bomaten ek sakrifis vezetal aswar, sakrifis konplet pour lerwa, avek son sakrifis vezetal, sakrifis konplet lepep antye, son bann lofrann vezetal ek son bann lofrann labwason. Ou ava asperz lotel avek disan bann sakrifis konplet e tou lezot sakrifis. Me pour lotel an bronz, mon ava okipe mwan menm. 
2KI.16.16	Pret Ouri ti fer tou parey lerwa ti'n ordonn li.
2KI.16.17	Apre, Lerwa Akaz ti dekoup tou bann pano an bronz, tir bann lankadreman ek tou bann basen. I ti fer desann sa gran kivet an bronz ki ti lo bann bef an bronz e poz li lo en pavaz an ros. 
2KI.16.18	Pour fer plezir lerwa Asiri, i ti kas sa galri pour saba ki ti ant tanp ek lantre pour lerwa.
2KI.16.19	Leres bann aksyon Akaz ek tou sa ki i ti fer in ganny ekri dan liv Listwar bann lerwa Zida. 
2KI.16.20	Akaz ti mor e ganny antere avek son bann zanset dan lavil David. Ezekyas, son garson, ti vin lerwa dan son plas.
2KI.17.1	Dan douzyenm lannen renny Akaz, lerwa Zida, Oze, garson Ela, ti vin lerwa lo Izrael dan Samari. I ti rennyen pandan 9 an. 
2KI.17.2	I ti fer tou sa ki depler SENYER, me pa otan ki bann lerwa Izrael avan li. 
2KI.17.3	Salmanazar, lerwa Asiri, ti al atak li; Oze ti kapitile e pey li taks. 
2KI.17.4	Lerwa Asiri ti dekouver en konplo par Oze kont li, akoz i ti'n anvoy bann mesaze kot So, lerwa Lezip e refize pey taks lerwa Asiri, ki i ti pe peye dan bann lannen avan. Alor, lerwa Asiri ti met li dan prizon e ansenn li.
2KI.17.5	Apre, lerwa Asiri ti anvai pei antye. I ti ariv Samari ki i ti anserkle pandan 3 an. 
2KI.17.6	Nevyenm lannen renny Oze, lerwa Asiri ti pran lavil Samari e anmenn bann Izraelit annegzil Asiri. I ti fer zot reste Hala, lo Habor, larivyer Gozann e dan bann lavil Med.
2KI.17.7	Sa ti arive akoz pep Izrael ti'n fer pese kont SENYER zot Bondye ki ti'n fer zot sorti Lezip e delivre zot dan lanmen Faraon, lerwa Lezip; osi akoz zot ti'n ador lezot bondye. 
2KI.17.8	Zot ti'n swiv koutim bann nasyon ki SENYER ti'n sase devan pep Izrael, ek bann koutim ki bann lerwa Izrael ti'n entrodwir. 
2KI.17.9	Pep Izrael ti'n fer an sekre, bann keksoz ki defann kont SENYER zot Bondye. Zot ti'n konstri bann landrwa sakre dan tou zot bann lavil, depi dan bann post obzervasyon, ziska bann lavil fortifye. 
2KI.17.10	Zot ti etabli bann ros sakre lo latet tou bann kolin e anba tou bann pye dibwa avek feyaz. 
2KI.17.11	Zot ti bril lansan dan sa bann landrwa sakre, parey bann nasyon ki SENYER ti'n sase devan zot. Zot ti'n fer sa ki mal e provok lakoler SENYER. 
2KI.17.12	Zot ti'n ador bann zidol ki SENYER ti'n dir: Fodre pa zot fer sa. 
2KI.17.13	SENYER ti'n averti Izrael ek Zida par lentermedyer tou son bann profet, e tou son bann vizyoner, ler i ti dir zot: Abandonn zot bann move mannyer fer e obzerv bann komannman ek bann regleman ki mon'n donn zot dapre bann lalwa ki mon'n donn zot zanset par lentermedyer mon bann serviter, bann profet. 
2KI.17.14	Me zot pa ti oule ekoute; zot ti antete parey zot bann zanset, ki pa ti krwar dan SENYER, zot Bondye. 
2KI.17.15	Zot ti'n rezet son bann regleman, lalyans ki i ti'n fer avek zot bann zanset, ek bann avertisman ki i ti'n donn zot. Zot ti'n swiv bann lobze ki pa vo nanryen e zot menm zot in perdi zot valer. Zot ti swiv koutim bann nasyon otour zot, e ki SENYER Bondye ti'n defann zot imite. 
2KI.17.16	Zot ti'n abandonn tou bann komannman SENYER, zot Bondye. Zot ti'n fabrik de pti toro an metal; zot ti fer bann poto sakre, dor bann zetwal dan lesyel; zot ti osi ador Baal. 
2KI.17.17	Zot ti'n ofer zot garson ek zot fiy an sakrifis; zot ti'n pratik divinasyon, konsilte bann sorsye e vann zot lekor pour fer sa ki depler SENYER e provok son lakoler. 
2KI.17.18	Alor, SENYER ti tre ankoler kont Izrael e ti fer zot disparet devan li; ti reste zis tribi Zida.
2KI.17.19	Zida osi pa ti gard komannman SENYER zot Bondye: Zot ti swiv bann koutim ki Izrael ti'n entrodwir. 
2KI.17.20	SENYER ti rezet tou bann desandan Izrael; i ti pini zot, e livre zot dan lanmen bann nasyon ki ti depouy zot, ziska ki i ti sas zot lwen avek li.
2KI.17.21	Kan i ti'n separ Izrael avek rwayonm David, pep Izrael ti fer Zeroboanm, garson Nebat, vin zot lerwa. Zeroboanm ti detourn avek SENYER e fer Izrael komet en gran pese. 
2KI.17.22	Pep Izrael ti swiv tou bann pese ki Zeroboanm ti fer. Zot ti kontinyen dan sa bann pese, 
2KI.17.23	ziska ki SENYER ti fer Izrael disparet devan li, parey i ti'n anonse par lentermedyer son bann serviter, bann profet. Alor, Izrael ti ganny anvoye annegzil Asiri ziska ozordi.
2KI.17.24	Lerwa Asiri ti fer tou dimoun vini sorti Babilonn, Kouta, Ava, Amat ek Sefarvaim. I ti fer zot enstal zot dan bann lavil Samari, dan plas pep Izrael, e zot ti pran posesyon Samari e reste dan son bann lavil. 
2KI.17.25	Kan zot ti konmans reste la, zot ti napa respe pour SENYER, e SENYER ti anvoy bann lyon ki ti touy bokou parmi zot. 
2KI.17.26	Dimoun ti al dir lerwa Asiri, “Sa bann nasyon ki ou'n etabli dan bann lavil Samari pa konn lalwa bondye sa pei; alor, i'n anvoy bann lyon parmi zot ki pe touy zot tou, akoz zot pa konn lalwa bondye sa pei.”
2KI.17.27	Lerwa Asiri ti donn sa lord: Anvoy enn bann pret ki annegzil e ki sorti laba; fer zot al reste laba e ansenny zot lalwa bondye sa pei.
2KI.17.28	Alor, enn parmi bann pret ki zot ti'n anmennen sorti Samari ti vin reste Betel; i ti ansenny zot respe pour SENYER.
2KI.17.29	Me sak nasyon ti kontinyen fabrik son prop bondye. Zot ti plas zot bondye dan bann tanp e dan bann landrwa sakre, dan bann lavil kot bann Samariten ti reste. 
2KI.17.30	Bann zabitan Babilonn ti fer Soukot-Benot; zabitan Kouta ti fer Nergal; zabitan Amat, ti fer Asima; 
2KI.17.31	zabitan Ava ti fer Nibaz ek Tartak; zabitan Sefarvaim ti bril zot bann zanfan an sakrifis pour zot bondye Adramelek ek Anamelek, bann bondye Sefarvaim. 
2KI.17.32	Anmenmtan, zot ti ador SENYER; zot ti swazir parmi zot, tou kalite dimoun koman pret pour ofer sakrifis pour zot, dan bann landrwa sakre. 
2KI.17.33	Alor, zot ti ador SENYER, me anmenmtan zot ti ador zot bann prop bondye, dapre koutim bann nasyon kot zot sorti. 
2KI.17.34	Ozordi ankor, zot pe pratik zot bann vye koutim.
2KI.17.34	Zot pa vreman ador SENYER, zot pa gard bann lalwa ek bann komannman ki SENYER in donn bann zanfan Zakob ki i ti apel Izrael. 
2KI.17.35	SENYER ti fer en lalyans avek zot e donn zot sa lord: Zot pa devre ador okenn lezot bondye ni prostern devan zot, ni servi zot, ni ofer zot okenn sakrifis. 
2KI.17.36	Zot devre ador SENYER ki'n fer zot sorti dan pei Lezip avek son gran pwisans ek lafors son lebra leve. Devan SENYER ki zot devre prosternen. An loner SENYER ki zot devre ofer sakrifis. 
2KI.17.37	Zot ava obzerve e met an pratik tou bann lalwa ek bann komannman ki i ti ekri pour zot. Zot pa devre ador okenn lezot bondye. 
2KI.17.38	Zot pa devre oubliy lalyans ki mon'n fer avek zot. Zot pa devre ador okenn lezot bondye. 
2KI.17.39	Zot ava ador SENYER zot Bondye; i ava delivre zot dan lanmen zot bann lennmi. 
2KI.17.40	Me zot pa ti ekoute e zot ti kontinyen pratik zot bann koutim parey avan.
2KI.17.41	Alor, sa bann nasyon ti ador SENYER e anmenmtan zot ti ador zot bann stati. Ziska ozordi, zot bann zanfan ek tou zot desandans, pe kontinyen fer parey zot zanset ti fer.
2KI.18.1	Dan trwazyenm lannen renny lerwa Oze, garson Ela, lerwa Izrael, Ezekyas, garson Akaz, ti vin lerwa Zida. 
2KI.18.2	I ti annan 25 an ler i ti konmans rennyen; i ti renny 29 an dan Zerizalenm. Son manman ti apel Abi, fiy Zakari. 
2KI.18.3	Ezekyas ti fer sa ki fer plezir SENYER, parey son papa David. 
2KI.18.4	I ti fer disparet bann landrwa sakre, koup bann poto sakre e kraz an morso serpan an bronz ki Moiz ti'n fer, akoz ziska aprezan, pep Izrael ti pe bril lansan devan li. Zot ti pe apel li Nehoustann. 
2KI.18.5	I ti met son konfyans dan SENYER, Bondye Izrael. Parmi tou bann lerwa Zida, ki ti apre, oubyen avan li, ti napa personn parey li. 
2KI.18.6	I ti annan gran latasman pour SENYER; i pa ti abandonn li; i ti obzerv tou komannman ki SENYER ti'n ordonn Moiz. 
2KI.18.7	SENYER ti avek li. I ti reisi dan tou sa ki i ti antreprann. I ti revolte kont lerwa Asiri e refize servi li. 
2KI.18.8	I ti atak bann Filisten ziska Gaza ek tou son teritwar, depi tour kontrol, ziska bann lavil fortifye.
2KI.18.9	Dan katriyenm lannen renny lerwa Ezekyas, ki ti osi setyenm lannen renny lerwa Oze, garson Ela, lerwa Izrael, Salmanazar, lerwa Asiri, ti atak e anserkle Samari, 
2KI.18.10	I ti reisi pran sa lavil apre 3 an. Sa ti dan sizyenm lannen renny Ezekyas, ki ti osi nevyenm lannen renny Oze, lerwa Izrael, ki Samari ti ganny pran. 
2KI.18.11	Lerwa Asiri ti anmenn bann Izraelit Asiri koman prizonnyen e fer zot reste kot Hala, lo larivyer Habor, larivyer Gozann e dan bann lavil Med. 
2KI.18.12	Tousala, ti arive akoz Izrael pa ti obei SENYER zot Bondye, e zot ti kas son lalyans. Zot pa ti ni obei, ni met an pratik bann komannman ki SENYER ti'n ordonn Moiz, serviter SENYER.
2KI.18.13	Dan katorzyenm lannen lerwa Ezekyas, Senakerib, lerwa Asiri, ti atak e pran tou bann lavil fortifye dan Zida. 
2KI.18.14	Ezekyas, lerwa Zida, ti fer dir lerwa Asiri, ki ti Lakis: Mon'n fer pese. Pa atak mwan. Mon pou aksepte tou sa ki ou ava enpoz lo mwan.
2KI.18.14	Alor, lerwa Asiri ti obliz Ezekyas, lerwa Zida, pey nef tonn larzan ek 900 kilo lor. 
2KI.18.15	Ezekyas ti donn li tou larzan ki ti dan tanp SENYER e dan trezor pale lerwa. 
2KI.18.16	Dan sa letan, Ezekyas ti bezwen dekoup tou lor ki ti lo bann laport e lo lento laport tanp SENYER. Ezekyas, lerwa Zida, ki ti'n met sa bann plak annor. I ti donn tousala lerwa Asiri.
2KI.18.17	Lerwa Asiri ti anvoy son zeneral an sef, sef fonksyonner ek prop ed de kan, sorti Lakis avek en gran larme kot lerwa Ezekyas Zerizalenm. Zot ti plas zot pre avek tiyo rezervwar siperyer, lo semen laplenn ki anmenn kot bann travayer latwal. 
2KI.18.18	Zot ti apel lerwa. Alor, Eliakim, garson Hilkiya, ed de kan, Sebna, son sekreter, ek Yoa, garson Asaf, ki ti arsivis, ti sorti pour vin rankontre zot.
2KI.18.19	Ed de kan Asiriyen ti dir zot, “Al dir Ezekyas, la sa ki gran lerwa, lerwa Asiri i dir: Dan lekel ou'n met ou konfyans? 
2KI.18.20	Eski ou krwar ki zis parol i en stratezi ek lafors pour fer lager? Lo lekel ou pe met ou konfyans, pour ki ou revolte kont mwan? 
2KI.18.21	La ou pe met ou konfyans lo Lezip, ki en banbou kase ki pers lanmen sa enn ki apiy lo la. La ki mannyer Faraon, lerwa Lezip, i ete pour tou sa ki met konfyans dan li. 
2KI.18.22	Aprezan, ou ava dir: Nou'n met nou konfyans dan SENYER. Pourtan, ou menm Ezekyas ki ti detri bann landrwa sakre ek bann lotel. Ou ki ti ordonn Zida ek Zerizalenm: Ou ava ador SENYER devan sa lotel ki Zerizalenm.
2KI.18.23	Vini aprezan! Fer en laranzman avek mon senyer, lerwa Asiri: Mon ava donn ou 2,000 seval, si ou kapab ganny kavalye pour mont zot. 
2KI.18.24	Ki mannyer ou pou fer rekile en sel sef, parmi bann serviter pli enferyer mon met, si ou pe depann lo Lezip pour ou ganny bann kales lager ek kavalye? 
2KI.18.25	An plis, eski mon'n atak sa landrwa pour detri li san led SENYER? SENYER ki ti dir mwan: Al atak sa pei e detri li.”
2KI.18.26	Apre, Elyakim, garson Hilkiya, Sebna ek Yoa ti dir avek Ed de kan Asiriyen, “Silvouple koz avek nou dan lalang arameen, akoz nou konpran; pa koz avek nou dan lalang Ebre devan sa bann zans ki debout lo miray.”
2KI.18.27	Me ed de kan Asiriyen ti dir zot, “Eski ou krwar ki mon met in anvoy mwan koz zis avek ou met ek ou, non pa avek bann zonm ki lo miray. Zot osi, zot pou bezwen manz zot leskreman, e bwar zot lirin.”
2KI.18.28	Apre, ed de kan Asiriyen ti debout e kriy byen for dan langaz ebre, “Ekout parol gran lerwa, lerwa Asiri! 
2KI.18.29	La sa ki lerwa i dir: Pa les Ezekyas anbet zot, akoz i pa pou kapab delivre zot dan mon lanmen. 
2KI.18.30	Pa les Ezekyas fer zot met zot konfyans dan SENYER kan i dir: SENYER pou delivre zot. Sa lavil pa pou ganny livre dan lanmen lerwa Asiri. 
2KI.18.31	Pa ekout Ezekyas akoz la sa ki lerwa Asiri i dir: Fer lape avek mwan e vin lo mon kote. Sakenn zot pou manz son prop rezen e son prop fig; sakenn zot pou bwar delo son prop pwi, 
2KI.18.32	ziska ki mon vini e anmenn zot dan en pei ki parey zot prop pei, en pei kot i annan dible ek diven, en pei kot i annan dipen ek plantasyon rezen, en pei avek pye zoliv ek dimyel. Konmsa, zot ava viv, e zot pa pou mor. Pa ekout Ezekyas ler i dir: SENYER pour delivre nou. 
2KI.18.33	Eski okenn bondye lezot nasyon in deza delivre en pei dan lanmen lerwa Asiri? 
2KI.18.34	Oli bann bondye Hamat ek Arpad? Oli bann bondye Sefarvaim, bondye Hena ek bondye Iva? Eski zot in delivre Samari dan mon lanmen? 
2KI.18.35	Lekel parmi sa bann bondye bann pei ki'n delivre zot pei dan mon lanmen pour ki SENYER i delivre Zerizalenm dan mon lanmen?”
2KI.18.36	Me lepep ti reste trankil e personn pa ti reponn en mo, akoz lerwa ti'n donn lord pour pa reponn li.
2KI.18.37	Alor Elyakim, garson Hilkiya, sef pale, Sebna, sekreter, ek Yoa, garson Asaf, ki ti arsivis, ti vin kot Ezekyas avek zot lenz desire. Zot ti raport bann parol Ed de kan Asiriyen.
2KI.19.1	Kan lerwa Ezekyas ti antann sa rapor, i ti desir son lenz; i ti kouver li dan lenz dey, e al dan tanp SENYER. 
2KI.19.2	I ti anvoy Elyakim, sef pale, Sebna sekreter, e bann pret pli aze, kot profet Ezai, garson Amoz. Zot osi, zot ti kouver zot dan lenz dey. 
2KI.19.3	Zot ti dir li, la sa ki Ezekyas i dir: Ozordi i en zour tris, en zour pinisyon, en zour laont. Ler lakousman in arive, me manman napa lafors pour donn nesans. 
2KI.19.4	Petet SENYER ou Bondye in antann tou bann parol Ed de kan, ki son met lerwa Asiri in anvoye pour ensilte Bondye vivan; petet ki i ava pini li pour sa bann parol ki SENYER ou Bondye in tande. Alor, priy pour restan pep, ki ankor vivan.
2KI.19.5	Ler bann serviter lerwa Ezekyas ti ariv kot Ezai, 
2KI.19.6	Ezai ti dir zot: Dir zot met, la sa ki SENYER i deklare: Pa per sa bann parol ki zot in tande, sa ki bann serviter lerwa Asiri in dir pour ensilte mwan. 
2KI.19.7	Mon pou met en lespri dan li; i pou antann en rimer e i pou retourn dan son pei. Mon pou fer li mor par lepe dan son prop pei.
2KI.19.8	Kan ed de kan Asiriyen ti retournen, i ti war lerwa Asiri pe lager kont Libna. Annefe, i ti'n tande ki lerwa ti'n kit Lakis. 
2KI.19.9	Kan lerwa ti antann ki Tiraka, lerwa Letyopi: I pe prepar son larme pour vin lager kont ou. I ti anvoy bann mesaze kot lerwa Ezekyas, pou dir li: 
2KI.19.10	La sa ki ou ava dir Ezekyas, lerwa Zida: Pa les ou Bondye dan ki ou'n met ou konfyans, anbet ou, ler i dir ou ki Zerizalenm pa pou tonm dan lanmen lerwa Asiri. 
2KI.19.11	Ou menm, ou konnen sa ki lerwa Asiri in fer dan tou sa bann pei: I'n detri zot konpletman. Eski ou, ou pou ganny delivre? 
2KI.19.12	Eski bann bondye bann nasyon in delivre zot, sa bann nasyon ki lezot lerwa in detri: Gozann, Harann, Resef ek pep Edenn, ki ti dan Telasar? 
2KI.19.13	Oli lerwa Hamat, lerwa Arpad, lerwa lavil Sefarvaim, lerwa Hena oubyen lerwa Iva?
2KI.19.14	Ezekyas ti resevwar sa let avek bann mesaze. Apre ki i ti'n lir, Ezekyas ti mont dan tanp SENYER e prezant sa let devan SENYER. 
2KI.19.15	Ezekyas ti priy devan SENYER e i ti dir: SENYER, Bondye Izrael, ou ki ou tronn i par lao bann seriben. Ou ki sel Bondye dan bann rwayonm lo later; ou ki'n kree lesyel ek later. 
2KI.19.16	SENYER! Avek en zorey atantif, ekout nou! Ouver ou lizye, SENYER, get byen. Ekout sa bann parol ki Senakerib in anvoye pour ensilte Bondye vivan. 
2KI.19.17	I vre SENYER! Bann lerwa Asiri in detri bann nasyon ek zot bann pei, 
2KI.19.18	Zot in bril zot bann bondye. An realite, zot pa ti bann bondye, me travay fer par lanmen zonm, avek dibwa ek ros. Alor, zot in ganny detri. 
2KI.19.19	Aprezan SENYER, nou Bondye, mon sipliy ou, sov nou anba lanmen Senakerib. Konmsa, tou bann rwayonm lo later ava konnen ki zis ou, SENYER, ki Bondye.
2KI.19.20	Alor, Ezai, garson Amoz, ti fer dir Ezekyas: La sa ki SENYER, Bondye Izrael i deklare: Mon'n antann ou lapriyer konsernan Senakerib, lerwa Asiri. 
2KI.19.21	La parol ki SENYER in prononse kont li:
2KI.19.21	Siyon i mepriz ou, i ensilte ou;
2KI.19.21	Fiy Zerizalenm i sekwe latet deryer ou ledo.
2KI.19.22	Lekel ki ou'n ensilte e meprize?
2KI.19.22	Kont lekel ki ou'n lev ou lavwa
2KI.19.22	e lev en regar ensolan
2KI.19.22	Kont Bondye Sen Izrael!
2KI.19.23	Par lentermedyer ou bann mesaze,
2KI.19.23	ou'n ensilte SENYER,
2KI.19.23	e ou'n dir:
2KI.19.23	Avek mon bann kales lager
2KI.19.23	mon'n mont lo latet bann montanny,
2KI.19.23	ziska dan landrwa pli retire dan Liban.
2KI.19.23	Mon'n koup son pli gran pye sed,
2KI.19.23	ek son bann pli zoli sipre.
2KI.19.23	Mon'n penetre dan son montanny pli o e dan fon son lafore.
2KI.19.24	Mon'n fouy bann pwi
2KI.19.24	e bwar delo etranze.
2KI.19.24	Mon'n fer sek avek mon lipye
2KI.19.24	tou bann larivyer dan Lezip.
2KI.19.25	Eski ou pa ti konnen
2KI.19.25	ki mon'n fer tousala depi lontan?
2KI.19.25	Depi lontan, mon'n fer plan
2KI.19.25	sa ki mon pe realize aprezan,
2KI.19.25	pour fer ou kraz bann lavil fortifye e fer zot vin en ta debri.
2KI.19.26	Tandis ki zot bann zabitan nepli annan lafors,
2KI.19.26	zot per e zot dan konfizyon.
2KI.19.26	Zot in vin koman bann plant dan laplenn e frazil koman zerb,
2KI.19.26	koman gazon lo twa lakaz,
2KI.19.26	ki ganny brile avan i pouse.
2KI.19.27	Mon konnen kan ou leve e kan ou asize;
2KI.19.27	kan ou sorti e kan ou rantre
2KI.19.27	e kan ou pran lakoler avek mwan.
2KI.19.28	Ou'n pran lakoler avek mwan
2KI.19.28	e ou bann parol larogans in ariv ziska mon zorey.
2KI.19.28	Mon pou met en lanmson dan ou nennen
2KI.19.28	e en mor dan ou labous,
2KI.19.28	e mon pou fer ou retourn kot ou sorti.
2KI.19.29	La siny ki mon donn ou:
2KI.19.29	Sa lannen ou pou manz sa ki'n pous tousel;
2KI.19.29	dan dezyenm lannen, sa ki pouse sorti dan lagrenn ki'n tonbe;
2KI.19.29	dan trwazyenm lannen ou ava senmen, rekolte,
2KI.19.29	plant rezen e manz son fri.
2KI.19.30	Bann sirvivan dan lafanmir Zida,
2KI.19.30	ava repran rasin anba e raport fri lao.
2KI.19.31	Annefe, dan Zerizalenm pou sorti en restan,
2KI.19.31	dan montanny Siyon en group sirvivan.
2KI.19.31	Par son gran lanmour, SENYER liniver pou fer li.
2KI.19.32	Alor, la sa ki SENYER i deklare lo size lerwa Asiri:
2KI.19.32	I pa pou antre dan sa lavil, ni tir en sel fles,
2KI.19.32	i pa pou prezant devan li avek son boukliye,
2KI.19.32	ni mont en miray latak kont li.
2KI.19.33	I pou retourn par menm semen ki i ti vini;
2KI.19.33	i pa pou antre dan sa lavil, SENYER ki deklare.
2KI.19.34	Mon pou defann sa lavil pour mwan sov li,
2KI.19.34	pour mon prop loner, e akoz mon serviter David.
2KI.19.35	Sa menm swar, lanz SENYER ti sorti e touy 185,000 zonm dan kan bann Asiriyen. Ler lizour ti fer, ti annan zis dimoun mor. 
2KI.19.36	Alor, Senakerib, lerwa Asiri, ti lev kan e retourn Niniv kot i ti reste.
2KI.19.37	En zour, letan i ti pe priye dan tanp son bondye Nisrok, son de garson Adramelek ek Sareser, ti touy li avek lepe e sov dan pei Ararat. Son garson, Asaradon, ti renny dan son plas.
2KI.20.1	Dan sa letan, Ezekyas ti tonm malad; i ti pre pour mor. Profet Ezai, garson Amoz ti vin kot li. I ti dir li, “La sa ki SENYER i deklare: Met lord dan ou bann zafer, akoz ou pou mor; ou pa pou geri.”
2KI.20.2	Ezekyas ti vir son figir kont miray e priy SENYER. I ti dir, 
2KI.20.3	“Pitye SENYER! Mon sipliy ou, rapel koman mon ti swiv ou e mars devan ou avek fidelite e avek tou mon leker pour fer sa ki fer ou plezir.” Ezekyas ti pler en kantite.
2KI.20.4	Avan ki Ezai ti ariv deor dan lakour, SENYER ti koz avek li. I ti dir li, 
2KI.20.5	“Retournen, e dir Ezekyas, sef mon pep: La sa ki SENYER, Bondye ou papa David i deklare: Mon'n antann ou lapriyer, mon'n war ou larm. Mon pou geri ou; dan trwa zour ou pou mont dan tanp SENYER. 
2KI.20.6	Mon pou fer ou viv 15 an plis. Mon pou delivre ou ek sa lavil, dan lanmen lerwa Asiri; mon pou defann sa lavil pour mwan e akoz mon serviter David.”
2KI.20.7	Ezai ti dir, “Anmenn en pe lapat fig sek. Plas li lo landrwa malad e i ava geri.”
2KI.20.8	Ezekyas ti'n demann Ezai, “Ki siny pou fer mwan konnen ki SENYER pou geri mwan, pour ki mon ava al dan tanp SENYER dan trwa zour?”
2KI.20.9	Ezai ti dir, “La siny konmkwa SENYER pou fer sa ki i'n promet. Eski lonbraz pou avans par dis degre oubyen pou rekile par dis degre?”
2KI.20.10	Ezekyas ti reponn, “I normal pour lonbraz avans par dis degre, plito ki rekil par dis degre.”
2KI.20.11	Alor, profet Ezai ti priy SENYER ki ti fer lonbraz rekile par dis degre lo kadran soler Akaz, kot lonbraz ti'n fini desann.
2KI.20.12	Dan sa lepok, Merodak-Baladann, garson Baladann, lerwa Babilonn, ti anvoy bann let ek en prezan pour Ezekyas. Annefe, i ti'n tande ki Ezekyas ti malad. 
2KI.20.13	Ezekyas ti byen akey zot. I ti montre zot tou son bann trezor, larzan, lor, bann zepis, bann delwil parfimen, son bann magazen zarm ek tou sa ki ti dan son bann kof. Ezekyas pa ti kasyet nanryen; i ti montre zot tou sa ki ti annan dan son pale e dan son rwayonm.
2KI.20.14	Profet Ezai ti al kot lerwa Ezekyas. I ti dir li, “Ki sa bann zonm in dir? Kote zot sorti?”
2KI.20.14	Ezekyas ti reponn, “Zot sorti dan en pei lwen, Babilonn, pour zot vin war mwan.”
2KI.20.15	Ezai ti dir, “Ki zot in war dan ou pale?”
2KI.20.15	Ezekyas ti reponn, “Zot in war tou sa ki dan mon pale; napa nanryen ki dan mon bann magazen ki mon pa'n montre zot.”
2KI.20.16	Alor, Ezai ti dir Ezekyas, “Ekout parol SENYER: 
2KI.20.17	Bann zour pe vini, kan tou sa ki dan ou pale e tou sa ki ou bann zanset ti'n anmase ziska ozordi, pou ganny anmennen Babilonn. Napa nanryen ki pou reste. SENYER ki deklare: 
2KI.20.18	Serten parmi ou bann prop garson, ki ou'n fer, pou ganny anmennen; zot pou servi koman enik dan pale lerwa Babilonn.”
2KI.20.19	Ezekyas ti dir Ezai, “Parol SENYER ki ou'n dir mwan i bon.”
2KI.20.19	I ti pe mazinen dan li menm: Akoz non si pou annan lape ek sekirite pandan mon lavi?
2KI.20.20	Leres bann aksyon Ezekyas e tou son kouraz, ki mannyer i ti konstri en rezervwar e fer bann kondwit pour anmenn delo dan lavil, tousala in ganny ekri dan liv Listwar bann lerwa Zida. 
2KI.20.21	Ezekyas ti mor e ganny antere avek son bann zanset; son garson, Manase, ti renny dan son plas.
2KI.21.1	Manase ti annan 12 an ler i ti vin lerwa. I ti renny pandan 55 an dan Zerizalenm. Son manman ti apel Hefsi-Ba. 
2KI.21.2	Manase ti fer sa ki depler SENYER, i ti pratik bann aksyon degoutan parey bann nasyon ki SENYER ti'n sase devan pep Izrael. 
2KI.21.3	I ti rekonstri bann landrwa sakre ki Ezekyas son papa ti'n detri, e etabli bann lotel pour Baal; i ti osi fer en poto sakre, parey Akab, lerwa Izrael, ti fer; i ti ador tou bann zetwal dan lesyel e servi zot. 
2KI.21.4	I ti konstri bann lotel dan tanp SENYER, lo ki SENYER ti'n dir: Dan Zerizalenm mon pou plas mon non. 
2KI.21.5	I ti konstri bann lotel pour tou bann zetwal dan lesyel dan tou le de lakour tanp SENYER. 
2KI.21.6	I ti ofer son garson an sakrifis; i ti menm pratik mazik e konsilte bann ki predir lavenir ek bann sorsye. I ti fer en kantite keksoz mal ki depler SENYER, e provok son lakoler. 
2KI.21.7	I ti fabrik en stati Asera ki i ti plas dan tanp SENYER. Lo sa tanp, SENYER ti'n dir avek David ek son garson Salomon: Dan sa lakaz e dan Zerizalenm, ki mon'n swazir parmi tou bann tribi Izrael, ki mon pou plas mon non pour touzour. 
2KI.21.8	Mon pa pou les Izrael vin eran lwen an deor pei ki mon'n donn son bann zanset; a kondisyon ki zot met an pratik tou sa ki mon'n ordonn zot, e ki zot swiv tou bann lalwa ki mon serviter Moiz in donn zot.
2KI.21.9	Me zot pa ti ekoute; Manase ti tronp zot e fer zot fer bann pli move keksoz ki sa bann nasyon ki SENYER ti'n detri devan pep Izrael.
2KI.21.10	Alor, par lentermedyer son bann serviter, bann profet, SENYER ti deklare, 
2KI.21.11	“Akoz Manase, lerwa Zida, in komet bann aksyon degoutan; akoz in fer pli mal ki sa bann Amorit ti fer avek zot; akoz in fer Zida komet pese par son bann zidol, 
2KI.21.12	la sa ki SENYER, Bondye Izrael i deklare: La mon pou anvoy lo Zerizalenm e lo Zida, en maler ki pou fer abazourdi dimoun ki ava antann koz lo la. 
2KI.21.13	Mon pou fer avek Zerizalenm parey mon'n fer avek Samari ek lafanmir Akab, e mon pou netway Zerizalenm parey en pla ki ou vire anba lao. 
2KI.21.14	Mon pou abandonn leres mon patrimwann; mon pou livre zot dan lanmen zot bann lennmi ki pou depouy zot, 
2KI.21.15	akoz zot in fer sa ki depler mwan e provok mwan, depi zour zot bann zanset ti sorti Lezip ziska ozordi.”
2KI.21.16	Manase ti osi fer koule bokou disan inosan ziska ki i ti ranpli Zerizalenm antye, san kont bann pese ki i ti fer Zida komet. Annefe, i ti pous pep Izrael fer sa ki mal devan SENYER.
2KI.21.17	Leres bann aksyon Manase, tou sa ki i'n fer, pese ki i'n komet, tousala in ganny ekri dan liv Listwar bann lerwa Zida. 
2KI.21.18	Manase ti mor e ganny antere avek son bann zanset. I ti ganny antere dan zarden Ouza, e son garson Amonn ti vin lerwa dan son plas.
2KI.21.19	Amonn ti annan 22 an ler i ti vin lerwa. I ti renny 2 an dan Zerizalenm. Son manman ti apel Mesoulemet, fiy Harous, en zabitan Yotba. 
2KI.21.20	I ti fer sa ki depler SENYER, parey son papa Manase. 
2KI.21.21	I ti mars dan semen son papa e ador bann zidol ki son papa ti adore e servi. 
2KI.21.22	I ti abandonn SENYER, Bondye son bann zanset e i pa ti swiv sa ki SENYER ti demande. 
2KI.21.23	Son bann zofisye ti fer en konplo kont li. Zot ti touy lerwa dan son pale. 
2KI.21.24	Me lepep ti touy tou sa bann ki ti fer konplo kont lerwa Amonn. Zot ti fer son garson Zozyas vin lerwa dan son plas.
2KI.21.25	Leres bann aksyon Amonn ek tou sa ki i'n fer, tousala in ganny ekri dan liv Listwar bann lerwa Zida. 
2KI.21.26	I ti ganny antere dan son latonm dan zarden Ouza. Son garson Zozyas ti renny dan son plas.
2KI.22.1	Zozyas ti annan wit an ler i ti vin lerwa. I ti renny pandan 31 an dan Zerizalenm. Son manman ti apel Yedida, fiy Adaya, en zabitan Boskat. 
2KI.22.2	Zozyas ti fer sa ki fer plezir SENYER e swiv semen son papa, David, san ekarte, ni adrwat ni agos.
2KI.22.3	Dan dizwityenm lannen renny lerwa Zozyas, lerwa ti anvoy son sekreter, Safann, garson Asalya, garson Mesoulanm dan tanp SENYER. I ti dir li, 
2KI.22.4	“Al war Gran-Pret Hilkiya, e demann li kont tou larzan ki'n ganny anmennen dan tanp SENYER e sa ki bann gardyen laport in rekolte avek lepep. 
2KI.22.5	Zot ava remet sa larzan dan lanmen bann ki responsab travay dan tanp SENYER. Zot ava remet avek bann travayer ki pe fer reparasyon dan tanp SENYER: 
2KI.22.6	Artizan, sarpantye, mason pour aste dibwa ek ros taye ki neseser pour reparasyon tanp. 
2KI.22.7	Me zot pa pou ganny demande pour rann kont larzan ki'n ganny met dan zot lanmen akoz zot bann travayer onnet.”
2KI.22.8	Gran-Pret Hilkiya ti dir sekreter Safann, “Mon'n dekouver liv lalwa dan tanp SENYER.” Hilkiya ti donn sa liv avek Safann, ki ti lir aotvwa. 
2KI.22.9	Sekreter Safann ti al fer rapor kot lerwa. I ti dir li, “Ou bann serviter in remet tou larzan ki annan dan tanp, dan lanmen bann ki responsab travay tanp SENYER.”
2KI.22.10	Sekreter Safann ti osi enform lerwa, “Gran-Pret Hilkiya in donn mwan en liv.” Safann ti lir aotvwa devan lerwa.
2KI.22.11	Kan lerwa ti antann parol liv lalwa, i ti desir son lenz. 
2KI.22.12	Lerwa ti donn sa lord avek Gran-Pret Hilkiya ek Ahikanm, garson Safann, ek Akbor, garson Mise, sekreter Safann ek Asaya, serviter lerwa. I ti dir zot: 
2KI.22.13	Al konsilte SENYER pour mwan, pour lepep, e pour Zida antye, konsernan parol ki dan sa liv ki zot in dekouver. SENYER in pran en gran lakoler kont nou, akoz nou bann zanset in dezobei parol sa liv; zot pa'n azir dapre tou sa ki'n ekri ladan.
2KI.22.14	Alor, Gran-Pret Hilkiya, Ahikanm, Akbor, Safann ek Asaya ti al kot profetes Houlda, fanm Saloum, garson Tikva, garson Arhas, responsab lenz tanp. Houlda ti pe reste Zerizalenm dan nouvo lavil. 
2KI.22.15	I ti dir zot: La sa ki SENYER, Bondye Izrael i deklare: Dir sa zonm ki'n anvoy ou kot mwan: 
2KI.22.16	La sa ki SENYER i deklare: Mon pe anvoy maler lo sa landrwa e lo son bann zabitan; konmsa, tou sa ki lerwa Zida in lir dan sa liv in ganny akonpli. 
2KI.22.17	Akoz zot in abandonn mwan e ofer lansan devan lezot bondye, en tel pwen ki zot in ofans mwan par tou sa ki zot in fer, mon lakoler kont sa landrwa in monte, e i pa pou kalme. 
2KI.22.18	Me zot ava dir lerwa Zida ki'n anvoy zot konsilte SENYER: La sa ki SENYER, Bondye Izrael i deklare, konsernan sa bann parol ki ou'n tande: 
2KI.22.19	Akoz ou leker in touse, e ou'n imilye ou devan SENYER, ler ou ti antann sa ki mon'n dir lo sa landrwa ek son bann zabitan ki zot pou dan dezolasyon e anba malediksyon; akoz ou'n desir ou lenz e plere devan mwan, mwan osi mon'n ekout ou. SENYER ki deklare.
2KI.22.20	Alor, mon pou reini ou avek ou bann zanset; ou ava ganny resevwar anpe dan ou tonbo; ou lizye pa pou war sa kalite maler ki mon pou anvoy lo sa landrwa.
2KI.22.20	Sa bann dimoun ti raport sa repons avek lerwa.
2KI.23.1	Lerwa ti fer rasanble kot li, tou bann ansyen dan Zida e dan Zerizalenm. 
2KI.23.2	I ti mont dan tanp SENYER avek tou bann zonm dan Zida e tou bann zabitan Zerizalenm, pret, profet, lepep antye, gran koman pti. I ti lir devan zot tou, bann parol sa liv lalyans ki zot ti'n trouve dan tanp SENYER.
2KI.23.3	Lerwa ti pe debout pre avek kolonn tanp e i ti fer en lalyans devan SENYER. I ti angaz li pour swiv SENYER e obei son bann komannman, bann desizyon, bann regleman avek tou son leker e son et antye, pour met an pratik tou sa ki'n ekri dan sa liv lalyans. Lepep antye ti aksepte sa lalyans.
2KI.23.4	Lerwa ti donn lord Gran-Pret Hilkiya, bann pret asistan ek bann gardyen laport pour tir dan tanp SENYER tou bann lobze ki ti'n konsakre pour Baal, Asera ek tou bann zetwal. I ti bril tousala dan laplenn Sedron, an deor Zerizalenm e fer anmenn zot lasann Betel.
2KI.23.5	I ti sas bann pret ki bann lerwa Zida ti'n etabli pour ofer lansan dan bann landrwa sakre, dan tou bann lavil Zida e otour Zerizalenm. I ti osi debaras li avek tou bann pret ki ti bril lansan devan Baal, soley, lalin, tou bann konstelasyon, e tou bann zetwal dan lesyel.
2KI.23.6	I ti tir dan tanp SENYER, poto sakre Asera ki i ti anmenn an deor Zerizalenm. Zot ti bril li dan vale Sedron, ziska ki i ti vin lasann ki i ti zet dan lafos kot dimoun ordiner i ganny antere.
2KI.23.7	I ti detri bann lakaz bann zonm prostitye ki ti dan tanp SENYER, la kot bann fanm ti fabrik lenz pour ladorasyon Asera.
2KI.23.8	I ti fer vin tou bann pret sorti dan bann lavil Zida, e rann enpir bann landrwa sakre kot bann pret ti bril lansan, depi Geba ziska Berseba; i ti detri tou bann landrwa sakre kot bann laport, ki ti dan lantre laport Zozye, gouverner lavil, lo kote gos laport lavil. 
2KI.23.9	Me bann pret dan bann landrwa sakre pa ti mont kot lotel SENYER, Zerizalenm. Me zot ti manz dipen san lelven parmi zot bann konfrer.
2KI.23.10	Lerwa ti rann enpir Tofet ki dan laplenn bann garson Hinonm, pour ki personn pa ofer ankor ni son garson, ni son fiy, an sakrifis dan dife pour Molek.
2KI.23.11	I ti detri dan lantre tanp SENYER, bann seval ki bann lerwa Zida ti'n konsakre an loner soley, pre avek lasanm Netann-Melek, en o zofisye; i ti bril tou bann kales an loner soley.
2KI.23.12	Lerwa ti detri tou bann lotel Akaz ki ti dan letaz, lo twa lakaz ki bann lerwa Zida ti'n fer, ensi ki bann lotel ki Manase ti'n konstri dan de lakour tanp SENYER. I ti kraz zot an morso e fann lapousyer dan vale Sedron.
2KI.23.13	Lerwa ti rann enpir bann landrwa sakre ki ti dan Les Zerizalenm, dan Sid montanny Destriksyon ki Salomon, lerwa Izrael, ti konstri pour Astarte. Sa ti en pratik degoutan bann Sidonit pour Kemos, Moab e pour Milkonm. Sa ti en pratik degoutan bann Amonit. 
2KI.23.14	I ti kraz bann kolonn sakre, koup bann poto sakre Asera e ranpli landrwa kot zot ti ete avek lezo imen.
2KI.23.15	Lerwa ti osi kraz lotel ki ti Betel ek bann landrwa sakre ki Zeroboanm, garson Nebat, ti'n konstri e ki ti fer Izrael komet pese. I ti demoli sa lotel ek landrwa sakre; i ti fer li vin lapousyer e bril poto sakre Asera.
2KI.23.16	Kan Zozyas ti get otour li, i ti war bann latonm lo montanny. I ti fer retir bann lezo ki ti dan bann latonm e bril zot lo lotel e rann li enpir, dapre parol SENYER ki ti'n predir par lentermedyer son profet. 
2KI.23.17	I ti demande, “Ki sa moniman ki mon war laba?”
2KI.23.17	Bann zabitan lavil ti reponn li, “Sa latonm profet Bondye ki sorti Zida e ki ti anons sa ki ou'n fer kont bann latonm dan Betel.”
2KI.23.18	I ti dir, “Les li. Personn pa tous son bann lezo.” Alor, zot ti les son bann lezo trankil ansanm avek bann lezo sa profet ki ti sorti Samari.
2KI.23.19	Zozyas ti osi fer disparet tou bann lakaz dan landrwa sakre dan bann lavil Samari, ki bann lerwa Izrael ti'n fer pour provok lakoler SENYER. I ti tret zot parey i ti fer Betel. 
2KI.23.20	I ti ofer lo bann lotel tou bann pret dan bann landrwa sakre ki ti prezan, e bril bann lezo imen. Apre, i ti retourn Zerizalenm.
2KI.23.21	Lerwa ti donn sa lord avek lepep antye: Selebre Pak an loner SENYER, zot Bondye, parey in ekri dan sa liv lalyans.
2KI.23.22	Okenn Pak parey sa enn, ti'n ganny selebre depi lepok ki bann ziz ti gouvern Izrael, ni menm depi lepok bann lerwa Izrael ek bann lerwa Zida. 
2KI.23.23	Me dan sa dizwityenm lannen renny lerwa Zozyas, zot ti selebre sa lafet Pak an loner SENYER dan Zerizalenm.
2KI.23.24	Pour li realiz bann parol lalwa ki'n ganny ekri dan sa liv ki pret Hilkiya ti'n trouve dan tanp SENYER, Zozyas ti osi elimin tou dimoun ki envok bann lespri ek bann medyonm, bann pti stati bondye, bann gran stati ek tou bann pratik degoutan ki ti egziste dan pei Zida e dan Zerizalenm. 
2KI.23.25	Avan Zozyas, ti napa okenn lerwa parey li, ki ti retourn kot SENYER avek tou son leker, avek son et antye, e avek tou son lafors, dapre tou bann lalwa Moiz. I pa'n zanmen annan personn parey li, ni avan, ni apre.
2KI.23.26	Me SENYER ti gard son gran lakoler, ki i ti'n pran kont Zida, akoz bann provokasyon Manase pour kontrarye li. 
2KI.23.27	SENYER ti dir, “Mon pou rezet Zida parey mon'n rezet Izrael; mon pou rezet Zerizalenm, lavil ki mon'n swazir, ensi ki mon tanp lo lekel mon ti dir: La, mon pou plas mon non.”
2KI.23.28	Leres bann aksyon Zozyas ek tou sa ki i'n fer, in ganny ekri dan liv Listwar bann lerwa Zida. 
2KI.23.29	Dan son lepok, Faraon Neko, lerwa Lezip, ti al lager kont lerwa Asiri dan direksyon larivyer Efrat. Lerwa Zozyas ti sorti kont li; me koman i ti war li, faraon Neko ti touy li Megido. 
2KI.23.30	Son bann zonm ti anmenn li mor dan en kales, depi Megido ziska Zerizalenm kot zot ti anter li dan son prop latonm. Lepep sa pei ti pran Yoakaz, garson Zozyas, donn li lonksyon e etabli li koman lerwa dan plas son papa.
2KI.23.31	Yoakaz ti annan 23 an le kan i ti vin lerwa. I ti renny trwa mwan Zerizalenm. Son manman ti apel Hamoutal, fiy Zeremi, en zabitan Libna. 
2KI.23.32	Yoakaz ti fer tou sa ki depler SENYER, parey son bann zanset ti fer. 
2KI.23.33	Faraon Neko ti ansenn li Ribla dan pei Hamat, pour li pa renny dan Zerizalenm; i ti enpoz en taks trwa tonn larzan ek 30 kilo lor. 
2KI.23.34	Faraon Neko ti etabli Eliakim, garson lerwa Zozyas, dan plas Zozyas, son papa. I ti sanz son non e apel li Yoyakim. I ti fer Yoakaz prizonnyen. I ti vin Lezip, kot i ti mor.
2KI.23.35	Yoyakim ti donn Faraon larzan ek lor. Me i ti enpoz taks lo pep sa pei, sakenn dapre son larises, pour li kapab pey Faraon Neko larzan ek lor.
2KI.23.36	Yoyakim ti annan 25 an kan i ti vin lerwa. I ti renny 11 an dan Zerizalenm. Son manman ti apel Zebouda, fiy Pedaya, en zabitan Rouma. 
2KI.23.37	I ti fer sa ki depler SENYER, parey son bann zanset.
2KI.24.1	Dan sa lepok, Naboukodonozor, lerwa Babilonn ti sorti pour al fer lager. Yoyakim ti anba son pouvwar pandan 3 an. Apre, i ti revolte kont li. 
2KI.24.2	SENYER ti anvoy kont li, bann troup Babilonyen, Siriyen, Moabit ek Amonit. I ti anvoy zot kont Zida pour detri li, parey SENYER ti'n dir par lentermedyer son bann serviter, bann profet. 
2KI.24.3	Sa ti arive kont Zida lo lord SENYER, pour fer Zida disparet devan li. Annefe, Manase ti'n komet bokou pese: 
2KI.24.4	I ti'n fer koule telman disan inosan, ki Zerizalenm ti'n ranpli avek disan. SENYER pa ti oule pardonnen.
2KI.24.5	Leres bann aksyon Yoyakim ek tou sa ki i ti fer, tousala in ekri dan liv Listwar bann lerwa Zida. 
2KI.24.6	Yoyakim ti mor e i ti ganny anter avek son bann zanset. Son garson, Yoyakin, ti renny dan son plas.
2KI.24.7	Lerwa Lezip ti nepli kit son pei, akoz lerwa Babilonn ti'n pran tou sa ki ti pour lerwa Lezip, depi larivyer Lezip, ziska larivyer Efrat.
2KI.24.8	Yoyakin ti annan 18 an kan i ti vin lerwa. I ti renny trwa mwan dan Zerizalenm. Son manman ti apel Nehousta, fiy Elnatan, sorti Zerizalenm. 
2KI.24.9	I ti fer sa ki depler SENYER, parey son bann zanset ti'n fer.
2KI.24.10	Dan sa lepok, bann serviter Naboukodonozor, lerwa Babilonn ti al atak Zerizalenm, e zot ti anserkle lavil. 
2KI.24.11	Naboukodonozor, lerwa Babilonn, ti ariv devan lavil, pandan ki son bann zonm ti'n anserkle li. 
2KI.24.12	Alor, Yoyakin, lerwa Zida, ti rann son lekor avek lerwa Babilonn, ansanm avek son manman, son bann zonm, bann sef ek tou bann o zofisye. Lerwa Babilonn ti fer li prizonnyen dan wityenm lannen son renny. 
2KI.24.13	I ti anmenn tou bann trezor ki ti dan tanp SENYER, e tou bann trezor ki ti dan pale lerwa; i ti kraz an morso tou bann resipyan annor ki ti dan tanp SENYER, ki Salomon, lerwa Izrael, ti'n fer, parey SENYER ti'n anonse. 
2KI.24.14	I ti deport tou bann zabitan Zerizalenm, tou bann elit ek tou bann vayan gerye. An tou 10,000 egzile, san kont tou bann artizan ek bann ki fer serir; ti reste zis bann pli pov dan pei. 
2KI.24.15	I ti anvoy Yoyakin annegzil Babilonn. I ti osi anmenn manman lerwa, bann fanm lerwa, son bann o zofisye ek bann dimoun enportan dan pei, annegzil sorti Zerizalenm pour Babilonn. 
2KI.24.16	Lerwa ti osi anmenn annegzil Babilonn tou bann gerye; 7,000 an tou, bann artizan ek bann travayer ki fer serir; 1,000 an tou; zot tou, zot ti bann zonm vayan, pare pour fer lager. Lerwa Babilonn ti anvoy zot annegzil Babilonn. 
2KI.24.17	Lerwa Babilonn ti pran Matanya, tonton Yoyakin e etabli li lerwa dan son plas; i ti sanz son non e apel li Sedesyas.
2KI.24.18	Sedesyas ti annan 21 an kan i ti vin lerwa. I ti renny 11 an dan Zerizalenm. Son manman ti apel Hamoutal, fiy Zeremi, sorti Libna. 
2KI.24.19	I ti fer sa ki ti mal devan SENYER, parey Yoyakim. 
2KI.24.20	Zerizalenm ek Zida ti provok lakoler SENYER, ziska i ti rezet zot lwen avek li. Sedesyas ti revolte kont lerwa Babilonn.
2KI.25.1	Dan nevyenm lannen son renny, dizyenm zour dizyenm mwan, Naboukodonozor, lerwa Babilonn, ti atak Zerizalenm avek tou son bann gerye. I ti anserkle li. Zot ti konstri bann lenstalasyon latak toultour lavil. 
2KI.25.2	Alor, lavil ti ganny anserkle ziska onzyenm lannen dan renny lerwa Sedesyas.
2KI.25.3	Nevyenm zour dan katriyenm mwan, sa menm lannen, lafanmin ti'n vin sitan for dan lavil, ki ti nepli annan manze. 
2KI.25.4	Alor, en trou ti ganny ouver dan miray lavil. Lerwa avek tou son bann gerye ti sove dan lannwit par laport ki ti ant sa de miray kot zarden lerwa, menm si bann Babilonyen ti ankor otour lavil. Zot ti sov dan direksyon Araba. 
2KI.25.5	Me bann gerye Babilonyen ti pourswiv lerwa Sedesyas e atrap li dan laplenn pre Zeriko; tou son bann gerye ti'n ganny disperse; zot ti'n abandonn li. 
2KI.25.6	Zot ti fer lerwa prizonnyen e anmenn li Ribla, devan lerwa Babilonn ki ti pas santans kont li. 
2KI.25.7	Zot ti egorz bann garson Sedesyas devan son lizye. Apre, zot ti krev son lizye, atas li avek lasenn an bronz e anmenn li Babilonn.
2KI.25.8	Setyenm zour, senkyenm mwan, dan diznevyenm lannen renny Naboukodonozor, lerwa Babilonn, Nebouzaradann, sef gard rwayal, en zofisye lerwa Babilonn, ti vin Zerizalenm. 
2KI.25.9	I ti met dife dan tanp SENYER, pale lerwa ek tou bann lakaz dan Zerizalenm. I ti bril tou bann gran lakaz. 
2KI.25.10	Tou bann gerye Babilonyen avek li, ti demoli bann miray ki ti antour Zerizalenm. 
2KI.25.11	Nebouzaradann, sef gard rwayal, ti deport Babilonn leres bann zabitan dan lavil: Bann ki ti'n abandonnen pour al zwenn avek lerwa Babilonn ek tou leres popilasyon. 
2KI.25.12	Me sef bann gard rwayal ti kit deryer serten parmi bann ki pli pov dan pei, pour okip bann plantasyon rezen e koman bann kiltivater.
2KI.25.13	Bann Babilonyen ti kas an morso bann kolonn an bronz avek son sipor ek gran basen an bronz ki ti dan tanp SENYER. Zot ti anmenn sa bronz Babilonn. 
2KI.25.14	Zot ti osi anmenn tou bann resipyan: Bann po, lapel, tennywar lalanp, pla pour lansan ek tou bann istansil an bronz ki ti ganny servi pour servis tanp. 
2KI.25.15	Sef gard rwayal ti osi pran bann brazye ek bann kalis. I ti pran tou lobze annor pour sa lor e annarzan pour sa larzan. 
2KI.25.16	Sa de kolonn, sa gran basen ek zot sipor ki Salomon ti'n fer pour tanp, tousala ti an bronz e ti enposib peze. 
2KI.25.17	En kolonn ti mezir nef met oter. Par lao sa kolonn, ti annan en kornis an bronz, ki ti mezir en met edmi e toultour ti annan en dekor an bronz e avek bann fri dan laform grenad ki ti osi an bronz. Lot kolonn ti parey.
2KI.25.18	Sef gard rwayal ti fer aret Gran-Pret Seraya, son segon Sofoni ek trwa gardyen laport tanp. 
2KI.25.19	Dan lavil, i ti fer aret en zofisye ki ti ansarz bann gerye, ek senk zonm parmi lantouraz lerwa. I ti osi fer aret sekreter komandan larme ki ti ansarz pour anrol dimoun dan pei ansanm avek 60 zonm parmi zabitan pei ki ti dan lavil. 
2KI.25.20	Nebouzaradann, sef gard rwayal, ti pran zot e anmenn zot kot lerwa Babilonn ki ti Ribla. 
2KI.25.21	Lerwa Babilonn ti touy zot, la Ribla, dan pei Hamat. Alor, Zida ti ganny deporte lwen avek son pei.
2KI.25.22	Parmi lepep ki ti reste dan pei Zida, sa bann ki Naboukodonozor, lerwa Babilonn ti'n les reste deryer, i ti swazir Gedalya, garson Ahikanm, e garson Safann, koman gouverner. 
2KI.25.23	Ler tou sef bann troup, avek zot bann zonm, ti tande ki lerwa Babilonn ti'n nonm Gedalya, zot ti al Mispa kot Gedalya avek zot bann zonm: Ismael, garson Netanya, Yohanann, garson Karea, Seraya, garson Tanhoumet, en zabitan Netofat, ek Yaazania, garson en Maakatit; zot tou avek zot bann zonm. 
2KI.25.24	Gedalya ti fer en serman avek zot ek zot bann zonm. I ti dir, “Pa bezwen per bann zofisye Babilonyen; reste dan pei, servi byen lerwa Babilonn e tou ava pas byen pour zot.”
2KI.25.25	Me setyenm mwan, Ismael, garson Netanya, garson Elisama ki ti en desandan rwayal, ti vin avek dis zonm. I ti atak Gedalya e touy li avek tou bann Zideen ek bann Babilonyen ki ti la avek li Mispa. 
2KI.25.26	Alor, lepep antye, depi pli pti ziska pli gran, ensi ki bann sef troup, ti leve e al Lezip, akoz zot ti per bann Babilonyen.
2KI.25.27	Dan trannsetyenm lannen legzil Yoyakin, lerwa Zida, dan douzyenm mwan, e vennsetyenm zour, Evil-Merodak, lerwa Babilonn, dan premye lannen ki i ti vin lerwa, ti grasye Yoyakin, lerwa Zida e i ti fer li sorti dan prizon. 
2KI.25.28	I ti koz byen avek Yoyakin, e plas li lo en tronn par lao bann lerwa ki ti avek li Babilonn. 
2KI.25.29	I ti fer tir son lenz prizonnyen. Tou le zour, pandan tou son lavi, Yoyakin ti manz avek lerwa. 
2KI.25.30	Lerwa Babilonn ti donn li tou sa ki neseser pour li viv son lavi diran.
1CH.1.1	Adan ti papa Set, Set ti papa Enos, 
1CH.1.2	Enos ti papa Kenann, Kenann ti papa Mahalaleel, Mahalaleel ti papa Yered, 
1CH.1.3	Yered ti papa Henok; Henok ti papa Matousalenm; Matousalenm ti papa Lemek, 
1CH.1.4	Lemek ti papa Noe, Noe ti papa Senm, Kanm ek Zafet.
1CH.1.5	Bann garson Zafet: Gomer, Magog, Madai, Yavann, Toubal, Mesek, ek Tiras.
1CH.1.6	Bann garson Gomer: Askenaz, Difat, ek Togarma.
1CH.1.7	Bann garson Yavann: Elisa, Tarsis, Kitim ek Rodanim.
1CH.1.8	Bann garson Kanm: Kous, Lezip, Pout ek Kanaan.
1CH.1.9	Bann garson Kous: Seba, Havila, Sabta, Rama ek Sabteka; bann garson Rama: Saba ek Dedann.
1CH.1.10	Kous ti papa Nenmrod, ki ti premye gran ero lo later.
1CH.1.11	Lezip ti papa bann Loudit, bann Anamit, bann Lehabit, bann Naftouit, 
1CH.1.12	bann Patrousit, Kaslouhit, kot bann Filisten i sorti, ek bann Kaftorit.
1CH.1.13	Kanaan ti papa Sidon, son premye garson, Het, 
1CH.1.14	bann Zebizit, bann Amorit, bann Girgasit, 
1CH.1.15	bann Hivit, bann Arkit ek bann Sinit, 
1CH.1.16	bann Arvadit, bann Semarit ek bann Hamatit.
1CH.1.17	Bann garson Senm: Elanm, Asour, Arpaksad, Loud, Aranm, Ouz, Oul, Geter ek Mesek.
1CH.1.18	Arpaksad ti papa Sela; e Sela ti papa Heber. 
1CH.1.19	Heber ti ganny li de garson. Enn ti apel Peleg, akoz dan son letan later ti ganny partaze, ek son frer ti apel Yoktann. 
1CH.1.20	Yoktann ti papa Almodad, Selef, Hasarmavet, Yera, 
1CH.1.21	Hadoranm, Ouzal, Dikla, 
1CH.1.22	Ebal, Abimael, Seba, 
1CH.1.23	Ofir, Havila, ek Yobab. Sa ti bann garson Yoktann.
1CH.1.24	Bann sef fanmir depi Senm ziska Abrahanm: Senm, Arpaksad, Sela, 
1CH.1.25	Heber, Peleg, Reou, 
1CH.1.26	Seroug, Nakor, Tera, 
1CH.1.27	Abranm, setadir Abrahanm.
1CH.1.28	Abrahanm ti annan de garson: Izaak ek Ismael. 
1CH.1.29	La desandan Ismael: Son lene garson Nebayot, Kedar, Adbeel, Mibsanm, 
1CH.1.30	Misma, Douma, Masa, Hadad, Tema, 
1CH.1.31	Yetour, Nafis ek Kedma. Sa ti bann garson Ismael.
1CH.1.32	Bann garson Ketoura, en menazer Abrahanm: Zimrann, Yoksann, Medann, Madyann, Yisbak ek Soua. Bann garson Yoksann: Seba ek Dedann. 
1CH.1.33	Bann garson Madyann: Efa, Efer, Henok, Abida ek Elda. Sa ti bann desandan Ketoura.
1CH.1.34	Abrahanm ti papa Izaak. La bann garson Izaak: Ezai ek Izrael.
1CH.1.35	Bann garson Ezai: Elifaz, Reouel, Yeous, Yalanm, ek Kora. 
1CH.1.36	Bann garson Elifaz: Temann, Omar, Sefi, Gatanm, Kenaz, Timna, ek Amalek.
1CH.1.37	Bann garson Reouel: Nahat, Zera, Sama, ek Miza.
1CH.1.38	Bann garson Seir: Lotann, Sobal, Sibeonn, Ana, Disonn, Eser, ek Disann.
1CH.1.39	Bann garson Lotann: Hori ek Homanm; Timna, ser Lotann. 
1CH.1.40	Bann garson Sobal: Alyann, Manahat, Ebal, Sefi, ek Onanm. Bann garson Sibeonn: Aya ek Ana. 
1CH.1.41	Garson Ana: Disonn. Bann garson Disonn: Hanmrann, Esbann, Yitrann ek Kerann.
1CH.1.42	Bann garson Eser: Bilann, Zaavann ek Yaakann. Bann garson Disann: Ous ek Arann.
1CH.1.43	La bann lerwa ki ti renny dan pei Edonm, avan ki okenn lerwa ti renny lo Izrael: Bela, garson Beor; son lavil ti apel Dinaba. 
1CH.1.44	Bela ti mor, Yobab, garson Zera ki sorti Bosra, ti renny dan son plas. 
1CH.1.45	Kan Yobab ti mor, Housanm ki sorti dan pei bann Temanit ti vin lerwa dan son plas. 
1CH.1.46	Housanm ti mor, e Hadad, garson Bedad, ti vin lerwa dan son plas. Li menm ki ti bat Madyann dan lakanpanny Moab. Son lavil ti apel Avit. 
1CH.1.47	Kan Hadad ti mor, Sanmla ki sorti Masreka, ti vin lerwa dan son plas. 
1CH.1.48	Sanmla ti mor, e Saoul ki sorti Rehobot lo larivyer Efrat, ti vin lerwa dan son plas. 
1CH.1.49	Kan Saoul ti mor, Baal-Hanann, garson Akbor, ti vin lerwa dan son plas. 
1CH.1.50	Kan Baal-Hanann ti mor, Hadad ti renny dan son plas; son lavil ti apel Pai; son fanm ti apel Mehetabeel, fiy Matred, fiy Me-Zahab.
1CH.1.51	Kan Hadad ti mor, la bann sef Edonm ki ti gouvern pei: Timna, Alva, Yetet, 
1CH.1.52	Oholibama, Ela, Pinonn, 
1CH.1.53	Kenaz, Temann, Mibsar, 
1CH.1.54	Magdiel ek Iranm. Sa ti bann sef Edonm.
1CH.2.1	La bann garson Izrael: Riben, Simeon, Levi, Zida, Isakar, Zabilon, 
1CH.2.2	Dann, Zozef, Benzamen, Neftali, Gad ek Aser.
1CH.2.3	Bann garson Zida: Er, Onann, Sela. Sa trwa garson, i ti ganny avek fiy Soua en Kananeen. Lene garson Zida ti depler SENYER e i ti mor. 
1CH.2.4	Avek son belfiy Tamar, i ti ganny Peres ek Zera. Zida ti annan senk garson an tou.
1CH.2.5	Bann garson Peres: Hesronn ek Hamoul. 
1CH.2.6	Bann garson Zera: Zimri, Etann, Hemann, Kalkol ek Dara; senk an tou. 
1CH.2.7	Bann garson Karmi: Akar, sa enn ki ti anmenn maler lo Izrael; i ti komet en fot ler i ti gard pour li menm bann keksoz ki ti'n rezerve pour Bondye.
1CH.2.8	Garson Etann: Azarya.
1CH.2.9	Bann garson ki Hesronn ti gannyen: Yerameel, Ranm ek Keloubai.
1CH.2.10	Ranm ti papa Aminadab e Aminadab ti papa Nasonn, en sef dan Zida. 
1CH.2.11	Nasonn ti papa Salma, Salma ti papa Booz, 
1CH.2.12	Booz ti papa Obed e Obed ti papa Zese. 
1CH.2.13	Zese ti papa Eliab son lene garson, Abinadab dezyenm, Simea trwazyenm, 
1CH.2.14	Netaneel katriyenm, Radai senkyenm, 
1CH.2.15	Osenm sizyenm, David setyenm; 
1CH.2.16	e zot bann ser: Serouya ek Abigail. Bann garson Zerouya: Abisai, Zoab, ek Asael; trwa an tou. 
1CH.2.17	Abigail ti ganny Amasa, e papa Amasa ti apel Yeter, en Ismaelit.
1CH.2.18	Kaleb, garson Hesronn ti ganny zanfan avek son fanm Azouba, e avek Yeriot. La son bann garson: Yeser, Sobab ek Ardonn. 
1CH.2.19	Kan Azouba ti mor, Kaleb ti marye avek Efrat, e i ti ganny Hour. 
1CH.2.20	Hour ti papa Ouri e Ouri ti papa Besalel.
1CH.2.21	Hesronn ti marye avek fiy Makir, papa Galaad; i ti annan 60 an ler i ti marye e i ti ganny Segoub. 
1CH.2.22	Segoub ti papa Yair, ki ti annan 23 lavil dan pei Galaad. 
1CH.2.23	Me Gesour ek Aranm ti pran bann kanpman Yair, lavil Kenat ek son bann vilaz; 60 lavil an tou. Zot tou, ti desandan Makir, papa Galaad. 
1CH.2.24	Apre lanmor Hesronn, Kaleb ti al kot Efrata, fanm Hesronn son papa, e i ti ganny Asour, ki ti konstri lavil Tekoa.
1CH.2.25	Bann garson Yerameel, lene garson Hesronn: Ranm, lene, Bouna, Oren, Osenm ek Ahiya. 
1CH.2.26	Yerameel osi ti annan en lot fanm ki ti apel Atara; i ti manman Onanm. 
1CH.2.27	Bann garson Ranm, lene garson Yerameel: Maas, Yamin ek Eker. 
1CH.2.28	Bann garson Onanm: Samai ek Yada. Bann garson Samai: Nadab ek Abisour. 
1CH.2.29	Fanm Abisour ti apel Abihail, e i ti ganny Abann ek Molid. 
1CH.2.30	Bann garson Nadab: Seled ek Apaim; Seled ti mor san zanfan. 
1CH.2.31	Garson Apaim: Yisei. Garson Yisei: Sesann. Garson Sesann: Ahlai. 
1CH.2.32	Bann garson Yada, frer Samai: Yeter ek Zonatan; Yeter ti mor san zanfan. 
1CH.2.33	Bann garson Zonatan: Pelet ek Zaza. Sa ti bann zanfan Yerameel.
1CH.2.34	Sesann ti napa garson, i ti annan zis fiy; me Sesann ti annan en lesklav Ezipsyen ki ti apel Yarha. 
1CH.2.35	Alor, Sesann ti fer son fiy marye avek lesklav Yarha; e i ti ganny Atai. 
1CH.2.36	Atai ti papa Natan e Natan ti papa Zabad. 
1CH.2.37	Zabad ti papa Efal e Efal ti papa Obed, 
1CH.2.38	Obed ti papa Yehou e Yehou ti papa Azarya, 
1CH.2.39	Azarya ti papa Heles e Heles ti papa Elasa. 
1CH.2.40	Elasa ti papa Sismai e Sismai ti papa Saloum. 
1CH.2.41	Saloum ti papa Yekamya e Yekamya ti papa Elisama.
1CH.2.42	Garson Kaleb, frer Yerameel: Mesa, lene garson, ti papa Zif. Garson Maresa: Hebron. 
1CH.2.43	Bann garson Hebron: Kore, Tapoua, Rekenm ek Sema. 
1CH.2.44	Sema ti papa Rahanm, papa Yorkeanm; Rekenm ti papa Samai. 
1CH.2.45	Garson Samai: Maonn; Maonn ti papa Bet-Sour. 
1CH.2.46	Efa, menazer Kaleb, ti ganny Mosa ek Gazez. Arann ti ganny en garson ki ti osi apel Gazez.
1CH.2.47	Bann garson Yadai: Regenm, Yotanm, Gesann, Pelet, Efa ek Saaf. 
1CH.2.48	Maaka enn bann menazer Kaleb, ti ganny Seber ek Tirhana. 
1CH.2.49	I ti osi ganny Saaf, papa Madmana; Seva ti papa Makbena ek Gibea; fiy Kaleb ti apel Aksa. 
1CH.2.50	Sa ti bann desandan Kaleb. Bann garson Hour, lene Efrata: Sobal, papa Kiryat-Yearim; 
1CH.2.51	Salma, papa Betlehenm; Haref, papa Bet-Gader.
1CH.2.52	Lezot garson Sobal, papa Kiryat-Yearim: Haroe ek lanmwatye zabitan Menouhot. 
1CH.2.53	Bann fanmir dan Kiryat-Yearim: Bann Yitrit, Poutit, Soumatit, ek bann Misrait. Se la kot bann Soreatit ek bann Estaolit i sorti.
1CH.2.54	Bann garson Salma: Betlehenm ek bann Netofatit, Arot-Bet-Zoab, Hasi-Manati, bann Soretit, 
1CH.2.55	ek bann fanmir bann ekriven ki ti reste Yabes: Bann Tiratit, bann Simeatit ek bann Soukatit. Sa ti bann Kenit, bann zanset Hamat, papa lafanmir Rekab.
1CH.3.1	La bann garson David ki ti ne Hebron: Son premye garson Amnon ki i ti ganny avek Ahinoanm, en Zizreelit; son dezyenm, Danyel ki i ti ganny avek Abigail, en Karmelit; 
1CH.3.2	son trwazyenm, Absalon ki son manman ti apel Maaka, fiy Talmai lerwa Gesour; son katriyenm, Adoniya, garson Hagit; 
1CH.3.3	son senkyenm, Sefatya ki i ti ganny avek Abital; sizyenm Yitreanm ki i ti ganny avek son fanm Egla. 
1CH.3.4	Sa sis ti ne Hebron kot i ti rennyen pandan set an edmi. David ti renny pandan 33 an Zerizalenm, 
1CH.3.5	kot i ti ganny Simea, Sobab, Natan, Salomon. I ti ganny sa kat zanfan avek Bat-Soua, fiy Anmyel.
1CH.3.6	Apre i ti ganny Yibar, Elisama, Elifelet, 
1CH.3.7	Noga, Nefeg, Yafya, 
1CH.3.8	Elisama, Eliada ek Elifelet; nef an tou. 
1CH.3.9	Tousala ti bann garson David apard bann garson ki i ti ganny avek bann menazer; Tamar ti zot ser.
1CH.3.10	Bann garson Salomon: Roboanm, Abiya, Asa, Zozafat, 
1CH.3.11	Zoranm, Akazya, Zoas, 
1CH.3.12	Amazya, Azarya, Yotanm, 
1CH.3.13	Akaz, Ezekyas, Manase, 
1CH.3.14	Amonn ek Zozyas.
1CH.3.15	Bann garson Zosyas: Yohanann, son premye garson; dezyenm Yoyakim; trwazyenm Sedesyas; katriyenm Saloum.
1CH.3.16	La bann desandan Yoyakim: Yekonya son garson; Sedesyas son garson.
1CH.3.17	Bann garson prizonnyen Yekonya: Sealtiel son garson, 
1CH.3.18	Malkiranm, Pedaya, Senazar, Yekamya, Hosama ek Nedabya.
1CH.3.19	Bann garson Pedaya: Zorobabel ek Simei. Garson Zorobabel: Mesoulanm ek Hananya: Selomit zot ser. 
1CH.3.20	Ti annan ankor lezot garson: Hasouba, Ohel, Berekya, Hasadya, Yousab, Hesed; senk an tou.
1CH.3.21	Bann garson Hananya: Pelatya ek Ezai; bann garson Refaya, bann garson Arnann, bann garson Abdyas, bann Sekanya.
1CH.3.22	Bann garson Sekanya: Semaya, Hatous, Igal, Bariya, Nearya ek Safat; sis an tou.
1CH.3.23	Bann garson Nearya: Eliohenai, Ezekyas ek Azrikanm. 
1CH.3.24	Bann garson Eliohenai: Hodavya, Eliasib, Pelaya, Akoub, Yohanann, Delaya ek Anani; set an tou.
1CH.4.1	Bann garson Zida: Peres, Hesronn, Karmi, Hour ek Sobal. 
1CH.4.2	Reaya garson Sobal, ti papa Yahat e Yahat ti papa Ahoumai ek Lahad. Sa ti bann zanset bann Zoratit.
1CH.4.3	La bann garson Etanm: Zizreel, Yisma ek Yidbas; zot ser ti apel Haselponi. 
1CH.4.4	Penouel ti papa Gedor, e Ezer ti papa Housa. Sa ti bann garson Hour, lene garson Efrata, papa Betlehenm.
1CH.4.5	Asour, papa Tekoa ti annan de fanm, Helea ek Naara; 
1CH.4.6	Naara ti ganny Ahouzanm, Hefer, Temeni ek Ahastari. Sa ti bann garson Naara. 
1CH.4.7	Bann garson Helea: Seret, Sohar ek Etnan.
1CH.4.8	Kos ti papa Anoub ek Hatsobeba desandan Aharel, garson Haroum. 
1CH.4.9	Yabes ti ganny pli byen konsidere ki son bann frer; e son manman ti apel li Yabes, dizan: Akoz mon ti soufer bokou. 
1CH.4.10	Yabes ti priy Bondye Izrael: Si ou vreman akord mwan ou benediksyon, ou ava agrandi mon teritwar; ou lanmen ava avek mwan; maler ek soufrans ava reste lwen avek mwan! Bondye ti akord Yabes tou sa ki i ti demande.
1CH.4.11	Keloub, frer Souha ti ganny Mehir ki ti papa Estonn. 
1CH.4.12	Estonn ti papa Betrafa, Pasea ek Tehina ki ti papa lavil Nahas. Sa ti bann desandan Reka.
1CH.4.13	Bann garson Kenaz: Otniel ek Seraya; bann garson Otniel: Hatat ek Meonotai. 
1CH.4.14	Meonotai ti papa Ofra; Seraya ti papa Zoab, papa bann artizan.
1CH.4.15	Bann garson Kaleb, garson Yefoune: Irou, Ela ek Naanm; garson Ela: Kenaz.
1CH.4.16	Bann garson Yehaleleel: Zif, Zifa, Tirya ek Azarel.
1CH.4.17	Bann garson Esdras: Yeter, Mered, Efer ek Yalonn. Sa ti bann garson Bitia, fiy Faraon, fanm Mered, ki ti annan osi Mirianm, Samai ek Yisba, papa Estemoa. 
1CH.4.18	Mered ti osi annan en fanm sorti dan tribi Zida; i ti ganny Yered, papa Gedor, Heber, papa Soko ek Yekoutyel, papa Zanoa. Sa ti bann garson Bitia, fiy Faraon, ki ti fanm Mered.
1CH.4.19	Bann garson fanm Hodiya ser Nahanm ti papa Keila, en Garmit ek Estemoa, en Maakatit.
1CH.4.20	Bann garson Simonn: Amnon, Rina, Ben-Hanann, ek Tilonn. Bann garson Yisei: Zohet ek Benn-Zohet.
1CH.4.21	Bann garson Sela, garson Zida: Er, papa Leka, Lada, Maresa ek desandans bann ki travay latwal dan Bet-Asbea. 
1CH.4.22	Yokim ek bann zonm Kozeba, Zoas ek Saraf ki ti marye avek bann fanm Moabit e ti retourn Betlehenm. Tousala i bann keksoz ansyen. 
1CH.4.23	Zot ti bann potye, bann zabitan Netaim ek Gedera; zot ti reste pre avek lerwa e zot ti travay pour li.
1CH.4.24	Bann garson Simeon: Nemouel, Yamin, Yarib, Zera, Sail. 
1CH.4.25	Saloum son garson, Mibsanm son garson ek Misma son garson. 
1CH.4.26	Bann garson Misma: Hamouel son garson, Zakour son garson ek Simei son garson. 
1CH.4.27	Simei ti annan 16 garson ek sis fiy, me son bann frer pa ti ganny bokou zanfan, ni zot fanmir pa ti gran parey bann fanmir dan Zida.
1CH.4.28	Zot ti reste Berseba, Molada, Hatsar-Soual, 
1CH.4.29	Bilha, Esenm, Tolad, 
1CH.4.30	Betouel, Horma, Siklag, 
1CH.4.31	Bet-Markabot, Hatsar-Sousim, Bet-Biri ek Saaraim. Sa ti zot bann lavil ziska lepok ki David ti lerwa. 
1CH.4.32	Zot bann vilaz: Etanm, Ain, Rimonn, Token ek Asann; senk lavil an tou. 
1CH.4.33	Ti osi annan tou bann vilaz ki ti otour sa bann lavil ziska Baal. Zot ti etabli zot la; zot non ti lo zot prop lalis fanmir.
1CH.4.34	Mesobab, Yanmlek, Yosa, garson Amasya, 
1CH.4.35	Zoel, Yehou, garson Yosibya, garson Seraya, garson Asiyel, 
1CH.4.36	Eliohenai, Yakoba, Yesohaya, Asaya, Adyel, Yesimyel, Benaya, 
1CH.4.37	Ziza, garson Sifei, garson Alonn, garson Yedaya, garson Simri, garson Semaya. 
1CH.4.38	Tou sa bann ki fek ganny nonmen, ti bann sef tribi e zot fanmir, ti ogmant en kantite. 
1CH.4.39	Zot ti al dan lantre Gedor ziska dan Les vale pour al rod manze pour zot zannimo. 
1CH.4.40	Zot ti trouv en kantite bon zerb e pei ti gran, trankil. Bann ansyen zabitan sa rezyon ti bann desandan Kanm. 
1CH.4.41	Zot ti ganny anrezistre par non depi letan Ezekyas, lerwa Zida, e zot ti detri bann latant ek zot bann landrwa kasyet; zot detri tou bann zabitan; pa reste personn ziska ozordi. Zot ti reste la akoz ti annan zerb pour zot troupo.
1CH.4.42	Serten parmi desandan Simeon, 500 zonm an tou, ti mont lo montanny Seir avek Pelatya, Nearya, Refaya, ek Ouzyel, garson Yisei, koman zot sef. 
1CH.4.43	Zot ti detri leres bann Amalesit ki ti'n sove; zot reste la, ziska ozordi.
1CH.5.1	Riben ti premye garson Izrael. Me akoz i ti'n mank respe anver fanm son papa, son drwa lene garson ti ganny pase avek bann garson Zozef, garson Izrael. Pour sa rezon, i pa'n ganny anrezistre dan resansman dapre son drwa lene garson. 
1CH.5.2	Menm si Zida ti enportan parmi son bann frer e ki dan son desandans in sorti en sef, se Zozef ki ti'n ganny drwa lene garson. 
1CH.5.3	La bann garson Riben lene garson Izrael: Henok, Palou, Hesronn, ek Karmi.
1CH.5.4	Bann garson desandan Zoel: Semaya, garson Zoel, Gog, garson Zoel, Simei, garson Zoel. 
1CH.5.5	Mise, garson Simei, Reaya, garson Mise, Baal, garson Reaya, 
1CH.5.6	Beera, garson Baal, ki Tilgat-Pilneser, lerwa Asiri, ti anmennen koman prizonnyen; i ti en sef dan tribi bann Ribenit.
1CH.5.7	Bann frer Beera klan par klan, parey zot in ganny anrezistre dan resansman, dapre zot desandans: Premye Yeyel, Zakari, 
1CH.5.8	Bela, garson Azaz, garson Sema, garson Zoel; i ti reste Aroer ziska Nebo ek Baal-Meonn. 
1CH.5.9	Lo kote Les, i ti reste ziska lantre dezer, depi larivyer Efrat, akoz zot zannimo ti'n ogmante dan pei Galaad. 
1CH.5.10	Dan lepok Sail, zot ti fer lager avek bann Hagarit ki ti ganny detri dan zot lanmen. Zot ti reste dan latant, dan tou rezyon Les Galaad.
1CH.5.11	Bann desandan Gad ti reste lo kote Nor dan rezyon Basann, ziska Salka. 
1CH.5.12	Zoel, sef, Safanm dezyenm, Yanai ek Safat, dan Basann. 
1CH.5.13	Bann lezot fanmir: Mikael, Mesoulanm, Seba, Yorai, Yakann, Zia ek Eber; set an tou.
1CH.5.14	La bann garson Abihail, garson Houri, garson Yaroa, garson Galaad, garson Mikael, garson Yesisai, garson Yado, garson Booz: 
1CH.5.15	Ahi, garson Abdiel, garson Gouni, ki ti sef zot fanmir. 
1CH.5.16	Zot ti reste Galaad, Basann e dan alantour Saronn, ziska kot son balizaz. 
1CH.5.17	Zot tou, zot ti ganny anrezistre dan resansman dan lepok Yotanm, lerwa Zida e lepok Zeroboanm, lerwa Izrael.
1CH.5.18	Bann Ribenit, bann Gadit ek demi tribi Manase ti annan bann brav gerye ki ti port boukliye ek lepe e servi fles; zot ti bann eksper dan lager; 44,760 an tou ki ti kapab lager. 
1CH.5.19	Zot ti lager avek bann Hagarit depi Yetour, Nafis ek Nodab. 
1CH.5.20	Zot ti ganny led kont bann Hagarit e tou bann ki ti avek zot, ti ganny livre dan zot lanmen. Pandan konba, zot ti priy Bondye ki ti ekout zot, akoz zot ti annan konfyans dan li. 
1CH.5.21	Zot ti sezi bann zannimo: 50,000 samo, 250,000 mouton, 2,000 bourik. Zot ti osi pran 100,000 prizonnyen. 
1CH.5.22	Bokou ti tonbe akoz Bondye ki ti fer sa lager. Zot ti reste la dan zot plas ziska zot ti al annegzil.
1CH.5.23	Desandans demi tribi Manase ti reste dan sa pei, depi Basann ziska Baal-Hermon, Senir ek dan montanny Hermon; ti annan bokou zot. 
1CH.5.24	La bann sef zot fanmir: Efer, Yisei, Eliel, Azriel, Zeremi, Hodavya, ek Yadyel. Zot ti bann vayan gerye, bann zonm renonmen, sef zot fanmir.
1CH.5.25	Me zot pa ti fidel anver Bondye zot papa e zot ti tonm dan prostitisyon avek bondye bann nasyon sa pei ki Bondye ti'n detri devan zot. 
1CH.5.26	Alor, Bondye Izrael ti boulvers lespri Poul, lerwa Asiri, lespri Tilgat-Pilneser ki ti deport bann Ribenit, bann Gadit ek demi tribi Manase; i ti anmenn zot Hala, Habor, Hara pre larivyer Gozann, kot zot in reste ziska ozordi.
1CH.6.1	Bann garson Levi: Gersonn, Kehat ek Merari. 
1CH.6.2	Bann garson Kehat: Anmranm, Yitsehar, Hebron ek Ouzyel.
1CH.6.3	Bann zanfan Anmranm: Aaron, Moiz ek Mirianm. Bann zanfan Aaron: Nadab, Abihou, Eleazar ek Itamar 
1CH.6.4	Eleazar ti papa Fineas; Fineas ti papa Abisoua. 
1CH.6.5	Abisoua ti papa Bouki; Bouki ti papa Ouzi. 
1CH.6.6	Ouzi ti papa Zerahia; Zerahia ti papa Merayot. 
1CH.6.7	Merayot ti papa Amaria; Amaria ti papa Ahitoub. 
1CH.6.8	Ahitoub ti papa Sadok; Sadok ti papa Ahimaas. 
1CH.6.9	Ahimaas ti papa Azarya; Azarya ti papa Yohanann. 
1CH.6.10	Yohanann ti papa Azarya ki ti pret dan tanp ki Salomon ti konstri Zerizalenm. 
1CH.6.11	Azarya ti papa Amaria; Amaria ti papa Ahitoub. 
1CH.6.12	Ahitoub ti papa Sadok; Sadok ti papa Saloum. 
1CH.6.13	Saloum ti papa Hilkiya; Hilkiya ti papa Azarya. 
1CH.6.14	Azarya ti papa Seraya; Seraya ti papa Yosadak. 
1CH.6.15	Yosadak ti ganny deporte par Naboukodonozor, ansanm avek lezot zabitan Zida ek Zerizalenm, kan SENYER ti anvoy zot annegzil.
1CH.6.16	Bann garson Levi: Gersonn, Kehat ek Merari.
1CH.6.17	Bann garson Gersonn: Libni ek Simei.
1CH.6.18	Bann garson Kehat: Anmranm, Yitsehar, Hebron, ek Ouziel.
1CH.6.19	Bann garson Merari: Mali ek Mousi. Sa se bann fanmir Levi dapre bann sef fanmir.
1CH.6.20	Bann desandan Gersonn: Libni, Yahat, Zima, 
1CH.6.21	Yoa, Ido, Zera, Yeatrai.
1CH.6.22	Bann desandan Kehat: Aminadab, son garson, Asir. 
1CH.6.23	Elkana, Ebiasaf, Asir, 
1CH.6.24	Tahat, Ouriel Ouzya, Saoul.
1CH.6.25	Bann garson Elkana: Amasai ek Ahimot; 
1CH.6.26	Elkana, bann desandan Elkana: Sofai, Nahat, 
1CH.6.27	Eliab, Yerohanm, Elkana.
1CH.6.28	Bann garson Samyel, Vatni, lene ek Abiyar dezyenm.
1CH.6.29	Bann garson Merari: Mali, Libni, Simei, Ouza, 
1CH.6.30	Simea, Hagiya, Asaya.
1CH.6.31	La bann dimoun ki David ti etabli pour diriz santer dan tanp SENYER de ki Kof Lalyans ti ganny depoze laba. 
1CH.6.32	Zot ti ansarz sante devan sanktyer, dan Latant Rankont, ziska ki Salomon ti konstri tanp SENYER Zerizalenm e zot ti ofisye dapre lareg.
1CH.6.33	La bann zonm ki ti prezan, ansanm avek zot bann garson. Parmi bann Kehatit: Santer Hemann, garson Zoel, garson Samyel, 
1CH.6.34	garson Elkana, garson Yerohanm, garson Eliel, garson Toa, 
1CH.6.35	garson Souf, garson Elkana, garson Mahat, garson Amasai, 
1CH.6.36	garson Elkana, garson Zoel, garson Azarya, garson Sofoni, 
1CH.6.37	garson Tahat, garson Asir, garson Ebiasaf, garson Kore, 
1CH.6.38	garson Yitsehar, garson Kehat, garson Levi, garson Izrael.
1CH.6.39	Son frer Asaf ti lo son kote drwat; Asaf garson Berekya, garson Simea, 
1CH.6.40	garson Mikael, garson Baseya, garson Malkiya, 
1CH.6.41	garson Etni, garson Zera, garson Adaya, 
1CH.6.42	garson Etann, garson Zima, garson Simei, 
1CH.6.43	garson Yahat, garson Gersonn, garson Levi.
1CH.6.44	Lo son kote gos ti annan Etann, garson Kisi, garson Abdi, garson Malouk, 
1CH.6.45	garson Hakabya, garson Amazya, garson Hilkiya, 
1CH.6.46	garson Amzi, garson Bani, garson Semer, 
1CH.6.47	garson Mali, garson Mousi, garson Merari, garson Levi.
1CH.6.48	Zot bann frer, bann levit, ti ansarz tou bann servis sanktyer, lakaz Bondye. 
1CH.6.49	Aaron ek son bann garson ti responsab pour ofer sakrifis lo lotel pour sakrifis konplet e lo lotel lansan, avek tou lezot fonksyon dan Lasal Tre Sen ki konsern bann rityel pour pardon pese Izrael, dapre sa ki Moiz, serviter Bondye ti'n ordonnen.
1CH.6.50	La lalis bann garson Aaron: Eleazar, son garson, Fineas, son garson, Abisoua, son garson, 
1CH.6.51	Bouki, son garson, Ouzi, son garson, Zerahia, son garson, 
1CH.6.52	Merayot, son garson, Amaria, son garson, Ahitoub, son garson, 
1CH.6.53	Sadok, son garson, Ahimaas, son garson.
1CH.6.54	La bann landrwa kot zot ti reste, dapre bann kanpman dan zot teritwar. Pour bann desandan Aaron dan fanmir Kehatit, akoz zot bi ki ti mont premye: 
1CH.6.55	Zot ti ganny Hebron dan teritwar Zida, avek bann laplenn alantour. 
1CH.6.56	Me zot ti donn Kaleb, garson Yefoune, bann laplenn dan lavil, avek bann vilaz lavil.
1CH.6.57	Bann garson Aaron ti ganny bann lavil pour bann refizye: Hebron, Libna, avek son bann laplenn; Yatir, Estemoa, avek son bann laplenn; 
1CH.6.58	Hilez, avek son bann laplenn; Debi, avek son bann laplenn. 
1CH.6.59	Asann, avek son bann laplenn; Bet-Semes, avek son bann laplenn. 
1CH.6.60	Parmi bann tribi Benzamen: Geba, avek son bann laplenn; Alemet, avek son bann laplenn; Anatot, avek son bann laplenn. An tou 13 lavil dapre zot fanmir.
1CH.6.61	Lezot desandan Kehat ti ganny dis lavil, dapre zot fanmir sorti dan tribi Efraim, tribi Dann ek demi tribi Manase.
1CH.6.62	Bann tribi Gersonn dapre zot fanmir ti ganny 13 lavil sorti dan tribi Isakar, tribi Aser, tribi Neftali ek tribi Manase, dan Basann.
1CH.6.63	Bann desandan Merari dapre zot fanmir, ti ganny 12 lavil sorti dan tribi Riben, tribi Gad ek tribi Zabilon. 
1CH.6.64	Alor, pep Izrael ti donn bann Levit bann lavil avek zot laplenn. 
1CH.6.65	Zot ti tir osor e zot ti osi ganny serten lavil tribi Zida, Simeon ek Benzamen. Sa bann lavil ti ganny mansyonnen par zot non.
1CH.6.66	Serten parmi bann fanmir Kehat ti ganny bann lavil sorti dan tribi Efraim. 
1CH.6.67	Zot ti ganny bann lavil pour bann refizye: Sisenm, avek son laplenn dan montanny Efraim; Gezer avek son bann laplenn; 
1CH.6.68	Yokmeanm, avek son bann laplenn; Bet-Horonn avek son bann laplenn; 
1CH.6.69	Ayalonn, avek son bann laplenn; Gat-Rimonn, avek son bann laplenn; 
1CH.6.70	sorti dan demi tribi Manase, Aner avek son bann laplenn; Balaanm avek son bann laplenn; pour lezot bann desandan Kehat ki ti reste.
1CH.6.71	Bann desandan Gersonn ki sorti dan demi tribi Manase ti ganny: Golann dan Basann, avek son bann laplenn ek Astarot, avek son bann laplenn.
1CH.6.72	Dan tribi Isakar: Kades, avek son bann laplenn; Dabrat, avek son bann laplenn; 
1CH.6.73	Ramot, avek son bann laplenn; Anenm, avek son bann laplenn.
1CH.6.74	Dan tribi Aser: Masal, avek son bann laplenn; Abdonn, avek son bann laplenn; 
1CH.6.75	Houkok, avek son bann laplenn; Rehob, avek son bann laplenn.
1CH.6.76	Dan tribi Neftali: Kedes dan Galile, avek son bann laplenn; Hamon, avek son bann laplenn; e Kiryataim, avek son bann laplenn.
1CH.6.77	Bann desandan Merari ti ganny sa ki reste. Dan tribi Zabilon: Rimono, avek son bann laplenn; Tabor, avek son bann laplenn.
1CH.6.78	Lo lot kote Zourden vizavi Zeriko, dan Les larivyer Zourden sorti dan tribi Riben: Beser dan dezer, avek son bann laplenn; Yasa, avek son bann laplenn; 
1CH.6.79	Kedemot, avek son bann laplenn; Mefaat, avek son bann laplenn.
1CH.6.80	Dan tribi Gad: Ramot dan Galaad, avek son bann laplenn; Mahanaim, avek son bann laplenn; 
1CH.6.81	Hesbonn, avek son bann laplenn; Yazer, avek son bann laplenn.
1CH.7.1	Bann garson Isakar: Tola, Poua, Yasoub ek Simronn; kat garson an tou.
1CH.7.2	Bann garson Tola: Ouzi, Refaya, Yeriel, Yamai, Yibsanm ek Samyel, ki ti bann sef dan fanmir Tola, bann gerye brav dan zot zenerasyon, dan lepok David; ti annan 22,600 an tou. 
1CH.7.3	Garson Ouzi: Yizraya; bann garson Yizraya: Mikael, Abdyas, Zoel ek Yisiya; senk sef an tou; 
1CH.7.4	ansanm avek zot, dapre zenerasyon e dapre zot fanmir, ti annan 36,000 zonm arme pour lager, akoz zot ti annan bokou fanm ek zanfan. 
1CH.7.5	Zot bann frer, dapre bann fanmir Isakar, ti annan an tou 87,000 brav gerye, dapre resansman.
1CH.7.6	Bann garson Benzamen: Bela, Beker ek Yediael, trwa an tou. 
1CH.7.7	Garson Bela: Esbonn, Ouzi, Ouzyel, Yeremot ek Iri; senk sef fanmir bann brav gerye anrezistre dapre resansman, 22,034 an tou.
1CH.7.8	Bann garson Beker: Zemira, Yoas, Eliezer, Eliohenai, Omri, Yeremot, Abiya, Anatot ek Alemet; tousala ti bann garson Beker. 
1CH.7.9	Zot ti anrezistre dapre resansman, dapre zot desandans, koman sef zot fanmir; ti annan 20,200 brav gerye an tou.
1CH.7.10	Garson Yediael: Bilhann. Bann garson Bilhann: Yeous, Benzamen, Ehoud, Kenaana, Zetann, Tarsis ek Ahisahar. 
1CH.7.11	Zot tou, zot ti bann garson Yediael, bann sef fanmir: 17,200 brav gerye an tou, ki kapab al lager. 
1CH.7.12	Soupim ek Houpim garson Ir; Housim, garson Aher.
1CH.7.13	Bann garson Neftali: Yatsyel, Gouni, Yezer, Saloum, garson Bilha.
1CH.7.14	Bann garson Manase: Asriel ki i ti gannyen avek son menazer Siriyen. I ti ganny Makir, papa Galaad. 
1CH.7.15	Makir ti swazir en fanm pour Houpim ek Soupim. I ti annan en ser ki ti apel Maaka. Son dezyenm garson ti apel Zelofad. Zelofad ti annan zis fiy. 
1CH.7.16	Maaka, fanm Makir ti ganny en garson ki ti apel Peres; son frer ti apel Sares e bann garson Sares, ti apel Oulanm ek Rekenm. 
1CH.7.17	Garson Oulanm: Bedann. Sa ti bann garson Galaad, garson Makir, garson Manase.
1CH.7.18	Son ser, Hamoleket ti ganny Isod, Abiezer ek Mala. 
1CH.7.19	Bann garson Semida ti apel Ahiann, Sikenm, Likwi ek Anianm.
1CH.7.20	Bann garson Efraim: Soutela, Bered, son garson, Tahat, son garson, Eleada, son garson, Tahat, son garson, 
1CH.7.21	Zabad, son garson, Soutela, son garson, ek Ezer ek Elead. Bann zonm Gat ki ti ne dan sa pei, ti touy zot akoz zot ti'n desann pour pran zot troupo zannimo. 
1CH.7.22	Efraim zot papa ti plere pandan lontan, e son bann frer ti vin konsol li. 
1CH.7.23	Efraim ti al kot son fanm e i ti ganny en garson ki i ti apel Beria, akoz maler dan son fanmir.
1CH.7.24	Son fiy, Seera ti konstri Bet-Horonn leba, Bet-Horonn leo ek Ouzenn-Seera. 
1CH.7.25	Refa ti garson Beria; Resef ti garson Refa; Tela, ti garson Resef, Tahann ti garson Tela;
1CH.7.26	Ladann, son garson, Amihoud, son garson, Elisama, son garson, 
1CH.7.27	Nonn, son garson, Zozye, son garson.
1CH.7.28	Zot propriyete ek zot abitasyon ti Betel ek son bann vilaz e lo kote les Naarann, dan Was Gezer ek son bann vilaz, Sikenm ek son bann vilaz, ziska Aya ek son bann vilaz. 
1CH.7.29	Bann garson Manase ti posed Bet-Seann ek son bann vilaz alantour, Taanak ek son bann vilaz, Megido ek son bann vilaz, Dor ek son bann vilaz. Bann garson Zozef, garson Izrael ti reste dan sa bann lavil.
1CH.7.30	Bann garson Azer: Yimna, Yisva, Yisve, Beria, ek zot ser Sera.
1CH.7.31	Bann garson Beria: Heber ek Malkiel ki ti papa Birzait.
1CH.7.32	Heber ti papa Yaflet, Somer, Hotanm ek zot ser Soua.
1CH.7.33	Bann garson Yaflet: Pasak, Bimal ek Asvat. Sa ti bann garson Yaflet.
1CH.7.34	Bann garson Semer, son frer: Ahi, Roga, Houba ek Aranm.
1CH.7.35	Bann garson Helenm, son frer: Sofa, Yimna, Seles, ek Amal.
1CH.7.36	Bann garson Sofa: Soua, Harnefer, Soual, Beri, Yimra, 
1CH.7.37	Beser, Hod, Sama, Silsa, Yitrann, ek Beera.
1CH.7.38	Bann garson Yeter: Yefoune, Pispa ek Ara. 
1CH.7.39	Bann garson Oula: Ara, Hanyel ek Ritsya. 
1CH.7.40	Zot tou, zot ti bann desandan Aser, sef bann fanmir bann brav gerye e sef bann sef. Zot ti ganny anrezistre dan resansman pour lager; an tou 26,000 zonm.
1CH.8.1	Bela ti premye garson Benzamen, Asbel dezyenm, Ahra trwazyenm, 
1CH.8.2	Noha katriyenm, ek Rafa senkyenm.
1CH.8.3	La bann garson Bela: Adar, Gera, Abihoud, 
1CH.8.4	Abisoua, Naaman, Ahoa, 
1CH.8.5	Gera, Sefoufann ek Houranm.
1CH.8.6	La bann garson Ehoud, sef fanmir parmi bann zabitan Geba; zot ti ganny deporte Manahat: 
1CH.8.7	Naaman, Ahiya, Gera, setadir Heglanm ki ti papa Ouza ek Ahihoud. 
1CH.8.8	Saharaim ti ganny bann zanfan dan pei Maob apre ki i ti'n pous son bann fanm Housim ek Baara. 
1CH.8.9	Par son fanm Hodes i ti ganny Yobab, Sibya, Mesa, Malkanm, 
1CH.8.10	Yeous, Sakia ek Mirma. Sa i son bann garson; zot ti bann sef fanmir.
1CH.8.11	Avek Housim i ti ganny Abitoub ek Elpaal. 
1CH.8.12	Bann garson Elpaal: Eber, Miseanm ek Semer ki ti konstri Ono, Lod ek bann vilaz.
1CH.8.13	Beria ek Sema ki ti sef fanmir parmi bann zabitan Ayalonn ki ti fer taye bann zabitan Gat. 
1CH.8.14	Ahiyo, Sasak ek Yeremot. 
1CH.8.15	Zebadya, Arad, Eder, 
1CH.8.16	Mikael, Yispa ek Yoha ti bann garson Beria.
1CH.8.17	Bann garson Elpaal: Zebadya, Mesoulanm, Hizki, Heber, 
1CH.8.18	Yismerai, Yizlia ek Yobab.
1CH.8.19	Bann garson Simei: Yakim, Zikri, Zabdi, 
1CH.8.20	Elienai, Siltai, Eliel, 
1CH.8.21	Adaya, Beraya ek Simrat.
1CH.8.22	Bann garson Sasak: Yispann, Heber, Eliel, 
1CH.8.23	Abdonn, Zikri, Hanann, 
1CH.8.24	Hananya, Elanm, Antotiya, 
1CH.8.25	Yifdeya ek Penouel. 
1CH.8.26	Bann garson Yerohanm: Samserai, Seharia, Atalia, 
1CH.8.27	Yaaresya, Elia ek Zikri.
1CH.8.28	Sa i bann sef fanmir, dapre zot zenerasyon. Zot ti reste Zerizalenm.
1CH.8.29	Yeyel, papa Gabaon ti reste Gabaon, e son fanm ti apel Maaka. 
1CH.8.30	Son premye ne: Abdonn, apre Sour, Kis, Baal, Nadab, 
1CH.8.31	Gedor, Ahio, Zeker 
1CH.8.32	ek Miklot ki ti papa Simea. Sa bann osi ti reste dan zot fanmir Zerizalenm, avek zot bann fanmir.
1CH.8.33	Ner papa Kis; Kis papa Sail; Sail papa Zonatan, Malki-Soua, Abinadab ek Es-Baal. 
1CH.8.34	Garson Zonatan: Meri-Baal; Meri-Baal papa Mise.
1CH.8.35	Bann garson Mise: Pitonn, Melek, Tarea ek Akaz. 
1CH.8.36	Akaz, papa Yehoada; Yehoada papa Alemet, Azmabet ek Zimri; Zimri papa Mosa. 
1CH.8.37	Mosa papa Binea; Rafa, son garson, Elasa, son garson, Atsel, son garson.
1CH.8.38	Atsel ti annan sis garson, e la zot non: Azrikanm, Bokrou, Ismael, Searya, ek Hanann. Sa ti bann garson Atsel.
1CH.8.39	Bann garson Esek son frer: Oulanm premye ne, dezyenm Yeous e trwazyenm Elifelet. 
1CH.8.40	Bann garson Oulanm ti brav gerye, tirer fles ki ti annan en kantite garson ek pti zanfan; 150 an tou. Sa ti bann desandan Benzamen.
1CH.9.1	Tou bann Izraelit ti ganny anrezistre e zot ti ganny ekri dan Liv bann Lerwa Izrael. Zida ti ganny deporte Babilonn akoz son enfidelite anver Bondye. 
1CH.9.2	Premye pour etabli dan zot posesyon, dan bann lavil ti bann Izraelit, bann pret, bann levit ek bann serviter tanp. 
1CH.9.3	Serten bann desandan Zida, Benzamen, Efraim ek Manase ti al reste Zerizalenm: 
1CH.9.4	Outai, garson Amihoud, garson Omri, garson Imri, garson Bani parmi bann garson Perez, garson Zida. 
1CH.9.5	Bann Silonit: Asaya, son premye ne ek lezot son bann zanfan. 
1CH.9.6	Parmi bann garson Zera: Yeouel ek son bann frer; 690 an tou.
1CH.9.7	Parmi bann garson Benzamen: Salou, garson Mesoulanm, garson Hodavya, garson Senoua, 
1CH.9.8	Yibneya, garson Yerohanm. La bann garson Ouzi, garson Mikri ek Mesoulanm, garson Sefatya, garson Reouel, garson Yibniya, 
1CH.9.9	ek son bann frer dapre zot fanmir; 956 an tou. Zot tou, zot ti bann sef fanmir dapre zot bann desandan.
1CH.9.10	Parmi bann pret: Yedaya, Yehoyarib, Yakin; 
1CH.9.11	Azarya, garson Hilkiya, garson Mesoulanm, garson Sadok, garson Merayot, garson Ahitoub, sef tanp Bondye; 
1CH.9.12	Adaya, garson Yerohanm, garson Pasour, garson Malkiya ek Masai, garson Adyel, garson Yazera, garson Mesoulanm, garson Mesilemit, garson Imer, 
1CH.9.13	san kont zot fanmir, bann sef fanmir; 1,760 zonm enportan dan servis tanp.
1CH.9.14	Parmi bann levit: Semaya, garson Hasoub, garson Azrikanm, garson Hasabya, garson Merari; 
1CH.9.15	Bakbakar, Heres, Galal ek Matanya, garson Mise, garson Zikri, garson Asaf. 
1CH.9.16	Abdyas, garson Semaya, garson Galal, garson Yedoutoun; Berekya, garson Asa, garson Elkana ki ti reste dan bann vilaz Netofatit.
1CH.9.17	Bann portye: Saloum, Akoub, Talmonn, Ahimann ek zot bann frer. Saloum ti sef 
1CH.9.18	ki'n ganny plase ziska prezan kot laport Lerwa dan Les. Sa ti bann portye pour kan bann levit. 
1CH.9.19	Saloum, garson Kore, garson Ebiasaf, garson Kore ek lezot manm lafanmir ti ganny etabli gardyen laport lantre, parey zot papa ti gardyen laport lantre kan pep SENYER. 
1CH.9.20	Fineas, garson Eleazar ti zot sef dan lepase; SENYER ti avek li.
1CH.9.21	Zakari, garson Meselemia ti gardyen laport antre Latant Rankont.
1CH.9.22	Tou sa bann ki ti ganny swazir koman gardyen laport; 212 an tou. Zot ti ganny anrezistre dan resansman dapre zot vilaz. David ek profet Samyel ki ti etabli zot dan zot responsabilite. 
1CH.9.23	Alor, avek zot bann garson, zot ti annan responsabilite koman portye tanp SENYER, setadir gardyen Latant. 
1CH.9.24	Bann portye ti lo tou le kat kote, Les, Was, Nor ek Sid; 
1CH.9.25	bann manm zot fanmir ki ti dan zot vilaz ti oblize tanzantan vin avek zot, pandan set zour. 
1CH.9.26	Akoz sa kat sef portye ti bann levit, ki ti responsab osi sirveyans bann lasanm trezor tanp Bondye. 
1CH.9.27	Zot ti reste lanmenm dan zanviron tanp, akoz zot ti annan responsabilite sirveyans e osi pour ouver tou le bomaten.
1CH.9.28	Serten parmi zot ti annan responsabilite pour kont bann lobze ki servi dan ladorasyon, sa ki antre e sa ki sorti. 
1CH.9.29	Serten lezot ti okip bann meb ek lobze sakre, ensi ki lafarin, diven, delwil, lansan ek bann parfen. 
1CH.9.30	Bann garson bann pret ki ti responsab pour melanz bann parfen. 
1CH.9.31	En levit, Matitia, lene Saloum, dan lafanmir Kore, ti responsab pour fer galet. 
1CH.9.32	Serten lezot levit dan lafanmir Kehat ti responsab pour fer dipen pour lofrann, ki zot ti prepare sak saba.
1CH.9.33	Sa ti bann sef fanmir levit responsab pour sante e ki ti reste dan bann lasal dan tanp; zot ti napa okenn lezot fonksyon, akoz zot ti dan servis, lizour koman aswar. 
1CH.9.34	Sa ti bann sef fanmir levit, dapre zot desandans; zot ti reste Zerizalenm.
1CH.9.35	Yeyel, papa Gabaon, ti reste dan lavil Gabaon, son fanm ti apel Maaka. 
1CH.9.36	Apre Abdonn, son premye garson, i ti ganny Sour, Kis, Baal, Ner, Nadab, 
1CH.9.37	Gedor, Ahiyo, Zakari ek Miklot; 
1CH.9.38	Miklot ti papa, Simeanm; zot tou, zot ti reste pre avek zot bann fanmir; zot ti reste Zerizalenm avek lezot manm lafanmir. 
1CH.9.39	Ner ti papa Kis; Kis ti papa Sail, e Sail ti papa Zonatan, Malki-Soua, Abinadab ek Es-Baal; 
1CH.9.40	garson Zonatan ti apel Meri-Baal; Meri-Baal ti papa Mise.
1CH.9.41	Bann garson Mise: Pitonn, Melek, Tarea. 
1CH.9.42	Akaz ti papa Yara; Yara ti papa Alemet, Azmabet ek Zimri; Zimri ti papa Mosa. 
1CH.9.43	Mosa ti papa Binea; Binea ti papa Refaya, Refaya ti papa Eleasa, e Eleasa ti papa Atsel. 
1CH.9.44	Atsel ti annan sis garson; zot ti apel: Azrikanm, Bokrou, Ismael, Searya, Abdyas ek Hanann; sa ti bann garson Atsel.
1CH.10.1	Bann Filisten ti pe lager kont Izrael. Bann gerye Izraelit ti sove devan latak bann Filisten; zot ti tonbe, blese anmor lo montanny Gilboa. 
1CH.10.2	Bann Filisten ti anserkle Sail ek son bann garson. Zot ti touy Zonatan, Abinadab ek Malki-Soua, garson Sail. 
1CH.10.3	Lager ti konsantre lo Sail, bann tirer fles ti dekouver li e Sail ti tranble avek lafreyer. 
1CH.10.4	Sail ti dir avek son porter zarm: Tir ou lepe e pik mwan; mon pa oule bann ki pa'n sirkonsi i touy mwan e abes mwan. Me son porter zarm ti refize; e i ti ganny en gran lafreyer. Sail ti pran son prop lepe; i ti zet li lo la e i ti mor. 
1CH.10.5	Ler son porter zarm ti war ki Sail ti'n mor, li osi, i ti zet li lo son lepe e i ti mor. 
1CH.10.6	Se konmsa ki Sail ek son trwa garson ti mor avek tou lafanmir rwayal anmenmtan.
1CH.10.7	Kan tou bann Izraelit ki ti dan vale ti war ki larme ti'n sove e ki Sail ek son bann garson ti'n mor, zot ti abandonn zot lavil e zot ti sove. Bann Filisten ti vin reste la.
1CH.10.8	Lannmen, ler bann Filisten ti vin depouy bann kadav, zot ti trouv lekor Sail ek son bann garson lo montanny Gilboa. 
1CH.10.9	Zot ti depouy li e anmenn son latet ek son bann zarm. Zot ti anvoy mesaze atraver pei Filisten pour fann sa bon nouvel parmi zot bann zidol e parmi lepep. 
1CH.10.10	Apre, zot ti depoz son bann zarm dan tanp zot Bondye e zot ti plas son latet dan tanp Dagon. 
1CH.10.11	Me ler bann zabitan Yabes-Galaad ti aprann tou sa ki bann Filisten ti'n fer avek Sail, 
1CH.10.12	tou bann vayan gerye ti leve, pran lekor Sail avek lekor son bann garson e anmenn zot Yabes. Zot ti anter zot bann lezo anba en pye dibwa e zot ti zene pandan set zour.
1CH.10.13	Sail ti mor akoz i pa ti fidel anver SENYER; i pa ti obei komannman SENYER. I ti'n osi al konsilte lespri bann mor. 
1CH.10.14	I pa ti konsilte SENYER, ki ti fer li mor e transmet larwayote avek David, garson Zese.
1CH.11.1	Alor, Izrael antye ti rasanble Hebron devan David. Zot ti dir: Nou ou lezo ek ou disan. 
1CH.11.2	Dan lepase, menm kan Sail ki ti lerwa, ou ki ti nou sef e ki ti diriz Izrael dan lager e retourn avek zot. SENYER ou Bondye ti dir ou: Se ou ki berze mon pep, Izrael; e ou ava vin sef mon pep, Izrael.
1CH.11.3	Alor, tou bann ansyen dan Izrael ti vin Hebron kot lerwa e David ti fer en lalyans avek zot la, Hebron, devan SENYER e zot ti konsakre David koman lerwa Izrael, dapre parol SENYER atraver Samyel.
1CH.11.4	David avek pep Izrael antye ti al Zerizalenm ki ti osi apel Zebis, kot bann Zebizit ti reste. 
1CH.11.5	Bann zabitan Zebis ti dir David, “Pa antre isi.” Me David ti pran posesyon fortifikasyon Siyon, setadir lavil David. 
1CH.11.6	David ti dir, “Premye dimoun ki touy en Zebizit ava vin sef e komandan.” Zoab, garson Serouya ti mont premye pour atake. Alor i ti vin sef. 
1CH.11.7	David ti reste dan fortifikasyon; alor, lavil ti ganny apele lavil David. 
1CH.11.8	I ti konstri otour lavil depi Milo ek son alantour e Zoab ti rekonstri leres sa lavil. 
1CH.11.9	David ti vin deplizanpli pwisan; SENYER liniver ti avek li.
1CH.11.10	La bann sef dan larme David ki ti donn li gran sipor dan son rwayonm, ansanm avek Izrael, pour fer li vin lerwa dapre parol SENYER konsernan Izrael. 
1CH.11.11	La lalis bann brav gerye David: Yasobeanm, garson Hakmoni, sef divizyon. Se li menm ki ti anvoy son lans e pers 300 zonm en sel kou.
1CH.11.12	Apre li, Eleazar, garson Dodo, en Ahohit, enn parmi sa trwa brav. 
1CH.11.13	Se li menm ki, avek David, ti al Pas-Danmin, kot bann Filisten ti'n rasanble pour lager. Ti annan la en morso later ranpli avek lorz kot lepep ti sove devan bann Filisten. 
1CH.11.14	Me li, i ti debout la dan milye sa morso later pour defann; i ti ganny laviktwar lo bann Filisten. SENYER ti sov zot e donn zot en gran laviktwar.
1CH.11.15	Parmi 30 sef, trwa ti desann kot David, dan kap ros, dan kavern Adoulanm, letan bann larme Filisten ti pe kanpe dan vale Refait. 
1CH.11.16	David ti dan en landrwa an sekirite, tandis ki larme Filisten ti Betlehenm. 
1CH.11.17	David ti eksprim en gran dezir, “Lekel ki pou donn mwan delo ki sorti dan pwi ki pre avek baro Betlehenm pour bwar.” 
1CH.11.18	Alor, sa trwa zonm brav ti penetre kan Filisten e tir delo dan pwi ki ti pre avek baro Betlehenm, e anmenn pour David. Me David pa ti oule bwar; i ti vid sa delo ater, devan SENYER. 
1CH.11.19	I ti dir: Mon pa pou kapab fer sa, SENYER pa pou kontan. Eski mon kapab bwar disan sa bann zonm ki'n riske zot lavi? Akoz zot in riske zot lavi pour anmenn sa kot mwan. Alor, i pa ti bwar. La sa ki sa trwa zonm brav ti fer.
1CH.11.20	Abisai, frer Zoab, ti sef parmi sa trwa zonm. Li menm ki ti pers sa 300 zonm avek son lans; sa ti donn li en renonmen parmi sa trwa. 
1CH.11.21	I ti vin pli renonmen parmi sa trwa; i ti vin zot sef, zot pa ti ariv lo son nivo.
1CH.11.22	Benaya, garson Yoyada en zabitan Kabseel, en zonm brav ki'n fer en kantite gran keksoz. Li menm ki ti touy sa de gran gerye Moab. Li menm ki ti desann dan en trou pour touy en lyon, en zour ki lannez ti'n tonbe. 
1CH.11.23	I ti osi touy en Ezipsyen ki ti mezir de met edmi. Dan lanmen sa Ezipsyen ti annan en lans groser en silenn ki servi dan fabrikasyon latwal; Benaya ti atak li avek en baton e i ti sezi lans sa Ezipsyen, aras li e touy li avek son prop lans. 
1CH.11.24	Se sa bann keksoz ki Benaya, garson Yoyada ti fer; i ti fer en renonmen parmi sa trwa vayan gerye. 
1CH.11.25	I ti renonmen parmi sa group trant, me i pa ti reste parmi sa group trwa. David ti met li sef son gard personnel.
1CH.11.26	Bann brav gerye ti: Asael, frer Zoab; Elanann, garson Dodo, en zabitan Betlehenm; 
1CH.11.27	Samot, en zabitan Harot; Heles en zabitan Pelon; 
1CH.11.28	Ira, garson Ikes, en zabitan Tekoa; Abiezer, en zabitan Anatot; 
1CH.11.29	Sibekai, en Housatit; Ilai en Ahohit; 
1CH.11.30	Maharai, en Netofatit; Heled, garson Baana, en Netofatit; 
1CH.11.31	Itai, garson Ribai, en zabitan Gibea, en Benzamit; Benaya, en Piratonit; 
1CH.11.32	Hourai, en zabitan Gaas; Abyel, en Arabatit; 
1CH.11.33	Azmabet, en Baharoumit; Eliaba, en Saalbonit; 
1CH.11.34	Bene-Hasenm, en Gizonit; Zonatan, garson Sakar, en Hararit; 
1CH.11.35	Ahianm, garson Sakar, en Hararit; Elifal, garson, Our; 
1CH.11.36	Hefer, en Mekeratit; Ahiya, en Pelonit; 
1CH.11.37	Hesro, en Karmelit; Naarai, garson Ezbai; 
1CH.11.38	Zoel, frer Natan; Mibar, garson Hagri; 
1CH.11.39	Selek, en Amonit; Narai, en Beerotit, porter zarm Zoab, garson Serouya; 
1CH.11.40	Ira, en Yitrit; Gareb, en Yitrit; 
1CH.11.41	Ouri, en Hitit. Zabad, garson Ahlai; 
1CH.11.42	Adina, garson Siza, en Ribenit, sef tribi Riben e avek li 30 gerye, 
1CH.11.43	Hanann, garson Maaka, e Zozafat, en Mitnit; 
1CH.11.44	Ouzia, en Asteratit; Sama ek Yeyel, garson Hotanm, en Aroerit; 
1CH.11.45	Yediael, garson Simri, ek Yoha, son frer, en Titsit; 
1CH.11.46	Eliel, en Maavit, Yeribai, ek Yosavya, bann garson Elnaanm ek Yitma, en Moabit; 
1CH.11.47	Eliel, Obed ek Yaasiel, en Mesobait.
1CH.12.1	La bann zonm ki ti vin kot David Siklag, lepok ki i ti pe kasyet akoz Sail, garson Kis; zot ti parmi sa bann zonm brav ki ti dan son kote pandan lager. 
1CH.12.2	Ti annan bann tirer fles; zot ti kapab tir fles avek dart ek ros; zot ti servi lanmen gos ek drwat. Sa bann zonm ti sorti dan tribi Benzamen, dan lafanmir Sail: 
1CH.12.3	Sef Ahiezer ek Yoas, garson Semaa, en zabitan Gibea. Ti annan osi Yezyel ek Pelet, garson Azmabet; Beraka ek Yeou, en zabitan Anatot. 
1CH.12.4	Yismaya, en zabitan Gabaon, enn parmi sa bann zonm brav, en sef parmi sa group 30; Zeremi, Yahazyel, Yoanann, Yozabad, en zabitan Gedera, 
1CH.12.5	Elouzai, Yeremot, Bealya, Semarya, Sefatya, en Harifit; 
1CH.12.6	Elkana, Yisiya, Azarel, Yoezer ek Yasobeanm, en Koreit, 
1CH.12.7	osi Yoela ek Zebadya, garson Yerohanm, en zabitan Gedor.
1CH.12.8	Parmi bann Gadit ti annan bann brav gerye ki ti al zwenn zot avek David dan bann fortifikasyon dan dezer. Zot ti bann zonm brav eksperyanse dan lager avek lans ek boukliye; zot figir ti parey figir lyon e zot ti rapid koman gazel dan montanny. 
1CH.12.9	Ezer ti sef, Abdyas, son segon, Eliab trwazyenm; 
1CH.12.10	Mismana katriyenm, Zeremi senkyenm, 
1CH.12.11	Atai sizyenm, Eliel setyenm, 
1CH.12.12	Yohanann wityenm, Elzabad nevyenm, 
1CH.12.13	Zeremi dizyenm, Makbanai onzyenm.
1CH.12.14	Sa bann Gadit ti bann zofisye larme; enn ki pli pti dan en ran, ti vo plis ki 100, enn ki pli gran ti vo 1,000. 
1CH.12.15	Sa ti bann zonm ki ti travers larivyer Zourden dan premye mwan, ler larivyer ti pe deborde e fer sove tou bann zabitan dan vale, dan Les e dan Was.
1CH.12.16	Serten parmi bann zonm dan tribi Benzamen ek Zida ti vin zwenn David dan bann fortifikasyon. 
1CH.12.17	David ti sorti pour al zwenn zot. I ti dir, “Si zot in vin kot mwan pour lape, koman zanmi pour ed mwan, mon leker pou atase avek zot; me si zot trai mwan avek mon bann lennmi menm si mon pa'n fer nanryen de mal, Bondye nou zanset i war e i ava ziz zot.”
1CH.12.18	Alor lespri Bondye ti sezi Amasai, sef group 30. I ti dir:
1CH.12.18	Nou avek ou, David!
1CH.12.18	Nou dan ou kote, garson Zese!
1CH.12.18	Lape i avek ou, e lape i avek tou bann ki sekour ou,
1CH.12.18	akoz ou Bondye ki'n sekour ou.
1CH.12.18	David ti resevwar zot e etabli zot koman bann zofisye son larme.
1CH.12.19	Serten bann zonm sorti dan tribi Manase ti zwenn lo kote David ler, ansanm avek bann Filisten, i ti al fer lager kont Sail. Me i pa ti ed zot akoz bann sef Filisten ti ganny konseye pour fer David ale. Zot ti dir: Nou krwar i pou abandonn nou pour al lo kote son sef Sail. 
1CH.12.20	Ler i ti retourn Siklag, bann zonm dan tribi Manase ti abandonn li: Adna, Yozabad, Yediael, Mikael, Yozabad, Elihou, Siltai, bann sef 1,000 dan tribi Manase. 
1CH.12.21	Zot ti ed David kont bann group bandi, akoz zot ti bann zonm brav e zot ti komandan larme. 
1CH.12.22	Tou le zour, bann zonm ti kontinyen vin zwenn avek David pour ed li, ziska ki i ti'n ganny en gran larme; zot ti parey en larme Bondye.
1CH.12.23	La non bann zonm avek larme ki ti al kot David Hebron, pour transfer larwayote Sail avek David parey SENYER ti'n ordonnen:
1CH.12.24	Parmi bann zonm tribi Zida, 6,800 gerye, arme avek boukliye ek lans.
1CH.12.25	Dan tribi Simeon 7,100 gerye brav.
1CH.12.26	Dan tribi Levi, 4,600 gerye. 
1CH.12.27	Ensi ki Yoyada, sef fanmir Aaron, ki ti ganny akonpannyen par 3,700 gerye. 
1CH.12.28	Sadok, en zenn gerye brav avek 22 sef sorti dan son prop fanmir.
1CH.12.29	Dan tribi Benzamen, kot Sail i sorti, 3,000 gerye; laplipar ti pe servi lafanmir Sail.
1CH.12.30	Dan tribi Efraim 20,800 gerye, renonmen dan zot fanmir. 
1CH.12.31	Bann demi tribi Manase 18,000 ki ti'n ganny swazir ekspreseman pour vin etabli David koman lerwa.
1CH.12.32	Dan tribi Isakar, 200 zofisye avek bann zonm ki ti anba zot komann, bann zonm ki ti konnen ki mannyer zize e kan Izrael i devre reazir.
1CH.12.33	Dan tribi Zabilon, 50,000 gerye pare pour lager, ekipe avek tou bann zarm lager pour ed David avek determinasyon.
1CH.12.34	Dan tribi Neftali, 1,000 komandan avek 37,000 zonm arme avek boukliye ek lans.
1CH.12.35	Dan tribi Dann 28,600 zonm ti pare pour lager.
1CH.12.36	Dan tribi Aser, 40,000 troup pare pour lager.
1CH.12.37	Dan tribi Riben ek Gad e demi tribi Manase ki sorti lo lot kote larivyer Zourden, 120,000 zonm arme avek tou kalite zarm lager.
1CH.12.38	Tou sa bann gerye, ti'n prepar zot dan batay. Zot ti ariv Hebron avek lentansyon pour etabli David koman lerwa Izrael antye; e tou leres pep Izrael ti'n determinen pour etabli David koman lerwa. 
1CH.12.39	Zot ti rasanble la avek David e pandan trwa zour zot ti manze e bwar akoz zot bann frer ti'n fer preparasyon pour zot. 
1CH.12.40	An plis, menm tou bann zabitan depi Isakar ziska Zabilon ek Neftali, ti anmenn dekwa manze lo bourik ek samo, lo mile ek bef: Lafarin, pake fig, rezen sek, diven, delwil, bef ek mouton, akoz Izrael ti dan lazwa.
1CH.13.1	David ti konsilte tou son bann sef 1,000, sef 100 e sak sef endividyelman. 
1CH.13.2	I ti anons devan lasanble Izrael antye: Si i paret bon pour zot e si SENYER, nou Bondye i aprouve, annou anvoy mesaze kot nou bann frer ki dan pei Izrael antye, kot bann pret ek bann levit dan bann lavil alantour, pour ki zot rasanble ansanm avek nou. 
1CH.13.3	Annou fer retournen Kof Lalyans nou Bondye, akoz nou pa'n pran ka avek li, pandan lepok Sail.
1CH.13.4	Lasanble Izrael antye ti aksepte pour fer li, akoz tou dimoun ti war ki sa ti byen.
1CH.13.5	Alor, David ti rasanble Izrael antye depi Sihor, dan Lezip, ziska lantre Hamat, pour retourn Kof Lalyans sorti Kiryat-Yearim. 
1CH.13.6	David avek Izrael antye ti mont Baala, setadir Kiryat-Yearim, ki ti pour Zida, pour fer retournen Kof Bondye, SENYER ki asiz lo son tronn par lao bann seriben, la kot son non i ganny envoke. 
1CH.13.7	Zot ti transport Kof Bondye lo en saret nef depi lakaz Abinadab; Ouza ek Ahio ki ti pe anmenn sa saret. 
1CH.13.8	David avek Izrael antye ti montre zot lazwa avek tou zot lafors devan Bondye; zot ti sante avek lakonpannyman lenstriman lanmizik: Lir, laarp, tanbouren, senbal ek tronpet.
1CH.13.9	Kan zot ti ariv Kidonn, landrwa kot zot bat legren, Ouza ti anvoy son lanmen pour atrap Kof Lalyans akoz bann bef ti'n glise. 
1CH.13.10	SENYER ti ankoler kont Ouza e i ti pini li akoz i ti'n anvoy lanmen lo Kof Lalyans. Ouza ti mor la, devan Bondye. 
1CH.13.11	David ti dan en gran lafreyer akoz SENYER ti'n pini Ouza avek en tel satiman; ziska ozordi sa landrwa i apel Peres-Ouza.
1CH.13.12	Sa zour, David ti per Bondye. I ti dir: Ki mannyer mon pou kapab anmenn Kof Lalyans Bondye kot mwan? 
1CH.13.13	Alor, David pa ti anmenn Kof Lalyans se li, dan lavil David, me i ti anmenn li dan lakaz Obed-Edonm, en Gatit. 
1CH.13.14	Kof Lalyans Bondye ti reste trwa mwan dan lakaz Obed-Edonm e SENYER ti beni lakaz Obed-Edonm avek tou sa ki i ti posede.
1CH.14.1	Hiranm, lerwa Tir, ti anvoy mesaze kot David, avek dibwa sed, mason ek sarpantye pour fer en lakaz pour li. 
1CH.14.2	David ti rekonnet ki SENYER in etabli li koman lerwa lo Izrael e ki son rwayonm ti'n vin pli renonmen akoz Izrael, son pep.
1CH.14.3	David ti pran ankor plizyer fanm dan Zerizalenm e i ti ganny ankor en kantite garson ek fiy. 
1CH.14.4	La bann non son bann zanfan ki i ti gannyen Zerizalenm: Samoua, Sobab, Natan, Salomon, 
1CH.14.5	Yibar, Elisoua, Elpelet, 
1CH.14.6	Noga, Nefeg, Yafya, 
1CH.14.7	Elisama, Beeliada ek Elifelet.
1CH.14.8	Kan bann Filisten ti tande ki David ti'n ganny konsakre koman lerwa lo Izrael, tou bann Filisten ti monte pour al rod li. Ler David ti aprann sa, i ti sorti pour al zwenn zot. 
1CH.14.9	Bann Filisten ti arive e zot ti fer dega dan vale Refaim. 
1CH.14.10	David ti konsilte Bondye, i ti demann li, “Eski mon pou mont kont bann Filisten? Eski ou pou livre zot dan mon lanmen?”
1CH.14.10	SENYER ti reponn li, “Monte, mon ava livre zot dan ou lanmen.”
1CH.14.11	Bann Filisten ti atak Baal-Perasim; David ti bat zot. I ti dir: Par mon lanmen, Bondye in fer en louvertir dan larme mon bann lennmi, konmsi en lafant ki'n ouver par lafors delo. Zot ti apel sa landrwa Baal-Perasim. 
1CH.14.12	Bann Filisten ti abandonn zot bondye la e David ti donn lord zet zot dan dife.
1CH.14.13	Bann Filisten ti fer dega ankor dan vale Refaim. 
1CH.14.14	Kan David ti konsilte ankor Bondye, Bondye ti dir li, “Ou pa pou pourswiv zot; me fer letour e atak zot lo lot kote, vizavi bann pye dibwa. 
1CH.14.15	Kan ou antann tapaz lepa lo bann pye dibwa, sorti e atake, akoz Bondye in sorti devan ou pour atak larme Filisten.”
1CH.14.16	David ti fer parey Bondye ti'n ordonn li e zot ti bat larme Filisten depi Gabaon ziska Gezer. 
1CH.14.17	Renonmen David ti fannen dan pei antye e SENYER ti fer tou bann nasyon per li.
1CH.15.1	David ti konstri en lakaz pour li dan lavil David. I ti prepar en landrwa pour Kof Lalyans Bondye e i ti dres en latant pour met li. 
1CH.15.2	David ti dir, “Personn napa drwa anmenn Kof Lalyans Bondye eksepte bann levit, akoz zot ki SENYER in swazir pour touzour, pour anmenn Kof Lalyans SENYER e pour servi li.”
1CH.15.3	David ti rasanble pep Izrael antye Zerizalenm, pour transport Kof Lalyans SENYER dan son plas ki ti'n prepare pour li. 
1CH.15.4	David ti rasanble bann garson Aaron ek bann Levit: 
1CH.15.5	Parmi bann garson Kehat: Ouriel, koman sef, avek son bann frer; 120 an tou; 
1CH.15.6	parmi bann garson Merari: Asaya koman sef, avek son bann frer; 220 an tou; 
1CH.15.7	parmi bann garson Gersonn; Zoel koman sef, avek son bann frer; 130 an tou; 
1CH.15.8	parmi bann garson Elisafann; Semaya koman sef, avek son bann frer; 200 an tou; 
1CH.15.9	parmi bann garson Hebron; Elyel koman sef, avek son bann frer; 80 an tou; 
1CH.15.10	parmi bann garson Ouzyel; Aminadab koman sef, avek son bann frer; 112 an tou. 
1CH.15.11	David ti apel bann pret, Sadok ek Abiatar, avek bann Levit, Ouriel, Asaya, Zoel, Semaya, Elyel, ek Aminadab. 
1CH.15.12	I ti dir zot, “Zot bann sef fanmir parmi bann Levit; pirifye zot ek zot bann frer pour zot kapab transport Kof Lalyans SENYER, Bondye Izrael, pour anmenn li dan sa landrwa ki mon'n prepare pour li. 
1CH.15.13	Akoz zot pa ti la premye fwa, SENYER, nou Bondye in pini nou akoz nou pa'n pran ka avek li dapre son lord.”
1CH.15.14	Alor, bann pret ek bann levit ti pirifye zot pour anmenn Kof Lalyans SENYER, Bondye Izrael. 
1CH.15.15	Bann levit ti anmenn Kof Lalyans Bondye lo zot zepol avek bann bar, parey Moiz ti'n ordonnen, dapre parol SENYER.
1CH.15.16	David ti donn lord bann sef Levit pour swazir bann santer parmi zot bann frer pour fer rezonnen bann lenstriman lanmizik tel ki, laarp, lir ek senbal koman siny rezouisans. 
1CH.15.17	Alor, bann levit ti etabli zot dan zot fonksyon: Hemann, garson Zoel; parmi son bann frer, Asaf, garson Berekya; parmi bann garson Merari, zot bann frer, Etann, garson Kousaya; 
1CH.15.18	avek zot, ti annan zot frer dan dezyenm ran: Zakari, Ben, Yaazyel, Semiramot, Yehiel, Ouni, Eliab, Benaya, Maaseya, Matitia, Eliflehou, ek Mikneya, avek bann portye Obed-Edonm ek Yeyel. 
1CH.15.19	Parmi bann santer: Hemann, Asaf ek Etann pour bat bann senbal an bronz; 
1CH.15.20	Zakari, Aziel, Semiramot, Yehiel, Ouni, Eliab, Maaseya ek Benaya pour zwe laarp lo ton soprano; 
1CH.15.21	Matitia, Eliflehou, Mikneya, Obed-Edonm, Yeyel ek Azazya avek bann lir, lo en ler pli grav, pour antrenn santer. 
1CH.15.22	Kenaya, sef Levit, ti ansarz lanmizik, akoz i ti konpetan. 
1CH.15.23	Berekya ek Elkana ti portye pour Kof Lalyans. 
1CH.15.24	Bann pret Sebanya, Zozafat, Netaneel, Amasai, Zekarya, Benaya, ek Eliezer ti zwe tronpet devan Kof Lalyans Bondye. Obed-Edonm ek Yehiya ti osi portye pour Kof Lalyans.
1CH.15.25	Avek lazwa, David ek bann ansyen pep Izrael, ek bann sef 1,000, ti al sers Kof Lalyans SENYER kot lakaz Obed-Edonm. 
1CH.15.26	Avek sekour Bondye ki bann Levit ti transport Kof Lalyans SENYER; zot ti ofer set toro ek set mouton mal koman sakrifis. 
1CH.15.27	David ti met li en rob linenn, ensi tou ki bann Levit ki ti pe anmenn Kof Lalyans, bann santer ek Kenaya, sef lanmizik; David ti osi met en lefod fer avek latwal linenn. 
1CH.15.28	Alor, Izrael antye ti fer monte Kof Lalyans SENYER avek rezouisans avek rezonnman kor, tronpet, ek senbal, e avek lakonpannyman laarp ek lir.
1CH.15.29	Ler Kof Lalyans SENYER ti ariv dan lavil David, Mikal, fiy Sail ti get par lafnet; i ti war lerwa David ki ti pe sote e danse, i ti santi laenn pour li, dan son leker.
1CH.16.1	Zot ti anmenn Kof Lalyans Bondye, e plas li dan latant ki David ti'n monte pour li. Zot ti ofer sakrifis konplet ek sakrifis lape devan Bondye. 
1CH.16.2	Kan David ti'n fini ofer sa bann sakrifis konplet ek sakrifis lape, i ti beni lepep lo non SENYER. 
1CH.16.3	I ti distribye en morso lavyann ek pake rezen sek avek pep Izrael antye. Sakenn, zonm koman fanm, ti ganny en dipen ron, en gato dat ek en pake rezen.
1CH.16.4	David ti plas devan Kof Lalyans SENYER, en group levit ki ti an servis, pour selebre e loue SENYER, Bondye Izrael: 
1CH.16.5	Asaf ti sef e akote li Zakari son asistan. Parmi, ti annan osi Yeyel, Semiramot, Yehiel, Matitia, Eliab, Benaya, Obed-Edonm, ek Yeyel. Zot ti responsab pour zwe laarp ek lir; Asaf ti bat senbal. 
1CH.16.6	Pret Benaya ek Yahazyel ti sonn tronpet kontinyelman devan Kof Lalyans Bondye.
1CH.16.7	Sa zour, pour premye fwa, David ti donn Asaf ek son bann frer, responsabilite pour loue SENYER.
1CH.16.8	Remersye SENYER, proklanm son non!
1CH.16.8	Fer bann nasyon konn son bann mervey!
1CH.16.9	Sant pour li, loue li avek lanmizik pour li!
1CH.16.9	Rakont son bann mervey!
1CH.16.10	Rann glwar son non sen!
1CH.16.10	Zot tou ki rod SENYER, rezoui!
1CH.16.11	Tourn ver SENYER e rod son pwisans!
1CH.16.11	Rod kontinyelman son prezans!
1CH.16.12	Rapel son bann mervey ki i'n fer,
1CH.16.12	Son bann gran keksoz ek bann zizman ki i'n anonse,
1CH.16.13	Desandans son serviter, Izrael son serviter, bann garson Zakob, ki i'n swazir!
1CH.16.14	Se li SENYER, nou Bondye;
1CH.16.14	i egzers son zizman lo later antye.
1CH.16.15	Rapel ki son lalyans pour touzour,
1CH.16.15	son parol ki i'n donnen pour mil zenerasyon;
1CH.16.16	Son lalyans ki i ti fer avek Abrahanm,
1CH.16.16	son serman ki i ti fer avek Izaak.
1CH.16.17	I'n etabli li en lalwa pour Zakob,
1CH.16.17	e en lalyans eternel pour Izrael.
1CH.16.18	I ti dir: Mon pou donn ou pei Kanaan,
1CH.16.18	koman en patrimwann.
1CH.16.19	Zot ti ankor en pti ponnyen, san lenportans,
1CH.16.19	e zot ti bann etranze dan pei.
1CH.16.20	Zot ti eran, sorti kot en nasyon pour al kot en lot,
1CH.16.20	sorti dan en rwayonm pour al dan en lot.
1CH.16.21	Me i pa ti les personn kraz zot.
1CH.16.21	I ti averti bann lerwa lo zot size:
1CH.16.22	Pa tous bann ki mon'n konsakre,
1CH.16.22	e pa fer ditor mon bann profet!
1CH.16.23	Later antye! Sant an loner SENYER!
1CH.16.23	Anons son delivrans zour apre zour.
1CH.16.24	Proklanm son grander, parmi bann nasyon.
1CH.16.24	Rakont son bann mervey, parmi tou bann pep!
1CH.16.25	SENYER i gran e merit ganny loue.
1CH.16.25	I pli terib ki tou lezot bondye.
1CH.16.26	Tou bondye bann nasyon i bann zidol,
1CH.16.26	Me SENYER ki'n kre lesyel.
1CH.16.27	Laglwar ek mazeste i devan li;
1CH.16.27	Pwisans ek lazwa i la kot i ete.
1CH.16.28	Pep tou nasyon! Donn SENYER,
1CH.16.28	Donn SENYER laglwar ek pwisans!
1CH.16.29	Donn SENYER laglwar pour son non!
1CH.16.29	Prezant li bann lofrann e antre dan son prezans!
1CH.16.29	Prostern devan sentete SENYER ler i aparet!
1CH.16.30	Later antye! Tranble devan li!
1CH.16.30	Lemonn i reste ferm, i pa tranble.
1CH.16.31	Lesyel! Rezoui! Later! Selebre!
1CH.16.31	Dir parmi bann nasyon: SENYER i lerwa!
1CH.16.32	Lanmer avek tou sa ki ladan, ronfle!
1CH.16.32	Lakanpanny avek tou sa ki ladan! Rezoui!
1CH.16.33	Alor, bann pye dibwa lafore ava sante avek lazwa devan SENYER,
1CH.16.33	Akoz i pe vini pour ziz later.
1CH.16.34	Loue SENYER, akoz i bon,
1CH.16.34	e son fidelite i dire pour touzour!
1CH.16.35	Dir osi: Sov nou, Bondye nou delivrans!
1CH.16.35	Rasanble e sov nou parmi bann nasyon,
1CH.16.35	pour ki nou selebre ou non sen,
1CH.16.35	e ki nou pran plezir pour loue ou.
1CH.16.36	Loue SENYER Bondye Izrael
1CH.16.36	depi touzour, e pour touzour!
1CH.16.36	Lepep antye ti dir: Amenn! Loue SENYER.
1CH.16.37	Alor, David ti les Asaf ek son bann frer la devan Kof Lalyans SENYER pour ki zot ofisye kontinyelman, devan Kof Lalyans, dapre lord ki'n ganny etabli pour sak zour. 
1CH.16.38	Obed-Edonm, garson Yedoutoun ek Hosa, ansanm avek son 68 frer, ti servi koman portye. 
1CH.16.39	I ti osi kit pret Sadok ek son bann frer lezot pret, devan latant SENYER dan landrwa sakre ki dan Gabaon, 
1CH.16.40	pour ki zot ofer sakrifis devan SENYER lo lotel sakrifis konplet tou le bomaten e tou le swar devan SENYER, parey i'n ganny ekri dan lalwa SENYER ki i'n donn Izrael. 
1CH.16.41	Avek zot, ti annan Hemann, Yedoutoun ek tou leres ki ti ganny swazir spesyalman pour selebre SENYER, akoz son lanmour i dire pour touzour. 
1CH.16.42	Hemann ek Yedoutoun ti annan tronpet ek senbal avek lezot lenstriman lanmizik pour akonpanny kantik. Bann garson Yedoutoun ti servi koman portye.
1CH.16.43	Apre, lepep antye ti al se zot e David ti retourn kot li pour beni son fanmir.
1CH.17.1	Kan David ti'n al reste dan son lakaz, i ti dir avek profet Natan, “Mwan mon pe reste dan en lakaz an bwa sed, me Kof Lalyans SENYER i dan en latant.”
1CH.17.2	Natan ti dir David, “Fer tou sa ki ou leker i dir ou akoz Bondye i ava avek ou.”
1CH.17.3	Me sa menm swar, SENYER ti koz avek Natan. I ti dir li: 
1CH.17.4	Al dir mon serviter David: La sa ki SENYER i deklare: Pa ou ki pou konstri en lakaz pour mwan reste. 
1CH.17.5	Mon pa'n reste dan en lakaz depi zour ki mon ti delivre Izrael, ziska ozordi; me mon'n sorti dan en latant pour al dan en lot latant e sorti dan en lakaz pour al dan en lot lakaz. 
1CH.17.6	Partou kot mon'n pase avek pep Izrael antye, eski mon'n deza dir en parol lo sa size bann ziz Izrael avek ki mon ti'n donn lord pour diriz mon pep? Eski mon'n deza dir: Akoz ou pa'n konstri en lakaz an sed pour mwan?
1CH.17.7	Alor, la sa ki ou ava dir mon serviter David: La sa ki SENYER liniver i deklare: Mwan ki'n pran ou dan laplenn deryer bann troupo mouton pour fer ou vin sef mon pep Izrael. 
1CH.17.8	Mon'n avek ou partou kot ou'n ale; mon'n fer disparet devan ou tou ou bann lennmi. Mon pou fer ou renonmen vin parey bann gran dimoun lo later. 
1CH.17.9	Mon pou etabli en landrwa pour mon pep Izrael. Mon pou etabli zot, pour ki zot reste dan zot prop landrwa e san ganny deranze ankor. Okenn nasyon lennmi pa pou rekonmans maltret zot parey avan. 
1CH.17.10	Depi sa lepok ki mon ti etabli bann ziz pour diriz mon pep Izrael, mon'n fer tou zot bann lennmi soumet. Mon ti anons ou ki SENYER ki pou konstri en lakaz pour ou. 
1CH.17.11	Zour ou lanmor i arive, mon pou swazir enn parmi ou prop garson pour ranplas ou koman lerwa e mon pou konsolid son rwayonm. 
1CH.17.12	I pou konstri en lakaz pour mwan e mon pou etabli son tronn pour touzour. 
1CH.17.13	Mon pou vin son papa e i pou vin mon garson. Mon pa pou retir mon fidelite anver li, parey mon ti fer avek sa bann ki ti la avan. 
1CH.17.14	Ou ava etabli li koman lerwa dan mon lakaz e dan mon rwayonm pour touzour e son tronn pou reste pour touzour.
1CH.17.15	Natan ti raport David tou sa bann parol ek vizyon ki i ti'n gannyen.
1CH.17.16	Alor, lerwa David ti al prezant li devan SENYER. I ti dir: SENYER Bondye, mon pa konnen ki mwan ek mon fanmir nou merite, pour ki ou'n elev mwan ziska la. 
1CH.17.17	Pour ou SENYER, sa pa nanryen. Ou'n osi fer gran promes pour ou serviter ek son desandans, pour lwen dan lavenir! Ou tret mwan konmsi mon en personnaz enportan. 
1CH.17.18	Ki mon kapab dir plis ki sa lo size tou sa loner ki ou'n donn mwan? Ou konn ou serviter tre byen. 
1CH.17.19	SENYER pour lanmour ki ou annan pour ou serviter ou'n fer tou sa bann keksoz merveye pour montre ou grander. 
1CH.17.20	Dapre tou sa ki nou'n antann rakonte, napa personn koman ou, SENYER, napa okenn Bondye apard ou. 
1CH.17.21	Lo later, napa okenn lot nasyon parey ou pep Izrael, ki Bondye in delivre pour fer vin son pep. Pour fer ou renonmen, ou'n akonpli bann mervey, bann keksoz terib; ou'n sas bann nasyon devan ou pep ki ou ti'n delivre Lezip. 
1CH.17.22	Ou'n swazir ou pep Izrael pour fer vin ou pep pour touzour, e ou SENYER ou'n vin zot Bondye. 
1CH.17.23	Aprezan SENYER, ki bann promes ki ou'n fer konsernan mwan, ou serviter e fanmir ou serviter ava ganny realize pour touzour. 
1CH.17.24	Ou non i ava ganny glorifye pour touzour e dimoun ava dir: Bondye liniver i Bondye Izrael. Etabli, pour touzour, fanmir ou serviter David. 
1CH.17.25	Annefe, mon Bondye, ou'n revel ou lentansyon pour konstri en lakaz pour ou serviter. Pour sa rezon, ou serviter i pran kouraz pour priy devan ou. 
1CH.17.26	SENYER! Ou menm Bondye e ou'n promet mwan pour akord mwan sa boner. 
1CH.17.27	Aprezan, beni lakaz ou serviter pour ki i prospere devan ou akoz sa ki ou beni, i beni pour touzour.
1CH.18.1	Apre, David ti bat bann Filisten e fer zot soumet avek li. I ti pran lavil Gat ek son bann vilaz, dan lanmen bann Filisten.
1CH.18.2	I ti bat bann Moabit ki ti vin bann serviter David. Zot ti bezwen pey li taks. 
1CH.18.3	David ti bat Hadadezer lerwa Soba, dan direksyon Hamat. Sa ti lepok ki Hadadezer ti pe al etabli son pouvwar ziska kot larivyer Efrat. 
1CH.18.4	David ti sezi 1,000 kales lager, pran prizonnyen 7,000 kavalye, 20,000 solda apye; i ti gard pour li menm 100 per seval, me i ti koup zare tou lezot seval.
1CH.18.5	Kan bann Siriyen ki ti Damas ti sorti pour ed Hadadezer, lerwa Zoba, David ti touy 22,000 zonm parmi bann solda Siriyen. 
1CH.18.6	David ti plas solda dan Damas. I ti fer bann Siriyen vin son bann serviter e fer zot pey li taks. SENYER ti donn laviktwar David partou kot i ti ale. 
1CH.18.7	David ti pran bann boukliye annor bann serviter Hadadezer e anmenn Zerizalenm. 
1CH.18.8	I ti osi sezi en gran kantite bronz ki ti dan Tibat ek Koun, bann lavil Hadadezer. Salomon ti servi sa bann materyo pour fabrik lanmer an bronz, bann kolonn ek bann vaz an bronz.
1CH.18.9	Kan Toou, lerwa Hamat, ti tande ki David ti'n bat larme antye Hadadezer, lerwa Zoba, 
1CH.18.10	i ti anvoy son garson, Hadoranm kot lerwa David pour felisit li, akoz i ti'n lager e bat Hadadezer ki ti'n souvan fer lager avek Toou. I ti anvoy toudsort kalite lobze annor, annarzan e an bronz; 
1CH.18.11	David ti konsakre sa bann lobze pour SENYER, ansanm avek tou larzan ek lor ki i ti'n sezi avek bann pep Edonm, Moab, Amonit, Filisten ek Amalesit.
1CH.18.12	Abisai, garson Zerouya, ti touy 18,000 Edomit dan Vale Disel. 
1CH.18.13	I ti plas bann gerye dan pei Edonm e fer tou bann Edomit vin serviter David. SENYER ti donn laviktwar David partou.
1CH.18.14	David ti renny lo pep Izrael e i ti pas zizman avek drwatir lo tou son pep. 
1CH.18.15	Zoab, garson Serouya, ti komandan larme; Zozafat garson Ahiloud ti portparol lerwa. 
1CH.18.16	Sadok, garson Ahitoub ek Abimelek, garson Abiatar, ti pret; Savsa ti sekreter; 
1CH.18.17	Benaya, garson Yoyada, ti komandan bann Keretit ek bann Peletit dan gard rwayal. Bann garson David ti bann premye reprezantan lerwa.
1CH.19.1	Apre, lerwa bann Amonit, ti mor e son garson ti vin lerwa dan son plas. 
1CH.19.2	David ti dir dan li menm: Mon pou byen tret Hanoun, garson Nahas, akoz son papa ti bon anver mwan. Alor, David ti anvoy bann mesaze prezant li son kondoleans pour lanmor son papa. Bann serviter David ti al kot Hanoun, dan pei Amonit, pour konsol li.
1CH.19.3	Me bann sef Amonit ti dir Hanoun: Eski ou krwar ki akoz David i anvi onor ou papa ki i'n anvoy son bann zans kot ou pour konsol ou? Pa plito pour gete, pour detrir, pour espyonn ou pei, ki i'n anvoy zot kot ou?
1CH.19.4	Alor, Hanoun ti pran bann serviter David e fer raz zot, fann zot lenz dan milye kot leren, e fer zot retournen. 
1CH.19.5	Kan David ti ganny enformen sa ki ti'n arive konsernan son bann zonm, i ti anvoy zwenn zot, akoz son bann zonm ti onte. Lerwa ti fer dir zot: Reste Zeriko ziska ki zot labarb i ava repouse; apre zot ava retournen.
1CH.19.6	Kan bann Amonit ti realize ki zot ti'n fer en keksoz onte vizavi David, Hanoun ek bann Amonit ti anvoy 30 tonn larzan, bann kales lager avek son kavalye sorti dan rezyon Mezopotami, Maaka ek Soba. 
1CH.19.7	Zot ti lwe 32,000 kales lager e lerwa Maaka avek son larme ki ti pe kanpe pre Medba. Bann Amonit ti mobiliz larme dan tou zot bann lavil pour lager. 
1CH.19.8	Kan David ti antann sa, i ti anvoy Zoab kont zot avek tou son troup bann gerye. 
1CH.19.9	Bann Amonit ti plas zot an ran batay dan lantre lavil, tandis ki bann lerwa ti reste apar, dan lakanpanny.
1CH.19.10	Kan Zoab ti war ki i ti devre fer fas avek de fron batay devan e deryer. I ti swazir bann meyer solda dan Izrael e plas zot an fas avek bann Siriyen. 
1CH.19.11	I ti plas son frer, Abisai, ansarz leres son bann zonm. Zot ti ganny plase an fas avek bann Amonit.
1CH.19.12	Zoab ti dir avek son frer: Si bann Siriyen i pli for ki mwan, ou ava vin ed mwan, me si bann Amonit i pli for ki ou, mwan, mon ava vin ed ou. 
1CH.19.13	Pran kouraz e annou montre nou pep ek bann lavil Bondye ki nou bann zonm kouraze, SENYER ava azir mannyer i war bon.
1CH.19.14	Zoab avek son larme ti avanse e atak bann Siriyen; me bann Siriyen ti forse sove. 
1CH.19.15	Kan bann Amonit ti war ki bann Siriyen ti'n sove, zot osi, zot ti sove devan Abisai, frer Zoab. Zot ti antre dan lavil e Zoab ti retourn Zerizalenm.
1CH.19.16	Bann Siriyen ti war ki zot ti'n ganny bate par bann Izraelit. Zot ti anvoy mesaze kot bann Siriyen ki ti lo lot kote larivyer Efrat. Sofak, sef larme Hadadezer ti komandan an sef. 
1CH.19.17	Kan David ti ganny lenformasyon, i ti rasanble larme Izrael antye, travers larivyer Zourden, avans ver zot e pozisyonn son larme anfas. David ti plas son larme dan lord konba e i ti atake. 
1CH.19.18	Bann Siriyen ti sove devan larme Izrael e David ti touy 7,000 seval ki trenn kales e 40,000 gerye apye. I ti osi touy Sofak, sef zot larme. 
1CH.19.19	Kan bann serviter Hadadezer ti remarke ki zot ti'n ganny bate par larme Izraelit, zot ti fer lape avek David e zot ti soumet avek li. Depi sa zour, bann Siriyen pa ti zanmen oule al ed bann Amonit ankor.
1CH.20.1	Lannen swivan, dan lepok kan bann lerwa i sorti pour al lager, Zoab ti sorti avek son larme e devaste bann teritwar Amonit e i ti al anserkle lavil Raba. Me David ti reste Zerizalenm. Zoab ti atak e detri lavil Raba. 
1CH.20.2	David ti pran kouronn ki ti lo latet bann stati ki ti bann bondye Amonit Milkonm. Sa kouronn ti pez plis ki 30 kilo lor, e ti annan en pyer presyez plase lo la. Zot ti plas sa kouronn lo latet David. Zot ti osi sezi en kantite lobze dan lavil e zot ti anmenn avek zot. 
1CH.20.3	David ti deport tou bann zabitan lavil e met zot lo travoforse koman syer, tayer ros e kouper dibwa. I ti fer parey avek tou zabitan lezot lavil Amonit. Apre, David ti retourn Zerizalenm avek son larme.
1CH.20.4	Apre sa, lager ti deklare Gezer, kont bann Filisten. Alor, la Sibekai en Housatit, ti touy Sipai en desandan Refait, bann Filisten ti ganny imilye. 
1CH.20.5	Dan en lot konba kont bann Filisten Elanann, garson Yair, ti touy Lami, frer Golyat ki sorti Gat ki ti anmenn en lans groser en silenn ki servi pour fer latwal lo la. 
1CH.20.6	Dan en lot konba ki ti arive Gat, en solda lennmi ti en grander ekstraordiner. I ti annan sis ledwa lo sak lanmen ek sak lipye, 24 ledwa an tou; i ti osi en desandan zean Rafa. 
1CH.20.7	I ti ensilte bann Izraelit. Alor, Zonatan, garson Simea, neve David, ti touy li.
1CH.20.8	Tousala, ti bann desandan zean ki sorti Gat. David ek son bann solda ti touy zot tou.
1CH.21.1	Satan ti deside pour atak Izrael; i ti pous David pour fer resansman pep Izrael. 
1CH.21.2	David ti dir Zoab ek tou bann sef larme, “Ale, fer resansman Izrael depi Berseba, dan Sid, ziska Dann, dan Nor, e anmenn mwan en rapor pour mwan konn kont popilasyon.”
1CH.21.3	Zoab ti reponn li, “Mon swete ki SENYER i ogmant pep Izrael san fwa plis ki i ete. Zot tou, pa zot bann serviter mon senyer lerwa? Akoz alor ki mon senyer lerwa i bezwen fer sa? Akoz ou bezwen rann Izrael koupab?”
1CH.21.4	Annefe, lerwa ti'n donn son lord final pour Zoab egzekite. Zoab ti ale e travers teritwar Izrael antye; apre i ti retourn Zerizalenm. 
1CH.21.5	Zoab ti rann kont David sif resansman lepep ki annan laz pour al lager: 1,100,000 zonm dan Izrael antye; dan Zida 470,000.
1CH.21.6	Zoab pa ti kont tribi Levi ek Benzamen akoz i pa ti ditou dakor avek lord lerwa.
1CH.21.7	Sa lord ti depler Bondye e i ti pini Izrael. 
1CH.21.8	Alor David ti dir Bondye, “Mon'n komet en pese grav par sa aksyon. Pardonn mwan pour sa gran fot ki mwan, ou serviter, i'n komet. Mon'n azir koman en fou.”
1CH.21.9	SENYER ti adres li avek Gad, profet e konseye David, 
1CH.21.10	“Al kot David e dir li: La sa ki SENYER i deklare: Mon propoz ou trwa keksoz; swazir enn, e mon ava fer li pour ou.”
1CH.21.11	Alor, Gad ti al kot David. I ti dir li, “La sa ki SENYER i deklare: Swazir, 
1CH.21.12	swa trwa lannen lafanmin; oubyen trwa mwan defet par lepe ou bann lennmi; oubyen trwa zour par lepe SENYER avek lepidemi dan teritwar Izrael par mesaze SENYER ki pou anmenn destriksyon dan Izrael antye. Aprezan, deside ki repons mon pou rann sa enn ki'n anvoy mwan.”
1CH.21.13	Alor, David ti dir Gad, “Mon dan en gran detres. Vomye pour mwan ki mon tonm dan lanmen SENYER, akoz son konpasyon i gran, plito ki tonm dan lanmen zonm!”
1CH.21.14	Alor, SENYER ti anvoy en lepidemi lo Izrael e 70,000 zonm parmi pep Izrael, ti mor. 
1CH.21.15	I ti anvoy son lanz pour detri Zerizalenm. Me letan i ti pe detri li, SENYER ti war sa maler e i ti regrete.
1CH.21.15	I ti dir avek lanz, “Ase, arete!” Dan sa moman, lanz SENYER ti pe debout pre avek landrwa kot Ornann, en Zebizit, ti bat dible. 
1CH.21.16	David ti lev son lizye e war mesaze SENYER devan li, ant lesyel ek later; dan son lanmen ti annan en lepe leve dan direksyon Zerizalenm. Alor, David avek bann ansyen, ti abiy zot dan lenz dey e tonm lafas ater.
1CH.21.17	David ti dir avek Bondye, “Pa mwan ki ti donn lord pour fer resansman lepep? Se mwan alor, ki'n pese e mon'n fer sa ki mal, me ki sa pov troupo mouton in fer? Lanmen SENYER Bondye ava pini mwan ek mon fanmir, me mon sipliy ou, pa pini ou pep avek sa bann fleo.”
1CH.21.18	Mesaze SENYER ti dir Gad demann David mont dan landrwa kot Ornann, sa Zebizit, i bat son dible e konstri la en lotel pour SENYER. 
1CH.21.19	David ti ale parey SENYER ti'n ordonnen par lentermedyer Gad. 
1CH.21.20	Ornann ti pe bat son dible. I ti vir deryer e apersevwar lanz. Son kat garson ki ti la avek li, ti sove e al kasyet. 
1CH.21.21	David ti mont kot Ornann. De ki i ti war lerwa, i ti sorti e prostern devan li, lafas ater.
1CH.21.22	David ti dir Ornann, “Donn mwan sa lanplasman pour mwan konstri en lotel pour SENYER, pour ki fleo ki pe tonm lo pep Izrael i arete. Mon sipliy ou, vann mwan e mon ava pey ou son valer.”
1CH.21.23	Alor, Ornann ti dir avek David, “Pran, mon SENYER lerwa, pran tou sa ki fer ou plezir, pran sa bann bef osi pour sakrifis konplet. Pran sa saret pour ganny dibwa, dible pour lofrann vezetal. Mon donn ou tousala.”
1CH.21.24	Me lerwa David ti dir Ornann, “Non, mon pou pey ou son valer; mon pa kapab ofer SENYER en sakrifis konplet ki pa'n kout mwan nanryen; mon pa kapab ofer sa pour ou.”
1CH.21.25	David ti pey Ornann 600 pyes lor pour sa lanplasman. 
1CH.21.26	I ti konstri en lotel pour SENYER la. I ti ofer li en sakrifis konplet ek sakrifis lape. I ti priy SENYER e i ti reponn li par en dife ki ti sorti dan lesyel, ki ti desann lo lotel sakrifis.
1CH.21.27	SENYER ti donn lord sa mesaze e fer li remet son lepe dan son fouro. 
1CH.21.28	Dan sa lepok, kan David ti war ki SENYER ti'n reponn li la kot Zebizit Ornann ti bat dible, i ti ofer sakrifis pour SENYER.
1CH.21.29	Dan sa lepok, sanktyer SENYER ki Moiz ti fer dan dezer ek lotel sakrifis, ti dan landrwa sakre Gabaon. 
1CH.21.30	Me David pa ti kapab al prezant li laba pour envok Bondye, akoz i ti per lepe mesaze SENYER.
1CH.22.1	David ti dir: Sa landrwa ava vin lakaz SENYER Bondye; i ava lotel pour sakrifis konplet pour Izrael.
1CH.22.2	David ti donn lord pour rasanble tou bann etranze ki reste dan pei Izrael; i ti swazir bann tayer ros pour prepar bann ros spesyal pour konstriksyon lakaz Bondye. 
1CH.22.3	David ti fourni osi en kantite feray pour fer klou pour bann laport ek bann baro, ek bann krose. I ti osi fourni en gran kantite bronz ki ti enposib peze. 
1CH.22.4	I ti osi donn dibwa sed, ki bann zabitan Sidon ek bann Tir ti fourni an gran kantite.
1CH.22.5	David ti dir, “Salomon mon garson i zenn e san leksperyans. Sa lakaz ki devre ganny konstri pour SENYER, ava renonmen pour son labote ekstraordiner dan pei antye. Alor, mon ava fer tou preparasyon pour sa konstriksyon.” David ti fer en kantite preparasyon avan son lanmor.
1CH.22.6	David ti apel son garson Salomon e donn li lord pour konstri en tanp pour SENYER, Bondye Izrael. 
1CH.22.7	I ti dir li: Mon garson, mon ti annan lentansyon konstri en lakaz konsakre pour SENYER, mon Bondye. 
1CH.22.8	Me SENYER ti deklar avek mwan: Ou'n fer koule bokou disan e ou'n fer bann gran lager. Akoz ou'n fer koule bokou disan devan mwan lo later, pa ou ki pou konstri en lakaz pour mwan. 
1CH.22.9	Me ou pou ganny en garson, ki pou en zonm lape. Mon pou donn li lape e delivre li avek tou bann lennmi ki antour li. I pou apel Salomon, e mon pou don lape ek trankilite Izrael pandan tou son lavi. 
1CH.22.10	Li menm ki pou konstri en tanp pour mwan. I ava vin mon garson e mwan mon ava vin son papa. Mon pou etabli li pour touzour lo tronn rwayal Izrael.
1CH.22.11	Alor, mon garson, SENYER ava avek ou, pour ki ou reisir e ou ava konstri en tanp pour SENYER, ou Bondye, parey in dir lo ou size. 
1CH.22.12	SENYER ava donn ou disernman ek lentelizans; i ava etabli ou renny byen ferm lo Izrael, pour ki ou gard lalwa SENYER, ou Bondye. 
1CH.22.13	Si ou respekte e met an pratik tou bann lalwa ek regleman ki SENYER in donn Moiz pour Izrael, ou ava reisi. Reste for, pran kouraz e pa per; pa les lafreyer pran ou. 
1CH.22.14	Mon'n donn bokou lapenn pour fer bann preparasyon pour tanp SENYER: 3,000 tonn lor, 30,000 tonn larzan, san kont bronz ek fer ki an tro gran kantite pour peze. Mon'n prepar osi dibwa ek ros e ou ava kapab azout ankor. 
1CH.22.15	Ou annan bokou travayer: Tayer ros, skilpter lo ros ek dibwa ek tou kalite artizan. Zot tou, bann eksper dan metye. 
1CH.22.16	I annan lor, larzan, bronz ek fer an kantite ki pa kapab konte. Leve e travay! SENYER i ava avek ou!
1CH.22.17	David ti osi ordonn tou bann sef dan Izrael pour ed son garson, Salomon. 
1CH.22.18	I ti dir, “SENYER, zot Bondye, pa i avek zot? Pa i'n donn zot trankilite dan tou kote? In livre bann zabitan sa pei dan mon lanmen e la aprezan zot soumet devan SENYER e devan son pep. 
1CH.22.19	Alor, met tou zot leker ek tou zot lespri pour konn lavolonte SENYER zot Bondye. Leve e konstri sanktyer SENYER, ou Bondye, pour ki Kof Lalyans SENYER ek bann lobze sakre Bondye, i ganny en plas dan tanp ki pou ganny konstri pour SENYER.”
1CH.23.1	David ti'n vin byen vye. I ti etabli son garson Salomon koman lerwa Izrael.
1CH.23.2	David ti rasanble tou bann sef Izrael, bann pret ek bann levit. 
1CH.23.3	Bann levit, ki ti annan 30 an, an montan ti ganny konte; ti annan 38,000 zonm. 
1CH.23.4	David ti dir, “Parmi zot 24,000 ava sirvey travay dan tanp; 6,000 ava travay koman administrater e ziz, 
1CH.23.5	4,000 koman portye e 4,000 pour loue SENYER avek bann lenstriman lanmizik ki'n ganny fabrike spesyalman pour sa.”
1CH.23.6	David ti organiz zot par group dapre bann garson Levi: Gersonn, Kehat ek Merari.
1CH.23.7	Bann garson Gersonn: Ladann ek Simei.
1CH.23.8	Bann garson Ladann: Premye Yehiel, apre Zetanm ek Zoel; trwa an tou.
1CH.23.9	Bann garson Simei; trwa an tou: Selomit, Hazyel ek Harann. Zot ti bann sef fanmir Ladann.
1CH.23.10	Simei ti annan ankor kat garson: Yahat, Ziza, Yeous ek Beria. 
1CH.23.11	Yahat ti premye e Ziza dezyenm; Yeous ek Beria ti napa bokou garson, alor, zot ti form en sel fanmir.
1CH.23.12	Bann garson Kehat; kat an tou: Anmranm, Isar, Hebron ek Ouzyel.
1CH.23.13	Bann garson Anmranm: Aaron ek Moiz. Aaron ek son bann garson ti ganny konsakre pour servis tre sen, pour ofer lansan devan SENYER, pour ofisye pour li e pronons bann benediksyon lo son non, pour touzour. 
1CH.23.14	Me bann garson Moiz, serviter Bondye, ti ganny konte parmi tribi Levi.
1CH.23.15	Bann garson Moiz: Gersonn ek Eliezer.
1CH.23.16	Garson Gersonn: Premye Sebouel. 
1CH.23.17	Garson Eliezer: Rehabia; i pa ti annan ankor garson, me Rehabia ti annan bokou garson.
1CH.23.18	Garson Isar: Premye Selomit.
1CH.23.19	Bann garson Hebron: Premye Yeriya, dezyenm Amaria, trwazyenm Yahazyel e katriyenm Yekameanm.
1CH.23.20	Bann garson Ouzyel: Premye Mise e dezyenm Yisiya.
1CH.23.21	Bann garson Merari: Mali ek Mousi. Bann garson Mali: Eleazar ek Kis. 
1CH.23.22	Eleazar ti mor san ganny okenn garson, me zis bann fiy ki ti marye avek bann garson Kis. 
1CH.23.23	Bann garson Mousi: Mali, Eder ek Yeremot; trwa an tou.
1CH.23.24	Sa ti bann desandan Levi dapre sef bann fanmir ki ti ganny konte, non par non. Zot ti sa bann, apartir 20 an, an montan, ki ti ganny anploye pour travay lo konstriksyon tanp.
1CH.23.25	David ti dir, “SENYER Bondye Izrael in donn lape son pep Izrael, e i ava reste Zerizalenm pour touzour. 
1CH.23.26	Alor, bann Levit pa pou bezwen anmenn ankor sanktyer ek son bann lobze sakre pour son servis.”
1CH.23.27	Dapre bann desizyon final David, sa ti kantite levit ki ti annan 20 an, an montan. 
1CH.23.28	Zot rol ti pour asiste bann garson Aaron dan servis lakaz SENYER; zot ti okip lakour ek bann lasal pirifikasyon tou bann lobze sakre e tou servis konsernan tanp. 
1CH.23.29	Zot ti osi okip dipen sakre ki ganny ofer devan Bondye. Zot ti prepar lafarin pour bann lofrann vezetal, bann galet san lelven, bann gato kwi lo plak ek lezot gato avek tou bann lenstriman ki servi pour mezire e pour peze. 
1CH.23.30	Zot ti bezwen prezan bomaten e aswar pour loue e glorifye SENYER, 
1CH.23.31	e osi sak fwa ki sakrifis i ganny ofer, bann zour Saba, premye zour le mwan ek lezot zour lafet. Zot ti bezwen prezan sak fwa ki ti bezwen zot, dapre bann regleman pour servis SENYER. 
1CH.23.32	Zot ti pran responsabilite sanktyer; zot ti fer preparasyon servis pour bann garson Aaron; e asiste bann garson Aaron zot bann frer dan servis tanp SENYER.
1CH.24.1	La bann group desandan Aaron: Bann garson Aaron: Nadab, Abi ou, Eleazar ek Itamar. 
1CH.24.2	Me Nadab ek Abihou ti mor avan zot papa e zot ti napa garson; alor, Eleazar ek Itamar ti vin pret. 
1CH.24.3	Plitar, avek led Sadok, en desandan Eleazar e par Ahimelek en desandan Itamar, David ti organiz zot an group, dapre responsabilite dan zot servis. 
1CH.24.4	Zot ti remarke ki i annan plis sef parmi bann desandan Eleazar ki parmi bann desandan Itamar. Pour sa rezon, zot ti regroup bann desandan Eleazar dan 16 group fanmir e desandan Itamar dan wit group, sakenn avek son prop sef. 
1CH.24.5	Zot ti tir osor pour separ zot an group: Bann sef konsakre pour sanktyer, e bann sef konsakre pour Bondye ki ti sorti dan desandans Eleazar e dan desandans Itamar.
1CH.24.6	Sekreter Semaya, garson Netaneel, en Levit, ti ekri bann non dan prezans lerwa, bann sef, pret Sadok, Ahimelek, garson Abiatar, ek bann sef fanmir bann pret ek bann levit. En sef fanmir ti ganny swazir pour Eleazar ek enn pour Itamar.
1CH.24.7	Premye sor ti tonm lo Yehoyarib; dezyenm ti tonm lo Yedaya; 
1CH.24.8	trwazyenm lo Harim; katriyenm lo Seorim; 
1CH.24.9	senkyenm lo Malkiya; sizyenm lo Miyamin; 
1CH.24.10	Setyenm lo Hakos; wityenm lo Abiya; 
1CH.24.11	Nevyenm lo Zozye; dizyenm lo Sekanya; 
1CH.24.12	onzyenm lo Eliasib; douzyenm lo Yakim; 
1CH.24.13	trezyenm lo Houpa; katorzyenm lo Yesebeab; 
1CH.24.14	kenzyenm lo Bilga; sezyenm lo Imer; 
1CH.24.15	disetyenm lo Hezir; dizwityenm lo Hapises; 
1CH.24.16	diznevyenm lo Pelatya; ventyenm lo Ezekyel; 
1CH.24.17	venteenyenm lo Yakin; venndezyenm lo Gamoul; 
1CH.24.18	venntrwazyenm lo Delaya; vennkatriyenm lo Maazya.
1CH.24.19	Sa bann group, dan sa lord servis tanp SENYER, ti ranpli zot fonksyon dapre bann regleman etabli par zot papa Aaron, parey SENYER Bondye ti'n ordonnen.
1CH.24.20	La lezot desandan Levi: Parmi desandans Anmranm, ti annan Soubael e parmi desandans Soubael, Yedaya; 
1CH.24.21	parmi desandans Rehabia, Yisiya, sef son fanmir; 
1CH.24.22	parmi desandans Isar, Selomot; parmi desandans Selomot, Yahat. 
1CH.24.23	Bann garson Hebron: Premye Yeria, dezyenm Amaria, trwazyenm Yahazyel e katriyenm, Yekameanm. 
1CH.24.24	Garson Ouzyel: Mise. Parmi desandans Mise, ti annan Samir; 
1CH.24.25	parmi desandans Yisiya, frer Mika, Zakari. 
1CH.24.26	Bann garson Merari: Mali ek Mousi; garson Yaazya, 
1CH.24.27	bann garson Merari atraver son garson Yaazya, Sohanm, Zakour ek Ibri. 
1CH.24.28	Garson Mali: Eleazar ki pa ti ganny okenn garson, 
1CH.24.29	e Kis, ki ti annan en garson ki ti apel Yerameel. 
1CH.24.30	Bann garson Mousi: Mali, Eder, ek Yeremot.
1CH.24.30	Sa ti desandans bann levit dapre zot fanmir. 
1CH.24.31	Zot osi, parey zot bann frer desandan Aaron, ti tir osor dan prezans lerwa David, pour determin lord servis Sadok ek Ahimelek ek bann sef fanmir pret ek bann Levit. Zot ti fer sa pour bann pli zenn parmi zot bann frer, parey pour bann sef fanmir.
1CH.25.1	David, ansanm avek son bann sef larme, ti met apar parmi bann garson Asaf, Hemann ek Yedoutoun. Zot ti sant avek lakonpannyman lir, laarp ek senbal. La lalis bann zonm ki ti ranpli sa bann fonksyon: 
1CH.25.2	Parmi bann garson Asaf: Zakour, Zozef, Netanya ek Asareela, ki ti ganny dirize par zot papa Asaf pandan ki Asaf ti profetize anba direksyon lerwa. 
1CH.25.3	Parmi bann garson Yedoutoun: Gedalya, Seri, Ezai, Simei, Hasabya ek Matitia; sis an tou ki ti ganny dirize par zot papa ki ti sante avek lakonpannyman lir pour loue e glorifye SENYER.
1CH.25.4	Parmi bann garson Hemann: Boukia, Matanya, Ouzyel, Sebouel, Yeremot, Hananya, Hanani, Eliata, Gidalti, Romameti-Ezer Yosbekasa, Maloti, Hotir ek Mahaziot. 
1CH.25.5	Zot tou, bann garson Hemann ki ti anons lerwa lavenir dapre promes Bondye pour loue li. Bondye ti'n donn Hemann 14 garson ek trwa fiy.
1CH.25.6	Zot tou, zot ti sant dan tanp SENYER, dirize par zot papa, avek lakonpannyman senbal, laarp ek lir, pour servis dan tanp Bondye. Asaf, Yedoutoun ek Hemann ti anba direksyon lerwa. 
1CH.25.7	Sa bann santer ek manm zot group, 288 zot an tou, ti annan leksperyans ek bon formasyon pour loue SENYER par zot sante.
1CH.25.8	Zot ti tir osor pour determin lord servis, san fer diferans ant zenn ek vye ni santer eksperyanse avek novis.
1CH.25.9	Premye bi pour fanmir Asaf, ti tonm lo Zozef; dezyenm lo Gedalya, son bann frer ek son bann garson; 12 an tou; 
1CH.25.10	trwazyenm ti tonm lo Zakour, son bann garson ek zot fanmir; 12 an tou; 
1CH.25.11	katriyenm, Yitseri, son bann garson ek bann fanmir; 12 an tou; 
1CH.25.12	senkyenm, Netanya son bann garson, ek zot fanmir; 12 an tou; 
1CH.25.13	sizyenm, Boukia son bann garson ek bann fanmir; 12 an tou; 
1CH.25.14	setyenm, Yesareela son bann garson ek son fanmir; 12 an tou; 
1CH.25.15	wityenm, Ezai son bann garson ek son fanmir; 12 an tou; 
1CH.25.16	nevyenm, Matanya son bann garson ek son fanmir; 12 an tou; 
1CH.25.17	dizyenm, simei son bann garson ek son fanmir; 12 an tou; 
1CH.25.18	onzyenm, Azarel son bann garson ek son fanmir; 12 an tou; 
1CH.25.19	douzyenm, Hasabya son bann garson ek son fanmir, 12 an tou; 
1CH.25.20	trezyenm, Soubael son bann garson ek son fanmir; 12 an tou, 
1CH.25.21	katorzyenm, Matitia son bann garson ek son fanmir, 12 an tou; 
1CH.25.22	kenzyenm, Yeremot son bann garson ek son fanmir; 12 an tou; 
1CH.25.23	sezyenm, Hananya son bann garson ek son fanmir; 12 an tou; 
1CH.25.24	disetyenm, Yosbekasa son bann garson ek son fanmir; 12 an tou; 
1CH.25.25	dizwityenm, Hanani son bann garson ek son fanmir; 12 an tou; 
1CH.25.26	diznevyenm, Maloti son bann garson ek son fanmir; 12 an tou; 
1CH.25.27	ventyenm, Eliyata son bann garson ek son fanmir; 12 an tou; 
1CH.25.28	venteenyenm, Hotir, son bann garson ek son fanmir; 12 an tou; 
1CH.25.29	venndezyenm, Gidalti, son bann garson ek son fanmir; 12 an tou; 
1CH.25.30	venntrwazyenm, Mahaziot, son bann garson ek son fanmir; 12 an tou; 
1CH.25.31	vennkatriyenm, Romameti-Ezer, son bann garson ek son fanmir; 12 an tou.
1CH.26.1	Pour group bann portye, parmi fanmir Kore: Meselemia, garson Kore, parmi bann zanfan Asaf. 
1CH.26.2	Meselemia ti annan plizyer garson: Premye Zakari; dezyenm Yediael; trwazyenm Zebadya; katriyenm Yatniel; 
1CH.26.3	senkyenm Elanm; sizyenm Yohanann, setyenm Elyohenai. 
1CH.26.4	Obed-Edonm ti annan plizyer garson: Premye Semaya; dezyenm Yozabad; trwazyenm Yoa; katriyenm Sakar; senkyenm Netaneel; 
1CH.26.5	sizyenm Amyel; setyenm Isakar; wityenm Peoultai; Bondye ti'n beni Obed-Edonm.
1CH.26.6	Semaya, ti ganny bann garson ki ti okip bann plas enportan dan zot fanmir. Zot ti bann vayan gerye 
1CH.26.7	Bann garson Semaya: Otni, Refael, Obed, ek Elzabad, ansanm avek Eli ou ek Semakya, son bann frer, bann vayan gerye.
1CH.26.8	Zot tou, zot ti bann desandan Obed-Edonm avek zot bann garson ek lezot fanmir, tou bann zonm vayan e kapab dan servis; 62 an tou dan fanmir Obed-Edonm.
1CH.26.9	Meselemia, ti annan bann garson ek bann frer; an tou 18 zonm vayan. 
1CH.26.10	Hosa, dan fanmir Merari, ti annan plizyer garson: Premye Simri, menm si i pa ti premye garson, son papa ti etabli li sef. 
1CH.26.11	Dezyenm Hilkiya; trwazyenm Tebalia; katriyenm Zakari. Zot tou ti bann garson ek bann frer Hosa; 13 an tou.
1CH.26.12	Bann sef portye ek zot bann frer, ansanm ti ranpli zot fonksyon dan servis tanp SENYER. 
1CH.26.13	Zot ti tir osor par fanmir pour partaz responsabilite laport an parti egal, vye koman zenn. 
1CH.26.14	Laport Les ti tonm pour Selemia. Zot ti tir osor osi pour son garson Zakari, en konseye malen, e Laport ti tonm pour li. 
1CH.26.15	Obed-Edonm ti ganny laport Sid; son bann garson ti ganny responsabilite bann magazen. 
1CH.26.16	Soupim ek Hosa, ti ganny kote Was avek laport Saleket lo semen ki monte. La ki mannyer bann group gard ti ganny partaze: 
1CH.26.17	Lo kote Les, ti annan sis sak zour. Lo kote Nor, kat sak zour; lo kote Sid, kat sak zour, tandis ki kot magazen, ti annan de group kat. 
1CH.26.18	Pour bann batiman akote, lo kote Was, ti annan kat kot semen e de akote batiman.
1CH.26.19	Sa ti bann group portye pour lafanmir Kore e pour bann garson Merari.
1CH.26.20	En levit, Ahiya, ti ansarz trezor tanp ek bann lobze sakre dan tanp Bondye. 
1CH.26.21	Pour bann garson Ladann, bann fanmir Gersonn, sef sak fanmir ti annan bann Yehielit, 
1CH.26.22	avek garson Zetann ek son frer Zoel, ti ansarz trezor tanp SENYER. 
1CH.26.23	Pour fanmir Anmranm, Isar, Hebron ek Ouzyel; 
1CH.26.24	ti annan Sebouel, en desandan Gersonn, li menm garson Moiz ki ti sef bann ki ti responsab trezor. 
1CH.26.25	Son fanmir ti bann desandan Eliezer: Rehabia, son garson; Ezai, son garson; Yoranm, Zekri ek Selomit. 
1CH.26.26	Selomit ek son bann frer ti ansarz tou bann trezor sakre, bann lobze konsakre pour Bondye, par lerwa David, par bann sef fanmir, par bann sef mil, bann sef san ek tou bann sef larme. 
1CH.26.27	Sa bann zonm ti'n konsakre pour Bondye en par dan bann keksoz ki zot ti'n sezi dan piyaz lager, pour antretenir tanp SENYER. 
1CH.26.28	Tou sa ki profet Samyel, Sail, garson Kis, Abner, garson Ner e Zoab, garson Serouya ti'n konsakre pour Bondye, ti osi la anba responsabilite Selomit ek son bann frer.
1CH.26.29	Kenania ek son bann garson dan fanmir Isar, ti okip bann zafer sivil Izrael, koman bann administrater e ziz.
1CH.26.30	Hasabya ek 1,700 zonm vayan dan fanmir Hebron, ti vey lo tou bann teritwar Izrael ki ti lo kote Was larivyer Zourden. Zot ti annan responsabilite tou bann zafer relizye e sivil. 
1CH.26.31	Yeriya ti sef fanmir Hebron. Pandan katriyenm lannen renny lerwa David, resers lo sa fanmir, ti montre ki dan Yazer, ek Galaad, ti annan bann zonm vayan dan sa fanmir. 
1CH.26.32	Sa bann zonm ti bann sef fanmir, bann zonm vayan; 2,700 an tou. Lerwa David ti swazir Yeriya pour ansarz bann zafer relizye e sivil dan bann rezyon kot tribi Riben, Gad ek demi tribi Manase ti pe reste.
1CH.27.1	La bann Izraelit dapre bann sef fanmir, sef 1,000, sef 100 ek zot bann zofisye, ki ti pe servi lerwa dan tou sa ki konsern bann divizyon, zot mouvman, mwan par mwan pandan lannen: 24,000 zonm par divizyon.
1CH.27.2	Pour premye mwan: Yasobeanm, garson Zabdiel ti ansarz premye divizyon; 24,000 zonm an tou. 
1CH.27.3	I ti enn parmi bann garson Peres e sef tou bann komandan larme pour sa premye mwan.
1CH.27.4	Pour dezyenm mwan: Dodai, en Ahohit ti ansarz sa divizyon; Miklot ti sef zofisye sa divizyon; 24,000 zonm an tou. 
1CH.27.5	Pour trwazyenm mwan: Benaya, garson pret Yoyada, ti ansarz sa divizyon; 24,000 zonm an tou.
1CH.27.6	Li menm Benaya dan sa group 30 zonm elit ki ti sef sa group 30; son garson Amizabad ki ti fer parti sa divizyon.
1CH.27.7	Pour katriyenm mwan: Asael, frer Zoab ti ansarz; son garson Zebadya ti vin apre li; 24,000 zonm an tou.
1CH.27.8	Pour senkyenm mwan: Samehout, en Yizrahit, ti ansarz son divizyon; 24,000 zonm an tou.
1CH.27.9	Pour sizyenm mwan: Ira, garson Ikes, en Tekoit, ti ansarz son divizyon; 24,000 zonm an tou.
1CH.27.10	Pour setyenm mwan: Heles, en Pelonit, sorti dan tribi Efraim, ti ansarz son divizyon; 24,000 zonm an tou.
1CH.27.11	Pour wityenm mwan: Sibekai, en Housatit, desandan Zerait ti ansarz; 24,000 zonm dan son divizyon.
1CH.27.12	Pour nevyenm mwan: Abiezer, en Anatotit, sorti dan tribi Benzamen ti ansarz; ti annan 24,000 zonm dan son divizyon.
1CH.27.13	Pour dizyenm mwan: Maharai, en Netofatit, desandan bann Zerait, ti ansarz; 24,000 zonm dan son divizyon.
1CH.27.14	Pour onzyenm mwan: Benaya, en Piratonit, sorti dan tribi Efraim ti ansarz; 24,000 zonm dan son divizyon.
1CH.27.15	Pour douzyenm mwan: Heldai, en Netofatit, sorti dan klan Otniel, ti ansarz; 24,000 zonm dan son divizyon.
1CH.27.16	La non bann sef par tribi Izrael: Pour Riben: Eliezer, garson Zikri; pour Simeon: Sefatya, garson Maaka; 
1CH.27.17	pour Levi: Hasabya, garson Kemouel; pour Aaron: Sadok; 
1CH.27.18	pour Zida: Elihou, enn bann frer David; pour Isakar: Omri, garson Mikael; 
1CH.27.19	pour Zabilon: Yismaya, garson Abdyas; pour Neftali: Yeremot, garson Azriel; 
1CH.27.20	pour bann desandan Efraim: Oze, garson Azazya; pour demi tribi Manase: Zoel, garson Pedaya; 
1CH.27.21	Pour demi tribi Manase sorti Galaad: Yido, garson Zakari; pour Benzamen: Yaazyel, garson Abner; 
1CH.27.22	pour Dann: Azarel, garson Yerohanm. Sa ti bann sef dan bann tribi Izrael.
1CH.27.23	David pa ti fer kont dimoun ki ti anba laz 20 an, akoz SENYER ti'n promet pour li fer Izrael vin nonbre parey bann zetwal dan lesyel.
1CH.27.24	Zoab, garson Serouya, ti konmans kont zot, me i pa ti kapab fini; akoz sa, lakoler Bondye ti tonm lo Izrael. Rezilta pa ti ganny raporte dan bann liv Listwar Lerwa David.
1CH.27.25	Azmabet, garson Adyel, ti ansarz trezor lerwa. Zonatan, garson Ozyas, ti ansarz bann trezor dan bann lavil, bann vilaz e dan bann tour.
1CH.27.26	Ezri, garson Keloub, ti ansarz bann zouvriye ki travay dan lakanpanny e ki travay later.
1CH.27.27	Simea, en Ramatit, ti vey lo bann rezyon kot i plant rezen e bann rezerv diven.
1CH.27.28	Baal-Hanann, en Gederit, ti ansarz bann plantasyon zoliv ek sikomor dan leba pei. Zoas ti ansarz bann rezerv delwil.
1CH.27.29	Sitrai, en Saronit, ti vey lo bann troupo ki ti broute dan laplenn obor lakot. Safat, garson Adlai, ti vey lo bann troupo ki ti dan vale.
1CH.27.30	Obil, en Ismaelit, ti vey troupo samo. Yedaya, en Meronotit, ti vey bann bourik. Yaziz, en Agrit, ti vey mouton.
1CH.27.31	Tou sa bann dimoun ti responsab bann propriyete lerwa David.
1CH.27.32	Zonatan, tonton David, ti son konseye. I ti en zonm entelizan e en skrib. Yehiel, garson Hakmoni ti okip bann zanfan lerwa.
1CH.27.33	Ahitofel ti konseye lerwa; Housai, en Arkit, ti en zanmi lerwa.
1CH.27.34	Apre Ahitofel, ti annan Zoyada, garson Benaya ek Abiatar; Zoab ti sef larme lerwa.
1CH.28.1	David ti rasanble dan Zerizalenm, tou bann sef dan Izrael, bann sef tribi, bann sef bann divizyon ki servi lerwa, bann komandan 1,000, komandan 100, sa enn ki ti responsab bann propriyete ek bann troupo lerwa ek son bann zanfan, avek osi bann responsab pale, bann pwisan e vayan gerye.
1CH.28.2	Lerwa David ti leve. I ti dir zot: Mon bann frer! Mon pep! Ekout mwan! Mon ti'n mazinen konstri en tanp, en landrwa repo pour Kof Lalyans SENYER, kot nou Bondye pou repoz son lipye. Mon'n deza fer preparasyon pour konmans konstriksyon. 
1CH.28.3	Me SENYER ti dir mwan: Pa ou ki pou konstri en tanp pour mwan, akoz ou en gerye e ou'n fer koule bokou disan. 
1CH.28.4	Pourtan, SENYER, Bondye Izrael in swazir mwan parmi tou mon fanmir pour vin lerwa Izrael, pour touzour. Annefe, i'n swazir Zida koman sef e i'n swazir mon fanmir dan tribi Zida, e parmi bann zanfan mon papa, i'n pran plezir fer mwan vin lerwa lo tou Izrael. 
1CH.28.5	Parmi mon bann kantite zanfan, ki Bondye in donn mwan, i'n swazir mon garson Salomon pour asiz lo tronn rwayonm SENYER, lo tronn Izrael. 
1CH.28.6	I ti dir mwan: Ou garson Salomon ki pou konstri mon tanp ek mon bann lakour, akoz mon'n swazi li koman mon garson, e mwan, mon pou vin en papa pour li. 
1CH.28.7	Si i deside kontinyen obzerv mon bann komannman e mon bann lalwa, parey i pe fer ozordi, mon pou konsolid son rwayonm pour touzour. 
1CH.28.8	Alor, devan pep Izrael antye, devan lasanble SENYER, e dan prezans nou Bondye, obzerv fidelman e met an pratik tou bann komannman SENYER ou Bondye. Konmsa, zot ava kapab pran posesyon sa bon pei e donn li koman patrimwann zot bann zanfan apre zot, pour touzour.
1CH.28.9	Kanta ou, mon garson Salomon, konn Bondye ou papa. Servi li avek tou ou lespri e avek tou ou leker; akoz SENYER i konsider sak lentelizans e i konn tou proze e tou sa ki ou mazinen. Si ou rod li, ou pou trouv li; me si ou oubliy li, i pou abandonn ou pour touzour. 
1CH.28.10	Fer atansyon aprezan, akoz SENYER in swazir ou pour konstri en lakaz koman son sanktyer. Pa per pour azir.
1CH.28.11	Apre, David ti donn son garson, Salomon, model lasal Sen dan tanp, son bann pale, bann lasal trezor, bann lasal ki dan letaz, ki vir anndan e Lasal Tre Sen. 
1CH.28.12	I ti osi donn li tou bann plan ki ti ankor dan son lespri: Bann lakour tanp SENYER, bann lasanm otour, bann lasal trezor tanp SENYER e bann lasal trezor rezerve pour met bann don pour sakrifis; 
1CH.28.13	bann diferan klas bann pret ek bann Levit, e tou bann servis dan tanp SENYER; bann istansil pour servis dan tanp SENYER, 
1CH.28.14	bann pwa annor pour tou bann vesel annor pour sak servis; bann pwa annarzan pour sak servis annarzan; 
1CH.28.15	bann pwa bann portlanp annor avek zot lalanp, pwa lor pour sak portlanp avek zot lalanp; pwa larzan pour bann portlanp lezot lalanp, dapre litilizasyon ki pour ganny fer dan bann servis; 
1CH.28.16	pwa lor pour sak latab, pour bann ranze dipen, larzan pour bann latab annarzan; 
1CH.28.17	pwa lor pour bann fourset, bann kivet, e bann lakoup; pwa pour sakenn bann bol annor; pwa pour sakenn bann bol annarzan; 
1CH.28.18	pour bann lotel lansan annor fen e zot pwa. David ti osi donn son bann plan pour saret annor, bann seriben ki ouver zot lezel e kouver Kof Lalyans SENYER.
1CH.28.19	SENYER ti met tousala par ekri pour fer mwan byen konpran plan tou son bann travay.
1CH.28.20	David ti dir ankor avek son garson Salomon, “Reste for, pran kouraz e azir. Pa bezwen ni per, ni dekouraze, akoz SENYER Bondye, mon Bondye i avek ou. I pa pou les ou tonbe, i pa pou abandonn ou, tan ki bann travay pour servis dan Tanp SENYER pa ankor fini. 
1CH.28.21	La bann klas bann pret ek bann levit pour tou bann servis dan tanp SENYER. I ava annan bann volonter ki kalifye pour nenport ki travay, bann sef ek pep antye, pour egzekit ou bann lord.”
1CH.29.1	Lerwa David ti dir avek lasanble antye: Mon garson Salomon, ki SENYER in swazir, i zenn e i mank leksperyans. Me sa travay i gran; sa batiman pa pour en imen, me pour SENYER Bondye. 
1CH.29.2	Pour sa rezon, otan ki posib, mon'n fer bann preparasyon pour tanp mon Bondye: Lor, pour sa ki pou ganny fer annor; larzan, pour sa ki pou ganny fer annarzan; bronz, pour sa ki pou ganny fer an bronz; fer, pour bann louvraz ki pou an fer; dibwa, pour sa ki pou an bwa. An plis, i annan en gran kantite oniks ek ros pour ankadre bann pyer presyez, bann pyer kouler, en kantite marb blan. 
1CH.29.3	An plis, tou sa ki mon'n prepare pour tanp mon Bondye, mon donn sa ki mon posede, lor ek larzan. Mon donn sa akoz lentere ki mon annan anver tanp mon Bondye: 
1CH.29.4	Mon donn plis ki 100 tonn lor sorti Ofir e 240 tonn larzan rafinen pour kouver miray tanp. 
1CH.29.5	Sa i ava osi servi pour tou bann travay par bann artizan: Lor, pour sa ki devret annor, larzan sa ki devret annarzan. Lekel ki pare pour angaz li volonterman, e konsakre li ozordi pour SENYER?
1CH.29.6	Apre, bann sef fanmir, bann sef tribi Izrael, bann komandan 1,000 ek 100 e bann zofisye, ti ofer zot servis pour fer travay lerwa. 
1CH.29.7	La sa ki zot ti donnen pour servis tanp: Plis ki 170 tonn lor, 10,000 pyes lor, plis ki 300 tonn larzan, pre 600 tonn bronz e plis ki 3,000 tonn feray. 
1CH.29.8	Dimoun ki ti annan bann pyer presyez ti donn kot trezor latant SENYER ki ti anba responsabilite Yehiel, en Gersonit. 
1CH.29.9	Lepep ti rezoui akoz sa bann lofrann ti'n ganny ofer volonterman; zot ti'n ganny ofer anver SENYER avek bon leker. Lerwa David osi ti dan en gran lazwa.
1CH.29.10	Alor, devan tou lasanble, David ti loue SENYER. I ti dir: SENYER nou loue ou, Bondye nou zanset Izrael, pour touzour! 
1CH.29.11	Grander, pwisans, laglwar, laviktwar e mazeste i pour ou, SENYER. Tou sa ki egziste dan lesyel e lo later i pour ou. SENYER! Ou renny par lao tou. 
1CH.29.12	Larises ek loner i sorti kot ou; ou ki domin lo tou keksoz. Pouvwar ek pwisans i dan ou lanmen; ou lanmen ki kapab rann nou gran e for. 
1CH.29.13	Aprezan, nou Bondye, nou remersye ou e nou rann glwar ou gran non.
1CH.29.14	Me mwan, mon en nanryen ditou, e mon pep osi pa vo nanryen. Nou pa kapab ofer ou sa lofrann volonter. Annefe, tou sa ki egziste i sorti kot ou e sa ki nou'n donn ou i sorti kot ou. 
1CH.29.15	Parey nou bann zanset, nou en bann etranze e bann pasaze devan ou. Nou lavi lo later i parey en lonbraz e napa okenn lespwar.
1CH.29.16	SENYER, nou Bondye! Tou sa larises ki nou'n prepare pour konstri ou tanp, en tanp pour ou non sen, i sorti kot ou. Tousala i pour ou.
1CH.29.17	SENYER! Mon konnen ki ou konn nou leker e ki ou pran plezir dan ladrwatir. Alor, avek en leker drwat ki mon'n ofer ou, volonterman, tou sa bann keksoz. Mon dan lazwa aprezan, ler mon war ou pep rasanble isi, pe ofer ou avek lazwa e volonterman.
1CH.29.18	SENYER! Bondye Abrahanm, Izaak ek Izrael, nou bann zanset, fer ki ou pep i gard pour touzour sa bon leker e fer zot leker tourn ver ou. 
1CH.29.19	Donn mon garson Salomon en leker ki ava touzour obeir tou ou komannman, tou ou lalwa, tou ou regleman; konmsa, i ava kapab konstri sa tanp pour ki mon'n fer tou bann preparatif.
1CH.29.20	David ti dir avek lasanble antye: Loue SENYER zot Bondye. Alor, tou lasanble ti loue SENYER, Bondye zot zanset. Zot ti bese e prostern devan SENYER e devan lerwa. 
1CH.29.21	Son lannmen, zot ti ofer bann sakrifis ek bann sakrifis konplet an loner SENYER: 1,000 toro, 1,000 bouk ek 1,000 zenn mouton, san kont bann lofrann labwason e en kantite sakrifis pour Izrael antye. 
1CH.29.22	Sa zour, zot ti manze, bwar devan SENYER dan gran selebrasyon. Pour en dezyenm fwa, zot ti proklanm Salomon, garson David, koman lerwa; zot ti donn li lonksyon koman sef pour SENYER; Sadok ti ganny lonksyon koman gran pret. 
1CH.29.23	Apre, Salomon ti asiz lo tronn SENYER, pour li vin lerwa dan plas son papa David. I ti prospere e pep Izrael ti obei li. 
1CH.29.24	Tou bann sef, bann vayan gerye, bann garson lerwa David ti soumet zot anba lerwa Salomon. 
1CH.29.25	SENYER ti fer Salomon vin en gran lerwa devan pep Izrael. I ti fer son renny ranpli avek mervey ki okenn lerwa avan li dan Izrael pa'n zanmen konnen.
1CH.29.26	David, garson Zese, ti vin lerwa lo Izrael antye. 
1CH.29.27	I ti renny 40 an lo Izrael: 7 an Hebron, 33 an Zerizalenm. 
1CH.29.28	I ti mor apre en long vyeyes, apre bokou lannen, avek larises ek loner; son garson Salomon ti vin lerwa dan son plas.
1CH.29.29	Bann aksyon lerwa David e tou sa ki i'n fer, depi premye ziska dernyen, in ganny ekri dan bann liv Aksyon profet Samyel, Aksyon profet Natan e Aksyon profet Gad. 
1CH.29.30	Sa bann liv i rakont son renny, son lafors ek bann levennman ki ti arive dan son lepok, dan Izrael oubyen dan lezot rwayonm, dan lezot pei.
2CH.1.1	Salomon, garson David, ti vin en lerwa for dan son rwayonm. SENYER, son Bondye, ti avek li e fer li vin en tre gran lerwa.
2CH.1.2	Salomon ti rasanble pep Izrael: I ti apel bann sef 1,000 ek bann sef 100, bann ziz, ek tou sef fanmir dan pep Izrael. 
2CH.1.3	Salomon, ansanm avek tou pep ki ti'n rasanble, ti mont dan landrwa sakre Gabaon, kot Latant Rankont Bondye ki Moiz, serviter SENYER ti fer dan dezer.
2CH.1.4	Me Kof Lalyans Bondye ti Zerizalenm, dan en latant ki lerwa David ti'n fer ler i ti retourn avek li sorti Kiryat-Yearim. 
2CH.1.5	Kanta lotel an bronz ki Besalel, garson Ouri ek pti zanfan Hour ti fer, i ti ganny plase devan Latant Rankont. La ki lerwa Salomon ek tou lepep ti rasanble pour konsilte SENYER. 
2CH.1.6	Salomon ti mont lo lotel pour ador SENYER e ofer sakrifis; i ti ofer 1,000 zannimo koman sakrifis konplet.
2CH.1.7	Sa swar, Bondye ti aparet avek Salomon. I ti dir li, “Demann sa ki ou anvi, mon ava donn ou.”
2CH.1.8	Salomon ti reponn Bondye, “Ou'n touzour montre ou fidelite anver mon papa, David e ou'n fer mwan vin lerwa dan son plas. 
2CH.1.9	Aprezan, SENYER Bondye, akonpli ou promes ki ou'n fer avek mon papa David. Ou menm ki'n etabli mwan koman lerwa lo en pep ki osi nonbre ki lapousyer later. 
2CH.1.10	Alor, donn mwan lasazes ek konnesans pour mwan kapab gouvern ou pep. Lekel ki kapab gouvern ou pep, en pep osi gran?”
2CH.1.11	Bondye ti dir Salomon, “Akoz sa ki ou dezir dan ou leker, ou pa'n demann larises, ni bann byen, ni loner, ni lanmor ou bann lennmi; ou pa'n ni menm demann en long lavi, me ou'n demann lasazes ek konnesans pour ou kapab gouvern mon pep lo ki mon'n etabli ou koman lerwa, 
2CH.1.12	alor, mon pou donn ou lasazes ek konnesans. Mon pou osi donn ou larises, bokou byen ek loner, plis ki okenn lerwa avan ou in kapab gannyen, ni okenn lerwa ki pou vin apre ou.”
2CH.1.13	Alor, Salomon ti kit landrwa sakre Gabaon, kot i ti ete devan Latant Rankont, pour al Zerizalenm. I ti renny lo pep Izrael.
2CH.1.14	Salomon ti rasanble bann kales lager, ek zot kavalye: 1,400 kales lager ek 12,000 kavalye. I ti plas zot dan bann lavil e kot lerwa dan Zerizalenm. 
2CH.1.15	Lerwa ti fer ki larzan ek lor dan Zerizalenm ti vin konmsi ros, e sed ti an si gran kantite, ki i ti parey sikomor dan Sefela. 
2CH.1.16	Salomon ti enport seval sorti Lezip ek Silisi. 
2CH.1.17	I ti osi enport kales lager sorti Lezip pour 600 pyes larzan e en seval pour 150 pyes larzan. Zot ti osi anmenn seval pour bann lerwa Hitit ek Siri.
2CH.2.1	Salomon ti deside konstri en Tanp an loner SENYER ek en pale pour li menm. 
2CH.2.2	I ti anploy 70,000 zonm pour transport materyo ek 80,000 zonm pour kas ros dan montanny e apwent 3,600 zonm pour siperviz travay.
2CH.2.3	Salomon ti anvoy sa mesaz kot Hiranm lerwa Tir: Lontan ou ti fer tranzaksyon avek mon papa David, ler ou ti fourni li dibwa sed pour li konstri son pale. Mon ti ava kontan ki ou fourni mwan osi. 
2CH.2.4	I mon lentansyon konstri en tanp an loner SENYER, mon Bondye. Mon pou dedye sa landrwa sen kot mon pep pou ador SENYER, mon Bondye, e bril lansan parfimen e ekspoz dipen sakre devan li. Nou pou ofer SENYER sakrifis konplet tou le bomaten, tou le swar e osi tou le saba, sak nouvellin ek lezot zour lafet, parey SENYER in ordonn Izrael pour touzour. 
2CH.2.5	Sa tanp ki mon pou konstri i devret gran, akoz nou Bondye i pli gran ki tou lezot bondye. 
2CH.2.6	An realite, lekel ki kapab konstri en lakaz pour li, akoz menm lesyel pli o, pa ase gran pour li reste? Me mwan, ki mon ete pour konstri en lakaz pour li? Sa i pou zis en landrwa kot nou pou ofer li sakrifis. 
2CH.2.7	Alor, anvoy mwan en artizan abil dan travay metal: Lor, larzan, bronz, ek fer. Fodre i osi kapab grave e kapab prepar bann latwal kouler rouz kler, rouz fonse e vyolet, pour li travay avek bann artizan ki mon papa David in swazir pour mwan, isi dan Zida ek Zerizalenm. 
2CH.2.8	Anvoy mwan dibwa sed, sapen ek santal ki sorti dan montanny Liban. Mon konnen ki ou bann travayer i konn prepar sa bann dibwa dan Liban. Mon ava anvoy mon bann zonm travay ansanm avek zot. 
2CH.2.9	Zot ava prepar en kantite dibwa pour mwan, akoz sa gran lakaz ki mon pe konstri pou en mervey. 
2CH.2.10	Mon pou fourni ou bann serviter ki koup dibwa: 6,000 tonn lafarin, 6,000 tonn lorz, 800,000 lit diven ek 800,000 lit delwil.
2CH.2.11	Hiranm, lerwa Tir, ti reponn Salomon dan en let: Akoz SENYER i kontan son pep, i'n etabli ou koman zot lerwa. 
2CH.2.12	Mon rann glwar e remersye SENYER, Bondye pep Izrael, ki'n kre lesyel ek later. I'n donn lerwa David en garson ki ranpli avek lasazes, bon zizman ek lentelizans, ki kapab konstri en tanp pour SENYER ek en pale rwayal pour li menm.
2CH.2.13	La mon anvoy ou, Houranm-Abi, en zonm ki travay byen e entelizan. 
2CH.2.14	Son papa i en Tiryen, me son manman i sorti dan tribi Dann. I konn travay byen avek lor, larzan, bronz, fer, ros ek dibwa. I osi travay byen avek latwal delika: Kouler rouz kler, rouz fonse, vyolet, ek latwal linenn. I kapab grave e fer nenport lobze lar ki ou demann li fer. I ava travay ansanm avek ou bann artizan ki ou papa, lerwa David in swazir. 
2CH.2.15	Alor, mon senyer, ou ava anvoy nou lafarin, lorz, delwil ek diven. 
2CH.2.16	Nou, dan Liban, nou ava koup tou dibwa ki ou bezwen, nou ava met zot ansanm e anmenn ziska Zafa; apre ou ava transport li ziska Zerizalenm.
2CH.2.17	Salomon ti fer en resansman tou bann etranze ki ti pe reste dan pei Izrael. Dapre kont ki son papa, David ti'n fer, ti annan 153,600 rezidan etranze. 
2CH.2.18	Salomon ti anploy 70,000 zonm pour transport materyo, 80,000 pour kas ros dan montanny, e 3,600 koman enspekter pour sirvey travay.
2CH.3.1	Salomon ti konmans konstri tanp SENYER dan Zerizalenm, lo montanny Moriya, la kot SENYER ti aparet avek David, son papa. Sa menm landrwa ki David ti'n deza prepare, lanplasman kot Ornann, en Zebizit, ti bat dible. 
2CH.3.2	Travay konstriksyon ti konmans dan dezyenm mwan, katriyenm lannen ki Salomon ti vin lerwa. 
2CH.3.3	La bann mezir ki Salomon ti servi pour konstri tanp: Longer 30 met; larzer 10 met. 
2CH.3.4	Son lavarang devan ti menm longer avek larzer lakaz, setadir 10 met; e son oter 54 met. Lenteryer sa lasanm, ti kouver avek lor pir. 
2CH.3.5	Miray lasal prensipal ti lanbri avek plans dibwa sipre, kouver avek lor pir; bann artizan ti'n skilpte desen brans palm ek girlann lo la. 
2CH.3.6	Tanp ti ganny dekore avek bann pyer presyez, e kouver avek lor pir ki lerwa ti'n enporte sorti Parvaim. 
2CH.3.7	I ti kouver tousala avek lor: Bann sevron, padport, miray tanp, tou batan laport, ek tou bann laport. I ti fer skilpte bann seriben lo miray.
2CH.3.8	I ti fer Lasal Tre Sen 10 met longer e 10 met larzer parey larzer tanp. Zot ti servi plis ki 20 tonn lor meyer kalite pour kouver miray enteryer. 
2CH.3.9	Bann klou ki zot ti servi ti pez plis ki 500 granm lor. Plafon osi ti kouver avek lor.
2CH.3.10	Salomon ti fer plas de seriben skilpte, kouver avek lor, dan Lasal Tre Sen. 
2CH.3.11	Lezel sa de seriben ti mezir ansanm, 10 met longer. Lezel premye seriben ki ti de met edmi, ti tous miray e son lot lezel, ki ti osi de met edmi, ti tous lezel lot seriben. 
2CH.3.12	Dezyenm seriben osi, ki son lezel ti menm grander, ti tous miray en kote e lot kote ti tous lezel lot seriben dan milye. 
2CH.3.13	Sa de seriben ti mezir 10 met avek zot de lezel ouver; zot ti debout anfas avek laport antre. 
2CH.3.14	Bann artizan ti prepar rido Lasal Tre Sen avek latwal linenn e ti tenn li an rouz fonse, vyolet ek rouz kler, avek brodri bann seriben, zete en pe partou.
2CH.3.15	Lerwa Salomon ti plas de kolonn an bronz devan tanp; sakenn ti mezir 15 met edmi oter. Lo sak kolonn, ti annan en kornis ki ti mezir de met edmi oter. 
2CH.3.16	Ti annan osi en girlann ki ti koman en kolye otour li; i ti plas 100 grenad an bronz anpandan avek. 
2CH.3.17	I ti plas sa de kolonn devan tanp, enn lo kote Sid ki ti apel Yakin, e lot lo kote Nor ki ti apel li Booz.
2CH.4.1	Lerwa Salomon ti fer fabrik en lotel an bronz ki ti mezir 10 met sak kote e 5 met oter. 
2CH.4.2	I ti osi fer fabrik en gran basen laform ron, an bronz ki ti mezir 5 met dyamet, i ti mezir 2 met edmi fonder e 15 met otour. 
2CH.4.3	Anba son bor ti annan dekorasyon dan laform bef; 20 bef par met kare. Zot ti form de ranze, enn par lao lot; zot ti'n ganny fonn ansanm avek leres basen. 
2CH.4.4	Sa basen ti repoz lo 12 bef an bronz, trwa lo sak kote: Trwa ti vir dan Nor, trwa ti vir dan Sid, trwa ti vir dan Was e trwa ti vir dan Les. Parti deryer sa bann bef, ti vir anndan, anba basen. 
2CH.4.5	Basen ti lepeser lanmen, son bor ti parey bor en lakoup, dan laform en flerdelis. Sa basen ti kapab kontenir anviron 120,000 lit delo. 
2CH.4.6	I ti osi fer dis kivet an bronz, e plas senk lo kote drwat e senk lo kote gos tanp. Sa ti servi pour lav bann zannimo pour sakrifis, tandis ki bann pret, ti servi sa gran basen pour bennyen.
2CH.4.7	I ti osi fabrik dis portlanp annor, dapre lareg fikse, ki i ti plas dan Tanp: Senk lo kote drwat e senk lo kote gos. 
2CH.4.8	I ti osi fer dis latab, senk lo sak kote. I ti osi fer 100 bol annor pour aspersyon.
2CH.4.9	Salomon ti donn lord fer en lakour zis pour bann pret, e bann laport kouver an bronz pour en gran lakour. 
2CH.4.10	Sa gran basen ki zot ti apel lanmer ti ganny plase lo kote drwat, pre avek kwen, lo Sides tanp.
2CH.4.11	Hiranm ti osi fabrik bann sandriye, lapel, ek bol. I ti fini tou travay tanp ki Salomon ti'n donn li:
2CH.4.12	2 kolonn,
2CH.4.12	2 kornis plase anler lo kolonn,
2CH.4.13	400 fri parey grenad, ki ti tenir avek girlann lo sak kornis,
2CH.4.13	setadir, sak girlann ti tenir 2 ranze grenad.
2CH.4.14	10 kivet avek zot sipor,
2CH.4.15	sa gran basen ron,
2CH.4.15	avek son 12 bef ki ti anba li,
2CH.4.16	bann sandriye, bann lapel ek gran fourset pour lavyann.
2CH.4.16	Tousala, ti bann lekipman ki Houranm-Abi ti fabrike lo lord lerwa Salomon pour met dan tanp SENYER. Tou ti ganny fer avek bronz poli.
2CH.4.17	Lerwa ti fer koul sa bann lobze, ant Soukot ek Seredata, ki trouv dan vale Zourden. 
2CH.4.18	Salomon ti fer fabrik en sitan gran kantite lobze, ki personn pa konn pwa total bronz ki i ti servi pour fabrik tousala.
2CH.4.19	Lerwa Salomon ti fer osi fabrik bann lobze annor pour tanp Bondye: Lotel ek bann latab pour dipen ki ganny ofer devan Bondye; 
2CH.4.20	bann portlanp ek bann lalanp annor ki ti ganny alimen dapre lord, devan Lasal Tre Sen, 
2CH.4.21	bann fler dekorasyon, bann lalanp, ek bann penset, ti annor pir; 
2CH.4.22	bann tennywar lalanp, bol pour met disan, lansanswar, plak pour anmenn labrez, ti osi annor pir. Bann laport Tanp ek bann laport ki al dan Lasal Tre Sen ti osi kouver annor.
2CH.5.1	Kan Salomon ti fini tou son travay lo tanp SENYER, i ti anmenn tou bann lobze ki lerwa David, son papa, ti'n konsakre pour SENYER. I ti plas larzan, lor ek tou lezot lobze dan kof tanp Bondye.
2CH.5.2	Apre, Salomon ti rasanble otour li dan Zerizalenm, tou bann ansyen parmi pep Izrael, tou sef bann tribi, sef bann fanmir Izraelit, pour fer monte Kof Lalyans SENYER, sorti dan lavil David, setadir Siyon. 
2CH.5.3	Alor, tou bann Izraelit ti rasanble otour lerwa pour lafet ki ti tonm dan setyenm mwan. 
2CH.5.4	Ler tou bann sef ti'n rasanble, bann levit ti anmenn Kof Lalyans. 
2CH.5.5	Bann pret-levit ti anmenn Kof Lalyans Latant Rankont, ek tou leres bann lobze sakre ki ti dan Latant Rankont. 
2CH.5.6	Salomon avek tou kominote Izrael ki ti'n rasanble, ti plas zot devan Kof Lalyans. Zot ti ofer en si gran kantite mouton ek bef koman sakrifis, ki personn pa ti kapab konte.
2CH.5.7	Apre, bann pret ti transport Kof Lalyans SENYER dan landrwa ki ti'n prepare pour li, e depoz li dan Lasal Tre Sen, anba lezel bann Seriben. 
2CH.5.8	Annefe, bann seriben ti'n ganny plase avek zot lezel ouver, pour kouver landrwa kot Kof Lalyans ti devre ganny depoze. Alor, i ti form en kouvertir proteksyon pour Kof Lalyans avek bann bar ki servi pour transport Kof. 
2CH.5.9	Sa bann bar ti telman long, ki en dimoun ki ti dan en bout, kot Kof, dan Lasal Tre Sen, pa kapab war deor. Kof in reste la ziska ozordi. 
2CH.5.10	Dan Kof Lalyans, ti annan zis sa de plak ros lalwa ki Moiz ti met ladan, lo montanny Horeb, kot SENYER ti fer en lalyans avek pep Izrael, apre ki zot ti'n sorti Lezip.
2CH.5.11	Tou bann pret ti sorti dan sanktyer. Zot tou, zot ti'n pirifye zot san tenir kont lord zot ran. 
2CH.5.12	Bann levit ki ti mizisyen, Asaf, Hemann, Yedoutoun, zot bann garson, ek lezot manm lafanmir, abiye dan lenz latwal linenn, ti debout lo kote Les lotel avek zot lenstriman lanmizik: Senbal, laarp, ek lir, avek zot, ti annan 120 pret ki ti konn soufle tronpet. 
2CH.5.13	Ansanm, avek bann santer, bann zwer tronpet dan larmoni, ti rann glwar ek remersye SENYER:
2CH.5.13	SENYER i bon;
2CH.5.13	son fidelite i reste pour touzour.
2CH.5.13	Sa ti ganny akonpannyen par bann son senbal avek lezot lenstriman lanmizik. Anmenmtan, en nyaz ti ranpli tanp SENYER. 
2CH.5.14	Akoz sa nyaz, bann pret pa ti kapab kontiny zot seremoni. Laglwar SENYER ti ranpli tanp Bondye.
2CH.6.1	Salomon ti dir:
2CH.6.1	SENYER! Ou dir ki ou'n deside reste dan en nyaz epe!
2CH.6.2	La mon'n konstri pour ou loner, en grannkaz,
2CH.6.2	en landrwa kot ou pou reste pour touzour.
2CH.6.3	Salomon ti tourn ver lasanble pep Izrael e beni zot. 
2CH.6.4	I ti dir: Mon loue SENYER, Bondye Izrael. I'n akonpli tou sa ki i ti'n promet mon papa David. I ti osi dir: 
2CH.6.5	Depi ki mon ti fer mon pep sorti dan pei Lezip, mon pa'n swazir okenn lavil, parmi bann lavil dan pei Izrael, pour konstri mon tanp kot mon non ava prezan; mon pa'n ni swazir personn koman sef mon pep Izrael. 
2CH.6.6	Me mon ti swazir Zerizalenm, pour manifeste mon prezans. Me mon'n swazir David, pour gouvern mon pep, Izrael.
2CH.6.7	Salomon ti kontinyen: Mon papa ti annan lentansyon konstri en tanp pour SENYER, Bondye Izrael. 
2CH.6.8	Me SENYER ti dir avek mon papa David: I byen ki ou oule konstri en tanp an mon loner. 
2CH.6.9	Pa ou ki pou konstri mon Tanp, me ou garson. Ou prop garson pou fer konstri mon tanp, ki pou port mon non.
2CH.6.10	SENYER in akonpli son promes. Mon'n ranplas mon papa, David, mon pe asiz lo tronn rwayonm Izrael, parey SENYER Bondye ti'n promet. Mon'n konstri sa tanp konsakre pour SENYER, Bondye pep Izrael. 
2CH.6.11	La, mon'n plas Kof Lalyans ki kontenir lalyans ki SENYER ti fer avek pep Izrael.
2CH.6.12	Alor, Salomon ti debout devan lotel SENYER, dan prezans lasanble pep Izrael antye. I ti lev son lanmen anler. 
2CH.6.13	Lerwa Salomon ti'n fer li en lestrad an bronz de met edmi sak kote e en met edmi oter, ki i ti plas dan milye lakour. I ti mont lo la, met li azenou an fas avek lasanble pep Izrael antye, e lev son lanmen ver lesyel.
2CH.6.14	I ti priye: SENYER Bondye pep Izrael! Napa okenn lot bondye, ni dan lesyel, ni lo later, parey ou. Ou gard ou lalyans, ou fidel anver ou bann serviter ki obei ou avek tou zot leker. 
2CH.6.15	Ou'n gard ou promes anver mon papa, ou serviter David; ozordi ou akonpli li par ou lanmen. 
2CH.6.16	Aprezan, SENYER, Bondye pep Izrael, mon sipliy ou, gard osi sa promes ki ou ti fer avek mon papa, ou serviter David ler ou ti dir li: I pou touzour annan enn dan ou desandans ki pou asiz lo ou tronn koman lerwa pep Izrael, si zot konport zot byen e viv dapre mon komannman parey ou menm ou'n fer.
2CH.6.17	Alor, SENYER, Bondye pep Izrael, realiz sa promes ki ou ti fer avek ou serviter David!
2CH.6.18	Me eski Bondye pou vreman reste avek bann imen lo later? Lesyel pli o, pa kapab kontenir ou. Koman alor, sa lakaz ki mon'n fer, pou kapab kontenir ou?
2CH.6.19	Sepandan, SENYER mon Bondye, mon enplor ou port atansyon avek siplikasyon ou serviter; ekout lapriyer ki mon pe fer mont kot ou. 
2CH.6.20	Gard ou lizye ouver, e gard ou regar touzour fikse lo ou tanp, lizour koman aswar; ekout mon lapriyer, la kot ou'n dir ou pou touzour prezan. 
2CH.6.21	Ekout mon lapriyer ek lapriyer ou pep Izrael ki nou adres ver ou, kot ou prezans i ete. Ekout nou, depi lesyel kot ou reste! Ekout nou e pardonn nou. 
2CH.6.22	Ler en dimoun i ganny akize pour en lofans kont son prosen e ki zot demann li pret serman devan lotel dan ou tanp, 
2CH.6.23	ou SENYER, depi lesyel ekoute e azir. Ou menm, ziz ou bann serviter; pini sa ki koupab dapre sa ki i merite; deklar inosan sa ki pa'n komet okenn mal.
2CH.6.24	Si ou pep, Izrael i perdi lager kont son lennmi, akoz zot in komet pese kont ou; si apre, zot retournen e zot selebre ou non, e sipliy ou par lapriyer dan sa tanp, 
2CH.6.25	alor, depi lao dan lesyel, ekoute e pardonn pese ou pep, Izrael. Fer zot retourn zot dan sa pei ki ou'n donn zot ek zot zanset.
2CH.6.26	Kan lesyel i fermen e lapli nepli tonbe, me ki zot retourn ver ou tanp e selebre ou non regretan zot pese akoz ou anvoy maler lo zot, 
2CH.6.27	alor, depi lao dan lesyel, ekoute e pardonn pese ou bann serviter, pese ou pep, Izrael. Ansenny zot, montre zot sa bon semen ki zot devre swiv, e ou ava fer lapli tonbe lo sa pei, ki osi ou pei, me ki ou'n donn zot koman patrimwann.
2CH.6.28	Kan pou annan lezot maler: Lafanmin oubyen lepidemi oubyen lepidemi tel ki sotrel, senir ek lezot maler ankor; kan lennmi ava atak ou pep dan son pei, devan laport bann lavil; kan zot ava ganny atake par toudsort maler ek maladi; 
2CH.6.29	alor, dimoun parmi ou pep Izrael, ava rekonnet son maler ek son soufrans. Zot ava priye e sipliye, zot ava lev lanmen ver ou tanp pour enplor ou. 
2CH.6.30	Alor, ou SENYER ekout zot depi lao dan lesyel kot ou reste, pardonn zot, tret zot dapre sa ki zot merite, akoz ou konn leker sakenn zot; wi, zis ou tousel ki konn leker bann imen. 
2CH.6.31	La alor, zot ava respe ou e obei ou tou letan ki zot reste dan sa pei ki ou'n donn nou bann zanset.
2CH.6.32	Menm ler bann etranze, ki pa form parti ou pep Izrael, akoz zot in antann koz lo ou pwisans ek ou lafors, zot ava kapab vin priye dan sa tanp; 
2CH.6.33	ekout zot depi lao dan lesyel kot ou reste e donn li tou sa ki i demande. Konmsa, tou pep lo later ava konn ou e respe ou parey pep Izrael, ou pep. Zot ava osi konnen ki sa tanp ki mon'n konstri e konsakre, i pour ou.
2CH.6.34	Si ou pep i al lager kont son lennmi, la kot ou'n anvoy li, e ki i priy dan direksyon lavil ki ou'n swazir, la kot tanp ki mon'n konstri pour ou, 
2CH.6.35	alor, ekout zot lapriyer ek zot siplikasyon, depi lao dan lesyel kot ou reste, e defann zot drwa.
2CH.6.36	Kan zot fer pese kont ou, akoz tou dimoun i fer pese, ki eksit ou lakoler kont zot e ou livre zot avek zot lennmi, ki deport zot dan en pei lwen oubyen pros; 
2CH.6.37	si zot reflesi depi sa pei kot zot in ganny deporte, si zot repanti e sipliy ou: Nou'n komet pese, nou'n fer bokou fot e nou koupab!
2CH.6.38	Si zot retourn kot ou senserman avek tou zot leker, ver sa pei ki ou'n donn zot zanset, ver sa lavil ki ou'n swazir, e ver sa tanp ki mon'n konstri pour ou, 
2CH.6.39	depi lao dan lesyel kot ou reste, ekout zot lapriyer, zot siplikasyon e defann zot drwa. Pardonn zot pese ki zot in komet kont ou. 
2CH.6.40	Mon Bondye, ouver ou lizye, zet ou regar e ekout byen lapriyer ki mon pe adres ou:
2CH.6.41	Aprezan, leve SENYER, mon Bondye!
2CH.6.41	Al dan ou landrwa repo,
2CH.6.41	ou avek Kof Lalyans kot ou pwisans i ete.
2CH.6.41	Ou bann pret ava ganny anvlope dan ou delivrans
2CH.6.41	e ou bann fidel ava selebre ou bonte.
2CH.6.42	SENYER mon Bondye,
2CH.6.42	pa rezet sa enn ki ou'n konsakre!
2CH.6.42	Rapel byen ou fidelite anver ou serviter, David!
2CH.7.1	Ler Salomon ti fini priye, dife ti desann sorti dan lesyel e ti bril sakrifis konplet ek lezot bann sakrifis. Laglwar prezans SENYER ti ranpli tanp. 
2CH.7.2	Bann pret pa ti kapab antre dan tanp akoz laglwar SENYER ti ranpli tanp. 
2CH.7.3	Kan pep Izrael ti war dife desann sorti dan lesyel, e laglwar prezans SENYER dan tanp, zot ti prosternen lafas ater e loue SENYER, akoz SENYER i bon e son fidelite i pour touzour.
2CH.7.4	Apre, lerwa ek lepep ti ofer sakrifis devan SENYER. 
2CH.7.5	Lerwa Salomon ti ofer an sakrifis 22,000 bef ek 120,000 mouton. Konmsa ki lerwa ek tou lepep ti konsakre tanp Bondye. 
2CH.7.6	Bann pret ti pran zot pozisyon. Bann levit ti zwe an loner SENYER, lenstriman lanmizik ki lerwa David ti'n fer pour selebre SENYER: Akoz son fidelite i pour touzour. Bann pret ki ti anfas, ti sonn tronpet e tou pep Izrael ti lev debout.
2CH.7.7	Salomon ti konsakre lakour ki devan tanp: La, i ti ofer sakrifis konplet, lofrann vezetal, ek morso lagres sakrifis pour lape, akoz lotel an bronz ti tro pti pour tou sa bann sakrifis.
2CH.7.8	Dan sa lepok, Salomon ti selebre lafet pandan set zour, ansanm avek pep Izrael antye. Zot ti'n desann pour sa gran rasanbleman sorti depi lantre Hamat dan Nor, ziska larivyer Lezip dan Sid. 
2CH.7.9	Lo wityenm zour, zot ti annan en gran seremoni. Zot ti'n pas set zour pour konsekrasyon lotel e kontiny selebrasyon lafet pandan set zour. 
2CH.7.10	Apre, venntrwazyenm zour, dan setyenm mwan, Salomon ti fer tou dimoun retourn kot zot. Zot ti santi zot ere e dan lazwa pour tou bann dibyen ki SENYER ti fer anver David, anver Salomon, e anver son pep, Izrael antye.
2CH.7.11	Salomon ti fini konstri tanp SENYER ek pale rwayal. I ti'n reisi fini konplet tou sa ki i ti anvi fer pour tanp ek son prop lakaz. 
2CH.7.12	SENYER ti aparet avek Salomon pandan lannwit. I dir li: Mon'n antann ou lapriyer e mon swazir sa landrwa pour ofer sakrifis. 
2CH.7.13	Kan mon ava ferm lesyel e ki i napa lapli; kan mon ava ordonn bann sotrel pour devor pei; kan mon ava anvoy lepidemi parmi mon pep, 
2CH.7.14	si mon pep ki port mon non, i imilye li, priye e rod mwan; si zot abandonn zot bann move kondwit, mon pou ekout zot depi lao dan lesyel, e pardonn zot pese e geri zot pei. 
2CH.7.15	Mon pou ouver mon lizye byen gran, mon pou ekout lapriyer ki sorti la dan sa landrwa. 
2CH.7.16	Mon'n swazir e konsakre sa landrwa kot mon non pou prezan pour touzour. Mon pou touzour vey lo li. 
2CH.7.17	Ou, si ou obei mwan fidelman parey ou papa David, si ou fer tou sa ki mon komann ou, si ou gard mon komannman ek mon bann regleman, 
2CH.7.18	alor, mon pou etabli ou pouvwar rwayal dapre lalyans ki mon ti fer avek ou papa David, ler mon ti dir: I pou touzour annan enn ou desandan, apre ou, pour gouvern Izrael.
2CH.7.19	Me si ou tourn ou ledo avek mwan, e si ou abandonn mon bann regleman ek mon bann komannman ki mon'n plas devan zot, pour zot al servi lezot bondye e ador zot, 
2CH.7.20	alor, mon pou derasin zot lo sa later ki mon'n donn zot. Sa tanp ki mon'n konsakre pour mon loner, mon pou rezet li lwen, e fer li vin en lobze ki bann nasyon pou servi pour gway Izrael. 
2CH.7.21	Kan dimoun ki pas par la, pou war sa tanp ki ti sitan ganny onore pou demande: Akoz SENYER in fer sa avek sa pei ek sa tanp? 
2CH.7.22	Dimoun pou reponn: Akoz zot in abandonn SENYER, Bondye zot zanset ki ti tir zot dan Lezip. Zot in al ver lezot bondye ki zot ti adore e servi. Pour sa rezon ki Bondye in fer tou sa bann maler tonm lot zot.
2CH.8.1	Salomon ti pran 20 an pour li konstri tanp SENYER ek son prop pale rwayal. 
2CH.8.2	I ti osi rekonstri bann lavil ki Hiranm ti'n donn li, e etabli pep Izrael.
2CH.8.3	Apre, Salomon ti atak lavil Hamat-Soba, ki i ti kaptire. 
2CH.8.4	I ti konstri Tadmor dan dezer ek lezot lavil koman antrepo pour gard provizyon an rezerv dan rezyon Hamat. 
2CH.8.5	I ti osi konstri Bet-Horonn leo ek Bet-Horonn leba, bann lavil fortifye, antoure avek miray ek baro, 
2CH.8.6	Baalat ek lezot lavil ki Salomon ti posede: Bann antrepo pour gard provizyon an rezerv, bann lavil pour son bann seval ek lavil pour son kales lager. Salomon ti reisi realiz tou son bann plan pour tou sa ki i ti anvi konstri dan Zerizalenm, dan Liban, e dan tou teritwar anba son dominasyon. 
2CH.8.7	Tou bann pep ki ti reste parmi bann Hitit, Amorit, Perizit, Hivit ek Zebizit ki pa ti form parti pep Izrael, 
2CH.8.8	desandan bann zabitan ki ti reste dan pei e ki Izrael pa ti detri, Salomon ti met zot anba travoforse. Zot bann desandan i ankor lesklav ziska ozordi.
2CH.8.9	Me Salomon pa ti enpoz lesklavaz lo okenn Izraelit. I ti etabli zot koman gerye, zofisye, bann komandan kales lager, kavalye, 
2CH.8.10	an tou 250 zonm ki ti'n ganny swazir e plase koman bann sef lo pep Izrael.
2CH.8.11	Salomon ti anmenn fiy Faraon reste dan pale ki i ti'n konstri pour li. I ti dir, “Mon fanm pa devre pe reste dan pale David, lerwa Izrael, akoz bann landrwa kot Kof Lalyans SENYER in antre i sakre.”
2CH.8.12	Alor, Salomon ti ofer SENYER sakrifis konplet lo lotel ki i ti'n konstri pour SENYER, devan lasal antre Tanp. 
2CH.8.13	Salomon ti ofer sakrifis dapre lord pour sak zour ki Moiz ti'n fikse: Pour bann zour saba, pour bann nouvellin, pour lokazyon trwa gran lafet dan lannen: Lafet Dipen san lelven, lafet Larekolt ek lafet Payot. 
2CH.8.14	Parey son papa David ti'n deside, Salomon ti plas sak pret ek sak levit dapre zot ran. Bann levit ti sante e rann glwar SENYER devan bann pret e ede dan servis, sak zour. I ti plas osi bann portye kot sak laport tanp; tou, dapre lord ki David, serviter Bondye, ti'n donnen. 
2CH.8.15	Zot ti fer sir ki tou detay lenstriksyon ki David ti'n etabli, ti ganny aplike konsernan bann pret, bann levit e menm sa ki konsern bann lasal trezor.
2CH.8.16	Konmsa, ki tou proze travay Salomon ti ganny realize, depi fondasyon konstriksyon ziska son finisyon. Alor, konstriksyon tanp SENYER ti fini.
2CH.8.17	Apre, Salomon ti al dan por Esionn-Geber ek Eilat, obor lanmer Akaba, dan pei Edonm. 
2CH.8.18	La, lerwa Hiranm ti anvoy Salomon bann bato par bann lekipaz eksperyanse lo lanmer, e ansanm avek bann serviter Salomon, zot ti al dan pei Ofir e retourn avek 13 tonn lor, ki zot ti anmenn kot lerwa Salomon.
2CH.9.1	Kan larenn Saba ti antann koz lo lerwa Salomon, i ti desann Zerizalenm pour li teste Salomon avek detrwa kestyon difisil. I ti annan en gran lantouraz ek bann samo ki ti pe anmenn tou kalite bon lesans, en kantite lor, ek pyer presyez. Ler i ti ariv kot Salomon i ti rakont tou sa ki i ti annan dan son lespri. 
2CH.9.2	Salomon ti donn leksplikasyon tou sa ki i ti demande; napa nanryen ki Salomon pa ti kapab eksplike. 
2CH.9.3	Larenn Saba ti ekout bann parol lasazes Salomon; i ti vizit son pale ki i ti'n konstri. 
2CH.9.4	I ti war bann pla ki ti servi atab, lakaz son bann zofisye, lorganizasyon personnel dan pale ek zot liniform, son bann domestik ek zot liniform, sakrifis konplet ki i ti ofer dan tanp SENYER. I ti reste dan ladmirasyon.
2CH.9.5	Alor, larenn ti dir Salomon: Tou sa ki mon'n antann dir depi dan mon pei, konsernan ou bann parol ek ou gran lasazes, i vre. 
2CH.9.6	Mon pa ti krwar mon zorey, ziska ki mon'n war avek mon prop lizye. Mon pa ti'n antann lanmwatye; sa ki mon'n war i depas tou sa ki mon'n tande. 
2CH.9.7	Ou bann serviter ek tou ou lantouraz, zot annan lasans reste dan ou prezans e antann ou bann parol lasazes.
2CH.9.8	Loue SENYER ou Bondye, ki'n fer ou en gran faver, pour plas ou lo son tronn koman lerwa pour SENYER, ou Bondye. Ou Bondye i kontan Izrael, e i oule etabli li pour touzour. I'n plas ou koman lerwa lo zot pour gouvern avek drwatir e aplik lazistis.
2CH.9.9	Larenn Saba ti fer lerwa Salomon kado trwa tonn edmi lor, en gran kantite lesans ki personn pa'n zanmen war ek pyer presyez.
2CH.9.10	Bann zonm Hiranm ek bann zonm Salomon ki ti'n al Ofir, ti retourn avek lor, dibwa santal ek pyer presyez. 
2CH.9.11	Avek sa dibwa santal, Salomon ti fer plans pour tanp SENYER ek pale rwayal. I ti osi fer fabrik bann lenstriman lanmizik: Lir ek laarp pour bann mizisyen. Personn pa ti'n deza war keksoz parey, dan pei Zida.
2CH.9.12	Lerwa Salomon ti fer kado Larenn Saba tou sa ki i ti anvi, bokou plis ki sa ki i ti'n anmennen pour Salomon. Apre, larenn Saba ti retourn dan son pei avek son bann serviter.
2CH.9.13	Dan en sel lannen, Salomon ti resevwar 20 tonn lor. 
2CH.9.14	Anplis, ti annan bann taks ki bann komersan ek bann marsan ti anmennen, san kont lor ek larzan ki bann lerwa Arabi ek bann gouverner pei ti donn Salomon.
2CH.9.15	Lerwa Salomon ti fer fabrik 200 gran boukliye avek lor pir. Ti bezwen sis kilo lor pour fer sak boukliye. 
2CH.9.16	I ti fer fabrik 300 pti boukliye avek lor pir e sak boukliye ti servi trwa kilo lor. I ti plas sa bann boukliye dan batiman ki ti apel: Mezon Lafore Liban. 
2CH.9.17	Lerwa ti fer fabrik en gran tronn avek livwar e rekouver avek lor. 
2CH.9.18	Sa tronn ti annan sis mars e en lot mars annor devan tronn; tousala ti rekouver avek lor. Ti annan osi lebra lo sak kote tronn ek de lyon skilpte, debout kot sak lebra. 
2CH.9.19	Ti annan osi 12 lyon, enn kot sak kote mars. Okenn lerwa pa ti'n deza fer en tel keksoz dan son rwayonm. 
2CH.9.20	Tou bann lakoup lerwa Salomon ti annor e tou vesel pour Mezon Lafore Liban ti osi annor pir. Larzan an metal, ti napa gran valer dan lepok lerwa Salomon. 
2CH.9.21	Bann bato lerwa Salomon ti al Tarsis avek bann maren lerwa Hiranm. Tou le 3 an, sa bann bato ti retourn avek kargezon lor, larzan, livwar, zako ek pan.
2CH.9.22	Larises ek lasazes Salomon ti depas tou lerwa lo later. 
2CH.9.23	Annefe, Bondye ti'n met lasazes dan son leker e bann lerwa ti sorti partou pour vin ekout li. 
2CH.9.24	Toulezan, sak lerwa ki ti vizit li, ti ofer li kado bann lobze annarzan e annor, lenz, anminisyon, parfen, seval ek bourik.
2CH.9.25	Salomon ti fer konstri bann lekiri pour 4,000 seval ek kales lager. I ti posed 12,000 kavalye ki i ti plas dan serten lavil e en pe i ti kit kot li Zerizalenm. 
2CH.9.26	Salomon ti domin lo bann lerwa depi larivyer Efrat atraver pei Filisten, ziska frontyer Lezip. 
2CH.9.27	Lerwa ti fer larzan dan Zerizalenm vin konmsi ros, e sed an gran kantite, parey sikomor dan Sefela. 
2CH.9.28	Seval lerwa ti ganny enporte sorti Lezip ek bokou lezot pei.
2CH.9.29	Tou leres bann aksyon Salomon, depi premye ziska dernyen, in ganny ekri dan listwar profet Natan, dan bann profesi Silonit Ahiya, ek bann vizyon profet Yeedo konsernan Zeroboanm, garson Nebat. 
2CH.9.30	Salomon ti renny pandan 40 an dan Zerizalenm, lo pep Izrael antye. 
2CH.9.31	Salomon ti mor e ganny antere dan lavil David son papa; son garson Roboanm ti vin lerwa dan son plas.
2CH.10.1	Roboanm ti al Sikenm, akoz pep Izrael antye ti'n rasanble Sikenm pour proklanm li koman lerwa. 
2CH.10.2	Kan Zeroboanm, garson Nebat, ki ti'n sov Lezip akoz Lerwa Salomon, ti antann sa, i ti retournen sorti Lezip. 
2CH.10.3	Zot ti fer apel li e Zeroboanm avek pep Izrael antye, ti al koz avek Roboanm. Zot ti dir li, 
2CH.10.4	“Ou papa ti rann nou fardo lour. Alor aprezan, si ou rann nou travay leze e tir sa fardo lour ki ou papa in enpoz lo nou, nou ava servi ou.”
2CH.10.5	I ti dir zot, “Retourn kot mwan dan trwa zour.” Sa bann dimoun ti ale.
2CH.10.6	Lerwa Roboanm ti al konsilte bann ansyen ki ti dan servis son papa Salomon pandan son vivan. I ti demande, “Ki repons zot konsey mwan donn sa pep?”
2CH.10.7	Zot ti dir li, “Si ou bon anver sa pep, si ou servi zot byen e koz byen avek zot, zot ava vin ou serviter pour touzour.”
2CH.10.8	Me i pa ti pran kont konsey sa bann ansyen. I ti prefere konsey bann zennzan ki ti'n grandi ansanm avek li e ki ti dan son servis. 
2CH.10.9	I ti demann zot, “Ki konsey zot donn mwan pour reponn sa pep ki'n dir mwan: Alez fardo ki ou papa in met lo nou?”
2CH.10.10	Sa bann zennzan ki'n grandi ansanm avek li, ti reponn, “La sa ki ou pou dir sa bann pep ki'n dir ou: Ou papa ti rann nou fardo lour, me ou alez sa fardo lo nou. Dir zot: Mon pti ledwa i pli gro ki leren mon papa. 
2CH.10.11	Si mon papa ti plas lo zot en fardo lour, mwan, mon pou rann li pli lour ankor. Mon papa ti bat zot avek en fwet, me mwan mon pou koriz zot avek skorpyon.”
2CH.10.12	Alor, trwa zour plitar, Zeroboanm avek lepep antye ti vin kot Roboanm, parey lerwa ti'n dir: Retourn dan trwa zour. 
2CH.10.13	Lerwa ti koz dir avek zot. Lerwa Roboanm pa ti pran kont konsey bann ansyen. 
2CH.10.14	I ti reponn zot dapre sa ki bann zennzan ti konsey li, “Mon papa ti rann zot fardo lour, me mwan, mon pou ogmant li ankor. Mon papa ti pini zot avek fwet, me mwan mon pou koriz zot avek skorpyon.”
2CH.10.15	Alor, lerwa pa ti ekout sa ki lepep ti annan pour dir. Bondye ti'n fer bann levennman tourn konmsa pour fer realize parol ki SENYER ti'n dir avek Zeroboanm, garson Nebat, par Ahiya, en Silonit.
2CH.10.16	Kan pep Izrael antye ti war ki lerwa pa pare pour ekout zot, zot ti reponn lerwa:
2CH.10.16	Ki par nou annan avek David!
2CH.10.16	Nou napa nanryen avek garson Zese!
2CH.10.16	Pep Izrael! Annou retourn dan nou latant.
2CH.10.16	David! Okip ou prop zafer!
2CH.10.16	Alor, pep Izrael, zot ti retourn se zot, dan zot latant. 
2CH.10.17	Roboanm ti kontinyen renny lo pep Izrael ki ti reste dan bann lavil Zida.
2CH.10.18	Lerwa Roboanm ti anvoy Hadoranm, sef ki ti ansarz travoforse. Me bann Izraelit ti saboul li avek ros e touy li. Roboanm ti sot lo son kales pour sove e al Zerizalenm. 
2CH.10.19	Konmsa ki ziska ozordi pep Izrael, in revolte kont lafanmir David.
2CH.11.1	Kan Roboanm ti ariv Zerizalenm, i ti rasanble pep Zida ek tribi Benzamen: 180,000 meyer gerye, pour al lager kont rwayonm Izrael, pour li retourn rwayonm Roboanm anba son kontrol. 
2CH.11.2	Me Bondye ti koz avek profet Semaya: 
2CH.11.3	Dir Roboanm, garson Salomon, lerwa pep Zida e pep Izrael dan teritwar Zida ek Benzamen: 
2CH.11.4	La sa ki SENYER i deklare: Zot pa pou monte pour al lager. Zot pa pou lager kont zot bann frer! Sakenn, retourn se li, akoz se mwan ki'n fer sa arive. Alor, zot ti obei parol SENYER. Zot ti retourn se zot parey SENYER ti'n dir.
2CH.11.5	Roboanm ti etabli li dan Zerizalenm e i ti fer konstri bann lavil fortifye dan Zida: 
2CH.11.6	Betlehenm, 
2CH.11.7	Bet-Sour, Soko, Adoulanm, 
2CH.11.8	Gat, Maresa, Zif, 
2CH.11.9	Adoraim, Lakis, Azeka 
2CH.11.10	Sora, Ayalonn, ek Hebron, bann lavil fortifye ki ti dan teritwar Zida ek Benzamen. 
2CH.11.11	Roboanm ti ranforsi miray sa bann lavil. I ti nonm bann komandan e met anplas rezerv manze, delwil ek diven. 
2CH.11.12	I ti osi plas bann gran boukliye ek bann lans dan tou sa bann lavil pour fer zot pli for. Konmsa, Roboanm ti gard teritwar Zida ek Benzamen anba son pouvwar.
2CH.11.13	Bann pret ek bann levit ti sorti partou kote dan Izrael pour zot ralye dan kote Roboanm. 
2CH.11.14	Bann levit ti abandonn zot lakour ek zot propriyete pour vin etabli zot dan teritwar Zida ek Zerizalenm, akoz Zeroboanm ek son bann garson ti anpes zot egzers zot fonksyon pret pour SENYER. 
2CH.11.15	Zeroboanm ti swazir son bann prop pret pour bann landrwa sakre pour servi bann fo bondye dan laform bouk ek toro ki i ti'n fabrike. 
2CH.11.16	Me ti annan osi bann ki ti sorti dan diferan tribi Izrael, bann ki ti'n deside servi SENYER, Bondye Izrael avek tou zot leker, pour swiv bann levit. Zot ti vin Zerizalenm pour ofer sakrifis pour SENYER, Bondye zot zanset. 
2CH.11.17	Sa ti fer rwayonm Zida vin pli for e zot ti ankouraz Roboanm, garson Salomon, pandan sa 3 an; zot ti swazir pour swiv legzanp lerwa David ek Salomon.
2CH.11.18	Roboanm ti marye avek Mahalat, fiy Yeremot, garson David. Son manman ti apel Abihail, fiy Eliab ki ti garson Zese. 
2CH.11.19	Mahalat ti ganny trwa garson: Yeous, Semarya ek Zahanm. 
2CH.11.20	Apre, Roboanm ti remarye avek Maaka fiy Salomon ki ti ganny: Abiya, Atai, Ziza, ek Selomit. 
2CH.11.21	Roboanm ti kontan Maaka, fiy Absalon plis ki tou lezot son bann fanm marye ek bann menazer. Annefe, i ti annan 18 fanm marye, ek 60 fanm menaz. I ti fer 28 garson ek 60 fiy. 
2CH.11.22	Roboanm ti swazir Abiya, garson Maaka, koman sef parmi son bann frer, akoz i ti annan lentansyon fer li vin lerwa dan son plas. 
2CH.11.23	I ti azir avek disernman, e plas lezot son bann garson en pe partou dan bann lavil fortifye dan teritwar Zida ek Benzamen. I ti fourni zot avek bokou provizyon e swazir en kantite fanm pour zot.
2CH.12.1	Kan Roboanm ti'n solidman etabli son pouvwar e i ti'n vin for, i ti abandonn lalwa SENYER, e Izrael antye ti osi abandonn SENYER.
2CH.12.2	Dan senkyenm lannen ki Roboanm ti lerwa, Sisak, lerwa Lezip, ti atak Zerizalenm, akoz Izrael pa ti'n reste fidel anver SENYER. 
2CH.12.3	I ti monte sorti Lezip, avek 1,200 kales lager, 60,000 kavalye e en gran kantite gerye ki personn pa ti kapab konte: Libyen, Soukit, ek Nibyen. 
2CH.12.4	Sisak ti kaptir bann lavil fortifye dan rwayonm Zida, e i ti ariv ziska Zerizalenm. 
2CH.12.5	Alor, profet Semaya ti al war Roboanm ek bann sef dan rwayonm Zida. Anmezir ki Sisak ti pe aprose, zot tou, zot ti rasanble dan Zerizalenm. I ti dir zot, “La sa ki SENYER i deklare: Parey zot in abandonn mwan, mwan osi mon'n abandonn zot dan lanmen Sisak.”
2CH.12.6	Bann sef Izrael ek lerwa ti rekonnet zot tor e zot ti dir, “SENYER i zis.”
2CH.12.7	Kan SENYER ti war ki zot in imilye zot, i ti dir avek Semaya, “Akoz zot in rekonnet zot tor, mon pa pou detri zot. Mon pou donn zot en sans sape, e mon pa pou les Zerizalenm sibir mon lakoler par lentermedyer Sisak. 
2CH.12.8	Pourtan, Sisak pou fer zot vin son bann lesklav. Alor, zot ava war diferans ant servi mwan e servi lezot lerwa.”
2CH.12.9	Alor Sisak, lerwa Lezip, ti atak Zerizalenm. I ti pran tou bann trezor: Sa ki ti dan tanp SENYER ek sa ki ti dan pale rwayal, menm bann boukliye annor ki Salomon ti'n fer. 
2CH.12.10	Pour ranplas zot, Roboanm ti fer fabrik bann boukliye an bronz ki i ti remet avek bann zofisye ki gard lantre pale. 
2CH.12.11	Sak fwa ki lerwa ti al dan tanp SENYER, bann gerye ti eskort li avek sa bann boukliye; apre, zot ti retourn bann boukliye dan zot plas. 
2CH.12.12	Letan ki Roboanm ti'n imilye li devan SENYER, lakoler SENYER ti kalme kont li e i pa ti detri li konpletman. Annefe, kondisyon ti ase bon dan Zida.
2CH.12.13	Roboanm ti vin lerwa dan Zerizalenm laz 41 an. I ti etabli li solidman koman lerwa pandan 17 an, dan Zerizalenm, lavil ki SENYER ti'n swazir parmi tou bann tribi Izrael, pour li montre son prezans. Manman Roboanm ti en Amonit ki ti apel Naama. 
2CH.12.14	Roboanm ti fer sa ki mal; i pa ti servi SENYER avek tou son leker.
2CH.12.15	Tou bann aksyon Roboanm, depi premye ziska dernyen, in ganny anrezistre dan Liv Profet Semaya ek vizyoner Ido. Roboanm ek Zeroboanm ti toultan pe lager. 
2CH.12.16	Roboanm ti mor e ti ganny antere dan lavil David. Son garson Abiya ti vin lerwa apre li.
2CH.13.1	Dan dizwityenm lannen renny Zeroboanm, Abiya ti vin lerwa rwayonm Zida. 
2CH.13.2	I ti lerwa dan Zerizalenm pandan 3 an. Son manman ti apel Mikaya, fiy Ouriel ki sorti Gibea. Abiya ti pe lager kont Zeroboanm. 
2CH.13.3	Abiya ti al dan lager avek 400,000 meyer gerye; zot tou, bann konbatan elit. Zeroboanm ti met li dan formasyon lager kont li, avek 800,000 vayan gerye. 
2CH.13.4	Alor, Abiya ti mont lo oter Zemaraim, dan montanny Efraim, e depi lao, i ti kriye: Ekout mwan, Zeroboanm ek tou bann Izraelit! 
2CH.13.5	Zot pa konnen ki SENYER, Bondye Izrael, in donn David ek son desandans pour touzour, tronn Izrael atraver en lalyans ki personn pa kapab kase? 
2CH.13.6	Me Zeroboanm, garson Nebat, ki ti dan servis Salomon, garson David, ti revolte kont son met. 
2CH.13.7	Me sa bann zans bonnaryen, bann bandi ki ti avek li, ti pli for ki Roboanm, garson Salomon. Roboanm ki ti ankor zenn e san leksperyans, pa ti kapab reziste zot.
2CH.13.8	Aprezan zot dir: Nou pou opoz rwayonm ki SENYER in konfye avek bann desandan David. Zot annan en gran larme e zot annan osi avek zot angiz bondye bann zenn bef annor ki Zeroboanm ti'n fabrike pour zot. 
2CH.13.9	Pa zot in sas tou bann pret SENYER, bann garson Aaron, ek bann levit e ranplas zot par bann pret parey lezot nasyon i fer? Nenport ki, ki vin avek en toro ek set bouk, ti kapab vin pret en dan servis sa ki pa Bondye. 
2CH.13.10	Me kanta nou, SENYER i nou Bondye, e nou pa'n abandonn li; bann pret, desandan Aaron, avek bann levit, zot la pour servi SENYER. 
2CH.13.11	Tou le bomaten e tou le swar, zot bril bann sakrifis konplet ek lansan aromatik pour SENYER; zot depoz dipen lo latab annor pir e sak swar zot alim portlanp annor avek son bann lalanp. Nou, nou fer sa ki SENYER in ordonn nou, me zot, zot in abandonn li. 
2CH.13.12	Bondye li menm i nou sef. Son bann pret avek zot tronpet i pare pour soufle lapel lager kont zot. Pep Izrael! Pa bezwen lager kont SENYER, Bondye zot zanset; zot pa pou ganny laviktwar.
2CH.13.13	Antretan, Zeroboanm ti'n anvoy en group gerye deryer pozisyon Zida, pour mont en latak. Alor, larme Zida ti trouv li pe fer fas, par devan e par deryer, avek larme Izrael. 
2CH.13.14	Kan larme Zida ti remarke ki zot oblize konbat lo de fron, devan ek deryer, zot ti kriy ver SENYER e bann pret ti soufle zot tronpet. 
2CH.13.15	Bann gerye Zida ti kriy laklamasyon lager. Sa menm moman, Bondye ti bat Zeroboanm ek tou son larme, ki ti rekile devan Abiya ek bann gerye Zida. 
2CH.13.16	Bann gerye Izraelit ti sove pour esey sape, me Bondye ti livre zot dan lanmen bann gerye Zida. 
2CH.13.17	Abiya ek son larme ti ganny en gran laviktwar lo zot: 500,000 vayan gerye ti ganny masakre. 
2CH.13.18	Konmsa ki bann Izraelit ti ganny kraze. Bann Zideen ti ranport laviktwar, akoz zot ti apiy lo SENYER, Bondye zot zanset. 
2CH.13.19	Abiya ti kontinyen pourswiv Zeroboanm e pran sa bann lavil: Betel avek son bann vilaz dan zalantour; Yesana avek son bann vilaz dan zalantour; Efronn avek son bann vilaz dan zalantour. 
2CH.13.20	Pandan tou letan ki Abiya ti lerwa, Zeroboanm pa ti zanmen reganny son pouvwar. Finalman, SENYER ti tap li, e i ti mor. 
2CH.13.21	Kanta Abiya, i ti vin pli for. I ti annan li 14 fanm, ki ti fer li 22 garson ek 16 fiy.
2CH.13.22	Tou lezot aksyon Abiya, tou sa ki i'n fer e dir, in ganny anrezistre dan liv Souvenir Profet Ido.
2CH.14.1	Ler Abiya ti mor, i ti ganny antere dan lavil David. Son garson Asa ti vin lerwa dan son plas. Pandan son renny, pei ti trankil, dan lape, pandan 10 an.
2CH.14.2	Asa ti fer sa ki drwat e byen; i ti fer plezir SENYER, son Bondye. 
2CH.14.3	I ti fer disparet bann lotel lezot bondye ek bann landrwa sakre. I ti kraz zot ros pilye e koup zot bann ros sakre. 
2CH.14.4	I ti ordonn bann zabitan Zida pour servi SENYER, Bondye zot bann zanset, e obei son bann komannman e pratik son lalwa. 
2CH.14.5	I ti osi fer detri bann landrwa sakre ek bann lotel lansan dan tou bann lavil Zida. Dan sa letan ki i ti lerwa, son rwayonm ti dan trankilite. 
2CH.14.6	Dan sa bann lannen, pei ti trankil; ti napa lager pandan plizyer lannen, akoz SENYER ti'n donn pei en repo. Asa ti fer konstri bann lavil fortifye partou dan rwayonm Zida. 
2CH.14.7	I ti dir bann zabitan, “Annou konstri bann lavil, antour zot avek miray defans. Plas bann tour ek baro solid. Pei i ankor anba nou kontrol, akoz nou'n rod led SENYER, nou Bondye. Nou'n rod li e i'n donn nou lape, lo tou kote.” Alor, zot ti konstri bann lavil fortifye e zot ti prospere. 
2CH.14.8	Asa ti annan en larme 300,000 gerye sorti dan tribi Zida, ki ti ekipe avek gran boukliye ek lans, e 280,000 gerye sorti dan tribi Benzamen, ki ti ekipe avek pti boukliye ek lans. Zot tou, zot ti bann tirer fles e bann vayan gerye.
2CH.14.9	Zera, sef larme Etyopyen, ti sorti dan en kanpanny kont Asa, avek en larme 1,000,000 gerye, 300 kales lager. I ti ariv ziska Maresa. 
2CH.14.10	Asa ti al rankontre li. I ti pran pozisyon lager dan vale Sefata, pre avek Maresa. 
2CH.14.11	Asa ti kriy ver SENYER, son Bondye: Ou tousel ki kapab sekour sa ki feb, koman sa ki for. Vin sekour nou, SENYER, Bondye, akoz nou kont lo ou. Nou'n sorti pour lager lo ou non, kont sa gran larme. SENYER, ou menm, nou Bondye, pa permet ki zonm i ganny laviktwar kont ou.
2CH.14.12	SENYER ti bat sa bann Ezipsyen. Zot ti rekile devan Asa ek son larme Zideen e sove. 
2CH.14.13	Asa ek son larme ti pourswiv zot ziska Gerar. Tou sa bann Nibyen ti tonbe e ganny masakre; personn pa ti kapab sov son lavi. SENYER avek son larme ti kraz zot. Larme Zida ti anmenn avek zot en kantite piyaz lager. 
2CH.14.14	Zot ti kaptir tou bann lavil ki ti pre avek Gerar, e bann zabitan ti ganny lafreyer pour SENYER. Zot ti depouy bann lavil akoz ti annan dekwa pour pran. 
2CH.14.15	Zot ti detri osi bann latant gardyen troupo, e retourn avek en gran kantite mouton ek samo. Apre, zot ti retourn Zerizalenm.
2CH.15.1	Lespri Bondye ti sezi Azarya, garson Oded. 
2CH.15.2	I ti al kot lerwa Asa pour dir li: Asa ek tou pep Zida ek Benzamen! Ekout mwan byen. SENYER i avek zot osi lontan ki zot avek li. Si zot rod li, zot ava trouv li, si zot abandonn li, li osi pou abandonn zot. 
2CH.15.3	Pandan lontan, bann Izraelit pa'n konn vre Bondye, ni annan pret pour ansenny zot; zot pa ti konn lalwa. 
2CH.15.4	Me, dan zot maler, zot in tourn ver li e i'n les zot trouv li. 
2CH.15.5	Dan sa lepok, dimoun pa ti kapab deplas an sekirite. Ti annan en kantite dezord partou dan bann pei. 
2CH.15.6	En pei ti kraz en lot pei, en lavil ti kraz en lot lavil, Bondye ti sekwe zot par tou bann kalite maler. 
2CH.15.7	Me zot, montre zot for. Pran kouraz, akoz zot zefor pou ganny rekonpanse.
2CH.15.8	Apre ki lerwa Asa ti'n antann sa bann parol profet Azarya, garson Oded, i ti repran kouraz pour detri tou bann zidol degoutan, dan bann rezyon Zida ek Benzamen antye, dan tou bann lavil ki i ti'n pran dan rezyon montanny Efraim e dan bann lavil ki i ti'n kaptire. I ti repar lotel SENYER ki ti devan lantre tanp SENYER. 
2CH.15.9	I ti rasanble zabitan Zida ek Benzamen, e ti annan bokou ki ti sorti dan Efraim, Manase, Simeon; en gran kantite Izraelit ti zwenn avek zot, ler zot ti'n remarke ki SENYER, son Bondye ti avek zot. 
2CH.15.10	Zot tou, zot ti rasanble dan Zerizalenm, dan trwazyenm mwan, dan kenzyenm lannen renny Asa. 
2CH.15.11	Sa zour, zot ti ofer SENYER sakrifis bann zannimo ki zot ti'n kaptire: 700 bef ek 7,000 mouton. 
2CH.15.12	Dan en lalyans ki zot ti fer, zot ti promet SENYER, Bondye zot zanset, ki zot pou rod li avek tou zot leker ek zot et antye. 
2CH.15.13	Zenn koman vye, zonm koman fanm ki pa tourn ver SENYER, Bondye Izrael, i merit lanmor. 
2CH.15.14	Zot ti pret serman byen for e avek gran lazwa, zot ti sonn tronpet, ek korn. 
2CH.15.15	Pep Zida antye ti aklanm sa lalyans, akoz zot ti'n fer li avek tou zot leker; zot ti retourn ver SENYER avek tou zot volonte e SENYER in les zot trouv li. SENYER ti donn zot repo, lo tou kote.
2CH.15.16	Lerwa Asa ti menm retir dinyite Maaka, son gran manman, koman larenn mer, akoz i ti'n fer en stati degoutan pour Asera. Asa ti detri sa zidol, kraz li, e bril li dan vale Sedron. 
2CH.15.17	Asa ti met tou son leker dan servis Bondye. Malgre sa, bann landrwa sakre pa ti disparet dan Izrael. 
2CH.15.18	Asa ti fer anmenn dan tanp Bondye tou bann lofrann ki son papa e li menm ti'n konsakre: Lor, larzan ek bokou lezot lobze.
2CH.15.19	Ti nepli annan lager ziska trannsenkyenm lannen renny Asa.
2CH.16.1	Dan trannsizyenm lannen ki Asa ti lerwa Zida, Baasa lerwa Izrael, ti atak Zida. I ti fer konstri en miray pour protez Rama, pour li anpes Asa ek okenn son bann dimoun pas par la. 
2CH.16.2	Asa ti pran larzan ek lor dan trezor tanp SENYER e osi son trezor rwayal ki i ti anvoy Damas kot Benn-Hadad, lerwa Siri, avek sa mesaz: 
2CH.16.3	Annou fer en lalyans ansanm parey mon papa ek ou papa ti fer. La mon pe anvoy ou en kado, larzan ek lor. Al kas lalyans ki egziste avek Baasa, lerwa Izrael pour ki i retir son bann gerye lo mon teritwar. 
2CH.16.4	Benn-Hadad ti fer sa ki Asa ti demann li. I ti anvoy bann zofisye son larme atak bann lavil Izrael. Zot ti pran Iyonn, Dann ek Abel-Maim ek tou bann lavil rezerv provizyon dan Neftali. 
2CH.16.5	Kan Baasa ti antann sa, i ti fer aret konstriksyon pour protez Rama. 
2CH.16.6	Lerwa Asa ti pran bann zonm dan Zida e fer zot al pran tou ros ek dibwa konstriksyon ki Baasa ti'n prepare pour Rama. Zot ti servi sa materyo pour konstri miray proteksyon otour zot prop lavil, Geba ek Mispa.
2CH.16.7	Dan sa letan, profet Anani ti al war lerwa Asa. I ti dir li: Akoz ou'n met ou konfyans dan lerwa Siri olye lo SENYER, ou Bondye; larme Siri in sape anba ou kontrol. 
2CH.16.8	Eski bann Etyopyen ek bann Libyen, pa ti annan en gran larme avek en gran kantite kales lager ek bann kavalye? Pourtan, SENYER, pa ti livre zot dan ou lanmen, zis akoz ou ti met ou konfyans dan li? 
2CH.16.9	SENYER i pronmnen son regar partou lo later pour soutenir bann ki zot leker i konpletman atase avek li. Me la, ou'n azir dan en fason stipid e apartir sa moman, ou bann lennmi pou deklar lager kont ou.
2CH.16.10	Asa ti ankoler avek sa profet; i ti fer ansenn li dan prizon. I ti ankoler akoz parol profet Hanani. Dan sa letan i ti osi vin kriyel anver serten dimoun dan pei.
2CH.16.11	Bann aksyon Asa in ganny anrezistre dan Liv Memwar bann lerwa Zida ek Izrael. 
2CH.16.12	Dan trantnevyenm lannen son renny, i ti ganny en maladi grav dan son de lipye. Malgre sa, i pa ti rod led SENYER, me i ti prefere al rod led bann geriser. 
2CH.16.13	Asa ti mor dan karanteennyenm lannen son renny. 
2CH.16.14	I ti ganny antere Zerizalenm, dan en kavo ki li menm ti'n fer fouye dan ros. Zot ti depoz son lekor lo en ta prodwi aromatik ki bann anbonmer i fer e bril en gran kantite lansan an son loner.
2CH.17.1	Zozafat ti vin lerwa dan plas son papa Asa. I ti ranforsi son pozisyon kont Izrael. 
2CH.17.2	I ti plas son larme dan tou bann lavil fortifye dan Zida, i ti plas son troup dan tou bann lavil Efraim ki son papa Asa ti'n kaptire. 
2CH.17.3	SENYER ti avek Zozafat akoz i ti swiv mannyer son zanset David ki ti servi SENYER dan konmansman son renny. I pa ti ador bann Baal. 
2CH.17.4	I ti servi Bondye, son papa e obei son bann komannman, me pa parey Izrael ti pe fer. 
2CH.17.5	SENYER ti byen etabli son pouvwar rwayal. Tou zabitan Zida ti anmenn bann kado pour Zozafat, de sort ki i ti vin byen ris e ganny bokou respe. 
2CH.17.6	I ti servi SENYER avek tou son leker, e fer disparet dan Zida, bann landrwa sakre ek bann poto Asera.
2CH.17.7	Dan son trwazyenm lannen koman lerwa, Zozafat ti anvoy son bann sef Benn-Hail, Abdyas, Zakari, Netaneel, ek Mise, pour ansenny bann zabitan lavil Zida. 
2CH.17.8	Avek zot, i ti osi anvoy nef levit: Semaya, Netanya, Zebadya, Asael, Semiramot, Zonatan, Adoniya, Tobiya ek Tob-Adoniya. Ti osi annan de pret: Elisama ek Zoranm. 
2CH.17.9	Avek liv lalwa SENYER dan lanmen, zot ti ansenny lepep dan tou bann lavil Zida.
2CH.17.10	Tou bann rwayonm otour rwayonm Zida ti annan gran lafreyer pour SENYER; zot pa ti oze fer lager kont Zozafat. 
2CH.17.11	Bann Filisten ti anmenn kado pour li, e gran kantite lobze annarzan pour zot taks. Bann Arab osi ti anmenn 7,700 mouton ek 7,700 kabri.
2CH.17.12	Alor, Zozafat ti vin deplizanpli for. I ti fer konstri dan Zida bann lavil fortifye ek bann lavil rezerv pour provizyon. 
2CH.17.13	I ti etabli bann lavil pour provizyon dan Zida, an gran kantite. I ti plas osi en kantite gerye vayan dan Zerizalenm. 
2CH.17.14	La resansman par fanmir: Dan tribi Zida ti annan komandan 1,000, komandan Adna avek 300,000 konbatan elit. 
2CH.17.15	Koman son asistan, ti annan sef Yoanann, komandan 280,000 zonm. 
2CH.17.16	Osi koman asistan, ti annan Amasya, garson Zikri, en volonter dan servis SENYER, komandan 200,000 vayan gerye. 
2CH.17.17	Dan Benzamen: Eliada, en vayan konbatan, avek 200,000 gerye arme avek fles ek boukliye. 
2CH.17.18	Koman asistan, ti annan Yehozabad, komandan 180,000 zonm arme pour konba. 
2CH.17.19	Sa ti bann gerye ki ti dan servis lerwa dan Zerizalenm, san kont bann ki ti'n ganny stasyonnen dan bann lavil fortifye partou dan Zida.
2CH.18.1	Zozafat ti vin tre ris e i ti ganny byen respekte. Son fanmir ti ini avek fanmir Akab par maryaz. 
2CH.18.2	Plizyer lannen plitar, Zozafat ti al Samari pour li al war Akab. Akab ti ofer an sakrifis en kantite mouton, bef pour li ek son bann zanmi e pour son lantouraz. Akab ti esey enfliyans Zozafat pour al lager avek li kont lavil Ramot-Galaad. 
2CH.18.3	Akab, lerwa Izrael, ti demann Zozafat, lerwa Zida, “Eski ou pou al avek mwan Ramot-Galaad?”
2CH.18.3	Zozafat ti reponn, “Sa ki i annan pour fer, nou pou fer li ansanm. Mon pep avek ou pep, pou al lager ansanm.”
2CH.18.4	Zozafat ti dir Akab, lerwa Izrael, “Avan tou, annou al konsilte parol SENYER.”
2CH.18.5	Alor, lerwa Izrael ti rasanble 400 profet. I ti demann zot, “Dir nou, wi ou non: Eski nou devre al lager kont Ramot-Galaad, wi ou non?”
2CH.18.5	Sa bann profet ti reponn, “Wi, ale. Bondye pou livre sa lavil dan lanmen lerwa.”
2CH.18.6	Me Zozafat, ti ensiste, “Eski napa okenn lot profet, par ki nou kapab konsilte SENYER?”
2CH.18.7	Lerwa Akab ti reponn Zozafat, “I annan ankor zis en zonm par ki nou kapab konsilte SENYER: Mise, garson Yimla. Me mwan mon pa kontan li, akoz i pa zanmen anons en bon keksoz lo mwan, i tou letan anons maler.”
2CH.18.7	Zozafat ti dir Akab, “Mon senyer, pa koz konmsa.” 
2CH.18.8	Alor, lerwa Izrael ti ordonn en zofisye toudswit al rod Mise garson, Yimla.
2CH.18.9	Lerwa Izrael ek Zozafat, lerwa Zida, sakenn lo son tronn rwayal dan plas piblik pre avek laport Samari, abiye dan zot lenz rwayal, ti ekout sa ki bann profet ti pe dir. 
2CH.18.10	Enn parmi zot, Sedesyas, garson Kenaana, ki ti'n fer li bann korn an fer, ti dir: La sa ki SENYER i deklare: Avek sa, ou ava atak bann Siriyen e ekstermin zot. 
2CH.18.11	Tou bann profet ti dir parey: Al atak Ramot-Galaad, ou pou ganny laviktwar. SENYER pou livre li dan lanmen lerwa.
2CH.18.12	Sa mesaze ki ti'n al sers Mise ti dir li, “Tou bann profet in koz avek en sel lavwa an faver lerwa. Ou osi, fer sir ki ou parol i dakor avek pour zot; anons sa ki bon.”
2CH.18.13	Me Mise ti dir, “Devan SENYER ki vivan, mon pou anons sa ki mon Bondye ava dir mwan.”
2CH.18.14	Ler Mise ti ariv kot Akab, lerwa ti demann li, “Mise! Eski nou devre al atak Ramot-Galaad, oubyen non?”
2CH.18.14	Mise ti reponn, “Ale! Monte! Ou pou ganny laviktwar. SENYER pou livre lavil dan ou lanmen.”
2CH.18.15	Me Akab ti dir, “Mon touzour demann ou pour dir mwan zis laverite sorti kot SENYER, konbyen fwa fodre mon dir ou?”
2CH.18.16	Alor Mise ti reponn:
2CH.18.16	Dan en vizyon, mon'n war
2CH.18.16	tou bann gerye eparpiye partou lo montanny,
2CH.18.16	parey en troupo san en berze.
2CH.18.16	SENYER ti dir: Sa larme nepli annan sef,
2CH.18.16	Sakenn, rantre anpe kot li.
2CH.18.17	Alor, lerwa Izrael ti dir Zozafat, “Pa mon ti dir ou. Sa zonm pa zanmen anons mwan en bon keksoz. I touzour anons maler.”
2CH.18.18	Mise ti kontinyen, “Ekout byen sa ki SENYER i deklare: Annefe, mon'n war SENYER asize lo son tronn, avek tou son larme lanz debout adrwat e agos. 
2CH.18.19	SENYER ti demande: Lekel ki pou al anbet Akab, lerwa Izrael, pour fer li al atak Ramot dan Galaad, pour ki i ganny touye laba? Sakenn ti dir son lopinyon. 
2CH.18.20	Pour fini, en lespri, ti prezant devan SENYER: Mwan, mon pou al persiad li. SENYER ti demande: Ki mannyer ou pou fer sa? 
2CH.18.21	Sa lespri ti reponn: Mon pou vin en lespri mansonz dan labous tou son bann profet. SENYER ti dir: I bon, ou ava reisi, al fer li. 
2CH.18.22	Apre, SENYER ti met en lespri mansonz dan labous ou bann profet. SENYER in deside anvoy en maler lo ou.”
2CH.18.23	Alor, Sedesyas, garson Kenaana, ti koste e kalot Mise lo lazou. I ti dir li, “Ki semen lespri SENYER in pran pour sorti kot mwan pour al koz avek ou?”
2CH.18.24	Mise ti reponn, “Ou ava war sa ou menm, zour ou pou bezwen sorti dan en lasanm a en lot, dan ou lakaz, pour rod en landrwa kasyet.”
2CH.18.25	Akab, lerwa Izrael ti donn lord, “Pran Mise e anmenn li kot Amonn, gouverner lavil Samari, e kot Zoas, garson lerwa.”
2CH.18.26	Lerwa ti dir, “Met sa zonm dan kaso. Donn li zis dipen ek delo ziska ki mon retournen an bonn sante.”
2CH.18.27	Mise ti reponn, “Si vreman ou retourn byen, alor SENYER pa'n koz par mwan.”
2CH.18.28	Alor, Akab, lerwa Izrael ek Zozafat, lerwa Zida, ti al atak Ramot-Galaad. 
2CH.18.29	Akab ti dir Zozafat, “Mon pou degiz mwan pour lager, me ou met ou rob rwayal.” Alor, lerwa ti degiz li e tou le de ti al dan lager.
2CH.18.30	Lerwa Siri ti'n donn sa lord son bann komandan, “Pa atak personn, ni gerye, ni zofisye; atak plito lerwa Izrael.” 
2CH.18.31	Kan bann sef kales lager ti war Zozafat, zot ti dir, “La lerwa Izrael.” Zot ti atak li, me Zozafat ti kriye. SENYER ti sekour li. Bondye ti fer zot les li trankil. 
2CH.18.32	Bann sef militer ti rekonnet ki pa ti lerwa Izrael e zot ti les li trankil. 
2CH.18.33	En gerye Siriyen ti tir en fles par azar, i ti tous lerwa Izrael zis dan zwen son zile proteksyon. Lerwa ti dir avek sa ki ti diriz son kales, “Fer demi tour pour mwan sorti dan lager, mon'n ganny blese.” 
2CH.18.34	Konba ti vreman vyolan e lerwa Akab ti bezwen reste apiye dan son kales devan latak bann Siriyen ziska aswar. I ti mor ver soley kouse.
2CH.19.1	Zozafat ti retourn se li Zerizalenm, sen e sof. 
2CH.19.2	Profet Yehou, garson Hanani, ti vin zwenn li. I ti dir lerwa Zozafat, “Eski ou devre port sekour en move dimoun? Eski ou devre kontan en dimoun ki deteste SENYER? Akoz sa, SENYER i ankoler avek ou. 
2CH.19.3	Pourtan i annan bon keksoz ki ou'n fer: Ou'n fer disparet dan pei bann poto sakre Asera e ou'n deside servi Bondye avek tou ou leker.”
2CH.19.4	Zozafat ti enstal li Zerizalenm. Apre, i ti rekonmans vwayaze parmi zabitan son prop pei, depi Berseba ziska dan rezyon montanny Efraim. I ti fer zot retourn ver SENYER, Bondye zot zanset. 
2CH.19.5	I ti apwent bann ziz dan sak lavil fortifye dan rwayonm Zida. 
2CH.19.6	I ti dir zot, “Fer atansyon dan tou sa ki zot fer. Rann zizman ki zis, fer li non pa pour zonm, me pour SENYER. I ava avek zot ler zot rann zizman. 
2CH.19.7	Mon swete ki zot annan gran respe pour SENYER. Azir byen dan tou sirkonstans, akoz dan SENYER nou Bondye, napa ni lenzistis, ni preferans, ni koripsyon.”
2CH.19.8	Dan Zerizalenm osi, Zozafat ti apwent bann levit, bann pret, ek bann sef fanmir Izraelit, pour rann lazistis lo non SENYER e regle bann dispit. 
2CH.19.9	I ti ordonn zot, “Dan tou, azir avek respe pour SENYER, avek fidelite e avek tou ou leker. 
2CH.19.10	Kan en ka i ganny anmenn devan ou, par enn ou frer, sorti dan son lavil konsernan en krim oubyen laplikasyon lalwa, komannman, regleman, ou koutim, ou ava averti li pour pa rann ou koupab devan SENYER. SENYER pa pou pran lakoler kont ou, ni kont ou frer. 
2CH.19.11	Gran-Pret Amaria ava gid ou dan bann zafer ki konsern SENYER, e Zebadya, gouverner dan rwayonm Zida, ava ou konseye pour bann zafer lerwa. Bann levit ava asiste ou dan ladministrasyon. Pran kouraz e travay for. SENYER i avek sa enn ki azir byen.”
2CH.20.1	Plitar, larme bann Moabit ek bann Amonit, ede par bann Maonit, ti vin fer lager kont Zozafat.
2CH.20.2	Bann mesaze ti vin anons Zozafat: En gran larme sorti Edonm lo lot kote lanmer Mor pe vin atak ou. Aktyelman zot in ariv Hasasonn-Tamar, setadir: Enn-Gedi.
2CH.20.3	Zozafat ti per. I ti deside pour konsilte SENYER e donn lord pour fer en zenn partou dan pei Zida antye. 
2CH.20.4	Bann Zideen sorti dan tou kote, ti rasanble dan Zerizalenm pour demann led SENYER. 
2CH.20.5	Zozafat ti debout devan lasanble ki'n sorti partou dan Zida ek Zerizalenm, dan nouvo lakour tanp. 
2CH.20.6	I ti dir: SENYER, Bondye nou zanset! Ou menm Bondye ki dan lesyel, ou menm ki gouvern tou rwayonm bann nasyon; ou menm ki posed lafors ek pwisans e personn pa kapab opoz ou. 
2CH.20.7	Ou ti sas bann zabitan sa pei, kan ou pep, Izrael, ti ariv isi, pour ou donn sa pei pour touzour, desandan ou zanmi, Abrahanm.
2CH.20.8	Zot in vin reste la, e zot in konstri en sanktyer pour ou. Zot ti dir: 
2CH.20.9	Si zanmen en maler i tonm lo nou en zour, swa par lager, swa par en lepidemi, ouswa lafanmin, nou pou vin plas nou devan sa tanp, devan ou, akoz ou prezans i la dan sa sanktyer. Dan nou maler, nou pou kriy ver ou, ou pou antann nou e ou pou sov nou.
2CH.20.10	Bann Amonit, bann Moabit, ek bann Edomit, ki ou pa ti les Izrael atake kan zot ti arive sorti Lezip e ki zot in evite detri, 
2CH.20.11	aprezan, la rekonpans ki nou gannyen: Zot vin sas nou dan propriyete ki ou menm, ou'n donn nou. 
2CH.20.12	Nou demann ou, nou Bondye: Pa in ler pour ou etabli lazistis kont zot? Nou santi nou, feb devan sa gran larme ki pe vin atak nou, nou pa konnen ki nou pou fer, me nou lizye i reste fikse lo ou.
2CH.20.13	Alor, tou bann zonm Zida ti debout devan SENYER avek zot fanm ek zot bann zanfan. 
2CH.20.14	Alor, lespri SENYER ti vin lo Yazyel, en levit, garson Zakari, e pti zanfan Benaya, ki sorti dan fanmir Asaf.
2CH.20.15	Yazyel ti dir: Pep Zida ek zabitan Zerizalenm, e osi lerwa Zozafat! Ekoute! La sa ki SENYER i deklare: Pa bezwen per, pa les sa gran larme fer ou per, akoz Bondye ki pou konbat pour ou. 
2CH.20.16	Demen, desann kont zot lennmi, ki pe mont dan direksyon Ziz, e zwenn zot dan fon vale an fas avek dezer Yerouel. 
2CH.20.17	Zot pa bezwen atake; zis pran pozisyon e espere. Zot ava war kot SENYER i ranport laviktwar pour zot. Pep Zida ek pep Zerizalenm! Pa per. Pa bezwen per. Sorti demen e al atak zot. Mwan SENYER, mon pou avek zot.
2CH.20.18	Zozafat ti prosternen, son fron ater; lepep ti tonm ater parey li, devan SENYER. 
2CH.20.19	Bann levit ki sorti dan bann Keatit ek bann Koreit ti lev debout pour loue SENYER, Bondye Izrael, avek en lavwa tre for.
2CH.20.20	Zot ti lev granmaten pour al dan dezer Tekoa. Pandan ki zot ti pe ale, Zozafat ti debout. I ti dir: Ekout mwan, pep Zida ek zabitan Zerizalenm! Met tou zot konfyans dan SENYER zot Bondye e zot ava reste for. Fer konfyans dan bann profet e zot ava ranport laviktwar.
2CH.20.21	Apre, i ti pran konsey avek lepep. I ti swazir bann ki ti pou sante e loue SENYER. Zot ti met rob pour sa lokazyon e zot ti mars devan larme. Zot ti sante:
2CH.20.21	Selebre SENYER,
2CH.20.21	akoz son fidelite i pour touzour!
2CH.20.22	Ler bann santer ti konmans sante, loue SENYER avek aklamasyon, SENYER ti mont en latak kont bann Amonit, bann Moabit ek bann Edomit ki ti'n vin atak Zida; zot ti ganny bate. 
2CH.20.23	Bann Amonit ek bann Moabit ti atak bann Edomit dan rezyon montanny Seir e detri zot konpletman. Apre, kan zot ti'n fini avek bann Edomit, zot ti lager ant zot e masakre kanmarad. 
2CH.20.24	Ler bann Zideen ti ariv dan landrwa kot zot ti kapab war dezer, zot ti rod lennmi, me zot ti war zis kadav partou ater; ti napa okenn sirvivan.
2CH.20.25	Kan Zozafat ek son bann zonm ti arive pour fer piyaz, zot ti ganny en kantite zannimo, lenz ek en gran kantite lobze valer. Ti annan telman bokou, ki zot pa ti kapab anmennen. Zot ti pran trwa zour pour fini ranmase. 
2CH.20.26	Katriyenm zour, zot ti rasanble dan vale Beraka, pou remersye SENYER. Pour sa rezon, sa landrwa, ziska ozordi, i apel Beraka, savedir, remersiman.
2CH.20.27	Apre sa, tou bann zonm ki sorti Zida ek Zerizalenm, avek Zozafat devan, ti retourn Zerizalenm dan lazwa, akoz SENYER ti'n delivre zot kont zot lennmi. 
2CH.20.28	Zot ti antre Zerizalenm dan direksyon tanp SENYER, akonpannyen avek lanmizik, laarp, lir, ek tronpet.
2CH.20.29	Kan tou bann rwayonm ti tande ki mannyer SENYER in konbat bann lennmi Izrael, zot ti ganny gran lafreyer pour Bondye. 
2CH.20.30	Rwayonm Zozafat ti trankil, e Bondye ti donn li lape lo tou son bann frontyer.
2CH.20.31	Zozafat ti vin lerwa Zida ler i ti annan 35 an. I ti lerwa dan Zerizalenm pandan 25 an. Son manman ti apel Azouba, fiy Sili. 
2CH.20.32	Zozafat ti swiv legzanp Asa, son papa, e i ti fer tou sa ki fer plezir SENYER. 
2CH.20.33	Pourtan, i pa ti fer disparet bann landrwa sakre, de sort ki lepep pa ti servi Bondye zot zanset avek tou zot leker.
2CH.20.34	Tou lezot aksyon Zozafat, premye ziska dernyen, in ganny ekri dan Liv Memwar Yehou, garson Hanani. Tousala in ganny anrezistre dan Liv bann Lerwa Izrael.
2CH.20.35	Dan serten moman son lavi, Zozafat, lerwa Zida ti'n asosye li avek Akazya, lerwa Izrael, ki ti pe mal azir. 
2CH.20.36	Ansanm, zot ti'n konstri bato pour al Tarsis. Zot ti konstri bato dan por Esyonn-Geber pour al Tarsis. 
2CH.20.37	Alor, profet Eliezer, garson Dodava sorti Maresa, ti profetiz kont Zozafat. I ti dir: Akoz ou'n asosye ou avek Akazya, SENYER pou detri tou sa ki ou'n konstri.
2CH.20.37	Annefe, tou bato ti koule, zot pa ti reisi ariv Tarsis.
2CH.21.1	Kan Zozafat ti mor, zot ti anter li dan tonbo son bann zanset dan lavil David. Yoranm, son garson ti vin lerwa dan son plas.
2CH.21.2	Yoranm ti annan sis frer, zanfan Zozafat: Azarya, Yehiel, Zakari, Azarya, Mikael, ek Sefatya. 
2CH.21.3	Zot papa, Zozafat, ti'n donn zot bann gro kado: Lobze annarzan, lobze annor ek lezot lobze valer. I ti osi donn zot bann lavil fortifye dan Zida, me i ti swazir Yoranm pour ranplas li koman lerwa, akoz i ti son premye garson. 
2CH.21.4	Ler Yoranm ti'n fini byen etabli li lo rwayonm son papa, i ti masakre tou son bann frer ek serten bann sef Izraelit. 
2CH.21.5	Yoranm ti annan 32 an ler i ti vin lerwa. I ti renny pandan 8 an dan Zerizalenm. 
2CH.21.6	I ti fer parey tou bann lerwa Izrael, parey fanmir Akab ti'n fer, akoz i ti'n marye avek en fiy Akab. Son bann aksyon pa ti fer plezir SENYER. 
2CH.21.7	Pourtan, SENYER pa ti oule detri fanmir David, akoz lalyans ki i ti'n fer avek li. Annefe, i ti'n promet ki i pou touzour annan enn parmi son desandan koman lerwa dan son plas, lo tronn Izrael. 
2CH.21.8	Pandan ki Yoranm ti lerwa, bann Edomit ti revolte kont son dominasyon e etabli zot prop lerwa. 
2CH.21.9	Alor, Yoranm ek son bann komandan larme avek bann kales lager ti al atak bann Edomit. Pandan lannwit, zot ti leve e bat bann Edomit ek zot bann sef ki ti'n anserkle zot. 
2CH.21.10	Depi sa letan, ziska ozordi, bann Edomit in touzour revolte. Dan sa menm lepok, Libna osi ti revolte kont dominasyon Yoranm, akoz i ti'n abandonn SENYER, Bondye son bann zanset. 
2CH.21.11	Yoranm ti menm enstal bann landrwa sakre lo bann montanny Zida. I ti ankouraz bann zabitan Zerizalenm pour tonm dan prostitisyon e trenn Zida dan ladorasyon bann zidol.
2CH.21.12	Yoranm ti ganny en let sorti kot profet Eli ki ti dir: La SENYER, Bondye ou papa David, i deklare: Akoz ou pa'n swiv legzanp ou papa, Zozafat, ni ou gran papa Asa, lerwa Zida, 
2CH.21.13	me ou'n prefere fer parey bann lerwa Izrael; akoz ou'n ankouraz bann zabitan Zerizalenm ek Zida tonm dan prostitisyon parey Akab ti fer avek Izrael; akoz ou'n touy ou bann frer, bann garson ou papa ki ti menm meyer ki ou, 
2CH.21.14	SENYER pou anvoy en gro fleo lo ou pep, lo ou bann zanfan, lo ou bann fanm e lo tou sa ki ou posede. 
2CH.21.15	Kanta ou, ou pou ganny en maladi grav dan ou vant ki pou vin pli grav, zour an zour, ziska ou zentesten i sorti deor.
2CH.21.16	SENYER ti revey lespri bann Filisten, bann Arab ki ti vwazen avek bann Etyopyen, pour fer lager kont Yoranm. 
2CH.21.17	Zot ti atak Zida e anvai pei. Zot ti depouy pale rwayal e pran tou keksoz valer. Zot ti anmenn koman prizonnyen, bann garson ek bann fanm Yoranm. Zis Akazya, son dernyen garson, ki ti reste.
2CH.21.18	Apre tousala, SENYER ti anvoy lo Yoranm en maladi enkirab dan son zentesten. 
2CH.21.19	Sak zour, sa maladi ti vin deplizanpli grav e apre 2 an, son zentesten ti sorti an deor son lekor. Yoranm ti mor dan soufrans terib. An tou ka, son pep pa ti alim dife parey zot ti fer pour son bann zanset.
2CH.21.20	Yoranm ti annan 32 an ler i ti vin lerwa. I ti rennyen pandan 8 an dan Zerizalenm. Personn pa ti regret son lanmor. I ti ganny antere dan lavil David, me pa dan kavo bann lerwa.
2CH.22.1	Bann zabitan Zerizalenm ti swazir Akazya, pli zenn garson Yoranm, pour vin lerwa dan son plas. Annefe, tou bann gran frer ti'n ganny touye par bann zonm ki ti antre dan kan Zida ansanm avek bann Arab. Alor Akazya, garson Yoranm ti vin lerwa. 
2CH.22.2	Akazya ti annan 42 an ler i ti vin lerwa, e i ti renny enn an dan Zerizalenm. Son manman ti apel Atali e i ti pti zanfan Omri, papa Akab. 
2CH.22.3	Akazya ti osi swiv bann move legzanp fanmir Akab, akoz move konsey son manman. 
2CH.22.4	I ti fer sa ki mal parey fanmir Akab, ki pa ti fer plezir SENYER. Apre lanmor son papa, zot ti vin son konseye, me pour son maler. 
2CH.22.5	I ti swiv zot konsey e al avek Yoranm, garson Akab lerwa Izrael, pour lager kont Hazael, lerwa Siri, dan lavil Ramot-Galaad. Pandan konba, bann Siriyen ti bles lerwa Yoranm. 
2CH.22.6	I ti bezwen retourn Zizreel pour sonny son blesir ki i ti'n gannyen Rama, ler i ti pe konbat kont Hazael, ler Aranm. Akazya, garson Yoranm, ti al war li laba Zizreel, akoz i ti byen malad.
2CH.22.7	Bondye ti fer sa vizit kot Yoranm vin maler pour Akazya. Annefe, de ki Akazya ti arive ansanm avek Yoranm zot ti al zwenn Zehou, garson Nimsi. SENYER ti'n konsakre Zehou koman lerwa pour detri fanmir Akab. 
2CH.22.8	Ler Zehou ti pe egzekit zizman Bondye lo fanmir Akab, i ti rankontre bann sef dan rwayonm Zida ek bann neve Akazya, ki ti dan servis lerwa, e i ti masakre zot tou. 
2CH.22.9	Apre, zot ti al rod Akazya ki ti pe kasyet Samari. Zot ti anmenn li kot Zehou ki ti fer touy li. I ti fer anter li dan en tonbo, akoz zot ti dir: Apre tou i pti zanfan Zozafat, ki ti servi Bondye avek tou son leker.
2CH.22.9	Dan fanmir Akazya, personn pa ti kapab vin lerwa.
2CH.22.10	Ler Atali, manman Akazya, ti antann lanmor son garson, i ti fer detri tou bann desandan fanmir rwayal Zida. 
2CH.22.11	Me an sekre, Yehosabeat, fiy lerwa Yoranm, ti pran Zoas, garson Akazya, pour anpes li ganny touye par son bann frer; i ti al kasyet li, avek son nouris, dan en lasanm dan tanp. Alor Yohosabeat, fiy lerwa Yoranm, fanm pret Yoyada, ki ti ser Akazya, ti kasyet Zoas pour anpes Atali touy li, akoz i ti ser Akazya. 
2CH.22.12	Zot ti kasyet li pandan 6 an dan tanp Bondye, pandan ki Atali ti larenn pei.
2CH.23.1	Dan setyenm lannen, pret Yoyada ti pran kouraz. I ti fer en lalyans avek bann komandan 100: Azarya, garson Yerohanm, Ismael, garson Yohanann, Azarya, garson Obed, Maaseya, garson Adaya, Elisafat, garson Zikri. 
2CH.23.2	Tou sa bann zofisye ti al partou dan bann lavil Zida kot bann levit ek bann sef fanmir Izraelit. Zot ti retourn avek li Zerizalenm.
2CH.23.3	Zot ti rasanble dan tanp kot zot ti fer en lalyans avek lerwa. Yoyada ti dir zot, “La mon prezant zot garson lerwa. I ava rennyen koman lerwa dapre promes ki SENYER ti fer konsernan desandans David. 
2CH.23.4	La sa ki zot devre fer: Kan bann pret ek bann levit ava vin pran servis zour saba, zot ava plas en tyer bann zonm pour gard la rantre Tanp. 
2CH.23.5	En tyer ava gard pale rwayal, e en tyer ava gard laport Fondasyon. Tou dimoun ava reste dan lakour tanp. 
2CH.23.6	Pa les personn antre dan tanp SENYER, sof bann pret ek levit ki pe ofisye; zot ava kapab antre, akoz zot in ganny konsakre. Leres lepep i devre respekte lord SENYER. 
2CH.23.7	Tou lezot levit, sakenn avek son zarm dan lanmen, ava antour lerwa. I ava swiv li partou kot i ale. Sa enn ki esey antre dan tanp, i devre ganny touye.”
2CH.23.8	Bann levit ek pep Zida antye, ti fer tou sa ki pret Yoyada ti dir zot. Sak sef ti rasanble son bann zonm, bann ki ti pran servis saba ek bann ki ti pe termin zot servis pour sa zour. Pret Yoyada pa ti donn konze okenn group. 
2CH.23.9	I ti donn sak komandan 100, bann lans, gran ek pti boukliye ki ti pour lerwa David e ki ankor la dan tanp Bondye. 
2CH.23.10	I ti plas bann zonm devan batiman e otour lotel, depi kote Sid ziska lo kote Nor, sakenn avek son zarm, pare pour defann lerwa. 
2CH.23.11	Alor, pret Yoyada ti fer sorti Zoas, garson lerwa; i ti plas kouronn lo son latet, prezant li avek dokiman Temwannyaz. Apre, ansanm avek son bann garson, zot ti konsakre li avek delwil e proklanm li lerwa. Lepep ti kriye: Viv lerwa!
2CH.23.12	Kan Atali ti antann sa tapaz lepep ki pe kriye dan lazwa pour aklanm lerwa, i ti desann kot tanp SENYER parmi bann dimoun ki ti'n rasanble. 
2CH.23.13	I ti war lerwa pe debout pre avek bann kolonn kot lantre tanp. Komandan bann gerye ek bann zwer tronpet ti la obor lerwa. Popilasyon pei antye ti dan lazwa e bann mizisyen ti pe sonn tronpet. Bann santer avek zot lenstriman lanmizik ti pe diriz selebrasyon. Alor, Atali ti desir son lenz e kriye: Traizon! Traizon! 
2CH.23.14	Pret Yoyada ti donn sa lord bann komandan gerye: Fer li sorti an deor bann ran gerye; okenn dimoun ki swiv li, ava ganny touye akoz bann pret ti'n dir: Fodre pa touy li dan tanp SENYER.
2CH.23.15	Alor, bann gerye ti trenn Atali dan direksyon pale rwayal e zot ti touy li kot Laport Seval.
2CH.23.16	Pret Yoyada ti etabli en lalyans ant lepep, lerwa ek li menm, pour ki zot vin pep SENYER. 
2CH.23.17	Apre, tou dimoun ti al dan tanp Baal; zot ti demoli, kas son bann lotel ek son bann stati e touy Matann, pret Baal, devan bann lotel. 
2CH.23.18	Apre, pret Yoyada ti plas bann pret levit parey David ti'n ordonnen pour vey lo tanp SENYER; en group pour ofer sakrifis konplet dan tanp, parey in ekri dan lalwa Moiz. I ti donn lord pour ki servis i deroul avek selebrasyon. 
2CH.23.19	Pret Yoyada ti plas gardyen kot bann laport tanp SENYER. Apre, zot ti fer sir ki personn ki enpir pa antre pour okenn rezon.
2CH.23.20	Pret Yoyada ti rasanble ankor bann komandan 100, bann gouverner, bann sef pei, ek bann dimoun enportan. I ti fer lerwa sorti dan tanp SENYER e ansanm, zot ti diriz ver pale rwayal dan en laprosesyon. I ti plas lerwa lo tronn rwayal. 
2CH.23.21	Alor, tou dimoun ti dan lazwa.
2CH.23.21	Apre ki Atali ti'n ganny touye, lavil ti retrouv son trankilite.
2CH.24.1	Zoas ti annan 7 an ler i ti vin lerwa, i ti renny pandan 40 an dan Zerizalenm. Son manman ti apel Sibya; i ti sorti Berseba. 
2CH.24.2	Zoas ti fer plezir SENYER pandan letan ki pret Yoyada ti vivan. 
2CH.24.3	Yoyada ti swazir de fanm pour Zoas; zot ti fer plizyer garson ek fiy.
2CH.24.4	Apre en serten letan, Zoas ti deside repar tanp SENYER. 
2CH.24.5	I ti rasanble tou bann pret ek bann levit. I ti dir zot, “Al dan bann lavil dan rwayonm Zida e kolekte larzan avek tou Izraelit, pour fer reparasyon neseser sak lannen. Pa tarde, sa i en travay irzan.” Me bann levit pa ti prese.
2CH.24.6	Alor, lerwa ti konvok Gran-Pret Yoyada e demann li, “Akoz ou pa'n egzize ki bann levit i anmenn sa kontribisyon sorti Zerizalenm ek Zida ki Moiz serviter SENYER ek lasanble ti rekomann bann Izraelit pour latant Temwannyaz?”
2CH.24.7	Sa move fanm Atali ek son bann zanfan ti'n kit tanp SENYER dan labandon. Zot ti'n menm servi tou bann lobze sakre ki ti dan tanp SENYER pour Baal. 
2CH.24.8	Alor, lerwa ti ordonnen pour fer en bwat e plas li deor laport tanp SENYER. 
2CH.24.9	I ti fer anonse partou dan Zida ek Zerizalenm ki zot anmenn taks parey ki Moiz, serviter SENYER, dan dezer, ti demande ki tou Izraelit i peye. 
2CH.24.10	Tou bann sef ek lepep antye ti byen kontan pour anmenn zot kontribisyon ziska ki bwat ti plen. 
2CH.24.11	Ler bann levit ti anmenn bwat larzan kot bann reprezantan lerwa pour konte, zot ti remarke ki i ti plen. Alor, sekreter lerwa ek reprezantan Gran-Pret ti vid larzan sak fwa ki bwat ti plen, e retourn li dan son plas. Zot ti fer sa tou le zour e zot ti kolekte en gran kantite larzan.
2CH.24.12	Lerwa ek Yoyada ti vers larzan avek bann ki ti ansarz travay renovasyon tanp. Zot ti anploy mason ek sarpantye pour repar tanp SENYER. Zot ti osi anploy bann travayer feray ek bronz pour repar tanp SENYER. 
2CH.24.13	Bann zouvriye ti travay for, avek konpetans; konmsa, travay ti avanse. Zot ti repar tanp SENYER e remet li dan son kondisyon ek solidite parey avan.
2CH.24.14	Kan travay ti'n fini, bann responsab ti anmenn leres larzan kot lerwa ek Yoyada. Zot ti servi sa larzan pour fabrik bann diferan istansil tanp: Istansil pour servis, bann istansil pour sakrifis konplet, bann lakoup, ek lezot resipyan annor e annarzan. Tou dilon renny Yoyada, zot ti ofer regilyerman bann sakrifis konplet dan tanp SENYER.
2CH.24.15	Yoyada ti viv vye, i ti annan 130 an ler i ti mor. 
2CH.24.16	I ti ganny antere dan tonbo rwayal, dan lavil David, akoz i ti'n fer bokou dibyen pour Izrael ek tanp SENYER.
2CH.24.17	Apre lanmor Yoyada, bann sef dan Zida ti vin devan Zoas pour rann omaz; lerwa ti ekout zot. 
2CH.24.18	Bann Izraelit ti abandonn tanp SENYER, Bondye zot zanset pour al ador bann poto sakre Asera ek bann zidol. Sa ti provok lakoler Bondye kont Zerizalenm ek rwayonm Zida. 
2CH.24.19	SENYER ti anvoy son bann profet parmi zot, pour averti zot pour retourn kot li. Me zot pa ti ekoute. 
2CH.24.20	SENYER ti enspir Zakari, garson Yoyada, avek son lespri. Zakari ti debout devan lepep. I ti dir zot, “La sa ki Bondye i deklare: Zot in transgres komannman SENYER, zot pa kapab prospere. Akoz zot in abandonn SENYER, li osi in abandonn zot.”
2CH.24.21	Alor, lepep ti form en konplo kont li. Lerwa ti donn lord saboul li avek ros, e touy li lanmenm dan lakour tanp SENYER. 
2CH.24.22	Lerwa Zoas ti oubliy bonte Yoyada, papa Zakari anver li. I ti touy son garson ki, an mouran ti dir: SENYER pou fer ou rann kont pour sa.
2CH.24.23	Ver lafen lannen, larme Siriyen ti mont en latak kont Zoas. Zot ti antre dan Zerizalenm e masakre tou bann sef parmi lepep. Zot ti depouy pei e anvoy tou sa ki zot ti pran Damas, kot zot lerwa. 
2CH.24.24	Larme Siriyen pa ti gran, me SENYER ti'n livre en gran larme dan zot lanmen, akoz lepep ti'n abandonn SENYER, Bondye zot zanset. Konmsa, ki lerwa Zoas ti ganny pini.
2CH.24.25	Bann Siriyen ti kit li gravman blese. Alor, son bann zofisye ti fer konplo kont li, akoz disan garson pret Yoyada. Zot ti touy li lo son lili. Zot ti anter li dan lavil David, me pa dan kavo rwayal. 
2CH.24.26	La sa bann ki ti fer konplo kont li: Zabad, garson en fanm Amonit ki ti apel Simeat, Yozabad, garson en fanm Moabit ki ti apel Simrit.
2CH.24.27	Bann parol profetik kont bann garson Zoas, reparasyon lo tanp Bondye, tousala in ganny ekri dan komanter lo Liv bann Lerwa. Amasya, son garson, ti vin lerwa dan son plas.
2CH.25.1	Amasya ti annan 25 an ler i ti vin lerwa e i ti renny pandan 29 an dan Zerizalenm. Son manman ki ti sorti Zerizalenm, ti apel Yehoadann. 
2CH.25.2	Son aksyon ti fer plezir SENYER, me i pa ti azir avek en leker kontan. 
2CH.25.3	Ler i ti'n byen etabli son rwayonm, i ti fer touy bann zofisye ki ti'n asasin lerwa, son papa. 
2CH.25.4	Me i pa ti touy zot bann zanfan, par respe pour lalwa ki SENYER in ordonnen dan liv Moiz: Bann paran pa pou mor pour pese zot zanfan, ni zanfan pour pese zot paran. Sakenn pou mor pour son prop pese.
2CH.25.5	Amasya ti rasanble tou bann zonm dan son rwayonm dan tribi Zida ek Benzamen. I ti plas zot dapre fanmir anba bann komandan 1000, ek bann komandan 100. I ti fer en resansman bann zennzan 20 an, an montan e i ti ganny 300,000 zonm ki kapab lager avek lans ek boukliye. 
2CH.25.6	I ti osi rekrit 100,000 zonm sorti dan Izrael, pour trwa tonn larzan.
2CH.25.7	Me en profet ti al kot lerwa. I ti dir li, “Mazeste, pa les larme Izrael al lager akote ou, akoz SENYER pa avek Izrael, bann zonm ki sorti Efraim. 
2CH.25.8	Si zot al avek ou dan lager, menm si ou larme i for, Bondye ki annan pouvwar donn laviktwar ek defet, pou fer ou tonbe devan lennmi.”
2CH.25.9	Amasya ti dir avek profet, “Alor ki pou arive apre ki mon'n pey tou sa larzan bann Izraelit?”
2CH.25.9	Profet ti reponn, “SENYER i kapab donn ou bokou plis.” 
2CH.25.10	Alor, Amasya ti fer ale bann troup ki ti sorti Efraim. Zot ti retourn se zot byen ankoler kont Zida.
2CH.25.11	Amasya ti pran son kouraz e ralye son pep deryer li dan vale Disel. La, i ti touy 10,000 Edomit. 
2CH.25.12	Bann zonm Zida ti pran ankor 10,000 Edomit prizonnyen ki zot ti anmenn anler lo en oter. La, zot ti ganny zete dan presipis e zot tou, zot ti al kraze anba.
2CH.25.13	Kanta bann zonm ki Amasya ti'n fer ale e anpes zot pran par dan lager, ti al atak bann lavil Zida depi Samari, ziska Bet-Horonn. Zot ti touy 3,000 zonm e fer piyaz dan lavil.
2CH.25.14	Kan Amasya ti retournen apre son laviktwar bann Edomit, i ti fer anmenn bann stati bondye Edomit. I ti fer etabli zot koman son bondye; i ti ador zot e ofer zot lansan. 
2CH.25.15	Alor, SENYER ti ankoler kont Amasya e anvoy en profet demann li, “Akoz ou'n al ver bondye sa pep, ki li menm pa'n kapab delivre son pep dan ou lanmen?” 
2CH.25.16	Me letan i ti pe koze lerwa ti demann li, “Lekel ki'n nonm ou konseye lerwa? Arete si ou pa oule lanmor.”
2CH.25.16	Profet pa ti ensiste, me i ti dir, “Mon konnen ki Bondye in deside detri ou pour sa ki ou'n fer e ou pa'n ekout mon konsey.”
2CH.25.17	Apre ki Amasya, lerwa Zida, ti'n tenir konsey, i ti anvoy bann mesaze kot Yoas, garson Yoakaz, garson Zehou, lerwa Izrael pour dir, “Annou konfront kanmarad.” 
2CH.25.18	Lerwa Izrael ti fer dir Amasya, lerwa Zida, “Brousay pikan dan montanny Liban ti fer dir pye sed Liban: Donn mwan ou fiy pour marye avek mon garson! Me en zannimo sovaz Liban ti pas par la e kraz brousay pikan. 
2CH.25.19	Ou dir ou'n bat Edonm. Ou pe montre lafyerte e ou pe fer vantar. Reste se ou aprezan. Pa rod maler; ou pou tonbe, e Zida avek ou.”
2CH.25.20	Amasya pa ti pran kont sa mesaz. Annefe, Bondye ti oule livre li dan lanmen son bann lennmi, akoz i ti'n al ver bann bondye Edomit. 
2CH.25.21	Alor Yoas, lerwa Izrael, ti sorti pour al lager. Son larme ti konfront larme Amasya dan batay Bet-Semes, ki dan teritwar Zida. 
2CH.25.22	Zida ti ganny bate par Izrael, tou son bann zonm ti sove e retourn se zot. 
2CH.25.23	Yoas, lerwa Izrael, ti pran prizonnyen Amasya, garson Yoas, garson Yoakaz. I ti anmenn li Zerizalenm kot i ti demoli miray lo preski 200 met longer, ant laport Efraim ek laport Kwen. 
2CH.25.24	I ti sezi tou lor ek larzan, tou bann lobze valer ki ti dan tanp Bondye e kot Obed-Edonm, ek trezor ki ti dan pale rwayal. I ti osi pran bann otaz e retourn Samari.
2CH.25.25	Amasya, lerwa Zida ti viv ankor 15 an apre lanmor Yoas, garson Yoakaz lerwa Izrael. 
2CH.25.26	Lezot aksyon Amasya, premye ziska dernyen, in ganny ekri dan liv Listwar bann lerwa Zida ek Izrael. 
2CH.25.27	Depi letan ki Amasya ti abandonn SENYER, serten dimoun ti mont en konplo kont li dan Zerizalenm. I ti sove pour al Lakis, kot zot ti swiv li e touy li. 
2CH.25.28	Apre, son lekor ti ganny anmennen Zerizalenm lo seval. I ti ganny antere parmi son bann zanset, dan lavil David.
2CH.26.1	Pep Zida ti swazir Ozyas ki ti annan 16 an, pour fer li vin lerwa dan plas son papa Amasya. 
2CH.26.2	Apre lanmor son papa, i ti rekonstri lavil Eilat e rann li avek Zida. 
2CH.26.3	Ozyas ti annan 16 an ler i ti vin lerwa e i ti renny 52 an dan Zerizalenm. Son manman ki ti sorti Zerizalenm, ti apel Yekolya. 
2CH.26.4	Son bann aksyon ti fer plezir SENYER, parey son papa, Amasya.
2CH.26.5	Ozyas ti fer tou pour servi Bondye toultan ki Zakari ti vivan. Zakari ti annan vizyon Bondye e ti ansenny li respe pour Bondye. SENYER ti fer li prospere osi lontan ki i ti servi li.
2CH.26.6	Ozyas ti al lager kont bann Filisten, detri bann miray lavil Gat, Yabne ek Asdod. I ti konstri bann lavil dan Asdod e dan teritwar Filisten. 
2CH.26.7	Bondye ti ed li kont bann Filisten, kont bann Arab ki ti reste Gour-Baal e kont bann Maonit. 
2CH.26.8	Bann Amonit ti pey taks avek Ozyas, akoz i ti'n vin tre pwisan e son repitasyon ti ariv ziska lo frontyer Lezip. 
2CH.26.9	Ozyas ti osi konstri bann tour sekirite dan Zerizalenm, kot laport Kwen, laport Vale e kot kwen miray. 
2CH.26.10	I ti konstri tour geter dan dezer e fouy en kantite pwi, akoz i ti annan bokou zannimo dan bann bafon e dan laplenn. I ti anploy labourer pour kiltiv son bann plantasyon, plantasyon rezen e dan bann kolin e dan bann landrwa fertil, akoz i ti kontan kiltiv later.
2CH.26.11	Ozyas ti osi annan en larme ki ti touzour pare pour lager, par reziman dapre resansman par sekreter Yeyel ek administrater Maseya. Tou le de ti anba komann Hananya, en zofisye lerwa. 
2CH.26.12	An tou, ti annan 2,600 komandan par sef fanmir. Tousala zot ti bann brav gerye. 
2CH.26.13	Anba zot komann, ti annan en larme 307,500 brav gerye e kapab, en larme for pour defann lerwa kont son bann lennmi. 
2CH.26.14	Ozyas ti ekip son larme antye avek boukliye, lans, kasket, pektoral proteksyon, fles ek ros anminisyon. 
2CH.26.15	I ti fer son enzenyer konstri bann masin lager dan Zerizalenm ki i ti plas lo bann tour, ek defans lo bann kwen miray pour tir fles e anvoy bann gro ros. Repitasyon Ozyas ti fannen e i ti ganny bokou led. Pour sa rezon, i ti vin tre pwisan.
2CH.26.16	Me ler i ti'n vin pwisan, lorgey ti ranpli son leker e fer li tonbe. I pa ti fidel anver SENYER son Bondye. I ti fer en sakrilez: I ti antre dan tanp SENYER pour bril lansan lo lotel lansan. 
2CH.26.17	Gran-Pret Azarya, avek 80 pret brav e kouraze ti swiv li. 
2CH.26.18	Zot ti opoz lerwa Ozyas. Zot ti dir li, “Ou napa drwa bril lansan an loner SENYER. Sa drwa i rezerve pour bann pret, desandan Aaron, ki'n ganny konsakre pour bril lansan. Sorti dan sanktyer, akoz ou pe komet en sakrilez, sa i pou en dezoner devan SENYER Bondye.” 
2CH.26.19	Ozyas ki ti annan en lansanswar dan son lanmen, ti pran en gran lakoler kont bann pret. Dan son lakoler, deswit maladi lalep ti paret lo son fron, dan prezans bann pret, devan lotel lansan, dan tanp SENYER. 
2CH.26.20	Gran-Pret Azarya ek lezot pret ti get li e zot ti war lalep lo son fron. Zot ti depese met li deor. Li menm Ozyas, ti prese pour ale, akoz i ti santi ki SENYER ti'n pini li.
2CH.26.21	Ozyas ti reste avek lalep ziska son lanmor. Akoz i ti ganny lalep, i ti oblize reste dan en lakaz izole; i ti napa drwa retourn dan tanp SENYER. Son garson Yotanm, sef dan pale rwayal, ti renny lo rwayonm dan son plas. 
2CH.26.22	Lezot bann aksyon Ozyas, depi premye ziska dernyen, in ganny ekri par Ezai, garson Amoz. 
2CH.26.23	Kan Ozyas ti mor e ganny antere dan en propriyete bann lerwa, akoz zot ti dir, “I ganny lalep.” Alor, son garson, Yotanm, ti vin lerwa dan son plas.
2CH.27.1	Yotanm ti annan 25 an ler i ti vin lerwa. I ti rennyen pandan 16 an Zerizalenm. Son manman ti apel Yerousa, fiy Sadok. 
2CH.27.2	Son bann aksyon ti fer plezir SENYER, egzakteman parey son papa, Ozyas. Selman, i pa ti antre dan tanp SENYER. Me lepep ti kontinyen dan son bann koripsyon. 
2CH.27.3	Yotanm ti rekonstri laport siperyer dan tanp SENYER. I ti osi fer bokou konstriksyon lo miray Ofel. 
2CH.27.4	I ti konstri bann lavil dan rezyon montanny Zida, bann miray fortifye ek bann tour dan lafore.
2CH.27.5	I ti al lager kont bann Amonit e bat zot. Sa lannen, bann Amonit ti pey li en taks trwa tonn larzan, 3,000 tonn dible ek 3,000 tonn lorz. Zot ti pey sa taks osi pandan son de lannen swivan. 
2CH.27.6	Yotanm ti vin tre pwisan akoz i ti kontinyen mars dapre volonte SENYER.
2CH.27.7	Lezot aksyon Yotanm, avek bann lager ek tou sa ki i'n fer, in ganny ekri dan Liv bann Lerwa Izrael ek Zida. 
2CH.27.8	Yotanm ti vin lerwa laz 25 an e i ti renny dan Zerizalenm pandan 16 an. 
2CH.27.9	Yotanm ti mor e i ti ganny antere avek son bann zanset dan lavil David. Son garson Akaz ti vin lerwa dan son plas.
2CH.28.1	Akaz ti annan 20 an ler i ti vin lerwa. I ti renny pandan 16 an dan Zerizalenm. Son bann aksyon, kontrerman avek pour son zanset David, pa ti fer plezir SENYER. 
2CH.28.2	Son konportman ti move, parey bann lerwa Izrael. I ti menm fer bann stati an metal pour bann bondye Baal. 
2CH.28.3	I ti bril sakrifis dan Vale Inonm e menm bril son bann garson dan dife, koman sakrifis. I ti swiv bann pratik degoutan bann nasyon ki SENYER ti'n pouse pour fer plas pour pep Izrael. 
2CH.28.4	I ti ofer sakrifis dan bann landrwa sakre, lo latet kolin e anba tou zarbis ver.
2CH.28.5	Alor, SENYER son Bondye ti livre li dan lanmen lerwa Siri. Bann Siriyen ti bat li e pran en kantite prizonnyen ki ti ganny anmennen Damas. Akaz ti tonm osi dan lanmen lerwa Izrael ki ti donn li en bon bate. 
2CH.28.6	Dan en sel zour, Peka, garson Remalia, ti touy dan rwayonm Zida 120,000 zonm, ki ti bann brav gerye, akoz zot ti'n abandonn SENYER, Bondye zot zanset. 
2CH.28.7	Zikri, en konbatan Efraim, ti touy Maseya, garson lerwa Zida, Azrikanm, komandan pale rwayal ek Elkana, segon apre lerwa. 
2CH.28.8	Bann Izraelit ti pran 200,000 prizonnyen: Fanm, garson, fiy parmi zot prop pep e depouy zot avek bokou zot bann byen ki zot ti anmenn Samari.
2CH.28.9	En profet ki ti apel Oded, ti al zwenn larme ki ti pe retourn Samari. I ti dir zot, “SENYER, Bondye ou bann zanset, dan son lakoler kont zabitan Zida in abandonn zot dan ou lanmen. Me ou'n masakre zot avek telman vyolans ki menm lesyel in pran sa an kont. 
2CH.28.10	Aprezan, zot oule fer sa bann zonm ek fanm Zerizalenm vin lesklav. Zot menm, pa zot in fer pese kont SENYER zot Bondye? 
2CH.28.11	Alor, ekout mwan: Fer sa bann prizonnyen ki zot in pran parmi zot frer, retourn kot zot, akoz SENYER pou tourn son gran lakoler kont zot.”
2CH.28.12	Serten zonm parmi bann sef Efraim, Azarya, garson Yoanann, Berekya, garson Mesilemot, Ezekyas garson Saloum, Amasa, garson Hadlai, ti kont sa bann ki ti sorti lager. 
2CH.28.13	Zot ti dir, “Ou pa pou anmenn sa bann prizonnyen isi. Zot pou fer nou responsab pour en fot grav anver SENYER. Eski zot oule ogmant nou pese ek nou fot? Nou deza koupab e SENYER i byen ankoler kont Izrael.”
2CH.28.14	Alor, bann gerye ti larg bann prizonnyen, la devan tou bann sef e devan lasanble. Zot ti kit bann piyaz lager. 
2CH.28.15	Bann zonm ti ganny nonmen pour pran swen bann prizonnyen. Zot ti pran dan bann piyaz lager lenz pour donn bann ki ti touni ek sandal pour bann ki ti bezwen. Zot ti osi donn zot manze ek bwar, pans zot blesir e anmenn lo bourik, bann ki pa ti kapab marse, ziska Zeriko, lavil Palm, kot zot fanmir. Apre, zot ti retourn Samari.
2CH.28.16	Dan sa lepok, lerwa Akaz ti anvoy demann led, lerwa Asiri. 
2CH.28.17	Annefe, bann Edomit ti'n vin atak rwayonm Zida ankor e pran bann prizonnyen. 
2CH.28.18	Bann Filisten ti atak bann lavil ki dan bann bafon, dan Sid Zida. Zot ti pran Bet-Semes, Ayalonn ek Gederot, Soko, Timna, Gimzo ek lezot vilaz dan vwazinaz, kot zot ti'n enstal zot. 
2CH.28.19	SENYER ti'n imilye rwayonm Zida, akoz lerwa Akaz ki'n trenn pep Zida dan dekadans e li menm in enfidel anver SENYER. 
2CH.28.20	Alor, Teglat-Pilneser, lerwa Asiri ti vini; me olye ede i ti atak li. 
2CH.28.21	Akaz ti'n pran en pe lobze dan tanp SENYER, dan pale rwayal e dan lakaz bann sef pour ofer koman prezan lerwa Asiri; me sa pa ti servi dan nanryen.
2CH.28.22	Pandan sa bann moman kritik, Akaz ti fer plis sakrilez kont SENYER. 
2CH.28.23	I ti ofer sakrifis bann bondye Damas ki ti'n fer li perdi lager. La sa ki i ti mazinen: Si bann bondye lerwa Siri in ed zot, li osi i ava ofer sakrifis pour zot ed li. Me sa ti pour son maler e maler Izrael antye.
2CH.28.24	Akaz ti rasanble tou bann lobze sakre dan tanp SENYER, e kas zot an morso. I ti ferm laport tanp SENYER. I ti konstri bann lotel dan tou kwen Zerizalenm. 
2CH.28.25	I ti etabli bann landrwa sakre dan sak lavil dan rwayonm Zida pour ofer lansan lezot bondye. Sa ti provok lakoler SENYER, Bondye son zanset.
2CH.28.26	Tou lezot aksyon Akaz, premye ziska dernyen, in ganny ekri dan liv bann lerwa Zida ek lerwa Izrael. Sa liv i rakont tou sa ki i'n fer. 
2CH.28.27	Ler i ti mor, i ti ganny antere dan lavil Zerizalenm, me pa dan kavo bann lerwa Izrael. Son garson Ezekyas ti vin lerwa dan son plas.
2CH.29.1	Ezekyas ti vin lerwa laz 25 an. I ti renny pandan 29 an dan Zerizalenm. Son manman ti apel Abiya, fiy Zakari. 
2CH.29.2	Ezekyas ti fer plezir SENYER, parey son papa David.
2CH.29.3	Dan premye mwan e premye lannen son renny, i ti fer reouver bann laport tanp SENYER e repar zot. 
2CH.29.4	I ti rasanble bann pret ek bann levit lo laplas kote Les avek tanp. 
2CH.29.5	I ti dir zot: Ekout mwan, bann levit! Konsakre zot, e konsakre tanp SENYER, Bondye zot zanset. Retir tou bann lobze enpir ki trouv dan sanktyer. 
2CH.29.6	Nou bann zanset ti enfidel e zot bann move aksyon pa ti fer plezir SENYER, nou Bondye, e zot in abandonn li. Zot in tourn ledo avek son sanktyer. 
2CH.29.7	Zot ti osi ferm bann laport antre e tenny bann lalanp. Zot pa ti ofer ni lansan, ni sakrifis konplet dan sanktyer pour Bondye Izrael. 
2CH.29.8	Alor, SENYER ti ankoler avek pep Zida ek Zerizalenm, e fer zot vin en pep degoutan, ranpli avek lafreyer ek mepri, parey zot kapab war pour zot menm. 
2CH.29.9	Akoz tousala, nou bann zanset in ganny masakre; nou bann garson, fiy ek fanm ti al koman prizonnyen annegzil. 
2CH.29.10	Aprezan, mon oule fer en lalyans avek SENYER, Bondye Izrael, pour ki i detourn son gran lakoler kont nou. 
2CH.29.11	Kanta zot, mon bann garson, aret montre neglizans; SENYER in swazir zot pour debout dan son prezans, pour servi li e ofer li lansan.
2CH.29.12	Alor, bann levit dapre zot fanmir, ti leve:
2CH.29.12	Dan klan Koatit: Mahat, garson Amasai ek Zoel, garson Azarya;
2CH.29.12	dan klan Merarit: Kis, garson Abdi ek Azarya, garson Yealelel;
2CH.29.12	dan klan Gersonit: Yoah, garson Zima ek Edenn, garson Yoa.
2CH.29.13	Dan klan Elisafann: Simri ek Yeyel;
2CH.29.13	dan klan Asaf, Zakari ek Matanya.
2CH.29.14	Dan klan Hemann: Yeyel ek Simei;
2CH.29.14	dan klan Yedoutoun: Semaya ek Ouzyel.
2CH.29.15	Zot ti rasanble tou zot fanmir e konsakre zot. Zot ti pirifye tanp SENYER, dapre lord lerwa e dapre parol SENYER. 
2CH.29.16	Bann pret ti antre dan tanp e fer pirifikasyon. Zot ti met deor dan lakour, tou bann lobze enpir, ki zot ti trouve dan tanp. Zot ti anmenn tou dan vale Sedron. 
2CH.29.17	Zot ti konmans fer pirifikasyon premye zour, dan premye mwan. Zot ti ariv kot laport antre wit zour plitar. Zot ti pran ankor wit zour pour fini konsakre tanp SENYER. Zot ti fini pirifikasyon sezyenm zour, dan premye mwan.
2CH.29.18	Apre, zot ti al kot lerwa Ezekyas. Zot ti dir li, “Nou'n fini pirifye tanp SENYER: Lotel pour sakrifis konplet, latab dipen konsakre, ek tou son bann lobze. 
2CH.29.19	Nou'n repar e pirifye tou bann lobze ki lerwa Akab ti'n profannen. Nou'n plas zot devan lotel.”
2CH.29.20	Lannmen, Ezekyas ti leve byen granmaten. I ti rasanble bann sef lavil e mont kot tanp SENYER. 
2CH.29.21	Alor, zot ti anmenn avek zot set toro, set mouton mal, set zenn mouton, ek set bouk koman sakrifis pour pese, pour lafanmir rwayal, pour sanktyer e pour pep Zida. Lerwa ti ordonn bann pret, desandan Aaron pour ofer sakrifis lo lotel SENYER. 
2CH.29.22	Apre, zot ti egorz bann toro; bann pret ti resevwar disan ki zot ti asperz lo lotel. Apre, zot ti egorz bann mouton mal, swivi par bann zenn mouton. Sak fwa, disan ti ganny asperze lo lotel. 
2CH.29.23	Zot ti osi anmenn bann bouk sakrifis pour pese devan lerwa ek lasanble. Zot ti poz lanmen lo sa bann zannimo. 
2CH.29.24	Bann pret ti egorz zot e plas zot disan lo lotel pour ganny pardon pour tou pese Izrael. Annefe, lerwa ti'n donn lord pour ki sakrifis konplet ek sakrifis pour pese i ganny ofer pour pep Izrael antye.
2CH.29.25	Ezekyas ti plas bann levit dan tanp SENYER avek bann lenstriman lanmizik: Senbal, laarp ek lir. I ti swiv lareg ki David ek Gad, profet lerwa ek profet Natan, ti etabli dapre lord SENYER atraver son bann profet. 
2CH.29.26	Bann levit ti pran zot plas avek zot lenstriman lanmizik ki David ti'n fer fabrike, tandis ki bann pret ti pran plas avek zot tronpet.
2CH.29.27	Ezekyas ti donn lord pour konmans sakrifis konplet lo lotel. Ler seremoni ti konmanse, bann santer ti sant an loner SENYER, avek lakonpannyman bann lenstriman lanmizik David, lerwa Izrael. 
2CH.29.28	Lasanble antye ti prosternen, pandan ki bann santer ti sante e bann mizisyen ti zwe tronpet, ziska ki sakrifis konplet ti fini brile.
2CH.29.29	Ler sakrifis ti terminen, lerwa ek tou bann ki ti la prezan, ti prosternen. 
2CH.29.30	Lerwa Ezekyas ek bann sef ki ti avek li, ti donn lord bann levit pour sant ankor an loner SENYER, bann kantik David ek profet Asaf. Zot tou, zot ti sante avek lazwa; zot ti prosternen.
2CH.29.31	Ezekyas ti adres lepep: La zot in konsakre zot pour SENYER, aprose e ofer zot sakrifis ek lofrann rekonesans devan SENYER. Alor, lasanble ti anmenn zot sakrifis ek lofrann rekonesans, e bann ki ti pli ris ti anmenn sakrifis konplet.
2CH.29.32	An tou, zot ti ofer SENYER 70 toro, 100 mouton mal, 200 zenn mouton; zot ti ofer tousala koman sakrifis konplet. 
2CH.29.33	An plis, zot ti konsakre 600 bef, 3,000 mouton ek kabri pour lezot sakrifis. 
2CH.29.34	Me, ti napa ase pret pour depouy tou sa bann zannimo pour sakrifis konplet. Alor, bann frer levit ti ed zot termin sa travay pandan ki lezot pret ti pirifye zot. Annefe, bann levit ti'n montre pli gran lentere ki bann pret dan zot travay.
2CH.29.35	Apar sa gran kantite sakrifis konplet, ti annan osi lofrann labwason ki al avek, ek bann morso lagres ofer koman sakrifis lape.
2CH.29.35	Se konmsa, ki servis ti ganny retabli dan tanp SENYER. 
2CH.29.36	Ezekyas ek tou bann Izraelit ti dan lazwa pour tou sa ki Bondye in fer pour son pep. Annefe, tousala ti deroul en sel kou an gran.
2CH.30.1	Ezekyas ti anvoy mesaz kot Izrael antye ek Zida, e i ti ekri let pour envit Efraim ek Manase dan tanp SENYER dan Zerizalenm, pour selebre Pak an loner SENYER, Bondye Izrael. 
2CH.30.2	Lerwa, bann sef ek tou lasanble dan Zerizalenm, ti'n deside selebre Pak dan dezyenm mwan. 
2CH.30.3	Selebrasyon pa ti kapab ganny fer dan son letan normal, akoz ti napa ase pret ki ti'n pirifye zot; anplis lepep pa ti'n rasanble Zerizalenm. Alor zot pa ti kapab fer selebrasyon. 
2CH.30.4	Sa desizyon ti sanble bon pour lerwa ek lepep antye. 
2CH.30.5	Alor, zot ti deside anvoy en proklanmasyon atraver Izrael antye, depi Berseba ziska Dann. Zot ti demann lepep pour rasanble Zerizalenm e selebre Pak an loner SENYER, Bondye Izrael. Pa bokou dimoun ti pe selebre parey ti'n ganny ordonnen.
2CH.30.6	Alor, parey lerwa ti'n donn lord, bann mesaze ti al partou atraver Izrael ek Zida avek let sorti kot lerwa ek bann sef:
2CH.30.6	Pep Izrael, retourn kot SENYER, Bondye Abrahanm, Izaak, ek Izrael, pour li retourn ankor ver zot, leres Izrael, ki'n sape dan lanmen bann lerwa Asiri. 
2CH.30.7	Pa fer parey zot bann zanset ek zot bann frer, ki ti enfidel anver SENYER, Bondye zot zanset ki'n livre zot dan dezolasyon, parey zot war.
2CH.30.8	Aprezan, aret antete parey zot zanset, me soumet zot anver SENYER; vin dan son sanktyer ki i'n konsakre pour touzour. Servi SENYER zot Bondye, pour li detourn kont zot son gran lakoler. 
2CH.30.9	Si zot retourn ver SENYER, alor bann ki pe gard zot frer ek zot zanfan prizonnyen, ava pran konpasyon pour zot e ava les zot retourn dan zot pei. SENYER zot Bondye i bon e i ranpli avek konpasyon. I pa pou detourn kont zot, si zot retourn ver li.
2CH.30.10	Bann mesaze ti al dan en lavil apre lot dan teritwar Efraim ek Manase, ziska Zabilon. Me dimoun ti zis riye e gognard zot. 
2CH.30.11	Pourtan, detrwa dimoun dan tribi Aser, Manase ek Zabilon ti rekonnet zot tor e zot ti al Zerizalenm. 
2CH.30.12	Dan rwayonm Zida osi, Bondye ti avek bann zabitan pour gard zot ini e dakor pour obei lord ki lerwa ek bann sef in donnen dapre parol SENYER.
2CH.30.13	Dan dezyenm mwan lannen, en gran lafoul dimoun ti rasanble Zerizalenm pour selebre lafet dipen san lelven. 
2CH.30.14	Zot ti demoli bann lotel ki ti dan Zerizalenm, fer disparet bann lotel lansan e zet zot dan vale Sedron.
2CH.30.15	Dan katorzyenm zour, sa dezyenm mwan, zot ti touy bann mouton pour lafet Pak. Avek kanmizri, bann pret ek levit ti konsakre zot pour zot kapab ofer sakrifis konplet dan tanp SENYER. 
2CH.30.16	Zot ti plas zot dan lord dapre lalwa Moiz, serviter Bondye. Bann pret ti asperz disan ki bann levit ti pas avek zot. 
2CH.30.17	Dan lasanble, bokou dimoun pa ti'n pirifye zot pour ofer sakrifis SENYER. Alor, bann levit ti bezwen egorz bann mouton Pak, pour tou bann ki pa ti'n pirifye zot e ki pa ti kapab ofer zot mouton pour SENYER. 
2CH.30.18	Bokou parmi lepep ki ti sorti dan teritwar Efraim, Manase, Isakar ek Zabilon pa ti'n pirifye zot. Me zot ti kantmenm manz repa Pak, kontrerman avek regleman. Alor, Ezekyas ti priy pour zot: SENYER, dan ou bonte, pardonn zot tou, 
2CH.30.19	ki pe vin avek tou zot leker ver ou, SENYER, Bondye zot zanset, menm si zot pa pir parey lalwa sanktyer i egzize. 
2CH.30.20	SENYER ti ekout Ezekyas e i ti eparny lepep.
2CH.30.21	Tou bann Izraelit ki ti prezan dan Zerizalenm ti selebre lafet dipen san lelven dan lazwa pandan set zour, tandis ki bann levit ek bann pret ti sante e selebre SENYER avek tou zot lafors, tou le zour, akonpannyen par lenstriman lanmizik pwisan an loner SENYER. 
2CH.30.22	Ezekyas ti ankouraz bann levit ki ti montre bon disernman anver servis SENYER. Pandan set zour, lepep ti partisip dan bann repa Pak. Zot ti ofer sakrifis lakominyon e sant louanz an loner SENYER, Bondye zot zanset. 
2CH.30.23	Lasanble antye ti deside pour kontiny lafet pandan ankor set zour e zot ti kontinyen selebre dan lazwa. 
2CH.30.24	Lerwa Ezekyas ti fourni lasanble avek 1,000 toro ek 7,000 mouton pour lofrann. Bann sef osi ti donn 1,000 toro ek 10,000 mouton ek kabri. En kantite pret ti pirifye zot. 
2CH.30.25	Tou dimoun dan Zida ti selebre dan lazwa, ansanm avek bann pret ek bann levit, bann Izraelit ki ti'n sorti dan rwayonm Nor, menm bann ki ti'n vin enstal zot dan teritwar Zida. 
2CH.30.26	Ti annan gran lazwa dan Zerizalenm, akoz depi Salomon, garson David, lerwa Izrael, pa ti'n zanmen annan en tel selebrasyon dan Zerizalenm. 
2CH.30.27	Bann pret ek bann levit ti debout e beni lepep. Lao dan lesyel, Bondye, ti ekout zot lapriyer.
2CH.31.1	Kan lafet ti fini, tou Izraelit ki ti prezan, ti al dan bann lavil Zida. Zot ti demoli bann ros sakre ki ti'n ganny plase. Zot ti kraz bann ros sakre e detri tou bann landrwa sakre avek zot bann lotel partou dan Zida ek Benzamen, dan Efraim ek Manase. Apre, tou bann Izraelit ti al se zot dan zot prop lavil, sakenn dan son propriyete.
2CH.31.2	Ezekyas ti retabli bann group pret ek levit sakenn dapre son responsabilite, pret ek levit pour swa bann sakrifis konplet ek sakrifis lakominyon, swa dan servis SENYER pour sante e aklanmen. 
2CH.31.3	Lerwa ti donn kontribisyon sorti dan son prop byen pour sakrifis konplet: Sakrifis konplet bomaten ek aswar, sakrifis konplet pour saba, pour nouvellin, pandan lezot lafet parey in ekri dan lalwa SENYER.
2CH.31.4	I ti donn lord ki tou zabitan Zerizalenm i donn son par ki devre vin pour pret ek levit, pour ki zot ava kapab konsakre zot letan avek lalwa SENYER. 
2CH.31.5	De ki lord ti ganny anonse, bann Izraelit ti anmenn en kantite zot premye rekolt: Dible, diven, delwil, dimyel, ek lezot prodwi sorti dan zot plantasyon. Zot ti osi anmenn en gran kantite ladim lo tou zot rekolt. 
2CH.31.6	Tou bann zabitan Izrael ek Zida ki ti reste dan bann lavil Zida, ti osi anmenn ladim lo bef ek mouton, lo bann keksoz konsakre pour SENYER, zot Bondye. Zot ti met tousala ansanm e fer bann gro ta. 
2CH.31.7	Zot ti konmans fer sa depi trwazyenm mwan e fini dan setyenm mwan. 
2CH.31.8	Ler Ezekyas ek bann sef ti vini e war sa bann don, zot ti loue SENYER, e remersye pep Izrael.
2CH.31.9	Lerwa Ezekyas ti kestyonn bann pret ek bann levit konsernan sa bann lobze an ta. 
2CH.31.10	Alor Gran-Pret Azarya, ki sorti dan fanmir Sadok ti reponn, “Depi ki lepep in konmans anmenn zot kontribisyon dan tanp SENYER, nou'n ganny ase manze e in menm reste, akoz SENYER in beni son pep; la sa kantite ki'n reste.”
2CH.31.11	Alor, lerwa Ezekyas ti donn lord konstri bann lasal rezerv dan tanp SENYER, e zot ti fer li. 
2CH.31.12	Lepep ti anmenn regilyerman zot prodwi, zot ladim ek bann lofrann sakre. Levit Konanya ti annan responsabilite pour sa bann don; son frer Simei ti asiste li. 
2CH.31.13	Lerwa Ezekyas ek Gran-Pret Azarya, sef tanp, ti donn lord pour nonm sa bann lenspekter: Yeyel, Azazya, Nahat, Asael, Yeremot, Yozabad, Elyel, Yismakya, Mahat, ek Benaya; zot tou, zot ti anba direksyon Konanya ek son frer Simei. 
2CH.31.14	Kore, garson Yimna, ki ti levit, portye pour laport Les, ti ansarz bann don volonter ki zot ti ofer Bondye. I ti osi responsab pour distribye sa bann lofrann konsakre pour SENYER, ensi ki lezot lofrann. 
2CH.31.15	Dan lavil bann pret anba son responsabilite, ti annan: Edenn, Minyamin, Zozye, Semaya, Amaria ek Sekanya pour partaz manze regilyerman avek son bann konpatriyot san tenir kont laz, dapre fonksyon e dapre zot group.
2CH.31.16	Zot ti osi donn en par sak zonm ki ti'n anrezistre depi laz 3 an, an montan, bann ki vin dan tanp SENYER pour servis tou le zour, dapre zot fonksyon e dapre zot group. 
2CH.31.17	Bann pret ti ganny anrezistre dapre fanmir, tandis ki bann levit, apartir laz 20 an, an montan, dapre fonksyon e dapre group; 
2CH.31.18	osi tou bann dan lasanble ti ganny anrezistre avek zot fanmir: Zanfan, fanm, garson ek fiy, akoz zot ti fidel e kontinyelman reste sen pour servis sanktyer.
2CH.31.19	Pour bann pret dan fanmir Aaron, ki viv dan lakanpanny pre avek bann lavil pret, ti annan dan sak lavil bann ki ti'n ganny swazir pour fer distribisyon manze avek tou pret ek levit ki ti lo zot lalis.
2CH.31.20	Ezekyas ti fer tousala dan rwayonm Zida antye. I ti fer tou avek fidelite. I ti azir byen avek lazistis devan SENYER, son Bondye. 
2CH.31.21	Tou sa ki i ti fer pour servis tanp Bondye, dapre lalwa ek komannman, i ti fer avek tou son leker pour Bondye e i ti prospere.
2CH.32.1	Apre ki Ezekyas ti'n montre son fidelite anver SENYER, Senakerib, lerwa Asiri, ti atak rwayonm Zida e pran son bann lavil fortifye. 
2CH.32.2	Ler Ezekyas ti war ki Senakerib ti annan lentansyon atak Zerizalenm, 
2CH.32.3	i ti propoz avek son bann zofisye ek bann gerye pour bous tou bann sours delo an deor lavil. Zot ti aprouv son lide. 
2CH.32.4	En kantite dimoun ti rasanble; zot ti bous tou bann sours delo ki koul dan milye pei. Zot ti dir: Fodre pa ki ler bann Asiriyen i arive, zot trouv delo annabondans.
2CH.32.5	Avek determinasyon, Ezekyas ti fer rekonstri miray lavil kot ti'n kase. I ti fer konstri bann tour ek en lot miray an deor. Dan lavil David, i ti fer ranforsi miray an deor; i ti fer fabrik en kantite lans ek boukliye. 
2CH.32.6	I ti swazir bann komandan militer pour bann zabitan Zerizalenm e i ti rasanble zot kot laport lavil pour ankouraz zot: 
2CH.32.7	Pran kouraz e reste byen for! Pa per lerwa Asiriyen avek son gran larme; sa enn ki avek nou, i pli for ki zot. 
2CH.32.8	Avek li, i annan zis lafors imen, me SENYER, nou Bondye i avek nou. Li menm nou sekour e i pou konbat dan nou plas.
2CH.32.8	Parol Ezekyas, lerwa Zida, ti donn konfyans lepep.
2CH.32.9	Apre sa, Senakerib, lerwa Asiriyen, ki ti'n anserkle lavil Lakis avek tou son bann zonm, ti anvoy enn son serviter avek en mesaz pour Ezekyas, lerwa Zida, e pour pep Zida antye ki ti Zerizalenm: 
2CH.32.10	La sa ki Senakerib, lerwa Asiri i dir: Dan lekel ki zot met zot konfyans pour reste Zerizalenm pandan latak? 
2CH.32.11	Kan lerwa Ezekyas i dir zot: SENYER, nou Bondye, pou delivre nou dan pouvwar lerwa Asiriyen, i pe anbet zot pour fer zot mor par lafanmin e par laswaf. 
2CH.32.12	Annefe, pa Ezekyas li menm ki ti fer disparet bann landrwa sakre ek bann lotel SENYER? Pa li menm ki ti donn sa lord bann zabitan Zerizalenm ek Zida: Zot ava ador SENYER devan en sel lotel e ofer sakrifis zis lo sa lotel? 
2CH.32.13	Zot pa konnen sa ki mwan ek mon zanset nou'n fer avek pep lezot pei? Eski bann bondye sa bann nasyon ti kapab delivre zot pei dan mon lanmen? 
2CH.32.14	Lekel parmi bann bondye sa bann nasyon ki mon bann zanset in detri, napa enn ki'n kapab delivre son pep dan mon lanmen. 
2CH.32.15	Aprezan, pa les Ezekyas tronp zot e anmenn zot dan move semen. Pa krwar li! Napa okenn bondye parmi sa bann nasyon ki'n kapab delivre son pep dan mon lanmen, ni dan lanmen mon bann zanset. Alor, pa krwar ki zot bann bondye pou kapab delivre zot dan mon lanmen. 
2CH.32.16	Bann mesaze Senakerib ki kontinyen koz kont SENYER Bondye e kont Ezekyas, son serviter. 
2CH.32.17	Senakerib ti osi ekri en let pour ensilte SENYER, Bondye Izrael. I ti dir: Parey bann bondye sa bann nasyon pa'n kapab delivre zot pep dan mon lanmen, Bondye Ezekyas osi pa pou kapab delivre son pep dan mon lanmen. 
2CH.32.18	Zot ti kriy sa byen for dan langaz Ebre devan pep Zerizalenm. Zot lentansyon ti pour fer per e dekouraz pep Zerizalenm ki ti lo miray, pour zot esey pran lavil. 
2CH.32.19	Zot ti koz lo Bondye Zerizalenm dan menm fason ki zot ti koz lo bondye lezot nasyon lo later, ki'n ganny fer par lanmen zonm.
2CH.32.20	Apre sa, lerwa Ezekyas ek profet Ezai, garson Amoz, ti priye e kriye ver lesyel. 
2CH.32.21	SENYER ti anvoy en lanz ki ti detri tou bann vayan gerye ek bann komandan dan kan lerwa Asiriyen. Alor, lerwa Asiriyen, kouver avek laont, ti retourn dan son pei. Plitar, ler i ti antre dan tanp son bondye, serten son bann prop garson ti touy li avek lepe. 
2CH.32.22	Konmsa ki SENYER ti delivre Ezekyas ek pep Zerizalenm anba latak Senakerib, lerwa Asiri ek tou son bann lennmi. Zot ti ganny lape par tou kote. 
2CH.32.23	Bokou dimoun ti anmenn bann lofrann pour SENYER dan Zerizalenm, avek kado presye pour Ezekyas, lerwa Zida. Depi sa, bann nasyon ti annan gran respe pour li.
2CH.32.24	Dan sa letan, Ezekyas ti tonm malad e i ti pre pour mor. I ti priy SENYER ki ti reponn e donn li en siny. 
2CH.32.25	Me Ezekyas pa ti montre rekonesans pour benediksyon ki i ti gannyen; i ti plito montre larogans. SENYER ti ankoler kont li, kont Zida e kont Zerizalenm. 
2CH.32.26	Me, malgre son larogans, Ezekyas ti anfen imilye li avek tou bann zabitan Zerizalenm. Lakoler SENYER ti apeze e i pa ti reazir kont zot pandan renny Ezekyas.
2CH.32.27	Ezekyas ti tre ris e zot ti kouver li avek gran loner. I ti fer konstri plizyer kof for pour plas son trezor: Larzan ek lor, pyer presyez, lesans, bann boukliye ek toudsort lobze valer. 
2CH.32.28	I ti osi fer konstri bann magazen rezerv pour dible, diven, delwil, bann park ek bann lanklo pour son bann troupo bef ek mouton. 
2CH.32.29	I ti menm fer konstri bann lavil pour li. I ti posed en kantite troupo mouton, kabri ek bef. Bondye ti'n donn li bokou larises.
2CH.32.30	Lerwa Ezekyas ki ti fer detourn delo sours Giyonn pour anmenn delo ver Was dan lavil David. Ezekyas ti prospere dan tou sa ki i ti antreprann. 
2CH.32.31	Me dan zafer bann anbasader ki ti sorti Babilonn, Bondye ti les li lib pour teste li, pour war tou sa ki i ti annan dan fon son leker. Bann sef Babilonyen ti anvoy mesaze pour kestyonn li lo levennman ekstraordiner ki'n arive dan son pei.
2CH.32.32	Tou lezot aksyon Ezekyas, tou son fidelite anver SENYER, in ganny ekri dan vizyon profet Ezai, garson Amoz, dan Liv bann Lerwa Zida ek Izrael. 
2CH.32.33	Kan Ezekyas ti mor, i ti ganny antere dan seksyon siperyer kavo bann desandan David. Tou zabitan Zida ek Zerizalenm ti onor son lanmor. Son garson Manase ti vin lerwa dan son plas.
2CH.33.1	Manase ti annan 12 an ler i ti vin lerwa. I ti renny pandan 55 an dan Zerizalenm. 
2CH.33.2	I ti fer sa ki mal devan SENYER. I ti swiv tou bann pratik degoutan parey lezot bann nasyon ki SENYER ti'n fer disparet devan bann Izraelit. 
2CH.33.3	I ti rekonstri bann landrwa sakre ki son papa Ezekyas ti'n detri e retabli bann lotel pour ladorasyon bann Baal. I ti remet an plas bann poto Asera e ador bann zetwal dan lesyel. 
2CH.33.4	I ti etabli bann lotel dan tanp SENYER. Lo sa size SENYER ti'n dir: Mon pou touzour gard mon prezans dan Zerizalenm. 
2CH.33.5	Dan tou le de lakour tanp SENYER, i ti konstri bann lotel pour ladorasyon tou bann zetwal. 
2CH.33.6	I ti ofer son bann garson koman sakrifis dan dife, dan vale Inonm. I ti pratik divinasyon, sorselri, konsilte bann ki predir lavenir ek bann ki envok dimoun mor. Deplizanpli, i ti fer sa ki mal devan SENYER pour fer son lakoler monte. 
2CH.33.7	I ti plas en stati ki i ti'n fer dan tanp Bondye. Pourtan Bondye ti'n dir avek David ek son garson, Salomon: Isi, dan sa tanp, dan Zerizalenm ki mon'n swazir parmi tou bann tribi Izrael, ki mon pou gard mon prezans pour touzour. 
2CH.33.8	Si pep Izrael i obei tou mon bann komannman, bann lalwa, ek bann regleman ki mon'n donn zot par lentermedyer Moiz, mon pa pou fer zot al dan tou kote, lwen avek sa pei ki mon ti donn zot zanset. 
2CH.33.9	Me Manase ti fer egare bann zabitan Zida ek Zerizalenm pour fer ankor pir ki bann nasyon ki SENYER ti detri pour donn plas Izrael.
2CH.33.10	SENYER ti koz avek lerwa Manase ek son pep, me zot pa ti pran okenn ka. 
2CH.33.11	Alor, SENYER ti anvoy bann komandan ek larme lerwa Asiriyen kont zot. Zot ti pran Manase prizonnyen, kros li avek lanmson, anmar li avek lasenn an bronz e anmenn li Babilonn. 
2CH.33.12	Dan son gran maler, Manase ti sipliy faver SENYER son Bondye e i ti imilye li bokou devan Bondye son bann zanset. 
2CH.33.13	I ti priye, e Bondye ti aksepte son demann, e ekout son bann siplikasyon. I ti fer li retourn Zerizalenm dan son rwayonm. Alor, Manase ti rekonnet ki SENYER i li menm Bondye.
2CH.33.14	Apre, i ti fer konstri en miray proteksyon an deor lavil David ki ti pas lo kot Was avek Gihonn, dan vale ki al ziska laport Pwason. Manase ti antour Ofel avek en miray. I ti osi plas bann sef militer dan tou bann lavil fortifye dan Zida. 
2CH.33.15	I ti retir tou bann bondye etranze ek bann stati ki i ti'n plas dan tanp SENYER, avek tou bann lotel ki i ti'n etabli lo montanny tanp, dan Zerizalenm e zet tousala an deor lavil. 
2CH.33.16	I ti osi rekonstri lotel SENYER, kot i ti ofer sakrifis lape ek rekonesans. I ti demann pep Zida pour ador SENYER, Bondye Izrael. 
2CH.33.17	Lepep ti kontinyen ofer sakrifis dan bann landrwa sakre dan pei, selman an loner SENYER, son Bondye.
2CH.33.18	Tou leres bann aksyon Manase ek lapriyer ki i ti adres son Bondye in ganny ekri dan liv Listwar bann Lerwa Izrael. Ladan, i annan osi bann mesaz ki i ti'n resevwar sorti kot SENYER, Bondye Izrael, par lentermedyer bann profet. 
2CH.33.19	Son lapriyer e lafason ki Bondye ti ekout li, son bann pese ek lenfidelite anver Bondye in ganny ekri dan Liv Listwar Hozai. Sa liv i osi donn non bann landrwa kot Manase ti konstri bann landrwa sakre, kot i ti plas bann poto sakre ek bann stati, avan son imilyasyon. 
2CH.33.20	Kan Manase ti mor, zot ti anter li dan son lakour. Son garson Amonn ti vin lerwa dan son plas.
2CH.33.21	Amonn ti annan 22 an kan i ti vin lerwa. I ti renny pour 2 an dan Zerizalenm. 
2CH.33.22	I ti fer sa ki mal devan SENYER, parey son papa, Manase ti fer. Amonn ti ofer sakrifis devan tou stati ki son papa ti fer e adore. 
2CH.33.23	I pa ti imilye li devan SENYER parey son papa, Manase. I ti komet bokou plis fot ankor.
2CH.33.24	En bann serviter ti fer konplo kont li e zot ti touy li dan son pale. 
2CH.33.25	Me pep Zida ti touy tou bann ki ti dan sa konplo kont lerwa Amonn. Zot ti met Zozyas, son garson, koman lerwa dan son plas.
2CH.34.1	Zozyas ti annan 8 an ler i ti vin lerwa. I ti renny pandan 31 an dan Zerizalenm. 
2CH.34.2	I ti fer tou sa ki byen devan SENYER e i ti swiv legzanp son zanset, David. I pa ti devye pour al ni adrwat, ni agos.
2CH.34.3	Dan wityenm lannen renny Zosyas, alor ki i ti ankor en zenn garson, i ti konmans aprann lavolonte Bondye parey David, son zanset. Dan douzyenm lannen son renny, i ti konmans debaras Zerizalenm ek rwayonm Zida avek bann landrwa sakre, bann poto sakre ek tou bann stati an bwa e an metal. 
2CH.34.4	Zozyas ti fer demoli devan li tou bann lotel Baal e anmenmtan kraz bann lotel lansan ki ti lo la. I ti koup bann poto sakre e kraz bann stati. Tousala ti ganny brile e lasann ti ganny fannen lo latonm bann pret ki'n ofer sakrifis. 
2CH.34.5	Zot ti osi bril lezo sa bann pret lo sa bann menm lotel. Konmsa ki Zozyas ti pirifye Zerizalenm ek rwayonm Zida.
2CH.34.6	I ti pas dan bann lavil Manase, Efraim, Simeon ek Neftali e fer fouy parmi bann batiman anrin dan zalantour. 
2CH.34.7	I ti demoli bann lotel e kraz an pti morso tou bann ros sakre ek bann stati, e detri tou bann lotel lansan dan pei Izrael antye. Apre, i ti retourn Zerizalenm.
2CH.34.8	Dan dizwityenm lannen renny Zozyas, apre ki i ti'n pirifye pei ek tanp, i ti donn lord Safann, garson Asalya, Maaseya, gouverner lavil, ek Yoas, garson Yoakaz, arsivis lerwa, pour al repar tanp SENYER, son Bondye. 
2CH.34.9	Zot ti al kot Gran-Pret Hilkiya e donn larzan ki dimoun ti'n anmase pour tanp Bondye. Bann levit ki gard lantre ti'n rekolte sa larzan avek bann zabitan Manase ek Efraim, ek tou leres pep Izrael ek zabitan Zida, Benzamen ek Zerizalenm. 
2CH.34.10	Sa larzan ti ganny remet avek bann zonm responsab pour travayer dan tanp SENYER, pour fer reparasyon ek renovasyon tanp SENYER. 
2CH.34.11	Konmsa, sarpantye, mason ek lezot zouvriye ti ganny larzan pour aste ros ki'n ganny taye, dibwa pour fer baro ek pontir pour soutenir batiman ki bann lerwa rwayonm Zida ti'n les tonm anrin. 
2CH.34.12	Bann travayer ti fer en bon travay. Zot ti anba responsabilite levit Yahat ek Abdyas, sorti dan fanmir Merari, Zakari ek Mesoulanm, dan klan bann Kehatit. Ti annan osi lezot levit, ki ti bann bon mizisyen. 
2CH.34.13	Zot ti ansarz bann porter e diriz tou lezot travayer dapre zot metye; ti annan osi bann levit ki ti skrib, administrater ek portye.
2CH.34.14	Letan zot ti pe tir larzan ki zot ti'n anmennen dan tanp SENYER, pret Hilkiya ti dekouver liv lalwa SENYER ki ti'n ganny donnen par lentermedyer Moiz. 
2CH.34.15	Alor, Hilkiya ti dir avek skrib Safann, “Mon'n trouv liv lalwa dan tanp SENYER.” I ti remet sa liv avek Safann. 
2CH.34.16	Safann ti donn sa liv avek lerwa e i ti soumet son rapor: Ou bann travayer pe fer travay ki zot ti'n ganny demande pour fer. 
2CH.34.17	Bann pret in remet tou larzan ki ti dan kof tanp avek bann sef ki ti ansarz travay e zot in pey bann zouvriye. 
2CH.34.18	Safann ti dir lerwa, “Gran-Pret Hilkiya in donn mwan en liv.” Safann ti lir sa liv devan lerwa.
2CH.34.19	Kan lerwa ti antann parol ki ti sorti dan liv lalwa, i ti desir son lenz. 
2CH.34.20	Apre, i ti fer apel Hilkiya, Aikanm, garson Safann, Abdonn, garson Mise, skrib Safann ek Asaya en serviter lerwa. I ti dir zot, 
2CH.34.21	“Al konsilte avek SENYER pour mwan e pour leres pep Izrael ek Zida, konsernan konteni sa liv ki nou'n fek dekouver. I vre ki nou bann zanset pa'n obei bann komannman ki ladan, e zot in sibir konsekans gran lakoler SENYER kont nou.”
2CH.34.22	Hilkiya avek lezot zonm ki lerwa ti'n swazir, ti al kot profetes Houlda, en zabitan Nouvo Zerizalenm, fanm Saloum, garson Tokat, pti zanfan Hasra ki ti responsab bann lenz dan tanp. Sa bann zonm ti met devan Houlda sa sityasyon ki ti rezon zot vizit. 
2CH.34.23	Alor, Houlda ti dir zot al dir lerwa: La sa ki SENYER, Bondye Izrael i deklare: Al dir sa zonm ki'n anvoy zot kot mwan: 
2CH.34.24	La sa ki SENYER i deklare: Mon pe anvoy maler lo Zerizalenm ek son zabitan. Mon pou fer realize tou sa bann malediksyon ki'n ekri dan sa liv e ki'n ganny lir devan lerwa Zida. 
2CH.34.25	Akoz zot in abandonn mwan e zot in ofer lansan devan lezot bondye, zot in fer monte mon lakoler par zot bann aksyon. Alor, mon lakoler pou tonm lo sa lavil e i pa pou kalme. 
2CH.34.26	Kanta lerwa Zida ki'n anvoy zot rod konsey SENYER, zot ava dir li: La sa ki SENYER, Bondye Izrael i deklare: Ou'n antann tou sa bann parol. 
2CH.34.27	Ou leker in ganny touse e ou'n imilye ou devan mwan ler ou ti antann tou sa bann parol kont Zerizalenm e kont son bann zabitan. Ou'n imilye ou devan mwan, ou'n desir ou lenz e ou'n plere. Alor, mwan osi mon'n antann ou, SENYER i deklare. 
2CH.34.28	Mon pou les ou mor anpe, e ou ava al dan ou tonbo san war sa bann maler ki mon pe anvoy lo Zerizalenm ek son zabitan.
2CH.34.28	Zot ti raport sa mesaz avek lerwa.
2CH.34.29	Lerwa ti fer rasanble bann ansyen dan Zida ek Zerizalenm. 
2CH.34.30	I ti mont dan tanp SENYER akonpannyen avek tou bann zonm Zida ek zabitan Zerizalenm, bann pret ek levit, tou dimoun, ris koman pov. Lerwa ti lir devan zot tou, parol lalyans ekri dan sa liv ki ti'n ganny dekouver dan tanp SENYER. 
2CH.34.31	I ti debout dan son plas e i ti renouvle lalyans avek SENYER, pour swiv SENYER e obeir son bann komannman, bann lalwa ek bann regleman avek tou zot leker, e pour obeir tou parol lalyans ki'n ekri dan sa liv.
2CH.34.32	Apre, i ti demann tou dimoun dan Zerizalenm e dan teritwar Benzamen pour fer sa promes. Alor, tou zabitan Zerizalenm ti promet pour zot respekte lalyans avek Bondye zot zanset. 
2CH.34.33	Zozyas ti fer disparet tou bann pratik degoutan ki ti sorti dan tou bann pei e dan teritwar Izrael. I ti fer tou bann zabitan Izrael retournen pour servi SENYER, zot Bondye. Pandan tou lavi Zozyas, pep Izrael ti servi SENYER, Bondye zot zanset.
2CH.35.1	Zozyas ti selebre lafet Pak an loner SENYER, dan Zerizalenm. Zot ti egorz zenn mouton pour selebrasyon Pak, katorzyenm zour dan premye mwan. 
2CH.35.2	I ti nonm bann pret dan zot fonksyon e ankouraz zot dan servis tanp SENYER. 
2CH.35.3	I ti dir avek bann levit ki ti'n ganny konsakre dan servis SENYER, e ki ti responsab pour ansenny pep Izrael, “Met Kof Lalyans dan tanp ki Salomon, garson David, lerwa Izrael ti konstri. Zot pa bezwen kontinyen transport li lo zot zepol. Aprezan, servi SENYER zot Bondye ek Izrael, son pep. 
2CH.35.4	Organiz zot par group fanmir, dapre regleman ki David, lerwa Izrael ek Salomon son garson ti donnen. 
2CH.35.5	Sak group levit dapre fanmir, ava ganny plase dan sanktyer, pour servi lezot fanmir pep Izrael. 
2CH.35.6	Zot ava egorz zenn mouton Pak, pirifye zot e fer preparasyon pour zot bann frer Izraelit, parey SENYER in ordonnen par lentermedyer Moiz.”
2CH.35.7	Pour sakrifis Pak, Zozyas ti kontribye pour lepep ki ti la prezan: 30,000 mouton ek kabri, ensi ki 3,000 toro, sorti dan bann troupo lerwa.
2CH.35.8	Son bann minis ti osi donn en kontribisyon volonter pour lepep, pour bann pret ek levit. Bann responsab tanp, Hilkiya, Zakari ek Yehiel ti donn bann pret 2,600 mouton ek kabri pour sakrifis Pak ek 300 toro. 
2CH.35.9	Bann sef levit, Konanya ek son bann frer, Hasabya, Yehiel ek Yozabad ti osi fer zot kontribisyon pour sakrifis Pak. Zot ti donn bann levit 500 toro, 5,000 zenn mouton ek kabri.
2CH.35.10	Seremoni ti ganny organize. Bann pret ek bann levit ti debout dan zot plas dapre zot group, parey lerwa ti'n ordonnen. 
2CH.35.11	Zot ti egorz bann zenn mouton ek bann kabri ti ganny pour sakrifis Pak. Bann pret ti resevwar disan e fer laspersyon, tandis ki bann levit ti depouy bann zannimo. 
2CH.35.12	Zot ti separ zannimo ki devre ganny ofer koman sakrifis konplet, pour donn diferan fanmir parmi lepep, pour ki zot prezant devan SENYER, parey i'n rekomande dan Liv Moiz. Zot ti fer parey avek bann toro. 
2CH.35.13	Zot ti fer tou dapre lareg: Roti zenn mouton Pak lo dife, kwi bann lofrann sakre dan bann marmit, sodyer, ek lezot resipyan e servi lepep ki ti la, toudswit apre. 
2CH.35.14	Apre, zot ti prepar sa ki pour zot e pour bann pret, bann desandan Aaron ki ti okipe ziska aswar, pe ofer sakrifis konplet ek lagres. Pour sa rezon ki bann levit ti bezwen prepar sa ki pour bann pret, bann desandan Aaron.
2CH.35.15	Bann santer lafanmir Asaf ti pran zot fonksyon, dapre lord David ek Asaf; Hemann ek Yedoutoun, bann konseye lerwa, ek bann portye ti kot sak laport. Zot pa ti bezwen kit zot pozisyon, akoz lezot levit ti prepar zot par.
2CH.35.16	Konmsa ki tou servis SENYER ti ganny organize sa zour, pour selebre Pak e ofer sakrifis konplet lo lotel SENYER, dapre lord ki lerwa Zozyas ti'n donnen. 
2CH.35.17	Dan sa letan, tou bann Izraelit ki ti la, ti selebre Pak ek lafet Dipen san lelven pandan set zour. 
2CH.35.18	Zot pa ti'n selebre en tel lafet Pak depi lepok profet Samyel. Okenn lerwa Izrael pa'n zanmen organiz en selebrasyon Pak parey sa enn ki Zozyas ti selebre ansanm avek bann pret, levit, ek zabitan Zerizalenm, lepep rwayonm Zida ek Izrael ki ti la. 
2CH.35.19	Sa selebrasyon Pak ti fer dan dizwityenm lannen renny Zozyas.
2CH.35.20	Apre tousala, kan Zozyas ti'n fini met lord dan tanp, Neko, lerwa Lezip ti monte pour atak lavil Karkemis lo larivyer Efrat. Zozyas ti sorti kont li. 
2CH.35.21	Me Neko ti anvoy bann mesaze dir li, “Ki ou annan avek mwan, lerwa Zida? Mon pa pe vin lager kont ou, me kont en lennmi ki mon pe vin atake e Bondye in dir mwan fer vit. Pa opoz Bondye ki avek mwan, akoz i pou detri ou.” 
2CH.35.22	Me Zozyas pa ti ekout mesaz Neko. O kontrer, san tenir kont ki sa mesaz ti sorti kot Bondye, i ti degiz li pour al konbat dan laplenn Megido. 
2CH.35.23	Bann tirer fles ti tir lo lerwa Zozyas ki ti dir avek son bann zonm, “Anmenn mwan, akoz mon'n ganny gravman blese.” 
2CH.35.24	Son bann zonm ti lev li dan son kales lager e met li dan son lot kales kot i ti mor. Zot ti anter li dan kavo son bann zanset. Tou bann zabitan Zerizalenm ek Zida ti port dey pour Zozyas.
2CH.35.25	Profet Zeremi ti konpoz en kantik dey lo lerwa Zozyas. Depi sa lepok ziska ozordi, tou bann santer ek santez i fer mansyon Zozyas dan zot bann kantik dey. Sa i en koutim ki'n reste dan pei Izrael. Sa bann kantik in reste dan koleksyon Lamantasyon.
2CH.35.26	Tou bann aksyon Zozyas, son devouman pour SENYER, son lobeisans pour lalwa SENYER, 
2CH.35.27	tou levennman son lavi, depi konmansman ziska lafen, in ganny ekri dan liv Listwar bann Lerwa Izrael ek Zida.
2CH.36.1	Bann zabitan Zida ti swazir Yoakaz pour fer li vin lerwa dan plas son papa Zozyas, dan Zerizalenm. 
2CH.36.2	Yoakaz ti vin lerwa laz 23 an. I ti renny pandan trwa mwan, dan Zerizalenm. 
2CH.36.3	Apre, lerwa Lezip ti aras li pouvwar dan Zerizalenm. I ti fer rwayonm Zida pey en taks trwa tonn larzan ek 30 kilo lor. 
2CH.36.4	I ti met Elyakim, frer Yoakaz, koman lerwa Zida ek Zerizalenm e sanz son non an Yoyakim. Kanta Yoakaz, son frer, Neko ti anmenn li Lezip.
2CH.36.5	Yoyakim ti annan 25 an ler i ti vin lerwa e i ti renny pandan 11 an dan Zerizalenm. Bann aksyon degoutan ki i ti komet pa ti fer plezir SENYER, son Bondye. 
2CH.36.6	Naboukodonozor, lerwa Babilonn, ti atak Yoyakim e anmenn li koman prizonnyen. I ti anmar li dan lasenn e anmenn li Babilonn. 
2CH.36.7	Naboukodonozor ti osi pran en pe bann lobze sakre dan tanp SENYER ki i ti anmenn dan son pale Babilonn. 
2CH.36.8	Lezot aksyon Yoyakim in ganny ekri dan Liv bann Lerwa Izrael ek Zida. Son garson, Yoyakin, ti vin lerwa dan son plas.
2CH.36.9	Yoyakin ti annan 8 an, ler i ti vin lerwa. I ti renny pandan trwa mwan ek dis zour dan Zerizalenm. I ti fer sa ki ti depler SENYER. 
2CH.36.10	Dan konmansman lannen, lerwa Naboukodonozor ti anvoy sers Yoyakin pour anmenn li Babilonn avek bann lobze presye dan tanp SENYER. I ti swazir son frer, Sedesyas, koman lerwa lo Zida ek Zerizalenm.
2CH.36.11	Sedesyas ti annan 21 an kan i ti vin lerwa. I ti renny 11 an dan Zerizalenm. 
2CH.36.12	I ti fer sa ki ti depler SENYER, son Bondye. I pa ti imilye li devan profet Zeremi ki ti koz lo non SENYER.
2CH.36.13	Sedesyas ti revolte osi kont lerwa Naboukodonozor ki ti'n fer li pret serman lo non SENYER. Olye retourn ver SENYER, Bondye Izrael, i ti montre li retif e antete. 
2CH.36.14	Tou bann sef parmi bann pret e parmi lepep, ti vin pli enfidel anver Bondye e zot ti imit bann nasyon dan zot bann pratik degoutan. Zot ti profann tanp SENYER, ki i ti'n konsakre, dan Zerizalenm.
2CH.36.15	SENYER, Bondye zot zanset, ti konstaman anvoy son bann mesaze kot zot, akoz i ti pran pitye pour zot e pour son tanp kot i reste. 
2CH.36.16	Me zot pa ti respekte bann mesaze Bondye. Zot pa ti pran ka; zot ti negliz Parol Bondye e monk son bann profet, ziska ki lakoler SENYER ti monte kont son pep; ti nepli annan okenn solisyon.
2CH.36.17	Alor, SENYER ti livre zot dan lanmen lerwa Babilonyen ki ti atak zot pei. I ti masakre bann zennzan dan sanktyer, san okenn pitye pour personn: Ni zennzan, ni zenn fiy, ni adilt, ni vyeyar. I ti livre zot dan lanmen lerwa Babilonn. 
2CH.36.18	I ti pran tou bann lobze dan tanp, gran koman pti, tou bann trezor dan tanp SENYER, trezor lerwa ek trezor son bann zofisye. 
2CH.36.19	Zot ti met dife dan tanp e demoli miray Zerizalenm. Zot ti met dife dan bann pale e detri tou bann lobze presye. 
2CH.36.20	Lerwa ti deport Babilonn tou bann ki pa ti'n ganny touye. Zot ti vin son lesklav e lesklav son bann garson, ziska ki rwayonm Lapers ti ganny etabli, 
2CH.36.21	pour ki parol SENYER par lentermedyer profet Zeremi i realize: Ziska ki pei i gard bann saba pour letan ki i'n reste abandonnen; fodre i gard saba ziska ki 70 an i pase.
2CH.36.22	Pandan premye lannen renny Siris, lerwa Lapers, SENYER ti realiz parol ki i ti'n prononse par profet Zeremi. I ti met dan lespri Siris, lerwa Lapers, lide pour fer en proklanmasyon e pibliy sa teks swivan partou dan son rwayonm antye: 
2CH.36.23	La sa ki Siris, lerwa Lapers, i dir: SENYER, Bondye lesyel, in donn mwan tou bann rwayonm lo later. I'n ordonn mwan konstri en tanp pour li dan Zerizalenm, dan pei Zida. Bann parmi zot ki form parti son pep, ale; e ki SENYER, Bondye i avek zot.
EZR.1.1	Pandan premye lannen renny Siris, lerwa Lapers, SENYER ti realiz parol ki i ti'n prononse par profet Zeremi. I ti met dan lespri Siris, lerwa Lapers, lide pour fer en proklanmasyon e pibliy sa teks swivan partou dan son rwayonm antye:
EZR.1.2	La sa ki Siris, lerwa Lapers i proklanmen: SENYER, Bondye lesyel, in donn mwan lotorite lo tou bann rwayonm lo later. In ordonn mwan konstri en tanp pour li Zerizalenm, dan pei Zida. 
EZR.1.3	Zot tou ki form parti son pep, Bondye ava avek zot. Mont Zerizalenm, dan Zida e konstri tanp SENYER, Bondye Izrael. Li menm sa Bondye ki dan Zerizalenm. 
EZR.1.4	Tou bann ki reste, dan nenport landrwa parmi bann pep, mon demande ki bann zabitan i fourni zot avek larzan ek lor, materyo, zannimo ek bann lofrann volonter pour tanp Bondye ki Zerizalenm.
EZR.1.5	Alor, bann sef fanmir dan tribi Zida ek Benzamen, bann pret ek bann levit, tou bann ki Bondye ti'n enspir zot avek sa dezir, ti prepar zot pour mont Zerizalenm e rekonstri tanp SENYER. 
EZR.1.6	Tou bann vwazen ti fourni zot bann lobze annarzan, annor, materyo ek zannimo ek toudsort lobze valer, san kont bann lofrann volonter pour tanp.
EZR.1.7	Lerwa Siris ti rann tou bann lobze ki Naboukodonozor ti'n pran dan tanp SENYER, dan Zerizalenm, e ki i ti'n plas dan tanp son bann bondye. 
EZR.1.8	Siris, lerwa Lapers, ti fer Mitredat ki ti trezorye lerwa, tir tousala, konte e livre zot avek Sesbasar, en sef dan Zida. 
EZR.1.9	La lenvanter: Pla annor: 30; basen annarzan: 1,000; kouto: 29; 
EZR.1.10	bol annor: 30; bol annarzan: 410; lezot lobze: 1,000. 
EZR.1.11	Ti annan an tou, 5,400 lobze annor e annarzan. Sesbasar ti anmenn tousala avek li kan bann egzile ti kit Babilonn pour retourn Zerizalenm.
EZR.2.1	La bann dimoun ki ti sorti dan bann provens ki Naboukodonozor, lerwa Babilonn, ti anmenn annegzil Babilonn e ki ti retourn Zerizalenm ek Zida, sakenn dan son prop lavil. 
EZR.2.2	Zot ti retourn ansanm avek Zorobabel, Zozye, Nehemi, Seraya, Reelaya, Mardose, Bilsann, Mispar, Bigvai, Rehoum ek Baana.
EZR.2.2	La lalis bann zonm ki form bann group dan pep Izrael: 
EZR.2.3	Bann garson Paros: 2,172; 
EZR.2.4	bann garson Sefatya: 372; 
EZR.2.5	bann garson Ara: 775; 
EZR.2.6	bann garson Pahat-Moab, an kontan bann garson Zozye ek Zoab: 2,812; 
EZR.2.7	bann garson Elanm: 1,254; 
EZR.2.8	bann garson Zatou: 945; 
EZR.2.9	bann garson Zakai: 760; 
EZR.2.10	bann garson Bani: 642; 
EZR.2.11	bann garson Bebai: 623; 
EZR.2.12	bann garson Azgad: 1,222; 
EZR.2.13	bann garson Adonikanm: 666; 
EZR.2.14	bann garson Bigvai: 2,056; 
EZR.2.15	bann garson Adin: 454; 
EZR.2.16	bann garson Ater, an kontan lafanmir Ezekyas: 98; 
EZR.2.17	bann garson Betsai: 323; 
EZR.2.18	bann garson Yora: 112; 
EZR.2.19	bann garson Hasoum: 223; 
EZR.2.20	bann garson Gibar: 95; 
EZR.2.21	bann garson Betlehenm: 123; 
EZR.2.22	bann zans Netofa: 56; 
EZR.2.23	bann zans Anatot: 128; 
EZR.2.24	bann garson Azmabet: 42; 
EZR.2.25	bann garson Kiryatarim, Kefira ek Beerot: 743; 
EZR.2.26	bann garson Rama ek Geba: 621; 
EZR.2.27	bann zans Mikmas: 122; 
EZR.2.28	bann zans Betel ek Ai: 223; 
EZR.2.29	bann garson Nebo: 52; 
EZR.2.30	bann garson Magbis: 156; 
EZR.2.31	bann garson en lot Elanm: 1,254; 
EZR.2.32	bann garson Arim: 320; 
EZR.2.33	bann garson Lod, Adid ek Ono: 725; 
EZR.2.34	bann garson Zeriko: 345; 
EZR.2.35	bann garson Sena: 3,630.
EZR.2.36	Bann pret: Bann garson Yedaya, ki sorti dan fanmir Zozye: 973; 
EZR.2.37	bann garson Imer: 1,052; 
EZR.2.38	bann garson Pasour: 1,247; 
EZR.2.39	bann garson Arim: 1,017.
EZR.2.40	Bann Levit: Bann garson Zozye ek Kadmyel, bann garson Hodavya: 74. 
EZR.2.41	Bann santer: Bann garson Asaf: 128. 
EZR.2.42	Bann portye: Bann garson Saloum, bann garson Ater, bann garson Talmonn, bann garson Akoub, bann garson Hatita, bann garson Sobai. An tou 139.
EZR.2.43	Bann serviter tanp: Bann garson Siha, bann garson Asoufa, bann garson Tabaot, 
EZR.2.44	bann garson Keros, bann garson Siaha, bann garson Pado, 
EZR.2.45	bann garson Lebana, bann garson Abana, bann garson Akoub, 
EZR.2.46	bann garson Agab, bann garson Sanmlai, bann garson Hanann, 
EZR.2.47	bann garson Gidel, bann garson Gahal, bann garson Reaya, 
EZR.2.48	bann garson Resin, bann garson Nekoda, bann garson Gazanm, 
EZR.2.49	bann garson Ouza, bann garson Pasea, bann garson Besai, 
EZR.2.50	bann garson Asna, bann garson Meounim, bann garson Nefousim, 
EZR.2.51	bann garson Bakbouk, bann garson Hakoufa, bann garson Harour, 
EZR.2.52	bann garson Baslout, bann garson Mehida, bann garson Harsa, 
EZR.2.53	bann garson Barkos, bann garson Sisera, bann garson Tema, 
EZR.2.54	bann garson Nesya ek bann garson Hatifa.
EZR.2.55	Bann garson bann serviter Salomon: Bann garson Sotai, bann garson Soferet, bann garson Perouda, 
EZR.2.56	bann garson Yala, bann garson Darkonn, bann garson Gidel, 
EZR.2.57	bann garson Sefatya, bann garson Atil, bann garson Pokeret-Hasebaim ek bann garson Ami.
EZR.2.58	Bann serviter tanp ek bann garson bann serviter Salomon, ti annan an tou 392.
EZR.2.59	La bann ki ti sorti Tel-Mela, Tel-Harsa, Keroub-Adann, ek Imer, e ki pa ti kapab prouve dan ki fanmir zot sorti, zot zanset e ki zot form parti Izrael: 
EZR.2.60	Bann garson Delaya, bann garson Tobiya, bann garson Nekoda: 652 an tou.
EZR.2.61	Parmi bann garson bann pret: Bann garson Habaya, bann garson Hakos, bann garson Barzilai, son fanm ti enn bann fiy Barzilai, en zabitan Galaad, e ki ti ganny apele par zot non. 
EZR.2.62	Zot ti rod zot non lo rezis bann zanset, me zot pa ti trouve. Alor, zot ti ganny tire lo lalis bann pret e ganny konsidere koman enpir. 
EZR.2.63	Gouverner ti ordonnen ki zot pa manz bann manze sakre, ziska ki en pret i konsilte Ourim ek Toumim.
EZR.2.64	Dan lasanble antye, ti annan an tou 42,360 dimoun, 
EZR.2.65	san kont zot bann serviter ek servant. Sa ti fer an tou 7,337 dimoun. Parmi, ti annan 200 santer ek santez. 
EZR.2.66	Zot ti annan 736 seval, 245 mile, 
EZR.2.67	435 samo ek 6,720 bourik.
EZR.2.68	Ler zot ti ariv Zerizalenm kot tanp SENYER, plizyer sef fanmir, ti donn bann lofrann volonter pour tanp Bondye pour rekonstri li lo son lanplasman. 
EZR.2.69	Zot ti kontribye dapre zot mwayen, pour finans sa konstriksyon: 61,000 pyes lor, 2,500 kilo larzan, ek 100 rob pret.
EZR.2.70	Bann pret, bann levit ek serten lezot dimoun ordiner tel ki bann santer, bann portye ek bann serviter tanp ti reste Zerizalenm e dan bann lavil dan zalantour; bann Izraelit ti osi reste dan zot lavil.
EZR.3.1	Kan setyenm mwan ti arive e tou bann Izraelit ti'n enstal zot dan zot lavil, lepep ti rasanble dan Zerizalenm. 
EZR.3.2	Zozye, garson Yosadak, ansanm avek son bann konfrer pret ek Zorobabel, garson Sealtiel avek tou son bann fanmir ti konmans rekonstri lotel Bondye Izrael pour zot ofer sakrifis konplet dapre Lalwa Moiz, serviter Bondye. 
EZR.3.3	Menm si zot ti per popilasyon lokal, zot ti retabli lotel dan son lanplasman, e zot ti ofer SENYER sakrifis konplet bomaten e aswar. 
EZR.3.4	Zot ti selebre lafet bann Latant dapre Lalwa Moiz e ofer sakrifis pour sak zour parey lalwa in ordonnen. 
EZR.3.5	Apre, zot ti ofer sakrifis tou le zour ek sakrifis pour nouvellin, pour bann lafet konsakre pour SENYER ek bann lofrann volonter ki dimoun ti ofer SENYER. 
EZR.3.6	Apartir premye zour, setyenm mwan, zot ti konmans ofer sakrifis konplet. Me fondasyon tanp SENYER pa ti ankor ganny poze. 
EZR.3.7	Zot ti donn larzan bann mason ek bann sarpantye. Zot ti donn manze, bwar, ek delwil bann Sidonit ek bann Tiryen, pour fer transport pye sed par bato sorti Liban pour anmenn Zafa, dapre lotorizasyon Siris, lerwa Lapers.
EZR.3.8	Pandan dezyenm lannen, apre ki zot ti'n retourn Zerizalenm kot tanp Bondye, dan dezyenm mwan, Zorobabel, garson Sealtiel, Zozye, garson Yosadak, avek leres zot bann frer bann pret ek levit ek tou bann ki ti'n retourn Zerizalenm sorti annegzil, zot ti konmans travay. Zot ti donn sa responsabilite bann levit aze 20 an, an montan pour sirvey bann travay lo tanp SENYER. 
EZR.3.9	Zozye, avek son bann garson ek son bann frer, Kadmyel, avek son bann garson ki ti Zideen, bann garson Henadad avek zot garson e zot frer bann levit, zot tou, zot ti ganny responsabilite pour sirvey bann ki pe travay lo tanp Bondye.
EZR.3.10	Kan bann travayer ti poz fondasyon tanp SENYER, bann pret dan zot rob seremoni ti avans devan avek zot tronpet, e bann levit, bann garson Asaf, avek zot senbal, ti rann glwar SENYER dapre bann direktiv donnen par David, lerwa Izrael. 
EZR.3.11	Zot ti loue SENYER; sakenn son tour, zot ti sant sa refren:
EZR.3.11	SENYER i bon,
EZR.3.11	son lanmour pour Izrael i dire pour touzour!
EZR.3.11	Lepep antye osi ti loue SENYER par bann gran aklamasyon, akoz zot ti pe poz fondasyon tanp SENYER. 
EZR.3.12	Bokou parmi bann pret ek levit, avek bann pli vye sef lafanmir ki ti'n war sa premye tanp, ti plere e kriye kan zot ti war pe poz fondasyon tanp. Me bokou ti pler avek kontantman. 
EZR.3.13	Lepep an zeneral pa ti kapab distenge ant aklamasyon en bann, avek bann pler lezot. Annefe, sa gran tapaz lepep, ti kapab ganny tande depi tre lwen.
EZR.4.1	Bann lennmi Zida ek Benzamen ti tande ki bann ansyen egzile ti pe konstri en tanp pour SENYER, Bondye Izrael. 
EZR.4.2	Zot ti apros Zorobabel ek bann sef lafanmir pour dir zot, “Nou ava konstri sa tanp ansanm avek zot. Annefe, nou ador menm Bondye parey zot. Nou ofer li bann sakrifis depi lepok Asaradon, lerwa Asiri ki ti deport nou isi.”
EZR.4.3	Me Zorobabel, Zozye ek leres bann sef lafanmir Izrael ti reponn zot, “Konstriksyon en tanp pour nou Bondye pa konsern zot. Zis nou tousel, ki pou konstri en tanp pour SENYER, Bondye Izrael, parey lerwa Siris, lerwa Lapers in ordonn nou.”
EZR.4.4	Alor, bann zabitan sa pei ti dekouraz pep Zida e fer zot per pour anpes zot konstri tanp. 
EZR.4.5	Zot ti pey bann konseye pour anpes travay marse. Zot ti fer sa pandan lavi Siris, lerwa Lapers e kontinyen ziska renny Dariis, lerwa Lapers.
EZR.4.6	O konmansman renny lerwa Zerzes, zot ti ekri en let lakizasyon kont bann zabitan Zida ek Zerizalenm.
EZR.4.7	Pandan renny Artakzerzes, Bislanm, Mitredat, Tabeel ek tou leres son bann asosye, ti ekri Artakzerzes, lerwa Lapers. Sa let ti ganny ekri dan langaz Arameen e i ti ganny tradwir.
EZR.4.8	Rehoum, gouverner sa rezyon ek Simsai, sekreter, ti osi ekri lerwa Artakzerzes konsernan Zerizalenm:
EZR.4.9	Delapar Rehoum, Gouverner rezyon, Simsai, sekreter, ek leres son bann koleg, ki sorti Din, Afarsatak, Tarpel, Afaras, Erek, Souz ek Elanm, 
EZR.4.10	ek lezot pep ki son gran ekselans, Osnapar, ti deporte e ki'n enstal zot dan bann lavil Samari, e dan leres bann provens lo lot kote larivyer Efrat.
EZR.4.11	La kopi sa let ki zot ti anvoye:
EZR.4.11	Lerwa Artakzerzes:
EZR.4.11	Nou ou bann serviter, zabitan provens ki lo lot kote Larivyer; nou anvoy konpliman. 
EZR.4.12	Nou pe fer konnen lerwa, ki bann Zwif ki'n sorti kot ou, in ariv parmi nou, Zerizalenm. Zot pe rekonstri sa lavil rebel e move. Zot pe repar miray e pe rekonstri bann fondasyon. 
EZR.4.13	Nou pe fer konnen lerwa ki, si sa lavil i ganny rekonstri e si son bann miray i ganny repare, zot pa pou pey okenn taks, ni drwa ladwann, ek drwa pasaz. Finalman, kof rwayal pou fer pert. 
EZR.4.14	Annefe, nou dan servis pale rwayal, i pa paret byen ki nou les lerwa ganny dezonore. Alor, nou fer li nou devwar anvoy sa lenformasyon. 
EZR.4.15	Konmsa, lerwa ava fer verifye dan bann arsiv ou bann zanset. Ou ava war dan sa bann arsiv ki sa lavil in touzour rebel: I pa'n zanmen arete fer bokou ditor bann lerwa ek bann gouverner provens; depi lontan sa lavil i abitye revolte. 
EZR.4.16	Nou pe fer konnen lerwa, kisisa lavil i ganny rekonstri e si son miray i ganny repare, ou pou nepli posed okenn teritwar lo lot kote larivyer Efrat.
EZR.4.17	Lerwa ti anvoy sa larepons:
EZR.4.17	Rehoum, gouverner, Simsai, sekreter, avek tou leres zot bann koleg zabitan Samari ek lezot landrwa dan provens ki lo lot kote larivyer, mon anvoy konpliman.
EZR.4.18	Sa let ki zot in anvoy mwan in ganny tradwir e lir atantivman devan mwan. 
EZR.4.19	Mon'n donn en lord pour fer bann resers. Mon'n dekouver ki sa lavil depi lontan in revolte kont bann lerwa e ki i'n annan bokou revolt ek rebelyon laba. 
EZR.4.20	I'n annan bann gran lerwa dan Zerizalenm, ki ti renny lo provens antye, lo lot kote larivyer e ki zot ti resevwar taks, drwa ladwann ek drwa pasaz. 
EZR.4.21	Alor, donn en lord pour fer arete sa travay, pour ki sa lavil pa ganny rekonstri, ziska ki en lord i sorti kot mwan. 
EZR.4.22	Fer byen atansyon, ki zot sever dan sa zafer, pour ki sa problenm pa fer ditor lerwa.
EZR.4.23	Osito, ki let lerwa Artakzerzes ti ganny lir devan Rehoum ek Simsai ek lezot bann koleg, zot ti depese pour al deswit kot bann Zwif Zerizalenm. Zot ti servi vyolans pour fer aret travay e obliz bann Zwif aret konstriksyon.
EZR.4.24	Alor, travay rekonstriksyon tanp dan Zerizalenm ti arete. Sa ti dire ziska dezyenm lannen renny Dariis, lerwa Lapers.
EZR.5.1	Apre sa, profet Agze ek profet Zakari, garson Ido, ti koz avek bann Zwif ki ti dan Zida e Zerizalenm lo non Bondye Izrael, zot Bondye. 
EZR.5.2	Alor, Zorobabel, garson Sealtiel ek Zozye, garson Yosadak, ti konmans rekonstri tanp Bondye dan Zerizalenm. Bann profet Bondye ti la avek zot, pour ed zot.
EZR.5.3	Anmenmtan, Tatenai, gouverner provens lo lot kote larivyer, Setar-Booznai ek zot bann asosye ti vin demann zot, “Lekel ki'n donn zot lord pour rekonstri sa tanp e repar bann miray?”
EZR.5.4	Zot ti osi demande, “Lekel sa bann dimoun ki pe travay lo sa batiman?”
EZR.5.5	Me Bondye ti pe vey lo bann ansyen Zwif. Zot pa ti fer aret travay, avan ki zot ganny en larepons sorti kot Dariis, kot ki zot ti'n ekri, lo sa size.
EZR.5.6	La let ki Tatenai, gouverner provens lo lot kote larivyer ek Setar-Booznai, ek son bann asosye, bann gouverner ki ti dan provens lo lot kote larivyer, ti anvoy lerwa Dariis.
EZR.5.7	Zot ti anvoy li sa rapor:
EZR.5.7	Lerwa Dariis, lape i avek ou! 
EZR.5.8	Nou pe fer ou konnen ki nou ti al dan provens Zida kot tanp gran Bondye. Sa tanp pe ganny rekonstri avek bann pyer taye, e avek dibwa par anndan miray. Travay pe ganny fer avek swen. I pe progres rapidman dan zot lanmen. 
EZR.5.9	Nou ti demann bann ansyen, lekel ki'n donn zot permisyon pour rekonstri sa tanp e repar sa bann miray? 
EZR.5.10	Nou ti osi demann zot, zot non pour ki nou kapab ekri non bann sef.
EZR.5.11	La repons ki zot ti donn nou: Nou bann serviter Bondye lesyel ek later e nou pe rekonstri sa tanp ki ti'n konstri plizyer lannen oparavan. En gran lerwa Izrael ki ti konstri e konplet li. 
EZR.5.12	Me akoz nou bann zanset in fer ankoler Bondye dan lesyel, i ti abandonn zot dan lanmen Naboukodonozor, lerwa Babilonn, ki ti detri sa tanp e anmenn son pep annegzil Babilonn. 
EZR.5.13	Pourtan, dan premye lannen son renny, Siris, lerwa Babilonn, ti ordonnen ki tanp Bondye i ganny rekonstri. 
EZR.5.14	Bann lobze annor e annarzan ki ti dan tanp Bondye ki Naboukodonozor ti pran dan tanp Zerizalenm e ki i ti'n anmennen dan tanp Babilonn. Lerwa Siris ti repran tou sa ki ti dan tanp Babilonn, e konfye avek Sesbasar, ki lerwa ti apwente koman gouverner Zide.
EZR.5.15	I ti dir li: Pran sa bann lobze e al met zot dan tanp ki Zerizalenm, e ki tanp Bondye ava ganny rekonstri lo son menm lanplasman.
EZR.5.16	Alor, Sebazar ti vin poz fondasyon tanp Bondye ki Zerizalenm. Depi sa letan ziska ozordi travay in kontinyen, me i pa ankor konplete.
EZR.5.17	Aprezan, si lerwa i war li bon, fer resers dan bann arsiv rwayal ki dan Babilonn, pour war si okenn lord in ganny donnen par lerwa Siris pour rekonstri tanp Bondye ki Zerizalenm. Apre, lerwa ava fer nou konn son desizyon lo sa size.
EZR.6.1	Lerwa Dariis ti ordonnen ki resers i ganny fer dan Babilonn, dan arsiv kot tou bann dokiman ti ganny prezerve. 
EZR.6.2	Me ti dan Ekbatann ki kapital provens Medi, ki zot ti dekouver en roulo kot ti'n ganny ekri:
EZR.6.3	Dan premye lannen son renny, lerwa Siris ti pibliy sa dekre:
EZR.6.3	Tanp Bondye Zerizalenm, i devre ganny rekonstri, lo fondasyon solid, kot sakrifis i ava ganny ofer. I ava 30 met oter e 30 met larzer. 
EZR.6.4	Zot ava met trwa ranze ros taye, en ranze dibwa nef ant; tou depans ava ganny peye par trezor rwayal. 
EZR.6.5	Anplis, bann lobze annor e annarzan ki ti dan tanp, ki Naboukodonozor ti pran dan tanp Zerizalenm e ki'n ganny anmenn Babilonn, tousala, ava ganny retournen e remet dan son plas dan tanp Bondye Zerizalenm.
EZR.6.6	Alor, Tatenai, gouverner provens ki lo lot kote larivyer Efrat, Setar-Booznai ek ou bann koleg bann gouverner ki dan provens lo lot kote larivyer: Pa bezwen mel zot dan sa zafer. 
EZR.6.7	Les travay lo tanp Bondye kontinyen; les bann gouverner bann Zwif ek bann ansyen parmi bann Zwif kontiny travay konstriksyon lo tanp Bondye, lo son lanplasman. 
EZR.6.8	Aprezan, mon ordonnen ki bann ansyen parmi bann Zwif ki pe rekonstri tanp Bondye ava ganny peye, antyerman e san tarde, apartir reveni rwayal e taks ki sorti dan provens lo lot kote larivyer Efrat. Remet egzakteman larzan avek sa bann zonm pour ki sa travay pa ganny enteronpe. 
EZR.6.9	Fourni zot tou sa ki neseser pour sakrifis konplet anver Bondye dan lesyel: Toro, mouton mal ek bann zenn mouton, dible, diven, delwil; delivre tousala kan bann pret ki Zerizalenm i bezwen pour sak zour e san manke. 
EZR.6.10	Konmsa, zot ofer sakrifis ki donn en loder ki fer plezir Bondye dan lesyel e zot ava priye pour lavi lerwa ek son bann garson.
EZR.6.11	Mon ordonnen ki si okenn dimoun i kas sa lord, i pou ganny bate e pann avek en morso dibwa ki'n ganny tire dan son prop lakaz, e son lakaz pou ganny kraze. 
EZR.6.12	Bondye ki'n etabli son non dan sa landrwa, ava fer tonbe tou lerwa, ek tou pep ki kas sa lord, e detri tanp Bondye ki Zerizalenm! Mwan, Dariis, mon donn sa lord. Pa tarde pour ki i ganny byen egzekite.
EZR.6.13	Alor, Tanai, gouverner provens lo lot kote larivyer avek Setar-Booznai ek son bann asosye ti egzekit deswit lord ki lerwa Dariis ti'n donnen.
EZR.6.14	Bann ansyen parmi bann Zwif ti konstri avek sikse, dapre parol profet Agze ek Zakari, garson Ido. Zot ti fini zot travay restorasyon dapre lord Bondye Izrael e dapre lord bann lerwa Lapers: Siris, Dariis ek Artakzerzes. 
EZR.6.15	Sa batiman ti ganny konplete trwazyenm zour dan mwan Adar, dan sizyenm lannen renny lerwa Dariis.
EZR.6.16	Pep Izrael, bann pret, bann levit ek leres ki ti sorti annegzil, ti selebre avek bokou lazwa dedikas tanp Bondye. 
EZR.6.17	Zot ti ofer pour selebrasyon dedikas tanp Bondye, koman sakrifis, 100 toro, 200 mouton mal, 400 zenn mouton, e pour pese Izrael antye, 12 bouk, dapre kantite tribi Izrael. 
EZR.6.18	Zot ti etabli bann pret dapre zot klas ek bann levit dapre zot divizyon pour servis Bondye dan Zerizalenm, parey in ekri dan liv Moiz.
EZR.6.19	Bann ansyen egzile ti selebre Pak katorzyenm zour, premye mwan. 
EZR.6.20	Bann pret ek bann levit ti'n pirifye zot tou ansanm; alor zot tou, zot ti pir. Zot ti ofer zenn mouton Pak pour tou bann ansyen egzile e pour zot bann frer pret, e pour zot menm. 
EZR.6.21	Bann Izraelit ki ti'n retournen sorti annegzil, ti manz repa Pak ansanm avek tou bann ki ti'n ganny separe zot avek bann koutim bann nasyon. Zot ti zwenn ansanm, pour ador SENYER, Bondye Izrael.
EZR.6.22	Answit, pandan set zour, zot ti selebre dan lazwa lafet Dipen san lelven, akoz SENYER ti'n donn zot lazwa e i ti'n tous leker lerwa Lasiri dan zot faver. Sa ti ed zot dan travay tanp Bondye Izrael.
EZR.7.1	Apre sa, pandan renny Artakzerzes, lerwa Lapers, en zonm ki ti apel Esdras, ti ariv Zerizalenm. I ti garson Seraya, garson Azarya, garson Hilkiya, 
EZR.7.2	garson Saloum, garson Sadok, garson Ahitoub, 
EZR.7.3	garson Amaria, garson Azarya, garson Merayot, 
EZR.7.4	garson Zeraya, garson Ouzi, garson Bouki, 
EZR.7.5	garson Abisoua, garson Fineas, garson Eleazar, garson Gran-Pret Aaron.
EZR.7.6	Sa Esdras ki sorti Babilonn, ti en skrib, eksper dan lalwa Moiz ki SENYER, ki Bondye Izrael ti donn li. Lanmen SENYER, son Bondye, ti avek li; lerwa ti donn li tou sa ki i ti demande.
EZR.7.7	Dan setyenm lannen renny lerwa Artakzerzes, serten parmi bann Izraelit, pret, levit, santer, portye, ek serviter tanp, ti osi mont Zerizalenm. 
EZR.7.8	Zot ti ariv Zerizalenm dan senkyenm mwan, setyenm lannen renny sa lerwa. 
EZR.7.9	Depar pour sorti Babilonn ti'n ganny fikse pour premye zour, dan premye mwan, e zot ti ariv Zerizalenm premye zour, senkyenm mwan, e lanmen son Bondye ti avek li. 
EZR.7.10	Esdras ti'n met tou son leker dan letid lalwa SENYER, met li an pratik e ansenny dan Izrael tou bann lalwa ek regleman.
EZR.7.11	La kopi let ki lerwa Artakzerzes ti donn pret ek ekriven Esdras, eksper dan tou sa ki konsern komannman SENYER ek bann regleman pour Izrael:
EZR.7.12	Artakzerzes, lerwa tou bann lerwa, pour Esdras, ekriven e eksper dan lalwa Bondye lesyel! Lape!
EZR.7.13	Mon'n ordonnen ki tou dan pep Izrael, pret oubyen levit ki dan mon rwayonm, ki anvi al Zerizalenm, zot lib pour al avek ou. 
EZR.7.14	Alor, mwan lerwa, avek mon set konseye, nou anvoy ou Zerizalenm e dan distrik Zida, pour war koman lalwa Bondye ki son teks ou anmenn partou avek ou, pe ganny respekte. 
EZR.7.15	Ou ava osi anmenn larzan ek lor ki mwan ek mon bann konseye nou dezire ofer Bondye Izrael ki son demer i Zerizalenm. 
EZR.7.16	Ou ava osi anmenn tou lor ek larzan ki ou ava kapab trouve dan provens Babilonn antye ek bann lofrann volonter ki lepep, ek bann pret in ofer pour tanp zot Bondye ki Zerizalenm.
EZR.7.17	Alor, avek sa larzan, ou ava aste toro, mouton mal ek zenn mouton; ou ava osi aste tou lofrann vezetal ek lofrann labwason ki al avek. Ou ava ofer tousala lo lotel tanp ou Bondye ki Zerizalenm. 
EZR.7.18	Avek leres larzan, fer sa ki ou war bon ou avek ou bann frer, me touzour dapre lavolonte ou Bondye. 
EZR.7.19	Depoz devan Bondye ki Zerizalenm tou bann lobze ki nou'n remet ou pour servis tanp ou Bondye. 
EZR.7.20	Ou ava pran dan trezor rwayal tou sa ki neseser pour tou lezot depans ki ou ava fer an rapor avek tanp ou Bondye.
EZR.7.21	Mwan, lerwa Artakzerzes, mon donn sa lord tou bann trezorye dan provens lo lot kote Larivyer: Zot ava donn Esdras, pret e ekriven lalwa Bondye lesyel, tou sa ki i demann zot, 
EZR.7.22	ziska trwa tonn larzan, 30 tonn dible, 4,000 lit diven, 4,000 lit delwil e tou disel ki i bezwen. 
EZR.7.23	Tou sa ki'n ganny ordonnen par Bondye lesyel pour tanp Bondye, i devre ganny byen egzekite avek bokou swen, pour ki son lakoler pa tonm lo rwayonm lerwa e lo son bann garson. 
EZR.7.24	Pour sa rezon, nou fer zot konnen ki zot napa drwa enpoz okenn taks, ni drwa ladwann, ni drwa pasaz lo okenn pret, levit, santer, portye, ni okenn dimoun ki travay dan tanp.
EZR.7.25	Kanta ou, Esdras, dapre lasazes ou Bondye ki ou posede, etabli bann ziz ek mazistra pour ki zot rann lazistis lo tou dimoun ki reste lo lot kote larivyer Efrat e tou bann ki konn lalwa ou Bondye; ansenny sa bann ki pa konnen. 
EZR.7.26	Bann dimoun ki pa obei lalwa ou Bondye e lalwa lerwa pou ganny swa kondannen anmor, swa anvoye annegzil, swa konfiskasyon son bann byen, swa ganny met dan prizon.
EZR.7.27	Esdras ti dir, “Loue SENYER, Bondye nou bann zanset! I'n tous leker lerwa pour fer sa gran loner tanp SENYER ki Zerizalenm. 
EZR.7.28	I'n montre son gran bonte anver mwan devan lerwa ek son bann konseye e devan tou son bann gran personnaz! Lanmen SENYER mon Bondye ti avek mwan e in donn mwan lafors. Mon'n rasanble bann sef Izrael pour ki zot mont avek mwan Zerizalenm.”
EZR.8.1	La lalis bann sef fanmir ki ti anrezistre pour mont avek mwan Esdras, sorti Babilonn, pandan ki Artakzerzes ti lerwa: 
EZR.8.2	Gersonn, dan fanmir Fineas; Danyel dan fanmir Itamar; Hatous, dan fanmir David; 
EZR.8.3	dan fanmir Sekanya, parmi bann garson Paros, Zakari, e avek li, 150 zonm.
EZR.8.4	Parmi bann garson Pahat-Moab, Eliohenai, garson Zerahia, e avek li 200 zonm.
EZR.8.5	Parmi bann garson Zatou, Sekanya, garson Yazyel, e avek li, 300 zonm.
EZR.8.6	Parmi bann garson Adin, Ebed, garson Zonatan, e avek li, 50 zonm.
EZR.8.7	Parmi bann garson Elanm, Ezai, garson Atalia, e avek li 70 zonm.
EZR.8.8	Parmi bann garson Sefatya, Zebadya, garson Mikael, e avek li, 80 zonm.
EZR.8.9	Parmi bann garson Zoab, Abdyas, garson Yeyel, e avek 218 zonm.
EZR.8.10	Parmi bann garson Selomit, Yosifya, e avek li, 160 zonm.
EZR.8.11	Parmi bann garson Bebai, Zakari, e avek li, 28 zonm.
EZR.8.12	Parmi bann garson Azgad, Yohanann, garson Katann, e avek li, 110 zonm.
EZR.8.13	Parmi bann garson Adonikanm, bann pli zenn desandan. La zot non: Elifelet, Yeyel, ek Semaya, e avek zot, 60 zonm.
EZR.8.14	Parmi bann garson Bigvai, Outai, ek Zakour, e avek zot, 70 zonm.
EZR.8.15	Mon ti rasanble zot kot larivyer ki koul ver Ahava, kot nou ti kanpe pandan trwa zour. Kan mon ti enspekte lepep ek bann pret, mon ti remarke ki parmi zot ti napa okenn garson Levi. 
EZR.8.16	Alor, mon ti fer apel bann sef: Eliezer, Ariel, Semaya, Elnatan, Zarib, Elnatan, Natan, Zakari, ek Mesoulanm ki ti parmi bann sef; osi bann enstrikter Yoyarib ek Elnatan. 
EZR.8.17	Mon ti donn zot lord konsernan sef Ido, ki ti sef sa landrwa ki apel Kasifya. Mon ti dir zot sa ki zot ti devre dir li ek son bann frer, bann serviter tanp ki ti la Kasifya, pour zot anvoy nou bann asistan pour tanp nou Bondye. 
EZR.8.18	Gras a proteksyon nou Bondye, zot ti kapab retourn avek Serebya, en zonm entelizan parmi bann garson Mali, garson Levi, garson Izrael, e avek li, son bann garson ek son bann frer. An tou 18 zonm. 
EZR.8.19	Ti annan osi Hasabya, e avek li Ezai, parmi bann garson Merari, ek son bann frer, ek son bann garson. 20 zonm an tou. 
EZR.8.20	Parmi bann serviter tanp ki David ek son bann sef ti'n met apar pour ed bann levit, ti annan osi 220 zonm. Tousala ti ganny mansyonnen par zot non.
EZR.8.21	La, kot larivyer Ahava, mon ti demann tou dimoun fer en zenn pour imilye nou devan nou Bondye, pour ki i akord nou en bon vwayaz, pour nou, nou fanmir ek tou nou bann byen. 
EZR.8.22	Mon ti pou kanmi pour demann lerwa en troup solda pour eskort nou, avek bann kavalye pour protez nou kont lennmi dan nou semen, akoz nou ti'n dir lerwa: Lanmen nou Bondye i avek tou sa ki rod li. Me lafors son lakoler i kont tou bann ki abandonn li. 
EZR.8.23	Alor, nou ti fer en zenn e nou ti envok nou Bondye ki ti egzos nou demann.
EZR.8.24	Answit, mon ti met apar 12 parmi bann pret pli enportan: Serebya, Hasabya ek 10 parmi zot frer. 
EZR.8.25	Devan zot, mon ti pez larzan, lor ek bann lobze ki ti'n ganny ofer pour tanp Bondye par lerwa, son bann konseye, bann sef e par pep Izrael antye ki ti prezan. 
EZR.8.26	Mon ti konfye zot 20 tonn larzan, trwa tonn bann lobze annarzan, e trwa tonn lor. 
EZR.8.27	Mon ti osi konfye zot 20 bol annor ki vo 1,000 pyes lor, ek de vaz an bronz ki ti osi presye ki lor.
EZR.8.28	Mon ti dir zot, “Zot in ganny konsakre pour SENYER. Sa bann lobze i sakre; sa larzan ek sa lor i en lofrann pour SENYER, Bondye zot bann zanset. 
EZR.8.29	Fer sir zot gard byen sa trezor ziska ki zot fer li ganny peze devan bann gran-pret ek bann levit, devan bann sef fanmir Izrael dan Zerizalenm, dan bann lasal dan tanp SENYER.”
EZR.8.30	Bann pret ek bann levit ti resevwar larzan, lor ek bann lobze ki ti'n ganny peze pour anmenn Zerizalenm dan tanp nou Bondye.
EZR.8.31	Nou ti kit larivyer Ahava, pour al Zerizalenm douzyenm zour, dan premye mwan. Lanmen nou Bondye ti avek nou. Pandan nou vwayaz, i ti protez nou kont tou latak lennmi ek tou bann bandi. 
EZR.8.32	Kan nou ti ariv Zerizalenm, nou ti repoze pour trwa zour. 
EZR.8.33	Katriyenm zour, nou ti fer pez larzan, lor ek bann lobze ti dan tanp nou Bondye, par pret Meremot, garson Ouri, ansanm avek Eleazar, garson Fineas. Ti osi annan bann levit Yozabad, garson Zozye, ek Noadya, garson Binoui. 
EZR.8.34	Tou ti ganny konte e peze e pwa total ti ganny anrezistre.
EZR.8.35	Tou dimoun ki ti'n retournen sorti annegzil ti ofer sakrifis anver Bondye Izrael. Zot ti prezant 12 toro pour Izrael, 96 mouton mal, 77 zenn mouton ek 12 bouk pour sakrifis pese. Zot ti ofer tousala koman sakrifis konplet pour SENYER. 
EZR.8.36	Answit, zot ti delivre lord lerwa avek bann gouverner apwente par lerwa ek lezot gouverner lo lot kote larivyer Efrat, ki ti donn sipor pep Izrael ek tanp Bondye.
EZR.9.1	Apre sa bann levennman, bann sef Izraelit ti apros mwan. Zot ti dir: Pep Izrael, bann pret ek bann levit pa ti reste separe avek bann zabitan sa bann pei. Zot in swiv bann pratik degoutan bann Kananeen, Hitit, Perizit, Zebizit, Amonit, Moabit, Ezipsyen, ek Amorit. 
EZR.9.2	Zot bann zanfan in marye avek bann zanfan sa bann pep, de sort ki zot in melanz pep Bondye avek bann zabitan sa pei. Bann sef ek bann mazistra ki ti parmi bann premye pour komet sa lenfidelite.
EZR.9.3	Ler mon ti antann sa, mon ti desir mon lenz ek mon manto. Mon ti aras mon seve ek mon labarb. Mon ti asiz ater, dan en gran dezespwar. 
EZR.9.4	Mon ti reste la dan mon dezespwar ziska ler sakrifis aswar. Tou bann ki ti pe tranble devan Parol Bondye Izrael akoz sakrilez bann egzile, ti rasanble otour mwan.
EZR.9.5	Kan ler sakrifis aswar ti arive, mon ti leve dan mon leta sagren, avek mon bann lenz desire, mon ti tonm azenou, mon ti lev mon lanmen ver SENYER, mon Bondye. 
EZR.9.6	Mon ti dir li: Mon Bondye! Mon kanmi e mon onte pour lev mon lizye ver ou, mon Bondye; nou bann fot in ogmante lo nou latet, e nou tor in akimile ziska dan lesyel. 
EZR.9.7	Depi lepok nou bann zanset ziska ozordi, nou koupab e nou'n komet en gran fot. Akoz nou bann fot ki nou bann lerwa, nou bann pret, nou'n sibir dominasyon bann lerwa etranze, lager, deportasyon, piyaz, ek imilyasyon; rezon akoz nou konmsa ozordi. 
EZR.9.8	Me la, SENYER nou Bondye, pour en pti pe letan, ou'n montre nou ou faver. Ou'n permet ki i reste detrwa sirvivan parmi nou pep e akord nou en landrwa, dan ou pei sakre. Nou Bondye in ouver nou lizye e redonn nou en pe lespwar dan nou lesklavaz. 
EZR.9.9	Annefe, nou bann lesklav; me nou Bondye pa'n abandonn nou dan lesklavaz. I'n montre son lanmour devan bann lerwa Lapers pour fer nou reviv, pour ki nou relev tanp Bondye e fer li sorti dan son leta anrin e donn nou son miray proteksyon Zerizalenm e dan Zide.
EZR.9.10	Aprezan, nou Bondye, nou pa konnen ki nou pou dir apre sa ki'n arive? 
EZR.9.11	Nou'n abandonn ou bann komannman ki ou'n donnen par lentermedyer ou bann serviter ou bann profet kan ou ti dir: Sa pei kot ou pe antre pour pran posesyon, i en pei enpir akoz bann pratik degoutan par bann pep ki'n reste la. 
EZR.9.12	Alor, pa donn zot bann fiy an maryaz ek zot bann garson etranze, ni pran zot fiy an maryaz pour zot bann garson. Pa pran okenn ka pour zot konfor ni zot byennet. Alor, zot ava vin en pep for. Zot ava manz meyer prodwi sa pei e transmet li pour touzour, koman en leritaz pour zot bann zanfan. 
EZR.9.13	Tou sa maler ki'n ariv nou, i akoz nou bann move aksyon ek nou bann fot. Sepandan, ou pa'n pini nou parey nou merite, e aprezan ou'n permet nou ki la, reste ankor vivan. 
EZR.9.14	Eski nou pou kapab rekonmans kas ou bann komannman e alye nou avek sa pep ki pratik sa bann aksyon degoutan? Eski pa avek rezon ki ou ankoler kont nou, ziska ekstermin nou tou, san les okenn sirvivan? 
EZR.9.15	SENYER, Bondye Izrael, ou ki zis, ou'n permet ki ozordi, ki serten parmi nou i reste ankor vivan. Nou bann sirvivan; sanmenm sa ki nou ete ozordi. Nou la devan ou avek nou bann fot, alor ki personn pa ti devre kapab sibziste konmsa, devan ou.
EZR.10.1	Letan Esdras ti pe priye e konfes son pese an pleran devan tanp Bondye, en gran lafoul dimoun: Zonm, fanm, ek zanfan sorti parmi pep Izrael antye, ti rasanble otour li, e zot ti plere asodlarm. 
EZR.10.2	Alor, Sekanya, garson Yeyel en desandan Elanm, ti dir Esdras, “Nou'n komet en fot grav anver nou Bondye e nou'n marye avek bann fanm etranze ki sorti parmi popilasyon sa pei. Malgre sa, i annan ankor lespwar pour Izrael lo sa size. 
EZR.10.3	Annou fer en lalyans avek nou Bondye e fer ale tou sa bann fanm etranze ek zot bann zanfan. Konmsa, nou ava swiv ou konsey ki ou, ek tou bann ki annan respe pour komannman nou Bondye in donnen. Annou fer tou dapre lalwa. 
EZR.10.4	Leve, akoz sa zafer i konsern ou. Nou avek ou. Pran kouraz e fer li!”
EZR.10.5	Esdras ti leve. I ti fer bann gran-pret, bann levit ek Izrael antye, fer en serman konmkwa zot ava azir parey zot in dir. Zot tou, zot ti fer sa serman.
EZR.10.6	Apre, Esdras ti sorti kot i ti ete devan tanp Bondye e al pas lannwit dan en lasanm kot Yohanann, garson Eliasib. I pa ti ni manze, ni bwar, akoz i ti an dey pour bann move aksyon ki bann ansyen deporte ti'n komet.
EZR.10.7	Zot ti fer sirkil en proklanmasyon atraver Zerizalenm e dan pei Zida, pour demann tou bann ansyen deporte rasanble Zerizalenm. 
EZR.10.8	Dapre lord bann sef ek bann ansyen, sa enn ki pa vini dan trwa zour, son propriyete pou ganny konfiske, e li, i pou ganny pouse dan kominote bann deporte.
EZR.10.9	Tou bann zonm Zida ek Benzamen ti rasanble Zerizalenm pandan trwa zour. Sa ti ariv le 20, dan nevyenm mwan. Lepep antye ti rasanble devan tanp Bondye; zot ti tranble akoz sa zafer e akoz ti annan gro lapli.
EZR.10.10	Pret Esdras, ti debout. I ti dir zot, “Zot in komet en fot grav kan zot ti marye avek bann fanm etranze e zot in agrav tor Izrael. 
EZR.10.11	Aprezan, rekonnet zot fot devan SENYER, Bondye zot zanset, e fer son volonte. Separ zot avek pep sa pei e avek bann fanm etranze”.
EZR.10.12	Lasanble antye ti reponn byen for, “Dakor! Nou ava fer parey ou'n dir. 
EZR.10.13	Me, pep Izrael i nonbre, e nou dan sezon lapli. I pa posib reste isi deor. Apre tou, sa i pa en travay enn oubyen de zour, akoz i annan en kantite nou ki dan sa menm sityasyon. 
EZR.10.14	Nou propoze ki nou bann sef i reprezant nou dan sa lasanble: Tou bann Izraelit ki'n marye avek en fanm etranze, ava vin prezant zot devan sa bann sef. Dan letan ki ava ganny fikse, zot ava rankontre bann ansyen ek bann ziz zot lavil, ziska ki lakoler Bondye kont nou konsernan sa zafer, i pase.”
EZR.10.15	Zonatan, garson Asael, ek Yazya, garson Tikva pa ti dakor. Zot ti ganny siporte par Mesoulanm, ek levit Sabetai. Zis zot ki ti opoz sa desizyon.
EZR.10.16	Bann deporte ti fer parey zot ti'n deside. Zot ti swazir pret Esdras ek bann sef fanmir, dapre klan; tou ti ganny swazir par zot non. Zot ti rasanble premye zour, dan dizyenm mwan, pour egzamin sa problenm. 
EZR.10.17	E premye zour, dan premye mwan, zot ti'n fini avek zafer bann zonm ki'n marye avek bann fanm etranze.
EZR.10.18	Parmi bann pret, ti annan ki ti'n marye avek fanm etranze: Bann garson Zozye, garson Yosadak, ek son bann frer, Maseya, Eliezer, Yarib, ek Gedalya. 
EZR.10.19	Zot ti promet pour fer ale zot fanm e ofer en mouton mal koman sakrifis pour pardon zot fot.
EZR.10.20	Parmi bann garson Imer, ti annan Hanani ek Zebadya.
EZR.10.21	Parmi bann garson Arim: Maseya, Eli, Semaya, Yeyel, ek Ozyas.
EZR.10.22	Parmi bann garson Pasour: Eliohenai, Maseya, Ismael, Netaneel, Yozabad, ek Eleasa.
EZR.10.23	Parmi bann Levit: Yozabad, Simei, Kelaya, ki ti osi apel Kelita, Petahya, Zida, ek Eliezer.
EZR.10.24	Parmi bann santer: Eliasib; parmi bann gardyen laport: Saloum, Telenm, ek Ouri.
EZR.10.25	Parmi bann Izraelit, ti annan bann garson Paros: Ramya, Yisiya, Malkiya, ek Benaya.
EZR.10.26	Parmi bann garson Elanm: Matanya, Zakari, Yeyel, Abdi, Yeremot, ek Eli.
EZR.10.27	Parmi bann garson Zatou: Eliohenai, Eliasib, Matanya, Yeremot, Zabad, ek Aziza.
EZR.10.28	Parmi bann garson Bebai: Yohanann, Hananya, Zabai, ek Atlai.
EZR.10.29	Parmi bann garson Bani: Mesoulanm, Malouk, Adaya, Yasoub, Seal, ek Yeremot.
EZR.10.30	Parmi bann garson Pahat-Moab: Adna, Kelal, Benaya, Maseya, Matanya, Besalel, Binoui, ek Manase.
EZR.10.31	Parmi bann garson Harim: Eliezer, Yisiya, Malkiya, Semaya, Simeon, 
EZR.10.32	Benzamen, Malouk, ek Semaya.
EZR.10.33	Parmi bann garson Hasoum: Matnai, Matata, Zabad, Elifelet, Yeremai, Manase, ek Simei.
EZR.10.34	Parmi bann garson Bani: Maadai, Anmranm, Ouel, 
EZR.10.35	Benaya, Bedya, Kelouhi, 
EZR.10.36	Vanya, Meremot, Eliasib, 
EZR.10.37	Matanya, Matnai, ek Yaasai.
EZR.10.38	Parmi bann garson Binoui: Simei, 
EZR.10.39	Selemia, Natan, Adaya, 
EZR.10.40	Maknadebai, Sasai, Sarai, 
EZR.10.41	Azarel, Selemia, Semaya, 
EZR.10.42	Saloum, Amaria, ek Zozef.
EZR.10.43	Parmi bann garson Nebo, ti annan Yeyel, Matitia, Zabad, Zebina, Yadai, Zoel, ek Benaya.
EZR.10.44	Tousala ti'n marye avek bann fanm etranze; bokou parmi ti annan zanfan.
NEH.1.1	Parol Nehemi, garson Hakalya.
NEH.1.1	Pandan mwan Kislev, dan ventyenm lannen, letan ki mon ti Siz, lavil kapital, 
NEH.1.2	enn mon bann frer, Hanani, ti arive avek detrwa zonm sorti Zida. Mon ti kestyonn zot konsernan serten Zwif sirvivan ki ti'n sove dan deportasyon, e konsernan Zerizalenm. 
NEH.1.3	Zot ti dir mwan, “Bann sirvivan laba dan provens, ki'n sov deportasyon, i viv dan gran mizer ek laont; miray Zerizalenm in fann an morso, e bann laport in ganny detri par dife.”
NEH.1.4	Kan mon ti antann sa bann parol, mon ti asiz e plere. Pandan plizyer zour, mon ti pe port dey, e mon ti kontinyen zene e priye devan Bondye ki dan lesyel. 
NEH.1.5	Mon ti dir, “SENYER, Bondye ki dan lesyel, Bondye gran e terib! Ou gard ou lalyans e ou fidel anver tou bann ki kontan ou e ki gard ou bann komannman. 
NEH.1.6	Ekout avek atansyon, ouver ou lizye, ekout lapriyer ki mwan ou serviter mon pe adres ou. Mon pe priy devan ou nwit e zour pour ou bann serviter, pep Izrael; mon rekonnet pese pep Izrael ki nou'n komet kont ou. Mwan ek mon fanmir, nou'n fer pese kont ou. 
NEH.1.7	Nou'n ofans ou en kantite; nou pa'n gard ou bann komannman, ou bann lalwa ek ou bann regleman ki ou ti donn nou par lentermedyer ou serviter Moiz, ou serviter. 
NEH.1.8	Mazin sa parol ki ou ti dir avek ou serviter Moiz: Si zot pa reste fidel, mon pou dispers zot parmi bann pep. 
NEH.1.9	Me si zot retourn ver mwan, gard mon bann komannman e met zot an pratik, menm si zot ava ganny sase tre lwen, mon pou al rod zot kot zot ete e fer zot retourn dan landrwa kot mon'n swazir pour etabli mon non. 
NEH.1.10	Sa pep i ou bann serviter e ou pep ki ou'n delivre par ou pwisans e par lafors ou lanmen. 
NEH.1.11	O SENYER! Ekout mon lapriyer e siplikasyon ou bann serviter ki pran plezir pour onor ou non. Fer ou serviter reisi ozordi e fer li ganny faver sa zonm.”
NEH.1.11	Sa lepok mon ti responsab labwason lerwa.
NEH.2.1	Dan mwan Nizan, ventyenm lannen renny lerwa Artakzerzes, mon ti servi lerwa diven ki mon ti anmenn devan li. Mon pa ti zanmen montre mwan tris dan son prezans. 
NEH.2.2	Alor, lerwa ti dir mwan, “Akoz ou annan en figir tris? Pourtan ou pa malad; kekfwa ou annan en sagrinasyon dan leker.” Mon ti per en kantite.
NEH.2.3	Mon ti reponn lerwa, “Viv lerwa pour touzour! Mon annan rezon tris, akoz lavil kot mon bann zanset in ganny antere, in ganny abandonnen e son bann laport in ganny detri par dife.”
NEH.2.4	Lerwa ti dir mwan, “Ki ou annan pour demann mwan?”
NEH.2.4	Alor mon ti priy Bondye dan lesyel.
NEH.2.5	Apre, mon ti dir lerwa, “Si lerwa i anvi fer plezir mwan, son serviter, anvoy mwan Zida, dan lavil kot bann tonbo mon bann zanset in ganny antere, pour mwan rekonstri sa lavil.”
NEH.2.6	Dan prezans larenn ki ti pe asiz obor li, lerwa ti dir mwan, “Pandan konbyen letan ou pou absan e kan eski ou pou retournen?” Lerwa ti aksepte les mwan ale e mon ti fikse dat mon retour avek li.
NEH.2.7	Mon ti dir lerwa, “Si ou krwar sa i bon, mon rwa, donn mwan bann let pour remet avek bann gouverner bann provens ki Was avek larivyer Efrat, pour zot les mwan pase e ariv dan Zida. 
NEH.2.8	Donn mwan osi en let pour Asaf, gardyen lafore rwayal, pour ki i fourni mwan dibwa pour fer bann laport sitadel ki pre avek tanp, pour miray lavil e pour lakaz kot mon pou reste.” Lerwa ti aksepte sa ki mon ti'n demann li, akoz mon ti anba proteksyon Bondye.
NEH.2.9	Apre, mon ti al kot bann gouverner bann provens ki Was avek larivyer Efrat. Mon ti donn zot bann let sorti kot lerwa. Lerwa ti'n anvoy bann zofisye larme ek bann kavalye pour akonpanny mwan. 
NEH.2.10	Me kan Sanbalat, en Horonit, ek Tobiya, administrater Amonit, ti aprann sa, zot pa ti kontan ki en dimoun i vin pour rod byennet bann Izraelit.
NEH.2.11	Mon ti ariv Zerizalenm, kot mon ti reste trwa zour. 
NEH.2.12	Mon ti leve pandan lannwit, mwan, avek detrwa zonm, san dir personn, sa ki Bondye ti'n met dan mon leker pour fer an faver Zerizalenm. Ti napa okenn lot zannimo avek mwan, eksepte sa enn ki mon ti pe monte. 
NEH.2.13	Mon ti sorti pandan lannwit par Laport Vale, pas sours Dragon ek Laport Fimyen. Mon ti enspekte bann miray Zerizalenm ki ti'n ganny met ater ek son bann laport ki dife ti'n detri. 
NEH.2.14	Mon ti pas pre avek Laport Sours e pre avek Rezervwar lerwa. Me ti sa zannimo ki ti pe anmenn mwan pa ti kapab pase. 
NEH.2.15	Alor, dan lannwit, mon ti mont par vale Sedron e al enspekte miray. Apre, mon ti fer demi tour e pas par Laport Vale pour retournen.
NEH.2.16	Bann sef pa ti konnen kote mon ti'n ale, ni ki mon ti pe fer. Ziska prezan, mon pa ti'n dir bann Zwif, ni bann pret, ni bann dimoun enportan, ni bann zofisye, e ni okenn lezot dimoun ki ti pou al fer sa travay.
NEH.2.17	Alor mon ti dir zot, “Zot war maler ki nou ladan: Zerizalenm in vin en ta debri e tou son bann laport in ganny detri par dife. Leve, annou rekonstri miray Zerizalenm pour ki nou ava nepli dan laont.” 
NEH.2.18	Mon ti rakont zot ki mannyer lanmen Bondye in protez mwan, osi ki mannyer lerwa in koz avek mwan.
NEH.2.18	Zot ti dir, “Annou konmans travay.” Alor, zot ti pran kouraz pour realiz sa bon proze. 
NEH.2.19	Me kan Sanbalat, en Horonit, e Tobiya, en administrater Amonit, ek Gesenm, en Arab, ti aprann sa, zot ti gognard nou e mepriz nou. Zot ti dir, “Ki zot pe fer la? Zot oule revolte kont lerwa?”
NEH.2.20	Mon ti reponn zot, “Bondye dan lesyel ki pou fer nou reisi. Nou son bann serviter, nou pou konmans rekonstri lavil. Me zot, zot napa okenn par ladan, okenn drwa, napa nanryen pour zot dan Zerizalenm.”
NEH.3.1	Gran-Pret Eliasib, avek son bann frer pret, ti rekonstri Laport Mouton. Zot ti konsakre li e fikse bann laport, depi Tour 100, ziska Tour Hananeel.
NEH.3.2	Bann zabitan Zeriko ti travay kotakot avek zot Akote zot ti annan Zakour, garson Imri.
NEH.3.3	Bann zabitan Senaa ti konstri Laport Pwason. Zot ti fer son sarpant, poz bann batan, bann verou ek bann bar.
NEH.3.4	Meremot, garson Ouri, garson Hakos ti travay akote zot; osi Mesoulanm, garson Berekya, garson ti travay reparasyon. Mesoulanm, garson Berekya, Mesezabeel, Sadok, garson Baana ti fer bann reparasyon.
NEH.3.5	Bann Tekoit ti osi fer bann travay reparasyon; me zot bann sef ti refize travay anba lotorite zot sef santye.
NEH.3.6	Yoyada, garson Pasea, Mesoulanm, garson Besodya, ti repar Vye Laport. Zot ti fer son sarpant e fikse bann batan, bann verou ek bann bar.
NEH.3.7	La non bann zouvriye ki ti travay avek zot: Melatya, en Gabaonit, Yadonn, en Meronotit, avek bann zonm sorti Gabaon ek Mispa, ki ti anba servis gouverner rezyon Was avek larivyer Efrat.
NEH.3.8	Ti osi annan Ouzyel, garson Haraya, parmi bann lorfev. Avek li ti annan Hananya, en fabrikan lesans. Zot ti repar miray Zerizalenm ziska kot Miray Larz.
NEH.3.9	Avek zot, ti annan Refaya, garson Hour, gouverner lanmwatye distrik Zerizalenm.
NEH.3.10	Avek zot, ti annan Yedaya, garson Haroumaf, ki ti travay anfas son lakaz; avek li, Hatous, garson Hasabneya. 
NEH.3.11	Malkiya, garson Harim ek Hasoub, garson Pahat-Moab, ti travay lo en lot seksyon miray avek Latour Fourno.
NEH.3.12	Akote zot, ti annan Saloum, garson Loes, sef lanmwatye distrik Zerizalenm, ek son bann fiy.
NEH.3.13	Hanoun ek bann zabitan Zanoa, ti konstri Laport Vale. Zot ti rekonstri sa laport e poz bann batan, bann verou ek bann bar. Zot ti fer konstri 500 met miray ziska Laport Fimyen.
NEH.3.14	Malkiya, garson Rekab, sef distrik Bet-Kerenm, ti repar Laport Fimyen ki i ti konstri e fikse bann batan, bann verou, ek bann bar.
NEH.3.15	Saloum, garson Kol-Hoze, sef distrik Mispa, ti travay lo Laport Sours. I ti konstri e kouver li e poz bann batan, bann verou, ek bann bar. I ti osi fer miray basen Sela ki pre avek zarden lerwa, ziska bann mars ki desann depi lavil David.
NEH.3.16	Apre li, Nehemi, garson Azbouk, sef lanmwatye distrik Bet-Sour, ti travay depi kot bann tonbo David, ziska basen artifisyel ek lakaz bann gerye.
NEH.3.17	Apre li, bann levit ti pe fer travay reparasyon: Rehoum, garson Bani, akote li Hasabya, sef lanmwatye distrik Keila, pour son distrik.
NEH.3.18	Apre li, son bann frer ti pe fer travay reparasyon: Barai, garson Henadad, sef lanmwatye distrik Keila.
NEH.3.19	Akote li, Ezer, garson Zozye, sef Mispa, ti fer reparasyon en lot seksyon vizavi monte arsenal, dan krwaze.
NEH.3.20	Apre li, Barouk, garson Zabai, ti repar avek bokou devouman en lot seksyon depi dan krwaze ziska laport lakaz gran-pret Eliasib.
NEH.3.21	Apre li, Meremot, garson Ouri, garson Hakos, ti travay lo reparasyon lo en lot seksyon depi lantre lakaz Eliasib, ziska dan bout son lakaz.
NEH.3.22	Apre li, bann pret ki ti reste dan zanviron.
NEH.3.23	Apre bann pret, Benzamen ek Hasoub, ki ti travay vizavi zot lakaz. Apre zot, Azarya, garson Maaseya, garson Ananya, ti travay akote son prop lakaz.
NEH.3.24	Apre li, Binoui, garson Henadad, ti repar en lot seksyon, depi lakaz Azarya, ziska dan krwaze. 
NEH.3.25	Palal, garson Ouzai, ti travay vizavi krwaze ek Latour ki avan pale rwayal e pre avek lakour kordgard. Apre li, Pedaya, garson Paros, avek 
NEH.3.26	bann serviter tanp ki ti reste lo kote Ofel, ti travay ziska vizavi laport Delo dan Les Latour. 
NEH.3.27	Apre zot, bann Tekoit, ti repar en lot seksyon vizavi Latour, ziska miray Ofel.
NEH.3.28	Par lao Laport Seval, bann pret ti travay sakenn devan son lakaz.
NEH.3.29	Apre zot, Sadok, garson Imer, ti travay devan son lakaz; apre li, Semaya, garson Sekanya, gardyen laport ki dan Les, ti fer bann reparasyon.
NEH.3.30	Apre li, Hananya, garson Selemia, ek Hanoun, sizyenm garson Salaf, ti repar en lot seksyon miray. Apre zot, Mesoulanm, garson Berekya, ti travay vizavi kot i reste.
NEH.3.31	Apre li, Malkiya ki ti enn parmi bann lorfev, ti travay ziska kot lakaz bann serviter tanp ek bann marsan vizavi Laport Mifkad, ziska lakaz ki dan letaz dan krwaze. 
NEH.3.32	Bann lorfev ek bann marsan, ti travay ant lasanm ki dan letaz dan krwaze, ek Laport Mouton.
NEH.4.1	Kan Sanbalat ti tande ki nou ti pe rekonstri tanp, i ti pran en gran lakoler, i ti anraze e i ti gognard bann Zwif. 
NEH.4.2	I ti dir devan son bann frer e dan prezans larme Samari, “Ki sa bann Zwif bonnaryen pe fer la? Eski zot pou reisi repar zot lavil pour ofer sakrifis ladan? Eski zot pou fini en zour? Eski zot pou kapab fer reviv bann ros e fer zot sorti dan sa ta debri ki'n ganny brile par dife?”
NEH.4.3	Tobiya, en Amonit, ki ti akote li ti dir, “Sa miray ros ki zot pe konstri! Si menm en renar i sot lo la, i pou kas li!”
NEH.4.4	Mon ti fer sa lapriyer: Nou Bondye! Ekout nou, akoz nou pe ganny meprize! Fer zot ensilt retonm lo zot prop latet! Fer zot ganny deporte dan en pei etranze e ganny devalize. 
NEH.4.5	Pa kasyet zot fot e pa efas zot pese devan ou; zot in ensilte nou devan bann konstrikter.
NEH.4.6	Alor, nou ti rekonstri miray, e nou ti fer li ariv ziska lanmwatye son oter. Lepep ti'n met tou son leker dan sa travay.
NEH.4.7	Me kan Sanbalat ek Tobiya, bann Arab, bann Amonit ek bann Asdodit ti tande ki reparasyon miray Zerizalenm ti pe progrese, e ki bann lafant dan miray ti pe ganny fermen, zot ti pran en gran lakoler. 
NEH.4.8	Zot ti fer konplo ansanm pour vin atak Zerizalenm e fer dega dan lavil. 
NEH.4.9	Me nou ti priy nou Bondye, e nou ti plas en gard lizour koman aswar, pour defann nou kont zot.
NEH.4.10	Me Zida ti dir, “Lafors bann ki transport materyo pe bese; i annan tro bokou salte, e nou pa kapab konstri miray.”
NEH.4.11	Nou bann lennmi ti pe dir, “Zot pa pou konnen, ni menm war nou, ziska ki nou tonm lo zot; nou ava touy zot e konmsa nou ava fer aret travay.”
NEH.4.12	Bann Zwif ki reste pre avek zot, ti vin averti nou 10 fwa: Depi dan tou landrwa kot zot sorti, zot pou sorti kont nou. 
NEH.4.13	Pli ba deryer miray, ti annan bann landrwa sir. La ki mon ti pozisyonn bann solda, groupe par klan, arme avek zot lepe, zot lans ek zot fles.
NEH.4.14	Apre ki mon ti'n egzamin bann pozisyon, mon ti dir avek bann sef, bann mazistra e lepep antye, “Pa bezwen per zot. Mazin SENYER ki gran e terib. Zot pe konbat pour zot bann frer, zot bann garson, zot bann fiy, zot bann fanm e pour zot prop lakaz.”
NEH.4.15	Kan nou bann lennmi ti tande ki nou konnen ki zot ti pe fer konplo, e ki Bondye ti'n detourn zot plan, nou tou, nou ti retourn kot miray, sakenn dan son travay.
NEH.4.16	Depi sa zour, lanmwatye mon bann serviter ti travay lo konstriksyon e lanmwatye ti arme avek lans, boukliye, fles, dan liniform konba. Bann sef ti vey lo tou bann fanmir Zida. 
NEH.4.17	Bann zonm ki ti pe konstri miray ek bann ki ti transport materyo, ti travay avek en lanmen, e avek lot lanmen zot ti tenir zot zarm. 
NEH.4.18	Sak travayer, letan i ti pe travay, ti annan son lepe dan son kote. Sa enn ki ti soufle tronpet ti debout akote mwan. 
NEH.4.19	Mon ti dir bann sef, bann zofisye ek leres lepep, “I annan bokou travay en pe partou e nou disperse partou lo miray, lwen avek kanmarad. 
NEH.4.20	Depi landrwa kot ou ava antann son tronpet, vin rasanble pre avek nou. Nou Bondye ava konbat pour nou.”
NEH.4.21	Konmsa ki nou ti kontinyen nou travay, lanmwatye avek zot lans dan lanmen, depi granmaten ziska zetwal i aparet. 
NEH.4.22	Dan sa menm letan, mon ti osi dir lepep, “Sakenn i devre pas lannwit avek son serviter dan Zerizalenm; zot ava fer santinel pour nou pandan lannwit e travay lizour.” 
NEH.4.23	Alor, ni mwan, ni mon bann frer, ni mon bann serviter, ni bann santinel, pa ti sanze; sakenn ti annan zis son zarm ek delo.
NEH.5.1	Bann zabitan ek zot fanm ti fer en gran konplent kont zot bann frer Zwif. 
NEH.5.2	Serten ti dir: Nou annan bokou zanfan, garson ek fiy e i annan bokou nou. Nou bezwen bokou dible pour nou manze pour viv.
NEH.5.3	I annan ki ti dir: Nou pe met angaz nou bann plantasyon, nou bann plantasyon rezen ek nou lakaz, pour nou ganny dible pandan lafanmin.
NEH.5.4	Lezot ankor ti dir: Nou'n donn an garanti nou plantasyon ek nou bann plantasyon rezen pour pey taks lerwa. 
NEH.5.5	Pourtan, nou tou nou imen e nou menm ras; nou zanfan i parey zot zanfan. Sepandan, nou pe fors nou bann garson ek nou bann fiy pour vin lesklav, e plizyer nou bann fiy i deza dan lesklavaz; nou napa okenn resours akoz nou bann plantasyon i dan lanmen lezot dimoun.
NEH.5.6	Ler mon ti antann sa bann parol ek sa bann konplent, mon ti pran en gran lakoler. 
NEH.5.7	Apre refleksyon, mon ti deside pour port plent kont bann sef ek bann zofisye. Mon ti dir zot, “Zot pe pret avek lentere avek zot bann frer!” Mon ti konvok zot tou dan en gran lasanble. 
NEH.5.8	Mon ti dir zot, “Nou'n fer tou nou posib pour reaste nou bann frer Zwif ki ti'n ganny vann koman lesklav avek lezot nasyon; aprezan, zot, zot pe vann zot bann frer avek nou, bann Zwif!” Zot ti napa nanryen pour dir. Zot ti reste trankil san dir en mo.
NEH.5.9	Alor, mon ti dir zot, “Sa ki zot pe fer i pa byen. Zot devre viv dan respe anver Bondye, pour zot pa ganny kraze par lezot nasyon, par nou bann lennmi. 
NEH.5.10	Mwan osi, mon bann frer ek mon bann serviter, nou'n pret zot larzan ek dible. Alor, annou pa bezwen demann zot rann avek lentere. 
NEH.5.11	Annou rann zot ozordi menm, zot plantasyon, zot plantasyon rezen, zot plantasyon zoliv, ek zot lakaz, ensi ki lentere lo larzan, dible, diven, delwil ki zot in prete.”
NEH.5.12	Zot ti reponn, “Nou pou rann zot tou; nou pa pou demann zot nanryen. Nou pou fer parey ou dir.” Alor, mon ti apel bann pret e fer zot fer en serman konmkwa zot ava gard zot parol. 
NEH.5.13	Mon ti osi sekwe mon lenz. Mon ti dir, “Mon demande ki Bondye i sekwe, dan menm fason, tou sa bann ki pa gard zot parol. Mon demande ki zot perdi zot lakaz ek tou zot byen.”
NEH.5.13	Lasanble antye ti dir, “Amenn!” Loue SENYER. Lepep ti gard son parol.
NEH.5.14	Depi zour ki lerwa ti etabli mwan koman zot gouverner dan pei Zida, depi ventyenm ziska tranndezyenm lannen renny lerwa Artakzerzes, pandan 12 an, ni mwan, ni okenn mon bann frer ti viv lo depan sa ki gouverner ti ganny. 
NEH.5.15	Bann gouverner avan mwan, ti enpoz gro fardo lo lepep. Zot ti reklanm manze, diven, avek anplis, 40 pyes larzan. Menm zot bann serviter ti domin lepep. Me mwan, mon pa ti fer sa, par respe pour Bondye. 
NEH.5.16	O kontrer, mwan menm, mon ti travay lo reparasyon sa miray; nou pa'n aste okenn propriyete e tou mon bann serviter ansanm, ti konsantre lo sa travay. 
NEH.5.17	Anplis, mon ti nouri 150 zonm an tou: Zwif, zofisye, san kont sa bann ki ti vin kot nou, sorti kot bann nasyon dan zalantour. 
NEH.5.18	Sak zour, zot ti prepar pour mon kont en bef, sis zoli mouton, ek bann volay; tou le dis zour, zot ti prepar en gran kantite diven ki ti neseser. Malgre sa, mon pa ti reklanm nanryen avek gouverner, akoz sa bann travay ti kout tre ser lepep.
NEH.5.19	“Mon Bondye! Pa oubliy mwan. Mazin tou sa ki mon'n fer pour sa pep.”
NEH.6.1	Kan Sanbalat, Tobiya, Gesenm, sa Arab, ek tou lezot nou bann lennmi ti aprann ki mon ti'n fini rekonstri miray e ki ti nepli annan okenn trou dan miray, dan sa moman mon pa ti'n ankor fini fikse bann batan laport. 
NEH.6.2	Sanbalat ek Gesenm ti anvoy bann mesaze kot mwan, pour dir: Annou rankontre kanmarad dan enn bann vilaz, dan laplenn Ono. Zot ti annan lentansyon fer mwan dimal. 
NEH.6.3	Alor, mon ti anvoy zot bann mesaze pour dir zot: Mon annan bokou travay pour fer e mon napa letan pour desann. Akfer travay ava bezwen ganny enteronpe, letan mon desann pour vin kot zot?
NEH.6.4	Zot ti anvoy mwan, menm mesaz pandan kat fwa; mon ti rann zot menm repons. 
NEH.6.5	Sanbalat ti anvoy mwan sa menm mesaz pour en senkyenm fwa, par son zenn serviter, dan en let ouver ki i ti pe tenir dan lanmen.
NEH.6.6	La sa ki ti'n ekri: I annan en rimer parmi bann nasyon, e Gesenm i konfirmen ki ou, avek bann Zwif, zot annan lentansyon revolte. Pour sa rezon ki ou pe rekonstri sa miray; e dapre sa rapor, oule vin zot lerwa. 
NEH.6.7	Ou'n menm swazir bann profet pour fer proklanmasyon dan Zerizalenm lo ou size, pour dir: I annan en lerwa dan Zida. Sa bann parol pou ganny raporte kot lerwa. Alor, mon konsey ou, annou zwenn ansanm pour diskite.
NEH.6.8	Mon ti anvoy dir li: Okenn sa bann rimer pa egziste; se ou ki pe envante. 
NEH.6.9	Zot tou, zot ti oule fer nou per; zot ti dir antre zot: Zot ava dekouraze e travay pa pou kontinyen. Alor! Bondye! Donn mwan kouraz.
NEH.6.10	Mon ti al kot Semaya, garson Delaya, garson Mehetabeel, ki ti'n anferm li kot li. I ti dir, “Annou al ansanm dan tanp SENYER, e nou ava ferm laport tanp, akoz zot pou vin touy ou pandan lannwit.”
NEH.6.11	Mon ti reponn, “Eski en zonm koman mwan i devre sove? Eski en zonm koman mwan devre antre dan tanp pour li sov son lavi? Mon pa pou ale.”
NEH.6.12	Alor, mon ti konpran ki pa Bondye ki ti'n anvoy li; me i ti'n pronons sa parol profetik kont mwan, akoz Tobiya ek Sanbalat ti'n pey li. 
NEH.6.13	I ti'n ganny peye osi pour fer mwan per e swiv son bann konsey pour ki mon fer pese. Konmsa, zot ti ava kapab sali mon repitasyon pour mwan ganny dezonore.
NEH.6.14	Mon ti priye: Mon Bondye! Rapel byen Tobiya, Sanbalat, ek tou sa ki zot in fer, ansanm avek profetes Noadya ek tou leres bann profet ki ti oule fer mwan per.
NEH.6.15	Travay lo miray ti terminen le 25 dan mwan Eloul; ti'n pran 52 zour. 
NEH.6.16	Kan tou nou bann lennmi ti antann sa, e ki bann nasyon otour nou ti war sa miray, zot ti kanmi. Zot ti rekonnet ki sa travay ti'n ganny realize gras a led nou Bondye.
NEH.6.17	Dan sa letan, ti annan bokou lesanz korespondans ant bann sef dan Zida ek Tobiya. 
NEH.6.18	Annefe, bokou zabitan dan Zida ti'n angaz zot par serman avek Tobiya, akoz i ti'n marye avek fiy en Zwif, Sekanya, garson Ara, e son prop garson Yohanann ti'n marye avek fiy Mesoulanm, garson Berekya. 
NEH.6.19	Zot ti osi koz an byen devan mwan e raport parol ki mon ti'n dir lo li. Tobiya ti anvoy bann let pour fer mwan per.
NEH.7.1	Kan rekonstriksyon miray ti'n fini, e ki bann laport ti'n ganny mete, bann gardyen laport, bann santer ek bann levit ti ganny nonmen. 
NEH.7.2	Mon ti donn mon bann lord avek mon frer Hanani, e avek Hananya, sef sitadel Zerizalenm, ki ti en zonm fidel ki ti annan gran respe pour Bondye, plis ki bokou lezot. 
NEH.7.3	Mon ti dir zot, “Bann laport Zerizalenm pa pou ganny ouver avan ki soley in mont; zot ava ganny fermen pandan ki bann gardyen ava ankor pe mont lagard. Nonm bann santinel parmi bann zabitan Zerizalenm, serten devan zot post, lezot devan zot prop lakaz.” 
NEH.7.4	Lavil ti larz avek bokou lespas, me ti napa bokou zabitan e zot pa ti'n ankor konstri bann lakaz.
NEH.7.5	Bondye ti met dan mon lespri lide pour rasanble bann sef, bann zofisye ek lepep, pour fer en resansman. Mon ti war en liv lalis bann egzile ki ti'n retourn premye dan pei.
NEH.7.6	La bann dimoun sorti dan bann provens ki ti monte sorti annegzil, bann ki Naboukodonozor, lerwa Babilonn, ti'n deporte, e ki ti'n retourn Zerizalenm e dan Zida, sakenn dan son lavil. 
NEH.7.7	Zot ti retourn ansanm avek Zorobabel, Zozye, Nehemi, Azarya, Raamya, Nahamani, Mardose, Bilsann, Misperet, Bigvai, Nehoum ek Baana.
NEH.7.7	La lalis bann zonm parmi pep Izrael dan sak group:
NEH.7.8	Bann desandan Paros: 2,172; 
NEH.7.9	bann desandan Sefatya: 372; 
NEH.7.10	bann desandan Ara: 652; 
NEH.7.11	bann desandan Pahat-Moab, sorti dan fanmir Zozye ek Zoab: 2818; 
NEH.7.12	bann garson Elanm: 1,254; 
NEH.7.13	bann desandan Zatou: 845; 
NEH.7.14	bann desandan Zakai: 760; 
NEH.7.15	bann desandan Binoui, 648; 
NEH.7.16	bann desandan Bebai: 628; 
NEH.7.17	bann desandan Azgad: 2,322; 
NEH.7.18	bann desandan Adonikanm: 667; 
NEH.7.19	bann desandan Bigvai: 2067; 
NEH.7.20	bann desandan Adin: 655; 
NEH.7.21	bann desandan Ater, pour Ezekyas, 98; 
NEH.7.22	bann desandan Hasoum: 328; 
NEH.7.23	bann desandan Betsai: 324; 
NEH.7.24	bann desandan Harif: 112; 
NEH.7.25	bann desandan Gabaon: 95; 
NEH.7.26	bann zonm Betlehenm ek Netofa: 188; 
NEH.7.27	bann zonm Anatot: 128; 
NEH.7.28	bann zonm Bet-Azmavet: 42; 
NEH.7.29	bann zonm Kiryat-Yearim, sorti Kefira ek Beerot: 743; 
NEH.7.30	bann zonm Rama ek Geba: 621; 
NEH.7.31	bann zonm Mikmas: 122; 
NEH.7.32	bann zonm Betel ek Ai: 123; 
NEH.7.33	bann zonm lot vilaz Nebo: 52; 
NEH.7.34	bann desandan Elanm: 1,254; 
NEH.7.35	bann desandan Harim: 320; 
NEH.7.36	bann desandan Zeriko: 345; 
NEH.7.37	bann desandan Lod, Hadid, ek Ono, 721; 
NEH.7.38	bann desandan Senaa: 3,930.
NEH.7.39	Parmi bann pret: Bann desandan Yedaya dan lafanmir Zozye: 973; 
NEH.7.40	bann desandan Imer: 1,052; 
NEH.7.41	bann desandan Pasour: 1,247; 
NEH.7.42	bann desandan Harim: 1,017.
NEH.7.43	Parmi bann levit: 74 zonm sorti dan klan Zozye, Kadmyel ek Hodva.
NEH.7.44	Parmi bann santer: Bann desandan Asaf: 148.
NEH.7.45	Parmi bann portye: 138 zonm dan klan Saloum, Ater, Talmonn, Akoub, Hatita ek Sobai.
NEH.7.46	Parmi bann serviter tanp: Bann zonm ki sorti dan sa bann fanmir: Siha, Hasoufa, Tabaot, 
NEH.7.47	Keros, Sia, Padonn, 
NEH.7.48	Lebana, Hagaba, Salmai, 
NEH.7.49	Hanann, Gidel, Gahar, 
NEH.7.50	Reaya, Rezin, Nekoda, 
NEH.7.51	Gazanm, Ouza, Pasea, 
NEH.7.52	Besai, Meounim, Nefisim, 
NEH.7.53	Bakbouk, Hakoufa, Harour, 
NEH.7.54	Baslit, Mehida, Harsa, 
NEH.7.55	Barkos, Sisera, Tama, 
NEH.7.56	Nesya, ek Hatifa.
NEH.7.57	Parmi bann serviter Salomon ti annan bann zonm sorti dan sa bann fanmir: Sotai, Soferet, Perida, 
NEH.7.58	Yaala, Darkonn, Gidel, 
NEH.7.59	Sefatya, Hatil, Pokeret-Sebaim ek Amonn.
NEH.7.60	Parmi bann serviter tanp ek fanmir bann serviter Salomon ti annan an tou: 392 zonm.
NEH.7.61	La bann zonm ki sorti Tel-Mela, Tel-Harsa, Keroub-Adonn ek Imer, me ki pa ti reisi idantifye zot fanmir, ni zot zanset, pour prouve ki zot vreman Izraelit: 
NEH.7.62	Dan bann desandan Delaya, Tobiya, Nekoda: 642.
NEH.7.63	Parmi bann pret ki ti dan sa sityasyon: Bann desandan Hobaya, Hakos, Barzilai ki ti'n marye avek en fiy Barzilai, en Galaadit. 
NEH.7.64	Zot ti rod zot zanset dan lalis bann fanmir, san okenn sikse. Zot ti ganny anpese servi koman pret. 
NEH.7.65	Gouverner ti defann zot manz bann lofrann tre sakre, ziska ki en pret i la pour konsilte Ourim ek Toumim.
NEH.7.66	Ti annan 42,360 zonm dan lasanble, 
NEH.7.67	san kont zot bann serviter ek servant; ti annan 7,337 zot. Parmi zot ti annan 245 santer ek santez. 
NEH.7.68	Zot ti annan 435 samo ek 6,720 bourik, 736 seval, 245 batar bourik.
NEH.7.69	Plizyer sef fanmir ti ofer bann don pour rekonstri tanp. Gouverner ti donn 1,000 pyes lor, 50 lakoup, 530 vetman pour bann pret.
NEH.7.70	Bann sef lafanmir ti osi fer bann kontribisyon pour bann travay. Zot ti donn 20,000 pyes annor ek 1,100 kilo larzan. 
NEH.7.71	Lezot Izraelit ti donn 20,000 pyes lor, 1,000 kilo larzan e 67 vetman pour bann pret. 
NEH.7.72	Serten sef lafanmir ti vers dan fon travay 20,000 pyes lor e 1,100 kilo larzan.
NEH.7.73	Alor, bann pret, bann levit, bann portye, bann santer, ek serten parmi lepep, bann serviter tanp ek pep Izrael antye ti enstal zot dan zot lavil.
NEH.7.73	Ler setyenm mwan ti arive, pep Izrael ti pe reste dan zot lavil.
NEH.8.1	Pep antye ti rasanble ansanm dan laplas piblik devan laport Delo. Zot ti demann skrib Esdras pour anmenn liv lalwa Moiz, ki SENYER ti'n donn Izrael. 
NEH.8.2	Alor, premye zour, setyenm mwan, pret Esdras ti anmenn liv lalwa devan lasanble antye; tou dimoun: Zonm, fanm, avek tou sa bann ki ti kapab tande e konpran.
NEH.8.3	Depi bomaten ziska midi, i ti lir dan liv, devan laplas ki anfas avek laport Delo, dan prezans tou dimoun: Zonm, fanm ek tou bann ki ti kapab konpran; tou dimoun ti ekout atantivman lektir liv lalwa. 
NEH.8.4	Skrib Esdras ti debout lo en lestrad an bwa ki ti'n ganny fer pour sa lokazyon. Lo son kote drwat, ti annan Matitia, Sema, Anaya, Ouri, Hilkiya ek Maaseya; lo son kote gos, ti annan Pedaya, Misael, Malkiya, Hasoum, Hasbadana, Zakari ek Mesoulanm. 
NEH.8.5	Esdras ti ouver liv devan tou lepep, akoz i ti pe debout anler pli o ki lezot; ler i ti ouver liv, tou lepep ti leve, debout. 
NEH.8.6	Esdras ti rann glwar SENYER, sa gran Bondye. Lepep antye ti lev lanmen e reponn: Amenn! Amenn! Zot ti bes zot latet e prostern devan SENYER, lafas ater.
NEH.8.7	Lepep ti reste debout pandan ki bann levit Zozye, Bani, Serebya, Yamin, Akoub, Sabetai, Hodiya, Maaseya, Kelita, Azarya, Yozabad, Hanann, ek Pelaya ti eksplik zot lalwa. 
NEH.8.8	Zot ti lir klerman dan liv lalwa Bondye e zot ti eksplike pour ki lepep i konpran sa ki bann levit ti pe lir.
NEH.8.9	Gouverner Nehemi, pret e skrib Esdras, ek bann levit ki ti pe ansennyen, ti dir lepep antye, “Sa zour i sakre pour SENYER, zot Bondye. Pa bezwen port dey ni plere.” Annefe, lepep antye ti pe plere ler zot ti pe ekout parol lalwa.
NEH.8.10	Apre, Esdras ti dir zot, “Ale! Manz bann bon pla gra e bwar bann liker dou; anvoy en pe pour bann ki pa'n prepar nanryen, akoz sa zour i sakre pour nou SENYER. Pa bezwen pran lapenn, akoz lazwa SENYER i zot lafors!”
NEH.8.11	Bann levit ti kalme lepep. Zot ti dir, “Gard silans, akoz sa zour i sakre. Pa bezwen pran lapenn!” 
NEH.8.12	Tou dimoun ti al sakenn dan son kote pour manze, bwar, e partaze, pour montre zot gran lazwa, akoz zot ti'n konpran bann parol ki ti'n ganny lir avek zot.
NEH.8.13	Dezyenm zour, bann sef lafanmir lepep antye, bann pret ek bann levit ti rasanble kot skrib Esdras, pour etidye parol lalwa. 
NEH.8.14	Zot ti war ekri dan liv lalwa, ki SENYER ti'n donnen par lentermedyer Moiz, ki pep Izrael ti devre reste dan bann payot pandan lafet, dan setyenm mwan, 
NEH.8.15	e ki zot ti devre pibliye e proklanm sa lalwa, dan tou zot bann lavil e dan Zerizalenm: Al lo bann montanny e anmenn bann brans pye zoliv, brans bann pye zoliv sovaz, mirt, brans palmye, ek lezot feyaz pour fer bann payot, parey in ganny ekri.
NEH.8.16	Alor, lepep ti sorti e anmenn sa bann brans. Sakenn ti fer son payot lo son twa, dan son lakour, dan lakour tanp Bondye, lo laplas Laport Delo e lo laplas Laport Efraim.
NEH.8.17	Lasanble antye ki ti'n retournen sorti annegzil, ti fer sa bann payot; zot ti reste ladan. Annefe, depi lepok Zozye, garson Noun, ziska ozordi, bann Izraelit pa ti'n zanmen fer sa. Alor ti annan gran selebrasyon.
NEH.8.18	Sak zour, depi premye zour ziska dernyen zour, zot ti lir liv lalwa Bondye. Zot ti selebre lafet pandan set zour. Dapre regleman, son wityenm zour, ti en zour lasanble solannel.
NEH.9.1	Dan sa menm mwan, vennkatriyenm zour, pep Izrael ti rasanble ansanm pour zene. Zot ti met lenz dey, avek lapousyer lo zot latet. 
NEH.9.2	Bann ki desandan Izrael ti separ zot avek bann etranze. Zot ti debout e konfes zot pese ek pese zot bann zanset. 
NEH.9.3	Pandan ki zot ti debout la dan zot plas, liv lalwa SENYER, zot Bondye, ti ganny lir pandan en kar lazournen; pandan en lot kar lazournen zot ti konfes zot pese e ador SENYER, zot Bondye.
NEH.9.4	Zozye, Bani, Kadmyel, Sebanya, Bouni, Serebya, Bani, ek Kenanni, ti mont lo lestrad bann Levit e kriye aotvwa ver SENYER, zot Bondye.
NEH.9.5	Bann levit Zozye, Kadmyel, Hasabneya, Serebya, Odiya, Sebanya, ek Petahya, ti dir:
NEH.9.5	Leve, remersye SENYER, zot Bondye!
NEH.9.5	Remersye li depi touzour e pour touzour!
NEH.9.5	Ou non glorye ki depas tou benediksyon
NEH.9.5	e tou louanz i ganny beni!
NEH.9.6	Zis ou, SENYER, zis ou ki'n fer lesyel,
NEH.9.6	lesyel ki par lao lesyel, e tou sa ki i annan,
NEH.9.6	later avek tou sa ki i kontenir,
NEH.9.6	lanmer e tou sa ki ladan.
NEH.9.6	Ou donn zot tou lavi.
NEH.9.6	Liniver antye i ador ou.
NEH.9.7	Ou menm SENYER, Bondye, ki ti swazir Abranm,
NEH.9.7	ki ti fer li sorti Our, dan pei bann Kaldeen.
NEH.9.7	I ti donn li non Abrahanm.
NEH.9.8	Ou ti war son leker senser anver ou;
NEH.9.8	ou ti fer en lalyans avek li
NEH.9.8	pour donn son desandans pei bann Kananeen,
NEH.9.8	bann Hitit, bann Amorit, bann Perizit,
NEH.9.8	bann Zebizit ek bann Girgasit.
NEH.9.8	Ou'n gard ou promes, akoz ou zis.
NEH.9.9	Ou ti war soufrans nou bann zanset dan Lezip;
NEH.9.9	ou ti antann zot kriye lo bor lanmer Rouz.
NEH.9.10	Ou ti fer bann siny ek bann mervey kont Faraon,
NEH.9.10	kont tou son bann serviter ek tou zabitan son pei,
NEH.9.10	akoz ou ti konnen ki zot ti ensolan anver nou bann zanset.
NEH.9.10	Ou'n fer ou renonmen ziska ozordi.
NEH.9.11	Ou ti ouver lanmer devan zot;
NEH.9.11	zot ti travers lanmer lo later sek.
NEH.9.11	Me bann ki ti pe pourswiv zot,
NEH.9.11	ou ti anglouti dan profonder,
NEH.9.11	parey en ros ki tonm dan fon lanmer.
NEH.9.12	Ou ti gid zot pandan lazournen par en kolonn nyaz,
NEH.9.12	aswar par en kolonn dife
NEH.9.12	pour ekler semen ki zot devre swiv.
NEH.9.13	Ou ti osi desann lo montanny Sinai.
NEH.9.13	Depi lesyel, ou ti koz avek zot;
NEH.9.13	ou ti donn zot bann regleman drwat,
NEH.9.13	bann lalwa vre,
NEH.9.13	bann lalwa ek bann komannman parfe.
NEH.9.14	Ou'n fer zot konn ou saba sakre
NEH.9.14	e par lentermedyer Moiz, ou serviter,
NEH.9.14	ou'n ansenny zot ou bann komannman, regleman ek lalwa.
NEH.9.15	Kan zot ti lafen, ou ti donn zot dipen sorti dan lesyel;
NEH.9.15	kan zot ti swaf, ou ti fer delo sorti dan ros,
NEH.9.15	e ou ti dir zot al pran posesyon sa pei
NEH.9.15	ki ou ti fer serman, pour donn zot.
NEH.9.16	Me nou bann zanset ti arogan e zot ti revolte.
NEH.9.16	Zot pa ti obei ou bann komannman.
NEH.9.17	Zot ti refize obei
NEH.9.17	e zot ti oubliy bann mervey ki ou ti fer parmi zot.
NEH.9.17	Zot ti revolte e dan zot revolt,
NEH.9.17	zot ti swazir en sef pour retourn dan zot lesklavaz Lezip.
NEH.9.17	Me ou en Bondye ki pare pour pardonnen;
NEH.9.17	ou bon, ou annan konpasyon, pasyans, gran fidelite,
NEH.9.17	e ou pa ti abandonn zot,
NEH.9.18	menm kan zot ti fabrik en zenn bef fonn dan metal.
NEH.9.18	Zot ti dir: La zot Bondye ki ti fer zot sorti Lezip!
NEH.9.18	Sa mannyer fer, ti en gran lensilt kont ou.
NEH.9.19	Dan ou gran konpasyon,
NEH.9.19	ou pa ti abandonn zot dan dezer.
NEH.9.19	Kolonn nyaz, pa ti arete gid zot pandan lazournen,
NEH.9.19	ni kolonn dife aswar, ki ti kler semen ki zot ti devre swiv.
NEH.9.20	Dan ou bonte, ou ti donn zot ou lespri pour ansenny zot.
NEH.9.20	Ou pa ti refize fourni zot lamann pour manze;
NEH.9.20	ou ti donn zot delo kan zot ti swaf.
NEH.9.21	Pandan 40 an ou'n pran swen avek zot
NEH.9.21	e zot pa ti mank nanryen dan dezer.
NEH.9.21	Zot lenz pa ti ize e zot lipye pa ti anfle.
NEH.9.22	Ou ti donn zot bann rwayonm ek livre zot bann pep;
NEH.9.22	ou ti donn zot bann teritwar vwazen.
NEH.9.22	Konmsa, zot ti pran posesyon pei bann lerwa Sionn, Hesbonn e pei Og, lerwa Basann.
NEH.9.23	Ou ti ogmant zot desandan parey zetwal dan lesyel;
NEH.9.23	ou ti anmenn zot dan sa pei
NEH.9.23	ki ou ti dir zot bann zanset antre pour pran posesyon.
NEH.9.24	Alor, zot bann desandan ti antre e pran posesyon sa pei.
NEH.9.24	Ou ti livre dan zot lanmen bann Kananeen,
NEH.9.24	zabitan sa pei, avek zot bann lerwa,
NEH.9.24	pour tret zot mannyer zot ti anvi.
NEH.9.25	Zot ti pran bann lavil fortifye ek en later fertil;
NEH.9.25	zot ti pran bann lakaz ranpli avek toudsort byen,
NEH.9.25	bann sitern ki'n fini ganny fouye,
NEH.9.25	bann plantasyon rezen, zoliv ek en kantite pye fri.
NEH.9.25	Zot ti manze ziska rasazye, angrese.
NEH.9.25	Gras ou gran bonte, zot in viv dan lopilans.
NEH.9.26	Me, zot ti dezobeisan e revolte kont ou.
NEH.9.26	Zot ti tourn zot ledo avek ou lalwa
NEH.9.26	e touy ou bann profet ki ti averti zot,
NEH.9.26	pour zot retourn kot ou.
NEH.9.26	Zot ti ensilte ou gravman.
NEH.9.27	Alor, ou ti livre zot dan lanmen zot bann lennmi
NEH.9.27	ki ti fer zot soufer.
NEH.9.27	Me dan zot maler, zot ti kriy ver ou;
NEH.9.27	depi lesyel, ou ti antann zot;
NEH.9.27	dan ou gran bonte, ou ti donn zot bann sover
NEH.9.27	ki ti delivre zot dan lanmen zot bann lennmi.
NEH.9.28	Me, deswit apre ki zot ti'n ganny en pe repo,
NEH.9.28	zot ti rekonmans fer sa ki mal devan ou.
NEH.9.28	Alor, ou ti abandonn zot dan lanmen zot bann lennmi,
NEH.9.28	ki ti domin lo zot.
NEH.9.28	Me ler zot ti kriy ver ou ankor,
NEH.9.28	depi lesyel, ou ti antann zot.
NEH.9.28	Dan ou gran konpasyon, ou ti delivre zot plizyer fwa.
NEH.9.29	Ou ti sipliy zot ankor, pour obeir ou lalwa.
NEH.9.29	Me zot ti vin arogan e zot pa ti obei ou bann komannman.
NEH.9.29	Zot ti fer pese kont ou bann regleman
NEH.9.29	ki donn lavi sa enn ki met zot an pratik.
NEH.9.29	Zot ti rebel e arogan; zot ti refize obei ou.
NEH.9.30	Ou ti pasyan avek zot pandan bokou lannen;
NEH.9.30	ou ti averti zot par ou lespri,
NEH.9.30	par lentermedyer ou bann profet.
NEH.9.30	Me zot pa ti ni menm ekoute.
NEH.9.30	Alor, ou ti livre zot dan lanmen bann pep sa bann pei.
NEH.9.31	Me, dan ou gran konpasyon, ou pa ti detri zot,
NEH.9.31	ou pa ti abandonn zot,
NEH.9.31	akoz ou en Bondye avek konpasyon ki konn pardonnen.
NEH.9.32	Aprezan, nou Bondye, Bondye ki gran, pwisan e ki merit respe;
NEH.9.32	ou ki gard ou lalyans e montre ou fidelite
NEH.9.32	pran kont sa maler ki'n tap nou,
NEH.9.32	nou bann lerwa, nou bann sef,
NEH.9.32	nou bann pret, nou bann profet,
NEH.9.32	nou bann zanset, ek tou ou pep,
NEH.9.32	depi lepok bann lerwa Asiri, ziska ozordi.
NEH.9.33	Ou'n azir dapre lazistis dan tou sa ki'n ariv nou;
NEH.9.33	ou'n azir fidelman anver nou,
NEH.9.33	tandis ki nou, nou'n mal azir.
NEH.9.34	Nou bann lerwa, nou bann sef, nou bann pret, e nou bann zanset, pa'n obei ou lalwa.
NEH.9.34	Zot pa'n met an pratik ou bann komannman,
NEH.9.34	ni pran ka avek bann lavertisman ki ou ti donn zot.
NEH.9.35	Pandan ki zot ti dan zot rwayonm,
NEH.9.35	dan byennet ki ou ti'n donn zot,
NEH.9.35	dan sa gran pei fertil ki ou ti'n met devan zot,
NEH.9.35	zot pa ti servi ou e zot pa ti abandonn zot bann move pratik.
NEH.9.36	Ozordi, nou'n vin bann lesklav!
NEH.9.36	Dan sa pei ki ou'n donn nou zanset pour ki zot profite
NEH.9.36	e manz son bann bon fri, nou'n vin lesklav.
NEH.9.37	Tou son kantite prodwi, i pour bann lerwa
NEH.9.37	ki ou'n plas lo nou latet, akoz nou bann pese.
NEH.9.37	Zot domin lo nou ek nou bann troupo
NEH.9.37	e nou dan en gran soufrans!
NEH.9.38	Akoz tousala, nou ti fer en lalyans ki nou ti met par ekri. Non nou bann sef, bann levit, ek bann pret, in ganny enskri lo sa dokiman ki ti ganny sele.
NEH.10.1	Parmi bann ki ti met zot sele lo sa dokiman ti annan: Nehemi, gouverner, garson Hakalya, ek Sedesyas.
NEH.10.1	Bann pret: 
NEH.10.2	Seraya, Azarya, Zeremi 
NEH.10.3	Pasour, Amaria, Malkiya, 
NEH.10.4	Hatous, Sebanya, Malouk, 
NEH.10.5	Harim, Meremot, Abdyas, 
NEH.10.6	Danyel, Ginetonn, Barouk, 
NEH.10.7	Mesoulanm, Abiya, Miyamin, 
NEH.10.8	Maazya, Bilgai, ek Semaya.
NEH.10.9	Bann levit: Zozye, garson Azanya, Binoui; bann garson Henadad, Kadmyel, 
NEH.10.10	ek zot bann frer: Sebanya, Hodiya, Kelita, Pelaya, Hanann, 
NEH.10.11	Mise, Rehob, Hasabya, 
NEH.10.12	Zakour, Serebya, Sebanya, 
NEH.10.13	Hodiya, Bani, Beninou.
NEH.10.14	Bann sef parmi lepep: Paros, Pahat-Moab, Elanm, Zatou, Bani, 
NEH.10.15	Bouni, Azgad, Bebai, 
NEH.10.16	Adoniya, Bigvai, Adin, 
NEH.10.17	Ater, Ezekyas, Azour, 
NEH.10.18	Hodiya, Hasoum, Betsai, 
NEH.10.19	Harif, Anatot, Nebai, 
NEH.10.20	Magpias, Mesoulanm, Hezir, 
NEH.10.21	Mesezabeel, Sadok, Yadoua, 
NEH.10.22	Pelatya, Hanann, Ananya, 
NEH.10.23	Oze, Hananya, Hasoub, 
NEH.10.24	Lohes, Pilha, Sobek, 
NEH.10.25	Rehoum, Hasabna, Maaseya, 
NEH.10.26	Ahiya, Hanann, Hanann, 
NEH.10.27	Malouk, Harim, Baana.
NEH.10.28	Leres lepep: Pret, levit, portye, santer, serviter tanp, ek tou bann ki ti'n separe avek bann pep lezot pei, pour swiv lalwa Bondye, ensi ki zot fanm, zot bann garson, zot bann fiy, e tou bann ki ti kapab konpran, 
NEH.10.29	ti zwenn ansanm avek zot bann frer, bann sef. Zot ti pret serman pour swiv lalwa ki Bondye ti donnen par lentermedyer Moiz, serviter Bondye e pour met an pratik tou bann komannman SENYER, nou SENYER, son bann regleman ek son bann lalwa. 
NEH.10.30	Nou ti promet pour pa donn bann zabitan sa pei okenn nou bann fiy, oubyen pran zot bann fiy pour nou bann garson; 
NEH.10.31	pour pa aste okenn marsandiz oubyen legren ki bann zabitan sa pei ti anmennen pour vann zour saba, oubyen okenn lezot zour lafet. Nou pa pou fer okenn rekolt e nou pa pou egziz peyman okenn det tou le 7 an.
NEH.10.32	Nou ti osi fikse en lareg konmkwa sak lannen, nou pou donn en pyes larzan kat granm pour servis tanp nou Bondye. 
NEH.10.33	Sa don ava servi pour dipen, pour sakrifis konplet ek lofrann vezetal, pour bann saba, bann nouvellin, oubyen lezot zour lafet, pour lezot lofrann konsakre an loner Bondye ek bann sakrifis ofer par Izrael pour pardon zot pese, e osi pour tou bann travay dan tanp nou Bondye.
NEH.10.34	Nou, bann pret, levit, ek lepep, nou ti tir osor pour konnen lekel fanmir ki devre fourni sak lannen, lo en dat fiks, dibwa ki pour bril lo lotel dan tanp SENYER, nou Bondye, parey in ekri dan lalwa. 
NEH.10.35	Nou ti promet pour anmenn dan tanp, sak lannen, tou bann premye prodwi nou later ek nou bann pye fri. 
NEH.10.36	Nou ti osi promet pour anmenn dan tanp nou Bondye e prezant avek bann pret ki servi dan tanp nou Bondye, bann premye ne parmi nou bann garson, nou bann zannimo: Bann premye ne parmi nou bann bef, mouton ek kabri, parey in ekri dan lalwa. 
NEH.10.37	Nou ti promet pour anmenn kot pret, dan bann lasal dan tanp Bondye, premye parti nou lapat lafarin, bann fri tou bann pye dibwa, diven nouvo ek delwil; Ladim lo tou prodwi later ki nou kiltive, ava ganny remet avek bann levit, akoz bann levit ki annan responsabilite pour resevwar ladim dan tou nou bann lavil. 
NEH.10.38	Pret, garson Aaron, ava akonpanny bann levit ler zot resevwar ladim. Bann levit ava pran en dizyenm parti ladim e anmenn dan tanp Bondye, dan bann lasal trezor. 
NEH.10.39	Bann Izraelit ek bann levit ava anmenn bann kontribisyon dible, diven, delwil, dan sa bann lasal, la kot i annan bann lobze tanp; la osi kot ek bann pret ki servi tanp, bann portye ek bann santer i reste.
NEH.10.39	Konmsa, nou pa pou abandonn tanp nou Bondye.
NEH.11.1	Bann sef lepep ti etabli zot dan Zerizalenm. Leres lepep ti tir osor pour swazir en dimoun lo dis pour reste Zerizalenm, lavil sakre, tandis ki nef restan, zot ava al dan lezot lavil. 
NEH.11.2	Lepep ti rekonesan anver bann ki ti ofer zot pour reste volonterman Zerizalenm.
NEH.11.3	La bann sef provens ki ti vin reste Zerizalenm. Dan bann lavil Zida, sakenn ti viv lo son propriyete, dan son lavil: Izrael, bann pret, bann levit, bann serviter tanp, fanmir bann serviter Salomon.
NEH.11.4	Bann desandan Zida ek bann desandan Benzamen ki ti vin enstal zot dan Zerizalenm.
NEH.11.4	Parmi bann desandan Zida: Ataya, garson Ozyas, garson Zakari, garson Amaria, garson Sefatya, garson Mahalaleel, bann garson Peres; 
NEH.11.5	Maaseya, garson Barouk, garson Kol-Hoze, garson Hazaya, garson Adaya, garson Yoyarib, garson Zakari, garson Siloni. 
NEH.11.6	Bann garson Peres ki ti vin reste Zerizalenm: 468 zonm vayan.
NEH.11.7	Parmi bann desandan Benzamen: Salou, garson Mesoulanm, garson Yoed, garson Pedaya, garson Kolaya, garson Maaseya, garson Ityel, garson Ezai. 
NEH.11.8	Apre li, Gabai ek Salai; 928 an tou. 
NEH.11.9	Yoel, garson Zikri ti zot lenspekter; Zida, garson Senoua, ti dezyenm sef dan lavil.
NEH.11.10	Parmi bann pret: Yedaya, garson Yoyarib, Yakin, 
NEH.11.11	Seraya, garson Hilkiya, garson Mesoulanm, garson Sadok, garson Merayot, garson Ahitoub, sef tanp Bondye, 
NEH.11.12	ek zot bann frer ki okip travay dan tanp; 822 an tou. Adaya, garson Yerohanm, garson Pelalya, garson Anmsi, garson Zakari, garson Pasour, garson Malkiya, 
NEH.11.13	ek son bann frer, bann sef fanmir; 242. Amasai, garson Azarel, garson Ahzai, garson Mesilemot, garson Imer, 
NEH.11.14	ek zot bann frer, bann gerye vayan; 128 an tou. Zabdiel, garson Gedolim, ti zot lenspekter.
NEH.11.15	Parmi bann levit: Semaya, garson Hasoub, garson Azrikanm, garson Hasabya, garson Bouni, 
NEH.11.16	Sabetai ek Yozabad, parmi bann sef levit ti responsab bann travay an deor tanp Bondye. 
NEH.11.17	Matanya, garson Mise, garson Zabdi, garson Asaf, zot sef, ki ti sant bann louanz pandan lapriyer, ek Bakboukya, dezyenm parmi son bann frer, ek Abda, garson Samoua, garson Galal, garson Yedoutoun. 
NEH.11.18	Total bann levit dan lavil sakre: 284.
NEH.11.19	Bann portye: Akoub, Talmonn, ek zot bann frer, portye; 172 an tou.
NEH.11.20	Leres bann Izraelit, bann pret, bann levit, ti ganny etabli dan tou bann lavil Zida, sakenn dan son propriyete.
NEH.11.21	Bann serviter tanp ti enstal zot Ofel; Siha ek Gispa ti sef bann serviter tanp.
NEH.11.22	Lenspekter bann levit ki ti Zerizalenm, ti apel Ouzi, garson Bani, garson Hasabya, garson Matanya, garson Mise, parmi bann garson Asaf, bann santer ki ti ansarz servis dan tanp. 
NEH.11.23	Ti annan en lord sorti kot lerwa ki konsern zot, konsernan bann santer, lo size zot travay pour tou le zour. 
NEH.11.24	Petahya, garson Mesezabeel, bann garson Zera, garson Zida ti reprezantan lerwa pour tou bann zafer ki konsern lepep.
NEH.11.25	Dan bann vilaz e dan lakanpanny, bann garson Zida ti etabli zot Kiryat-Arba e dan son bann vilaz dan zalantour; Dibonn ek bann vilaz dan zalantour; Yekabseel ek bann vilaz dan zalantour; 
NEH.11.26	Yesoua, Molada ek Bet-Pelet; 
NEH.11.27	Hatsar-Soual, Berseba ek bann vilaz dan zalantour, 
NEH.11.28	Siklag, Mekona ek bann vilaz dan zalantour; 
NEH.11.29	Enn-Rimonn, Sorea, Yarmout, 
NEH.11.30	Zanoa, Adoulanm ek bann vilaz dan zalantour; Lakis e dan son zalantour, dan Azeka ek son bann vilaz dan zalantour. Zot ti enstal zot depi Berseba ziska vale Hinonm.
NEH.11.31	Bann desandan Benzamen ti etabli zot depi Geba, dan Nikmas, Aya, Betel ek son bann vilaz dan zalantour. 
NEH.11.32	Dan Anatot, Nob, Ananya, 
NEH.11.33	Hasor, Rama, Gitaim, 
NEH.11.34	Hadid, Seboim, Nebalat, 
NEH.11.35	Lod ek Ono, vale bann artizan. 
NEH.11.36	Parmi bann levit, serten group dan Zida ti al zwenn avek tribi Benzamen.
NEH.12.1	La bann pret ek bann levit ki ti retourn avek Zorobabel, garson Sealtiel, e avek Zozye: Seraya, Zeremi, Esdras, 
NEH.12.2	Amaria, Malouk, Hatous, 
NEH.12.3	Sekanya, Rehoum, Meremot, 
NEH.12.4	Ido, Ginetoi, Abiya, 
NEH.12.5	Miyamin, Maadya, Bilga, 
NEH.12.6	Semaya, Yoyarib, Yedaya, 
NEH.12.7	Salou, Amok, Hilkiya, Yedaya. Sa ti bann gran pret ek zot bann frer dan lepok Zozye.
NEH.12.8	Lo kote bann levit: Zozye, Binoui, Kadmyel, Serebya, Zida, Matanya, ki, avek son bann frer, ti diriz sante pandan lapriyer; 
NEH.12.9	Zot frer, Bakboukya ek Ouni ti ganny plase anfas avek zot.
NEH.12.10	Zozye ti papa Yoyakim, Yoyakim ti papa Eliasib, Eliasib ti papa Yoyada, 
NEH.12.11	Yoyada ti papa Zonatan, e Zonatan ti papa Yadoua.
NEH.12.12	Dan lepok Yoyakim, la bann pret, bann sef fanmir. Pour Seraya: Meraya; pour Zeremi: Hananya; 
NEH.12.13	pour Esdras: Mesoulanm; pour Amaria: Yohanann; 
NEH.12.14	pour Melouki: Zonatan; pour Sebanya: Zozef; 
NEH.12.15	pour Harim: Adna; pour Merayot: Helkai; 
NEH.12.16	pour Ido, Zakari; pour Ginetonn, Mesoulanm; 
NEH.12.17	pour Abiya: Zikri; pour Minyamin ek Moadya: Piltai; 
NEH.12.18	pour Bilga: Samoua; pour Semaya: Zonatan; 
NEH.12.19	pour Yoyarib: Matnai; pour Yedaya: Ouzi; 
NEH.12.20	pour Salai: Kalai; pour Amok: Heber; 
NEH.12.21	pour Hilkiya: Hasabya; pour Yedaya: Netaneel.
NEH.12.22	Dan lepok Eliasib, Yoyada, Yohanann, ek Yadoua, bann levit ti ganny enskri koman sef fanmir, e pandan renny Dariis, lerwa Pers, bann pret osi ti ganny anrezistre:
NEH.12.23	Bann garson Levi, bann sef fanmir ti ganny anrezistre dan liv listwar, ziska lepok Yohanann, garson Eliasib.
NEH.12.24	Bann sef bann levit: Hasabya, Serebya ek Zozye, garson Kadmyel avek zot bann frer anfas zot, pour loue e selebre SENYER, group par group, dapre lord David, serviter Bondye. 
NEH.12.25	Bann portye Matanya, Bakboukya, Abdyas, Mesoulanm, Talmonn ek Akoub, ti vey bann magazen kot laport tanp. 
NEH.12.26	Zot ti viv dan lepok Yoyakim, garson Zozye, garson Yosadak, dan lepok ki Nehemi ti gouverner e Esdras ti pret e skrib.
NEH.12.27	Pour linogirasyon miray Zerizalenm, zot ti fer apel bann levit dan tou bann landrwa kot zot ti reste pour zot vin Zerizalenm pour selebre linogirasyon dan lazwa par bann san ek lapriyer, avek lakonpannyman senbal, lir ek laarp. 
NEH.12.28	Bann santer ti rasanble sorti dan zalantour Zerizalenm, bann vilaz 
NEH.12.29	depi Bet-Gilgal ek zalantour Geba ek Azmabet, akoz bann santer ti'n konstri bann vilaz dan zalantour Zerizalenm. 
NEH.12.30	Bann pret ek bann levit ti pirifye zot, e pirifye lepep, bann laport ek miray.
NEH.12.31	Mon ti fer tou bann sef Zida mont lo miray e mon ti form de gran lakoral. Premye group ti konmans mars lo kote drwat lo miray, dan direksyon laport Fimyen. 
NEH.12.32	Oze ti mars deryer zot avek lanmwatye bann sef Zida, 
NEH.12.33	Azarya, Esdras, Mesoulanm, 
NEH.12.34	Zida, Benzamen, Semaya, ek Zeremi, 
NEH.12.35	bann garson bann pret avek bann tronpet, Zakari, garson Zonatan, garson Semaya, garson Matanya, garson Mise, garson Zakour, garson Asaf, 
NEH.12.36	avek son bann frer, Semaya, Azarel, Milalai, Gilalai, Maai, Netaneel, Zida ek Hanani, avek bann lenstriman lanmizik David, serviter Bondye. Skrib Esdras ti mars devan. 
NEH.12.37	Kot laport Sours e drwat devan zot, zot ti mont bann mars lavil David lo miray par lao lakaz David, ziska laport Delo, lo kote Les.
NEH.12.38	Dezyenm lakoral ti mont lo kote gos. Mon ti par deryer li lo miray avek lot lanmwatye lepep. Parlao tour bann Four, mon ti al ziska kot miray ti elarzi. 
NEH.12.39	Apre, par lao laport Efraim, Vye laport, laport Pwason, tour Hananeel, tour Mea, ziska laport Mouton. Nou ti aret kot laport Gard. 
NEH.12.40	Sa de lakoral ti aret dan tanp Bondye. Mwan osi, avek bann mazistra ki ti avek mwan, nou ti fer parey; 
NEH.12.41	Bann pret Eliakim, Maaseya, Minyamin, Mise, Eliohenai, Zakari, Hananya, avek bann tronpet, 
NEH.12.42	e Maaseya, Semaya, Eleazar, Ouzi, Yohanann, Malkiya, Elanm ek Ezer. Bann santer ti sante anba direksyon Yizraya.
NEH.12.43	Sa zour, lepep ti ofer en kantite sakrifis, e anmiz zot, akoz Bondye ti'n donn zot en gran lokazyon pour rezouir. Bann fanm avek bann zanfan ti osi dan lazwa; tapaz selebrasyon ti ganny tande lwen an deor Zerizalenm.
NEH.12.44	Sa lepok, zot ti nonm bann zonm pour sirvey bann lasal kot ti konserv bann lofrann bann premye fri, bann premye rekolt avek bann ladim. Zot ti ganny lord pour kolekte, dan teritwar antye, dan bann lavil, bann par ki dapre lalwa, ti al pour bann pret ek bann levit, akoz Zida ti kontan ki bann pret ek bann levit ti pe byen fer sa travay. 
NEH.12.45	Zot ti pe asir tou sa ki ti konsern servis anver zot Bondye ek servis pirifikasyon, ensi ki bann santer ek bann portye, dapre lord ki David ek son garson Salomon, ti'n donnen. 
NEH.12.46	Annefe, dan sa lepok, dan letan David ek Asaf, ti annan bann sef lakoral, ki ti diriz bann san pour loue e selebre Bondye. 
NEH.12.47	Dan lepok Zorobabel ek Nehemi, dapre lord sak zour, pep Izrael antye ti donn bann santer ek bann portye zot par. Zot ti osi donn bann levit zot porsyon sakre, e bann levit ti donn bann garson Aaron zot porsyon sakre.
NEH.13.1	En zour, zot ti lir dan liv Moiz devan lepep, ki okenn Amonit, ni okenn Moabit pa pou zanmen antre dan lasanble Bondye, 
NEH.13.2	akoz zot pa ti anmenn dipen ek delo pour bann Izraelit, e akoz zot ti pey Balaanm pour modi pep Izrael. Me nou Bondye ti tourn sa malediksyon an benediksyon. 
NEH.13.3	Kan bann Izraelit ti'n antann lektir lalwa, zot ti sas bann etranze dan zot kominote.
NEH.13.4	Avan sa, pret Eliasib ki ti annan responsabilite bann lasal tanp nou Bondye e ki ti fanmir avek Tobiya, 
NEH.13.5	ti'n prepar en gran lasanm pour Tobiya. Dan sa landrwa, oparavan, zot ti plas bann lofrann vezetal, lansan, bann istansil, ladim dible, diven ek delwil, bann par pour bann levit, bann santer, bann portye, ek kontribisyon pour bann pret. 
NEH.13.6	Kan tousala ti arive, mon pa ti Zerizalenm, akoz mon ti'n retourn kot lerwa, dan tranndezyenm lannen renny Artakzerzes, lerwa Babilonn. Ver lafen lannen, mon ti demann lerwa permisyon 
NEH.13.7	pour retourn Zerizalenm. Alor, mon ti dekouver fot ki Eliasib ti'n fer par donn Tobiya en lasal dan bann lakour tanp Bondye. 
NEH.13.8	Mon ti pran en gran lakoler, e fer zet deor tou sa ki ti pour Tobiya. 
NEH.13.9	Mon ti donn lord pour pirifye sa lasal, e fer retourn bann istansil tanp Bondye, bann lofrann vezetal ek lansan.
NEH.13.10	Mon ti osi aprann ki bann levit pa ti'n resevwar zot par; ki bann levit ek bann santer ki ti responsab servis, ti'n sove sakenn dan son plantasyon. 
NEH.13.11	Mon ti repros bann zofisye. Mon ti demann zot akoz tanp Bondye in ganny abandonnen? Mon ti rasanble bann levit ek bann santer e fer zot repran zot plas. 
NEH.13.12	Alor, pep Zida antye ti anmenn ladim dible, diven ek delwil dan bann magazen. 
NEH.13.13	Mon ti donn responsabilite bann magazen, avek pret Selemia, skrib Sadok ek levit Pedaya. Hanann, garson Zakour, garson Natanya ti zot asistan, akoz zot ti annan bon repitasyon koman bann zonm onnet. Zot ti ganny responsabilite pour distribye lofrann avek zot bann frer.
NEH.13.14	Mon Bondye! Mazin mwan, akoz sa. Pa efas bann bon aksyon ki mon'n fer avek fidelite pour tanp mon Bondye e pour son servis.
NEH.13.15	Dan sa lepok, mon ti war bann zonm dan Zida pe kraz rezen zour saba, anmenn bann pake legren ki zot ti sarz lo zot bann bourik, ensi ki diven, rezen, fig e toudsort fardo ki zot ti anmenn Zerizalenm zour saba. Mon ti donn zot bann avertisman zour zot ti pe vann zot danre. 
NEH.13.16	Ti osi annan bann Tiryen ki ti pe reste dan lavil, ki ti anmenn pwason ek toudsort marsandiz ki zot ti vann zour saba avek bann zabitan Zida dan Zerizalenm. 
NEH.13.17	Mon ti repros bann personnaz enportan dan Zida. Mon ti demann zot: Ki savedir sa bann move aksyon ki zot pe fer? Zot pe mepriz zour saba. 
NEH.13.18	Konmsa menm ki zot zanset ti azir. Pour sa rezon, nou Bondye in anvoy tou sa bann maler lo nou e lo sa lavil. Zot, zot pe ogmant son lakoler kont Izrael par mepriz son saba.
NEH.13.19	Apre sa, de ki fernwanr ti konmans fer dan Zerizalenm avan saba, mon ti fer ferm bann laport, e mon ti donn lord ki zot ouver li apre saba. Mon ti plas detrwa mon bann serviter kot bann laport, pour anpes antre okenn gro pake zour saba. 
NEH.13.20	Alor, bann marsan ek bann vander toudsort prodwi, ti pas lannwit enn ou de fwa, an deor Zerizalenm. 
NEH.13.21	Mon ti averti zot: Akoz zot pas lannwit devan miray? Si zot rekonmanse, mon pou servi lafors zot. Depi sa, zot pa ti vin ankor pandan saba. 
NEH.13.22	Mon ti osi demann bann levit pour pirifye zot, pour vin vey bann laport pour fer sir ki saba i reste en zour sakre.
NEH.13.22	Pour sa osi, mon Bondye, mazin mwan e protez mwan dan ou gran fidelite!
NEH.13.23	Dan sa menm lepok, mon ti war bann Zwif ki ti marye avek bann fanm sorti Asdod, Amonn, Moab. 
NEH.13.24	Lanmwatye parmi zot bann garson ti koz langaz asdodit e pa ti konn koz lalang bann Zideen. Zot ti koz zis langaz tel ou tel pep etranze. 
NEH.13.25	Mon ti repros zot e mon ti modi zot; mon ti bat en bann e aras zot seve; mon ti fer zot pret serman o non Bondye: Zot pa pou donn zot bann fiy avek zot bann garson, ni pran zot bann fiy pour zot garson, ni pour zot. 
NEH.13.26	Konmsa menm ki Salomon, lerwa Izrael ti fer pese. Ti napa okenn lerwa parey li parmi tou sa kantite nasyon. Son Bondye ti kontan li, e Bondye ti'n etabli li koman lerwa lo Izrael antye. Sepandan, bann fanm etranze ti osi trenn li dan pese. 
NEH.13.27	Alor, nou aprann ki zot komet en si gran krim, en sakrilez anver nou Bondye ler zot marye avek bann fanm etranze?
NEH.13.28	Enn bann garson Yoyada, garson Gran-Pret Eliasib, ti zann Sanbalat en Horonit. Mon ti sas li lwen avek mwan.
NEH.13.29	Mazin zot, mon Bondye, akoz zot in sali saserdos ek lalyans bann pret ek bann levit.
NEH.13.30	Mon ti pirifye zot avek bann etranze e mon ti retabli servis bann pret ek bann levit, sakenn dapre son fonksyon. 
NEH.13.31	Mon ti osi retabli bann lofrann dibwa, dan lepok fikse, ensi ki bann premye fri.
NEH.13.31	Mazin mwan, mon Bondye e azir dan mon faver!
EST.1.1	Sa ti ariv dan letan Zerzes, sa menm lerwa Zerzes ki ti renny lo 127 provens, depi Lenn ziska Letyopi. 
EST.1.2	Dan sa lepok, lerwa Zerzes ti renny lo son tronn rwayal dan Siz, son kapital. 
EST.1.3	Dan trwazyenm lannen son renny, i ti donn en festen pour tou son bann o fonksyonner ek son bann minis. Bann sef larme Lapers ek Medi, bann nob, bann gouverner provens, ti prezan. 
EST.1.4	I ti montre gran larises son rwayonm e splander ek son mazeste pandan plizyer zour. An tou 180 zour.
EST.1.5	Alafen sa bann zour, lerwa ti donn pandan set zour, en festen o plenn er dan zarden rwayal, pour lepep antye ki ti dan Siz, son kapital, depi pli gran ziska pli pti. 
EST.1.6	Ti annan bann rido latwal koton kouler blan ek ble, atase avek bann kordon an linenn blan e vyolet, ki'n pas dan bann bag annarzan, fikse avek bann kolonn an marb. Ti annan osi bann divan annor e annarzan lo en pave mozaik an marb, nak ek marb nwanr. 
EST.1.7	Bann labwason ti ganny servi dan bann lakoup annor, dan diferan laform; diven sorti kot lerwa ti annabondans. 
EST.1.8	Sak envite ti kapab bwar kantite ki i ti anvi. Annefe, lerwa ti'n donn lord tou bann serviter dan son pale, pour satisfer dezir sak envite. 
EST.1.9	Larenn Vasti ti osi donn en festen pour bann fanm, dan pale lerwa Zerzes.
EST.1.10	Setyenm zour lafet, kan i ti'n konmans soule avek diven, lerwa ti apel Mehoumann, Bizta, Harbona, Bigta, Abagta, Zetar ek Karkas, set enik ki ti dan servis lerwa Zerzes. 
EST.1.11	I ti donn zot lord fer larenn Vasti vin devan li, abiye dan son kouronn rwayal, pour montre son labote avek bann pep, bann o fonksyonner. Annefe, larenn ti en zoli fanm. 
EST.1.12	Me larenn Vasti ti refize obeir lord ki lerwa ti'n transmet par lentermedyer son bann enik. Lerwa ti pran en gran lakoler.
EST.1.13	Lerwa ti konsilte son bann saz ki ti konn byen lalwa. Annefe, bann zafer rwayal, ti touzour ganny regle avek led bann dimoun ki konn lalwa ek bann koutim. 
EST.1.14	Parmi bann konseye pros avek lerwa, ti annan Karsena, Setar, Admata, Tarsis, Meres, Marsena ek Memoukann. Sa set konseye Lapers ek Medi ki ti pros avek lerwa e okip bann premye plas dan rwayonm. 
EST.1.15	Lerwa ti demann zot: Dapre lalwa, ki fodre fer avek larenn Vasti ki pa'n obei lord ki lerwa Zerzes ti'n donnen par lentermedyer bann enik?
EST.1.16	Alor, Memoukann ti dir an prezans lerwa ek bann o fonksyonner, “Larenn Vasti pa'n fer ditor zis lerwa, me osi tou bann fonksyonner enportan e tou lepep dan bann provens lerwa Zerzes. 
EST.1.17	Annefe, tou bann fanm pou konn aksyon larenn; sa pou fer zot mepriz zot mari, akoz zot pou dir: Lerwa Zerzes in ordonn larenn Vasti pour prezant devan li e i pa'n vini. 
EST.1.18	Ozordi menm, fanm bann sef Lapers ek Medi ki'n okouran konportman larenn, pou revolte kont bann zofisye lerwa e sa pou anmenn mepri ek lakoler. 
EST.1.19	Si sa i paret bon pour ou, Mazeste, lerwa, fer en deklarasyon ki pa kapab sanze, ki ganny ekri dan bann lalwa Medi ek Lapers, ki Vasti napa drwa vin ankor kot lerwa Zerzes, ki lerwa i donn son tit rwayal avek en lot fanm ki pli merite ki li. 
EST.1.20	Kan sa deklarasyon enportan ava'n ganny pibliye par lerwa partou dan son gran rwayonm, tou bann fanm ava annan respe pour zot mari, depi pli gran ziska pli pti.”
EST.1.21	Sa deklarasyon ti fer plezir lerwa ek bann fonksyonner, e lerwa ti azir dapre sa ki Memoukann ti'n propoze. 
EST.1.22	I ti anvoy bann let dan tou bann provens rwayal, dan sak provens dapre zot lekritir e sak pep dapre zot langaz, ki deklare ki tou zonm i devre sef dan son prop lakaz.
EST.2.1	Apre sa bann levennman, ler lakoler lerwa Zerzes ti'n tonbe, i ti mazin Vasti, sa ki i ti'n fer e desizyon ki i ti'n pran kont li. 
EST.2.2	Son bann enik ti dir li, “Fer rod bann zoli zenn fiy vyerz pour ou. 
EST.2.3	Nonm bann enspekter dan tou bann provens ou rwayonm, pour zot rasanble bann zoli zenn fiy vyerz, pour met dan lakour rwayal ki dan kapital Siz, anba sirveyans Hegai, enik lerwa ki annan responsabilite tou son bann fanm; fourni zot avek tou zot bann prodwi labote. 
EST.2.4	Sa zenn fiy ki lerwa ava pli kontan, ava vin larenn dan plas Vasti.” Sa propozisyon ti fer plezir lerwa e i ti swiv.
EST.2.5	Dan lavil kapital Siz, ti annan en Zwif ki ti apel Mardose, garson Yair, en desandan Simei, garson Kis, ki sorti dan tribi Benzamen. 
EST.2.6	I ti parmi sa bann ki ti ganny anvoye annegzil depi Zerizalenm, avek Yekonya, lerwa Zida, par Naboukodonozor lerwa Babilonn. 
EST.2.7	Mardose ti'n elve son kouzin Hadasa, ki apel osi Ester. Annefe, Ester ti napa ni papa ni manman. Sa zenn fiy ti zoli en kantite. Kan son papa ek son manman ti mor, Mardose ti adopte li koman son prop fiy.
EST.2.8	Alor, kan lord ek desizyon lerwa ti'n ganny pibliye, en kantite zenn fiy ti'n ganny rasanble dan Siz, lavil kapital, anba lotorite Hegai. Ester osi ti ganny anmennen dan pale lerwa anba sirveyans Hegai ki ti ansarz bann fanm. 
EST.2.9	Sa fiy ti fer li plezir e i ti ganny son faver. Deswit, i ti fourni li tou bann prodwi labote neseser, ek son rasyon manze. I ti osi swazir pour li set servant dan pale lerwa e plas li avek son bann zenn servant dan meyer plas dan lakour rwayal. 
EST.2.10	Ester pa ti les konnen lekel son fanmir, ni kote i sorti, akoz Mardose ti'n defann li dir. 
EST.2.11	Tou le zour, Mardose ti ale vini dan zanviron lakour rwayal, pour ganny nouvel Ester e konnen ki mannyer i pe ganny trete.
EST.2.12	Alafen 12 mwan, dapre regilasyon pour bann fanm, tour sakenn bann zenn fiy pour al kot lerwa Zerzes ti arive. Bann zenn fiy dan lakour rwayal ti devre swiv tretman labote pour bann fanm pandan enn an. Pandan sis mwan avek delwil lamir, e apre, sis mwan avek bann prodwi parfen ek lezot prodwi pour fanm. 
EST.2.13	Ler sa zenn fiy ti al kot lerwa, i ti ganny tou sa ki i ti demande dan lakour rwayal pour anmenn avek li dan pale rwayal. 
EST.2.14	I ti al kot lerwa aswar; lannmen bomaten i ti al dan en lot lakour rwayal, anba sirveyans Saasgaz, enik lerwa ki ti ansarz son bann menazer. I pa ti retourn kot lerwa ankor, sof si lerwa ti anvi war li e i ti apel li par son non.
EST.2.15	Ler tour Ester, fiy Abihail, tonton Mardose, e ki Mardose ti'n adopte koman son prop fiy, ti arive pour li al kot lerwa, i pa ti demann nanryen, eksepte sa ki Hegai, enik lerwa, ki ti ansarz bann fanm, ti'n konsey li. Tou dimoun ki ti war Ester ti admir li. 
EST.2.16	Ester ti ganny anmennen kot lerwa Zerzes dan son pale rwayal, dan dizyenm mwan ki ti mwan Tebet, dan setyenm lannen son renny. 
EST.2.17	Lerwa ti kontan Ester plis ki tou lezot fanm, e parmi tou bann zenn fiy vyerz, i ti ganny faver lerwa. Alor, lerwa ti plas kouronn rwayal lo son latet e fer li larenn dan plas Vasti. 
EST.2.18	Lerwa ti donn en gran festen pour tou son bann fonksyonner ek son bann minis; i ti donn sa festen an loner Ester. I ti tir taks dan tou bann provens e i ti donn bann kado avek en zenerozite rwayal.
EST.2.19	Kan tou bann zenn fiy ti ganny rasanble pour dezyenm fwa, Mardose ti'n ganny apwente dan en pozisyon, par lerwa. 
EST.2.20	Ester pa ti ankor fer konnen ni son fanmir, ni son lorizin, parey Mardose ti'n ordonn li. Ester ti egzekit tou lord Mardose parey ler i ti anba son responsabilite.
EST.2.21	Dan sa bann zour, alor ki Mardose ti dan son fonksyon de enik lerwa ki ti gard lantre pale lerwa, Bigtan ek Teres, ti pran lakoler e fer en konplo pour asasin lerwa Zerzes. 
EST.2.22	Ler Mardose ti aprann sa, i ti fer konnen larenn Ester. Larenn Ester ti dir sa avek lerwa, lo non Mardose. 
EST.2.23	En lanket ti prouve ki sa ti vre; sa de zonm ti ganny pann. Sa ti ganny ekri dan Liv Listwar, dan prezans lerwa.
EST.3.1	En pe letan apre sa bann levennman, lerwa Zerzes ti donn promosyon Haman, garson Hamedata, en Agagit: I ti donn li en pozisyon par lao tou bann o zofisye dan son ran. 
EST.3.2	Tou bann serviter dan pale rwayal ti tonm azenou e prosternen devan Haman, parey lord ki lerwa ti'n donnen. Me Mardose pa ti ni tonm azenou ni prosternen. 
EST.3.3	Bann serviter lerwa ki ti devan laport pale rwayal ti demann Mardose, “Akoz ou dezobei lord lerwa?” 
EST.3.4	Zot ti poz li sa kestyon tou le zour, me i pa ti reponn zot. Alor, zot ti raport li avek Haman pour war si Mardose ki ti'n dir i en Zwif, pou persiste. 
EST.3.5	Ler Haman ti remarke ki Mardose pa ti tonm azenou ni prosternen devan li, i ti pran en gran lakoler. 
EST.3.6	Me i pa ti oze poz lanmen lo Mardose tousel, akoz zot ti'n osi dir li ki Mardose i en Zwif. Haman ti pe fer konplo pour detri tou bann Zwif, ki fer parti pep Mardose, dan rwayonm Zerzes antye.
EST.3.7	Dan premye mwan ki ti mwan Nizan, dan douzyenm lannen renny lerwa Zerzes, devan Haman, zot ti tir osor, ki zot ti apel Pourim, lo sak zour e sak mwan; sor ti tonm lo trezyenm zour, douzyenm mwan, ki mwan Adar. 
EST.3.8	Apre, Haman ti dir lerwa Zerzes, “I annan en serten pep apar, disperse parmi bann pep, dan tou bann provens ou rwayonm. Zot bann lalwa i diferan avek bann lalwa tou lezot pep, e zot pa obei bann lord lerwa. Napa okenn rezon pour lerwa toler sa bann zans. 
EST.3.9	Si lerwa i war bon, fer pibliy en dekre ki ordonn zot destriksyon, e mwan, mon ava pey 300 tonn larzan, dan lanmen bann zofisye ki ansarz ladministrasyon bann zafer lerwa, pour depoz dan trezor lerwa.”
EST.3.10	Alor, lerwa ti pran son bag ki port son stanp e donn Haman, garson Hamedata, en Agagit, lennmi bann Zwif. 
EST.3.11	Lerwa ti dir Haman, “Mon donn ou larzan, mon donn ou sa pep osi; fer sa ki ou oule avek zot.”
EST.3.12	Trezyenm zour premye mwan, bann sekreter lerwa ti ganny konvoke. Parey sa ki Haman ti'n ordonnen, en lord ti ganny ekri e anvoye kot tou bann reprezantan lerwa e bann gouverner dan tou bann provens e kot tou bann sef parmi lepep, kot sak nasyon dapre son lekritir ek son langaz. Sa lord ti'n ganny ekri e sinyen o non lerwa Zerzes e sele avek stanp lerwa. 
EST.3.13	Sa bann let ki ti ganny anvoye par bann mesaze dan tou bann provens, ti donn lord pour detri, touye e fer disparet tou Zwif, zenn koman vye, fanm ek zanfan, dan en sel zour: Trezyenm zour, dan douzyenm mwan, ki mwan Adar. Permisyon pour fer piyaz zot bann byen ti ganny donnen. 
EST.3.14	En kopi sa dokiman ti ganny pibliye koman en lalwa dan sak provens pour ki tou lepep i pare pour sa zour. 
EST.3.15	Bann mesaze ti al toudswit, lo lord lerwa. Dekre ti ganny pibliye dan Siz, lavil kapital. Lerwa avek Haman ti asize pour bwar, tandis ki lavil Siz ti dan boulvers.
EST.4.1	Kan Mardose ti tande tou sa ki ti'n ganny fer, i ti desir son lenz, met lenz dey ek lasann. I ti al partou dan lavil e pous bann kriy gro douler. 
EST.4.2	I ti al ziska lantre laport pale lerwa akoz personn pa ti annan drwa antre dan laport pale lerwa dan lenz dey.
EST.4.3	Dan sak provens, partou kot lord lerwa ek son dekre ti arive, bann Zwif ti plere en kantite; zot ti zene, plere e lamante, bokou parmi zot ti dormi dan lenz dey e kouver avek lasann.
EST.4.4	Ler son bann servant ek bann enik ti vin anons li sa nouvel, larenn ti dan en gran sagren. I ti anvoy lenz kot Mardose pour li tir sa lenz dey. Me i pa ti aksepte. 
EST.4.5	Alor, Ester ti apel Hatak, enn bann enik ki lerwa ti'n apwente pour servi li. I ti ordonn li pour al kot Mardose, pour konnen sa ki ti pe pase e pour ki rezon. 
EST.4.6	Hatak ti al kot Mardose lo laplas piblik ki devan laport pale lerwa. 
EST.4.7	Mardose ti dir li tou sa ki ti'n ariv li, e sa sonm egzakt ki Haman ti'n promet pour vers dan trezor lerwa pour fer disparet bann Zwif. 
EST.4.8	Mardose ti osi donn li en kopi sa dekre ki ti ordonn destriksyon bann Zwif e ki ti'n ganny pibliye dan Siz, pour li al montre Ester, eksplik li, demann li pour al sipliy lerwa e pled avek li an faver son pep. 
EST.4.9	Hatak ti ale e raport avek Ester tou sa ki Mardose ti'n dir li. 
EST.4.10	Ester ti koz avek Hatak e donn li sa mesaz pour Mardose: 
EST.4.11	Swit a en lalwa ki aplik pour tou dimoun, tou bann serviter lerwa, ensi ki lepep ki reste dan tou bann provens rwayal i konnen ki okenn dimoun, zonm oubyen fanm ki al kot lerwa dan lakour enteryer, san ki i'n ganny konvoke, pour ganny touye; eksepte sa enn avek ki lerwa i prezant li son baton annor. Mwan menm, mon pa'n ankor ganny envite kot lerwa depi 30 zour.
EST.4.12	Zot ti raport Mardose sa ki Ester ti'n dir. 
EST.4.13	Mardose ti dir zot reponn Ester: Pa krwar ki akoz ou viv dan pale lerwa, ou pou ganny sans sove plis ki nenport ki Zwif. 
EST.4.14	Si ou reste trankil dan en tel sityasyon, led ek delivrans bann Zwif ava sorti dan en lot landrwa; me ou, avek lafanmir ou papa, zot pou ganny detri. Dayer, lekel ki dir si ou pa'n ganny o plase dan sa rwayonm pour en letan parey?
EST.4.15	Alor, Ester ti donn zot sa larepons pour Mardose: 
EST.4.16	Ale, rasanble tou bann Zwif ki i annan dan lavil Siz. Fer en zenn pour mwan pandan trwa zour, san manze ni bwar, aswar koman lizour. Mwan osi, mon pou fer parey, ansanm avek mon bann servant. Answit, menm si i kont lalwa, mon ava al kot lerwa; si fodre mor mon ava mor! 
EST.4.17	Mardose ti ale e fer tou sa ki Ester ti'n ordonn li.
EST.5.1	Son trwazyenm zour, Ester ti met bann lenz rwayal e antre dan lakour enteryer pale rwayal vizavi pale. Lerwa ti pe asiz lo son tronn rwayal dan pale vizavi lantre. 
EST.5.2	Ler i ti war larenn Ester pe debout dan lakour, sa ti fer li gran plezir; i ti prezant Ester son baton annor ki ti dan son lanmen. Ester ti aprose e tous bout sa baton. 
EST.5.3	Lerwa ti demann li, “Ki i annan, larenn Ester? Ki reket ou annan pour fer? Mon pare pour mwan donn ou ziska lanmwatye mon rwayonm.”
EST.5.4	Ester ti reponn, “Mazeste, si i fer ou plezir, ganny labonte vin ozordi kot mwan avek Haman, pour en festen ki mon pe prepare an loner lerwa.”
EST.5.5	Alor, lerwa ti dir, “Apel Haman deswit pour ki nou akonpli dezir larenn Ester.” Apre, lerwa avek Haman ti al dan festen ki Ester ti'n prepare.
EST.5.6	Pandan ki zot ti pe bwar diven, lerwa ti dir Ester, “Sa ki ou demande pour ganny akorde. Ki reket ou annan, ou ava gannyen menm ziska lanmwatye mon rwayonm.”
EST.5.7	Ester ti reponn, “La sa ki mon demande, la mon reket: 
EST.5.8	Si lerwa i kontan pour fer mwan en faver e si lerwa i pare pour aksepte mon demann ek akonpli mon reket, mon ti ava kontan ki lerwa avek Haman zot retourn demen pour en festen ki mon pou prepare pour zot; demen, mon ava fer lerwa konn mon demann.”
EST.5.9	Sa zour, Haman ti sorti kontan avek leker zwaye. Me ler i ti war Mardose devan lantre pale e ki Mardose pa ti ni leve, ni montre respe devan li, i ti ranpli avek lakoler kont li. 
EST.5.10	Me Haman ti kontrol son lekor e i ti al se li. Apre, i ti anvoy sers son bann zanmi ek son fanm, Zeres. 
EST.5.11	Haman ti rakont zot splander son larises, kantite garson ki i annan e bann loner ki lerwa in fer li avek son promosyon ki plas li par lao bann o zofisye ek bann minis dan lakour lerwa. 
EST.5.12	I ti azoute, “Menm larenn Ester pa'n envit personn apard mwan, dan festen ki i'n prepare pour lerwa. I'n envit mwan demen ankor, avek lerwa. 
EST.5.13	Me tousala napa lenportans pour mwan, osi lontan ki mon war sa Zwif Mardose pe travay dan pale lerwa.”
EST.5.14	Alor, Zeres, son fanm, ek tou son bann zanmi ti dir li, “Fer en lesafo 25 met oter e demen bomaten ou ava demann lerwa pour ki Mardose i ganny pann. Apre, ou ava kapab al ou festen avek lerwa dan lazwa.” Sa konsey ti fer plezir Haman, e i ti fer mont son lesafo.
EST.6.1	Sa swar, lerwa pa ti ganny sonmey. I ti donn lord pou anmenn Liv Listwar rwayonm ki ti ganny lir devan li. 
EST.6.2	Zot ti lir kot i rakonte koman Mardose ti koz lo size Bigtan ek Teres, sa de enik ki ti gardyen laport e ki ti'n fer konplo pour touy lerwa Zerzes. 
EST.6.3	Lerwa ti demande, “Ki promosyon oubyen distenksyon Mardose ti gannyen pour sa?”
EST.6.3	Bann enik ti reponn, “Nanryen pa'n ganny fer pour li.”
EST.6.4	Lerwa ti demande, “Lekel fonksyonner ki dan lakour?” Haman ti'n fek antre dan lakour eksteryer pale lerwa pour demann lerwa fer pann Mardose lo sa lesafo ki i ti'n prepare pour li. 
EST.6.5	Bann enik ti dir, “Haman ki dan lakour.”
EST.6.5	Lerwa ti dir, “Fer li antre.”
EST.6.6	Haman ti antre, e lerwa ti demann li, “Ki devre fer pour sa enn ki lerwa i anvi onore?”
EST.6.6	Haman ti dir dan li menm: Lekel sa enn ki lerwa i anvi fer loner plis ki mwan? 
EST.6.7	Alor, Haman ti dir lerwa, “Pour en zonm ki lerwa i dezire onore, 
EST.6.8	fodre anmenn labi rwayal ki lerwa i mete, en seval ki lerwa i monte, avek en kouronn rwayal lo son latet. 
EST.6.9	Donn sa labi rwayal ek sa seval avek enn bann pli gran fonksyonner parmi bann nob. Fer li abiy sa zonm ki lerwa i oule onore e ki i anmenn li lo seval ziska laplas piblik dan lavil e proklanm devan li: La ki mannyer lerwa i tret sa enn ki i dezire onore.”
EST.6.10	Alor, lerwa ti dir Haman, “Depese, pran sa bann vetman ek sa seval; al fer parey ou'n dir, anver sa Zwif, Mardose, ki asiz dan lantre pale rwayal. Pa mank okenn detay ki ou'n mansyonnen.”
EST.6.11	Alor, Haman ti pran sa vetman ek sa seval, abiy Mardose, e fer li travers laplas piblik dan lavil e proklanmen: La sa ki fodre fer pour sa zonm ki lerwa i annan gran plezir fer loner.
EST.6.12	Apre, Mardose ti retourn dan son plas dan pale rwayal, tandis ki Haman ti depese pour retourn se li, tou kanmi, e latet kouver. 
EST.6.13	Ler Haman ti rakont son fanm Zeres ek tou son bann zanmi, sa ki ti'n ariv li, zot ti dir li, “Si Mardose, devan ki ou'n konmans abese i sorti dan pep Zwif, ou pa pou reisi fer nanryen kont li; ou pou sirman tonbe devan li.”
EST.6.14	Zot ti ankor pe koze, ler bann enik lerwa ti arive. Zot ti depese pour anmenn Haman kot festen ki Ester ti'n prepare.
EST.7.1	Lerwa ek Haman ti arive pour pran par dan festen larenn Ester. 
EST.7.2	Dezyenm zour, letan zot ti pe bwar diven, lerwa ti demann Ester ankor en fwa, “Larenn Ester! Demann mwan sa ki ou anvi, i ava ganny akorde. Ki ou reket? Menm si ou demann ziska lanmwatye mon rwayonm i ava ganny akorde.”
EST.7.3	Alor, larenn Ester ti reponn, “Mazeste, si mon ganny ou faver e si i fer plezir lerwa, la mon demann: Sov mon lavi; la mon reket: Sov lavi mon pep. 
EST.7.4	Annefe, nou'n ganny vann. Mwan avek mon pep, nou pou ganny detri, touye e eksterminen. Si nou ti'n ganny vann, zonm ek fanm, zis koman lesklav, mon ti ava'n reste trankil. Akoz i pa ti vo lapenn deranz lerwa pour en tel domaz.”
EST.7.5	Lerwa Zerzes ti dir larenn Ester, “Lekel sa enn e kote i ete, sa dimoun ki'n mazinen fer sa?”
EST.7.6	Ester ti reponn, “Sa ladverser, sa lennmi, se Haman, sa move zonm!” Haman ti konmans tranble devan lerwa ek larenn. 
EST.7.7	Dan son lakoler, lerwa ti kit festen e al dan zarden pale. Me Haman ti reste pour li sipliy larenn Ester pour sov son lavi, akoz i ti'n realize ki lerwa ti'n fini deside detri li. 
EST.7.8	Kan lerwa ti rantre sorti dan zarden pale e retourn dan lasal festen, Haman ti'n tonm lo divan kot Ester ti'n akroupi. Lerwa ti kriye, “Eski i pou oze atak larenn devan mwan, kot mwan?” Apenn ki lerwa ti'n dir sa bann parol, ki zot ti kouver latet Haman. 
EST.7.9	Enn bann enik, Harbona, ti dir lerwa, “Mazeste! Sa lesafo 25 met oter ki Haman ti'n prepare pour fer pann Mardose ki ti sov lavi lerwa, in pare kot Haman.”
EST.7.9	Lerwa ti dir, “Pann li lo la.” 
EST.7.10	Alor, zot ti pann Haman lo lesafo ki i ti'n prepare pour pann Mardose. Apre, lakoler lerwa ti tonbe.
EST.8.1	Sa menm zour, lerwa Zerzes ti donn larenn Ester lakaz Haman, sa lennmi bann Zwif. Mardose ti prezant li devan lerwa, akoz Ester ti'n dir lerwa ki i ete pour li. 
EST.8.2	Lerwa ti tir son bag avek stanp ki i ti'n repran avek Haman e donn Mardose. Lo son kote, Ester ti met Mardose responsab bann byen Haman.
EST.8.3	Apre, Ester ti koz ankor avek lerwa. I ti tonm devan li an pleran, e sipliy li pour anpes sa proze ki Haman, sa Agagit ti'n fer kont bann Zwif. 
EST.8.4	Lerwa ti prezant Ester son baton annor, 
EST.8.5	e Ester ti leve e debout devan lerwa. I ti dir, “Si mon ganny faver lerwa, si i fer plezir lerwa e si lerwa i trouve ki sa i byen, mon demande ki en lord i ganny ekri pour anil bann let ki'n ganny ekri par Haman, garson Hamedata en desandan Agag, pour fer masakre bann Zwif ki viv dan tou bann provens lerwa. 
EST.8.6	Koman mon kapab siporte ki en tel maler i tonm lo mon pep? Ki mannyer mon kapab war destriksyon mon fanmir?”
EST.8.7	Lerwa Zerzes ti dir larenn Ester ek Zwif Mardose, “Mon'n donn Ester lakaz Haman e zot in pann li lo lesafo akoz i ti oule fer ditor bann Zwif. 
EST.8.8	Aprezan, o non lerwa, ou kapab ekri sa ki ou oule konsernan bann Zwif, e sel li avek sele rwayal, akoz en lalwa ekri lo non lerwa e sele avek son stanp, pa kapab ganny anile.”
EST.8.9	Sa menm zour, venntrwazyenm zour dan trwazyenm mwan ki mwan Sivan, bann sekreter lerwa ti ganny konvoke. En lalwa ti ganny ekri lo tou sa ki Mardose ti dir konsernan bann Zwif, e adrese avek bann reprezantan lerwa, bann gouverner ek bann fonksyonner enportan dan tou bann provens, depi Lenn ziska Letyopi; 127 provens an tou, sak provens dapre son prop lekritir e sak pep dan son prop langaz e pour tou bann Zwif osi, dapre zot prop lekritir e zot prop langaz.
EST.8.10	Bann let ti ganny ekri lo non lerwa Zerzes e sele avek stanp lerwa. Sa bann let ti ganny ekspedye par bann mesaze lo seval deras ki ti ganny sonnyen dan lekiri rwayal. 
EST.8.11	Par sa bann let, lerwa ti otoriz bann Zwif dan tou bann lavil pour rasanble e defann zot lavi pour detri, touye, e pour ekstermin nenport troup larme lepep, oubyen larme bann provens ki persekit zot avek zot fanm ek zot fanmir. Zot ti annan osi drwa fer piyaz zot bann byen 
EST.8.12	pandan en sel zour. Sa ti ariv trezyenm zour, dan douzyenm mwan, ki mwan Adar, dan tou bann provens lerwa Zerzes. 
EST.8.13	En kopi sa let ti ganny pibliye koman en lalwa dan sak provens e ganny anonse avek lepep, e bann Zwif ti pare sa zour, pour revanz zot bann lennmi. 
EST.8.14	Alor, bann mesaze, lo bann seval deras ki ganny swannyen dan lekiri lerwa, ti depese lo lord lerwa. Sa lalwa ti ganny kominike dan lavil kapital Siz.
EST.8.15	Mardose ti sorti devan lerwa abiye dan labi rwayal kouler ble e blan avek en gro kouronn annor, en gran manto an linenn fen, kouler rouz fonse. Dan lavil Siz, ti annan tapaz ek selebrasyon. 
EST.8.16	Bann Zwif ti dan lazwa, kontantman ranpli avek bokou loner. 
EST.8.17	Dan sak provens e dan sak lavil, partou kot lord ek lalwa lerwa ti arive, bann Zwif ti dan lazwa; ti en zour lafet. Bokou parmi lepep dan pei ti deklar zot Zwif, akoz zot ti'n per bann Zwif.
EST.9.1	Trezyenm zour dan douzyenm mwan ki mwan Adar, kan lord ek lalwa lerwa ti devre vin anfors, zour ki bann lennmi bann Zwif ti sipoze ganny pouvwar lo zot, ti arive ki se bann Zwif ki ti ganny pouvwar lo zot bann lennmi. 
EST.9.2	Bann Zwif ti rasanble ansanm dan zot bann lavil atraver tou bann provens lerwa Zerzes, pour atak sa bann ki ti'n rod detri zot. Personn pa ti kapab reziste zot, akoz lepep antye ti'n ranpli avek lafreyer. 
EST.9.3	Tou bann fonksyonner enportan dan bann provens, bann reprezantan lerwa, bann gouverner ek bann zofisye lerwa ti pe siport bann Zwif, akoz zot ti'n per Mardose. 
EST.9.4	Annefe, Mardose ti annan bokou pouvwar dan pale rwayal; amezir ki i ti vin deplizanpli pwisan, son renonmen ti kouver tou bann provens. 
EST.9.5	Alor, bann Zwif ti masakre tou zot bann lennmi; zot ti touy zot e fer zot disparet. Zot ti fer sa ki zot ti oule avek sa bann dimoun ki ti ay zot. 
EST.9.6	Dan Siz, lavil kapital, bann Zwif ti touye e detri 500 zonm. 
EST.9.7	Zot ti osi touy Parsandata, Dalfonn, Aspata, 
EST.9.8	Porata, Adalya, Aridata, 
EST.9.9	Parmasta, Arizai, Aridai ek Vaizata, 
EST.9.10	ki ti 10 garson Haman, garson Hamedata, lennmi bann Zwif; me zot pa ti fer okenn piyaz.
EST.9.11	Son menm zour, lakantite dimoun ki ti ganny touye dan lavil kapital Siz, ti ganny raporte avek lerwa. 
EST.9.12	Lerwa ti dir larenn Ester, “Dan lavil kapital Siz, bann Zwif in touy 500 zonm e osi bann garson Haman. Ki zot in fer dan leres bann provens rwayal? Aprezan, ki ou pe demande? Ou ava ganny akorde. Sa ki ou oule ankor, ava ganny akorde.”
EST.9.13	Ester ti dir, “Si i fer plezir lerwa ki bann Zwif dan Siz i ganny permisyon demen osi, pour azir dapre lord ki valab pour ozordi. Ki sa 10 garson Haman i ganny pann lo lesafo.”
EST.9.14	Alor, lerwa ti ordonnen ki zot fer li. En lord ti ganny pibliye dan Siz e sa 10 garson ti ganny pann. 
EST.9.15	Bann Zwif ki ti dan Siz ti rasanble osi dan katorzyenm zour dan mwan Adar. Zot ti touy 300 zonm dan Siz; me zot pa ti fer piyaz.
EST.9.16	Lezot Zwif ki ti dan bann provens rwayal ti osi rasanble pour defann zot lavi e debaras zot avek zot bann lennmi. Zot ti touy 75,000 parmi sa bann ki ay zot, me zot pa ti fer piyaz. 
EST.9.17	Sa ti ariv trezyenm zour mwan Adar. Katorzyenm zour, zot ti repoze, fer lafet e selebre.
EST.9.18	Me bann Zwif ki ti dan Siz ti rasanble le 13 ek le 14; zot ti repoze le 15. Sa zour, zot ti fete e selebre. 
EST.9.19	Pour sa rezon ki bann Zwif dan vilaz e ki reste dan bann lavil san miray proteksyon zot fer sa katorzyenm zour mwan Adar en zour lafet ek selebrasyon; sakenn i anvoy kado kot son vwazen.
EST.9.20	Mardose ti ekri tousala dan bann let ki i ti anvoy kot tou bann Zwif dan tou provens lerwa Zerzes, pre ou lwen. 
EST.9.21	I ti demann zot obzerv katorzyenm zour mwan Adar ensi ki kenzyenm zour sa mwan, toulezan, 
EST.9.22	koman bann zour ki bann Zwif ti ganny debarase avek zot bann lennmi, koman bann zour dan sa mwan, kot zot tristes ti ganny transformen an lazwa e zot maler en boner; ki zot ti devre fer sa bann zour koman bann zour lafet ek selebrasyon, bann zour pou anvoy kado kanmarad ek bann pov. 
EST.9.23	Alor, bann Zwif ti adopte tousala koman konmansman en koutim, parey Mardose ti'n ekri zot.
EST.9.24	Annefe, Haman, en desandan Agag, garson Hamedata, lennmi tou bann Zwif, ti'n fer en konplo kont bann Zwif pour detri zot. I ti'n tir osor pour kraz zot e detri zot. 
EST.9.25	Me kan Ester ti prezant li devan lerwa, lerwa ti donn lord par ekri, ki sa konplo prepare par Haman, i retonm lo li menm; ki Haman avek son bann garson, zot ganny pann lo lesafo. 
EST.9.26	Pour sa rezon ki sa bann zour i ganny apele Pourim, dapre sa mo Pour ki vedir tir osor. Alor, dapre sa ki ti'n ganny ekri dan sa let e tou sa ki'n ariv zot e difikilte ki zot in pas ladan, 
EST.9.27	bann Zwif ti etabli e aksepte sa koutim ki pa devre zanmen sanze pour zot e zot bann desandan ki ava vin Zwif: San fot, zot pou gard sa de zour, dapre sa ki'n ganny ekri e dan menm lepok sak lannen. 
EST.9.28	Zot devre rapel sa bann zour e i devre ganny obzerve zenerasyon apre zenerasyon, dan sak fanmir, provens, lavil. Sa bann zour Pourim pa devre zanmen ganny abandonnen parmi bann Zwif; son lobzervasyon pa devre ganny abandonnen parmi zot desandans.
EST.9.29	Alor, larenn Ester, fiy Abihail, avek Zwif Mardose, ti ekri en dezyenm let, pour konfirm avek tou zot lotorite, sa let konsernan Pourim. 
EST.9.30	Bann let ti ganny anvoye kot tou bann Zwif dan 127 provens lerwa Zerzes, avek mesaz lape ek fidelite, 
EST.9.31	pour enstitye sa bann zour Pourim lo dat fikse par Zwif Mardose ek larenn Ester pour zot menm e pour zot desandans, konsernan zot bann letan zenn ek lamantasyon. 
EST.9.32	Lord larenn Ester ti fikse rityel Pourim; sa zistwar i ganny met par ekri.
EST.10.1	Lerwa Zerzes ti etabli en taks lo pei ek bann zil lanmer. 
EST.10.2	Tou son bann aksyon ekstraordiner e kouraze, mannyer in donn promosyon Mardose, in ganny rakonte dan Liv Listwar bann Lerwa Medi ek Lapers. 
EST.10.3	Zwif Mardose ti dezyenm apre lerwa Zerzes; i ti pwisan e popiler parmi bokou bann Zwif akoz i ti rod byennet son pep e entersed pour lape son bann desandan.
JOB.1.1	Dan pei Ous, ti annan en zonm ki ti apel Zob. I ti en zonm zis e drwat. I ti annan gran respe pour Bondye e i ti evite fer sa ki mal. 
JOB.1.2	I ti annan set garson ek trwa fiy. 
JOB.1.3	I ti posed 7,000 mouton, 3,000 samo, 1,000 bef, 500 femel bourik. I ti osi annan bokou serviter. Zob ti ganny konsidere koman pli gran personnaz dan pei Les.
JOB.1.4	Bann garson Zob ti annan labitid al kot kanmarad, sakenn son tour, pour fer lafet ansanm. Zot ti envit zot trwa ser, pour vin manze e bwar avek zot. 
JOB.1.5	Kan bann zour lafet ti'n fini, Zob ti fer son bann garson vin kot li pour pirifye zot. I ti leve granmaten e ofer sakrifis pour sakenn zot; i ti dir dan li menm: Petet mon bann zanfan in fer pese e zot in modi Bondye dan zot leker! Zob ti toultan fer sa.
JOB.1.6	En zour, bann garson Bondye ti prezant zot devan SENYER. Lakizater
JOB.1.7	SENYER ti demann Lakizater, “Kote ou sorti?”
JOB.1.7	Lakizater ti reponn SENYER “Mon sorti pronmnen en pe partou lo later.”
JOB.1.8	SENYER ti demann li, “Eski ou'n remark mon serviter Zob? Napa personn koman li lo later. I en zonm zis e drwat ki annan bokou respe pour Bondye, e ki evite fer sa ki mal.”
JOB.1.9	Lakizater ti reponn SENYER, “Eski ou krwar, pour nanryen ki Zob i annan respe pour Bondye? 
JOB.1.10	Pa ou'n protez li, son lakaz, son fanmir ek tou sa ki i posede? Ou'n telman beni tou sa ki i'n antreprann, ki son bann troupo i kouver pei. 
JOB.1.11	Me zis esey tous tou sa ki i posede. Mon asire ki i pou modi ou dan ou figir.”
JOB.1.12	SENYER ti dir Lakizater. “Dakor! Tou sa ki i annan i dan ou pouvwar; selman pa tous son lavi.” Alor, Lakizater ti kit prezans SENYER.
JOB.1.13	En zour, letan ki bann garson ek bann fiy Zob ti pe manze e bwar diven kot zot gran frer, 
JOB.1.14	en mesaze ti ariv kot Zob. I ti dir li, “Bann bef ti pe kas later, e bann femel bourik ti pe manze lanmenm pre akote. 
JOB.1.15	En bann voler sorti dan Sid ti atak zot. Zot ti pran tou sa ki zot ti annan, e masakre ou bann serviter. Zis mwan ki'n sape pour vin donn ou sa nouvel.”
JOB.1.16	I ti ankor pe koze, ler en lot mesaze ti arive. I ti dir, “Zekler sorti dan lesyel in tonm lo bann mouton e lo ou bann serviter e bril zot. Zis mwan ki'n sape pour vin anons ou sa nouvel.”
JOB.1.17	I ti ankor pe koze ler en lot mesaze ti arive. I ti dir, “Trwa group voler sorti dan Nor in arive e zot in atak troupo samo. Zot in pran tou, e zot in masakre tou bann serviter. Zis mwan ki'n sape pour vin anons ou sa nouvel.”
JOB.1.18	I ti ankor pe koze ler en lot mesaze ti arive. I ti dir, “Ou bann garson ek ou bann fiy ti pe manze e bwar diven ansanm kot zot gran frer, 
JOB.1.19	ler en gro divan sorti lot kote dezer ti soufle lo kat kwen son lakaz. Lakaz in tonm lo zot e zot tou, zot in mor. Zis mwan ki'n sape pour vin anons ou sa nouvel.”
JOB.1.20	Alor Zob ti leve. I ti desir son lenz e raz son latet. I ti tonm ater e prosternen. 
JOB.1.21	I ti dir: Mon'n sorti touni dan vant mon manman e mon ava retourn touni dan vant later! SENYER in donnen e SENYER in repran. Son non i ganny beni!
JOB.1.22	Dan tousala, Zob pa ti fer pese. I pa ti dir nanryen kont Bondye.
JOB.2.1	En zour, kan bann garson Bondye ti prezant zot devan SENYER, Lakizater osi ti vin parmi zot pour prezant li devan SENYER.
JOB.2.2	SENYER ti demann Lakizater, “Kote ou sorti?”
JOB.2.2	Lakizater ti reponn li, “Mon sorti pronmnen en pe partou lo later.”
JOB.2.3	SENYER ti demann li, “Eski ou'n remark mon serviter Zob? Napa personn koman li lo later. I en zonm zis e drwat. I annan bokou respe pour Bondye e i evite fer sa ki mal. I reste touzour fidel, menm si ou'n pous mwan pour detri li san rezon.”
JOB.2.4	Lakizater ti reponn SENYER, “Sa i normal; en zonm i donn tou sa ki i posede pour li sov son lavi. 
JOB.2.5	Me zis lev ou lanmen e tous son lezo ek son laser. Mon asire ki i pou modi ou dan ou figir!”
JOB.2.6	SENYER ti dir Lakizater, “Dakor! Mon kit li dan ou pouvwar. Me pa tous son lavi.”
JOB.2.7	Alor, Lakizater ti kit prezans SENYER. I ti al atak Zob avek en move maladi lapo, depi son plak lipye ziska son lapo latet. 
JOB.2.8	Zob ti pran en morso po kase pour grat li avek e i ti asiz lo en ta lasann.
JOB.2.9	Son fanm ti dir li, “Ou kontinyen reste fidel. Modi Bondye e apre mor!”
JOB.2.10	Me i ti reponn li, “Ou koz koman en fanm fol! Bondye i donn nou sa ki bon e i anvoy maler osi!” Dan tousala, Zob pa ti dir nanryen kont Bondye.
JOB.2.11	Trwa zanmi Zob ti antann tou sa bann maler ki ti'n ariv li. Zot ti vini sorti dan zot pei: Elifaz sorti Temann, Bildad sorti Soua e Sofar sorti Naama. Zot ti tonm dakor pour al senpatiz avek li e konsol li. 
JOB.2.12	Zot ti war li dan lwen, me zot pa ti rekonnet li. Alor, zot ti plere asodlarm. Zot ti desir zot lenz e anvoy lapousyer anler par lao zot latet. 
JOB.2.13	Zot ti asiz ater obor li pandan set zour ek set nwit. Personn pa ti dir li en mo, akoz zot ti war ki i ti pe soufer bokou.
JOB.3.1	Anfen, Zob ti ouver labous e modi zour son nesans.
JOB.3.2	I ti dir:
JOB.3.3	Si selman sa zour kan mon ti ne ti disparet
JOB.3.3	e sa lannwit kan zot ti dir:
JOB.3.3	En garson in ganny formen!
JOB.3.4	Mon demande ki sa zour i vin en zour fernwanr
JOB.3.4	e Bondye lao i oubliy li;
JOB.3.4	okenn lalimyer pa briy ankor lo li!
JOB.3.5	Mon demande ki fernwanr lanmor i pran li,
JOB.3.5	e bann gro nyaz i kouver li
JOB.3.5	e fernwanr i ranplas lizour.
JOB.3.6	Sa lannwit ava vin en fernwanr konplet
JOB.3.6	e pa ganny konte parmi bann zour dan lannen,
JOB.3.6	ni parmi bann mwan.
JOB.3.7	Mon demande ki sa lannwit i vin steril,
JOB.3.7	e ki personn pa kriye avek kontantman.
JOB.3.8	Sa zour ava ganny modi par bann ki modi lizour
JOB.3.8	e ki kapab fer leve dragon Leviatan.
JOB.3.9	Mon demande ki bann zetwal granmaten i tennyen!
JOB.3.9	Bann zetwal bomaten ava esper lizour ki pa zanmen vini.
JOB.3.9	Zanmen i pou war soley leve ankor.
JOB.3.10	Akoz i pa'n fer nanryen pour anpes mwan ne?
JOB.3.10	Alor, mon pa ti ava konn sa maler.
JOB.3.11	Akoz mon pa ti mor depi dan vant mon manman?
JOB.3.11	Akoz mon pa ti rann mon souf an nesan?
JOB.3.12	Akoz mon manman ti met mwan lo son zenou
JOB.3.12	e i ti donn mwan tete?
JOB.3.13	Ozordi, mon ti ava'n mor,
JOB.3.13	e mon ti ava pe repoz anpe
JOB.3.14	avek bann lerwa, ek bann gran dirizan later
JOB.3.14	ki konstri bann moniman pour zot menm;
JOB.3.15	oubyen, avek bann gran sef ki posed lor
JOB.3.15	e ki ti ranpli zot lakaz avek larzan.
JOB.3.16	Oubyen, akoz mon pa ti ganny antere
JOB.3.16	parey en pti baba mor an nesan,
JOB.3.16	ki pa'n zanmen war lalimyer soley?
JOB.3.17	Laba dan lemonn lanmor, bann malfeter i aret azite,
JOB.3.17	e dimoun ki'n randi avek lavi,
JOB.3.17	i anfen repoz anpe.
JOB.3.18	Laba, tou bann prizonnyen i dan trankilite.
JOB.3.18	Zot nepli antann lavwa zot gardyen kriye.
JOB.3.19	Pli pti koman pli gran i la.
JOB.3.19	Lesklav in ganny libere par son met.
JOB.3.20	Akoz i les bann ki pe pas martir war lalimyer,
JOB.3.20	e donn lavi bann ki ranpli avek lanmertim?
JOB.3.21	Zot esper lanmor, me lanmor pa vini.
JOB.3.21	Zot rod lanmor plis ki en trezor.
JOB.3.22	Zot ti ava telman ere
JOB.3.22	si zot ti trouv en latonm.
JOB.3.23	Mon en zonm ki pa konnen kote i pe ale.
JOB.3.23	Bondye in blok mwan lo tou kote.
JOB.3.24	Mon bann soupir in vin mon nouritir.
JOB.3.24	Mon bann zemisman i devide parey delo.
JOB.3.25	Sa ki mon per, sanmenm sa ki ariv mwan.
JOB.3.25	Sa ki mon pli per ankor, i tonm lo mwan.
JOB.3.26	Mon pa santi mwan alez
JOB.3.26	e mon napa trankilite,
JOB.3.26	Mon nepli kapab repoze; mon traka pa zanmen fini.
JOB.4.1	Elifaz ki sorti Temann ti reponn Zob:
JOB.4.2	Mon pa oze dir ou en parol;
JOB.4.2	ou telman dekouraze.
JOB.4.2	Me mon nepli kapab reste san koze!
JOB.4.3	Ou'n enstri bokou dimoun;
JOB.4.3	ou'n redonn kouraz sa ki ti tro fatige.
JOB.4.4	Ou bann parol in relev bann ki'n tonbe;
JOB.4.4	ou'n donn kouraz sa enn ki zenou ti feb.
JOB.4.5	Me la kan in ariv ou tour, ou tonbe.
JOB.4.5	Aprezan ki maler in tap ou, ou per.
JOB.4.6	Pa ou'n met ou konfyans dan Bondye, ki ou annan pou per?
JOB.4.6	Ou lavi san repros pa i donn ou lespwar!
JOB.4.7	Rapel byen: Eski maler i tonm lo en inosan?
JOB.4.7	Eski en dimoun drwat i disparet?
JOB.4.8	La sa ki mon'n remarke:
JOB.4.8	Dimoun ki kiltiv lenzistis e ki senm lanmizer,
JOB.4.8	pou rekolte sa ki zot in senmen.
JOB.4.9	Bondye i soufle lo zot e zot disparet.
JOB.4.9	Zot ganny detri par divan son lakoler.
JOB.4.10	Bondye i fer arete gronnyman lyon,
JOB.4.10	lavwa en bebet ankoler.
JOB.4.10	I kas ledan en zenn lyon.
JOB.4.11	En lyon i mor fot manze,
JOB.4.11	e bann piti en femel lyon i disperse partou.
JOB.4.12	En mesaz in ariv kot mwan an sekre
JOB.4.12	e mon zorey in soufle.
JOB.4.13	In arive dan en rev pandan lannwit
JOB.4.13	ler en dimoun i dan son profon sonmey.
JOB.4.14	Lafreyer ek frison ti sezi mwan;
JOB.4.14	tou mon bann lezo ti tranble.
JOB.4.15	En souf ti kares mon figir.
JOB.4.15	Tou mon bann pwal lo mon lekor, ti drese.
JOB.4.16	Mon ti war en dimoun debout devan mwan.
JOB.4.16	Mon ti war son laform,
JOB.4.16	me mon pa ti rekonnet li.
JOB.4.16	Apre en silans, mon ti antann en lavwa dir:
JOB.4.17	Eski en zonm mortel i kapab paret zis devan Bondye?
JOB.4.17	Eski en et imen i pli pir ki son Kreater?
JOB.4.18	Si Bondye pa fer konfyans son bann serviter,
JOB.4.18	si i war defo dan son bann mesaze,
JOB.4.19	eski i pou fer konfyans en et imen
JOB.4.19	ki reste dan lakaz anter,
JOB.4.19	ki son fondasyon i fer avek later
JOB.4.19	e ki kapab ganny kraze parey en zensek?
JOB.4.20	Dan zis en lazournen, zot ganny detri;
JOB.4.20	zot disparet pour touzour san ki personn i remarke.
JOB.4.21	Difil ki tenir zot lavi i kase.
JOB.4.21	Zot mor san ki zot in ganny lasazes!
JOB.5.1	Kriye aprezan! Lekel ki pou reponn ou?
JOB.5.1	Avek lekel son bann lanz ou pou adres ou?
JOB.5.2	Lakoler i touy dimoun ensanse.
JOB.5.2	Zalouzi i detri bann fou.
JOB.5.3	Mon'n war bann fou dan bon sityasyon.
JOB.5.3	Me mon pa ti tarde demann
JOB.5.3	sa malediksyon lo zot lakaz:
JOB.5.4	Son bann zanfan pa ganny okenn sekour;
JOB.5.4	devan tribinal, zot ava ganny akize,
JOB.5.4	san personn pour defann zot.
JOB.5.5	Dimoun ki pe mor lafen ava manz zot rekolt.
JOB.5.5	Zot ava pran menm sa ki pous dan pikan!
JOB.5.5	Dimoun anvye ava pran tou zot larises.
JOB.5.6	Annefe, lenzistis pa sorti dan later;
JOB.5.6	lanmizer pa pous dan later.
JOB.5.7	Zonm in ne pour soufer.
JOB.5.7	Parey bann letensel i anvole dan ler.
JOB.5.8	Dan ou plas, mon ti ava rod Bondye.
JOB.5.8	Devan Bondye ki mon ti pou met mon konplent.
JOB.5.9	Bondye i fer bann gran mervey,
JOB.5.9	ki personn pa kapab konpran.
JOB.5.10	I fer lapli tonbe lo later.
JOB.5.10	I anvoy delo dan plantasyon.
JOB.5.11	I relev bann ki'n ganny abese,
JOB.5.11	e sa ki dan lapenn, i retrouv lazwa.
JOB.5.12	I deranz proze dimoun rize;
JOB.5.12	zot pa reisi dan sa ki zot fer.
JOB.5.13	Bondye i pran bann saz dan zot prop pyez,
JOB.5.13	e zot bann fo proze pa abouti dan nanryen.
JOB.5.14	Dan gran lizour, zot bite dan fernwanr.
JOB.5.14	Zot tat zot semen dan gran lizour, konmsi aswar.
JOB.5.15	Me Bondye i sov bann pov kont lepe zot labous,
JOB.5.15	i tir zot dan lanmen bann pwisan.
JOB.5.16	Alor, pour bann pov i annan lespwar,
JOB.5.16	e lenzistis i ferm son labous.
JOB.5.17	I ere, sa enn ki Bondye i korize!
JOB.5.17	Alor, pa refiz koreksyon Bondye Toupwisan.
JOB.5.18	Bondye ki blese e ki panse.
JOB.5.18	Sa enn ki i fer soufer, son lanmen i geri.
JOB.5.19	I pou delivre ou sis fwa dan tourman,
JOB.5.19	e pandan set fwa, i pou eparny ou dan maler.
JOB.5.20	Dan lafanmin, i pa pou les ou mor;
JOB.5.20	dan lager i pa pou les ou ganny touye.
JOB.5.21	Ou pou ganny proteze kont bann mansonz;
JOB.5.21	ou pa bezwen per kan maler i vini.
JOB.5.22	Dan letan ladizet koman dan dezas,
JOB.5.22	ou pou zis riye;
JOB.5.22	ou pa pou per okenn zannimo sovaz.
JOB.5.23	Pa pou annan okenn ros dan ou plantasyon.
JOB.5.23	Zannimo sovaz pa pou zanmen atak ou.
JOB.5.24	Alor, ou ava viv anpe kot ou.
JOB.5.24	Kan ou ava enspekte ou troupo,
JOB.5.24	okenn ou zannimo pa pou manke.
JOB.5.25	Ou pou ganny ankor bokou zanfan,
JOB.5.25	e ou bann pti zanfan pou pouse parey zerb dan laplenn.
JOB.5.26	Ou pou ranpli avek lafors ziska dan ou vyeyes,
JOB.5.26	parey dible ki'n ler pour rekolte.
JOB.5.27	Nou'n egzamin tousala e i vre.
JOB.5.27	Aprezan, aksepte e met zot an pratik!
JOB.6.1	Alor, Zob ti reponn:
JOB.6.2	A! Si ti posib pez mon lapenn,
JOB.6.2	si tou mon bann maler ti ganny met lo en balans,
JOB.6.3	zot ti pou pli lour ki disab lanmer.
JOB.6.3	Pour sa rezon ki mon pe koz an bonnavini.
JOB.6.4	Bondye liniver in pers mwan avek son bann dart;
JOB.6.4	mon lespri in bwar zot pwazon.
JOB.6.4	Lafreyer Bondye in pran pozisyon kont mwan.
JOB.6.5	Eski en bourik sovaz i braye devan zerb fre?
JOB.6.5	Eski en bef i kriye ler i annan zerb devan li?
JOB.6.6	Lekel ki kapab manz keksoz fad, san disel?
JOB.6.6	Eski blandef i annan gou?
JOB.6.7	Mon napa lapeti pour sa kalite manze.
JOB.6.7	I donn mwan degou.
JOB.6.8	Si Bondye ti akord mwan sa ki mon demann li!
JOB.6.8	Si i ti akonpli mon dezir!
JOB.6.9	Si Bondye ti aksepte kraz mwan!
JOB.6.9	Si i ti met son lanmen lo mwan e fini mwan!
JOB.6.10	Sa ti ava en konsolasyon pour mwan.
JOB.6.10	Mon ti pou sote avek lazwa,
JOB.6.10	malgre mon douler ki pa donn mwan repo:
JOB.6.10	Zanmen mon'n trai Parol Bondye sen.
JOB.6.11	Ki lafors mon annan pour mwan espere?
JOB.6.11	Ki mon lavenir, pour mwan pran pasyans?
JOB.6.12	Eski mon lafors, i en ros?
JOB.6.12	Eski lekor, i an bronz?
JOB.6.13	Vreman, mon nepli kapab siport sa lavi;
JOB.6.13	mon'n perdi tou mon lafors.
JOB.6.14	En dimoun ki napa okenn senpati anver en zanmi,
JOB.6.14	i napa okenn respe osi pour Bondye liniver.
JOB.6.15	Mon bann frer, zot trai mwan
JOB.6.15	parey en larivyer sek ki disparet.
JOB.6.16	Ler liver i fini, laglas ek lannez i konmans fonn;
JOB.6.16	bann larivyer i deborde.
JOB.6.17	Dan sezon lasaler, zot sek.
JOB.6.17	Dan letan lasaler, soley i fer zot sek e zot disparet.
JOB.6.18	Bann karavann i sanz direksyon;
JOB.6.18	zot al perdi dan dezer e zot disparet.
JOB.6.19	Karavann ki sorti Tema i rod delo.
JOB.6.19	En lot ki sorti Saba pe swete war delo.
JOB.6.20	Zot dezapwente akoz zot ti'n met zot konfyans.
JOB.6.20	Kan zot ti arive, zot lespwar i disparet.
JOB.6.21	Zot in fer parey anver mwan:
JOB.6.21	Zot per ler zot war mon maler.
JOB.6.22	Eski mon'n demann zot keksoz?
JOB.6.22	Eski mon'n dir donn mwan en par zot byen?
JOB.6.23	Eski mon dir delivre mwan dan lanmen mon lennmi,
JOB.6.23	oubyen delivre mwan kont mon bann diktater?
JOB.6.24	Eklersi mwan, e mon ava aret koze;
JOB.6.24	Fer mwan konpran kote mon'n al mal.
JOB.6.25	En rezonnman onnet i fer pwa.
JOB.6.25	Me ki zot oule prouve par zot bann kritik?
JOB.6.26	Eski zot krwar zot kapab kritik mon parol?
JOB.6.26	Mon pe koz dan divan parey en zonm dezespere.
JOB.6.27	Zot kapab mans lo latet en orfelen;
JOB.6.27	menm fer larzan lo ledo zot zanmi.
JOB.6.28	Aprezan, get mwan byen.
JOB.6.28	Eski zot krwar mon pe koz manti devan zot?
JOB.6.29	Mon sipliy zot, pa persiste akoz i pa byen.
JOB.6.29	Pa kontinyen! Rekonsider sa akoz mon loner.
JOB.6.30	Eski okenn mansonz in sorti dan mon labous?
JOB.6.30	Eski mon konn disernen kisisa maler?
JOB.7.1	Lavi en zonm lo later, pa i zis lasoufrans?
JOB.7.1	Son lavi pa i parey en labourer zournalye?
JOB.7.2	Parey en lesklav ki rod lonbraz;
JOB.7.2	parey en labourer ki pe esper son lapey.
JOB.7.3	Mwan, mon konn zis bann mwan dan maler.
JOB.7.3	Mon pas mon bann lannwit dan lapenn.
JOB.7.4	Ler mon pe dormi, mon demande: Kan mon pou leve?
JOB.7.4	Me lannwit i long; mon vire san pozisyon ziska bomaten.
JOB.7.5	Mon lekor i kouver avek lever ki parey lakrout later;
JOB.7.5	mon lapo in fann e i enfekte avek boubou.
JOB.7.6	Mon lavi i pas pli vit ki navet en artizan;
JOB.7.6	i fini san okenn lespwar.
JOB.7.7	Rapel byen ki mon lavi i zis en souf.
JOB.7.7	Mon lizye pa pou zanmen war boner ankor.
JOB.7.8	Sa lizye ki pe vey lo mwan, pour nepli rekonnet mwan;
JOB.7.8	ou pou rod mwan, me mon pou nepli la.
JOB.7.9	Parey en nyaz ki disparet dan lesyel,
JOB.7.9	sa enn ki desann dan lemonn lanmor,
JOB.7.9	i pa retourn lo later.
JOB.7.10	I pa retourn dan son lakaz,
JOB.7.10	la kot personn pa pou rekonnet li.
JOB.7.11	Pour sa rezon, mon pa pou ferm mon labous.
JOB.7.11	Mon pou kontinyen koze avek langwas.
JOB.7.11	Mon pou kontinyen plennyen dan mon lanmertim.
JOB.7.12	Akoz ou fer vey mwan?
JOB.7.12	Eski mwan mon losean, oubyen en bebet ki viv dan lanmer?
JOB.7.13	Kan mon al dormi mon dir:
JOB.7.13	Mon lili ava konsol mwan,
JOB.7.13	mon nat ava soulaz mon douler.
JOB.7.14	Alor ou fer mwan per avek en bann rev;
JOB.7.14	ou teroriz mwan par bann vizyon.
JOB.7.15	Mon ti ava prefere ganny trangle;
JOB.7.15	lanmor plito ki vin en leskelet!
JOB.7.16	Mon'n randi; mon pa pou viv pour touzour.
JOB.7.16	Les mwan trankil, mon napa lontan ankor.
JOB.7.17	Ki zonm i ete pour ki ou pran ka avek li?
JOB.7.17	Pour ki rezon ou fer sousi pour li?
JOB.7.18	Tou le bomaten ou egzamin li;
JOB.7.18	tou lazournen ou teste li.
JOB.7.19	Kan ou pou arete vey mwan?
JOB.7.19	Kan ou pou les mwan anval mon lasaliv?
JOB.7.20	Si mon fer pese, ki sa i fer ou, gardyen zonm?
JOB.7.20	Akoz ou viz zis mwan?
JOB.7.20	Eski mon'n vin en fardo lo ou?
JOB.7.21	Akoz ou pa pardonn mon pese, e efas mon fot?
JOB.7.21	Byento mon pou desann dan lapousyer;
JOB.7.21	ou ava rod mwan, me mon pou nepli la.
JOB.8.1	Alor, Bildad ki sorti Soua, ti reponn:
JOB.8.2	Ziska kan ou pou koz konmsa?
JOB.8.2	Ziska kan ou parol pou parey en gro divan.
JOB.8.3	Eski Bondye i fos lalwa?
JOB.8.3	Eski Bondye liniver pou al kont lazistis?
JOB.8.4	Si ou bann garson in fer pese kont li,
JOB.8.4	zot in pey konsekans zot bann move aksyon.
JOB.8.5	Me ou, si ou rod Bondye,
JOB.8.5	si ou sipliy Bondye liniver;
JOB.8.6	si ou onnet e drwat,
JOB.8.6	deswit i pou vey lo ou,
JOB.8.6	e fer ou retrouv ou plas ki ou merite koman en zonm zis.
JOB.8.7	Sa ki ou ti posede avan pou nanryen ditou,
JOB.8.7	akoz sa ki ou pou gannyen pou bokou plis.
JOB.8.8	Kestyonn bann ki'n viv avan ou
JOB.8.8	e aksepte leksperyans bann zanset.
JOB.8.9	Nou, nou fek ne yer, e nou pa konn nanryen.
JOB.8.9	Nou lavi lo later i pas vit parey en lonbraz.
JOB.8.10	Zot, zot ava kapab ansenny ou.
JOB.8.10	Dan zot leksperyans, zot pou tir sa bann parol lasazes:
JOB.8.11	Eski zon i pouse an deor lanmar?
JOB.8.11	Eski banbou, i pouse san delo?
JOB.8.12	San delo, san ki ou bezwen koup zot,
JOB.8.12	zot fletri pli vit ki lezot plant.
JOB.8.13	La sa ki arive avek bann ki oubliy Bondye;
JOB.8.13	lespwar en malfeter ava disparet.
JOB.8.14	Son lasirans i disparet;
JOB.8.14	i pe anpandan avek en lakaz bib.
JOB.8.15	I pe apiy kont son lakaz; sa pa pou tenir.
JOB.8.15	I ava kranponn avek li, me i pou tonbe.
JOB.8.16	I ranpli avek lasev, dan ker soley,
JOB.8.16	i tal son bann brans dan zarden.
JOB.8.17	Son bann rasin i trese dan ta ros,
JOB.8.17	i anfonse parmi bann ros.
JOB.8.18	Me si i ganny arase la kot i ti ete,
JOB.8.18	later i fer konmsi i pa'n zanmen konn li.
JOB.8.19	Sanmenm lazwa ki en malfeter i gannyen.
JOB.8.19	En lot plant ava pous dan son plas.
JOB.8.20	Bondye pa rezet en zonm drwat;
JOB.8.20	i pa toler bann malfeter non pli!
JOB.8.21	Byento i ava fer ou riye ankor
JOB.8.21	e ou ava kapab kriye avek lazwa.
JOB.8.22	Ou bann lennmi pou ganny kouver avek laont;
JOB.8.22	bann malfeter pou disparet.
JOB.9.1	Zob ti reponn:
JOB.9.2	Mon konnen tousala i vre.
JOB.9.2	Me eski en imen i kapab ganny rezon devan Bondye?
JOB.9.3	Si en dimoun i oule diskit avek li,
JOB.9.3	Bondye pa pou reponn, pa menm en sel fwa lo mil.
JOB.9.4	Bondye i ranpli avek lasazes ek pwisans.
JOB.9.4	Lekel ki kapab reziste li
JOB.9.4	san sibir bann konsekans?
JOB.9.5	Bondye i deplas bann montanny san ki zot konnen;
JOB.9.5	dan son lakoler, i sekwe zot.
JOB.9.6	I fer later tranble lo son fondasyon.
JOB.9.6	I fer li balanse lo son bann pilye.
JOB.9.7	I kapab defann soley leve
JOB.9.7	e anpes zetwal briye.
JOB.9.8	Li tousel, i ti tal lesyel
JOB.9.8	e mars lo bann laroul dan lanmer.
JOB.9.9	I ti plas bann konstelasyon dan lesyel:
JOB.9.9	Gran Lours, Orion, Pleyad, e bann zetwal ki dan Sid.
JOB.9.10	I fer bann gran keksoz ki personn pa menm kapab konpran;
JOB.9.10	bokou mervey ki nou pa kapab konte.
JOB.9.11	I pas dan bor mwan, me mon pa war li;
JOB.9.11	i disparet, mon pa remarke.
JOB.9.12	Lekel ki kapab anpes li, si i deside pran sa ki i oule.
JOB.9.12	Lekel ki pou demann li: Ki ou pe fer?
JOB.9.13	Bondye pa kontrol son lakoler.
JOB.9.13	In kraz bann ki ed Rahab.
JOB.9.14	Alor, eski mon pou kapab reponn li?
JOB.9.14	Eski mon pou annan parol kont li?
JOB.9.15	Menm si mon inosan, mon pa kapab reponn li.
JOB.9.15	Mon bezwen demann mon ziz pran pitye pour mwan.
JOB.9.16	Menm si i reponn ler mon apel li,
JOB.9.16	mon pa krwar ki i pou ekout mwan.
JOB.9.17	Annefe, i kraz mwan par en tanpet,
JOB.9.17	e i ogmant mon blesir san rezon.
JOB.9.18	I pa donn mwan letan respire,
JOB.9.18	me i ranpli mwan avek lanmertim.
JOB.9.19	Dan en paryaz lafors, i pli for.
JOB.9.19	Lo kestyon lazistis, lekel ki pou konvok mwan?
JOB.9.20	Menm si mon inosan,
JOB.9.20	mon prop labous pou kondann mwan.
JOB.9.20	Menm si mon inosan, i pou donn mwan tor.
JOB.9.21	Eski mon inosan? Mon pa ni konnen.
JOB.9.21	Mon'n degout mon lavi.
JOB.9.22	Tousala pa enportan. Alor, mon dir:
JOB.9.22	Inosan oubyen koupab, i pou detri ou.
JOB.9.23	Kan dezas i anmenn lanmor sibitman,
JOB.9.23	i pa pran ka maler bann inosan.
JOB.9.24	I les dimoun malonnet pran pouvwar lo later.
JOB.9.24	I ferm lizye bann ziz.
JOB.9.24	Si pa Bondye ki fer sa, dir mwan lekel alor!
JOB.9.25	Mon lavi i al pli vit ki en atlet.
JOB.9.25	I pas san war nanryen ki bon.
JOB.9.26	I glise parey en pirog.
JOB.9.26	I plonze parey en leg lo son prwa.
JOB.9.27	Si mon dir: Mon pou oubliy mon lapenn,
JOB.9.27	mon pou met de kote latristes
JOB.9.27	e repran kouraz,
JOB.9.28	mon bann soufrans i fer mwan per,
JOB.9.28	akoz mon konnen ki ou pa pou rekonnet mon linosans.
JOB.9.29	Mon pou ganny kondannen.
JOB.9.29	Alor, akfer fatig mwan pour nanryen?
JOB.9.30	Si mon al lav mwan avek lannez,
JOB.9.30	e netway mon lanmen avek lapoud savon,
JOB.9.31	ou pou kantmenm plonz mwan dan labou;
JOB.9.31	mon lenz pou degoutan lo mwan.
JOB.9.32	Annefe, Bondye pa en zonm parey mwan,
JOB.9.32	pour mwan kapab reponn li.
JOB.9.32	Nou pa kapab al ansanm devan lakour.
JOB.9.33	Napa okenn larbit ant nou,
JOB.9.33	pour poz lanmen lo nou de.
JOB.9.34	Si i ti ava anpes mwan ganny tape,
JOB.9.34	e aret fer mwan per!
JOB.9.35	Alor, mon ti ava koz avek li san lafreyer.
JOB.9.35	Malerezman, sa pa leka, mon bezwen fer fas avek mwan menm.
JOB.10.1	Mon degout mon lavi.
JOB.10.1	Mon pou fer konnen tou mon lapenn;
JOB.10.1	mon pou dir tou sa ki lo mon leker.
JOB.10.2	Mon pou dir Bondye: Pa kondann mwan.
JOB.10.2	Fer mwan konnen ki repros ou annan kont mwan.
JOB.10.3	Ki plezir ou gannyen pour fer mwan soufer,
JOB.10.3	pour ou mepriz ou prop kreatir
JOB.10.3	e fer reisi proze bann malfeter?
JOB.10.4	Eski ou annan lizye parey en imen?
JOB.10.4	Eski ou war parey bann imen?
JOB.10.5	Eski ou lavi i parey pour zonm?
JOB.10.5	Eski ou bann lannen i kourt parey pour bann imen?
JOB.10.6	Akoz alor, ou oule konn mon fot
JOB.10.6	e rode ki pese mon'n fer?
JOB.10.7	Me ou konnen ki mon pa koupab,
JOB.10.7	e ki personn pa kapab aras mwan dan ou lanmen.
JOB.10.8	Ou lanmen in form mwan, in kree mwan.
JOB.10.8	La aprezan, ou oule detri mwan!
JOB.10.9	Pa oubliye ki ou ti kre mwan avek larzil.
JOB.10.9	Eski ou anvi fer mwan retourn dan lapousyer?
JOB.10.10	Pa ou ti fer mwan koule parey dile,
JOB.10.10	e fer kaye parey fromaz?
JOB.10.11	Ou ti met lapo ek laser lo mwan.
JOB.10.11	Ou ti met ansanm tou bann lezo ek bann nerf.
JOB.10.12	Ou'n donn mwan lavi ek lafors.
JOB.10.12	Ou'n pran swen avek mwan pour gard mwan vivan.
JOB.10.13	Me ou ti pe gard tousala dan ou leker.
JOB.10.13	Me mon konn ou lentansyon.
JOB.10.14	Si mon fer pese, ou vey mwan
JOB.10.14	e ou pa pardonn mwan.
JOB.10.15	Maler, si mon fer en pese!
JOB.10.15	Menm kan mon fer sa ki byen,
JOB.10.15	mon pa oze lev mon latet,
JOB.10.15	akoz mon kouver avek laont ek soufrans.
JOB.10.16	Me konman mon lev latet,
JOB.10.16	ou sas mwan parey en tig.
JOB.10.16	Ou kraz mwan ankor anba ou pwisans.
JOB.10.17	Ou anmenn nouvo temwen kont mwan.
JOB.10.17	Ou lakoler kont mwan i ogmante.
JOB.10.17	Ou anvoy nouvo troup pour atak mwan.
JOB.10.18	Akoz ou'n fer mwan sorti dan vant mon manman?
JOB.10.18	Mon ti ava'n mor san personn war mwan;
JOB.10.19	konmsi mon pa'n zanmen egziste:
JOB.10.19	Depi vant mon manman,
JOB.10.19	mon ti ava'n ganny anmennen dan latonm.
JOB.10.20	Mon napa lontan pour viv.
JOB.10.20	Alor, les mwan trankil;
JOB.10.20	les mwan anmiz en pe,
JOB.10.21	avan mon al dan pei fernwanr lanmor
JOB.10.21	pour pa zanmen retournen;
JOB.10.22	dan sa pei kot lannwit i renny lo dezord,
JOB.10.22	kot lalimyer i parey teneb.
JOB.11.1	Alor, Sofar ki sorti Naama ti reponn:
JOB.11.2	Eski sa bann parol pa merit en larepons?
JOB.11.2	Eski en zonm i annan rezon, zis akoz i koz bokou?
JOB.11.3	Eski ou bavardaz pou anpes dimoun koze?
JOB.11.3	Eski dimoun pou kapab ekout ou gognarde san reponn?
JOB.11.4	Ou'n menm oze dir ki ou koz laverite;
JOB.11.4	ki ou san repros devan Bondye.
JOB.11.5	Mon ti ava kontan ki Bondye ti koze,
JOB.11.5	e reponn ou direkteman.
JOB.11.6	I ti ava fer ou konn sekre son lasazes
JOB.11.6	ki depas nou rezonnman.
JOB.11.6	Alor, ou ti ava konpran ki Bondye i oubliy en pe ou bann fot.
JOB.11.7	Eski ou kapab sonn profonder Bondye?
JOB.11.7	Eski ou kapab konn grander Bondye liniver?
JOB.11.8	I pli gran ki lesyel! Ki ou kapab fer?
JOB.11.8	I pli profon ki lemonn lanmor! Ki ou kapab konnen?
JOB.11.9	I mezir pli long ki later;
JOB.11.9	i pli larz ki lanmer.
JOB.11.10	Si Bondye i azir, si i met ou dan prizon,
JOB.11.10	si i konvok ou, lekel ki pou anpes li?
JOB.11.11	I konnen lekel ki fo.
JOB.11.11	I remarke ki mal zot in fer.
JOB.11.12	Latet en imen i vid;
JOB.11.12	kan i ne, i parey en bourik sovaz.
JOB.11.13	Me si ou sanz ou leker;
JOB.11.13	si ou lev ou lanmen ver Bondye;
JOB.11.14	si ou'n fer move aksyon, arete.
JOB.11.14	Si ou pa les lenzistis antre se ou,
JOB.11.15	alor, sirman ou pou kapab lev latet san onte;
JOB.11.15	personn pa pou fer ou per.
JOB.11.16	Annefe, ou ava oubliy tou ou maler.
JOB.11.16	Ou ava oubliy zot parey delo ki'n fini koule.
JOB.11.17	Ou lavi pou pli kler ki soley midi;
JOB.11.17	fernwanr pou vin parey lalimyer bomaten.
JOB.11.18	Ou ava annan konfyans akoz pou annan lespwar.
JOB.11.18	Menm si ou kanmi, ou ava dormi anpe.
JOB.11.19	Ou ava al dormi san ki personn i deranz ou.
JOB.11.19	Bokou dimoun pou vin flat ou.
JOB.11.20	Me lizye bann malfeter pou fatige.
JOB.11.20	Zot pa pou war okenn semen sove.
JOB.11.20	Lanmor pou zot dernyen lespwar.
JOB.12.1	Zob ti reponn:
JOB.12.2	Vreman, ou menm lavwa lepep!
JOB.12.2	Lasazes pou mor avek ou!
JOB.12.3	Mwan osi, mon annan disernman parey ou.
JOB.12.3	Mon pa pli bet ki ou.
JOB.12.3	Lekel ki pa konn sa ki ou'n dir?
JOB.12.4	Mon bann zanmi i boufonn mwan
JOB.12.4	akoz kan mon apel Bondye, i reponn.
JOB.12.4	Mwan, sa zonm drwat e san repros,
JOB.12.4	mon pe ganny gognarde!
JOB.12.5	Sa enn ki dan byen i mepriz sa enn ki dan maler.
JOB.12.5	I vin ogmant douler sa enn ki pre pour tonbe.
JOB.12.6	Voler i viv anpe anba son latant.
JOB.12.6	Sa enn ki provok Bondye i an sekirite.
JOB.12.6	Son prop lafors in vin son Bondye.
JOB.12.7	Me pran konsey avek bann zannimo
JOB.12.7	e zot ava enstri ou.
JOB.12.7	Demann zwazo dan lesyel e zot ava ansenny ou.
JOB.12.8	Koz avek later e i ava ansenny ou;
JOB.12.8	bann pwason dan lanmer ava rakont ou.
JOB.12.9	Annefe, lekel parmi zot pa konnen
JOB.12.9	ki lanmen SENYER ki'n fer tousala?
JOB.12.10	Lavi tou et vivan, souf tou imen
JOB.12.10	i dan son lanmen.
JOB.12.11	Pa nou dir ki zorey i ekout koze,
JOB.12.11	parey pale i gout manze?
JOB.12.12	Lasazes i vin avek laz,
JOB.12.12	e disernman apre en long lavi.
JOB.12.13	Me lasazes ek lapwisans i kot Bondye.
JOB.12.13	Bondye ki posed disernman;
JOB.12.13	tou son bann plan i bon.
JOB.12.14	Sa ki Bondye in demoli,
JOB.12.14	personn pa kapab rekonstri.
JOB.12.14	Personn pa kapab delivre sa enn ki i met dan prizon.
JOB.12.15	Si i anpes lapli tonbe, later i reste sek.
JOB.12.15	Si i larg delo, later i ganny devaste.
JOB.12.16	Bondye ki posed lafors ek lasazes;
JOB.12.16	sa enn ki ganny tronpe e sa enn ki tronp lezot osi.
JOB.12.17	I fer bann dimoun enportan mars pyeni;
JOB.12.17	i fer bann ziz divage.
JOB.12.18	I detronn bann lerwa
JOB.12.18	e i fer zot vin koman lesklav.
JOB.12.19	I fer bann pret mars pyeni;
JOB.12.19	i fer tonbe bann ki annan lotorite.
JOB.12.20	I ferm labous bann gran kozer;
JOB.12.20	i fer bann vyeyar perdi zot bon sans.
JOB.12.21	I abes bann sef;
JOB.12.21	i imilye bann diktater.
JOB.12.22	I revel sa ki dan profonder later,
JOB.12.22	e met okler sa ki dan teneb.
JOB.12.23	I fer bann nasyon vin for, apre i detri zot.
JOB.12.23	I fer bann nasyon vin gran, apre i fer zot disparet.
JOB.12.24	I fer bann sefdeta perdi larezon;
JOB.12.24	i fer zot drive dan dezer kot napa semen.
JOB.12.25	Zot tatonnen dan fernwanr;
JOB.12.25	i fer zot drive parey zonm sou.
JOB.13.1	Tou sa ki zot in dir, mon lizye in war,
JOB.13.1	mon zorey in tande e mon'n konpran.
JOB.13.2	Mwan osi, mon konn sa ki zot konnen.
JOB.13.2	Mon pa pli bet ki zot.
JOB.13.3	Me avek Bondye Toupwisan ki mon oule koze;
JOB.13.3	mon oule defann mon ka devan li.
JOB.13.4	Me zot, zot kasyet deryer mansonz;
JOB.13.4	zot en bann fo dokter.
JOB.13.5	Si selman zot ti aret koze!
JOB.13.5	Sa ti ava siny lasazes.
JOB.13.6	Aprezan, ekout mon defans.
JOB.13.6	Port atansyon mon parol.
JOB.13.7	Eski zot kapab defann Bondye avek mansonz?
JOB.13.7	Eski zot koz dan son faver?
JOB.13.8	Eski zot vreman lo kote Bondye?
JOB.13.8	Eski zot kapab defann li devan lakour?
JOB.13.9	Eski zot pou dan bon, ler i ava teste zot?
JOB.13.9	Eski zot kapab tronp li parey dimoun i tronp kanmarad?
JOB.13.10	I pou sirman repros zot
JOB.13.10	si zot esey fer preferans, menm an sekre.
JOB.13.11	Eski son mazeste pa pou fer zot per?
JOB.13.11	Eski son lafreyer pa pou tonm lo zot?
JOB.13.12	Zot bann argiman napa plis valer ki lasann;
JOB.13.12	Zot defans i fay parey en po later.
JOB.13.13	Reste trankil e les mwan koze;
JOB.13.13	Tanpi sa ki kapab ariv mwan.
JOB.13.14	Mon'n pare pour tou,
JOB.13.14	ziska riske mon lavi.
JOB.13.15	I kapab touy mwan, mon napa nanryen pour perdi.
JOB.13.15	Me mon pou defann mwan devan li.
JOB.13.16	Sa i kapab bon pour mwan,
JOB.13.16	akoz en move dimoun pa pou oze prezant devan li.
JOB.13.17	Ekout byen sa ki mon pou dir.
JOB.13.17	Ouver zot zorey gran pour byen konpran mon lesplikasyon.
JOB.13.18	Mon pare pour al devan lakour;
JOB.13.18	mon konnen ki mon annan rezon.
JOB.13.19	Lekel ki pou vin akiz mwan devan tribinal?
JOB.13.19	Mon aksepte alor pour gard silans e mon ava mor.
JOB.13.20	Akord mwan zis de keksoz,
JOB.13.20	e mon pa ava kasyet mwan devan ou.
JOB.13.21	Met ou lanmen lwen avek mwan;
JOB.13.21	aret fer mwan per ou.
JOB.13.22	Ou koz premye, apre mon ava reponn.
JOB.13.22	Oubyen, les mwan koz avan, apre ou ava reponn.
JOB.13.23	Ki kantite fot ek pese mon'n fer?
JOB.13.23	Fer mwan konn mon bann krim ek mon bann pese.
JOB.13.24	Akoz ou kasyet ou figir avek mwan
JOB.13.24	e ou konsider mwan koman ou lennmi?
JOB.13.25	Eski ou pou fer tranble en fey sek
JOB.13.25	ki anvole dan divan,
JOB.13.25	Eski ou pou pourswiv en bren lapay sek?
JOB.13.26	Ou ekri bann keksoz terib kont mwan;
JOB.13.26	ou fer mwan pey pour mon bann fot lazenes.
JOB.13.27	Ou met mon lipye dan fer;
JOB.13.27	ou vey tou mon bann mouvman;
JOB.13.27	ou vey tou mon lepa.
JOB.13.28	Zonm i karyate,
JOB.13.28	parey en lenz ki'n ganny manze par karya.
JOB.14.1	Lavi en imen, en zanfan ki en fanm in met omonn,
JOB.14.1	i kourt e ranpli avek traka.
JOB.14.2	I pouse parey en fler, apre i fletri.
JOB.14.2	I disparet parey en lonbraz e i pa dire.
JOB.14.3	Ou fikse ou lizye lo li,
JOB.14.3	me mwan, ou anmenn mwan devan tribinal.
JOB.14.4	Lekel ki kapab fer sa ki pir sorti dan sa ki enpir?
JOB.14.4	Personn pa kapab.
JOB.14.5	Annefe, lavi en zonm in ganny fikse;
JOB.14.5	son bann mwan in ganny konte;
JOB.14.5	i pa kapab depas sa limit ki ou'n mete.
JOB.14.6	Alor, aret fikse ou lizye lo li, les li trankil.
JOB.14.6	Konmsa, parey en zouvriye,
JOB.14.6	i ava kontant li avek son lazournen travay.
JOB.14.7	Pour en pye dibwa, i annan lespwar:
JOB.14.7	Si ou koup li, i pou repouse;
JOB.14.7	son bann brans pou bourzonnen.
JOB.14.8	Menm si son rasin in vye dan later,
JOB.14.8	e son tron i paret pouri dan lapousyer,
JOB.14.9	i ava bourzonnen, parey en zenn plant ler i ganny delo.
JOB.14.10	Me en dimoun i mor, lavi i kit li.
JOB.14.10	I rann son dernyen soupir; apre, oli li?
JOB.14.11	Parey en lak ki'n sek,
JOB.14.11	parey en larivyer kot delo nepli koule,
JOB.14.12	en imen i mor e i pa lev ankor.
JOB.14.12	Osi lontan ki lesyel i egziste,
JOB.14.12	i pa pou leve dan son sonmey.
JOB.14.13	Mon ti ava kontan ou kasyet mwan dan lemonn lanmor;
JOB.14.13	kasyet mwan la ziska ki ou lakoler i pase.
JOB.14.13	Ou ava fikse en letan kan ou pou mazin mwan.
JOB.14.14	Eski en dimoun mor, i kapab reviv?
JOB.14.14	Mwan mon pou espere tou letan ki fodre,
JOB.14.14	ziska ki mon ganny ranplase.
JOB.14.15	Ou ava apel mwan e mon ava reponn ou.
JOB.14.15	Ou ava rode kote mon ete, mwan ki ou'n kree.
JOB.14.16	Ou ava aret vey mon fot,
JOB.14.16	alor ki konmela ou kont tou mon lepa.
JOB.14.17	Mon bann fot ava ganny sele dan en sak,
JOB.14.17	e ou ava blansi mon bann pese.
JOB.14.18	En montanny i arive tonm par morso
JOB.14.18	e bann ros i deboule.
JOB.14.19	Parey delo i poli ros pour fer li vin gale,
JOB.14.19	e gro lapli i balye later,
JOB.14.19	ou fer lespwar zonm disparet.
JOB.14.20	Ou kontinyelman demoli li e i disparet.
JOB.14.20	Ou defigir li e fer li ale.
JOB.14.21	Son bann garson i ganny onore, san ki i konnen.
JOB.14.21	Zot ganny abese, san ki i apersevwar.
JOB.14.22	Zis li ki santi douler dan son lekor.
JOB.14.22	Zis li ki plennyen son prop maler.
JOB.15.1	Alor Elifaz ki sorti Temann ti reponn:
JOB.15.2	Eski en zonm saz i reponn par bann argiman vid,
JOB.15.2	e les li gonfle avek divan sorti dan Les?
JOB.15.3	Eski i devre kontinyen avek bann largiman initil?
JOB.15.3	Ou parol i san okenn valer.
JOB.15.4	Ou pe detri respe pour Bondye
JOB.15.4	e gat relasyon avek Bondye.
JOB.15.5	Ou tor i kontrol ou labous.
JOB.15.5	Ou bann parol i fourb.
JOB.15.6	Ou prop labous ki kondann ou, pa mwan.
JOB.15.6	Ou prop parol ki temwanny kont ou.
JOB.15.7	Eski ou premye zonm lo later?
JOB.15.7	Eski ou ti ne avan bann montanny?
JOB.15.8	Eski ou'n antann bann sekre Bondye?
JOB.15.8	Eski ou krwar ki zis ou ki annan lasazes?
JOB.15.9	Kwa ki ou konnen, ki nou pa konnen?
JOB.15.9	Kwa ki ou konpran, me ki pa kler pour nou?
JOB.15.10	Parmi nou, i annan bann latet blan, bann vyeyar
JOB.15.10	ki pli vye ki ou papa.
JOB.15.11	Eski rekonfor sorti kot Bondye
JOB.15.11	ek nou bann bon parol pa ase pour ou?
JOB.15.12	Akoz ou les ou ganny kontrole par ou lemosyon?
JOB.15.12	Akoz ou lizye pe bat bate?
JOB.15.13	Kont Bondye ki ou pe tir ou lakoler
JOB.15.13	e les sa bann move parol sorti dan ou labous.
JOB.15.14	Ki en imen i ete, pour li krwar ki i pir?
JOB.15.14	Sa enn ki en fanm in met omonn,
JOB.15.14	ki i krwar i ete pour li dir ki i zis?
JOB.15.15	Si Bondye napa konfyans dan son bann lanz;
JOB.15.15	si pour li, lesyel pa vreman pir,
JOB.15.16	ki mannyer i pou met son konfyans
JOB.15.16	dan en et imen ki degoutan e koronpi,
JOB.15.16	ki komet lemal konmsi i pe bwar delo?
JOB.15.17	Ekout mwan! Mon ava eksplik ou;
JOB.15.17	mon ava rakont ou sa ki mon'n war
JOB.15.18	e sa ki bann saz in dir.
JOB.15.18	Zot rakonte san kasyet nanryen,
JOB.15.18	sa ki zot in resevwar avek zot bann zanset:
JOB.15.19	Bondye ti donn later zis avek zot bann zanset,
JOB.15.19	kan pa ti annan okenn etranze parmi zot.
JOB.15.20	Bann malfeter i ganny tourmante tou le zour zot lavi.
JOB.15.20	Lannen en diktater i ganny konte.
JOB.15.21	Tapaz terib i kriye dan son zorey.
JOB.15.21	Dan letan prosperite, voler pou atak li.
JOB.15.22	I napa lespwar sape dan sa fernwanr,
JOB.15.22	akoz i anba menas lanmor par lepe.
JOB.15.23	I marse pour al rod dipen.
JOB.15.23	I konnen ki bann zour fernwanr pe esper li.
JOB.15.24	Ladetres ek langwas i fer li per
JOB.15.24	parey en lerwa ki'n pare pour lager.
JOB.15.25	In oze lev son lanmen kont Bondye,
JOB.15.25	e in oze dres li kont Bondye liniver.
JOB.15.26	I fons lo li latet bese,
JOB.15.26	anba en gro boukliye epe.
JOB.15.27	Son figir in gonfle avek lagres;
JOB.15.27	son laans in vin gra.
JOB.15.28	I pou al reste dan bann lavil ki'n ganny detri,
JOB.15.28	dan bann lakaz kot personn pa reste,
JOB.15.28	bann lakaz ki ti pre pou tonbe.
JOB.15.29	I pa pou prospere; son larises pa pou dire.
JOB.15.29	I pou nepli annan lenfliyans dan pei.
JOB.15.30	I pa pou sove dan sa fernwanr;
JOB.15.30	dife pou fer sek son bann bourzon.
JOB.15.30	Divan pou dispers son bann fler.
JOB.15.31	Fodre pa ki i met son konfyans dan keksoz san valer,
JOB.15.31	akoz sanmenm sa ki i pou rekolte.
JOB.15.32	Sa pou arive avan i mor,
JOB.15.32	e son bann brans pa pou vin ver.
JOB.15.33	I pou vin parey en pye rezen ki perdi son fri ankor ver;
JOB.15.33	parey en pye zoliv ki perdi tou son bann fler.
JOB.15.34	Dimoun ki pa krwar dan Bondye
JOB.15.34	pa pou ganny okenn desandans.
JOB.15.34	Dife pou bril zot lakaz ki ti ganny konstri avek larzan koripsyon.
JOB.15.35	Zot fer plan pou fer ditor;
JOB.15.35	zot leker i ranpli avek tronpri.
JOB.16.1	Zob ti reponn:
JOB.16.2	Mon'n deza antann sa kalite parol.
JOB.16.2	Zot en bann move konsolater.
JOB.16.3	Zot demann mwan:
JOB.16.3	Kan ou pou aret koz sa bann parol initil?
JOB.16.3	Kwa ki fors ou kontinyen reponn?
JOB.16.4	Si zot ti dan mon plas, e si mon ti dan zot plas,
JOB.16.4	mwan osi, mon ti pou kapab koz parey zot.
JOB.16.4	Mon ti ava kapab fer gran diskour pour zot
JOB.16.4	e sekwe mon latet kont zot.
JOB.16.5	Mon ti ava ankouraz zot avek en kantite parol,
JOB.16.5	e kalmi zot douler avek bann zoli fraz.
JOB.16.6	Me si mon koze, sa pa soulaz mon soufrans.
JOB.16.6	Si mon reste trankil, mon douler pa pou kit mwan.
JOB.16.7	An realite, Bondye in pran tou mon lafors
JOB.16.7	e in detri tou sa ki otour mwan.
JOB.16.8	Bann rid ki i'n donn mwan i temwen;
JOB.16.8	mon megrer i akiz mwan
JOB.16.8	e i montre ki mon koupab.
JOB.16.9	Dan son lakoler, Bondye in desir mwan, e atak mwan;
JOB.16.9	i grens ledan kont mwan.
JOB.16.9	Mon ladverser i pers mwan avek son regar.
JOB.16.10	Zot ouver zot labous gran kont mwan.
JOB.16.10	Zot kalot mwan lo mon lazou, e zot ensilte mwan;
JOB.16.10	zot antoure kont mwan.
JOB.16.11	Bondye in abandonn mwan
JOB.16.11	dan lanmen bann zenn bandi.
JOB.16.11	In livre mwan dan lanmen bann malfeter.
JOB.16.12	Mon ti anpe, me Bondye i'n bouskil mwan.
JOB.16.12	I'n sezi mwan par likou e zet mwan ater;
JOB.16.12	i'n tir fles lo mwan.
JOB.16.13	Son bann dart i soufle otour mwan.
JOB.16.13	Zot in vin transpers mon leren.
JOB.16.13	San pitye, i pers mon fyel;
JOB.16.13	e mon labil i koul ater.
JOB.16.14	I fons lo mwan parey en gerye
JOB.16.14	e bles mwan partou lo mon lekor.
JOB.16.15	Mon'n koud en lenz dey lo mon bann sikatris
JOB.16.15	e anfons mon fron dan lapousyer.
JOB.16.16	Afors plere, mon lizye in vin rouz,
JOB.16.16	e mon popyer i sernen e anfle.
JOB.16.17	Pourtan, napa okenn disan lo mon lanmen,
JOB.16.17	e mon lapriyer i senser.
JOB.16.18	Later! Pa kouver mon disan.
JOB.16.18	Les mwan fer tande mon lavwa.
JOB.16.19	Menm dan sa moman, mon annan en temwen dan lesyel;
JOB.16.19	sa enn ki garanti mwan i lao.
JOB.16.20	Mon bann zanmi i mepriz mwan;
JOB.16.20	mon lizye i sipliy avek larm devan Bondye.
JOB.16.21	Mon temwen i entervenir devan Bondye pour mwan,
JOB.16.21	parey ou fer ant vwazen.
JOB.16.22	Mon lavi pe ariv ver son lafen,
JOB.16.22	mon pe al pran semen san retour.
JOB.17.1	Mon nepli kapab respire;
JOB.17.1	lanmor pe vini.
JOB.17.1	Mon latonm pe esper mwan.
JOB.17.2	Mon antoure avek bann ki zis monke;
JOB.17.2	zot bann lensilt pa les ferm mon lizye.
JOB.17.3	Pey garanti pour mwan ganny libere.
JOB.17.3	Lekel ki pou angaz li pour mwan?
JOB.17.4	Ou'n ferm zot lespri; zot nepli kapab rezonnen.
JOB.17.4	Alor, pa les zot ganny laviktwar lo mwan.
JOB.17.5	Entel in envit zanmi pour partaz dipen,
JOB.17.5	alor ki son bann zanfan pe espere.
JOB.17.6	Mon dan labous tou dimoun,
JOB.17.6	dimoun i kras dan mon figir.
JOB.17.7	Mon lizye i vin sonm avek sagren,
JOB.17.7	mon lekor in vin en lonbraz.
JOB.17.8	Dimoun onnet i etonnen kan zot war sa;
JOB.17.8	dimoun inosan i ankoler kont bann malfeter.
JOB.17.9	Sa enn ki zis i reste ferm dan son semen.
JOB.17.9	Sa enn ki son lanmen i prop i vin pli determinen.
JOB.17.10	Me zot tou, retournen.
JOB.17.10	Parmi zot mon pa pou trouv personn ki vreman saz.
JOB.17.11	Mon lavi in fini;
JOB.17.11	mon bann plan in tonm dan delo;
JOB.17.11	tou mon lespwar in anvole.
JOB.17.12	Zot pretann ki lannwit i lizour;
JOB.17.12	zot dir ki lalimyer i pros avek fernwanr.
JOB.17.13	Ki i annan pou espere?
JOB.17.13	Lemonn lanmor ki mon landrwa reste.
JOB.17.13	Mon pe al reste dan fernwanr.
JOB.17.14	Mon kriy avek latonm: Mon papa,
JOB.17.14	e avek lapouritir: Mon manman, mon ser.
JOB.17.15	Ki lespwar mon annan ankor?
JOB.17.15	Lekel ki krwar i annan lespwar pour mwan?
JOB.17.16	Mon lespwar pou desann dan lemonn lanmor;
JOB.17.16	nou pou desann ansanm dan lapousyer.
JOB.18.1	Alor Bildad ki sorti Soua ti reponn:
JOB.18.2	Kan eski ou pou aret koze?
JOB.18.2	Reflesir! Apre nou ava koze.
JOB.18.3	Akoz ou pran nou pour zannimo?
JOB.18.3	Eski ou krwar ki nou osi bet ki sa?
JOB.18.4	Ou lakoler i fer ou ditor.
JOB.18.4	Eski ou krwar ki akoz ou,
JOB.18.4	fodre ki later i vin en dezer,
JOB.18.4	oubyen fodre deplas bann ros?
JOB.18.5	Lalimyer bann malfeter pou tennyen,
JOB.18.5	e laflanm zot dife pou aret briye.
JOB.18.6	Lalimyer son latant i vin sonm
JOB.18.6	e lalanp ki par lao son latet pe tennyen.
JOB.18.7	Avan, i ti mars avek konfyans;
JOB.18.7	aprezan i mars pti pa;
JOB.18.7	son bann proze pou fer li tonbe.
JOB.18.8	Son prop lipye pou anmenn li dan en lasenn,
JOB.18.8	e i deza pe mars dan son bann may.
JOB.18.9	Son talon in pri dan latrap;
JOB.18.9	latrap in konmans ser li.
JOB.18.10	En lakord in ganny kasyet anba later pour li;
JOB.18.10	en latrap in ganny plase dan son semen.
JOB.18.11	Partou kote, lafreyer i anvai li, e pourswiv li.
JOB.18.12	Lafen in detri tou son kouraz,
JOB.18.12	maler i mars kot a kot avek li.
JOB.18.13	En maladi pe devor son lapo
JOB.18.13	e lanmor pe anvai son lekor antye.
JOB.18.14	I ganny tire anba son latant kot i ti an sekirite,
JOB.18.14	e i ganny trennen kot lerwa lemonn lanmor.
JOB.18.15	Nenport ki i kapab reste dan sa latant;
JOB.18.15	i nepli pour li;
JOB.18.15	souf in ganny fannen lo son propriyete.
JOB.18.16	Anba, son rasin pe sek
JOB.18.16	anler, son bann brans pe fletri.
JOB.18.17	Tou dimoun dan pei in oubliy li;
JOB.18.17	son non in ganny oubliye dan semen.
JOB.18.18	Zot tir dan lalimyer e zet dan fernwanr;
JOB.18.18	i ganny sase dan lemonn.
JOB.18.19	I napa ni zanfan, ni desandan parmi son pep,
JOB.18.19	personn pa'n sirviv dan son fanmir.
JOB.18.20	Son sor pou etonn dimoun dan Was;
JOB.18.20	bann dimoun dan Les pou soke:
JOB.18.21	Sanmenm sor bann malfeter.
JOB.18.21	Menm sor pe esper sa enn ki pa konn Bondye.
JOB.19.1	Zob ti reponn:
JOB.19.2	Ziska kan ou pou kontinyen tourmant mwan,
JOB.19.2	e kraz mwan avek ou bann parol?
JOB.19.3	Dis fwa deza, ou'n fer mwan repros.
JOB.19.3	Ou pa onte pour fer mwan ditor?
JOB.19.4	Menm si i vre ki mon'n mal fer,
JOB.19.4	sa i mon zafer.
JOB.19.5	Si ou krwar ou pli gran ki mwan,
JOB.19.5	e repros mwan pour sa ki mon'n fer,
JOB.19.6	Bondye ki'n fer mwan soufer.
JOB.19.6	In anvlop mwan dan son lasenn.
JOB.19.7	Si mon denons lavyolans,
JOB.19.7	personn pa reponn mwan.
JOB.19.7	Si mon apel osekour,
JOB.19.7	personn pa donn en desizyon.
JOB.19.8	In bar mon semen pour anpes mwan pase;
JOB.19.8	i'n met fernwanr dan mon semen.
JOB.19.9	I'n detri tou mon loner,
JOB.19.9	i'n aras mwan mon kouronn.
JOB.19.10	I demoli mwan partou kote.
JOB.19.10	Mon deza annan en lipye dan latonm.
JOB.19.10	I'n derasin mon lespwar parey en pye dibwa.
JOB.19.11	Son lakoler in flanbe kont mwan;
JOB.19.11	i konsider mwan pour son lennmi.
JOB.19.12	Son larme i vin an troup.
JOB.19.12	Zot in ouver en semen kont mwan,
JOB.19.12	e zot in vin kanp otour mon latant.
JOB.19.13	I'n tourn mon prop fanmir kont mwan;
JOB.19.13	mon'n vin en etranze pour bann konnesans.
JOB.19.14	Mon fanmir in abandonn mwan.
JOB.19.14	Mon bann zanmi in oubliy mwan.
JOB.19.15	Mon bann envite ek mon bann servant
JOB.19.15	i tret mwan koman en etranze.
JOB.19.16	Mon apel mon serviter
JOB.19.16	i pa reponn mwan, menm si mon sipliy li.
JOB.19.17	Mon lalenn i donn mon fanm repinyans.
JOB.19.17	Mon prop zanfan zot annan degou pour mwan.
JOB.19.18	Mon ganny meprize menm par bann zanfan.
JOB.19.18	Ler mon leve, zot malparl mwan.
JOB.19.19	Tou mon bann zanmi entim i mepriz mwan.
JOB.19.19	Dimoun ki mon ti kontan in tourn kont mwan.
JOB.19.20	Mon'n vin zis lapo ek lezo,
JOB.19.20	mon apenn kapab egziste.
JOB.19.21	Zot mon bann zanmi!
JOB.19.21	Pran pitye pour mwan, pran pitye pour mwan!
JOB.19.21	Lanmen Bondye ki'n tap mwan.
JOB.19.22	Akoz zot persekit mwan avek Bondye?
JOB.19.22	Zot pa ankor fatige martiriz mwan?
JOB.19.23	Mon ti ava kontan ki mon parol i ganny ekri.
JOB.19.23	Mon ti ava kontan ki zot ganny enskri dan en liv.
JOB.19.24	Ki avek lapwent en sizo ek diplon,
JOB.19.24	zot ganny grave dan ros pour touzour!
JOB.19.25	Mwan, mon konnen ki mon redanmter i vivan
JOB.19.25	e ki anfen, i pou leve lo sa later.
JOB.19.26	Kan mon lapo ava ganny detri,
JOB.19.26	menm ekorse, mon pou kontanple Bondye.
JOB.19.27	Mwan, mon pou war li,
JOB.19.27	pa avek lizye en lot dimoun,
JOB.19.27	me avek mon prop lizye.
JOB.19.27	Mon leker i soupir apre sa moman.
JOB.19.28	Zot dir: Ki mannyer nou pou martiriz li plis ankor?
JOB.19.28	Ki preteks nou pou servi pour montre ki i an tor?
JOB.19.29	Alor, fer byen atansyon ki sa maler pa tonm lo zot.
JOB.19.29	Konmsa, zot ava konnen ki i annan en zizman.
JOB.20.1	Alor Sofar ki sorti Naama ti dir Zob:
JOB.20.2	Ekout byen!
JOB.20.2	Mon santi ki mon bezwen reponn.
JOB.20.2	Mon pe perdi pasyans.
JOB.20.3	Mon'n antann bann repros ki ensilte mwan;
JOB.20.3	mon rezonnman in donn mwan en repons pour zot.
JOB.20.4	Eski ou pa konnen, ki depi touzour,
JOB.20.4	depi ki zonm in ganny met lo later,
JOB.20.5	boner bann malfeter pa dire;
JOB.20.5	e ki lazwa en malfeter i kourt?
JOB.20.6	Menm si i ti osi gran ki lesyel,
JOB.20.6	e son latet ti kapab tous nyaz,
JOB.20.7	i pou disparet parey son leskreman;
JOB.20.7	e dimoun ki'n konn li pou demande: Ki'n arive avek li?
JOB.20.8	I pou disparet parey en rev, i pa pou retournen.
JOB.20.8	I pou disparet parey en vizyon dan lannwit.
JOB.20.9	Dimoun ki ti abitye war li pou nepli war li.
JOB.20.9	Zot pa pou war menm kot i ti reste.
JOB.20.10	Son bann zanfan pou bezwen ranbours bann pov.
JOB.20.10	Li menm i pou bezwen rann son larises.
JOB.20.11	Menm si son lekor ti ankor zenn e for,
JOB.20.11	i pou al avek dan latonm.
JOB.20.12	Sa ki move i dou dan son labous.
JOB.20.12	I kasyet li anba son lalang,
JOB.20.13	i sis li, i pa les li ale,
JOB.20.13	e gard li dan son pale.
JOB.20.14	Me ler i desann dan son lestoma,
JOB.20.14	i sanze e vin en venen serpan dan son vant.
JOB.20.15	Larises ki i'n vole, i pou vomi.
JOB.20.15	Bondye pou fer li vomi sa ki i'n anvale.
JOB.20.16	In sis venen serpan,
JOB.20.16	lalang en viper pou touy li.
JOB.20.17	I pa pou war ankor bann larivyer dimyel,
JOB.20.17	ni bann sours lakrenm dile.
JOB.20.18	I pou bezwen rann tou sa larzan ki i'n ranmase,
JOB.20.18	i pa pou ganny sans profite,
JOB.20.19	akoz i'n fer abandonn bann pov;
JOB.20.19	i'n sezi lakaz ki lezot in konstri.
JOB.20.20	I pa'n zanmen ganny ase
JOB.20.20	dan son lavaris i pa les nanryen sape.
JOB.20.21	Son lapeti ti gro;
JOB.20.21	me son boner pa pou dire.
JOB.20.22	Dan son lopilans, i ti enkyet;
JOB.20.22	toudsort maler pou tonm lo li.
JOB.20.23	Letan ki i pe ranpli son vant,
JOB.20.23	Bondye pou devers son gran lakoler lo li.
JOB.20.23	Sa lakoler koman lapli pou vin son manze.
JOB.20.24	Si i esey sov bann kou avek zarm an fer,
JOB.20.24	en dart an bronz pou pers li.
JOB.20.25	Si i esey aras sa dart dan son lekor,
JOB.20.25	e sa lanm dan son lefwa,
JOB.20.25	alor, en lafreyer lanmor pou deswit sezi li.
JOB.20.26	Fernwanr total in ganny rezerve pour li;
JOB.20.26	en dife ki personn pa'n alimen pou devor li,
JOB.20.26	avek tou sa ki reste dan son latant.
JOB.20.27	Lesyel pou devwal son krim;
JOB.20.27	e later pou dres kont li.
JOB.20.28	Zour lakoler Bondye pou leve,
JOB.20.28	en lavalas pou balye tou sa ki i posede.
JOB.20.29	Sa i rekonpans ki Bondye i rezerve pour bann kriminel.
JOB.20.29	Sa i par patrimwann ki Bondye i promet pour donn zot.
JOB.21.1	Zob ti reponn:
JOB.21.2	Ekout byen sa ki mon pe al dir.
JOB.21.2	Donn mwan sa rekonfor.
JOB.21.3	Permet mwan koze,
JOB.21.3	apre ki mon'n fini, zot ava kapab gognard mwan.
JOB.21.4	Mwan, eski mon pe plenny kont en et imen?
JOB.21.4	Pa mon annan rezon perdi pasyans?
JOB.21.5	Get mwan byen! Zot ava etonnen;
JOB.21.5	reste trankil, lanmen devan labous.
JOB.21.6	Ler mon reflesi lo tousala, mon boulverse;
JOB.21.6	mon lekor antye i tranble.
JOB.21.7	Akoz bann malfeter i kontinyen viv?
JOB.21.7	Zot viv vye e ganny ankor plis pouvwar?
JOB.21.8	Zot war zot bann zanfan reisi
JOB.21.8	e zot bann pti zanfan grandi devan zot.
JOB.21.9	Kot zot, napa lafreyer; zot viv anpe
JOB.21.9	e baton Bondye pa fwet zot.
JOB.21.10	Zot toro i krwaz byen,
JOB.21.10	e zot bann vas i met ba san perdi zot piti.
JOB.21.11	Zot les zot zanfan zwe parey bann mouton
JOB.21.11	e bann marmay i danse an liberte.
JOB.21.12	Zot sante, akonpannyen avek tanbouren ek laarp;
JOB.21.12	zot anmize avek lanmizik laflit.
JOB.21.13	Zot viv dan lazwa tou zot lavi;
JOB.21.13	trankilman zot desann dan lemonn lanmor.
JOB.21.14	Zot dir Bondye: Les nou trankil;
JOB.21.14	nou pa anvi konn ou lavolonte.
JOB.21.15	Ki Bondye Toupwisan i ete, pour nou servi li?
JOB.21.15	Ki benefis nou gannyen pour nou envok li?
JOB.21.16	Zot boner pa i dan zot lanmen?
JOB.21.16	Mon pa kapab aksepte bann plan ki bann malfeter i fer.
JOB.21.17	Eski i ariv souvan ki lalanp bann malfeter i tennyen?
JOB.21.17	Konbyen fwa maler i tonm lo zot?
JOB.21.17	Eski dan son lakoler, Bondye i fer zot soufer?
JOB.21.18	Menm si zot souvan parey lapay dan divan,
JOB.21.18	parey lapousyer ki tanpet i fer anvole,
JOB.21.19	zot dir ki Bondye i pini bann zanfan dan plas zot papa.
JOB.21.19	Sa papa menm ki devre ganny pini pour donn li en leson.
JOB.21.20	Fodre ki i war son maler avek son prop lizye,
JOB.21.20	e gout lakoler Bondye liniver.
JOB.21.21	Apre son lanmor, ler in fini viv,
JOB.21.21	sa ki arive avek son fanmir, pa enteres li.
JOB.21.22	Lekel ki kapab ansenny Bondye,
JOB.21.22	kan li, i ziz bann lanz?
JOB.21.23	Serten i mor dan zot byennet,
JOB.21.23	satisfe e san okenn traka.
JOB.21.24	Zot byen gra akoz zot in byen manze;
JOB.21.24	zot ankor byen frengan.
JOB.21.25	Me lezot i mor apre en legzistans mizerab,
JOB.21.25	san ki zot gout okenn boner.
JOB.21.26	Zot tou, zot dormi dan lapousyer
JOB.21.26	e lever i kouver zot.
JOB.21.27	Mon konn byen ki zot pe mazinen
JOB.21.27	e tou zot plan pour donn mwan tor.
JOB.21.28	Zot dir: Oli lakaz bann gran dimoun?
JOB.21.28	Oli latant kot bann malfeter ti reste?
JOB.21.29	Eski zot in deza poz kestyon bann vwayazer?
JOB.21.29	Akoz zot pa rekonnet zot bann temwannyaz?
JOB.21.30	Zour maler, bann malfeter i ganny eparnyen;
JOB.21.30	lakoler Bondye, i kit zot sen e sof.
JOB.21.31	Lekel ki oze denons en malfeter dan son figir.
JOB.21.31	Lekel ki fer li peye pour sa ki i'n fer?
JOB.21.32	I ganny anmennen ziska simityer;
JOB.21.32	e son latonm i ganny byen garde.
JOB.21.33	En lafoul dimoun i swiv deryer;
JOB.21.33	Menm later ki kouver son lekor i leze.
JOB.21.34	Alor, ki kalite konsolasyon zot pe ofer mwan
JOB.21.34	avek en bann parol initil?
JOB.21.34	Tou zot parol i zis mansonz.
JOB.22.1	Alor, Elifaz ki sorti Temann ti reponn Zob:
JOB.22.2	Eski en zonm i kapab itil pour Bondye?
JOB.22.2	En dimoun saz, i itil zis pour li menm.
JOB.22.3	Ki plezir Bondye liniver i gannyen si ou zis?
JOB.22.3	Ki benefis i gannyen si ou san repros?
JOB.22.4	Dapre ou, eski i ziz ou, i pini ou
JOB.22.4	akoz ou fidel anver li?
JOB.22.5	Pa plito akoz ou'n fer sa ki mal,
JOB.22.5	e ou bann fot pa kapab konte?
JOB.22.6	San rezon, ou'n pran byen ou bann frer angaz;
JOB.22.6	ou'n pran zot lenz e kit zot touni.
JOB.22.7	Ou'n refize donn delo dimoun ki fatige
JOB.22.7	e en morso dipen sa enn ki lafen.
JOB.22.8	Ou'n les dimoun ki annan pouvwar pran pei;
JOB.22.8	ou'n les ou bann prefere enstal zot.
JOB.22.9	Ou'n fer retournen bann vev lanmen vid
JOB.22.9	e ou'n kas lebra bann orfelen.
JOB.22.10	Pour sa bann rezon, ou antoure avek pyez
JOB.22.10	e toutakou lafreyer in sezi ou.
JOB.22.11	Fernwanr in anvai ou e ou pa war kler;
JOB.22.11	ou pe noye dan gro laroul maler.
JOB.22.12	Bondye, pa i lao dan lesyel?
JOB.22.12	Gete ki oter bann zetwal i ete,
JOB.22.12	ki mannyer zot lwen!
JOB.22.13	Ou dir: Ki Bondye i konnen?
JOB.22.13	Eski i kapab ziz nou atraver bann gro nyaz?
JOB.22.14	Ler i pronmnen dan lesyel,
JOB.22.14	bann gro nyaz i anpes li war.
JOB.22.15	Eski ou oule kontinyen swiv sa vye semen
JOB.22.15	ki bann malfeter in touzour pran?
JOB.22.16	Zot in ganny detri avan zot ler;
JOB.22.16	konmsi gro delo in devaste zot fondasyon.
JOB.22.17	Zot ti dir avek Bondye: Les nou trankil.
JOB.22.17	Ki Bondye liniver i kapab fer nou?
JOB.22.18	Pourtan, Bondye li menm ki'n ranpli zot avek larises.
JOB.22.18	Mon ganny degou pour bann plan sa bann malfeter.
JOB.22.19	Dimoun onnet i kontan war sa;
JOB.22.19	bann inosan i riy zot.
JOB.22.20	Zot dir: Vreman, nou bann lennmi in disparet;
JOB.22.20	dife in bril sa ki zot ti kit deryer.
JOB.22.21	Fer lape avek Bondye e alor ou ava anpe.
JOB.22.21	Alor, ou ava retrouv ou boner.
JOB.22.22	Aksepte bann leson ki sorti kot li;
JOB.22.22	gard son bann parol dan ou leker.
JOB.22.23	Si ou retourn kot Bondye liniver, ou ava revin ere.
JOB.22.23	Elwanny ou avek tou lenzistis.
JOB.22.24	Zet ou lor dan lapousyer,
JOB.22.24	e lor Ofir parmi gale dan larivyer;
JOB.22.25	les Bondye vin ou lor;
JOB.22.25	les li ranplas ou ta larzan.
JOB.22.26	Alor, Bondye liniver ava ranpli ou avek lazwa;
JOB.22.26	ou ava lev ou lizye ver Bondye.
JOB.22.27	Kan ou ava priy li, i ava ekout ou;
JOB.22.27	ou ava kapab tenir ou bann promes.
JOB.22.28	Ou ava reisi dan tou sa ki ou deside fer,
JOB.22.28	e ou ava mars dan lalimyer.
JOB.22.29	Bondye i abes bann orgeye,
JOB.22.29	i sov dimoun ki pa arogan.
JOB.22.30	I delivre menm sa enn ki koupab;
JOB.22.30	ou osi, ou ava ganny sove si ou gard ou lanmen prop.
JOB.23.1	Zob ti reponn:
JOB.23.2	Ozordi, mon ankor pe revolte kont Bondye.
JOB.23.2	Menm si mon esey touf mon konplent,
JOB.23.2	maler ki Bondye i anvoy lo mwan i pli for.
JOB.23.3	Si mon ti konnen kote i ete,
JOB.23.3	mon ti ava kapab ariv ziska kot li.
JOB.23.4	Mon ti ava met mon ka devan li;
JOB.23.4	mon ti ava prezant tou mon bann argiman!
JOB.23.5	Konmsa, mon ti ava konnen ki i annan pour dir;
JOB.23.5	e konpran son bann largiman.
JOB.23.6	Eski i pou akiz mwan avek tou son lafors?
JOB.23.6	O kontrer, i pou ekout sa ki mon annan pour dir.
JOB.23.7	I ava ganny en zonm drwat pour argimant avek li.
JOB.23.7	Mon ziz ava deklar mwan inosan en fwa pour tou.
JOB.23.8	Me si mon al dan Les, Bondye pa la;
JOB.23.8	dan Was, mon pa apersevwar li.
JOB.23.9	Eski i okipe dan Nor? Mon pa war li.
JOB.23.9	Eski i pe kasyet dan Sid? Mon pa war li.
JOB.23.10	Pourtan, i konnen ki semen mon pran.
JOB.23.10	Ler in teste mwan, mon pou sorti osi pir ki lor.
JOB.23.11	Mon'n swiv li drwat dan son lepa,
JOB.23.11	mon pa'n mars akote son semen.
JOB.23.12	Mon'n touzour fidel anver bann komannman ki i'n donn mwan;
JOB.23.12	mon'n gard dan mon leker, tou son bann parol.
JOB.23.13	Kan Bondye i pran en desizyon
JOB.23.13	personn pa kapab fer li sanze.
JOB.23.13	I realiz sa ki fer li plezir.
JOB.23.14	Alor, i ava akonpli sa ki i'n deside kont mwan,
JOB.23.14	parey en kantite lezot plan ki i annan an rezerv.
JOB.23.15	Pour sa rezon, mon tranble devan li.
JOB.23.15	Pli mon reflesi lo la, pli mon per li.
JOB.23.16	Bondye in afebli mon kouraz;
JOB.23.16	Bondye Toupwisan i ranpli mwan avek lafreyer.
JOB.23.17	Me pa lannwit ki pou anpes mwan koze;
JOB.23.17	ni fernwanr ki'n kouver mwan.
JOB.24.1	Akoz Bondye liniver pa'n pran en pe letan an rezerv?
JOB.24.1	Akoz son bann fidel pa war son bann zour?
JOB.24.2	Bann malfeter i deplas bann taso balizaz.
JOB.24.2	Zot fer manze troupo ki zot in vole.
JOB.24.3	Zot pran bourik bann orfelen.
JOB.24.3	Zot pran bef en vev an garanti.
JOB.24.4	Zot sas bann pov lo semen;
JOB.24.4	tou bann malere dan pei i bezwen al kasyet.
JOB.24.5	Parey bann bourik sovaz dan dezer,
JOB.24.5	zot al travay granmaten pour ganny manze;
JOB.24.5	zis dan bann landrwa sek ki
JOB.24.5	zot bann piti i ganny dekwa manze.
JOB.24.6	Zot ranmas zerb dan laplenn,
JOB.24.6	e rekolte rezen dan zarden bann malfeter.
JOB.24.7	Lannwit, zot dormi touni, san okenn lenz;
JOB.24.7	zot napa menm en dra pour lafreser.
JOB.24.8	Zot ganny mouye avek lapli dan montanny;
JOB.24.8	zot napa okenn landrwa maske,
JOB.24.8	zot bezwen kranponn avek bann ros.
JOB.24.9	Serten i aras bann orfelen ki ankor pe tete.
JOB.24.9	Zot pran pti baba bann pov koman otaz.
JOB.24.10	Zot al touni, san okenn lenz lo zot.
JOB.24.10	Dan zot lafen, zot anmenn bann pake dible.
JOB.24.11	Zot kraz zoliv pour fer delwil kot zot.
JOB.24.11	Zot kraz rezen pour fer diven alor ki zot swaf.
JOB.24.12	Dimoun dan lavil i plennyen;
JOB.24.12	bann blese pe kriy osekour.
JOB.24.12	Me Bondye pa ekout sa ki zot dir.
JOB.24.13	I annan ki pa kontan lalimyer.
JOB.24.13	Zot pa abitye avek son bann semen
JOB.24.13	e zot pa swiv son bann santye.
JOB.24.14	En kriminel i leve ler i ankor granmaten
JOB.24.14	pour li touy bann pov ek bann malere
JOB.24.14	e pandan lannwit i vole.
JOB.24.15	En zonm adilter i osi esper fernwanr.
JOB.24.15	I dir: Personn pa pou war mwan.
JOB.24.15	I met en mask lo son figir.
JOB.24.16	Aswar i kas lakaz.
JOB.24.16	Lizour i reste fermen kot li;
JOB.24.16	i pa konnen kisisa lalimyer.
JOB.24.17	Pour zot tou, lizour i parey fernwanr lanmor;
JOB.24.17	zot sitan abitye fer krim dan fernwanr.
JOB.24.18	Ou, ou dir:
JOB.24.18	Bann malfeter i ganny anporte dapre kouran;
JOB.24.18	zot par lo later in ganny modi;
JOB.24.18	personn pa al travay dan plantasyon rezen.
JOB.24.19	Parey lasesres ek lasaler i fer fonn lannez,
JOB.24.19	lemonn lanmor i fer disparet bann ki'n komet pese.
JOB.24.20	Zot manman ki'n donn zot tete in oubliy zot;
JOB.24.20	lever i devor zot avek lapeti;
JOB.24.20	personn pa pou rapel zot.
JOB.24.20	Lenzistis in ganny koupe parey en pye dibwa.
JOB.24.21	I maltret bann fanm ki pa kapab ganny zanfan
JOB.24.21	e i pa'n fer okenn dibyen bann vev.
JOB.24.22	Me par son lafors, Bondye i detri bann pwisan.
JOB.24.22	Ler i azir, zot tou zot disparet.
JOB.24.23	I ti les zot krwar ki zot an sekirite.
JOB.24.23	Me son lizye pa sorti lo sa ki zot fer.
JOB.24.24	Zot renonmen i zis pour en pti pe letan;
JOB.24.24	me apre zot disparet.
JOB.24.24	Zot fletri e grennen parey en fler.
JOB.24.24	Zot ganny koupe parey zepi dible.
JOB.24.25	Si sa ki mon'n dir pa vre,
JOB.24.25	lekel ki kapab demanti mwan?
JOB.24.25	Lekel ki kapab prouv lekontrer?
JOB.25.1	Alor, Bildad ki sorti Soua ti reponn:
JOB.25.2	Bondye ki posed pouvwar ki gran e terib.
JOB.25.2	I met lape lao dan lesyel.
JOB.25.3	Eski son larme i kapab ganny konte?
JOB.25.3	Lo lekel, i pa fer leve son soley?
JOB.25.4	Koman en zonm i kapab zis devan Bondye?
JOB.25.4	Koman zanfan ki en fanm in donn nesans,
JOB.25.4	i kapab pir devan Bondye?
JOB.25.5	Menm si lalin i vin sonm
JOB.25.5	e bann zetwal pa klere,
JOB.25.6	kisisa en et imen devan Bondye,
JOB.25.6	pa i zis en lever?
JOB.26.1	Alor Zob ti reponn Bildad:
JOB.26.2	Vreman! Ou konn ed dimoun ki'n perdi tou kouraz.
JOB.26.2	Vreman! Ou konn sekour sa enn ki napa lafors.
JOB.26.3	Vreman, ou'n byen konsey dimoun ki napa lasazes!
JOB.26.3	Ou partaz ou savwar fer dan tou.
JOB.26.4	Me avek ki ou'n adres sa bann parol?
JOB.26.4	Lekel ki'n enspir ou koz konmsa?
JOB.26.5	Bann lonbraz anba lanmer
JOB.26.5	ek tou son bann zabitan pe tranble.
JOB.26.6	Devan Bondye lemonn lanmor napa sekre;
JOB.26.6	nanryen pa kapab ganny kasyet devan son lizye.
JOB.26.7	I'n plas kote Nor lesyel dan vid,
JOB.26.7	e fer later sispann dan nean.
JOB.26.8	I ranmas bann delo dan bann nyaz,
JOB.26.8	san ki zot kase anba zot pwa.
JOB.26.9	I kouver lafas laklerte plenn lin
JOB.26.9	i repann son nyaz lo li.
JOB.26.10	In tras en serk toultour losean,
JOB.26.10	la kot lalimyer i donn son plas fernwanr.
JOB.26.11	Bann montanny ki tenir lesyel i tranble
JOB.26.11	ler i menas kraz zot.
JOB.26.12	Par son lafors, Bondye i domin lanmer;
JOB.26.12	par son disernman, in touy Rahab, sa bebet lanmer.
JOB.26.13	In klersi lesyel par son souf;
JOB.26.13	son lanmen i touy Leviatan.
JOB.26.14	Sa i zis en pti lide son bann aksyon,
JOB.26.14	zis en leko sa ki nou tande lo li.
JOB.26.14	Me lekel ki kapab konpran son gran pwisans?
JOB.27.1	Zob ti kontiny son diskour. I ti dir:
JOB.27.2	Par Bondye ki vivan, ki'n aras mwan mon bann drwa;
JOB.27.2	par Bondye liniver ki'n fer mon leker gro:
JOB.27.3	Tan ki mon ankor vivan,
JOB.27.3	tan ki souf Bondye i dan mwan,
JOB.27.4	mon labous pa pou dir okenn mansonz.
JOB.27.4	Mon lalang pa pou dir okenn mansonz.
JOB.27.5	Zanmen mon pou donn zot rezon.
JOB.27.5	Ziska mon lanmor, mon pou ensiste ki mon inosan.
JOB.27.6	Mon pou mentenir avek tou mon lafors,
JOB.27.6	ki mon pa'n fer nanryen mal.
JOB.27.6	Mon konsyans pa repros mwan nanryen.
JOB.27.7	Mon lennmi devret ganny trete koman en malfeter!
JOB.27.7	Sa enn ki kont mwan koman en dimoun enzis!
JOB.27.8	Ki lespwar i reste pour en malfeter,
JOB.27.8	ler Bondye in met li de kote
JOB.27.8	ler Bondye in pran son lavi?
JOB.27.9	Eski Bondye pou antann li kriye
JOB.27.9	ler maler i tonm lo li?
JOB.27.10	Eski i pou kontan Bondye liniver?
JOB.27.10	Eski i pou toultan demann led Bondye?
JOB.27.11	Mon pou ansenny ou pwisans Bondye.
JOB.27.11	Mon pa pou kasyet ou plan Bondye liniver.
JOB.27.12	Zot tou, zot in war sa ki'n arive!
JOB.27.12	Alor, akfer sa bann parol vid?
JOB.27.13	La sor ki Bondye i rezerve pour bann malfeter,
JOB.27.13	ki Bondye liniver in rezerve pour bann diktater:
JOB.27.14	Si zot ganny bokou zanfan,
JOB.27.14	zot pou ganny masakre;
JOB.27.14	zot bann pti zanfan pa pou ganny ase manze.
JOB.27.15	Bann ki sirviv, lepidemi ki pou anter zot
JOB.27.15	san ki bann vev i ganny letan plere.
JOB.27.16	Si i anmas larzan koman lapousyer,
JOB.27.16	e met an ta bann lenz parey labou,
JOB.27.17	en bon dimoun ki pou met sa lenz,
JOB.27.17	en zonm onnet ki pou tous son larzan.
JOB.27.18	Lakaz en malfeter i parey en lakaz bib,
JOB.27.18	parey payot en gardyen dan plantasyon rezen.
JOB.27.19	I al dormi koman en zonm ris;
JOB.27.19	ler i ouver lizye, i napa nanryen.
JOB.27.20	Lafreyer i sezi li parey en lavalas;
JOB.27.20	dan lannwit, en tourbiyon i anmenn li.
JOB.27.21	En divan sorti dan Les i anmenn li lwen,
JOB.27.21	i balye li, e anmenn li lwen avek landrwa kot i reste.
JOB.27.22	San pitye Bondye i fwet li;
JOB.27.22	zot fer tou pour pa ganny tape.
JOB.27.23	Zot bat lanmen, ler zot war li;
JOB.27.23	kot i ale zot sifle avek li.
JOB.28.1	I annan sirman en min kot ou fouy larzan;
JOB.28.1	e en landrwa kot lor i ganny pirifye.
JOB.28.2	Fer i ganny tire dan later,
JOB.28.2	kwiv i sorti dan ros ki'n ganny fonn.
JOB.28.3	Bann miner i anmenn lalimyer dan min kot i fernwanr;
JOB.28.3	zot fouy osi lwen posib
JOB.28.3	e zot dekouver bann ros nwanr.
JOB.28.4	Zot fouy bann koulwar lwen avek abitasyon imen
JOB.28.4	e kot personn pa pase.
JOB.28.4	Zot atas zot avek en lakord e zot balanse.
JOB.28.5	Later ki prodwi manze;
JOB.28.5	me anba, en dife i boulvers tou.
JOB.28.6	Ou trouv safir dan bann ros,
JOB.28.6	e dan lapousyer, ou dekouver lor.
JOB.28.7	Bann zwazo rapas pa konn sa landrwa,
JOB.28.7	lizye leg pa'n war sa semen.
JOB.28.8	Okenn gran zannimo sovaz pa'n pas par la;
JOB.28.8	ni lyon pa'n zanmen pas par la.
JOB.28.9	Zonm i travay granit,
JOB.28.9	e fer deboule bann montanny.
JOB.28.10	I pers bann tinel dan ros;
JOB.28.10	son lizye i war tou sa ki presye.
JOB.28.11	I fer sek bann sours larivyer
JOB.28.11	e montre sa ki ziska prezan ti'n kasyet.
JOB.28.12	Me kote nou kapab dekouver lasazes
JOB.28.12	e rezonnman, kote i ete?
JOB.28.13	Zonm pa konnen ki valer i annan;
JOB.28.13	ou pa pou war li lo sa later.
JOB.28.14	Losean i dir: I pa isi.
JOB.28.14	Lanmer i dir: I pa kot mwan.
JOB.28.15	Ou pa kapab aste li avek lor,
JOB.28.15	ni avek en pake larzan.
JOB.28.16	Ou pa kapab konpar son valer avek lor sorti Ofir,
JOB.28.16	ni avek oniks, ni avek safir.
JOB.28.17	Ou pa kapab konpar lasazes avek lor oubyen ver,
JOB.28.17	ni trok li pour bann bizou annor pir.
JOB.28.18	Pa vo lapenn konpar lasazes avek koray rouz
JOB.28.18	oubyen avek kristal;
JOB.28.18	lasazes i annan plis valer ki perl.
JOB.28.19	Ou pa kapab konpar lasazes avek topaz Letyopi,
JOB.28.19	ni menm avek lor pir.
JOB.28.20	Kote lasazes i sorti alor?
JOB.28.20	Kote rezonnman i reste?
JOB.28.21	I kasyet devan lizye bann vivan.
JOB.28.21	Zwazo dan lesyel pa war li.
JOB.28.22	Lanmor ek rwayonm lanmor i dir:
JOB.28.22	Nou'n antann koz lo lasazes.
JOB.28.23	Bondye i konn semen lasazes.
JOB.28.23	Li tousel ki konnen kote i reste.
JOB.28.24	Annefe, son regar i ariv ziska dan bout later;
JOB.28.24	i war tou sa ki anba lesyel.
JOB.28.25	Ler i ti mezir pwa divan son lafors
JOB.28.25	e mezir kantite delo;
JOB.28.26	ler i ti fikse limit pour lapli
JOB.28.26	e en semen pour zekler ek loraz,
JOB.28.27	alor, i ti dekouver lasazes e i ti apresye son valer.
JOB.28.27	I ti egzamin li byen e deklare ki i bon.
JOB.28.28	Alor Bondye ti dir avek limanite:
JOB.28.28	Respe pour SENYER, sanmenm sa lasazes.
JOB.28.28	Elwanny ou avek lemal, e ou ava trouv disernman!
JOB.29.1	Zob ti kontiny son diskour:
JOB.29.2	Mon ti ava kontan reviv bann letan pase,
JOB.29.2	sa bann zour ler Bondye ti pe vey lo mwan;
JOB.29.3	ler son lalanp ti ekler mwan par lao mon latet,
JOB.29.3	e son lalimyer ti gid mwan dan fernwanr.
JOB.29.4	A wi lontan, kan mon ti ankor for!
JOB.29.4	Lanmitye Bondye ti vey lo mon lakaz.
JOB.29.5	Bondye liniver ti ankor avek mwan,
JOB.29.5	e mon bann zanfan ti ankor otour mwan.
JOB.29.6	Dan sa letan, mon ti annan dile annabondans
JOB.29.6	e delwil doliv ti koule sorti dan ros.
JOB.29.7	Ler mon ti sorti pour al kot laport lavil
JOB.29.7	pour pran mon pozisyon dan plas piblik,
JOB.29.8	bann zennzan ti kile ler zot ti war mwan,
JOB.29.8	e bann vyeyar ti lev debout.
JOB.29.9	Bann sef ti aret zot konversasyon,
JOB.29.9	e poz lanmen lo zot labous.
JOB.29.10	Bann sef ti aret koze,
JOB.29.10	e zot lalang ti kol dan zot pale.
JOB.29.11	Bann zorey ki ti antann mwan ti felisit mwan.
JOB.29.11	Bann lizye ki ti war mwan, ti koz an byen lo mwan.
JOB.29.12	Annefe, mon ti sekour bann pov ki ti demann led,
JOB.29.12	e bann orfelen abandonnen.
JOB.29.13	Dimoun ki pre pour mor, ti donn mwan zot benediksyon,
JOB.29.13	e mon ti met lazwa dan leker bann vev.
JOB.29.14	Lazistis ti en lenz pour mwan;
JOB.29.14	respe pour lalwa ti koman en rob ek en tirban.
JOB.29.15	Mon ti gid bann aveg;
JOB.29.15	mon ti mon ti lazanm bann ki bwete.
JOB.29.16	Mon ti en papa pour bann pov,
JOB.29.16	mon ti defann drwa bann etranze.
JOB.29.17	Me mon ti kas lanmaswar bann bandi;
JOB.29.17	e mon ti sov bann viktim anba zot ledan.
JOB.29.18	Alor mon ti mazinen: Mon pou mor dan mon nik
JOB.29.18	e mon bann zour pou bokou parey disab.
JOB.29.19	Mon bann rasin pou delo,
JOB.29.19	e aswar, laroze ava rafresi mon bann brans.
JOB.29.20	Mon pou retrouv mon prestiz;
JOB.29.20	dan mon lanmen, mon fles ava repran lafors.
JOB.29.21	Zot ti ekout mwan e espere
JOB.29.21	an silans pour antann mon konsey.
JOB.29.22	Ler mon ti'n fini koze, zot pa ti poz kestyon;
JOB.29.22	mon parol ti tonm lo zot parey laroze.
JOB.29.23	Zot ti esper mwan parey ou esper lapli;
JOB.29.23	zot ti ouver labous konmsi pour resevwar premye gout.
JOB.29.24	Ler mon ti fer en sourir avek zot, zot pa ti krwar.
JOB.29.24	Alor, mon vizaz ti donn zot konfyans.
JOB.29.25	Mon ti asiz koman zot sef, e diriz zot;
JOB.29.25	mon ti koman en lerwa parmi son bann solda,
JOB.29.25	mon ti sa enn ki konsol zot ler zot aflize.
JOB.30.1	Aprezan, bann ki pli zenn ki mwan, pe riy mwan.
JOB.30.1	Otrefwa, mon ti telman mepriz zot papa
JOB.30.1	ki mon pa ti pou menm met zot
JOB.30.1	avek mon bann lisyen ki vey mon troupo.
JOB.30.2	Ki mon ti pou gannyen avek bann zonm parey?
JOB.30.2	Zot ti nepli annan lafors.
JOB.30.3	Lafen ek lanmizer ti'n sitan afebli zot,
JOB.30.3	ki zot ti al rod manze
JOB.30.3	dan landrwa sek, ravaze e anrin.
JOB.30.4	Zot ti aras bann plant maron;
JOB.30.4	zot ti manz rasin bann plant.
JOB.30.5	Personn pa ti oule frekant zot;
JOB.30.5	dimoun ti kriy avek zot, konmsi avek voler.
JOB.30.6	Zot ti bezwen rod labri obor bann larivyer,
JOB.30.6	dan bann trou e dan bann kavern.
JOB.30.7	Zot ti group zot dan bann brousay;
JOB.30.7	zot kriye parmi bann zarbis pikan.
JOB.30.8	Zot ti parey bann fou, bann bonnaryen,
JOB.30.8	ki ti'n ganny sase dan pei.
JOB.30.9	Aprezan, zot in met mwan dan zot sanson;
JOB.30.9	napa ki zot pa dir lo mwan.
JOB.30.10	Zot ay mwan, zot pa frekant mwan;
JOB.30.10	zot pa ezite kras dan mon figir.
JOB.30.11	Akoz Bondye in pran mon lafors e rann mwan san defans,
JOB.30.11	zot fer sa ki zot oule avek mwan.
JOB.30.12	Sa bann zans i atak mwan lo mon kote drwat;
JOB.30.12	zot may mwan zanbek pour fer mwan tonbe,
JOB.30.12	zot fer en semen pour fer mon maler.
JOB.30.13	Zot bar mwan lo tou kote;
JOB.30.13	zot fer tou pour detri mwan
JOB.30.13	e personn pa anpes zot.
JOB.30.14	Zot antre par en gran trou
JOB.30.14	e zot deboul lo mwan atraver en ta debri.
JOB.30.15	Lafreyer in sezi mwan,
JOB.30.15	mon loner in ganny balye konmsi par en koudvan.
JOB.30.15	Tou mon boner in disparet parey en nyaz.
JOB.30.16	La mon pre pou mor;
JOB.30.16	mon pas mon lazournen dan maler.
JOB.30.17	Aswar, tou mon lezo i fer mal;
JOB.30.17	sa douler i lanse, e anpes mwan dormi.
JOB.30.18	Avek vyolans, i'n sezi mwan par mon lenz,
JOB.30.18	e in kolte mwan.
JOB.30.19	I'n zet mwan dan labou;
JOB.30.19	mon'n vin parey lapousyer ek lasann.
JOB.30.20	Mon apel ou osekour me ou pa reponn mwan;
JOB.30.20	mon prezant mwan devan ou, me ou pa ni get mwan.
JOB.30.21	Ou'n vin kriyel anver mwan.
JOB.30.21	Ou atak mwan avek tou ou lafors.
JOB.30.22	Ou fer divan balye mwan,
JOB.30.22	ou fer mwan dous.
JOB.30.22	Ou sekwe mwan par en tanpet.
JOB.30.23	Mon konnen ou pe anmenn mwan ver lanmor,
JOB.30.23	kot tou vivan i annan randevou.
JOB.30.24	Ler en dimoun pe soufer, pa i anvoy lanmen?
JOB.30.24	Pa i kriy osekour ler i dan maler?
JOB.30.25	Eski mon pa ti plere pour sa enn ki ti dan problenm?
JOB.30.25	Eski mon leker pa ti soufer devan bann malere?
JOB.30.26	Mon ti pe esper boner, me maler ki'n vini!
JOB.30.26	Mon ti pe esper lalimyer, me fernwanr ki'n vini!
JOB.30.27	Tou i boulverse dan mon vant, e mon san repo.
JOB.30.27	Bann zour maler in tap mwan.
JOB.30.28	Mon marse, figir tris, napa lalimyer pour mwan.
JOB.30.28	Mon debout dan lasanble e mon kriy osekour.
JOB.30.29	Mon'n vin frer avek bann sakal,
JOB.30.29	e zanmi bann lotris.
JOB.30.30	Mon lapo in vin nwanr e i pe deplise;
JOB.30.30	lafyev pe bril mwan ziska dan mon lezo.
JOB.30.31	Mon laarp i zwe zis lanmizik dey;
JOB.30.31	mon laflit i akonpanny bann ki pe plere.
JOB.31.1	Mon ti'n fer en promes avek mon lizye:
JOB.31.1	Pour pa regard en zenn fiy avek en regard dezir.
JOB.31.2	Ki rekonpans Bondye lao ti'n rezerve pour mwan?
JOB.31.2	Koman Bondye liniver ti pou tret mwan depi lesyel?
JOB.31.3	Dezas pa i tonm lo sa enn ki enzis
JOB.31.3	e problenm lo bann malfeter?
JOB.31.4	Pa i war tou mon konportman
JOB.31.4	e kont sak lepa ki mon fer?
JOB.31.5	Si mon'n viv dan mansonz,
JOB.31.5	e si mon esey tronp dimoun,
JOB.31.6	mon demande ki Bondye i
JOB.31.6	ziz mwan e rekonnet mon linosans.
JOB.31.7	Si mon lepa in kit semen;
JOB.31.7	si mon leker in swiv mon lizye,
JOB.31.7	e si mon lanmen in ganny sali,
JOB.31.8	alor, en lot ava manz sa ki mon'n senmen,
JOB.31.8	e mon bann plant ava ganny arase.
JOB.31.9	Si mon'n les mon leker ganny atire par en fanm,
JOB.31.9	si mon'n get deryer laport mon prosen,
JOB.31.10	alor, mon prop fanm ava kraz dible pour en lot zonm,
JOB.31.10	e lezot zonm ava dormi avek li.
JOB.31.11	Mon ti ava'n komet en krim ki fer onte;
JOB.31.11	en lofans ki devre ganny pini.
JOB.31.12	Sa fot ti ava parey en dife ki detri tou,
JOB.31.12	e bril tou mon bann rekolt.
JOB.31.13	Si mon ti rezet drwa mon bann travayer
JOB.31.13	ler zot ti met en konplent kont mwan,
JOB.31.14	ki mon pou fer ler Bondye ava leve?
JOB.31.14	Ki mon pou reponn li, ler i ava fer son lanket?
JOB.31.15	Menm Bondye ki ti kre mwan,
JOB.31.15	i'n osi kre mon bann travayer.
JOB.31.16	Si mon'n refiz bann pov sa ki zot ti demande;
JOB.31.16	si mon'n les bann vev dan dezespwar;
JOB.31.17	si mon'n manz mon morso dipen mon tousel,
JOB.31.17	san partaz avek en orfelen,
JOB.31.18	akoz depi mon lazenes
JOB.31.18	mon'n swanny bann orfelen parey en papa,
JOB.31.18	e depi dan vant mon manman
JOB.31.18	mon'n touzour en gid pour bann vev;
JOB.31.19	si mon'n deza les en dimoun touni
JOB.31.19	oubyen en pov san okenn kouvertir,
JOB.31.20	san ki i ti bezwen dir mwan mersi,
JOB.31.20	e ki'n ganny resofe par lalenn mon bann mouton;
JOB.31.21	si mon'n lev mon lanmen lo en orfelen
JOB.31.21	akoz mon ti konnen ki ziz i lo mon kote,
JOB.31.22	ki mon zepol i ganny arase avek mon ledo
JOB.31.22	e ki mon lebra i kas kot mon koud.
JOB.31.23	Akoz mon ti per pinisyon Bondye,
JOB.31.23	e mon pa ti pou kapab paret devan son mazeste.
JOB.31.24	Si mon'n plas mon konfyans dan lor,
JOB.31.24	e dir sa metal presye: Ou menm mon sekirite;
JOB.31.25	si mon lazwa in sorti dan mon gran larises,
JOB.31.25	oubyen dan bann kantite lobze ki mon'n gannyen par travay;
JOB.31.26	si ler mon ti war soley briye dan lesyel,
JOB.31.26	oubyen lalin dan tou son splander;
JOB.31.27	si mon leker in ganny tante an sekre
JOB.31.27	e anbras mon lanmen avek mon labous;
JOB.31.28	sa osi ti ava en krim ki devre ganny pini.
JOB.31.28	Annefe, mon ti ava'n vin en tret anver Bondye dan lesyel.
JOB.31.29	Si mon'n kontan maler mon lennmi,
JOB.31.29	oubyen pran plezir ler in tonm dan maler,
JOB.31.30	mwan ki pa'n les mon labous fer pese
JOB.31.30	e demann son lanmor par en malediksyon;
JOB.31.31	si ti annan etranze kot mwan,
JOB.31.31	pa zot ti manze ziska zot ti rasazye?
JOB.31.32	Okenn etranze pa ti dormi dan semen.
JOB.31.32	Mon ti ouver mon laport avek bann vwayazer.
JOB.31.33	Si mon ti kasyet mon pese parey lezot i fer,
JOB.31.33	e kasyet zot dan mon leker,
JOB.31.34	akoz mon ti per rimer sorti parmi lafoul,
JOB.31.34	e si mon ti per ki ou fanmir i mepriz mwan,
JOB.31.34	alor, mon pa ti dir nanryen.
JOB.31.34	Mon ti reste dan lakour.
JOB.31.35	Mon ti ava kontan si en dimoun ti ava ekout mwan!
JOB.31.35	Sa i mon dernyen mo! Aprezan mon demann Bondye liniver reponn mwan.
JOB.31.35	Bann lakizasyon ki mon ladverser in mete kont mwan,
JOB.31.36	mon pou anmenn lo mon zepol;
JOB.31.36	mon pou met lo mon latet koman en kouronn.
JOB.31.37	Mon ava rann li kont tou mon lepa;
JOB.31.37	e prezant devan li parey en sef.
JOB.31.38	Si mon later i kriy kont mwan;
JOB.31.38	si bann transe in plere kont mwan;
JOB.31.39	si mon manz bann prodwi san peye,
JOB.31.39	e met bann propriyeter dan dezespwar,
JOB.31.40	alor, mon demann zarbis pikan pouse dan plas dible,
JOB.31.40	e move zerb dan plas lorz.
JOB.31.40	Sa i bann parol Zob.
JOB.32.1	Sa trwa zonm, Elifaz, Bildad, ek Sofar ti aret reponn Zob, akoz i ti santi ki i zis. 
JOB.32.2	Alor, Elihou, garson Barakel, ki sorti dan tribi Booz, dan fanmir Ranm, ti pran lakoler avek Zob, akoz i ti dir ki i annan rezon devan Bondye. 
JOB.32.3	I ti osi ankoler avek sa trwa zanmi Zob, akoz zot ti nepli kapab reponn li, menm si zot ti'n deklare ki Zob i annan tor. 
JOB.32.4	Elihou ti'n espere pour li koze akoz zot ti pli vye ki li. 
JOB.32.5	Lakoler Elihou ti monte ler i ti war ki sa trwa zonm ti nepli kapab reponn Zob.
JOB.32.6	Alor Elihou, garson Barakel ki sorti dan tribi Booz ti reponn:
JOB.32.6	Mon ankor zenn, e zot, zot pli vye;
JOB.32.6	pour sa rezon, mon ti per
JOB.32.6	dir zot mon lopinyon.
JOB.32.7	Mon ti dir dan mwan menm: Les laz koze;
JOB.32.7	dimoun aze ki ansenny lasazes.
JOB.32.8	Me an realite, sa ki donn zonm disernman,
JOB.32.8	se lespri Bondye liniver.
JOB.32.9	Dimoun pa ganny lasazes zis akoz i vin aze;
JOB.32.9	pa laz ki fer ou konpran sa ki zis.
JOB.32.10	Alor, mon demann zot ekout mwan;
JOB.32.10	les mwan donn zot mon lopinyon.
JOB.32.11	Annefe, mon'n esper zot koze.
JOB.32.11	Mon'n ekout zot saz rezonnman,
JOB.32.11	letan zot ti pe rode ki pour dir.
JOB.32.12	Mon ti ekout zot avek bokou latansyon.
JOB.32.12	Me personn parmi zot pa ti reisi konvenk Zob;
JOB.32.12	personn pa'n reponn son bann argiman.
JOB.32.13	Alor, pa dir: Nou'n dekouver lasazes.
JOB.32.13	Bondye ki kapab reponn en zonm, pa en imen.
JOB.32.14	Pa kont mwan ki Zob ti koze,
JOB.32.14	e mon pa pou servi zot parol pour reponn li.
JOB.32.15	Zot in dekonserte, zot in perdi laparol,
JOB.32.15	e zot nepli konnen ki pou dir.
JOB.32.16	Mon'n espere. Me akoz zot pa'n dir nanryen,
JOB.32.16	akoz zot in perdi laparol,
JOB.32.17	mwan, mon ava pran laparol:
JOB.32.17	Mwan osi, mon pou fer konn mon lopinyon.
JOB.32.18	Mon annan en kantite keksoz pou dir,
JOB.32.18	e lespri anndan mwan i pous mwan koze.
JOB.32.19	Mon leker i koman diven anba presyon,
JOB.32.19	parey bann sak diven nef ki pre pour desire.
JOB.32.20	Mon bezwen koze pour mwan kapab respire.
JOB.32.20	Mon bezwen ouver mon labous e reponn.
JOB.32.21	Mon pa pou montre preferans pour personn,
JOB.32.21	e mon pa pou flat personn.
JOB.32.22	Annefe, mon pa abitye flate;
JOB.32.22	sinon, mon Kreater ti pou deswit fer mwan disparet.
JOB.33.1	Aprezan Zob! Ekout sa ki mon annan pour dir ou,
JOB.33.1	e port atansyon lo tou mon bann parol.
JOB.33.2	Mon'n pare pour koze;
JOB.33.2	parol i pre pour sorti dan mon labous.
JOB.33.3	Tou sa ki mon pou dir i sorti dan fon mon leker
JOB.33.3	e tou sa ki mon pou dir i laverite.
JOB.33.4	Lespri Bondye ki'n kre mwan,
JOB.33.4	e souf Bondye liniver ki fer mwan viv.
JOB.33.5	Reponn mwan si ou kapab.
JOB.33.5	Met ou pare pour reponn; debout.
JOB.33.6	Devan Bondye, mon parey ou;
JOB.33.6	mwan osi, mon'n ganny fer avek labou.
JOB.33.7	Alor, ou napa rezon pour ou per mwan;
JOB.33.7	mon pa pou enpoz mwan lo ou.
JOB.33.8	Son ou lavwa i ankor rezonnen dan mon zorey
JOB.33.8	ler ou ti pe zis repete:
JOB.33.9	Mon san repros, mon pa'n fer pese;
JOB.33.9	mon pir, mon pa'n komet okenn krim.
JOB.33.10	Bondye i envant bann repros kont mwan;
JOB.33.10	i pran mwan pour son lennmi.
JOB.33.11	I met mon lipye dan bann lasenn,
JOB.33.11	i vey sak pa ki mon fer.
JOB.33.12	Me, mon ava reponn ou ki lo sa pwen, ou napa rezon,
JOB.33.12	akoz Bondye i pli gran ki bann imen.
JOB.33.13	Akoz ou dispit avek li?
JOB.33.13	Ou dir: I pa reponn tou sa ki mon dir.
JOB.33.14	Bondye i koz dan en fason
JOB.33.14	apre dan en lot fason;
JOB.33.14	me personn pa port atansyon.
JOB.33.15	Aswar, kan zot pe dormi,
JOB.33.15	zot ganny rev ek vizyon.
JOB.33.16	Alor Bondye ti ouver zot zorey,
JOB.33.16	e donn zot en lavertisman,
JOB.33.17	pour fer zot sanz zot mannyer fer,
JOB.33.17	e anpes zot fer vantar.
JOB.33.18	Konmsa, i anpes zot al fini dan latonm;
JOB.33.18	i anpes zot travers koulwar lanmor.
JOB.33.19	Bondye i osi koriz zonm ki pe soufer dan son lili;
JOB.33.19	i tranble ziska dan son lezo.
JOB.33.20	Alor, in degoute manze,
JOB.33.20	in perdi lapeti menm pour son pla prefere.
JOB.33.21	In telman meg ki i'n vin en leskelet
JOB.33.21	avek zis lapo lo lezo.
JOB.33.22	Son lipye i deza dan latonm,
JOB.33.22	son lavi i dan lanmen sa ki donn lanmor.
JOB.33.23	Me zis enn parmi sa bann milye lanz Bondye,
JOB.33.23	i ase pour remet li lo bon semen.
JOB.33.24	I ava pran pitye pour li, e i dir Bondye:
JOB.33.24	Pa les li desann dan latonm;
JOB.33.24	mon'n trouv sa enn ki pou pey ranson pour li!
JOB.33.25	Alor, i retrouv lafors son lazenes;
JOB.33.25	i retourn dan letan son ladolesans.
JOB.33.26	I priy Bondye e i reponn li.
JOB.33.26	I vin devan li dan lazwa,
JOB.33.26	e Bondye i rann li lazistis.
JOB.33.27	Alor, i sante devan tou dimoun:
JOB.33.27	Mon'n fer pese, mon pa'n fer sa ki drwat
JOB.33.27	e mon pa'n ganny trete parey mon ti merite.
JOB.33.28	Bondye in sov mwan
JOB.33.28	akoz mon ti pe al fini dan latonm,
JOB.33.28	aprezan mon revwar lalimyer.
JOB.33.29	Bondye i fer tousala,
JOB.33.29	si fodre, de ou trwa fwa, pour zonm.
JOB.33.30	I delivre li dan latonm,
JOB.33.30	e fer li war lalimyer lavi.
JOB.33.31	Aprezan Zob! Ekout mwan byen;
JOB.33.31	gard silans e les mwan koze.
JOB.33.32	Si ou annan keksoz pour dir, reponn mwan.
JOB.33.32	Pa per koze, akoz mon ti ava kontan donn ou rezon.
JOB.33.33	Si ou napa nanryen pou dir, ekout mwan,
JOB.33.33	mon ava ansenny ou lasazes.
JOB.34.1	Elihou ti kontinyen koze:
JOB.34.2	Aprezan, zot bann saz, ekout mwan byen.
JOB.34.2	Ouver gran zot zorey, zot bann savan.
JOB.34.3	Zorey i apresye parol,
JOB.34.3	parey pale i apresye manze.
JOB.34.4	Ansanm alor, annou swazir sa ki zis;
JOB.34.4	antre nou, annou deside kwa ki byen.
JOB.34.5	Zob in dir: Mon inosan,
JOB.34.5	me Bondye in aras mwan mon drwa.
JOB.34.6	Ler mon rod mon drwa, i dir ki mon en manter.
JOB.34.6	Menm si mon pa'n komet okenn pese,
JOB.34.6	mon'n ganny blese anmor.
JOB.34.7	Ki kalite zonm Zob i krwar i ete?
JOB.34.7	I pran koze mirak parey i bwar delo.
JOB.34.8	I frekant bann malfeter,
JOB.34.8	e mars avek bann move dimoun.
JOB.34.9	Pa i ti dir: I pa servi dan nanryen
JOB.34.9	pour zonm fer plezir Bondye!
JOB.34.10	Alor, zot bann zonm rezonnab, ekout mwan.
JOB.34.10	I pa kestyon ki Bondye i komet lemal.
JOB.34.10	I pa posib ki Bondye liniver i fer sa ki mal.
JOB.34.11	I rekonpans zonm dapre son bann aksyon.
JOB.34.11	I tret zot dapre zot mannyer viv.
JOB.34.12	Laverite, se ki Bondye pa azir par mesanste,
JOB.34.12	e zizman Bondye liniver i touzour drwat.
JOB.34.13	Lekel ki'n donn li pouvwar lo later?
JOB.34.13	Lekel ki'n met dan son lanmen lemonn antye?
JOB.34.14	Si i ti mazin zis pour li
JOB.34.14	e repran souf lavi zis pour li,
JOB.34.15	tou et vivan ti ava mor en sel kou,
JOB.34.15	e limanite ti ava retourn dan lapousyer.
JOB.34.16	Si ou entelizan, ekout mwan,
JOB.34.16	ouver ou zorey, ekout mon parol.
JOB.34.17	Eski sa enn ki pa kontan lazistis i kapab gouvernen?
JOB.34.17	Eski ou ti pou oze kondann sa enn ki zis e pwisan?
JOB.34.18	Lekel ki kapab dir en lerwa: Ou en bonnaryen?
JOB.34.18	Oubyen ek bann sef: Zot en bann kriminel?
JOB.34.19	Bondye pa fer lapreferans pour bann sef;
JOB.34.19	i pa montre lapreferans ant ris ek pov parey,
JOB.34.19	akoz zot tou le de, zot ti ganny kre par li.
JOB.34.20	Zot mor dan en pti moman.
JOB.34.20	Dan milye lannwit, en pep i ganny sekwe e i disparet.
JOB.34.20	Bann diktater i ganny tire san led zonm.
JOB.34.21	Annefe, lizye Bondye i swiv tou sa ki en zonm i fer
JOB.34.21	e i war tou lepa ki i fer.
JOB.34.22	Napa okenn kwen ki tro fernwanr
JOB.34.22	kot malfeter i kapab kasyet.
JOB.34.23	Bondye pa bezwen port bokou latansyon lo en zonm
JOB.34.23	pour ordonn li konparet devan son tribinal.
JOB.34.24	I pa bezwen ouver en lanket pour fer tonbe bann sef,
JOB.34.24	e apwent lot dimoun dan zot plas.
JOB.34.25	I konn byen tou sa ki zot fer.
JOB.34.25	Dan lannwit i savir zot e zot ganny kraze.
JOB.34.26	I tap zot an piblik pour zot mesanste;
JOB.34.26	konmsa, tou dimoun i kapab war.
JOB.34.27	Zot ti'n met Bondye dekote e aret swiv li,
JOB.34.27	zot ti nepli ekout son lansennyman.
JOB.34.28	Alor, zot in pous bann pov pour kriy ver Bondye
JOB.34.28	e i ti antann lapriyer sa bann malere.
JOB.34.29	Si Bondye i reste trankil, lekel ki kapab kondann li?
JOB.34.29	Si i kasyet son figir,
JOB.34.29	lekel sa nasyon oubyen sa zonm
JOB.34.29	ki pou kapab war li?
JOB.34.30	I pa oule ki en malfeter i vin lerwa,
JOB.34.30	akoz sa pou fer lepep tonm dan en latrap.
JOB.34.31	Me si en dimoun i dir avek Bondye:
JOB.34.31	Mon'n siport lapenn mon pese,
JOB.34.31	mon pa pou rekonmanse.
JOB.34.32	Montre mwan sa ki mon pa ankor war.
JOB.34.32	Si mon'n komet lenzistis, mon pa pou fer ankor.
JOB.34.33	Dapre ou, eski Bondye devre pini sa dimoun,
JOB.34.33	akoz ou pa dakor avek sa ki i'n fer?
JOB.34.33	Ou ki devre deside, pa mwan.
JOB.34.33	Dir nou aprezan sa ki ou mazinen.
JOB.34.34	Dimoun rezonnab pou dakor avek mwan;
JOB.34.34	en saz osi ki'n ekout mwan pou dir:
JOB.34.35	Zob i koze san konnen ki i pe dir;
JOB.34.35	son bann parol pa fer sans.
JOB.34.36	Zob i devre ganny kestyonnen a fon,
JOB.34.36	akoz i reponn parey en malfeter.
JOB.34.37	Anplis ki son pese, i vin en rebel;
JOB.34.37	i bat lanmen devan nou,
JOB.34.37	i kontinyen fer lakizasyon kont Bondye.
JOB.35.1	Elihou ti kontinyen:
JOB.35.2	Eski ou krwar i byen ler ou dir:
JOB.35.2	Mwan, mon zis devan Bondye?
JOB.35.3	Oubyen ler ou demann li:
JOB.35.3	Ki lavantaz i annan pour mwan si mon pa fer pese?
JOB.35.4	Mon pou donn ou
JOB.35.4	ek ou bann zanmi mon larepons.
JOB.35.5	Zet en regar dan lesyel, gete!
JOB.35.5	Get bann nyaz ki par lao ou.
JOB.35.6	Si ou fer pese, ki tor ou fer anver Bondye?
JOB.35.6	Si ou pese i ogmante, ki sa i fer li?
JOB.35.7	Si ou zis, ki ou donn li?
JOB.35.7	Oubyen, ki i gannyen avek ou?
JOB.35.8	Ou mesanste i afekte zis zonm parey ou,
JOB.35.8	e dibyen ki ou fer i itil zis pour en et imen parey ou.
JOB.35.9	Dimoun i kriye akoz sa kantite soufrans lo zot.
JOB.35.9	Zot demann led akoz vyolans bann diktater.
JOB.35.10	Me personn pa dir: Oli Bondye ki'n kree mwan,
JOB.35.10	ki donn lenspirasyon pour
JOB.35.10	konpoz bann psonm dan lannwit?
JOB.35.11	I'n fer nou pli entelizan ki zannimo lo later,
JOB.35.11	e pli saz ki bann zwazo dan lesyel.
JOB.35.12	Zot kriy osekour, me i pa reponn,
JOB.35.12	akoz lorgey bann malfeter.
JOB.35.13	I initil akoz Bondye pa tande,
JOB.35.13	Bondye liniver pa war li.
JOB.35.14	Ki mannyer oule ki Bondye i ekout ou,
JOB.35.14	me ou dir ki ou pa war li,
JOB.35.14	e ki ou ka i devan li e ki ou pe espere?
JOB.35.15	Aprezan, akoz Bondye pa montre son lakoler,
JOB.35.15	e ki i inyor revolt bann imen,
JOB.35.16	Zob i ouver labous san nanryen dir.
JOB.35.16	I koz en kantite san konnen ki i pe dir.
JOB.36.1	Elihou ti kontinyen:
JOB.36.2	Pran ankor en pe pasyans e mon ava eksplik ou;
JOB.36.2	mon annan ankor keksoz pour dir an faver Bondye.
JOB.36.3	Mon konnesans i remont depi tre lwen;
JOB.36.3	mon pou montre koman mon Kreater i zis.
JOB.36.4	Mon sir ki sa ki mon dir pa en mansonz.
JOB.36.4	Sa zonm ki devan ou i annan gran konnesans.
JOB.36.5	Bondye i pwisan, i pa mepriz personn;
JOB.36.5	i pwisan par lafors son desizyon.
JOB.36.6	I pa les bann malfeter kontinyen viv,
JOB.36.6	me i protez drwa bann malere.
JOB.36.7	I pa detourn son regar lo bann zis.
JOB.36.7	I onor zot e tret zot pour touzour
JOB.36.7	parey bann lerwa lo zot tronn.
JOB.36.8	Si zot ganny anmare dan lasenn,
JOB.36.8	e ganny pri dan lakord maler,
JOB.36.9	se pour montre zot ki kalite aksyon zot in fer,
JOB.36.9	e zot bann fot akoz lorgey.
JOB.36.10	I ouver zot zorey pour zot antann son lansennyman
JOB.36.10	e i demann zot aret fer sa ki mal.
JOB.36.11	Si zot ekout li, si zot servi li,
JOB.36.11	zot ava fini zot lavi dan boner ek prosperite.
JOB.36.12	Me si zot pa ekout li, zot pou ganny detri
JOB.36.12	e zot pou mor dan linyorans.
JOB.36.13	Bann malfeter i touzour ankoler.
JOB.36.13	Ler zot ganny ansennen,
JOB.36.13	zot pa demann Bondye son led.
JOB.36.14	Zot mor ankor tre zenn,
JOB.36.14	e zot fini parmi bann prostitye.
JOB.36.15	Me Bondye i servi lasoufrans,
JOB.36.15	pour sov bann ki pe soufer;
JOB.36.15	i fer zot konn lasoufrans
JOB.36.15	pour fer zot konpran.
JOB.36.16	Bondye in osi tir ou dan maler,
JOB.36.16	e in donn ou tou sa ki ou ti bezwen.
JOB.36.16	Ou latab ti garni avek bann bon pla.
JOB.36.17	Si ou ziz parey bann malfeter,
JOB.36.17	zizman ek lazistis pou sezi ou.
JOB.36.18	Atansyon! Pa les lakoler fer ou komet bann move kou;
JOB.36.18	pa les gous fer ou vin koronpi.
JOB.36.19	Eski ou bann kriye pour sekour, pou tir ou dan problenm?
JOB.36.19	Eski ou lafors pou ase?
JOB.36.20	Pa kont lo lannwit
JOB.36.20	ki fer bann pep disparet.
JOB.36.21	Fer atansyon ou pa retourn ver lemal;
JOB.36.21	pour sa rezon ki ou dan maler.
JOB.36.22	Gete koman Bondye i gran par son pwisans.
JOB.36.22	Lekel ki kapab ansenny parey li?
JOB.36.23	Lekel ki ti dir li sa ki fodre fer?
JOB.36.23	Lekel ki kapab dir li: Ou'n mal fer?
JOB.36.24	Pa oubliye selebre son bann mervey,
JOB.36.24	parey dimoun i sante.
JOB.36.25	Tou dimoun in war sa ki i'n fer;
JOB.36.25	me zot admir de lwen.
JOB.36.26	Bondye i telman gran ki nou pa konpran li;
JOB.36.26	nou pa konnen ki laz i annan.
JOB.36.27	I atir ver li bann gout delo
JOB.36.27	ki evapore pour vin lapli
JOB.36.28	ki tonbe depi lesyel
JOB.36.28	e ki devers lo bann imen.
JOB.36.29	Lekel ki kapab konpran mouvman bann nyaz,
JOB.36.29	bann tapaz loraz kot i reste?
JOB.36.30	I plas zekler otour li,
JOB.36.30	e kouver profonder lanmer.
JOB.36.31	I ziz bann pep par bann nyaz,
JOB.36.31	e i donn manze annabondans.
JOB.36.32	I pran zekler dan son de lanmen,
JOB.36.32	e i ordonn zot kote pour tape.
JOB.36.33	Tapaz loraz i anonse ki zekler pe vini;
JOB.36.33	menm troupo zannimo i konn sa.
JOB.37.1	Pour sa rezon, mon leker i tranble;
JOB.37.1	i sote, i sorti dan son plas.
JOB.37.2	Ekoute zot tou:
JOB.37.2	Lavwa Bondye i ronfle dan son labous parey loraz.
JOB.37.3	I anvoy son bann zekler atraver lesyel;
JOB.37.3	zot briye dan tou kwen later.
JOB.37.4	Apre, ou antann tapaz son lavwa
JOB.37.4	ki ronfle parey loraz avek mazeste.
JOB.37.4	Anmenmtan, i anvoy son bann zekler.
JOB.37.5	I ekstraordiner mannyer Bondye
JOB.37.5	i fer tande son lavwa dan loraz.
JOB.37.5	I fer bann gran keksoz ki nou pa kapab konpran:
JOB.37.6	I dir avek lannez: Tonm lo later.
JOB.37.6	I ti fer tonbe gro lapli ek grenas.
JOB.37.7	Alor, i anmar lanmen zonm,
JOB.37.7	pour ki i rekonnet son bann mervey.
JOB.37.8	Bann zannimo sovaz i al kasyet
JOB.37.8	e zot reste dan fon zot trou.
JOB.37.9	Tanpet i sorti dan Sid;
JOB.37.9	divan fre i soufle sorti dan Nor.
JOB.37.10	Souf Bondye i prodwi laglas
JOB.37.10	e sirfas delo i vin solid.
JOB.37.11	I ranpli bann nyaz avek limidite
JOB.37.11	e dispers son bann zekler atraver zot.
JOB.37.12	Lo son lord, bann nyaz i tourn an ron,
JOB.37.12	zot obei li partou kot zot ale.
JOB.37.13	I anvoy lapli lo later, swa pour aroze,
JOB.37.13	swa pour pini, ouswa pour montre son bonte.
JOB.37.14	Aret en kou, Zob!
JOB.37.14	Reflesi lo bann mervey ki Bondye i fer.
JOB.37.15	Eski ou konnen koman Bondye i diriz tousala?
JOB.37.15	Ki mannyer i fer zekler sorti dan bann nyaz?
JOB.37.16	Eski ou konpran koman sa bann nyaz i flote dan lesyel?
JOB.37.16	Sa i montre ou koman konnesans Bondye i parfe.
JOB.37.17	Ou ganny tro so dan ou lenz
JOB.37.17	ler divan ki sorti dan Sid i tap later.
JOB.37.18	Eski ou kapab kre lesyel parey li
JOB.37.18	e fer li klate parey en laglas an metal?
JOB.37.19	Ansenny nou sa ki nou devre dir li;
JOB.37.19	nou pa pou koz ankor dan fernwanr.
JOB.37.20	Eski fodre mon averti li ler mon pou koze?
JOB.37.20	Eski i bezwen resevwar lord sorti kot en zonm?
JOB.37.21	Aprezan, nou kapab war lalimyer
JOB.37.21	akoz divan in pase e in balye bann nyaz.
JOB.37.22	En lalimyer dore i sorti dan Nor;
JOB.37.22	Bondye in ganny anvlope dan en lalimyer eblouisan.
JOB.37.23	Nou pa kapab ariv kot Bondye liniver;
JOB.37.23	i gran par son pwisans, son fidelite ek lazistis.
JOB.37.23	I pa kraz personn.
JOB.37.24	Pour sa rezon, bann imen i devre annan respe pour li,
JOB.37.24	akoz i get bann dimoun ki krwar zot saz.
JOB.38.1	Apre sa, dan en tanpet, SENYER ti reponn Zob:
JOB.38.2	Lekel ki oze denigre mon plan
JOB.38.2	san konnen ki i pe dir?
JOB.38.3	Met ou pare konman en zonm.
JOB.38.3	Mon pou kestyonn ou e ou ava reponn mwan.
JOB.38.4	Dir mwan si ou konpran:
JOB.38.4	Kote ou ti ete ler mon ti poz fondasyon later?
JOB.38.5	Lekel ki ti fikse son bann dimansyon?
JOB.38.5	Sirman ki ou konnen!
JOB.38.5	Lekel ki ti tir laliny?
JOB.38.6	Lo ki fondasyon son bann pilye in ganny poze?
JOB.38.6	Lekel ki ti poz premye pyer,
JOB.38.7	letan bann zetwal granmaten, ti pe sant anker
JOB.38.7	e tou bann garson Bondye ti pe kriye avek lazwa?
JOB.38.8	Dir mwan ankor: Lekel ki ti met en baraz pour lanmer
JOB.38.8	ler i ti sorti dan profonder later?
JOB.38.9	Mon'n osi abiy lanmer avek bann nyaz
JOB.38.9	e anvlop li avek brouyar epe.
JOB.38.10	Mon'n fikse son limit,
JOB.38.10	e met bar avek son bann laport.
JOB.38.11	Mon ti dir lanmer: Ou ava ariv ziska la, me pa pli lwen.
JOB.38.11	Lorgey ou bann gro laroul pou aret isi.
JOB.38.12	Eski ou'n deza en fwa dan ou lavi,
JOB.38.12	donn lord pour lizour fer?
JOB.38.13	Eski ou'n deza atrap later par son bann kwen,
JOB.38.13	sekwe li e fer tonbe bann malfeter?
JOB.38.14	Ler lizour i fer, later i aparet,
JOB.38.14	roz kouler larzil, konmsi in abiye!
JOB.38.15	Alor, bann malfeter pa kapab kont lo fernwanr,
JOB.38.15	e zot nepli kapab fer ditor personn.
JOB.38.16	Eski ou'n deza desann kot lanmer i pran son sours?
JOB.38.16	Eski ou'n deza eksplor profonder losean?
JOB.38.17	Personn pa'n deza montre ou bann laport lanmor?
JOB.38.17	Eski ou'n war bann laport lemonn lanmor?
JOB.38.18	Eski ou'n deza fer ou en lide lo grander lemonn?
JOB.38.18	Si ou konn tousala, dir mwan.
JOB.38.19	Kote lalimyer i sorti?
JOB.38.19	Kote fernwanr i reste?
JOB.38.20	Si ou konnen, ou devre kapab montre zot kote pour ale
JOB.38.20	e ki semen retour pour pran.
JOB.38.21	Sirman ou rapel,
JOB.38.21	akoz ou ti'n deza ne, ou sitan vye!
JOB.38.22	Eski ou'n deza antre kot lannez i ganny met an rezerv?
JOB.38.22	Oubyen, eski ou'n deza war rezervwar lagrel?
JOB.38.23	Mon'n gard zot pour letan maler,
JOB.38.23	pour bann zour konba ek lager.
JOB.38.24	Eski ou konn semen ki al kot lalimyer i sorti?
JOB.38.24	Oubyen kote divan Les i sorti pour soufle lo later?
JOB.38.25	Lekel ki'n ouver en pasaz pour gro lapli tonbe?
JOB.38.25	Lekel ki'n tras en semen pour loraz
JOB.38.26	e fer lapli tonbe lo later kot personn pa reste,
JOB.38.26	menm dan dezer kot napa zabitan,
JOB.38.27	pour aroz en later sek,
JOB.38.27	san lavi e fer zerb pouse?
JOB.38.28	Eski lapli i annan en papa?
JOB.38.28	Lekel ki donn nesans laroze?
JOB.38.29	Eski laglas i annan en manman?
JOB.38.29	Lekel ki donn nesans laglas?
JOB.38.30	Lekel ki fer delo vin dir koman ros,
JOB.38.30	e sirfas losean vin en sel blok?
JOB.38.31	Eski ou kapab anmenn konstelasyon Pleyad ansanm,
JOB.38.31	oubyen delarg lakord Orion?
JOB.38.32	Eski ou kapab fer bann zetwal aparet ler fodre,
JOB.38.32	oubyen gid Gran Lours avek Pti Lours dan zot parkour?
JOB.38.33	Eski ou konn bann lalwa ki gouvern lesyel
JOB.38.33	e fer zot ganny aplike lo later?
JOB.38.34	Eski ou kapab donn lord bann nyaz
JOB.38.34	pour fer gro lapli tonbe e kouver ou?
JOB.38.35	Eski ou kapab anvoy bann zekler
JOB.38.35	ki obeir e dir ou: La nou la?
JOB.38.36	Lekel ki donn ibis, zwazo Nil, lasazes?
JOB.38.36	Lekel ki donn kok disernman?
JOB.38.37	Lekel ki kapab kont bann nyaz
JOB.38.37	oubyen savir bann rezerv delo ki dan lesyel,
JOB.38.38	e fer lapousyer vin labou
JOB.38.38	e bann ta later kol ansanm?
JOB.38.39	Eski ou kapab al fer lasas pour bann lyon
JOB.38.39	e satisfer lapeti zot bann piti
JOB.38.40	ki'n akroupi dan zot trou,
JOB.38.40	oubyen ki'n kasyet dan feyaz?
JOB.38.41	Lekel ki donn manze bann korbo
JOB.38.41	ler zot piti i kriy ver Bondye,
JOB.38.41	e rod partou pour ganny keksoz pour manze?
JOB.39.1	Eski ou konnen kan kabri sovaz i ganny son piti?
JOB.39.1	Eski ou'n deza obzerv bann serf met ba?
JOB.39.2	Eski ou konnen konbyen mwan zot pran avan met ba?
JOB.39.2	Eski ou konnen kan zot met ba?
JOB.39.3	Pour met ba zot piti, zot akroupi
JOB.39.3	e delivre zot porte.
JOB.39.4	Zot piti i grandi dan lanatir.
JOB.39.4	Zot ale, e en zour zot pa retourn kot zot manman.
JOB.39.5	Lekel ki'n donn bourik sovaz laliberte?
JOB.39.5	Lekel ki'n delarg kabri sovaz?
JOB.39.6	Mon'n donn li en rezyon sek kot pour li reste;
JOB.39.6	son landrwa reste i bann laplenn sale.
JOB.39.7	I pa pran ka avek tapaz lavil;
JOB.39.7	i pa zanmen antann en met kriy avek li.
JOB.39.8	I ganny tou son nouritir dan bann montanny kot i traverse;
JOB.39.8	e i rod tou sa ki ver pour manze.
JOB.39.9	Eski en bef sovaz pou oule travay pour ou?
JOB.39.9	Eski i pou aksepte pas lannwit dan ou letab?
JOB.39.10	Eski ou kapab anmar li avek en lakord
JOB.39.10	pour li kas later,
JOB.39.10	oubyen swiv ou dan vale pour defris li?
JOB.39.11	Eski ou kapab fye li akoz son gran lafors,
JOB.39.11	e les li fer tou travay dir?
JOB.39.12	Eski ou kapab kont lo li
JOB.39.12	pour rekolte bann legren
JOB.39.12	e met dan langar?
JOB.39.13	Lezel en lotris i bat avek lazwa,
JOB.39.13	me i pa kapab anvole plim parey en sigonny.
JOB.39.14	I kit son bann dizef ater,
JOB.39.14	pour lasaler later sof li.
JOB.39.15	I oubliye ki en lipye i kapab mars lo zot,
JOB.39.15	e ki en zannimo sovaz i kapab kraz zot.
JOB.39.16	I kriyel avek son bann piti konmsi pa pour li;
JOB.39.16	i tanpi pour tou sa zefor ki i'n fer.
JOB.39.17	Annefe, Bondye pa'n donn li ni lasazes,
JOB.39.17	ni okenn par dan rezonnman.
JOB.39.18	Me ler i pran lelan pour taye,
JOB.39.18	napa seval, ni kavalye ki kapab bat li.
JOB.39.19	Eski ou ki donn seval son lafors?
JOB.39.19	Eski ou ki abiy son likou avek en krinyer?
JOB.39.20	Eski ou ki fer li sote parey en kasbol?
JOB.39.20	Son kriye byen fyer i fer per.
JOB.39.21	I tap later avek son sabo dan vale,
JOB.39.21	e i montre son lafors avek kontantman.
JOB.39.21	I lanse pour konfront bann zarm.
JOB.39.22	I tanpi lafreyer, i pa per nanryen;
JOB.39.22	i pa rekile devan lepe.
JOB.39.23	Zarm i rezonnen lo li,
JOB.39.23	bann dart ek bann lans osi.
JOB.39.24	I pa kapab reste an plas; i galop vit;
JOB.39.24	ler i antann tronpet, i pa kapab reste trankil.
JOB.39.25	I kriye sak fwa ki i antann tronpet sonnen.
JOB.39.25	I santi loder lager depi lwen,
JOB.39.25	komannman bann sef ek bann tapaz lager.
JOB.39.26	Eski par ou lasazes ki lepervye i ouver gran son lezel
JOB.39.26	e anvol dan direksyon Sid?
JOB.39.27	Eski ou ki donn lord leg pour anvole,
JOB.39.27	e fer son nik byen o dan montanny?
JOB.39.28	I fer son nik parmi bann ros,
JOB.39.28	bann ros apik kot personn pa kapab penetre.
JOB.39.29	Depi lao laba, i espyonn son viktim;
JOB.39.29	son lizye i war li depi tre lwen.
JOB.39.30	Son bann piti i sis disan.
JOB.39.30	La kot i annan en kadav, i osi la.
JOB.40.1	Alor SENYER ti dir Zob:
JOB.40.2	Eski sa enn ki kritik Bondye liniver
JOB.40.2	i oze argimant avek li?
JOB.40.2	Sa enn ki kritik Bondye i devre annan larepons.
JOB.40.3	Alor, Zob ti reponn SENYER:
JOB.40.4	Mon en nanryen ditou.
JOB.40.4	Ki mon kapab reponn ou?
JOB.40.4	Mon poz mon lanmen lo mon labous.
JOB.40.5	Mon'n koz en fwa, mon pa pou reponn ankor;
JOB.40.5	mon pa pou koz en dezyenm fwa
JOB.40.5	mon napa nanryen ankor pour dir.
JOB.40.6	Alor, dan milye en tourbiyon, SENYER ti reponn Zob:
JOB.40.7	Met ou pare! Debout parey en vre zonm;
JOB.40.7	mon pou kestyonn ou, e ou ava reponn mwan.
JOB.40.8	Eski ou pou vreman kas mon zizman?
JOB.40.8	Eski ou pou kondann mwan pour ou ganny rezon?
JOB.40.9	Eski ou lebra i osi for ki Bondye?
JOB.40.9	Eski ou lavwa i rezonnen dan loraz parey pour li?
JOB.40.10	Dan sa ka, met ou pare dan loner ek dinyite;
JOB.40.10	abiy ou dan laglwar ek mazeste.
JOB.40.11	Les deborde ou lakoler;
JOB.40.11	avek ou regar abes bann orgeye.
JOB.40.12	Avek en sel regar fer pliye sa bann ki vantar;
JOB.40.12	kraz bann malfeter kot zot ete.
JOB.40.13	Anter zot tou dan lapousyer;
JOB.40.13	anferm zot dan prizon lanmor.
JOB.40.14	Alor, mwan menm, mon ava felisit ou;
JOB.40.14	akoz ou'n ganny laviktwar par ou prop lafors.
JOB.40.15	Aprezan, get Behemot, sa mons
JOB.40.15	ki mon'n kree parey mon ti kree ou.
JOB.40.15	I manz zerb parey en bef.
JOB.40.16	Get sa lafors ki dan son leren
JOB.40.16	e viger ki dan bann misk son vant!
JOB.40.17	I redi son lake parey en pye sed;
JOB.40.17	bann nerf dan son kwis in trese ansanm.
JOB.40.18	Son bann lezo i parey bann tiyo an bronz,
JOB.40.18	e son bann kot i koman bann bar feray.
JOB.40.19	I premye parmi bann kreatir Bondye.
JOB.40.19	Zis mwan son Kreater ki kapab kontrol li.
JOB.40.20	Bann montanny ki donn li manze,
JOB.40.20	la kot tou bann zannimo sovaz i zwe.
JOB.40.21	I dormi anba bann pye lotis,
JOB.40.21	i kasyet parmi bann gran zerb dan lanmar.
JOB.40.22	Bann pye lotis i donn li lonbraz;
JOB.40.22	pye dibwa obor larivyer i antour li.
JOB.40.23	Si kouran larivyer i for, sa pa trakas li;
JOB.40.23	i reste trankil menm ler larivyer Zourden
JOB.40.23	i monte ziska kot son lagel.
JOB.40.24	Kan son lizye i ouver, lekel ki kapab atrap li?
JOB.40.24	Lekel ki kapab pers son nennen avek en bout dibwa?
JOB.41.1	Eski ou kapab lapes Leviatan avek en lanmson,
JOB.41.1	oubyen anmar son lalang avek en lakord?
JOB.41.2	Eski ou kapab pas en lakord dan son nennen?
JOB.41.2	Oubyen pers son lanmaswar avek en krose?
JOB.41.3	Eski i pou sipliye pour ou larg li?
JOB.41.3	Eski i pou anmyel ou?
JOB.41.4	Eski i pou fer en lalyans avek ou
JOB.41.4	pour ou pran li koman ou lesklav pour lavi?
JOB.41.5	Eski ou pou zwe avek li parey avek en zwazo?
JOB.41.5	Oubyen anmar li pour lanmizman ou bann fiy?
JOB.41.6	Eski bann komersan pou diskit lo son pri?
JOB.41.6	Eski ou pou vann li an detay ant bann marsan?
JOB.41.7	Eski ou kapab pers son lapo avek en lafwin,
JOB.41.7	oubyen pers son latet avek en larpon?
JOB.41.8	Poz ou lanmen lo li, e fer krwar ou pe lager avek li;
JOB.41.8	ou pa pou zanmen rekonmanse.
JOB.41.9	Sa enn ki anvi kaptir li i tronpe;
JOB.41.9	zis ou get li ou per.
JOB.41.10	Napa personn ki annan ase kouraz pour provok li.
JOB.41.10	Alor, lekel ki kapab konfront li?
JOB.41.11	Lekel ki kapab konfront li e reste vivan?
JOB.41.11	Tou sa ki anba lesyel i pour mwan.
JOB.41.12	Mon pa pou oubliye koz lo son lekor,
JOB.41.12	son lafors ekstraordiner, son zoli figir.
JOB.41.13	Lekel ki kapab desir son lapo?
JOB.41.13	Lekel ki kapab penetre son karapas epe?
JOB.41.14	Lekel ki'n deza fors li ouver son lanmaswar?
JOB.41.14	Garni avek son bann ranze ledan i fer per.
JOB.41.15	Son ledo i kouver avek plizyer ranze boukliye
JOB.41.15	ki sele avek kanmarad.
JOB.41.16	Sak lekay i telman pros ansanm,
JOB.41.16	ki menm ler pa kapab penetre.
JOB.41.17	Zot kol ansanm enn avek lot;
JOB.41.17	nanryen pa kapab separ zot.
JOB.41.18	Kan i eterni, lalimyer i alimen,
JOB.41.18	e son lizye i rouz parey soley leve.
JOB.41.19	Laflanm i sorti dan son lagel, letensel i anvole.
JOB.41.20	Lafimen i sorti dan son nennen,
JOB.41.20	parey dan en marmit ki pe bwi.
JOB.41.21	Son lalenn i fer alimen sarbon,
JOB.41.21	en laflanm i sorti dan son lagel.
JOB.41.22	Son lafors i dan son likou,
JOB.41.22	tou dimoun i tranble devan li.
JOB.41.23	Bann pli lo son lapo i tenir ansanm;
JOB.41.23	zot sere ansanm e i difisil bouz zot.
JOB.41.24	Son leker i dir parey ros,
JOB.41.24	i solid parey ros ki kraz legren.
JOB.41.25	Ler i leve, menm sa ki pli for i tranble;
JOB.41.25	zot sove avek lafreyer.
JOB.41.26	Menm si i ganny atake avek en lepe,
JOB.41.26	oubyen en lans, en dart oubyen nenport kwa,
JOB.41.26	tousala pa fer li nanryen.
JOB.41.27	Pour li, feray i parey lapay,
JOB.41.27	e bronz koman dibwa pouri.
JOB.41.28	Dart pa fer li taye;
JOB.41.28	ros dan en fles i parey en bren lapay pour li.
JOB.41.29	Mayos i parey en bren lapay;
JOB.41.29	tapaz en lans pa fer li per.
JOB.41.30	Lapo son bavant i parey morso potis kase
JOB.41.30	ki fouy en latras ler i ranpe dan labou.
JOB.41.31	I fer losean bwi parey en marmit,
JOB.41.31	I fer lanmer vin koman en marmit delwil.
JOB.41.32	I les en latras klate deryer li,
JOB.41.32	lanmer i vin blan parey labarb en vyeyar.
JOB.41.33	Napa ki parey li lo later,
JOB.41.33	i en kreatir ki pa zanmen per.
JOB.41.34	I konfront tou sa ki fyer;
JOB.41.34	li menm lerwa bann zannimo.
JOB.42.1	Alor Zob ti reponn SENYER:
JOB.42.2	Mon rekonnet ki ou konn tou keksoz;
JOB.42.2	ou kapab fer tou sa ki ou deside.
JOB.42.3	Ou dir: Lekel ki oule kas mon bann proze
JOB.42.3	san konnen ki i pe dir?
JOB.42.3	Mon rekonnet ki mon'n koz lo keksoz ki mon pa ti konpran,
JOB.42.3	keksoz merveye ki mon pa ti konnen.
JOB.42.4	Ou ti dir: Ekoute, les mwan koze;
JOB.42.4	Mon pou kestyonn ou,
JOB.42.4	e ou ava reponn mwan.
JOB.42.5	Mwan, mon ti konn ou zis par sa ki mon ti'n tande;
JOB.42.5	me aprezan, mon war ou avek mon prop lizye.
JOB.42.6	Pour sa rezon, mon rekonnet mon tor
JOB.42.6	e mon repanti dan lapousyer e dan lasann.
JOB.42.7	Apre ki SENYER ti'n fini koz avek Zob, i ti dir Elifaz ki sorti Temann: Mon ankoler kont ou ek ou de zanmi, akoz zot pa'n koz laverite lo mwan, parey mon serviter Zob in fer.
JOB.42.8	Aprezan, pran set toro ek set bouk e al kot mon serviter Zob e ofer en sakrifis konplet pour zot menm. Mon serviter Zob ava priy pour zot e mon ava ekout son lapriyer. Konmsa, mon pa pou tret zot parey zot merite. Akoz zot pa'n koz laverite lo mwan, parey mon serviter Zob in fer.
JOB.42.9	Alor, Elifaz ki sorti Temann, Bildad ki sorti Soua, ek Sofar ki sorti Naama, ti al fer sa ki SENYER ti'n dir zot, e SENYER ti aksepte lapriyer Zob.
JOB.42.10	Apre sa, kan Zob ti'n fini priy pour son bann zanmi, SENYER ti redonn li larises. I ti donn li de fwa plis ki i ti annan avan. 
JOB.42.11	Apre sa, tou son bann frer, son bann ser, tou dimoun ki ti konn li avan, ti vin vizit li e fer lafet kot li. Zot ti senpatiz avek li e konsol li pour bann maler ki Bondye ti'n anvoy lo li. Sakenn ti donn li en pe larzan, ek en bag annor.
JOB.42.12	Dan bann lannen apre, SENYER ti beni Zob ankor plis ki avan. I ti posed 14,000 mouton, 6,000 samo, 2,000 bef, 1,000 femel bourik. 
JOB.42.13	I ti ganny set garson ek trwa fiy. 
JOB.42.14	Premye ti apel Yemima, dezyenm Kesya, trwazyenm Keren-Hapouk. 
JOB.42.15	Dan pei antye, ti napa pli zoli fiy ki bann zanfan Zob. Zot papa ti donn sakenn en par son patrimwann parey avek zot bann frer.
JOB.42.16	Zob ti viv ankor 140 an, e i ti war son bann zanfan, son bann pti zanfan, tou son bann desandan, ziska katriyenm zenerasyon. 
JOB.42.17	Zob ti mor tre vye.
PSA.1.1	Byennere sa enn
PSA.1.1	ki pa ekout konsey bann malfeter,
PSA.1.1	ki pa swiv legzanp dimoun ki fer sa ki mal,
PSA.1.1	ki pa asiz parmi bann dimoun moker!
PSA.1.2	O kontrer, i pran plezir dan lalwa SENYER
PSA.1.2	e medit lo son komannman,
PSA.1.2	lizour koman aswar.
PSA.1.3	I parey en pye dibwa
PSA.1.3	ki'n ganny plante obor larivyer,
PSA.1.3	ki raport fri dan son sezon;
PSA.1.3	son fey i reste touzour ver.
PSA.1.3	I reisi dan tou sa ki i antreprann.
PSA.1.4	I pa parey bann malfeter:
PSA.1.4	Zot koman lapay ki voltize dan divan.
PSA.1.5	Pour sa rezon,
PSA.1.5	bann malfeter pa pou tenir debout dan zizman,
PSA.1.5	ni bann peser dan lasanble bann zis.
PSA.1.6	Annefe, SENYER i protez semen bann ki zis.
PSA.1.6	Me bann malfeter i pran semen
PSA.1.6	ki anmenn dan perdisyon.
PSA.2.1	Akoz bann nasyon i fer konplo?
PSA.2.1	Akoz bann pep i fer bann plan initil?
PSA.2.2	Bann lerwa lo later, zot pran zot pozisyon;
PSA.2.2	bann dirizan, zot fer konplo ant zot
PSA.2.2	kont SENYER ek sa enn ki i'n swazir.
PSA.2.2	Zot dir:
PSA.2.3	Annou kas bann lakord
PSA.2.3	e rezet zot bann lasenn.
PSA.2.4	Depi son tronn dan lesyel kot i asize,
PSA.2.4	SENYER i riye, i pa pran ka.
PSA.2.5	Dan son lakoler, i pou reprimann zot.
PSA.2.5	Dan son gran lakoler i pou fer zot tranble.
PSA.2.5	I pou dir zot:
PSA.2.6	Mwan ki'n etabli mon lerwa lo Siyon,
PSA.2.6	mon montanny sen.
PSA.2.7	Mon pou proklanm bann regleman SENYER.
PSA.2.7	I ti dir mwan:
PSA.2.7	Ou mon garson;
PSA.2.7	ozordi mon'n vin ou papa.
PSA.2.8	Demann mwan,
PSA.2.8	e mon ava donn ou tou nasyon
PSA.2.8	e later antye ava vin ou propriyete.
PSA.2.9	Ou pou diriz zot avek en baton an fer;
PSA.2.9	ou pou kas zot an morso
PSA.2.9	parey en po later.
PSA.2.10	Bann lerwa! Azir avek lasazes.
PSA.2.10	Bann dirizan later! Ekout sa lavertisman.
PSA.2.11	Servi SENYER avek respe.
PSA.2.11	Rezoui dan limilite;
PSA.2.12	rekonnet son garson;
PSA.2.12	pangar i pran lakoler
PSA.2.12	e ki ou mor dan semen.
PSA.2.12	Akoz son lakoler i mont fasilman.
PSA.2.12	Byennere, sa enn ki met son konfyans dan SENYER.
PSA.3.1	SENYER! Mon annan bokou lennmi.
PSA.3.1	Bokou pe leve kont mwan.
PSA.3.2	Bokou pe dir lo mwan:
PSA.3.2	Bondye pa pou delivre li.
PSA.3.3	Me ou, SENYER,
PSA.3.3	ou en boukliye protekter pour mwan;
PSA.3.3	ou mon loner e ou fer mwan fyer.
PSA.3.4	Mon kriy for ver SENYER;
PSA.3.4	depi son montanny sen i reponn mwan.
PSA.3.5	Mon alonze, mon dormi; apre mon leve.
PSA.3.5	SENYER i touzour la, akote mwan.
PSA.3.6	Mon pa per menm si plizyer milye dimoun
PSA.3.6	i antour mwan lo tou kote.
PSA.3.7	Leve SENYER!
PSA.3.7	Mon Bondye! Sov mwan.
PSA.3.7	Ou kalot mon bann lennmi lo zot lazou;
PSA.3.7	ou kas ledan mon bann malfeter.
PSA.3.8	SENYER! Delivrans i dan ou lanmen.
PSA.3.8	Devers ou benediksyon lo ou pep.
PSA.4.1	Mon Bondye ki zis!
PSA.4.1	Reponn mwan ler mon kriy ver ou.
PSA.4.1	Soulaz mwan ler mon dan detres.
PSA.4.1	Pran pitye pour mwan, ekout mon lapriyer.
PSA.4.2	Zot bann zonm!
PSA.4.2	Pandan konbyen letan ankor
PSA.4.2	zot pou abes mon loner?
PSA.4.2	Pandan konbyen letan ankor
PSA.4.2	zot pou dir bann parol vid ek mansonz?
PSA.4.3	Pa oubliye ki SENYER in met apar
PSA.4.3	sa enn ki reste fidel anver li.
PSA.4.3	SENYER i antann mwan ler mon apel li.
PSA.4.4	Tranble dan ou leker, pa fer pese.
PSA.4.4	Lo ou lili, medit dan ou leker e reste trankil.
PSA.4.5	Ofer bann sakrifis ki byen;
PSA.4.5	met ou konfyans dan SENYER.
PSA.4.6	Bokou pe dir:
PSA.4.6	Lekel ki pou montre nou sa ki byen?
PSA.4.6	SENYER! Fer leve lalimyer ou lafas lo nou.
PSA.4.7	Ou'n met lazwa dan mon leker,
PSA.4.7	plis ki dan letan
PSA.4.7	kan dible ek diven ti annabondans.
PSA.4.8	Mon pou alonze e dormi anpe,
PSA.4.8	akoz ou SENYER, ou gard mwan an sekirite.
PSA.5.1	SENYER! Ekout mon lapriyer.
PSA.5.1	Pran ka avek mon konplent.
PSA.5.1	Ekout mwan, akoz mon pe apel ou.
PSA.5.2	Mon Bondye! Mon lerwa! Ekout mon lapel.
PSA.5.2	Avek ou ki mon adres mon lapriyer.
PSA.5.3	SENYER!
PSA.5.3	Byen bomaten, ou antann mon lavwa;
PSA.5.3	tou le bomaten mon met mwan pare
PSA.5.3	e mon espere.
PSA.5.4	Ou pa en Bondye ki pran plezir
PSA.5.4	dan mesanste;
PSA.5.4	malfeter pa reste devan ou.
PSA.5.5	Dimoun arogan pa reste dan ou prezans;
PSA.5.5	ou deteste dimoun ki fer sa ki mal.
PSA.5.6	Ou detri bann ki koz manti.
PSA.5.6	SENYER i deteste bann kriminel ek bann voler.
PSA.5.7	Me mwan, akoz ou gran fidelite,
PSA.5.7	mon kapab antre kot ou;
PSA.5.7	mon pou prostern avek respe,
PSA.5.7	dan direksyon ou tanp sen.
PSA.5.8	SENYER! Akoz mon bann lennmi,
PSA.5.8	gid mwan dan ou lazistis.
PSA.5.8	Fer disparet tou danze
PSA.5.8	lo semen ki ou'n trase pour mwan.
PSA.5.9	Okenn laverite pa sorti dan zot labous;
PSA.5.9	zot leker i ranpli avek destriksyon;
PSA.5.9	zot lagorz i en tonbo ouver;
PSA.5.9	zot lalang i koz zis flatri.
PSA.5.10	Mon Bondye! Fer zot peye.
PSA.5.10	Fer zot tonbe par zot prop plan;
PSA.5.10	rezet zot akoz zot kantite pese
PSA.5.10	e akoz zot in rebel kont ou.
PSA.5.11	Me rann ere tou sa bann
PSA.5.11	ki'n met zot konfyans dan ou.
PSA.5.11	Zot ava sant zot lazwa pour touzour.
PSA.5.11	Kouver zot avek ou proteksyon.
PSA.5.11	Konmsa, tou sa bann ki kontan ou non,
PSA.5.11	ava rezoui akoz ou.
PSA.5.12	SENYER! Ou beni sa enn ki zis.
PSA.5.12	Ou lanmour i protez li parey en boukliye.
PSA.6.1	SENYER! Ou ankoler kont mwan;
PSA.6.1	me pa pini mwan.
PSA.6.1	Ou fatige avek mwan;
PSA.6.1	me pa pini mwan.
PSA.6.2	Pran pitye pour mwan, SENYER!
PSA.6.2	Mon pe deperi;
PSA.6.2	Geri mwan SENYER!
PSA.6.2	Mon lekor antye pe tranble.
PSA.6.3	Mon lespri osi i trouble.
PSA.6.3	SENYER! Konbyen letan mon pou espere?
PSA.6.4	Retournen SENYER! Delivre mwan.
PSA.6.4	Akoz ou fidelite SENYER, sov mwan!
PSA.6.5	Apre lanmor, dimoun nepli mazin ou.
PSA.6.5	Lekel ki pou loue ou dan lemonn lanmor?
PSA.6.6	Mon fatige afors plennyen.
PSA.6.6	Tou le swar, mon lili i mouye avek mon larm;
PSA.6.6	afors mon plere, mon lili i tou tranpe.
PSA.6.7	Mon lizye i anfle avek sagren,
PSA.6.7	mon nepli war kler akoz mon bann lennmi.
PSA.6.8	Zot ki fer sa ki mal!
PSA.6.8	Ale, les mwan trankil,
PSA.6.8	akoz SENYER in antann mwan plere.
PSA.6.9	SENYER in antann mon siplikasyon.
PSA.6.9	SENYER in ekout mon lapriyer.
PSA.6.10	Tou mon bann lennmi pou onte
PSA.6.10	e zot pou per;
PSA.6.10	zot pou rekile, en sel kou, kouver avek laont.
PSA.7.1	SENYER, mon Bondye!
PSA.7.1	Mon vin pran refiz kot ou.
PSA.7.1	Sov mwan!
PSA.7.1	Delivre mwan avek mon bann persekiter,
PSA.7.2	avan ki zot desir mwan parey en lyon
PSA.7.2	e trenn mwan avek zot,
PSA.7.2	san ki personn i sov mwan.
PSA.7.3	SENYER, mon Bondye!
PSA.7.3	Si mon'n fer ditor dimoun;
PSA.7.3	si mon'n mal azir;
PSA.7.4	si mon'n fer dimal bann ki ti dan mon kote;
PSA.7.4	si mon'n detri propriyete mon bann lennmi
PSA.7.4	san rezon;
PSA.7.5	Si mon'n fer tousala,
PSA.7.5	alor, lennmi ava pourswiv mwan
PSA.7.5	e atak mwan.
PSA.7.5	I ava kraz mwan vivan lo later
PSA.7.5	e trenn mon loner dan lapousyer.
PSA.7.6	Dan ou lakoler, leve SENYER!
PSA.7.6	Debout kont lakoler mon bann lennmi!
PSA.7.6	Sov mwan, ou ki rann lazistis!
PSA.7.7	Tou bann pep lo later ava antour ou.
PSA.7.7	Depi lo ou tronn lao, diriz ou pep.
PSA.7.8	SENYER! Ou ki ziz bann nasyon,
PSA.7.8	rann zizman dan mon faver
PSA.7.8	dapre mon lentegrite.
PSA.7.9	Bondye ki zis!
PSA.7.9	Ou ki egzamin sa ki pase dan mon lespri
PSA.7.9	e dan mon leker,
PSA.7.9	fer fini mesanste bann malfeter.
PSA.7.9	Ankouraz sa bann ki fer dibyen.
PSA.7.10	SENYER i mon protekter.
PSA.7.10	I sov sa enn ki annan en leker pir.
PSA.7.11	Bondye i en ziz ki zis;
PSA.7.11	i endinyen sak zour.
PSA.7.12	Lennmi i rekonmanse,
PSA.7.12	i fit son lepe.
PSA.7.12	I redi son lark e met li pare.
PSA.7.13	I prepar son bann zarm mortel
PSA.7.13	e fer son bann dart vin bann tizon dife.
PSA.7.14	Gete! I dan douler lanfantman pour mesanste;
PSA.7.14	i ansent avek lenzistis e i donn nesans mansonz.
PSA.7.15	Zot fouy en gran trou,
PSA.7.15	me zot menm ki tonm ladan.
PSA.7.16	Maler ki zot ti'n prepare i retonm lo zot.
PSA.7.16	Zot bann kou vyolan i retonm lo zot prop latet.
PSA.7.17	Mon pou remersye SENYER akoz i zis.
PSA.7.17	Mon pou loue non SENYER Treo.
PSA.8.1	SENYER! Ou ki nou SENYER!
PSA.8.1	Ou non i manifik partou lo later.
PSA.8.1	Ou laglwar i pli o ki lesyel.
PSA.8.2	Labous pti baba ek bann zanfan
PSA.8.2	i sant ou laglwar.
PSA.8.2	Ou montre ou pwisans kont ou bann lennmi
PSA.8.2	e fer ou bann ladverser reste silans.
PSA.8.3	Ler mon admir grander lesyel ki ou'n fer,
PSA.8.3	lalin ek bann zetwal ki ou'n met an plas,
PSA.8.4	ki zonm i ete, pour ki ou mazin li
PSA.8.4	e en imen pour ou pran swen avek li?
PSA.8.5	Ou'n fer li en pti pe pli pti ki en bondye.
PSA.8.5	Ou'n kouronn li avek splander ek laglwar.
PSA.8.6	Ou'n donn li dominasyon
PSA.8.6	lo tou sa ki ou'n kree.
PSA.8.6	Ou'n met tou anba son kontrol:
PSA.8.7	Mouton ek bef, menm bann zannimo sovaz,
PSA.8.8	bann zwazo dan lezer,
PSA.8.8	bann pwason dan lanmer
PSA.8.8	e tou bann kreatir dan losean.
PSA.8.9	SENYER! Ou ki nou SENYER!
PSA.8.9	Ou non i manifik partou lo later.
PSA.9.1	SENYER! Avek tou mon leker
PSA.9.1	mon remersye ou.
PSA.9.1	Mon pou rakont tou ou bann mervey.
PSA.9.2	Mon pou rezoui dan lazwa,
PSA.9.2	mon pou loue ou non, Bondye Treo!
PSA.9.3	Dan ou prezans, mon bann lennmi i rekile;
PSA.9.3	zot tonbe e ganny detri.
PSA.9.4	Annefe, la lo ou tronn, ou rann en zizman
PSA.9.4	ki zis e ou'n donn mwan rezon.
PSA.9.5	Ou'n kraz bann nasyon etranze;
PSA.9.5	ou'n detri bann malfeter
PSA.9.5	e zot non in ganny efase pour touzour.
PSA.9.6	Bann lennmi in ganny detri konpletman.
PSA.9.6	Zot bann lavil in ganny kraze;
PSA.9.6	zot in ganny konpletman oubliye.
PSA.9.7	Me SENYER i renny pour touzour.
PSA.9.7	In etabli son tronn pour li rann zizman.
PSA.9.8	I pou ziz lemonn avek lazistis;
PSA.9.8	i pou ziz bann pep avek drwatir.
PSA.9.9	SENYER i en soutyen
PSA.9.9	pour sa enn ki ganny meprize.
PSA.9.9	I en soutyen dan letan maler.
PSA.9.10	Bann ki konn ou non, zot met zot konfyans dan ou.
PSA.9.10	Akoz ou SENYER,
PSA.9.10	zanmen ou abandonn sa ki vin kot ou.
PSA.9.11	Sante pour SENYER
PSA.9.11	ki renny dan Zerizalenm!
PSA.9.11	Rakont son bann mervey parmi bann pep!
PSA.9.12	Bondye pa oubliy lapenn bann malere.
PSA.9.12	I vanz sa ki fer krim.
PSA.9.13	SENYER! Pran pitye pour mwan.
PSA.9.13	Gete ki mannyer mon bann lennmi
PSA.9.13	pe fer mwan soufer!
PSA.9.13	Zis ou ki kapab delivre mwan dan lanmor,
PSA.9.14	pour mwan rakont devan laport Zerizalenm
PSA.9.14	tou bann mervey ki ou'n fer.
PSA.9.14	Mon pou danse dan lazwa,
PSA.9.14	akoz ou'n delivre mwan.
PSA.9.15	Bann nasyon in tonm dan trou
PSA.9.15	ki zot ti'n fouye;
PSA.9.15	zot in pri dan latrap ki zot ti'n mete.
PSA.9.16	SENYER in montre ki i ete.
PSA.9.16	Dan son zizman,
PSA.9.16	in fer bann move dimoun
PSA.9.16	pri dan zot prop latrap.
PSA.9.17	Bann malfeter pou al dan lemonn lanmor,
PSA.9.17	parey tou bann nasyon ki oubliy Bondye.
PSA.9.18	Non!
PSA.9.18	Bann pov pa pou touzour ganny oubliye.
PSA.9.18	Lespwar bann malere pa'n perdi pour touzour.
PSA.9.19	Leve SENYER! Pa les bann imen pran kontrol.
PSA.9.19	Anmenn bann nasyon devan ou
PSA.9.19	pour zot ganny zize.
PSA.9.20	Fer zot per ou, SENYER!
PSA.9.20	Zot ava rekonnet ki zot zis bann imen.
PSA.10.1	SENYER! Akoz ou reste lwen avek mwan?
PSA.10.1	Akoz ou kasyet ou kan mon dan maler?
PSA.10.2	Bann malfeter pa onte
PSA.10.2	pour eksplwat bann pov
PSA.10.2	e fer soufer bann malere.
PSA.10.2	Zot in ganny pri dan zot prop latrap.
PSA.10.3	I vant son lekor akoz son bann move dezir.
PSA.10.3	Akoz in reisi, i gognard SENYER e mepriz li.
PSA.10.4	Dan son larogans, i dir: Bondye pa pini.
PSA.10.4	Dan son lespri i mazinen:
PSA.10.4	Bondye pa pou fer nanryen.
PSA.10.5	I touzour reisi dan tou sa ki i antreprann.
PSA.10.5	Zizman Bondye pa afekte li.
PSA.10.5	I kraz son bann lennmi.
PSA.10.6	I dir dan li menm: Zanmen mon pou perdi;
PSA.10.6	zanmen mon pou tonm dan maler.
PSA.10.7	Zis malediksyon, mansonz ek vyolans
PSA.10.7	ki sorti dan son labous.
PSA.10.7	Anba son lalang i annan zis forfe ek mesanste.
PSA.10.8	I madre pour atake dan bann vilaz
PSA.10.8	e touy bann dimoun inosan.
PSA.10.8	I vey bann ki san defans.
PSA.10.9	Parey en lyon, i kasyet an sekre dan brousay.
PSA.10.9	I espere pour li atrap en malere.
PSA.10.9	Kan in atrap li, i trenn li dan son latrap.
PSA.10.10	Sa enn ki san sipor i ganny ansonmen, kraze.
PSA.10.10	I tonm anba pouvwar bann malfeter.
PSA.10.11	I dir dan li menm: Bondye in oubliye;
PSA.10.11	in kasyet son figir,
PSA.10.11	i pa pou zanmen war nanryen.
PSA.10.12	Leve SENYER! Mon Bondye! Lev ou lanmen.
PSA.10.12	Pa oubliy bann malere!
PSA.10.13	Akoz bann malfeter pa antren Bondye?
PSA.10.13	Akoz zot dir dan zot leker:
PSA.10.13	Bondye pa pou demann mwan rann kont?
PSA.10.14	Me ou war tou sa ki pe pase:
PSA.10.14	Ou war zot soufrans ek zot lapenn.
PSA.10.14	Ou fer sir ki tou i dan ou lanmen.
PSA.10.14	Malere i met son konfyans dan ou
PSA.10.14	e se ou ki vin osekour bann orfelen.
PSA.10.15	Kas lebra bann malfeter.
PSA.10.15	Fer zot pey pour tou zot bann move aksyon,
PSA.10.15	ziska ki zot disparet devan ou.
PSA.10.16	SENYER i lerwa pour touzour.
PSA.10.16	Bann nasyon pou disparet dan son pei.
PSA.10.17	SENYER!
PSA.10.17	Ou ekout lapriyer bann dimoun ki annan limilite.
PSA.10.17	Ou pou redonn zot kouraz, e ekout zot,
PSA.10.18	pour ou etabli lazistis an faver bann orfelen
PSA.10.18	ek sa enn ki ganny kraze.
PSA.10.18	Konmsa, personn lo later
PSA.10.18	pa pou kapab senm lafreyer ankor.
PSA.11.1	SENYER i mon labri.
PSA.11.1	Ki mannyer ou kapab dir mwan:
PSA.11.1	Sov dan montanny parey en zwazo?
PSA.11.2	Bann malfeter in ris zot lark;
PSA.11.2	zot in plas dart lo son lakord;
PSA.11.2	dan fernwanr, zot tir lo dimoun ki leker i drwat.
PSA.11.3	Ki en dimoun zis i kapab fer
PSA.11.3	kan fondasyon lasosyete in ganny detri?
PSA.11.4	SENYER i dan son tanp sen.
PSA.11.4	Lo son tronn dan lesyel,
PSA.11.4	i obzerv later ek son bann zabitan.
PSA.11.5	SENYER i teste dimoun ki zis.
PSA.11.5	I deteste sa enn ki kontan vyolans.
PSA.11.6	I pou fer tonm en lapli labrez sarbon ek souf
PSA.11.6	lo bann malfeter.
PSA.11.6	I pou soufle en divan tanpet.
PSA.11.7	SENYER i zis.
PSA.11.7	I kontan bann aksyon ki zis.
PSA.11.7	Dimoun ki leker i pir ava kapab regard li anfas.
PSA.12.1	SENYER! Mon kriy osekour.
PSA.12.1	Tou dimoun fidel in disparet.
PSA.12.1	Nepli annan personn ki ou kapab fer konfyans.
PSA.12.2	Dimoun i koz manti avek kanmarad.
PSA.12.2	Zot flat avek zot labous,
PSA.12.2	me zot leker pa senser.
PSA.12.3	SENYER! Elimin bann flater
PSA.12.3	ek sa bann gran labous ki dir:
PSA.12.4	Nou konn koze, nou pli for;
PSA.12.4	personn pa fer nou per.
PSA.12.5	SENYER i deklare:
PSA.12.5	Akoz bann pov in ganny kraze,
PSA.12.5	akoz bann ki dan bezwen pe plennyen,
PSA.12.5	mon pou pran aksyon.
PSA.12.5	Mon pou protez zot parey zot demande.
PSA.12.6	Parol SENYER i pir.
PSA.12.6	I parey larzan ki'n ganny pirifye set fwa.
PSA.12.7	SENYER! Gard nou.
PSA.12.7	Protez nou kont sa bann dimoun pour touzour.
PSA.12.8	Zot pe rodaye partou
PSA.12.8	e koripsyon pe repann partou dan lemonn.
PSA.13.1	Ziska kan SENYER, ou pou oubliy mwan?
PSA.13.1	Pour touzour?
PSA.13.1	Ziska kan ou pou kasyet ou figir avek mwan?
PSA.13.2	Ziska kan fodre ki mon pran traka
PSA.13.2	e viv tou le zour avek en leker sagren?
PSA.13.2	Ziska kan mon lennmi
PSA.13.2	pou pran lavantaz lo mwan?
PSA.13.3	SENYER, Mon Bondye!
PSA.13.3	Regard mwan. Reponn mwan.
PSA.13.3	Vin ekler mwan.
PSA.13.3	Pa les mwan al dormi dan lanmor,
PSA.13.4	akoz mon lennmi ava dir:
PSA.13.4	Mon'n pli for ki li.
PSA.13.4	Mon bann ladverser ava alor dan lazwa,
PSA.13.4	akoz mon'n tonbe.
PSA.13.5	Me mwan, mon'n met mon konfyans
PSA.13.5	dan ou fidelite.
PSA.13.5	Mon leker i kontan akoz ou'n delivre mwan.
PSA.13.6	Mon pou sant pour mon SENYER
PSA.13.6	akoz in fer mwan bokou dibyen.
PSA.14.1	Bann fou i dir dan zot leker:
PSA.14.1	Napa Bondye.
PSA.14.1	Zot koronpi.
PSA.14.1	Zot fer bann aksyon degoutan.
PSA.14.1	Personn pa fer sa ki byen.
PSA.14.2	Lao dan lesyel, SENYER i get zabitan later
PSA.14.2	pour li war si i annan dimoun ki konpran
PSA.14.2	e ki vin rod Bondye.
PSA.14.3	Zot tou, zot in egare;
PSA.14.3	zot tou, zot in koronpi.
PSA.14.3	Personn pa fer sa ki byen,
PSA.14.3	pa menm en sel.
PSA.14.4	Eski sa bann malfeter i inyoran?
PSA.14.4	Zot pe devor mon pep;
PSA.14.4	zot pe manz son dipen.
PSA.14.4	Zot pa ni priy SENYER.
PSA.14.5	Alor, zot pou tranble avek lafreyer,
PSA.14.5	akoz Bondye i lo kote bann ki zis.
PSA.14.6	Zot mepriz lespwar en malere.
PSA.14.6	Me SENYER i son protekter.
PSA.14.7	Lekel ki pou sorti Zerizalenm
PSA.14.7	pour delivre Izrael?
PSA.14.7	Kan SENYER ava anmenn sanzman
PSA.14.7	dan sityasyon son pep,
PSA.14.7	bann desandan Zakob pou dan lazwa;
PSA.14.7	pep Izrael pou rezoui.
PSA.15.1	SENYER!
PSA.15.1	Lekel ki kapab ganny resevwar dan ou tanp?
PSA.15.1	Lekel ki kapab vin reste
PSA.15.1	lo ou montanny sen?
PSA.15.2	Sa enn ki san repros,
PSA.15.2	ki fer sa ki byen,
PSA.15.2	ki dir laverite e son leker i onnet;
PSA.15.3	ki pa koz dimal lo son prosen,
PSA.15.3	ki pa fer ditor son zanmi,
PSA.15.3	ki pa ensilte son prosen,
PSA.15.4	me i rezet bann malfeter,
PSA.15.4	e i onor sa enn ki annan respe pour SENYER.
PSA.15.4	I gard son promes, i annan en sel parol.
PSA.15.5	I pret larzan san demann okenn lentere;
PSA.15.5	i pa aksepte gous pour akiz en inosan.
PSA.15.5	Sa enn ki fer tousala, pa pou zanmen tonbe.
PSA.16.1	Mon Bondye! Protez mwan.
PSA.16.1	Mon met mon konfyans dan ou.
PSA.16.2	Mon dir SENYER:
PSA.16.2	Ou menm mon Senyer.
PSA.16.2	Ou menm sours tou mon lazwa.
PSA.16.3	Bann ki fidel dan sa pei,
PSA.16.3	i donn mwan bokou plezir
PSA.16.3	Zot sen e nob.
PSA.16.4	Dimoun ki swazir en lot bondye
PSA.16.4	pou konn en kantite soufrans.
PSA.16.4	Mon pa pou pran par
PSA.16.4	dan zot bann sakrifis disan.
PSA.16.4	Zot non pa pou sorti dan mon labous.
PSA.16.5	SENYER! Ou menm mon soutyen
PSA.16.5	pour tou sa ki mon bezwen.
PSA.16.5	Mon lavi i dan ou lanmen.
PSA.16.6	Mon kontan tou sa ki ou'n donn mwan.
PSA.16.6	Porsyon ki mon gannyen i pli zoli.
PSA.16.7	Mon loue SENYER ki konsey mwan.
PSA.16.7	Mon konsyans i gid mwan, menm dan lannwit.
PSA.16.8	Mon touzour fikse mon lizye lo SENYER.
PSA.16.8	SENYER i touzour prezan devan mwan.
PSA.16.8	Mon pa pou tonbe.
PSA.16.9	Alor, mon leker i dan lazwa
PSA.16.9	e mon santi mwan an sekirite.
PSA.16.10	Ou pa pou abandonn mwan
PSA.16.10	dan lemonn lanmor.
PSA.16.10	Ou pa pou les ou zanmi fidel fini dan lafos.
PSA.16.11	Ou fer mwan konn semen lavi.
PSA.16.11	I annan labondans lazwa dan ou prezans.
PSA.16.11	Pre avek ou, lakontantman pa zanmen fini.
PSA.17.1	SENYER! Ekoute!
PSA.17.1	Mon kriy ver ou pour lazistis.
PSA.17.1	Port mon lapenn!
PSA.17.1	Ekout mon lapriyer
PSA.17.1	ki sorti dan en leker senser.
PSA.17.2	Rann zizman dan mon faver.
PSA.17.2	Gete ki kote ki vre.
PSA.17.3	Ou konn fon mon leker.
PSA.17.3	Dan lannwit ou'n vey lo mwan.
PSA.17.3	Menm si ou'n teste mwan,
PSA.17.3	ou pa'n war nanryen mal.
PSA.17.3	Dan mon labous pa'n sorti nanryen ki move.
PSA.17.4	Mon pa'n dir nanryen kont lezot;
PSA.17.4	mon'n obei ou komannman;
PSA.17.4	mon pa'n swiv semen dimoun ki vyolan.
PSA.17.5	Mon'n reste lo semen ki ou'n montre mwan;
PSA.17.5	mon lipye pa'n zanmen glise.
PSA.17.6	Mon apel ou, mon Bondye,
PSA.17.6	akoz mon konnen ki ou pou reponn mwan.
PSA.17.6	Donn mwan ou latansyon, ekout mon lapriyer.
PSA.17.7	Montre mwan ou fidelite.
PSA.17.7	Ou ki sov bann ki vin pran refiz kot ou,
PSA.17.7	kont zot bann ladverser.
PSA.17.8	Gard mwan koman kannet ou lizye.
PSA.17.8	Kasyet mwan anba lonbraz ou lezel,
PSA.17.9	kont bann malfeter ki oule atak mwan;
PSA.17.9	kont bann lennmi mortel ki antour mwan.
PSA.17.10	Zot leker i san okenn pitye.
PSA.17.10	Zot labous i koz avek larogans.
PSA.17.11	Zot in swiv mwan, la zot antour mwan.
PSA.17.11	Zot pe veye pour zet mwan ater.
PSA.17.12	Zot parey en zenn lyon
PSA.17.12	ki'n kasyet dan brousay,
PSA.17.12	parey en lyon ki'n pare pour devore.
PSA.17.13	Leve SENYER! Konfront zot. Fer zot tonbe.
PSA.17.13	Avek ou lepe, liber mwan kont mon bann lennmi.
PSA.17.14	SENYER!
PSA.17.14	Dan ou pwisans, sas zot lo ou later,
PSA.17.14	lwen avek bann zabitan lemonn.
PSA.17.14	Sanmenm sa par ki zot merite dan sa lavi.
PSA.17.14	Fors zot manz sa ki ou'n rezerve pour zot.
PSA.17.14	Zot bann zanfan ava rasazye
PSA.17.14	e gard en pe pour zot bann pti zanfan.
PSA.17.15	Me mwan, mon pou war ou lazistis.
PSA.17.15	Kan mon pou leve,
PSA.17.15	mon pou pran plezir kontanple ou.
PSA.18.1	SENYER! Mon kontan ou.
PSA.18.1	Ou menm mon lafors.
PSA.18.2	SENYER i mon Ros protekter,
PSA.18.2	mon fortres e mon liberater.
PSA.18.2	I mon Bondye, mon Ros protekter,
PSA.18.2	kot mon an sekirite.
PSA.18.2	I mon korn ki delivre mwan; i mon soutyen.
PSA.18.3	Mon apel SENYER, mon loue li.
PSA.18.3	I delivre mwan kont mon bann lennmi.
PSA.18.4	Lemonn lanmor ti'n antortiy mwan;
PSA.18.4	bann gro laroul destriksyon ti fer mwan per.
PSA.18.5	Lasenn lemonn lanmor ti'n anmay mwan.
PSA.18.5	Mon ti'n fini tonm dan son latrap.
PSA.18.6	Dan mon detres, mon ti apel SENYER;
PSA.18.6	mon ti kriy ver mon Bondye pour son led.
PSA.18.6	Depi son tanp, i ti antann mon lavwa,
PSA.18.6	e i ti antann mon lapel.
PSA.18.7	Alor, later ti tranble e ganny sekwe;
PSA.18.7	bann fondasyon montanny ti osi tranble.
PSA.18.7	Zot ti osi sekwe, akoz SENYER ti'n ankoler.
PSA.18.8	Lafimen ti sorti dan son nennen,
PSA.18.8	e labrez ek laflanm ti sorti dan son labous.
PSA.18.9	I ti deroul lesyel e i ti desann
PSA.18.9	avek en nyaz epe anba son lipye.
PSA.18.10	I ti mont lo en seriben e i ti anvole.
PSA.18.10	I ti plannen lo lezel divan.
PSA.18.11	I ti anvlop li dan fernwanr.
PSA.18.11	Bann nyaz epe, ranpli avek delo ti antour li.
PSA.18.12	Devan li,
PSA.18.12	zekler ti anvoy lagrel ek letensel dife
PSA.18.12	atraver bann gro nyaz.
PSA.18.13	Dan lesyel, lavwa SENYER
PSA.18.13	ti rezonnen parey loraz.
PSA.18.14	I ti lans son bann dart e dispers bann lennmi.
PSA.18.14	I ti lans bann zekler e zot ti taye.
PSA.18.15	SENYER! Devan ou bann menas,
PSA.18.15	devan tanpet ou lakoler,
PSA.18.15	fon lanmer ti aparet
PSA.18.15	e fondasyon later ti ganny ekspoze.
PSA.18.16	Alor, depi lao dan lesyel,
PSA.18.16	SENYER ti anvoy lanmen e atrap mwan.
PSA.18.16	I ti tir mwan dan sa gran kouran delo.
PSA.18.17	I ti delivre mwan
PSA.18.17	dan lanmen mon bann lennmi ki pwisan,
PSA.18.17	e kont sa bann ki ay mwan,
PSA.18.17	akoz zot ti tro for pour mwan.
PSA.18.18	Zot ti atak mwan zour mon ti dan maler;
PSA.18.18	me SENYER in vin sekour mwan.
PSA.18.19	In tir mwan dan danze, in liber mwan;
PSA.18.19	in sov mwan, akoz i kontan mwan.
PSA.18.20	SENYER i rekonpans mwan
PSA.18.20	akoz mon'n reste fidel;
PSA.18.20	i beni mwan akoz mon lanmen i prop.
PSA.18.21	Mon'n met an pratik komannman SENYER.
PSA.18.21	Mon'n reste fidel anver mon Bondye.
PSA.18.22	Mon'n gard tou son bann lalwa.
PSA.18.22	Mon pa'n dezobei son bann regleman.
PSA.18.23	Mon san repros devan li.
PSA.18.23	Mon'n evit fer okenn pese.
PSA.18.24	SENYER in war dibyen ki mon'n fer
PSA.18.24	e in rekonpans mwan,
PSA.18.24	akoz mon lanmen i prop devan li.
PSA.18.25	Ou fidel anver sa enn ki fidel.
PSA.18.25	Ou bon anver sa enn ki bon.
PSA.18.26	Ou pir avek sa enn ki pir;
PSA.18.26	sever avek sa enn ki rize.
PSA.18.27	Ou delivre dimoun ki senp.
PSA.18.27	Ou fer bann orgeye bes zot lizye.
PSA.18.28	SENYER! Mon Bondye!
PSA.18.28	Ou ki alim mon lalanp.
PSA.18.28	Ou menm mon lalimyer kan mon dan fernwanr.
PSA.18.29	Avek ou led, mon kapab kraz en larme;
PSA.18.29	avek mon Bondye, mon kapab sot en miray.
PSA.18.30	Bondye i en gid parfe.
PSA.18.30	Bann promes SENYER i vre;
PSA.18.30	i en proteksyon pour tou
PSA.18.30	sa bann ki vin pran refiz kot li.
PSA.18.31	Lekel ki Bondye apar SENYER?
PSA.18.31	Lekel ki nou Ros protekter apar Bondye?
PSA.18.32	Bondye ki ranpli mwan avek lafors
PSA.18.32	e i met mwan lo bon semen.
PSA.18.33	I fer mwan taye parey en serf
PSA.18.33	e met mwan debout lo montanny.
PSA.18.34	I antrenn mwan pour konba;
PSA.18.34	i ed mwan redi en fles an bronz.
PSA.18.35	Ou donn mwan ou boukliye laviktwar.
PSA.18.35	Ou soutenir mwan avek ou lanmen drwat.
PSA.18.35	Ou led in rann mwan for.
PSA.18.36	Ou donn plis lespas mon lipye,
PSA.18.36	e ou anpes mwan tonbe.
PSA.18.37	Mon pourswiv mon bann lennmi
PSA.18.37	e mon atrap zot.
PSA.18.37	Mon pa retournen ziska ki mon'n fini avek zot.
PSA.18.38	Mon aplati zot, zot pa kapab leve.
PSA.18.38	Mon met zot anba mon lipye.
PSA.18.39	Ou ranpli mwan avek lafors pour konba.
PSA.18.39	Ou fer mon bann lennmi pliye devan mwan.
PSA.18.40	Ou fer mon bann lennmi sove devan mwan.
PSA.18.40	Mon detri mon bann ladverser.
PSA.18.41	Zot kriye, me personn pa vin sov zot.
PSA.18.41	Zot kriy ver SENYER, me i pa reponn zot.
PSA.18.42	Mon kraz zot parey lapousyer
PSA.18.42	ki pe anvole dan divan.
PSA.18.42	Mon mars lo zot parey labou lo semen.
PSA.18.43	Ou delivre mwan kont soulevman lepep.
PSA.18.43	Ou fer mwan sef bann nasyon.
PSA.18.43	En pep ki mon pa konnen in vin mon serviter.
PSA.18.44	De ki zot antann mon lavwa, zot obei.
PSA.18.44	Bann etranze i vin flat mwan.
PSA.18.45	Bann etranze i perdi kouraz.
PSA.18.45	Zot sorti an tranblan dan zot landrwa kasyet.
PSA.18.46	SENYER i vivan!
PSA.18.46	Mon rann glwar mon Ros protekter.
PSA.18.46	Mon egzalte Bondye mon Sover.
PSA.18.47	I donn mwan laviktwar lo mon bann lennmi
PSA.18.47	e fer bann pep soumet anba mwan.
PSA.18.48	I delivre mwan kont mon bann lennmi.
PSA.18.48	I donn mwan laviktwar
PSA.18.48	lo sa bann ki atak mwan.
PSA.18.48	I sov mwan kont dimoun ki fer vyolans.
PSA.18.49	Pour tousala,
PSA.18.49	mon pou loue ou parmi bann nasyon
PSA.18.49	e sant an loner ou non.
PSA.18.50	SENYER i donn son lerwa bokou laviktwar.
PSA.18.50	I montre son fidelite
PSA.18.50	anver sa enn ki i'n konsakre,
PSA.18.50	anver David ek son desandans pour touzour.
PSA.19.1	Lesyel i rakont laglwar Bondye;
PSA.19.1	tou bann zetwal i proklanm travay son lanmen.
PSA.19.2	Sak zour i anons li avek en lot zour;
PSA.19.2	lannwit i fer konnen avek lannwit ki swiv.
PSA.19.3	I pa fer okenn diskour, ni dir okenn parol,
PSA.19.3	ni okenn son pour zorey antann.
PSA.19.4	Me zot mesaz i ganny tande partou lo later.
PSA.19.4	Zot parol i fer letour lemonn.
PSA.19.4	Bondye in dres en latant pour soley.
PSA.19.5	I parey en nouvo marye
PSA.19.5	ki sorti dan son lasanm.
PSA.19.5	Parey en atlet, avek lazwa i lans li dan son lakours.
PSA.19.6	I leve lo en bout lorizon
PSA.19.6	e i fini son lakours lo lot kote.
PSA.19.6	Napa nanryen ki sap son lasaler.
PSA.19.7	Lalwa SENYER i parfe, i restor lavi.
PSA.19.7	Tou bann regleman SENYER i sir.
PSA.19.7	I donn lasazes sa enn ki senp.
PSA.19.8	Bann direktiv SENYER i zis;
PSA.19.8	zot fer leker kontan.
PSA.19.8	Bann komannman SENYER i donn lalimyer;
PSA.19.8	zot fer war kler.
PSA.19.9	Respe pour SENYER i pir;
PSA.19.9	i dire pour touzour.
PSA.19.9	Bann desizyon SENYER i vre,
PSA.19.9	e zot touzour zis.
PSA.19.10	Zot pli presye ki lor,
PSA.19.10	ki en kantite lor pir.
PSA.19.10	Zot pli dou ki dimyel,
PSA.19.10	ankor pli dou ki dimyel ki koule dan gof.
PSA.19.11	Menm mwan, ou serviter, mon ganny averti;
PSA.19.11	i annan gran rekonpans
PSA.19.11	pour sa enn ki met zot an pratik.
PSA.19.12	Lekel ki kapab konn tou son fot?
PSA.19.12	Pardonn mwan mon bann pese sekre.
PSA.19.13	Protez ou serviter kont bann arogan.
PSA.19.13	Pa les zot domin mwan,
PSA.19.13	pour ki mon ava san repros
PSA.19.13	e ganny prezerve kont okenn fot grav.
PSA.19.14	Mon demann ou aksepte bann parol mon labous
PSA.19.14	e panse mon leker.
PSA.19.14	SENYER!
PSA.19.14	Ou menm mon Ros protekter!
PSA.19.14	Ou menm mon Sover!
PSA.20.1	Mon demann SENYER reponn ou ler ou dan lapenn.
PSA.20.1	Mon demann Bondye Zakob protez ou.
PSA.20.2	Dan son tanp, i ava anvoy son led
PSA.20.2	e depi Siyon, i ava soutenir ou.
PSA.20.3	I ava mazin tou ou bann lofrann
PSA.20.3	e aksepte ou bann sakrifis konplet.
PSA.20.4	I ava akord ou sa ki ou leker i dezire
PSA.20.4	e realiz tou ou bann plan.
PSA.20.5	Alor, nou ava selebre ou laviktwar.
PSA.20.5	Nou ava fer flote paviyon
PSA.20.5	lo non nou Bondye.
PSA.20.5	SENYER ava akonpli tou sa ki ou demann li.
PSA.20.6	Aprezan, mon konnen ki SENYER
PSA.20.6	pou sov sa enn ki i'n konsakre.
PSA.20.6	Depi son sanktyer dan lesyel,
PSA.20.6	i pou reponn li e donn li gran laviktwar
PSA.20.6	par lafors son lanmen drwat.
PSA.20.7	Serten i kont lo zot kales lager;
PSA.20.7	lezot lo zot seval.
PSA.20.7	Me nou, nou met nou konfyans
PSA.20.7	dan SENYER nou Bondye.
PSA.20.8	Alor, zot pou pliye e tonbe.
PSA.20.8	Me nou, nou pou reste debout.
PSA.20.9	SENYER! Donn lerwa laviktwar.
PSA.20.9	Reponn nou ler nou apel ou.
PSA.21.1	SENYER! Lerwa i dan lazwa akoz ou for.
PSA.21.1	I tre zwaye ou'n sekour li.
PSA.21.2	Ou'n satisfer dezir son leker;
PSA.21.2	ou pa'n refiz li sa ki i ti demann ou.
PSA.21.3	Ou'n akey li avek bokou benediksyon;
PSA.21.3	ou'n poz en kouronn lor lo son latet.
PSA.21.4	I ti demann ou lavi e ou'n donn li;
PSA.21.4	en lavi ki dire pour lontan e touzour.
PSA.21.5	Gras a ou led, son laglwar in vin gran;
PSA.21.5	i'n ganny kouver avek splander ek mazeste.
PSA.21.6	Ou akord li benediksyon pour touzour;
PSA.21.6	ou prezans in donn li lazwa.
PSA.21.7	Lerwa i met son konfyans dan SENYER.
PSA.21.7	I pa pou tonbe,
PSA.21.7	akoz lanmour fidel Bondye Treo.
PSA.21.8	Ou pou met lanmen lo tou ou bann lennmi.
PSA.21.8	Par ou lafors ou pou atrap
PSA.21.8	sa bann ki annan laenn pour ou.
PSA.21.9	Zour ou pou aparet,
PSA.21.9	ou pou fer zot vin parey en gran dife.
PSA.21.9	Dan son gran lakoler, SENYER pou anval zot
PSA.21.9	e sa gro dife pou detri zot.
PSA.21.10	I pou fer disparet zot desandans lo later
PSA.21.10	ek zot posterite parmi zabitan later.
PSA.21.11	Si lennmi i rod fer ou dimal,
PSA.21.11	si i prepar en move kou kont ou,
PSA.21.11	i pa pou reisi.
PSA.21.12	Ou ava tir ou bann fles kont zot,
PSA.21.12	e fer zot sove.
PSA.21.13	Leve avek ou pwisans SENYER!
PSA.21.13	Nou pou sante,
PSA.21.13	nou pou loue ou lafors par en psonm.
PSA.22.1	Mon Bondye! Mon Bondye!
PSA.22.1	Akoz ou'n abandonn mwan?
PSA.22.1	Akoz ou reste sitan lwen avek mwan?
PSA.22.1	Akoz ou pa ekout mon lapel?
PSA.22.2	Mon Bondye! Mon Bondye!
PSA.22.2	Lizour mon apel ou, me ou pa reponn.
PSA.22.2	Dan lannwit mon kriye, e mon pa ganny repo.
PSA.22.3	Pourtan, ou menm ki Sen.
PSA.22.3	Pep Izrael i sant ou louanz otour ou tronn.
PSA.22.4	Nou bann zanset ti fer ou konfyans;
PSA.22.4	zot ti kont lo ou e ou ti delivre zot.
PSA.22.5	Zot ti kriy ver ou, e zot ti ganny delivre.
PSA.22.5	Zot ti fer ou konfyans e zot pa'n dezapwente.
PSA.22.6	Mon nepli en zonm.
PSA.22.6	Mon ganny trete koman en lever.
PSA.22.6	Dimoun i ensilte mwan,
PSA.22.6	zot tou zot mepriz mwan.
PSA.22.7	Tou sa ki war mwan i boufonn mwan;
PSA.22.7	zot gognard mwan, zot sekwe zot latet:
PSA.22.8	In met son konfyans dan SENYER.
PSA.22.8	Alor, ki SENYER i delivre li.
PSA.22.8	SENYER ava delivre li akoz i kontan li.
PSA.22.9	Ou ki ti tir mwan dan vant mon manman,
PSA.22.9	e ou ti plas mwan an sekirite dan son lebra.
PSA.22.10	Depi zour mon nesans,
PSA.22.10	mon ti ganny konfye avek ou.
PSA.22.10	Depi dan vant mon manman,
PSA.22.10	ou'n touzour mon Bondye.
PSA.22.11	Pa reste lwen avek mwan;
PSA.22.11	danze i pros e napa personn pour ed mwan.
PSA.22.12	Mon bann lennmi, bann toro, in antour mwan;
PSA.22.12	bann toro ki sorti Basann in anserkle mwan.
PSA.22.13	Parey bann lyon feros, zot ti ouver zot lagel,
PSA.22.13	pare pour desir mwan.
PSA.22.14	Mon lafors in koule parey delo;
PSA.22.14	tou mon bann lezo in large.
PSA.22.14	Parey lasir, mon leker i fonn dan mon pwatrin.
PSA.22.15	Mon labous i sek
PSA.22.15	parey later dekoke dan lasesres.
PSA.22.15	Mon lalang i reste kole dan mon pale.
PSA.22.15	Ou'n kit mwan dan lapousyer lanmor.
PSA.22.16	En group malfeter in antour mwan;
PSA.22.16	zot parey en group lisyen ki'n anserkle mwan.
PSA.22.16	Zot in pers mon lanmen ek mon lipye.
PSA.22.17	Mon kapab kont tou mon bann lezo.
PSA.22.17	Dimoun pa tir zot lizye lo mwan.
PSA.22.18	Zot partaz mon lenz ant zot
PSA.22.18	e zot tir osor mon rob,
PSA.22.18	pour konnen lekel ki pou gannyen.
PSA.22.19	Me ou SENYER!
PSA.22.19	Pa reste lwen avek mwan.
PSA.22.19	Ou ki mon lafors!
PSA.22.19	Vin vit pour sekour mwan.
PSA.22.20	Delivre mwan dan lanmor vyolan;
PSA.22.20	sov mwan dan grif bann lisyen.
PSA.22.21	Sov mwan dan lagel lyon;
PSA.22.21	delivre mwan kont korn bann toro sovaz.
PSA.22.22	Mon pou anons ou non
PSA.22.22	avek mon bann frer.
PSA.22.22	Mon pou loue ou devan lasanble.
PSA.22.23	Loue SENYER!
PSA.22.23	Ou ki annan respe pour li e ador li.
PSA.22.23	Zot bann desandan Zakob!
PSA.22.23	Rann li glwar.
PSA.22.23	Zot bann desandan Izrael!
PSA.22.23	Ador li avek reverans.
PSA.22.24	SENYER pa'n ni rezet,
PSA.22.24	ni mepriz dimoun pov ki dan maler.
PSA.22.24	I pa ti kasyet li son figir;
PSA.22.24	i ti reponn li kan i ti kriy ver li.
PSA.22.25	SENYER!
PSA.22.25	Mon pou loue ou dan gran lasanble
PSA.22.25	pour sa ki ou'n fer pour mwan.
PSA.22.25	Mon pou akonpli mon promes
PSA.22.25	devan bann ki ador ou.
PSA.22.26	Bann pov ava kapab manze ziska zot rasazye.
PSA.22.26	Dimoun ki rod SENYER pou loue li.
PSA.22.26	Zot ava viv pour touzour!
PSA.22.27	Later antye, ava mazin SENYER.
PSA.22.27	Zabitan later ava retourn ver li.
PSA.22.27	Tou bann fanmir bann pep ava ador li.
PSA.22.28	Annefe, SENYER i lerwa;
PSA.22.28	i renny lo tou bann nasyon.
PSA.22.29	Tou bann gran lo later ki'n manze,
PSA.22.29	pou prostern devan li.
PSA.22.29	Tou bann ki desann dan later,
PSA.22.29	ki pa kapab reste vivan,
PSA.22.29	pou kourbe devan li.
PSA.22.30	Zot bann desandan pou servi li;
PSA.22.30	zot pou koz lo SENYER avek zenerasyon fitir.
PSA.22.31	Zot pou rakont avek zot desandans,
PSA.22.31	tou bann mervey ki SENYER in fer.
PSA.23.1	SENYER i mon berze.
PSA.23.1	Mon pa pou mank nanryen.
PSA.23.2	I fer mwan repoz dan laplenn zerb ver.
PSA.23.2	I anmenn mwan ver delo trankil.
PSA.23.3	I redonn mwan lavi;
PSA.23.3	i gid mwan lo bon semen
PSA.23.3	pour loner son non.
PSA.23.4	Menm si mon mars dan vale sonm lanmor,
PSA.23.4	mon pa per okenn danze,
PSA.23.4	akoz ou avek mwan.
PSA.23.4	Ou protez mwan;
PSA.23.4	ou baton berze i donn mwan konfyans.
PSA.23.5	Ou dres en latab devan mwan
PSA.23.5	an fas mon bann lennmi.
PSA.23.5	Ou vers delwil parfimen lo mon latet;
PSA.23.5	mon lakoup i deborde.
PSA.23.6	Ou bonte ek ou zenerozite i akonpanny mwan
PSA.23.6	tou le zour mon lavi.
PSA.23.6	Mon pou reste dan tanp SENYER
PSA.23.6	tou dilon mon lavi.
PSA.24.1	Later avek tou son larises,
PSA.24.1	lemonn avek tou son bann zabitan i pour SENYER.
PSA.24.2	I ti etabli son fondasyon dan lanmer;
PSA.24.2	i ti fikse li dan profonder bann losean.
PSA.24.3	Lekel ki kapab mont lo montanny SENYER?
PSA.24.3	Lekel ki pou kapab tenir debout
PSA.24.3	dan son sanktyer?
PSA.24.4	Sa enn ki lanmen i prop e leker i pir;
PSA.24.4	ki pa aksepte mansonz
PSA.24.4	e ki pa fer fo promes pour tronp dimoun.
PSA.24.5	I pou ganny benediksyon SENYER
PSA.24.5	e rekonnet koman zis devan Bondye son Sover.
PSA.24.6	Konmsa menm zot pou ete,
PSA.24.6	bann ki rod Bondye e tourn ver Bondye Zakob.
PSA.24.7	Bann laport! Ouver gran zot batan.
PSA.24.7	Ouver gran laport antik.
PSA.24.7	Les sa gran lerwa antre.
PSA.24.8	Lekel sa gran lerwa?
PSA.24.8	Sa i SENYER ki for e pwisan.
PSA.24.8	Li menm SENYER ki viktorye dan konba.
PSA.24.9	Ouver gran laport!
PSA.24.9	Ouver gran laport antik,
PSA.24.9	pour les gran lerwa antre.
PSA.24.10	Lekel sa gran lerwa?
PSA.24.10	Li menm SENYER liniver.
PSA.24.10	Li menm sa gran lerwa.
PSA.25.1	SENYER!
PSA.25.1	Mon vin kot ou.
PSA.25.2	Mon Bondye!
PSA.25.2	Mon'n fer ou konfyans;
PSA.25.2	pa tronp mwan.
PSA.25.2	Pa les mon bann lennmi ganny laviktwar.
PSA.25.3	Pa les sa ki'n met zot konfyans dan ou
PSA.25.3	ganny tronpe.
PSA.25.3	Me fer onte sa ki trai ou san rezon.
PSA.25.4	SENYER!
PSA.25.4	Fer mwan konn ou semen.
PSA.25.4	Ansenny mwan viv koman oule.
PSA.25.5	Gid mwan, ansenny mwan dan ou laverite.
PSA.25.5	Ou menm Bondye ki sov mwan.
PSA.25.5	Mon kont lo ou tou le zour.
PSA.25.6	SENYER!
PSA.25.6	Pa oubliy ou konpasyon ek ou fidelite
PSA.25.6	ki ou'n touzour montre.
PSA.25.7	Oubliy bann pese ek bann fot
PSA.25.7	dan letan mon lazenes.
PSA.25.7	Dan ou fidelite, mazin mwan
PSA.25.7	akoz ou telman bon, SENYER.
PSA.25.8	SENYER i bon e zis,
PSA.25.8	i remet bann peser lo bon semen.
PSA.25.9	I gid dimoun senp lo semen lazistis;
PSA.25.9	i ansenny zot son lavolonte.
PSA.25.10	Dan tou son santye, SENYER i montre fidelite ek lwayote
PSA.25.10	anver tou bann ki gard son lalyans
PSA.25.10	ek son bann regleman.
PSA.25.11	SENYER!
PSA.25.11	Pour loner ou non,
PSA.25.11	pardonn mwan bann gro pese ki mon'n fer.
PSA.25.12	SENYER pour montre sa enn
PSA.25.12	ki annan respe pour li,
PSA.25.12	ki semen pou pran.
PSA.25.13	I pou viv touzour dan prosperite
PSA.25.13	e son bann desandan pou posed sa pei.
PSA.25.14	SENYER i konfye son bann sekre
PSA.25.14	avek sa enn ki obei li.
PSA.25.14	I ava fer li konn son lalyans.
PSA.25.15	Mon touzour tourn mon lizye ver SENYER,
PSA.25.15	akoz i pou delivre mwan dan danze.
PSA.25.16	Tourn ver mwan SENYER!
PSA.25.16	Pran pitye pour mwan,
PSA.25.16	akoz mon tousel e mon malere.
PSA.25.17	Liber mwan dan mon langwas;
PSA.25.17	delivre mwan dan mon detres.
PSA.25.18	Get mon lanmizer ek mon lapenn
PSA.25.18	e pardonn mwan tou mon bann pese.
PSA.25.19	Get sa kantite lennmi ki mon annan;
PSA.25.19	zot annan en laenn vyolan kont mwan.
PSA.25.20	Protez mwan! Delivre mwan!
PSA.25.20	Mon'n met mon konfyans dan ou.
PSA.25.20	Pa fer mwan onte.
PSA.25.21	Mon kont lo ou;
PSA.25.21	gard mwan san repros e touzour onnet.
PSA.25.22	Mon Bondye! Sov pep Izrael!
PSA.25.22	Delivre li dan tou son tourman.
PSA.26.1	SENYER!
PSA.26.1	Deklar mwan inosan.
PSA.26.1	Mon'n anmenn en lavi san repros.
PSA.26.1	Mon'n met mon konfyans dan SENYER.
PSA.26.1	Mon pa pou tonbe.
PSA.26.2	Teste mwan, SENYER!
PSA.26.2	Egzamin mwan, mon lespri ek mon leker.
PSA.26.3	Ou fidelite i devan mwan,
PSA.26.3	mon mars avek fidelite anver ou.
PSA.26.4	Mon pa frekant dimoun ki tronp lezot;
PSA.26.4	mon pa'n antre dan lakaz dimoun ipokrit.
PSA.26.5	Mon deteste frekant bann ki fer sa ki mal
PSA.26.5	e mon pa asiz avek bann malfeter.
PSA.26.6	Mon lav mon lanmen
PSA.26.6	pour montre mon linosans
PSA.26.6	e mon fer letour ou lotel, SENYER.
PSA.26.7	Mon sant en kantik remersiman
PSA.26.7	pour tou bann mervey ki ou'n fer pour mwan.
PSA.26.8	SENYER!
PSA.26.8	Mon kontan lakaz kot ou reste;
PSA.26.8	e landrwa kot laglwar ou prezans i ete.
PSA.26.9	Pa balye mwan ansanm avek bann peser;
PSA.26.9	pa fer mwan mor parey bann kriminel.
PSA.26.10	Zot lanmen i sal
PSA.26.10	avek bann aksyon degoutan.
PSA.26.10	Zot lanmen drwat i pare pour aksepte gous.
PSA.26.11	Mon'n anmenn en lavi san repros.
PSA.26.11	SENYER!
PSA.26.11	Delivre mwan.
PSA.26.11	Pran pitye pour mwan.
PSA.26.12	Mon debout ferm lo mon lipye.
PSA.26.12	Mon pou loue SENYER
PSA.26.12	dan bann gran lasanble.
PSA.27.1	SENYER i mon lalimyer e mon sover.
PSA.27.1	Lekel ki mon pou per?
PSA.27.1	SENYER i mon protekter kont tou danze.
PSA.27.1	Mon pa pou zanmen per.
PSA.27.2	Si bann malfeter i atak mwan pour detri mwan,
PSA.27.2	se zot menm mon bann ladverser
PSA.27.2	e mon bann lennmi ki tranble e ki tonbe.
PSA.27.3	Menm si en larme i vin atak mwan,
PSA.27.3	mon pa pou per.
PSA.27.3	Menm si en lager i ganny deklare kont mwan,
PSA.27.3	mon pou gard mon konfyans.
PSA.27.4	Mon'n demann SENYER en sel keksoz:
PSA.27.4	Reste dan tanp SENYER tou mon lavi,
PSA.27.4	pour admir labote SENYER
PSA.27.4	e kontanple li dan son tanp.
PSA.27.5	Dan letan maler,
PSA.27.5	i pou gard mwan anba son twa;
PSA.27.5	i pou kasyet mwan anba son latant;
PSA.27.5	i pou met mwan an sekirite lo en gro ros.
PSA.27.6	La anler, mon pou ganny laviktwar
PSA.27.6	lo mon bann lennmi ki antour mwan.
PSA.27.6	Mon pou kapab ofer bann sakrifis
PSA.27.6	dan son tanp,
PSA.27.6	avek laklamasyon e dan lazwa.
PSA.27.6	Mon pou sante,
PSA.27.6	mon pou zwe lanmizik pour SENYER.
PSA.27.7	SENYER!
PSA.27.7	Ekout mwan ler mon apel ou.
PSA.27.7	Dan ou bonte, reponn mwan.
PSA.27.8	Mon mazin sa ki ou'n dir:
PSA.27.8	Rod SENYER.
PSA.27.8	Alor SENYER!
PSA.27.8	Mon pe tourn ver ou.
PSA.27.9	Pa kasyet ou vizaz;
PSA.27.9	ou'n touzour ed mwan.
PSA.27.9	Pa rezet mwan ou serviter, avek lakoler.
PSA.27.9	Ou ki'n delivre mwan,
PSA.27.9	pa rezet mwan, pa abandonn mwan.
PSA.27.9	Ou Bondye ki delivre mwan.
PSA.27.10	Menm si mon papa ek mon manman
PSA.27.10	i abandonn mwan,
PSA.27.10	SENYER pou resevwar mwan.
PSA.27.11	SENYER!
PSA.27.11	Montre mwan ou semen.
PSA.27.11	Akoz mon bann lennmi,
PSA.27.11	kondwir mwan lo en semen san danze.
PSA.27.12	Pa les mwan tonm dan lanmen
PSA.27.12	mon bann ladverser,
PSA.27.12	akoz bann fo temwen in leve kont mwan;
PSA.27.12	zot respir lavyolans.
PSA.27.13	Mon sir ki mon pou war labonte SENYER
PSA.27.13	lo sa later kot nou pe viv.
PSA.27.14	Met ou lespwar dan SENYER;
PSA.27.14	reste for, repran kouraz.
PSA.27.14	Met ou lespwar dan SENYER.
PSA.28.1	SENYER, mon apel ou!
PSA.28.1	Mon Ros protekter, pa refize ekout mwan.
PSA.28.1	Si ou pa reponn mwan,
PSA.28.1	mon pou parey bann ki desann dan latonm.
PSA.28.2	Ekout mon siplikasyon kan mon kriy ver ou.
PSA.28.2	Mon lev mon lanmen ver ou,
PSA.28.2	dan ou sanktyer sen.
PSA.28.3	Pa trenn mwan ansanm avek bann malfeter,
PSA.28.3	ni avek bann ki fer sa ki mal,
PSA.28.3	ki koz lape avek zot vwazen,
PSA.28.3	me zot leker i ranpli avek mesanste.
PSA.28.4	Fer zot peye pour sa ki zot in fer
PSA.28.4	e dapre zot krim.
PSA.28.4	Tret zot parey zot in tret lezot.
PSA.28.4	Donn zot sa ki zot merite.
PSA.28.5	Zot pa rekonnet travay SENYER
PSA.28.5	ni sa ki son lanmen in fer.
PSA.28.5	Alor, i pou detri zot
PSA.28.5	e zot pa pou zanmen releve.
PSA.28.6	Mon loue SENYER
PSA.28.6	akoz in ekout mon siplikasyon.
PSA.28.7	SENYER i mon lafors, i protez mwan.
PSA.28.7	Mon met mon konfyans dan li,
PSA.28.7	e i vin sekour mwan.
PSA.28.7	Mon pou loue li avek bann kantik.
PSA.28.8	SENYER i lafors son pep;
PSA.28.8	i defann li e i sov sa enn ki i'n konsakre.
PSA.28.9	Sov ou pep SENYER!
PSA.28.9	Beni ou pep.
PSA.28.9	Vin son berze!
PSA.28.9	Vey lo li pour touzour.
PSA.29.1	Loue SENYER, zot bann garson Bondye!
PSA.29.1	Proklanm son laglwar ek son pwisans.
PSA.29.2	Proklanm gran non SENYER.
PSA.29.2	Prostern devan prezans SENYER
PSA.29.2	ler i manifeste son sentete.
PSA.29.3	Dan son mazeste, SENYER Bondye
PSA.29.3	i fer tande son lavwa lo delo.
PSA.29.3	Son lavwa i parey loraz,
PSA.29.3	i rezonnen lo bann losean.
PSA.29.4	Lavwa SENYER i rezonn avek gran pwisans.
PSA.29.4	Lavwa SENYER i ranpli avek mazeste.
PSA.29.5	Lavwa SENYER i kas bann pye sed.
PSA.29.5	SENYER i kraz bann pye sed Liban.
PSA.29.6	I fer Liban sote parey en zenn bef
PSA.29.6	e montanny Hermon parey en zenn toro sovaz.
PSA.29.7	Lavwa SENYER i fer zekler.
PSA.29.8	Lavwa SENYER i fer dezer tranble.
PSA.29.8	SENYER i fer tranble dezer Kades.
PSA.29.9	Lavwa SENYER
PSA.29.9	i sekwe bann gran pye dibwa
PSA.29.9	e depouy lafore.
PSA.29.9	Dan son tanp, tou dimoun i kriye: Glwar!
PSA.29.10	SENYER i lo son tronn par lao delo.
PSA.29.10	SENYER i lerwa pour touzour.
PSA.29.11	SENYER pou donn son pep lafors.
PSA.29.11	SENYER pou beni son pep e donn li lape.
PSA.30.1	SENYER!
PSA.30.1	Mon proklanm ou grander.
PSA.30.1	Ou pa'n les mon bann lennmi
PSA.30.1	anmize lo mon depan.
PSA.30.2	SENYER, mon Bondye!
PSA.30.2	Mon ti kriy ver ou e ou'n geri mwan.
PSA.30.3	SENYER!
PSA.30.3	Ou'n tir mwan dan lemonn lanmor.
PSA.30.3	Ler mon ti pe tonm dan lafos,
PSA.30.3	ou'n redonn mwan lavi.
PSA.30.4	Sant pour SENYER, zot son pep fidel!
PSA.30.4	Loue SENYER, akoz son non i sen!
PSA.30.5	Son lakoler i dire zis pour en moman;
PSA.30.5	me son labonte i pour touzour.
PSA.30.5	Mon kapab plere tou lannwit;
PSA.30.5	me ler lizour i fer, mon dan lazwa.
PSA.30.6	Mon ti krwar mon an sekirite.
PSA.30.6	Alor mon ti dir:
PSA.30.6	Zanmen mon pou ganny sekwe.
PSA.30.7	Dan ou labonte, SENYER,
PSA.30.7	ou'n fer mwan solid parey en montanny;
PSA.30.7	ou ti kasyet ou e mon ti per.
PSA.30.8	SENYER! Mon ti apel ou.
PSA.30.8	SENYER! Mon ti sipliy ou:
PSA.30.9	Ki lentere ou annan dan mon lanmor,
PSA.30.9	ler mon desann dan lafos?
PSA.30.9	Eski dimoun mor i kapab loue ou?
PSA.30.9	Eski zot kapab rakont ou fidelite?
PSA.30.10	SENYER! Ekout mwan.
PSA.30.10	Pran pitye pour mwan.
PSA.30.10	SENYER! Vin sekour mwan.
PSA.30.11	Ou'n sanz mon lamantasyon an ladans.
PSA.30.11	Ou'n ranplas mon lenz dey par en lenz lafet.
PSA.30.12	Alor, mon pou sante
PSA.30.12	e mon pa pou gard silans.
PSA.30.12	SENYER, mon Bondye!
PSA.30.12	Mon pou touzour loue ou.
PSA.31.1	SENYER!
PSA.31.1	Mon'n ganny labri kot ou.
PSA.31.1	Pa zanmen les mwan ganny imilye.
PSA.31.1	Dan ou lazistis, delivre mwan!
PSA.31.2	Ekout mwan! Delivre mwan.
PSA.31.2	Ou menm mon Ros protekter,
PSA.31.2	mon fortres ki protez mwan.
PSA.31.3	Vreman!
PSA.31.3	Ou menm mon Ros protekter e mon fortres.
PSA.31.3	Akoz ou non i gran, kondwir mwan, gid mwan.
PSA.31.4	Ou pou delivre mwan dan latrap
PSA.31.4	ki'n ganny mete pour mwan,
PSA.31.4	akoz ou menm mon fortres.
PSA.31.5	Mon plas mon lavi dan ou lanmen.
PSA.31.5	Ou'n delivre mwan, SENYER, Bondye fidel.
PSA.31.6	Mon deteste bann ki ador zidol initil;
PSA.31.6	me mon met mon konfyans dan SENYER.
PSA.31.7	Mon rezoui e mon dan lazwa akoz ou fidelite,
PSA.31.7	akoz ou'n war mon lapenn,
PSA.31.7	ou'n konpran mon detres.
PSA.31.8	Ou pa'n livre mwan dan lanmen mon lennmi.
PSA.31.8	Ou'n rann mwan lib.
PSA.31.9	Pran pitye pour mwan, SENYER!
PSA.31.9	Mon dan langwas.
PSA.31.9	Mon lizye, mon lagorz ek mon vant
PSA.31.9	i brile avek sagren.
PSA.31.9	Mon lekor antye in karyate.
PSA.31.10	Mon lavi pe fini dan langwas;
PSA.31.10	mon bann lannen i fini dan plere.
PSA.31.10	Akoz mon bann pese, mon perdi kouraz.
PSA.31.10	Menm mon bann lezo in large.
PSA.31.11	Mon bann lennmi i ensilte mwan;
PSA.31.11	mon bann vwazen i mepriz mwan;
PSA.31.11	mon fer per bann ki konn mwan.
PSA.31.11	Ler zot war mwan dan semen, zot sove.
PSA.31.12	Mon'n ganny oubliye parey en dimoun mor.
PSA.31.12	Mon'n vin en lobze initil.
PSA.31.13	Mon antann zot fer kalonmni lo mwan;
PSA.31.13	lafreyer i partou otour mwan.
PSA.31.13	Zot tou, zot in groupe kont mwan;
PSA.31.13	zot pe fer konplo pour touy mwan.
PSA.31.14	Me mwan, mon'n met mon konfyans dan ou, SENYER.
PSA.31.14	Mon dir: Ou menm mon Bondye.
PSA.31.15	Mon bann zour i dan ou lanmen.
PSA.31.15	Delivre mwan dan lanmen mon bann lennmi
PSA.31.15	ki persekit mwan.
PSA.31.16	Fer ou regar briye lo mwan, ou serviter;
PSA.31.16	dan ou fidelite, sov mwan.
PSA.31.17	SENYER!
PSA.31.17	Pa les mwan ganny dezapwente,
PSA.31.17	akoz mon'n kriy ver ou;
PSA.31.17	me imilye mon bann lennmi.
PSA.31.17	Fer bann malfeter desann an silans
PSA.31.17	dan lemonn lanmor.
PSA.31.18	Ferm labous sa bann manter
PSA.31.18	ki koz avek ensolans, avek larogans
PSA.31.18	ek mepri kont bann ki zis.
PSA.31.19	SENYER!
PSA.31.19	Ou rezerv ou gran labonte
PSA.31.19	pour sa enn ki montre respe anver ou.
PSA.31.19	Ou protez bann dimoun
PSA.31.19	ki met zot konfyans dan ou.
PSA.31.20	Ou kasyet zot dan sekirite ou prezans.
PSA.31.20	Ou kasyet zot kont konplo zot bann lennmi.
PSA.31.21	Loue SENYER!
PSA.31.21	I'n montre mwan son gran fidelite,
PSA.31.21	mwan ki ti parey en lavil anserkle.
PSA.31.22	Dan mon dezespwar mon ti pe dir:
PSA.31.22	Ou'n zet mwan lwen avek ou.
PSA.31.22	Me ou'n antann mon siplikasyon
PSA.31.22	kan mon ti kriy ver ou.
PSA.31.23	Zot son bann fidel! Kontan SENYER.
PSA.31.23	SENYER i protez sa enn ki fidel anver li;
PSA.31.23	me i fer bann arogan pey doub.
PSA.31.24	Zot tou, ki met zot konfyans dan SENYER
PSA.31.24	pran kouraz, reste for!
PSA.32.1	Byennere bann ki zot fot i ganny pardonnen,
PSA.32.1	e bann ki zot pese i ganny oubliye!
PSA.32.2	Zot byennere bann ki SENYER i konsider inosan
PSA.32.2	e ki napa okenn lespri tronper!
PSA.32.3	Tant ki mon pa ti konfes mon pese,
PSA.32.3	mon ti napa lafors
PSA.32.3	e mon ti zis plennyen tou lazournen.
PSA.32.4	Lizour koman aswar,
PSA.32.4	ou lanmen ti pini mwan.
PSA.32.4	Mon lafors ti'n zis evapore
PSA.32.4	konmsi anba soley sezon lasaler.
PSA.32.5	Me, mon'n avoue mon pese avek ou;
PSA.32.5	mon pa'n kasyet mon fot.
PSA.32.5	Mon ti dir:
PSA.32.5	Mon pou konfes mon pese avek SENYER.
PSA.32.5	Alor, ou ti pardonn mwan mon pese.
PSA.32.6	Alor, sa enn ki fidel anver ou,
PSA.32.6	ava priy ou dan letan bezwen.
PSA.32.6	Menm si bann gran delo i deborde,
PSA.32.6	zot pa pou ariv kot li.
PSA.32.7	Ou en labri pour mwan;
PSA.32.7	ou prezerv mwan kont maler.
PSA.32.7	Ou antour mwan avek bann sanson delivrans.
PSA.32.8	Mon pou ansenny ou.
PSA.32.8	Mon pou montre ou ki semen ou pou swiv.
PSA.32.8	Mon pou konsey ou;
PSA.32.8	mon lizye pa pou kit ou.
PSA.32.9	Pa fer parey en seval oubyen en bourik bet
PSA.32.9	ki bezwen en mor ek en labrid
PSA.32.9	pour kontrol zot lelan.
PSA.32.10	Bann malfeter pou konn bokou soufrans.
PSA.32.10	Me fidelite SENYER
PSA.32.10	i antour sa enn ki met son konfyans dan li.
PSA.32.11	Zot ki zis!
PSA.32.11	Rezouir dan SENYER.
PSA.32.11	Zot ki leker i drwat!
PSA.32.11	Sant zot lazwa.
PSA.33.1	Zot ki zis! Sant an loner SENYER.
PSA.33.1	Zot ki drwat! I bon pour zot loue li.
PSA.33.2	Zwe lanmizik pour loue SENYER!
PSA.33.2	Loue li lo laarp dis lakord!
PSA.33.3	Sant en nouvo kantik an son loner!
PSA.33.3	Zwe byen zot lenstriman e kriye dan lazwa!
PSA.33.4	Parol SENYER i vre;
PSA.33.4	i akonpli tou avek fidelite.
PSA.33.5	SENYER i kontan lazistis ek ladrwatir.
PSA.33.5	Fidelite SENYER i ranpli later.
PSA.33.6	Lesyel ti ganny kree par parol SENYER.
PSA.33.6	Par souf son labous,
PSA.33.6	in fer lesyel ek tou bann zetwal.
PSA.33.7	In rasanble delo lanmer ansanm dan en sel plas.
PSA.33.7	In met delo bann losean dan bann rezervwar.
PSA.33.8	Later antye i ador SENYER!
PSA.33.8	Tou zabitan later i rann li omaz.
PSA.33.9	Koman in koze, later i egziste.
PSA.33.9	Koman in donn lord, later in egziste.
PSA.33.10	SENYER i kas plan bann nasyon;
PSA.33.10	i anpes zot realiz zot bann proze.
PSA.33.11	Me bann plan SENYER i dire pour touzour.
PSA.33.11	Son bann proze i reste pour leternite.
PSA.33.12	I byennere sa nasyon
PSA.33.12	ki annan SENYER koman son Bondye!
PSA.33.12	I byennere sa pep
PSA.33.12	ki SENYER in swazi pour son patrimwann!
PSA.33.13	Depi lesyel, SENYER i gete:
PSA.33.13	I war tou dimoun.
PSA.33.14	Lo son tronn kot in asiz,
PSA.33.14	i obzerv tou bann zabitan later.
PSA.33.15	Li menm ki'n form zot leker.
PSA.33.15	Alor, i konn tou sa ki zot fer.
PSA.33.16	En lerwa pa ganny sove
PSA.33.16	akoz i annan en larme pwisan.
PSA.33.16	En solda pa ganny delivre
PSA.33.16	par grander son lafors.
PSA.33.17	En seval pa kapab donn laviktwar;
PSA.33.17	son gran lafors pa sov son kavalye.
PSA.33.18	Me SENYER i vey lo sa enn ki annan respe pour li;
PSA.33.18	lo sa enn ki'n met son konfyans dan li,
PSA.33.19	pour delivre li dan lanmor
PSA.33.19	e gard li vivan menm dan letan lafanmin.
PSA.33.20	Nou'n met nou lespwar dan SENYER.
PSA.33.20	Li menm ki nou lafors e nou protekter.
PSA.33.21	Nou'n met nou konfyans dan son non sen,
PSA.33.21	i lazwa ki dan nou leker.
PSA.33.22	SENYER! Antour nou dan ou fidelite.
PSA.33.22	Nou'n met nou lespwar dan ou.
PSA.34.1	Mon pou touzour loue SENYER;
PSA.34.1	mon labous pou touzour sant son louanz.
PSA.34.2	Mon met mon lafyerte dan SENYER.
PSA.34.2	Bann pov ava antann e zot ava dan lazwa!
PSA.34.3	Vin proklanm avek mwan grander SENYER!
PSA.34.3	Ansanm, annou sant son non!
PSA.34.4	Mon ti apel SENYER e i ti reponn mwan.
PSA.34.4	In delivre mwan dan tou mon lafreyer.
PSA.34.5	Sa enn ki lev son lizye ver li,
PSA.34.5	lazwa i reyonnen lo son figir.
PSA.34.5	Laont pa pou paret lo son figir.
PSA.34.6	Kan en malere i kriye, SENYER i antann li.
PSA.34.6	I delivre li dan tou son detres.
PSA.34.7	Lanz SENYER i kanp otour sa bann
PSA.34.7	ki annan respe pour SENYER.
PSA.34.7	I delivre zot dan tou danze.
PSA.34.8	Goute e gete koman SENYER i bon!
PSA.34.8	Sa enn ki pran li pour son labri i vreman ere.
PSA.34.9	Zot son bann sen, annan respe pour SENYER!
PSA.34.9	Sa enn ki annan respe pour li, pa mank nanryen.
PSA.34.10	Bann zenn lyon i konnen
PSA.34.10	kisisa bezwen ek lafen.
PSA.34.10	Me sa enn ki obei SENYER pa mank nanryen.
PSA.34.11	Mon bann zanfan! Vini. Ekout mwan.
PSA.34.11	Mon ava ansenny zot respe pour SENYER.
PSA.34.12	Eski ou anvi zouir lavi?
PSA.34.12	Eski ou anvi war bann zour ere?
PSA.34.13	Alor gard ou lalang kont lemal
PSA.34.13	e vey ou labous kont mansonz.
PSA.34.14	Aret fer sa ki mal, pratik sa ki byen;
PSA.34.14	rod lape e met li an pratik.
PSA.34.15	Lizye SENYER i fikse lo bann zis.
PSA.34.15	Son zorey i ouver pour ekout zot ler zot kriye.
PSA.34.16	SENYER i tourn kont bann malfeter
PSA.34.16	pour fer disparet zot non lo later.
PSA.34.17	Kan son zanfan i apel li, SENYER i antann li.
PSA.34.17	I delivre li dan tou son traka.
PSA.34.18	SENYER i pros avek sa enn ki'n dekouraze.
PSA.34.18	I sov sa enn ki'n perdi tou lespwar.
PSA.34.19	En zonm ki zis i tonm dan bokou maler.
PSA.34.19	Me SENYER i touzour delivre li.
PSA.34.20	I vey lo tou son bann lezo;
PSA.34.20	napa enn ki pou ganny kase.
PSA.34.21	Maler i anmenn lanmor bann malfeter.
PSA.34.21	Lennmi bann ki fidel anver SENYER
PSA.34.21	pou ganny pini.
PSA.34.22	SENYER i sov lavi son bann serviter.
PSA.34.22	Sa enn ki met son konfyans dan li
PSA.34.22	pa pou ganny pini.
PSA.35.1	SENYER! Akiz sa bann ki akiz mwan.
PSA.35.1	Atak sa bann ki atak mwan.
PSA.35.2	Pran ou bann boukliye!
PSA.35.2	Leve! Vin sekour mwan.
PSA.35.3	Pran ou lans ek ou sagay
PSA.35.3	kont sa bann ki pe persekit mwan.
PSA.35.3	Dir mwan: Mwan menm ou sover.
PSA.35.4	Kouver sa bann ki oule touy mwan
PSA.35.4	avek laont ek dezoner.
PSA.35.4	Fer sa bann ki pe fer konplo kont mwan
PSA.35.4	rekile e kanmi.
PSA.35.5	Lanz SENYER ava sas zot.
PSA.35.5	Zot ava vin koman lapay ki anvole dan divan.
PSA.35.6	Lanz SENYER ava pourswiv zot.
PSA.35.6	Zot semen pou dan fernwanr e zot ava glise.
PSA.35.7	San okenn rezon, zot in met en latrap kont mwan.
PSA.35.7	San okenn rezon,
PSA.35.7	zot in fouy en trou pour mwan.
PSA.35.8	Fer en gran maler tonm lo zot par sirpriz.
PSA.35.8	Fer zot tonm dan zot prop latrap e ganny detri.
PSA.35.9	Alor, mwan, mon pou dan lazwa akoz SENYER.
PSA.35.9	Mon pou rezoui akoz in delivre mwan.
PSA.35.10	Dan pli profon mon leker, mon pou dir:
PSA.35.10	SENYER! Napa personn parey ou!
PSA.35.10	Ou protez sa enn ki feb, kont sa enn ki for.
PSA.35.10	Ou protez sa enn ki pov e ki ganny imilye,
PSA.35.10	kont sa bann ki eksplwat li.
PSA.35.11	Bann fo temwen i leve.
PSA.35.11	Zot kestyonn mwan lo sa ki mon pa konnen.
PSA.35.12	Zot rann mwan dimal pour dibyen;
PSA.35.12	mon'n ganny abandonnen.
PSA.35.13	Kan zot ti malad, mon ti met lenz dey.
PSA.35.13	Par senpati, mon ti fer en zenn
PSA.35.13	e mon ti priye.
PSA.35.14	Mon ti fer sa konmsi ti pour
PSA.35.14	en zanmi oubyen en frer.
PSA.35.14	Mon ti sagren, kraze par lafatig,
PSA.35.14	konmsi mon ti'n perdi mon prop manman.
PSA.35.15	Me ler mwan mon ti dan maler,
PSA.35.15	zot ti antour mwan e zot ti riy mwan.
PSA.35.15	Bann bandi ki mon pa ti rekonnet
PSA.35.15	pa ti arete maltret mwan.
PSA.35.16	Zot ti kontinyen monk mwan
PSA.35.16	e zot ti grens zot ledan kont mwan.
PSA.35.17	Ankor konbyen letan, SENYER,
PSA.35.17	ou pou zis gete?
PSA.35.17	Delivre mwan kont sa bann malfeter!
PSA.35.17	Aras mwan dan grif sa bann lyon!
PSA.35.18	Alor, mon ava dir ou mersi
PSA.35.18	devan gran lasanble.
PSA.35.18	Mon ava loue ou dan milye sa gran lafoul.
PSA.35.19	Pa les mon bann lennmi riy mwan.
PSA.35.19	Pa les sa bann ki ay mwan san rezon
PSA.35.19	get mwan avek mepri.
PSA.35.20	Zanmen zot koz pour fer lape.
PSA.35.20	O kontrer, zot envant en bann kalonmni
PSA.35.20	kont bann zabitan trankil sa pei.
PSA.35.21	Zot ouver gran zot labous kont mwan.
PSA.35.21	Zot dir: Nou'n war li avek nou prop lizye!
PSA.35.22	SENYER! Ou menm, ou'n war.
PSA.35.22	Pa gard silans.
PSA.35.22	SENYER! Pa reste lwen avek mwan.
PSA.35.23	Leve SENYER! Vin defann mon drwa.
PSA.35.23	Debout mon SENYER, mon Bondye!
PSA.35.23	Vin defann mwan.
PSA.35.24	SENYER mon Bondye!
PSA.35.24	Ziz mwan dapre ou lazistis.
PSA.35.24	Pa les mon bann lennmi riy mwan.
PSA.35.25	Pa les zot dir ant zot:
PSA.35.25	Nou'n ganny sa ki nou ti pe rode.
PSA.35.25	Pa les zot dir: Nou'n debaras nou avek li!
PSA.35.26	Fer sa bann ki kontan mon maler
PSA.35.26	kanmi e onte.
PSA.35.26	Ki sa bann ki montre larogans
PSA.35.26	i ganny kouver avek laont ek dezoner.
PSA.35.27	Me bann ki swete war lazistis dan mon faver,
PSA.35.27	ava kriye dan lazwa e zot pa pou aret dir:
PSA.35.27	SENYER i gran! I kontan boner son serviter.
PSA.35.28	Alor, mon pou fer konnen koman ou fidel.
PSA.35.28	Mon labous ava proklanm ou lazistis tou le zour.
PSA.36.1	Dan fon mon leker,
PSA.36.1	mon mazin mesanste zonm:
PSA.36.1	Dan fon son leker, i napa respe pour Bondye.
PSA.36.2	I flat son lekor ki i pa rekonnet son pese.
PSA.36.2	I mazinen ki Bondye
PSA.36.2	pa pou war son pese e kondann li.
PSA.36.3	Dan son labous i sorti zis mansonz ek frod;
PSA.36.3	i nepli fer sa ki byen, sa ki saz.
PSA.36.4	I prepar son bann move kou depi dan son lili.
PSA.36.4	I antete swiv move semen;
PSA.36.4	i pa fer nanryen ki byen.
PSA.36.5	SENYER! Ou fidelite i tous lesyel.
PSA.36.5	Ou lanmour i ariv ziska dan nyaz.
PSA.36.6	Ou lazistis i depas bann montanny;
PSA.36.6	ou bann zizman i desann
PSA.36.6	ziska dan profonder lanmer.
PSA.36.6	SENYER! Ou sov bann et imen ek bann zannimo.
PSA.36.7	SENYER! Ou fidelite i tre presye.
PSA.36.7	Tou imen i vin abrit dan lonbraz ou lezel.
PSA.36.8	Kot ou, manze i annabondans;
PSA.36.8	ou fer zot bwar dan larivyer ou labonte.
PSA.36.9	Ou menm sours lavi;
PSA.36.9	dan ou lalimyer, nou war lalimyer.
PSA.36.10	Kontinyen montre ou fidelite
PSA.36.10	anver sa bann ki konn ou lazistis,
PSA.36.10	anver sa bann ki annan leker drwat.
PSA.36.11	Pa les sa bann arogan
PSA.36.11	kraz mwan anba zot lipye.
PSA.36.11	Pa les lanmen bann malfeter domin mwan.
PSA.36.12	La bann malfeter in tonbe.
PSA.36.12	Zot in ganny ranverse e zot pa kapab leve.
PSA.37.1	Pa bezwen pran lakoler kont bann malfeter;
PSA.37.1	pa bezwen zalou bann kriminel.
PSA.37.2	Zot pa pou tarde pour sek parey zerb
PSA.37.2	e fletri parey fey ver.
PSA.37.3	Met ou konfyans dan SENYER
PSA.37.3	e fer sa ki byen.
PSA.37.3	Alor, ou ava viv anpe e an sekirite dan sa pei.
PSA.37.4	Pran pli gran plezir dan SENYER.
PSA.37.4	I ava donn ou, tou sa ki ou leker i demann i dezir.
PSA.37.5	Konfye SENYER ou lavi.
PSA.37.5	Remet tou sa ki ou fer dan lanmen SENYER.
PSA.37.6	I ava fer paret ou lazistis
PSA.37.6	parey lalimyer granmaten
PSA.37.6	e ou bann drwa parey soley midi.
PSA.37.7	Gard silans devan SENYER,
PSA.37.7	esper li avek pasyans.
PSA.37.7	Pa pran lakoler kont sa bann ki reisi dan lavi,
PSA.37.7	kont sa ki fer bann move kou.
PSA.37.8	Pa pran lakoler, reste trankil;
PSA.37.8	gard ou kalm, sankwa tou pou mal fini.
PSA.37.9	Annefe, bann malfeter pou ganny eliminen;
PSA.37.9	me bann ki met zot konfyans dan SENYER,
PSA.37.9	pou posed pei.
PSA.37.10	Dan ankor en pti pe letan,
PSA.37.10	bann malfeter pou disparet.
PSA.37.10	Ou pou rod zot kot zot ti ete,
PSA.37.10	me zot pou nepli la.
PSA.37.11	Me bann pov ki pou posed pei.
PSA.37.11	Zot ava viv dan en lape total.
PSA.37.12	Bann malfeter i fer konplo kont sa enn ki zis;
PSA.37.12	zot grens son ledan kont li.
PSA.37.13	Me sa i fer SENYER riye,
PSA.37.13	akoz i war zour zot zizman vini.
PSA.37.14	Bann malfeter i tir zot lepe;
PSA.37.14	zot prepar zot dart
PSA.37.14	pour touy sa enn ki pov e ki malere,
PSA.37.14	pour touy sa enn ki mars lo bon semen.
PSA.37.15	Me zot pou ganny touye avek zot prop lepe
PSA.37.15	e zot dart pou kase.
PSA.37.16	Sa pti gin ki en zis i posede,
PSA.37.16	i preferab ki larises bokou malfeter.
PSA.37.17	Annefe, pouvwar bann malfeter
PSA.37.17	pou ganny detri;
PSA.37.17	me SENYER i soutenir sa enn ki zis.
PSA.37.18	SENYER i konn lavi bann dimoun
PSA.37.18	ki kondwir zot byen.
PSA.37.18	Zot later ava pour zot pour touzour.
PSA.37.19	Zot pou gard latet byen o dan maler.
PSA.37.19	Dan letan lafanmin, zot pou annan dekwa manze.
PSA.37.20	Me bann malfeter pou ganny detri.
PSA.37.20	Bann lennmi SENYER pou disparet
PSA.37.20	parey bann fler dan lakanpanny.
PSA.37.20	Zot pou ale, zot pou disparet parey lafimen.
PSA.37.21	Malfeter i demann pret larzan
PSA.37.21	me zanmen i rann.
PSA.37.21	Sa enn ki obei SENYER i annan pitye
PSA.37.21	e i touzour partaze.
PSA.37.22	Sa bann ki SENYER in beni pou posed pei.
PSA.37.22	Me sa bann ki i'n modi pou ganny eliminen.
PSA.37.23	SENYER i gid lavi sa enn ki obei li.
PSA.37.23	I protez sa enn ki fer li plezir.
PSA.37.24	Si i perdi lekilib i pa tonbe,
PSA.37.24	akoz SENYER i atrap son lanmen.
PSA.37.25	Mon ti zenn, ozordi mon'n vye.
PSA.37.25	Zanmen mon'n war
PSA.37.25	en dimoun zis ganny abandonnen,
PSA.37.25	ni son bann zanfan pe mandyan manze.
PSA.37.26	Tou le zour i montre zenerozite e i prete;
PSA.37.26	son bann zanfan i en benediksyon.
PSA.37.27	Aret fer sa ki mal, pratik sa ki byen
PSA.37.27	e ou ava reste dan sa pei pour touzour.
PSA.37.28	Annefe, SENYER i kontan lazistis.
PSA.37.28	I pa pou abandonn dimoun ki fidel.
PSA.37.29	Sa enn ki obei SENYER pou posed pei
PSA.37.29	kot i pou reste pour touzour.
PSA.37.30	Dan labous bann zis,
PSA.37.30	i sorti parol lasazes e parol drwat.
PSA.37.31	I gard lalwa son Bondye dan son leker;
PSA.37.31	i pa fer okenn fo pa.
PSA.37.32	En malfeter i espyonn sa enn ki zis;
PSA.37.32	i rode ki mannyer pour touy li.
PSA.37.33	Me SENYER pa pou abandonn li.
PSA.37.33	Dan en prose i pa pou les li ganny kondannen.
PSA.37.34	Met ou konfyans dan SENYER
PSA.37.34	e swiv son semen.
PSA.37.34	I ava fer ou loner posed sa pei
PSA.37.34	e ou ava war malfeter ganny detri.
PSA.37.35	Mon'n war move dimoun vin pwisan
PSA.37.35	e devlope parey en pye sed Liban.
PSA.37.36	Me kan mon ti retournen, i ti nepli la.
PSA.37.36	Mon ti rod li, me i ti'n disparet.
PSA.37.37	Obzerv byen en dimoun onnet;
PSA.37.37	get sa enn ki senp e drwat.
PSA.37.37	Sa enn ki kontan lape pour viv lontan.
PSA.37.38	Me tou bann ki revolte pou ganny detri;
PSA.37.38	zot bann desandan pou disparet.
PSA.37.39	SENYER i sov sa bann ki obei li.
PSA.37.39	I protez zot dan letan maler.
PSA.37.40	SENYER i ed zot e i sov zot.
PSA.37.40	I delivre zot kont bann malfeter e i sov zot,
PSA.37.40	akoz zot pran li koman zot labri.
PSA.38.1	SENYER! Dan ou lakoler pa kondann mwan.
PSA.38.1	Koriz mwan me pa avek lakoler.
PSA.38.2	Ou'n transpers mwan avek ou bann dart,
PSA.38.2	ou lanmen in kraz mwan.
PSA.38.3	Akoz ou lakoler, mon lekor pa byen.
PSA.38.3	Akoz mon bann pese,
PSA.38.3	mon lekor antye i malad.
PSA.38.4	Mon bann fot in kouver mwan;
PSA.38.4	zot in vin en fardo tro lour pour mwan.
PSA.38.5	Akoz mon bann betiz,
PSA.38.5	mon bann boubou i pi e enfekte.
PSA.38.6	Mon kourbe avek douler;
PSA.38.6	mon plere tou lazournen dan lapenn.
PSA.38.7	Mon lekor i brile avek lafyev,
PSA.38.7	tou mon lezo i fermal.
PSA.38.8	Mon nepli annan lafors, mon'n kase;
PSA.38.8	mon ronfle avek douler dan mon leker.
PSA.38.9	SENYER! Ou konn byen tou mon dezir;
PSA.38.9	ou antann mon bann soupir.
PSA.38.10	Mon ganny palpitasyon,
PSA.38.10	mon lafors pe kit mwan,
PSA.38.10	mon lizye pe vin sonm.
PSA.38.11	Mon bann zanmi ek mon bann vwazen
PSA.38.11	i reste lwen avek mwan akoz mon maladi.
PSA.38.11	Mon fanmir nepli frekant mwan.
PSA.38.12	Sa bann ki swet mon lanmor zot met zot latrap.
PSA.38.12	Sa bann ki anvi mon maler
PSA.38.12	pe fer mannyer pour detri mwan.
PSA.38.12	Tou lazournen zot dir dimal lo mwan.
PSA.38.13	Me mon fer sourdorey; mon pa antann.
PSA.38.13	Parey en kozpa, mon pa dir nanryen.
PSA.38.14	Mon parey en dimoun ki pa antann
PSA.38.14	e okenn repons pa sorti dan son labous.
PSA.38.15	SENYER! Mon kont lo ou.
PSA.38.15	SENYER, mon Bondye!
PSA.38.15	Ou ki pou reponn mwan.
PSA.38.16	Mon demann ou: Pa les zot riy mwan!
PSA.38.16	Pa les zot rezoui kan mon fer en fo pa.
PSA.38.17	Annefe, mon pre pour mwan tonbe;
PSA.38.17	mon douler pa kit mwan.
PSA.38.18	Mon rekonnet mon fot,
PSA.38.18	mon regret mon pese.
PSA.38.19	Mon bann lennmi, zot byen portan, zot for;
PSA.38.19	en kantite parmi zot pe ay mwan san rezon.
PSA.38.20	Sa bann ki rann dimal pour dibyen,
PSA.38.20	zot akiz mwan akoz mon esey fer sa ki byen.
PSA.38.21	SENYER! Pa abandonn mwan.
PSA.38.21	Mon Bondye! Pa reste lwen avek mwan.
PSA.38.22	SENYER! Mon Sover.
PSA.38.22	Pa tarde pou sekour mwan.
PSA.39.1	Mon ti dir: Mon pou vey mon konportman,
PSA.39.1	pour mwan pa fer pese avek mon lalang.
PSA.39.1	Mon pou met en bayon lo mon labous
PSA.39.1	tan ki i annan malfeter devan mwan.
PSA.39.2	Mon ti gard silans;
PSA.39.2	mon silans pa ti abouti dan nanryen.
PSA.39.2	Mon soufrans ti ensiportab.
PSA.39.3	Avek sak soupir, en dife ti brile dan mon leker.
PSA.39.3	Alor, mon ti les mon labous koze.
PSA.39.4	SENYER! Fer mwan konn lafen mon lavi.
PSA.39.4	Konbyen letan mon pou viv,
PSA.39.4	pour mwan realize ki mon lavi i kourt.
PSA.39.5	Letan ki ou'n donn mwan pour viv
PSA.39.5	i en pe plis ki larzer en lanmen.
PSA.39.5	Devan ou, sa i nanryen ditou:
PSA.39.5	Lavi en imen i zis en respirasyon.
PSA.39.6	I ale vini, parey en lonbraz;
PSA.39.6	i fatig li en kantite; me sa i zis divan.
PSA.39.6	I akimil larises san konnen lekel ki pou profite.
PSA.39.7	Aprezan SENYER!
PSA.39.7	Ki i annan ankor pour espere?
PSA.39.7	Tou mon lespwar i dan ou.
PSA.39.8	Delivre mwan dan tou mon bann pese.
PSA.39.8	Pa les bann fou riy mwan.
PSA.39.9	Aprezan, mon gard silans.
PSA.39.9	Mon pa pou ouver mon labous,
PSA.39.9	akoz ou ki'n met mwan dan sa leta.
PSA.39.10	Aret ou bann kou lo mwan;
PSA.39.10	mon afebli par ou bann kalot.
PSA.39.11	Ou koriz en imen e ou pini li
PSA.39.11	pour son bann fot;
PSA.39.11	parey en lever, ou ronz sa ki i pli kontan.
PSA.39.11	Nou konnen ki tou et imen i zis divan.
PSA.39.12	SENYER! Ekout mon lapriyer.
PSA.39.12	Mon kriy ou. Ekout mwan!
PSA.39.12	Pa reste endiferan devan mon larm.
PSA.39.12	Mon en pasan kot ou;
PSA.39.12	en etranze parey tou mon bann zanset.
PSA.39.13	Donn mwan en letan repo.
PSA.39.13	Les mwan trankil en moman
PSA.39.13	pour mwan reganny mon sourir
PSA.39.13	avan mon disparet pour touzour.
PSA.40.1	Avek pasyans, mon'n esper led SENYER.
PSA.40.1	I'n port atansyon lo mwan e i'n antann mon lapel.
PSA.40.2	I'n tir mwan dan dezespwar lanmor,
PSA.40.2	dan labou san fon.
PSA.40.2	I'n met mwan debout lo en ros;
PSA.40.2	i'n fer mon lipye vin for.
PSA.40.3	I'n met en nouvo kantik lo mon lalev;
PSA.40.3	en kantik pour loue nou Bondye.
PSA.40.3	Bokou dimoun ki pou temwen,
PSA.40.3	pou annan respe pour SENYER
PSA.40.3	e met zot konfyans dan li.
PSA.40.4	I byennere sa enn ki'n met son konfyans
PSA.40.4	dan SENYER!
PSA.40.4	I pa tourn ver bann arogan
PSA.40.4	ni ver bann ki swiv bann fo bondye.
PSA.40.5	SENYER mon Bondye!
PSA.40.5	Ou'n fer en kantite keksoz merveye pour nou;
PSA.40.5	napa personn parey ou.
PSA.40.5	Mon anvi fer konnen ou bann mervey.
PSA.40.5	Me i annan tro bokou pou rakonte.
PSA.40.6	Ou'n donn mwan zorey pour mwan tande:
PSA.40.6	Ou pa oule ni sakrifis, ni lofrann.
PSA.40.6	Ou pa aksepte okenn sakrifis konplet,
PSA.40.6	ni okenn sakrifis pour pardon pese.
PSA.40.7	Alor, mon ti dir: Mon vin ver ou.
PSA.40.7	Sa liv in ekri lo mon size.
PSA.40.8	Mon Bondye! Mon oule fer ou lavolonte.
PSA.40.8	Ou lalwa in grave dan fon mon leker.
PSA.40.9	Devan lasanble,
PSA.40.9	mon anons nouvel ou delivrans.
PSA.40.9	Ou konnen ou menm SENYER:
PSA.40.9	Mon pa'n gard silans.
PSA.40.10	Mon pa'n kasyet ou lazistis
PSA.40.10	dan fon mon leker;
PSA.40.10	mon'n fer proklanm ou fidelite
PSA.40.10	ek ou delivrans pour mwan.
PSA.40.10	Mon pa'n kasyet ou fidelite
PSA.40.10	ek ou lanmour devan lasanble.
PSA.40.11	SENYER! Pa refiz mwan ou konpasyon.
PSA.40.11	Ou lanmour ek ou fidelite
PSA.40.11	i touzour protez mwan.
PSA.40.12	En kantite maler in serkle mwan partou;
PSA.40.12	i tro bokou pour konte.
PSA.40.12	Mon bann pese in retonm lo mwan;
PSA.40.12	zot anpes mwan war kler;
PSA.40.12	zot plis ki seve lo mon latet
PSA.40.12	e mon'n perdi kouraz.
PSA.40.13	SENYER! Delivre mwan.
PSA.40.13	SENYER! Pa tarde pour sekour mwan.
PSA.40.14	Fer onte bann ki esey touy mwan.
PSA.40.14	Fer rekile e met dan konfizyon
PSA.40.14	tou bann ki rod mon maler.
PSA.40.15	Fer labous sa bann ki riy mwan
PSA.40.15	e monk mwan
PSA.40.15	fermen avek laont.
PSA.40.16	Me ki lazwa sa bann ki rod ou
PSA.40.16	i deborde akoz ou!
PSA.40.16	Zot ki kontan ou koman zot Sover,
PSA.40.16	pa pou arete proklanmen,
PSA.40.16	“SENYER i gran!”
PSA.40.17	Mwan, mon en pov malere;
PSA.40.17	me SENYER i mazin mwan.
PSA.40.17	SENYER! Ou menm mon sekour, mon liberater.
PSA.40.17	Mon Bondye pa tarde!
PSA.41.1	I byennere sa enn ki port atansyon lo bann ki pov!
PSA.41.1	SENYER pou delivre li kan i dan maler.
PSA.41.2	SENYER i protez li, i gard li vivan
PSA.41.2	e rann li ere lo later.
PSA.41.2	I pa pou les li tonm dan lanmen son bann lennmi.
PSA.41.3	SENYER i soutenir li kan i malad.
PSA.41.3	I geri li dan tou son maladi.
PSA.41.4	Mon dir:
PSA.41.4	SENYER! Pran pitye pour mwan;
PSA.41.4	geri mwan akoz mon'n fer pese kont ou.
PSA.41.5	Mon bann lennmi i dir dimal lo mwan.
PSA.41.5	Zot demande kan mon pou mor
PSA.41.5	e mon non ava disparet.
PSA.41.6	Ler zot vin war mwan, zot rakont zis mansonz.
PSA.41.6	Zot leker i ranpli avek mesanste ki zot mars avek,
PSA.41.6	de ki zot sorti kot mwan.
PSA.41.7	Zot tou ki pa kontan mwan, zot koz kont mwan;
PSA.41.7	zot mazin tou kalite maler lo mwan:
PSA.41.8	In atrap en maladi ki napa gerizon;
PSA.41.8	i pa pou leve, i pou mor.
PSA.41.9	Menm mon meyer zanmi
PSA.41.9	avek ki mon ti fer konfyans,
PSA.41.9	ki'n partaz mon repa, in vir kont mwan.
PSA.41.10	Me ou SENYER! Par pitye, geri mwan;
PSA.41.10	lev mwan e mon ava fer zot peye.
PSA.41.11	Mon ava rekonnet ou lanmour pour mwan,
PSA.41.11	kan mon bann lennmi
PSA.41.11	ava aret kriy laviktwar lo mwan.
PSA.41.12	Ou'n sekour mwan,
PSA.41.12	ou'n redonn mwan lasante
PSA.41.12	e ou'n gard mwan
PSA.41.12	dan ou prezans pour touzour.
PSA.41.13	Loue SENYER,
PSA.41.13	Bondye Izrael pour touzour!
PSA.41.13	Amenn! Amenn!
PSA.42.1	Mon soupir apre ou, mon Bondye,
PSA.42.1	parey en serf i rod en sours delo.
PSA.42.2	Mon swaf pour Bondye, mon Bondye ki vivan.
PSA.42.2	Kan eski mon pou kapab
PSA.42.2	prezant mwan devan ou prezans?
PSA.42.3	Lizour koman aswar,
PSA.42.3	mon larm i mon sel nouritir.
PSA.42.3	Zot demann mwan: Oli ou Bondye?
PSA.42.4	Mon gard en bon souvenir dan mon leker:
PSA.42.4	Mon rapel byen, mon ti pe marse avek lafoul.
PSA.42.4	Mon ti pe mars devan an laprosesyon
PSA.42.4	ziska tanp Bondye.
PSA.42.4	Ansanm avek lafoul dan lafet,
PSA.42.4	nou ti sant bann kantik remersiman.
PSA.42.5	Akoz mon dekouraze?
PSA.42.5	Akoz mon plenny lo mon sor?
PSA.42.5	Met ou konfyans dan Bondye!
PSA.42.5	Mon pou loue li ankor, li, mon Sover.
PSA.42.6	Dan mon latristes, mon mazin ou,
PSA.42.6	depi dan pei Zourden ek montanny Hermon
PSA.42.6	ek montanny Mitsear.
PSA.42.7	Ou fer ronfle bann toran;
PSA.42.7	en laroul i swiv en lot laroul;
PSA.42.7	ou fer zot kraz mwan.
PSA.42.7	Zot tou, zot in pas lo mwan.
PSA.42.8	Lizour, SENYER i montre mwan son fidelite.
PSA.42.8	Aswar, mon sant pour li,
PSA.42.8	mon priy Bondye ki donn mwan lavi.
PSA.42.9	Mon demann Bondye, mon Ros protekter:
PSA.42.9	Akoz ou'n oubliy mwan?
PSA.42.9	Akoz mon bezwen reste dan latristes
PSA.42.9	e les mon bann lennmi kraz mwan?
PSA.42.10	Zot bann lensilt i kraz mwan
PSA.42.10	ziska dan mon lezo.
PSA.42.10	Tou le zour zot demann mwan:
PSA.42.10	Oli ou Bondye?
PSA.42.11	Akoz mon dekouraze?
PSA.42.11	Akoz mon plenny lo mon sor?
PSA.42.11	Met ou konfyans dan Bondye!
PSA.42.11	Loue li ankor, i mon Sover e mon Bondye!
PSA.43.1	Mon Bondye! Rann lazistis.
PSA.43.1	Defann mon drwa kont sa pep enfidel.
PSA.43.1	Vin delivre mwan
PSA.43.1	kont bann manter ek bann malfeter!
PSA.43.2	Ou menm Bondye ki mon protekter.
PSA.43.2	Akoz ou'n rezet mwan?
PSA.43.2	Akoz mon bezwen reste dan latristes
PSA.43.2	e les bann lennmi kraz mwan?
PSA.43.3	Anvoy ou lalimyer ek ou laverite
PSA.43.3	pour gid mwan e kondwir mwan
PSA.43.3	lo ou montanny sakre e la kot ou reste.
PSA.43.4	Alor, mon pou al kot lotel Bondye,
PSA.43.4	ver mon Bondye ki donn mwan lazwa
PSA.43.4	e rann mwan ere.
PSA.43.4	Mon pou loue li avek laarp, li, Bondye, mon Bondye!
PSA.43.5	Akoz mon dekouraze?
PSA.43.5	Akoz mon plenny lo mon sor?
PSA.43.5	Met ou lespwar dan Bondye!
PSA.43.5	Mon pou loue li ankor,
PSA.43.5	mon Sover e mon Bondye.
PSA.44.1	Mon Bondye!
PSA.44.1	Nou'n antann avek nou prop zorey.
PSA.44.1	Nou zanset in rakont nou
PSA.44.1	tou bann gran keksoz ki ou ti fer a lepok:
PSA.44.2	Avek ou lafors, ou ti sas bann nasyon
PSA.44.2	pour etabli nou zanset.
PSA.44.2	Ou'n kraz bann nasyon
PSA.44.2	pour fer ou pep grandi.
PSA.44.3	Pa avek zot lepe ki zot ti ganny sa pei;
PSA.44.3	pa avek zot lafors, ki zot ti ganny laviktwar.
PSA.44.3	Me par ou lanmen, par ou lafors,
PSA.44.3	par lalimyer ou prezans,
PSA.44.3	akoz ou ti kontan zot.
PSA.44.4	Mon Bondye! Ou ki mon lerwa.
PSA.44.4	Donn laviktwar Zakob.
PSA.44.5	Par ou, nou repous nou bann lennmi.
PSA.44.5	Par ou, nou kraz bann ki atak nou.
PSA.44.6	Mon pa met mon konfyans dan mon fles;
PSA.44.6	mon lepe pa pour kapab donn mwan laviktwar.
PSA.44.7	Ou ki'n sov nou kont nou bann lennmi.
PSA.44.7	Ou'n fer dimoun ki imilye nou perdi zot loner.
PSA.44.8	Tou le zour, nou sant louanz pour Bondye
PSA.44.8	e loue son non pour touzour.
PSA.44.9	Me ou'n rezet nou;
PSA.44.9	ou'n les nou ganny imilye.
PSA.44.9	Ou nepli akonpanny nou larme dan konba.
PSA.44.10	Ou fer nou rekile devan lennmi
PSA.44.10	e zot in depouy nou, mannyer zot oule.
PSA.44.11	Ou'n livre nou parey bann mouton pour labatwar.
PSA.44.11	Ou'n dispers nou parmi lezot nasyon.
PSA.44.12	Ou'n vann ou pep pour nanryen,
PSA.44.12	san fer okenn profi.
PSA.44.13	Ou'n les bann vwazen ridikiliz nou.
PSA.44.13	Dimoun otour nou in mepriz nou;
PSA.44.13	zot in gognard nou.
PSA.44.14	Zot rakont fab lo nou.
PSA.44.14	Zot riy nou e zot sekwe latet.
PSA.44.15	Tou lazournen, mon maler i devan mwan.
PSA.44.15	Mon figir i kouver avek laont,
PSA.44.16	ler mon antann mon lennmi
PSA.44.16	ek sa bann ki ay mwan,
PSA.44.16	pe provok mwan, pe ensilte mwan.
PSA.44.17	Tousala in ariv nou.
PSA.44.17	Pourtan, nou pa'n oubliy ou,
PSA.44.17	nou pa'n zanmen trai ou lalyans.
PSA.44.18	Nou pa'n abandonn ou.
PSA.44.18	Ni nou lipye pa'n kit ou semen.
PSA.44.19	Me ou'n kraz nou dan dezer
PSA.44.19	parmi bann sakal.
PSA.44.19	Ou'n kouver nou anba en gro lonbraz lanmor.
PSA.44.20	Si nou ti'n oubliy non nou Bondye,
PSA.44.20	oubyen lev nou lanmen ver en lot bondye,
PSA.44.21	Bondye ki konn sekre leker imen,
PSA.44.21	pa ti ava'n remarke?
PSA.44.22	Akoz ou,
PSA.44.22	nou ganny martirize tou lazournen
PSA.44.22	e ganny trete parey mouton pour labatwar.
PSA.44.23	SENYER! Leve! Akoz ou dormi?
PSA.44.23	Sorti dan ou sonmey!
PSA.44.23	Pa rezet nou pour touzour!
PSA.44.24	Akoz ou kasyet ou figir?
PSA.44.24	Akoz ou oubliy nou maler ek nou latristes?
PSA.44.25	Nou pe trennen dan lapousyer;
PSA.44.25	nou pe ranpe lo later.
PSA.44.26	Leve! Vin sekour nou!
PSA.44.26	Delivre nou akoz ou fidelite.
PSA.45.1	Mon leker i deborde avek zoli parol.
PSA.45.1	Mon dedye mon poenm pour lerwa.
PSA.45.1	Mon lalang i parey plim en bon poet.
PSA.45.2	Ou pli zoli parmi bann zonm;
PSA.45.2	ou koz avek elegans.
PSA.45.2	Pour sa rezon,
PSA.45.2	Bondye in beni ou pour touzour.
PSA.45.3	Brav gerye! Atas ou lepe lo ou kote!
PSA.45.3	Sa i fer ou grander ek ou loner.
PSA.45.4	Dan ou mazeste,
PSA.45.4	mont lo ou seval ver laviktwar
PSA.45.4	pour defann laverite, labonte, lazistis.
PSA.45.4	Montre ou pwisans par ou bann gran aksyon.
PSA.45.5	Ou bann dart i byen fite
PSA.45.5	pour pers leker ou bann lennmi.
PSA.45.5	Bann nasyon i tonbe anba ou.
PSA.45.6	Pei ki Bondye in donn ou pou gouvernen,
PSA.45.6	pou egziste pour touzour.
PSA.45.6	Ou baton rwayal i en baton ladrwatir.
PSA.45.7	Ou kontan lazistis e ou deteste sa ki mal.
PSA.45.7	Pour sa rezon, Bondye, ou Bondye,
PSA.45.7	in vers delwil lonksyon lo ou latet.
PSA.45.7	In prefer swazir ou parmi lezot lerwa.
PSA.45.8	Ou lenz i santi loder lesans aloes ek kannel.
PSA.45.8	Depi dan ou pale dekore avek livwar,
PSA.45.8	zoli lanmizik i fer ou lazwa.
PSA.45.9	Parmi bann fiy i annan bann prenses.
PSA.45.9	Larenn i debout lo ou kote drwat avek lor sorti Ofir.
PSA.45.10	Mon fiy! Regarde e ekout byen.
PSA.45.10	Oubliy ou pep ek ou fanmir.
PSA.45.11	Lerwa pou admir ou labote.
PSA.45.11	In vin ou senyer; rann li loner ki i merite.
PSA.45.12	Alor, zabitan Tir!
PSA.45.12	Bann dimoun ki pli ris parmi bann nasyon
PSA.45.12	pou sedwir ou avek toudsort kalite kado.
PSA.45.13	Fiy lerwa in antre,
PSA.45.13	son rob brode avek lor.
PSA.45.14	Dan bann rob tou kouler,
PSA.45.14	i pe ganny kondwir ver lerwa.
PSA.45.14	Bann fiydoner, son bann konpanny, i swiv li.
PSA.45.15	Ler zot antre dan pale lerwa,
PSA.45.15	bann sanson lazwa i akonpanny zot.
PSA.45.16	Bann garson lerwa
PSA.45.16	pou okip tronn ou bann zanset.
PSA.45.16	Ou pou fer zot vin bann sef lo later.
PSA.45.17	Mon pou fer rapel ou non dan tou bann zenerasyon.
PSA.45.17	Alor, tou bann pep ava loue ou pour touzour.
PSA.46.1	Bondye i pour nou en labri e en sekour.
PSA.46.1	I touzour avek nou dan letan maler.
PSA.46.2	Pour sa rezon, nanryen pa pou fer nou per:
PSA.46.2	Menm si i annan tranblemandter;
PSA.46.2	menm si montanny i tranble dan milye lanmer;
PSA.46.3	menm si bann laroul i gronnyen e kimen
PSA.46.3	e bann kolin i sekwe avek vyolans.
PSA.46.4	I annan en larivyer ki anmenn lazwa
PSA.46.4	dan lavil Bondye,
PSA.46.4	kot son sanktyer Treo i ete.
PSA.46.5	Bondye i dan milye lavil ki pa pou ganny detri.
PSA.46.5	Koman soley i leve, Bondye i la pour protez li.
PSA.46.6	Bann nasyon i dan lafreyer; bann rwayonm i tranble.
PSA.46.6	Ler Bondye i fer tande son lavwa, later i fonn.
PSA.46.7	SENYER liniver i avek nou;
PSA.46.7	Bondye Zakob i nou labri.
PSA.46.8	Vini! Get sa ki SENYER in fer.
PSA.46.8	Get bann ravaz ki i'n fer lo later.
PSA.46.9	I fer lager arete partou lo later;
PSA.46.9	i kas bann fles, i detri bann lans;
PSA.46.9	i met dife dan bann boukliye.
PSA.46.10	Arete! Konnen ki mwan menm Bondye.
PSA.46.10	Mon domin lo tou nasyon;
PSA.46.10	mon domin lo later antye.
PSA.46.11	SENYER liniver i avek nou;
PSA.46.11	Bondye Zakob i nou labri.
PSA.47.1	Tou bann pep! Bat lanmen.
PSA.47.1	Loue Bondye avek kantik lazwa!
PSA.47.2	SENYER, Bondye Treo i formidab.
PSA.47.2	I en gran lerwa lo later antye.
PSA.47.3	In soumet bann pep anba nou dominasyon;
PSA.47.3	in met bann nasyon anba nou kontrol.
PSA.47.4	In swazir en patri pour nou,
PSA.47.4	ki fer lafyerte Zakob ki i kontan.
PSA.47.5	Bondye i monte dan milye bann laklamasyon.
PSA.47.5	SENYER i avanse avek lanmizik tronpet.
PSA.47.6	Sant pour Bondye! Sante!
PSA.47.6	Sant pour nou lerwa! Sante!
PSA.47.7	Bondye i lerwa later antye.
PSA.47.7	Sant en zoli psonm pour loue li.
PSA.47.8	Bondye i renny lo bann nasyon;
PSA.47.8	in asiz lo son tronn sakre.
PSA.47.9	Tou sef bann nasyon in rasanble
PSA.47.9	avek pep Bondye Abrahanm.
PSA.47.9	Tou pouvwar ki lo later i sorti kot Bondye.
PSA.47.9	I par lao tou.
PSA.48.1	SENYER i gran.
PSA.48.1	Dan lavil nou Bondye,
PSA.48.1	son montanny sakre, i merit tou louanz.
PSA.48.2	Montanny Siyon, lavil gran lerwa dan Nor,
PSA.48.2	i en lavil elegan.
PSA.48.2	I fer lazwa lo later antye.
PSA.48.3	Bondye ki asir sekirite dan lavil
PSA.48.3	i en fortres.
PSA.48.4	Bann lerwa ti fer konplo ansanm
PSA.48.4	kont montanny Siyon.
PSA.48.5	Ler zot ti war SENYER, zot ti sezi;
PSA.48.5	zot ti per e zot ti sove.
PSA.48.6	Zot ti tranble parey en fanm dan douler lanfantman;
PSA.48.7	parey ler en divan sorti dan Les,
PSA.48.7	i kraz bann gro bato sorti Tarsis.
PSA.48.8	Sa ki nou ti'n antann dir,
PSA.48.8	nou'n osi war dan lavil SENYER liniver,
PSA.48.8	dan lavil nou Bondye ki i'n etabli solid pour touzour.
PSA.48.9	Mon Bondye! Dan ou tanp,
PSA.48.9	nou mazin ou fidelite.
PSA.48.10	Mon Bondye! Ou non ek ou grander
PSA.48.10	i ganny selebre partou lo later.
PSA.48.10	Ou ranpli avek lazistis.
PSA.48.11	Montanny Siyon i dan lazwa,
PSA.48.11	bann lavil Zida i selebre,
PSA.48.11	akoz ou bann zizman.
PSA.48.12	Fer letour miray Zerizalenm
PSA.48.12	e kont son bann tour defans.
PSA.48.13	Admir son bann miray,
PSA.48.13	kontanple son bann pale.
PSA.48.13	Konmsa ou ava kapab rakont prosen zenerasyon
PSA.48.14	ki sa Bondye i nou Bondye pour touzour;
PSA.48.14	i pou gid nou pour touzour.
PSA.49.1	Tou bann pep, ekoute!
PSA.49.1	Tou bann zabitan later, port atansyon!
PSA.49.2	Dimoun senp koman dimoun enportan;
PSA.49.2	ris koman pov.
PSA.49.3	Mon labous pou pronons parol lasazes;
PSA.49.3	mon leker pou medit lo keksoz profon.
PSA.49.4	Mon'n ekout byen en proverb;
PSA.49.4	mon pou donn leksplikasyon
PSA.49.4	pandan ki mon zwe lanmizik.
PSA.49.5	Akoz mon bezwen trakase dan letan maler,
PSA.49.5	kan mon bann lennmi in antour mwan?
PSA.49.6	Zot met zot konfyans dan zot larzan;
PSA.49.6	zot fer vantar avek zot gran larises.
PSA.49.7	Personn pa kapab reaste lavi,
PSA.49.7	ni pey Bondye en ranson pour li.
PSA.49.8	Annefe, lavi napa pri.
PSA.49.8	Sa ki ou peye, pa pou zanmen ase
PSA.49.9	pour permet li viv pour touzour
PSA.49.9	e anpes li al dan latonm.
PSA.49.10	Me nou remarke, dimoun saz i mor
PSA.49.10	avek bann fou ek bann brit.
PSA.49.10	Zot kit zot larzan pour lezot.
PSA.49.11	Zot ti krwar posed zot propriyete pour touzour.
PSA.49.11	Me zot latonm ki vin zot demer pour touzour,
PSA.49.11	zot abitasyon dan tou zenerasyon.
PSA.49.12	Tou son bann larises pa kapab gard li vivan.
PSA.49.12	I mor parey en zannimo.
PSA.49.13	La sa ki arive avek tou dimoun
PSA.49.13	ki annan lafoli grander,
PSA.49.13	ki kontan ekout zot menm koze:
PSA.49.14	Parey mouton,
PSA.49.14	zot ganny destinen pour lanmor.
PSA.49.14	Lanmor i zot berze.
PSA.49.14	Zot desann drwat dan latonm.
PSA.49.14	Apre sa, dimoun ki zis, i kraz zot anba lipye;
PSA.49.14	zot perdi zot laform.
PSA.49.14	Lemonn lanmor i vin zot demer.
PSA.49.15	Me Bondye pou sov mon lavi
PSA.49.15	dan pouvwar lanmor,
PSA.49.15	akoz i pou delivre mwan.
PSA.49.16	Pa bezwen enkyet si dimoun i vin ris,
PSA.49.16	si zot larises i kontinyen grandi.
PSA.49.17	Kan zot mor, zot pa anmenn nanryen avek zot;
PSA.49.17	zot larises pa swiv zot dan latonm.
PSA.49.18	Ler zot ti vivan, zot ti vant zot lekor
PSA.49.18	e dimoun ti felisit zot pour zot byennet.
PSA.49.19	Zot pou al rezwenn zot bann zanset
PSA.49.19	ki pa pou zanmen revwar lalimyer.
PSA.49.20	Sa enn ki annan larises,
PSA.49.20	me ki napa lentelizans,
PSA.49.20	pa konpran ki i pou mor parey zannimo.
PSA.50.1	Bondye Toupwisan, SENYER Bondye
PSA.50.1	in koze e i konvok later antye
PSA.50.1	depi en bout later ziska lot.
PSA.50.2	Depi Zerizalenm, sa lavil avek en labote parfe,
PSA.50.2	SENYER i aparet dan lalimyer.
PSA.50.3	Nou Bondye pe vini, i pa pe gard silans.
PSA.50.3	Devan li, en dife ki devor tou.
PSA.50.3	Otour li, i annan en tanpet vyolan.
PSA.50.4	I kriy ver lesyel lao e ver later
PSA.50.4	pou ziz son pep:
PSA.50.5	Rasanble mon bann fidel
PSA.50.5	ki'n fer en lalyans avek mwan par en sakrifis!
PSA.50.6	Lesyel i proklanmen ki Bondye i zis.
PSA.50.6	Bondye i sel ziz!
PSA.50.7	Mon pep! Ekout mwan.
PSA.50.7	Mon annan sa pour dir ou:
PSA.50.7	Izrael! Mon pou temwanny kont ou.
PSA.50.7	Mwan Bondye, ki ou Bondye!
PSA.50.8	Mon pa akiz ou akoz ou bann sakrifis;
PSA.50.8	ou'n touzour ofer mwan bann sakrifis konplet.
PSA.50.9	Mon pa bezwen en toro ki sorti kot ou,
PSA.50.9	ni kabri ki sorti dan ou troupo.
PSA.50.10	Annefe, tou bann zannimo lafore
PSA.50.10	ek bann troupo ki dan laplenn
PSA.50.10	lo montanny i pour mwan.
PSA.50.11	Mon konn tou bann zwazo dan lesyel.
PSA.50.11	Tou kreatir lo later i pour mwan.
PSA.50.12	Si mon lafen, mon pa pou bezwen fer ou konnen,
PSA.50.12	akoz later ek tou sa ki i annan dan lemonn
PSA.50.12	i pour mwan.
PSA.50.13	Eski mon pou manz lavyann toro?
PSA.50.13	Eski mon pou bwar disan kabri?
PSA.50.14	Ofer Bondye en sakrifis remersiman
PSA.50.14	e gard tou ou bann promes
PSA.50.14	ki ou'n fer anver Bondye Treo.
PSA.50.15	Apel mwan zour ou dan maler;
PSA.50.15	mon ava delivre ou e ou ava sant mon laglwar.
PSA.50.16	Me Bondye i demann sa malfeter:
PSA.50.16	Akfer ou repet mon bann komannman
PSA.50.16	e gard mon lalyans lo ou labous,
PSA.50.17	ou ki pa aksepte ganny korize
PSA.50.17	e ki rezet mon parol?
PSA.50.18	Ou fer zanmi avek en voler ki ou rankontre;
PSA.50.18	ou frekant dimoun ki komet adilter.
PSA.50.19	Ou labous i koz zis dimal,
PSA.50.19	ou lalang i koz mansonz.
PSA.50.20	Ou asize e koz kont ou frer;
PSA.50.20	ou sali repitasyon zanfan ou prop manman.
PSA.50.21	Tousala, ou'n fer e oule mon gard silans?
PSA.50.21	Ou ti krwar mon ti parey ou?
PSA.50.21	Aprezan mon denons ou,
PSA.50.21	e mon pou akiz ou anfas.
PSA.50.22	Zot ki'n oubliy Bondye! Fer byen atansyon.
PSA.50.22	Otreman, mon pou desir zot
PSA.50.22	e personn pa pour vin delivre zot.
PSA.50.23	Sa enn ki anmenn mwan son lofrann,
PSA.50.23	i onor mwan.
PSA.50.23	Sa enn ki mars dan bon semen,
PSA.50.23	mon pou fer li war delivrans Bondye.
PSA.51.1	Mon Bondye! Dan ou gran fidelite,
PSA.51.1	pran pitye pour mwan.
PSA.51.1	Dan ou gran konpasyon, efas mon pese!
PSA.51.2	Lav mwan e retir mon bann fot.
PSA.51.2	Pirifye mwan e anlev tou mon pese.
PSA.51.3	Mon rekonnet mon bann tor
PSA.51.3	e mon pese i touzour devan mwan.
PSA.51.4	Kont ou, kont zis ou ki mon'n fer sa ki mal;
PSA.51.4	devan ou ki mon'n fer sa.
PSA.51.4	Alor, ou annan rezon
PSA.51.4	kan ou pronons ou santans
PSA.51.4	e zizman ki ou rann i zis.
PSA.51.5	Depi zour mon nesans, mon dan pese.
PSA.51.5	Mon manman ti fer mwan dan pese.
PSA.51.6	Me ou kontan laverite ki dan fon leker.
PSA.51.6	Alor, dan pli profon mon leker,
PSA.51.6	fer mwan konn lasazes.
PSA.51.7	Pirifye mwan avek brans izop e mon ava prop.
PSA.51.7	Lav mwan e mon ava vin pli blan ki lannez.
PSA.51.8	Rann mwan lazwa e gou pour viv
PSA.51.8	e mon bann lezo ki ou'n kase ava rezouir.
PSA.51.9	Pa get tou sa bann pese ki mon'n fer;
PSA.51.9	efas tou mon bann fot.
PSA.51.10	Mon Bondye! Kree dan mwan en leker pir;
PSA.51.10	Redonn mwan en lespri nouvo.
PSA.51.11	Pa rezet mwan lwen avek ou;
PSA.51.11	pa retir ou Lespri dan mwan.
PSA.51.12	Redonn mwan lazwa ou delivrans
PSA.51.12	e en lespri zenere ava soutenir mwan.
PSA.51.13	Alor, mon ava ansenny bann ki rebel
PSA.51.13	e bann peser ava retourn ver ou.
PSA.51.14	Mon Bondye! Sov mon lavi.
PSA.51.14	Mon Bondye! Ou menm mon liberater.
PSA.51.14	Alor, dan lazwa,
PSA.51.14	mon ava proklanm ou delivrans.
PSA.51.15	SENYER! Ouver mon labous
PSA.51.15	e mon ava sant ou louanz.
PSA.51.16	Ou pa pran okenn plezir dan sakrifis,
PSA.51.16	menm si mon ofer ou en sakrifis konplet.
PSA.51.17	Sakrifis ki Bondye i oule, i en leker brize;
PSA.51.17	Bondye pa zanmen rezet en leker
PSA.51.17	konpletman brize.
PSA.51.18	Fer sa ki bon pour Siyon.
PSA.51.18	Rekonstri bann miray Zerizalenm.
PSA.51.19	Alor ou ava aksepte
PSA.51.19	bann sakrifis ki ou demande,
PSA.51.19	bann lofrann ek bann sakrifis konplet.
PSA.51.19	Alor, nou ava kapab ofer bann toro lo ou lotel.
PSA.52.1	Ou ki pratik mansonz,
PSA.52.1	ou lalang i fer konplo pour detri,
PSA.52.1	parey en razwar byen fite.
PSA.52.2	Tou lazournen, ou fer konplo zis pou detri;
PSA.52.2	ou envant mansonz.
PSA.52.3	Ou prefer dimal plito ki dibyen,
PSA.52.3	mansonz plito ki laverite.
PSA.52.4	Ou kontan servi parol blesan.
PSA.52.4	Dan ou labous i sorti zis mansonz.
PSA.52.5	Alor, Bondye pou detri ou pour touzour;
PSA.52.5	i pou sezi ou e trenn ou deor;
PSA.52.5	i pou derasin ou lo later parmi bann vivan.
PSA.52.6	Kan bann dimoun zis pou war sa,
PSA.52.6	zot pou per; zot pou riy ou:
PSA.52.7	Get li sa zonm ki pa'n pran Bondye pour protekter,
PSA.52.7	me ki'n fye lo son gran larises
PSA.52.7	e ki'n depann lo son bann krim!
PSA.52.8	Me mwan, mon parey en pye zoliv ver
PSA.52.8	dan tanp Bondye.
PSA.52.8	Mon met mon konfyans dan fidelite Bondye
PSA.52.8	pour touzour.
PSA.52.9	Mon pou touzour dir ou mersi
PSA.52.9	pour tou sa ki ou'n fer.
PSA.52.9	Mon pou proklanm ou labonte
PSA.52.9	devan ou bann fidel.
PSA.53.1	Bann fou i dir dan zot menm:
PSA.53.1	Napa Bondye.
PSA.53.1	Zot koronpi; zot fer bann keksoz degoutan.
PSA.53.1	Personn pa fer sa ki byen.
PSA.53.2	Dan lesyel, Bondye i get zabitan later
PSA.53.2	pour war si i annan okenn ki annan disernman,
PSA.53.2	ki rod Bondye.
PSA.53.3	Zot tou, zot in kit bon semen.
PSA.53.3	Zot tou, zot in koronpi.
PSA.53.3	Napa personn ki fer sa ki byen.
PSA.53.4	Eski sa bann malfeter pa realize
PSA.53.4	zot pe devor mon pep
PSA.53.4	kan zot pe manz son dipen
PSA.53.4	e ki zot pa rod Bondye?
PSA.53.5	Alor, zot pou tranble avek lafreyer,
PSA.53.5	san okenn rezon,
PSA.53.5	akoz Bondye ava fann lezo son bann lennmi partou.
PSA.53.5	Zot ava ganny imilye,
PSA.53.5	akoz Bondye in rezet zot.
PSA.53.6	Ti ava bon war delivrans Izrael sorti Siyon,
PSA.53.6	kan Bondye i retabli sityasyon son pep.
PSA.53.6	Desandan Zakob pou dan lazwa;
PSA.53.6	pep Izrael pou kontan.
PSA.54.1	Mon Bondye! Par ou pwisans, sov mwan.
PSA.54.1	Par ou lafors, pran desizyon dan mon faver.
PSA.54.2	Mon Bondye! Ekout mon lapriyer.
PSA.54.2	Ekout sa ki mon annan pou dir.
PSA.54.3	Dimoun arogan in atak mwan;
PSA.54.3	bann zonm vyolan i oule touy mwan.
PSA.54.3	Zot napa okenn panse pour Bondye.
PSA.54.4	Bondye i mon sekour.
PSA.54.4	SENYER i soutenir sa enn ki soutenir mwan.
PSA.54.5	I fer maler tonm lo sa bann ki malparl lo mwan!
PSA.54.5	Dan ou fidelite, detri zot.
PSA.54.6	Avek gran ker mon pou ofer ou en sakrifis.
PSA.54.6	Mon pou loue ou non, SENYER, akoz ou bon.
PSA.54.7	Annefe, i'n tir mwan dan tou mon bann traka,
PSA.54.7	e mon'n get avek plezir defet mon bann lennmi.
PSA.55.1	Mon Bondye! Ekout mon lapriyer.
PSA.55.1	Pa detourn ou vizaz devan mon siplikasyon.
PSA.55.2	Port atansyon lo mwan, reponn mwan.
PSA.55.2	Mon nepli konnen sa ki mon dir.
PSA.55.2	Mon divage
PSA.55.3	akoz lennmi pe kriy avek mwan,
PSA.55.3	bann malfeter pe ensilte mwan.
PSA.55.3	Zot fer maler tonm lo mwan,
PSA.55.3	zot atak mwan avek lakoler.
PSA.55.4	Mon leker i sere dan mon pwatrin,
PSA.55.4	mon per konmsi mon pe al mor.
PSA.55.5	Mon vreman per e mon tranble;
PSA.55.5	lafreyer lanmor in sezi mwan.
PSA.55.6	Alor mon dir:
PSA.55.6	Si mon ti annan lezel en pizon,
PSA.55.6	mon ti ava anvole pour rod en landrwa repo.
PSA.55.7	Vreman, mon ti pou al byen lwen.
PSA.55.7	Mon ti pou al reste dan dezer.
PSA.55.8	Mon ti ava depese pour mwan trouv en labri
PSA.55.8	kont divan vyolan e kont move tan.
PSA.55.9	SENYER! Konfiz plan mon bann lennmi.
PSA.55.9	Met divizyon parmi zot,
PSA.55.9	akoz mon war vyolans ek konfli dan lavil.
PSA.55.10	Lizour koman aswar,
PSA.55.10	zot fer letour bann miray;
PSA.55.10	dan lavil, i annan zis malis ek troub.
PSA.55.11	Dimoun i ganny touye dan lavil;
PSA.55.11	vyolans ek tronpri pa kit landrwa piblik.
PSA.55.12	Si en lennmi ti pe boufonn mwan,
PSA.55.12	mon ti ava kapab siporte.
PSA.55.12	Si en ladverser ti pe atak mwan,
PSA.55.12	mon ti ava kapab evit li.
PSA.55.13	Me se ou ki mon egal,
PSA.55.13	mon dalon, mon prop zanmi!
PSA.55.14	Ansanm, nou ti partaz lanmitye.
PSA.55.14	Nou ti mars ansanm ver tanp Bondye.
PSA.55.15	Mon swet lanmor lo mon bann lennmi.
PSA.55.15	Fer zot desann vivan dan lemonn lanmor!
PSA.55.15	Annefe, mesanste i dan zot lakaz
PSA.55.15	e dan zot leker.
PSA.55.16	Mwan, mon kriy ver Bondye,
PSA.55.16	e SENYER pou vin sov mwan.
PSA.55.17	Bomaten, midi, aswar
PSA.55.17	mon boulverse, mon plennyen.
PSA.55.17	I ava antann mon lavwa.
PSA.55.18	I pou delivre mwan e gard mwan sen e sof,
PSA.55.18	dan lager ki mon pe fer,
PSA.55.18	akoz i annan en kantite lennmi kont mwan.
PSA.55.19	Bondye ki rennyen depi touzour
PSA.55.19	pou antann mwan e i pou imilye zot.
PSA.55.19	Zot pa pou sanze,
PSA.55.19	zot napa respe pour Bondye.
PSA.55.20	Sa enn ki ti mon dalon in atak en zanmi;
PSA.55.20	i pa'n tenir son promes.
PSA.55.21	Son parol i pli dou ki dimyel;
PSA.55.21	me i annan lager dan son leker.
PSA.55.21	Son bann parol ti glise, parey delwil;
PSA.55.21	me an realite, zot ti koman en pwannyar.
PSA.55.22	Desarz tou ou fardo lo SENYER,
PSA.55.22	i pou soutenir ou.
PSA.55.22	Zanmen i pou les en zis tonbe.
PSA.55.23	Me ou, Mon Bondye!
PSA.55.23	Ou ava fer sa bann malfeter
PSA.55.23	desann dan lemonn lanmor.
PSA.55.23	Sa bann kriminel, sa bann tret
PSA.55.23	pa pou viv lanmwatye zot lavi.
PSA.55.23	Me mwan, mon kont lo ou.
PSA.56.1	Mon Bondye! Pran pitye pour mwan;
PSA.56.1	dimoun pe pourswiv mwan.
PSA.56.1	Tou le zour zot atak mwan
PSA.56.1	e zot kraz mwan.
PSA.56.2	Dan son lafyerte,
PSA.56.2	mon lennmi pe pourswiv mwan.
PSA.56.2	En kantite zot pe atak mwan.
PSA.56.2	Bondye liniver!
PSA.56.3	Kan mon per,
PSA.56.3	mon met mon konfyans dan ou.
PSA.56.4	Mon loue Bondye akoz son parol.
PSA.56.4	Mon met mon konfyans dan li;
PSA.56.4	mon pa per.
PSA.56.4	Ki en imen i kapab fer mwan?
PSA.56.5	Tou le zour zot tourmant mwan
PSA.56.5	avek parol blesan.
PSA.56.5	Zot mazin zis fer mwan ditor.
PSA.56.6	Ansanm, zot kasyet pour espyonn lo mwan.
PSA.56.6	Zot vey mon bann mouvman.
PSA.56.6	Zot pare pour pran mon lavi.
PSA.56.7	Fer zot peye pour sa bann krim.
PSA.56.7	Mon Bondye!
PSA.56.7	Dan ou lakoler, kraz sa bann zans.
PSA.56.8	Ou konnen kantite fwa ki mon ti oblize sove.
PSA.56.8	Ou konnen ki kantite larm mon'n verse.
PSA.56.8	Tousala in ekri dan ou gran liv.
PSA.56.9	Alor, zour mon pou apel ou,
PSA.56.9	mon bann lennmi pou rekile.
PSA.56.9	Mon konnen ki Bondye i lo mon kote.
PSA.56.10	Mon loue Bondye akoz son parol.
PSA.56.10	Mon sant louanz SENYER, akoz son parol.
PSA.56.11	Mon'n met mon konfyans dan Bondye;
PSA.56.11	mon pa per.
PSA.56.11	Lekel sa imen ki kapab fer mwan ditor?
PSA.56.12	Mon Bondye! Mon pou tenir mon promes.
PSA.56.12	Mon pou ofer ou bann sakrifis remersiman.
PSA.56.13	Ou'n delivre mwan dan lanmor
PSA.56.13	e ou'n anpes mwan tonbe.
PSA.56.13	Alor, mon kapab mars devan Bondye,
PSA.56.13	dan lalimyer ki donn lavi.
PSA.57.1	Pran pitye pour mwan, mon Bondye!
PSA.57.1	Pran pitye pour mwan.
PSA.57.1	Ou mon protekter.
PSA.57.1	Mon vin rod proteksyon anba ou lezel,
PSA.57.1	ziska ki bann dezas i pase.
PSA.57.2	Mon kriy ver Bondye Treo;
PSA.57.2	Bondye ki fer tou pour mwan.
PSA.57.3	Lao dan lesyel i anvoy son sekour
PSA.57.3	e fer kanmi sa bann ki pourswiv mwan.
PSA.57.3	Bondye pou touzour montre mwan
PSA.57.3	son lanmour ek son fidelite.
PSA.57.4	Mon'n ganny antoure par bann lyon feros,
PSA.57.4	bann zonm ki annan ledan parey lans ek dart.
PSA.57.4	Zot lalang i koupe parey en lepe byen fite.
PSA.57.5	Mon Bondye!
PSA.57.5	Montre ou grander ki depas lesyel!
PSA.57.5	Fer ou laglwar kouver later antye!
PSA.57.6	Zot ti'n met en latrap lo mon semen
PSA.57.6	pour fer mwan pliye.
PSA.57.6	Zot ti'n fouy en trou lo mon semen,
PSA.57.6	me zot menm ki'n tonm ladan.
PSA.57.7	Mon Bondye! Mon leker i ranpli avek konfyans.
PSA.57.7	Mon vreman annan konfyans.
PSA.57.7	Mon pou sante,
PSA.57.7	mon pou zwe lanmizik pour ou.
PSA.57.8	Reveye, mon leker!
PSA.57.8	Reveye, bann lenstriman lanmizik!
PSA.57.8	Mon pou fer lizour aparet.
PSA.57.9	SENYER! Mon pou loue ou parmi bann pep.
PSA.57.9	Mon pou sant ou louanz parmi bann nasyon.
PSA.57.10	Ou lanmour i osi gran ki lesyel.
PSA.57.10	Ou fidelite i monte ziska dan nyaz.
PSA.57.11	Mon Bondye!
PSA.57.11	Montre ki ou grander i pli o ki lesyel
PSA.57.11	e ki ou laglwar i kouver later antye.
PSA.58.1	Bann dirizan! Eski zot vreman koz lazistis?
PSA.58.1	Konmsa ki zot ziz bann imen avek ladrwatir?
PSA.58.2	Non! Dan zot leker, zot mazin zis dimal;
PSA.58.2	avek zot lanmen, zot fer vyolans lo later.
PSA.58.3	Depi dan vant zot manman, bann malfeter i pratik sa ki mal.
PSA.58.3	Depi zour zot nesans,
PSA.58.3	zot in pran move semen e zot manter.
PSA.58.4	Zot annan move venen parey en serpan.
PSA.58.4	Zot bous zot zorey parey en serpan ki sourd,
PSA.58.5	pour zot pa antann ni lavwa zot donter
PSA.58.5	ni lanmizik en pli bon mazisyen.
PSA.58.6	Bondye! Kas zot ledan dan zot labous.
PSA.58.6	SENYER! Aras zeyer sa bann zenn lyon.
PSA.58.7	Fer zot disparet parey delo ki koule!
PSA.58.7	Parey zerb,
PSA.58.7	zot ava ganny kraze anba lipye e fletri.
PSA.58.8	Parey en kolimason,
PSA.58.8	zot ava disparet dan zot lagli.
PSA.58.8	Parey en pti baba ki ne mor,
PSA.58.8	zanmen zot pou war soley.
PSA.58.9	Avan ki dife lapay i tous marmit,
PSA.58.9	zot ava ganny balye dan tourbiyon son lakoler,
PSA.58.9	avan ki manze dan marmit i ganny letan kwi!
PSA.58.10	Sa enn ki zis ava kontan
PSA.58.10	ler i ava war ki vanzans in ganny fer.
PSA.58.10	I ava lav son lipye dan disan bann malfeter.
PSA.58.11	Dimoun ava dir:
PSA.58.11	Vreman! I annan en rekonpans
PSA.58.11	pour bann dimoun ki zis.
PSA.58.11	Vreman! I annan en Bondye ki zize lo later!
PSA.59.1	Mon Bondye!
PSA.59.1	Delivre mwan dan lanmen mon bann lennmi.
PSA.59.1	Protez mwan kont sa bann ki atak mwan.
PSA.59.2	Delivre mwan kont sa bann malfeter.
PSA.59.2	Sov mwan kont sa bann kriminel.
PSA.59.3	Gete! Zot pe vey mwan, pre pour zot touy mwan.
PSA.59.3	Bann zonm pe fer konplo kont mwan.
PSA.59.3	Pourtan SENYER, mon pa'n fer nanryen mal,
PSA.59.3	ni komet okenn pese.
PSA.59.4	San ki mon'n komet okenn fot,
PSA.59.4	zot taye e zot met zot pare pour atak mwan.
PSA.59.4	Leve! Vin kot mwan e ou ava war ou menm.
PSA.59.5	Ou SENYER, Bondye liniver,
PSA.59.5	ou menm Bondye Izrael!
PSA.59.5	Leve pour pini tou bann nasyon.
PSA.59.5	Pa pran pitye pour okenn sa bann tret.
PSA.59.6	Tou le swar zot retournen, zot irle parey lisyen
PSA.59.6	e zot parwaze dan lavil.
PSA.59.7	Zot labous i deborde avek parol menas.
PSA.59.7	Zot dir: Lekel ki pou antann nou?
PSA.59.8	Me ou riy zot SENYER;
PSA.59.8	ou pa pran ka avek sa bann nasyon.
PSA.59.9	Mon annan konfyans dan ou, mon lafors,
PSA.59.9	akoz ou mon Bondye, ou mon protekter.
PSA.59.10	Dan son fidelite, mon Bondye ava vin kot mwan.
PSA.59.10	Mon Bondye ava fer mwan war laviktwar
PSA.59.10	lo mon bann lennmi.
PSA.59.11	Pa touy zot, sinon mon pep ava oubliye.
PSA.59.11	Par ou lafors, fer zot tranble e fer zot tonbe.
PSA.59.11	SENYER! Nou boukliye.
PSA.59.12	Koman zot ouver labous,
PSA.59.12	pese ki sorti lo zot lalev.
PSA.59.12	Fer zot tonm dan latrap zot lorgey.
PSA.59.12	Pour tou sa bann malediksyon ek mansonz,
PSA.59.13	detri zot dan ou lakoler.
PSA.59.13	Detri zot ziska ki zot disparet.
PSA.59.13	Alor tou dimoun ava konnen
PSA.59.13	ki Bondye i gouvern Izrael ek later antye.
PSA.59.14	Tou le swar zot retournen, zot irle parey lisyen
PSA.59.14	e zot parwaze dan lavil.
PSA.59.15	Zot rodaye partou pour ganny manze
PSA.59.15	e zot gronnyen si zot pa ganny ase.
PSA.59.16	Mwan, mon pou proklanm ou lafors.
PSA.59.16	Tou le bomaten, mon pou kriy byen for ou fidelite.
PSA.59.16	Ou en protekter pour mwan;
PSA.59.16	ou en labri dan letan mon maler.
PSA.59.17	Ou ki mon lafors,
PSA.59.17	mon pou sant avek lazwa pour ou.
PSA.59.17	Ou mon Bondye, ou mon protekter.
PSA.59.17	Ou mon Bondye ki fidel anver mwan.
PSA.60.1	Mon Bondye! Ou'n rezet nou.
PSA.60.1	Ou'n senm dezord parmi nou.
PSA.60.1	Ou'n ankoler kont nou.
PSA.60.1	Me aprezan, retabli nou.
PSA.60.2	Ou'n fer later sekwe; ou'n ouver li.
PSA.60.2	Repar bann krevas akoz i pe tranble.
PSA.60.3	Ou'n fer ou pep soufer dan letan dir.
PSA.60.3	Ou'n fer nou bwar diven ki'n soul nou.
PSA.60.4	Ou'n donn ou bann fidel en bannyer
PSA.60.4	pour zot sove devan dart lennmi.
PSA.60.5	Par ou pwisans, donn nou laviktwar;
PSA.60.5	reponn nou e delivre bann ki ou kontan.
PSA.60.6	Depi son sanktyer,
PSA.60.6	Bondye in promet:
PSA.60.6	Avek lazwa, mon pou partaz lavil Sikenm;
PSA.60.6	mon pou diviz vale Soukot.
PSA.60.7	Galaad i pour mwan.
PSA.60.7	Manase osi.
PSA.60.7	Efraim i mon kasket.
PSA.60.7	Zida i mon baton komann.
PSA.60.8	Moab i mon kivet pour mwan bennyen;
PSA.60.8	mon zet mon sandal lo Edonm.
PSA.60.8	Mon proklanm laviktwar lo pei Filisten.
PSA.60.9	Lekel ki pou anmenn mwan dan lavil fortifye?
PSA.60.9	Lekel ki pou kondwir mwan ziska Edonm?
PSA.60.10	Mon Bondye! Pa ou'n rezet nou?
PSA.60.10	Mon Bondye! Ou nepli sorti pour konbat avek nou larme.
PSA.60.11	Sekour nou kont lennmi;
PSA.60.11	sekour imen napa valer.
PSA.60.12	Avek Bondye, nou pou ganny gran laviktwar.
PSA.60.12	Li menm ki pou kraz nou bann lennmi.
PSA.61.1	Mon Bondye! Mon kriy ou.
PSA.61.1	Ekout mwan. Ekout mon lapriyer.
PSA.61.2	Depi dan bout later, mon pe kriy ou
PSA.61.2	ler mon dan dekourazman.
PSA.61.2	Kondwir mwan lo sa ros
PSA.61.2	kot mon pa kapab arive.
PSA.61.3	Ou menm mon protekter,
PSA.61.3	mon fortres kont lennmi.
PSA.61.4	Mon ti ava anvi reste dan ou sanktyer
PSA.61.4	pour tou mon lavi
PSA.61.4	e ganny en labri anba ou lezel.
PSA.61.5	Mon Bondye! Ou'n egzos mon bann swe
PSA.61.5	e donn bann ki ador ou, zot leritaz.
PSA.61.6	Donn lerwa en long lavi.
PSA.61.6	Fer li viv ankor pandan plizyer zenerasyon,
PSA.61.7	pour ki i reste lo tronn pour touzour devan ou.
PSA.61.7	Mon Bondye!
PSA.61.7	Dan ou fidelite ek ou bonte, protez li.
PSA.61.8	Alor, mon pou touzour loue ou non
PSA.61.8	e sak zour mon pou gard mon promes.
PSA.62.1	Zis Bondye ki fer mwan konn trankilite.
PSA.62.1	Zis li tousel ki kapab sov mwan.
PSA.62.2	Zis li mon Ros protekter e li tousel ki sov mwan,
PSA.62.2	mon fortres; mon pa pou zanmen tonbe.
PSA.62.3	Ziska kan zot pou antoure pour atak en dimoun?
PSA.62.3	Eski zot oule zet li parey en miray ki pre pour tonbe,
PSA.62.3	oubyen en baraz ki'n kabannen?
PSA.62.4	Zot mazin zis sali loner en dimoun enportan.
PSA.62.4	Zot plezir i dan mansonz;
PSA.62.4	zot dir zoli parol avek zot labous,
PSA.62.4	me dan fon zot leker zot modi li.
PSA.62.5	Zis Bondye ki fer mwan konn trankilite,
PSA.62.5	akoz mon'n met mon lespwar dan li.
PSA.62.6	Li tousel mon Ros protekter, mon Sover, mon fortres.
PSA.62.6	Mon pa pou zanmen tonbe.
PSA.62.7	Mon delivrans ek mon laglwar
PSA.62.7	i repoz lo Bondye
PSA.62.7	mon pwisan protekter, mon labri.
PSA.62.8	Pep! Fer li touzour konfyans.
PSA.62.8	Dir li sa ki zot annan lo zot leker.
PSA.62.8	Bondye i en labri pour nou.
PSA.62.9	Bann et imen i parey en souf respirasyon;
PSA.62.9	bann zabitan later, zot manter.
PSA.62.9	Si zot mont lo en balans,
PSA.62.9	zot pa pou pez plis ki en souf.
PSA.62.10	Pa met ou konfyans dan vyolans;
PSA.62.10	pa esper vin ris avek keksoz vole.
PSA.62.10	Menm si ou larises i ogmante,
PSA.62.10	pa met ou leker lo la.
PSA.62.11	Bondye in dir e mon'n antann repete:
PSA.62.11	Zis Bondye tousel ki posed lapwisans.
PSA.62.12	SENYER! Ou fidelite i pour touzour.
PSA.62.12	Ou rekonpans sakenn dapre son bann aksyon.
PSA.63.1	Mon Bondye! Ou menm mon Bondye.
PSA.63.1	Mon pe rod ou koman soley i leve.
PSA.63.1	Mon swaf, mon anvi ou mon Bondye.
PSA.63.1	Mon lekor i bezwen ou
PSA.63.1	parey en later ki'n sek, san delo.
PSA.63.2	Alor, mon'n kontanple ou dan sanktyer
PSA.63.2	pour mwan admir ou pwisans ek ou laglwar.
PSA.63.3	Ou fidelite i vo plis ki lavi;
PSA.63.3	mon labous pou proklanm ou louanz.
PSA.63.4	Mon pou kontinyen remersye ou tou mon lavi;
PSA.63.4	mon pou lev mon lanmen pour glorifye ou non.
PSA.63.5	Mon pou rasazye parey avek bann pli bon pla;
PSA.63.5	mon pou selebre e sant louanz avek lazwa.
PSA.63.6	Ler mon alonze lo mon lili, mon mazin ou.
PSA.63.6	Mon pas tou lannwit mazin ou,
PSA.63.7	akoz ou'n vin sekour mwan.
PSA.63.7	Mon dan lazwa dan lonbraz ou lezel.
PSA.63.8	Mon atase avek ou;
PSA.63.8	ou lanmen pwisan i soutenir mwan.
PSA.63.9	Bann dimoun ki pe rod touy mwan
PSA.63.9	pou desann dan profonder lemonn lanmor.
PSA.63.10	Zot pou ganny masakre.
PSA.63.10	Zot ava ganny devore par sakal.
PSA.63.11	Lerwa pou dan lazwa,
PSA.63.11	akoz Bondye in donn li laviktwar.
PSA.63.11	Tou dimoun ki pret serman lo non Bondye
PSA.63.11	pou loue li.
PSA.63.11	Labous bann manter pou reste fermen.
PSA.64.1	Mon Bondye! Ekout mon konplent.
PSA.64.1	Prezerv mwan kont lafreyer lennmi.
PSA.64.2	Fer mwan sape dan konplo sekre
PSA.64.2	ki bann malfeter pe fer.
PSA.64.3	Zot fit zot lalang parey en lepe.
PSA.64.3	Zot parol i anmer.
PSA.64.3	Zot blese parey en dart anpwazonnen
PSA.64.4	ki zot tire lo bann inosan depi kot zot in kasyet.
PSA.64.4	San averti, zot tire san okenn lafreyer.
PSA.64.5	Zot ankouraz kanmarad dan sa ki mal;
PSA.64.5	zot kalkile kote zot pou met zot latrap;
PSA.64.5	zot dir: Lekel ki pou war nou?
PSA.64.6	Zot prepar zot bann move kou.
PSA.64.6	Zot dir: Nou'n byen kalkil nou plan.
PSA.64.6	Lekel ki kapab konn profonder leker imen?
PSA.64.7	Me Bondye pou tir son bann dart lo zot;
PSA.64.7	san tarde, zot pou ganny blese.
PSA.64.8	Zot prop parol pou fer zot tonbe.
PSA.64.8	Dimoun ki war zot i balans latet.
PSA.64.9	Tou dimoun pou per;
PSA.64.9	zot pou proklanm travay Bondye,
PSA.64.9	e medit lo sa ki i'n fer.
PSA.64.10	Dimoun ki zis!
PSA.64.10	Rezoui dan SENYER.
PSA.64.10	Pran li pour labri!
PSA.64.10	Dimoun ki leker i drwat ava dan lazwa.
PSA.65.1	Mon Bondye! Ou ki dan Zerizalenm,
PSA.65.1	ou merit ganny loue.
PSA.65.1	Nou devre gard nou promes anver ou.
PSA.65.2	Akoz ou ekout nou lapriyer,
PSA.65.2	tou zabitan later ava tourn ver ou.
PSA.65.3	Pwa mon fot i tro lour pour mwan.
PSA.65.3	Ou pou pardonn tou nou pese.
PSA.65.4	I byennere sa enn ki ou swazir
PSA.65.4	pour anmenn viv dan ou sanktyer!
PSA.65.4	Nou pou rasazye avek tou bann bon keksoz
PSA.65.4	ki sorti kot ou dan ou tanp sakre.
PSA.65.5	Mon Bondye, nou Sover!
PSA.65.5	Ou bann gran mervey i delivrans pour nou.
PSA.65.5	Ou menm lespwar bann zabitan later
PSA.65.5	e atraver lanmer, ziska bann zil lwenten.
PSA.65.6	Par ou lafors, ou'n plas bann montanny.
PSA.65.6	Ou ranpli avek pwisans.
PSA.65.7	Ou kalme tapaz lanmer;
PSA.65.7	tapaz son bann laroul
PSA.65.7	ek gronnyman bann nasyon.
PSA.65.8	Zabitan dan bout later
PSA.65.8	i dan lafreyer par ou bann siny.
PSA.65.8	Ou fer bann pei dan Les e dan Was
PSA.65.8	kriy zot lazwa.
PSA.65.9	Ou pran swen avek later.
PSA.65.9	Ou fer lapli tonbe, ou anrisi li e rann li fertil.
PSA.65.9	Larivyer Bondye i plen avek delo;
PSA.65.9	ou donn bon rekolt bann zabitan later.
PSA.65.9	La koman ou prepar later:
PSA.65.10	Ou met delo dan rigol, delo pour irigasyon.
PSA.65.10	Ou kas bann boul later, ou fer zot mou.
PSA.65.10	Ou aroz li avek lapli e fer pouse bann plant.
PSA.65.11	Ou kouronn lannen avek en kantite byenfe.
PSA.65.11	Kot ou pase i annan labondans.
PSA.65.12	Bann landrwa ki ti sek i donn bon rekolt;
PSA.65.12	bann kolin i ranpli avek lazwa.
PSA.65.13	Laplenn i ranpli avek bann troupo.
PSA.65.13	Bann vale i kouver avek dible.
PSA.65.13	Zot kriye e sante dan lazwa.
PSA.66.1	Tou bann zabitan later!
PSA.66.1	Kriye e sant zot lazwa pour loue Bondye!
PSA.66.2	Sant laglwar son non!
PSA.66.2	Rann li glwar!
PSA.66.3	Dir Bondye:
PSA.66.3	Tou sa ki ou fer i vreman formidab.
PSA.66.3	Akoz ou pwisans, ou bann lennmi i kourbe devan ou.
PSA.66.4	Tou dimoun lo later i ador ou;
PSA.66.4	zot sant an ou loner;
PSA.66.4	zot sant an loner ou non.
PSA.66.5	Vin get tou sa ki Bondye in fer!
PSA.66.5	Bann aksyon terib ki i'n akonpli i formidab
PSA.66.5	pour bann zabitan later.
PSA.66.6	In fer lanmer vin later sek;
PSA.66.6	dimoun ti travers larivyer apye.
PSA.66.6	Alor, nou ti fer lafet.
PSA.66.7	Par son lafors, i gouvern pour touzour;
PSA.66.7	i gard son lizye lo bann nasyon.
PSA.66.7	Pa les bann rebel fer vantar.
PSA.66.8	Tou bann nasyon! Remersye nou Bondye.
PSA.66.8	Fer antann zot louanz pour li!
PSA.66.9	I'n prezerv nou lavi.
PSA.66.9	I pa'n les nou glise.
PSA.66.10	Mon Bondye! Ou'n teste nou.
PSA.66.10	Ou'n pirifye nou parey larzan i ganny pirifye.
PSA.66.11	Ou'n fer nou tonm dan en latrap;
PSA.66.11	ou'n met bann fardo lo nou ledo.
PSA.66.12	Ou'n les dimoun mont lo nou latet.
PSA.66.12	Nou'n pas atraver dife ek delo;
PSA.66.12	me ou'n fer nou sorti,
PSA.66.12	pour donn nou labondans.
PSA.66.13	Mon pou antre dan ou sanktyer
PSA.66.13	avek bann sakrifis konplet.
PSA.66.13	Mon pou gard bann ve ki mon ti'n fer.
PSA.66.14	Mon pou akonpli promes ki mon ti fer
PSA.66.14	ler mon ti dan maler.
PSA.66.15	Mon pou ofer ou zannimo gra
PSA.66.15	koman sakrifis konplet.
PSA.66.15	Loder lafimen bann mouton mal
PSA.66.15	pou mont kot ou.
PSA.66.15	Mon pou ofer sakrifis toro ek mouton.
PSA.66.16	Zot tou ki ador Bondye! Vini. Vin ekoute.
PSA.66.16	Mon ava rakont zot sa ki i'n fer pour mwan.
PSA.66.17	Avek mon labous mon ti apel li.
PSA.66.17	Mon ti demann li son sekour e mon ti loue li.
PSA.66.18	Si mon ti'n gard mesanste dan mon leker,
PSA.66.18	SENYER pa ti pou ekout mwan.
PSA.66.19	Me Bondye in ekout mwan;
PSA.66.19	in antann mon lapriyer.
PSA.66.20	Mon loue Bondye!
PSA.66.20	I pa'n rezet mon lapriyer,
PSA.66.20	ni retir son fidelite anver mwan.
PSA.67.1	Bondye! Akord nou ou lagras e beni nou.
PSA.67.1	Fer ou vizaz briy lo nou!
PSA.67.2	Alor, partou lo later,
PSA.67.2	dimoun ava konn ou semen;
PSA.67.2	tou bann nasyon ava konnen
PSA.67.2	ki ou menm Sover.
PSA.67.3	Bann pep! Loue Bondye!
PSA.67.3	Ansanm, loue li!
PSA.67.4	Bann nasyon i rezoui e sante dan lazwa,
PSA.67.4	akoz ou gouvern bann pep avek lazistis
PSA.67.4	e ou gid bann nasyon lo later.
PSA.67.5	Bann pep! Loue Bondye!
PSA.67.5	Ansanm, loue li!
PSA.67.6	Later in donn son bann rekolt;
PSA.67.6	Bondye, nou Bondye in beni nou.
PSA.67.7	Bondye! Kontinyen beni nou,
PSA.67.7	e tou bann pep partou lo later ava onor li.
PSA.68.1	Bondye i leve.
PSA.68.1	Son bann lennmi i fann kler.
PSA.68.1	Son bann ladverser i disperse devan li.
PSA.68.2	Parey lafimen, ou fer zot disparet.
PSA.68.2	Parey lasir devan dife, ou fer zot fonn.
PSA.68.2	Bann malfeter pou disparet devan Bondye.
PSA.68.3	Zot ki zis! Montre zot lazwa.
PSA.68.3	Selebre devan Bondye dan lazwa.
PSA.68.4	Sant pour Bondye!
PSA.68.4	Loue son non par bann kantik!
PSA.68.4	Sant en kantik pour sa enn ki vini
PSA.68.4	dan nyaz lo son kales.
PSA.68.4	SENYER i son non.
PSA.68.4	Selebre avek lazwa devan li!
PSA.68.5	Dan son sanktyer sakre,
PSA.68.5	Bondye i en papa pour bann orfelen
PSA.68.5	e i protez bann vev.
PSA.68.6	Bondye i donn en fanmir sa enn ki tousel.
PSA.68.6	I ouver laport laliberte pour bann prizonnyen.
PSA.68.6	Me bann ki revolte i viv dan en later sek.
PSA.68.7	Mon Bondye! Ler ou ti kondwir ou pep,
PSA.68.7	ler ou ti mars devan zot dan dezer,
PSA.68.8	devan ou, Bondye Sinai!
PSA.68.8	Devan ou, Bondye Izrael!
PSA.68.8	Later ti tranble, lapli ti deverse depi lesyel.
PSA.68.9	Mon Bondye!
PSA.68.9	Ou ti fer en kantite lapli tonbe partou;
PSA.68.9	ou'n redonn lavi ou pep ki ti'n randi.
PSA.68.10	Ou pep in ganny en plas pour etabli li.
PSA.68.10	Mon Bondye! Dan ou labonte,
PSA.68.10	ou'n prepar sa pei pour bann malere.
PSA.68.11	SENYER i donn lord;
PSA.68.11	en gran lafoul fanm i anons sa bon nouvel:
PSA.68.12	Bann lerwa ek zot larme pe sove!
PSA.68.12	Zot pe sove!
PSA.68.12	Bann fanm ki'n reste dan kan
PSA.68.12	pe partaz bann depouy lager.
PSA.68.13	Lezel pizon i kouver avek larzan
PSA.68.13	e son bann plim i kouler lor pal.
PSA.68.14	Ler Bondye Toupwisan ti sas bann lerwa,
PSA.68.14	lannez ti pe tonbe lo montanny Salmon.
PSA.68.15	Montanny Basann i parey montanny Bondye!
PSA.68.15	Basann i en montanny avek en kantite latet.
PSA.68.16	Akoz sa montanny ki annan en kantite latet
PSA.68.16	i zalou montanny kot Bondye i'n swazi pour li reste,
PSA.68.16	la kot SENYER pou reste pour touzour?
PSA.68.17	Bondye i sorti Sinai;
PSA.68.17	i desann dan son sanktyer sakre
PSA.68.17	avek bann kales lager par milye.
PSA.68.18	SENYER Bondye! Ou'n mont lao.
PSA.68.18	Ou'n anmenn bann prizonnyen avek ou.
PSA.68.18	Bann pep in ofer ou kado,
PSA.68.18	menm bann ki rebel kont ou.
PSA.68.19	Remersye SENYER tou le zour!
PSA.68.19	Bondye ki nou Sover!
PSA.68.20	Nou Bondye i en Bondye sover.
PSA.68.20	BONDYE i Senyer ki sov nou dan lanmor.
PSA.68.21	Me Bondye pou kraz latet son bann lennmi ki,
PSA.68.21	avek zot seve long,
PSA.68.21	zot kontinyen viv en lavi koupab.
PSA.68.22	SENYER i deklare:
PSA.68.22	Mon pou fer zot retournen sorti Basann.
PSA.68.22	Mon pou fer zot sorti dan profonder lanmer.
PSA.68.23	Konmsa, zot ava patoze dan disan;
PSA.68.23	ou bann lisyen ava lis zot par disan lennmi.
PSA.68.24	Mon Bondye!
PSA.68.24	Nou'n war ou bann laprosesyon solannel,
PSA.68.24	bann kortez mon Bondye, mon Lerwa,
PSA.68.24	antre dan sanktyer.
PSA.68.25	Bann santer i mars devan,
PSA.68.25	bann mizisyen deryer.
PSA.68.25	Dan milye, bann zenn fiy pe zwe lo tanbouren.
PSA.68.26	Bann sours Izrael! Loue SENYER Bondye.
PSA.68.26	Remersye Bondye dan bann lasanble.
PSA.68.27	Benzamen ki pli pti tribi i vin premye;
PSA.68.27	apre li, bann sef Zida dan lenz brode,
PSA.68.27	bann sef Zabilon ek bann sef Neftali.
PSA.68.28	Bondye! Montre ou pwisans.
PSA.68.28	Bondye! Montre ou lafors
PSA.68.28	parey ou'n deza fer pour nou.
PSA.68.29	Kot ou tanp dan Zerizalenm,
PSA.68.29	bann lerwa ava anmenn kado pour ou.
PSA.68.30	Menas Lezip,
PSA.68.30	ki parey en zannimo sovaz dan lanmar!
PSA.68.30	Menas kont bann nasyon
PSA.68.30	ki parey en troupo toro ek bann zenn toro.
PSA.68.30	Zot ava vin bes zot latet devan ou
PSA.68.30	e ofer ou zot kado.
PSA.68.30	Fer fannen bann pep ki kontan lager!
PSA.68.31	Bann dimoun enportan pou vini, sorti Lezip.
PSA.68.31	Bann Etyopyen pou vin ver Bondye,
PSA.68.31	lanmen leve anler.
PSA.68.32	Tou bann pep partou dan lemonn!
PSA.68.32	Sant pour Bondye!
PSA.68.32	Loue SENYER!
PSA.68.33	Atraver lesyel lo son kales,
PSA.68.33	i fer tande son lavwa pwisan.
PSA.68.34	Proklanmen ki Bondye i pwisan;
PSA.68.34	i gouvern Izrael;
PSA.68.34	i montre son pwisans dan lesyel.
PSA.68.35	Bondye i formidab dan son sanktyer.
PSA.68.35	Li, Bondye Izrael,
PSA.68.35	i donn son pep pouvwar ek lafors.
PSA.68.35	Loue Bondye!
PSA.69.1	Mon Bondye! Sov mwan.
PSA.69.1	Delo in mont ziska mon likou.
PSA.69.2	Mon pe anfons dan labou,
PSA.69.2	mon napa en landrwa solid
PSA.69.2	pour mwan poz mon lipye.
PSA.69.2	Mon pe anfons dan kre
PSA.69.2	e kouran pe anmenn mwan.
PSA.69.3	Mon fatige afors kriye;
PSA.69.3	mon lagorz i sek.
PSA.69.3	Mon lizye i fatige
PSA.69.3	afors esper mon Bondye.
PSA.69.4	Sa bann ki ay mwan san okenn rezon,
PSA.69.4	zot pli bokou ki seve lo mon latet;
PSA.69.4	en kantite zot i oule detri mwan;
PSA.69.4	mon bann lennmi i oule detri mwan
PSA.69.4	avek zot fo lakizasyon.
PSA.69.4	Eski fodre mon rann sa ki mon pa'n vole?
PSA.69.5	Mon Bondye! Devan ou, mon tor pa en sekre;
PSA.69.5	ou konn byen tou mon bann pese.
PSA.69.6	Senyer BONDYE liniver!
PSA.69.6	Fodre pa ki dimoun ki'n met zot lespwar dan ou
PSA.69.6	i ganny imilye akoz mwan.
PSA.69.6	Bondye Izrael!
PSA.69.6	Ki personn ki'n met son konfyans dan ou
PSA.69.6	i ganny abese akoz mwan.
PSA.69.7	Pour ou, mon aksepte ganny imilye;
PSA.69.7	laont i kouver mon figir.
PSA.69.8	Mon'n vin en etranze pour mon bann frer,
PSA.69.8	en nanryen ditou,
PSA.69.8	menm anver bann zanfan mon manman.
PSA.69.9	Lanmour ki mon annan pour ou tanp
PSA.69.9	i brile dan mwan parey en dife.
PSA.69.9	Bann lensilt ki ganny fer kont ou
PSA.69.9	i retonm lo mwan.
PSA.69.10	Ler mon ti plere e zennen,
PSA.69.10	mon ti ganny ensilte.
PSA.69.11	Zot ti fer zistwar lo mwan
PSA.69.11	ler mon ti met lenz dey.
PSA.69.12	Bann ki asiz obor semen i malparl mwan;
PSA.69.12	bann soular i konpoz mwan dan sanson.
PSA.69.13	SENYER! Mwan, mon adres ou mon lapriyer.
PSA.69.13	Mon Bondye!
PSA.69.13	Reponn mwan dan ou letan favorab.
PSA.69.13	Dan labondans ou fidelite, reponn mwan,
PSA.69.13	ou ki vreman mon Sover.
PSA.69.14	Sov mwan!
PSA.69.14	Pa les mwan anfons dan labou.
PSA.69.14	Delivre mwan dan lanmen mon bann lennmi
PSA.69.14	e dan fon lanmer.
PSA.69.15	Pa les kouran delo trenn mwan,
PSA.69.15	ni les mwan desann dan gran fon,
PSA.69.15	ni latonm ferm lo mwan.
PSA.69.16	SENYER, Reponn mwan!
PSA.69.16	Ou fidelite i fer mwan dibyen.
PSA.69.16	Dan ou gran konpasyon, tourn ver mwan!
PSA.69.17	Pa vir ledo avek ou serviter,
PSA.69.17	akoz mon dan maler.
PSA.69.17	Pa tarde pou reponn mwan.
PSA.69.18	Vin pros avek mwan, sov mwan,
PSA.69.18	delivre mwan akoz mon bann lennmi.
PSA.69.19	Ou konn bann lensilt ki mon gannyen,
PSA.69.19	mon laont ek mon dezoner;
PSA.69.19	ou konn tou mon bann lennmi.
PSA.69.20	Mon leker i fermal afors ganny ensilte;
PSA.69.20	mon dan dezespwar.
PSA.69.20	Mon vin rod senpati,
PSA.69.20	me personn pa pran pitye pour mwan,
PSA.69.20	personn pa'n vin rekonfort mwan.
PSA.69.21	Zot donn mwan pwazon pour manze.
PSA.69.21	Ler mon ti swaf,
PSA.69.21	zot ti donn mwan vineg pour bwar.
PSA.69.22	Zot bann bon repa pou vin en latrap pour zot
PSA.69.22	e en pyez pour zot bann zanmi.
PSA.69.23	Zot lizye ava vin sonm
PSA.69.23	e zot pou nepli war kler.
PSA.69.23	Zot leren ava touzour kourbe.
PSA.69.24	Devers ou lakoler lo zot!
PSA.69.24	Ki i bril zot parey en dife!
PSA.69.25	Detri zot kanpman
PSA.69.25	e ki personn pa reste dan son latant!
PSA.69.26	Annefe, zot pe persekit
PSA.69.26	sa bann ki ou'n deza pini;
PSA.69.26	zot kont bann kou ki i'n gannyen.
PSA.69.27	Fer en lalis tou zot bann krim,
PSA.69.27	pour zot pa zanmen ganny ou faver.
PSA.69.28	Efas zot non dan liv lavi!
PSA.69.28	Pa kont zot parmi bann zis!
PSA.69.29	Me mwan, mon malere e mon pe soufer;
PSA.69.29	Mon Bondye! Ou sekour ki pour protez mwan!
PSA.69.30	Mon pou loue non Bondye par en kantik;
PSA.69.30	mon pou anons son grander avek rekonesans.
PSA.69.31	Sa i ava fer plezir SENYER
PSA.69.31	plis ki en bef oubyen en toro avek korn ek sabo.
PSA.69.32	Ler zot ava war sa,
PSA.69.32	bann ki'n ganny imilye ava dan lazwa.
PSA.69.32	Sa bann ki rod Bondye ava repran kouraz.
PSA.69.33	Annefe, SENYER i ekout dimoun
PSA.69.33	ki dan bezwen.
PSA.69.33	I pa rezet son bann fidel ki dan prizon.
PSA.69.34	Lesyel, later, lanmer
PSA.69.34	e tou sa ki bouze i rann li laglwar,
PSA.69.35	akoz Bondye pou sov Zerizalenm.
PSA.69.35	I pou rekonstri bann lavil dan Zida.
PSA.69.35	Son pep pou vin viv la
PSA.69.35	e sa pei ava pour zot.
PSA.69.36	Bann desandan son bann serviter
PSA.69.36	pou erit sa later
PSA.69.36	e sa bann ki kontan son non pou reste la.
PSA.70.1	Mon Bondye! Delivre mwan.
PSA.70.1	SENYER! Vin vit pou sekour mwan.
PSA.70.2	Kouver sa bann ki oule touy mwan
PSA.70.2	avek laont ek konfizyon.
PSA.70.2	Fer rekile avek dezoner
PSA.70.2	sa bann ki swet mon maler.
PSA.70.3	Fer sa bann ki gognard mwan,
PSA.70.3	tonm dan zot laont.
PSA.70.4	Me sa bann ki pe rod ou ava rezouir
PSA.70.4	e deborde avek lazwa akoz ou.
PSA.70.4	Sa bann ki kontan ou koman zot Sover,
PSA.70.4	ava touzour proklanmen:
PSA.70.4	Bondye i gran!
PSA.70.5	Mwan, mon en pov dan bezwen;
PSA.70.5	Mon Bondye pa oubliy mwan!
PSA.70.5	SENYER! Ou mon sekour e mon liberater,
PSA.70.5	pa tarde!
PSA.71.1	SENYER! Mon vin pran refiz kot ou.
PSA.71.1	Pa les mwan toultan ganny imilye.
PSA.71.2	Dan ou lazistis, delivre mwan e sov mwan!
PSA.71.2	Ekout mwan! Vin delivre mwan.
PSA.71.3	Ou menm sa Ros protekter,
PSA.71.3	landrwa kot mon kapab vini nenport ki moman.
PSA.71.3	Ou'n deside sov mwan,
PSA.71.3	akoz ou mon Ros protekter e mon fortres.
PSA.71.4	Mon Bondye!
PSA.71.4	Delivre mwan dan lanmen bann malfeter,
PSA.71.4	e dan pouvwar kriminel ek dimoun vyolan.
PSA.71.5	Senyer BONDYE! Ou menm mon lespwar.
PSA.71.5	Depi mon lazenes SENYER,
PSA.71.5	mon fer ou konfyans.
PSA.71.6	Depi dan vant mon manman mon kont lo ou.
PSA.71.6	Ou ki'n tir mwan dan vant mon manman.
PSA.71.6	Toultan, mon pou sant ou louanz.
PSA.71.7	Mon lavi ti paret drol pour bokou dimoun.
PSA.71.7	Me ou, ou mon lafors e mon protekter.
PSA.71.8	Mon labous i ranpli avek ou louanz;
PSA.71.8	tou lazournen mon sant ou laglwar.
PSA.71.9	Pa rezet mwan dan mon vye zour;
PSA.71.9	pa abandonn mwan ler mon nepli annan lafors.
PSA.71.10	Mon bann lennmi i koz lo mwan;
PSA.71.10	zot fer konplo ansanm kont mwan.
PSA.71.11	Zot dir: Bondye in abandonn li;
PSA.71.11	napa personn pou delivre li,
PSA.71.11	annou depese atrap li.
PSA.71.12	Mon Bondye!
PSA.71.12	Pa reste lwen avek mwan.
PSA.71.12	Mon Bondye!
PSA.71.12	Vit, vin delivre mwan.
PSA.71.13	Fer dimoun ki akiz mwan tonbe
PSA.71.13	e ganny kouver ek laont;
PSA.71.13	e sa bann ki rod mon maler
PSA.71.13	tonm dan dezoner ek imilyasyon!
PSA.71.14	Mwan, mon pou kontinyen espere
PSA.71.14	e mon pou touzour sant ou louanz.
PSA.71.15	Mon pou rakont bann gran keksoz ki ou'n fer.
PSA.71.15	Tou le zour, mon pou fer konnen
PSA.71.15	koman ou'n sov nou.
PSA.71.15	I annan sitan bokou,
PSA.71.15	ki mon pa pou kapab rakont tou.
PSA.71.16	Mon pou vin rakont bann mervey
PSA.71.16	ki Senyer mon BONDYE in fer.
PSA.71.16	Mon pou proklanm ou lazistis,
PSA.71.16	selman ou lazistis.
PSA.71.17	Mon Bondye!
PSA.71.17	Depi mon ti ankor zenn,
PSA.71.17	ou'n ansenny mwan.
PSA.71.17	Mon ankor pe proklanm
PSA.71.17	bann mervey ki ou'n fer.
PSA.71.18	Mon Bondye!
PSA.71.18	Aprezan ki mon'n vye avek seve blan,
PSA.71.18	pa abandonn mwan.
PSA.71.18	Les mwan proklanm ou lafors
PSA.71.18	avek sa zenerasyon
PSA.71.18	e ou pwisans avek zenerasyon fitir.
PSA.71.19	Mon Bondye!
PSA.71.19	Ou lazistis i sitan gran ki i tous lesyel.
PSA.71.19	Mon Bondye!
PSA.71.19	Ou'n fer telman gran mervey!
PSA.71.19	Mon Bondye!
PSA.71.19	Lekel ki parey ou?
PSA.71.20	Menm si ou'n fer mwan konn
PSA.71.20	maler ek soufrans,
PSA.71.20	ou pou redonn mwan lavi;
PSA.71.20	ou pou fer mwan remonte,
PSA.71.20	sorti dan profonder later.
PSA.71.21	Ou pou ogmant mon loner
PSA.71.21	e konsol mwan ankor.
PSA.71.22	Mon pou loue ou avek laarp.
PSA.71.22	Mon Bondye! Mon pou sant ou fidelite.
PSA.71.22	Mon pou zwe lanmizik pour ou,
PSA.71.22	Bondye Sen pep Izrael.
PSA.71.23	Mon pou zwe lanmizik pour ou,
PSA.71.23	mon pou sant mon lazwa,
PSA.71.23	akoz ou'n sov mon lavi.
PSA.71.24	Tou le zour, mon pou rakont ou lazistis,
PSA.71.24	akoz sa bann ki ti oule fer mwan ditor,
PSA.71.24	in ganny kouver avek laont ek dezoner.
PSA.72.1	Mon Bondye!
PSA.72.1	Donn lerwa lasazes pour pas bon zizman.
PSA.72.1	Donn sa garson lerwa lazistis.
PSA.72.2	I pou ziz ou pep avek drwatir
PSA.72.2	e ou bann pov avek lazistis.
PSA.72.3	Montanny! Anmenn lape pour lepep.
PSA.72.3	Kolin! Anmenn lazistis!
PSA.72.4	Lerwa ava defann lakoz bann pov,
PSA.72.4	ed dimoun ki dan bezwen
PSA.72.4	e kraz bann eksplwater.
PSA.72.5	Fer li viv ziska lafen lemonn,
PSA.72.5	osi lontan ki lalin ek soley i briye.
PSA.72.6	I ava parey lapli ki tonm lo laplenn,
PSA.72.6	e lapli ki aroz later.
PSA.72.7	Lazistis ava fleri pandan son renny.
PSA.72.7	Lape ava dire osi lontan ki lalin i briye.
PSA.72.8	I pou gouvern depi en bout lanmer ziska lot,
PSA.72.8	depi larivyer Efrat ziska dan bout later.
PSA.72.9	Bann zabitan dezer ava kourbe devan li
PSA.72.9	e son bann lennmi ava lis lapousyer.
PSA.72.10	Bann lerwa Tarsis ek dan bann zil
PSA.72.10	ava anmenn kado pour li.
PSA.72.10	Bann lerwa Seba ek Saba
PSA.72.10	ava donn li bann lofrann.
PSA.72.11	Tou bann lerwa ava prostern devan li
PSA.72.11	e tou bann nasyon ava servi li.
PSA.72.12	Alor, i ava sekour bann malere ki demann led
PSA.72.12	ek bann pov ki napa personn pour ed zot.
PSA.72.13	I ava pran pitye pour bann ki feb ek bann malere;
PSA.72.13	i ava sov lavi bann pov.
PSA.72.14	I ava delivre zot kont lopresyon ek vyolans,
PSA.72.14	akoz zot lavi i annan valer pour li.
PSA.72.15	Fer li viv lontan!
PSA.72.15	Donn li lor ki sorti Seba;
PSA.72.15	dimoun ava touzour priy pour li.
PSA.72.15	Bondye ava beni li tou le zour!
PSA.72.16	Fer sa pei prodwi en kantite dible
PSA.72.16	e bann kolin ava kouver avek bann zepi
PSA.72.16	e son bann fri ava parey sa bann ki sorti Liban!
PSA.72.16	Fer bann lavil ranpli avek zabitan
PSA.72.16	parey zerb dan laplenn.
PSA.72.17	Son non ava ganny selebre pour touzour;
PSA.72.17	son repitasyon ava dire pour touzour
PSA.72.17	e bann pep ava pronons son non
PSA.72.17	pour zot beni kanmarad.
PSA.72.17	Tou bann nasyon i deklar li byennere!
PSA.72.18	Loue SENYER Bondye, Bondye Izrael!
PSA.72.18	Li tousel ki fer bann mervey.
PSA.72.19	Beni son non glorye pour touzour!
PSA.72.19	Son laglwar i ranpli later!
PSA.72.19	Amenn! Amenn!
PSA.72.20	Bann lapriyer David, garson Zese i fini la!
PSA.73.1	Wi! Bondye i bon anver Izrael;
PSA.73.1	anver dimoun avek en leker pir.
PSA.73.2	Me mwan, mon ti pre pour tonbe;
PSA.73.2	mon lipye ti'n preski glise.
PSA.73.3	Ler mon ti war
PSA.73.3	koman bann malfeter pe prospere,
PSA.73.3	mon ti zalou sa bann arogan.
PSA.73.4	Zot pa soufer;
PSA.73.4	zot reste byen portan e an bonn sante.
PSA.73.5	Zot napa okenn traka parey lezot;
PSA.73.5	maler pa tonm lo zot parey lo lezot dimoun.
PSA.73.6	Alor, lorgey i koman en kolye dan zot likou;
PSA.73.6	vyolans i sel lenz ki zot mete.
PSA.73.7	Zot lizye i boufi avek lagres;
PSA.73.7	zot leker i deborde avek mesanste.
PSA.73.8	Zot sikannen e fer konplo pour fer dimal;
PSA.73.8	zot menase avek larogans.
PSA.73.9	Zot servi zot labous pour ensilte lesyel,
PSA.73.9	zot lalang pour kritik tou lo later.
PSA.73.10	Pour sa rezon, dimoun i lo zot kote
PSA.73.10	e anval zot parol parey delo.
PSA.73.11	Zot dir: Koman Bondye i konnen?
PSA.73.11	Eski Treo i annan konnesans?
PSA.73.12	Get zot, sa bann move dimoun!
PSA.73.12	Zot napa traka, zot kontinyen akimil larises.
PSA.73.13	Mon'n reste onnet pour nanryen;
PSA.73.13	mon'n lav mon lanmen
PSA.73.13	pour montre mon linosans.
PSA.73.14	Tou lazournen mon'n ganny bate;
PSA.73.14	tou le bomaten mon ganny pini.
PSA.73.15	Si mon ti'n deside koz parey zot,
PSA.73.15	mon ti ava'n trai ou pep.
PSA.73.16	Ler mon ti esey konpran,
PSA.73.16	mon ti war sa tro difisil,
PSA.73.17	ziska ler mon ti'n antre dan sanktyer Bondye.
PSA.73.17	La, mon ti konpran sa ki pou arive avek zot.
PSA.73.18	Vreman! Ou met zot lo bann semen glise;
PSA.73.18	ou fer zot al ver zot destriksyon.
PSA.73.19	En sel kou, zot ti ganny detri;
PSA.73.19	zot fini, lafreyer i balye zot.
PSA.73.20	Ler ou leve SENYER, zot in disparet
PSA.73.20	parey ler ou sorti dan en rev.
PSA.73.21	Ler mon leker ti dan lapenn,
PSA.73.21	mon ti santi mwan konpletman desire.
PSA.73.22	Mon ti koman en abriti.
PSA.73.22	Mon ti parey en bebet devan ou.
PSA.73.23	Pourtan, mon touzour reste atase avek ou;
PSA.73.23	ou atrap mon lanmen drwat.
PSA.73.24	Ou kondwir mwan par ou bann konsey;
PSA.73.24	apre, ou ava akey mwan dan laglwar.
PSA.73.25	Lekel ki mon annan dan lesyel apard ou?
PSA.73.25	Lo later, mon sel dezir, se zis ou.
PSA.73.26	Mon lekor ek mon leker i'n fatige.
PSA.73.26	Me Bondye i lafors mon leker,
PSA.73.26	mon par patrimwann pour touzour.
PSA.73.27	Annefe, dimoun ki lwen avek ou pou disparet;
PSA.73.27	ou detri sa bann ki abandonn ou.
PSA.73.28	Me pour mwan, kan mon apros avek Bondye,
PSA.73.28	mon dan lazwa.
PSA.73.28	Mon swazir Senyer BONDYE
PSA.73.28	pour mon labri
PSA.73.28	e mon pou rakont tou son bann byenfe.
PSA.74.1	Mon Bondye!
PSA.74.1	Akoz ou'n rezet nou pour touzour?
PSA.74.1	Akoz sa gran lakoler kont nou, ou troupo?
PSA.74.2	Mazin ou pep ki ou ti swazir depi lontan,
PSA.74.2	tribi ki ou'n sove pour fer li ou pep.
PSA.74.2	Mazin montanny Siyon kot ou'n fer ou demer.
PSA.74.3	Vin kot sa bann ki'n ganny detri pour touzour.
PSA.74.3	Lennmi in demoli tou sa ki ti dan ou tanp.
PSA.74.4	La kot ou ti rankontre nou,
PSA.74.4	zot in plant zot bannyer.
PSA.74.5	Ou ti ava krwar bann zonm ki pe koup pye dibwa
PSA.74.5	dan lafore, avek zot lars.
PSA.74.6	A koud lars ek marto,
PSA.74.6	zot in demoli tou bann skilptir an bwa.
PSA.74.7	Zot in kraz tou e met dife dan ou sanktyer;
PSA.74.7	zot in profann landrwa sen kot ou reste.
PSA.74.8	Zot ti dir dan zot menm:
PSA.74.8	Annou kraz zot konpletman.
PSA.74.8	Zot ti met dife
PSA.74.8	dan tou bann landrwa sen dan pei,
PSA.74.8	kot zot ti rankontre Bondye.
PSA.74.9	Nou nepli war ou prezans.
PSA.74.9	Nou nepli annan okenn profet.
PSA.74.9	Personn parmi nou pa konnen
PSA.74.9	ziska kan sa sityasyon pou dire.
PSA.74.10	Mon Bondye!
PSA.74.10	Ziska kan ou bann lennmi
PSA.74.10	pou kontinyen riy ou?
PSA.74.10	Eski zot pou mepriz ou non pour touzour?
PSA.74.11	Akoz ou pa lev ou lanmen drwat?
PSA.74.11	Akoz ou reste lebra krwaze?
PSA.74.12	Pourtan, Bondye i mon Lerwa depi touzour.
PSA.74.12	Ou'n donn nou souvan laviktwar dan nou pei.
PSA.74.13	Avek ou lanmen pwisan,
PSA.74.13	ou ti separ lanmer an de
PSA.74.13	e kraz latet bann mons lanmer.
PSA.74.14	Ou'n kraz bann latet Leviatan.
PSA.74.14	Ou'n donn li pour manze
PSA.74.14	avek en pep ki reste dan dezer.
PSA.74.15	Ou ki'n fer koule bann sours delo
PSA.74.15	ek bann larivyer,
PSA.74.15	ou'n fer sek bann gran larivyer
PSA.74.15	ki pa zanmen sek.
PSA.74.16	Lizour i pour ou, lannwit i pour ou.
PSA.74.16	Ou ki'n enstal lalin ek soley.
PSA.74.17	Ou ki'n fikse later avek tou son bann balizaz;
PSA.74.17	ou ki'n kre sezon lete ek liver.
PSA.74.18	Pa oubliye SENYER:
PSA.74.18	Ou bann lennmi pe ensilte ou.
PSA.74.18	En pep fou pe denigre ou non.
PSA.74.19	Pa les ou tourtrel ganny manze
PSA.74.19	par bann zannimo sovaz.
PSA.74.19	Pa oubliy bann malere
PSA.74.19	parmi ou pep pour touzour.
PSA.74.20	Mazin ou lalyans;
PSA.74.20	vyolans pe kasyet dan bann landrwa fernwanr.
PSA.74.21	Pa les bann dimoun mwen fortinen
PSA.74.21	ganny dezonore.
PSA.74.21	Fer ki bann pov ek bann malere
PSA.74.21	ava loue ou non.
PSA.74.22	Leve SENYER! Vin defann ou lakoz.
PSA.74.22	Mazinen ki mannyer en bann fou
PSA.74.22	pe touzour ensilte ou.
PSA.74.23	Pa oubliye: Ou bann ladverser pe fer tapaz;
PSA.74.23	ou bann lennmi pa arete kriye.
PSA.75.1	Mon Bondye! Nou loue ou.
PSA.75.1	Nou dir ou mersi; ou non i pros avek nou.
PSA.75.1	Nou rakont ou bann mervey.
PSA.75.2	Mon pou fikse letan
PSA.75.2	kan mon pou ziz avek drwatir.
PSA.75.3	Later i kapab tranble
PSA.75.3	avek tou son bann zabitan,
PSA.75.3	me mon gard son fondasyon ferm.
PSA.75.4	Mon dir avek bann arogan: Pa fer vantar.
PSA.75.4	Avek bann malfeter: Pa vant zot lekor.
PSA.75.5	Ase fer vantar,
PSA.75.5	ase koz avek larogans.
PSA.75.6	Grander pa sorti ni dan Les, ni dan Was;
PSA.75.6	pa menm dan dezer.
PSA.75.7	Bondye ki ziz;
PSA.75.7	i abes sa enn e i elev sa lot.
PSA.75.8	SENYER i tenir dan son lanmen
PSA.75.8	en lakoup ranpli avek diven for, byen fermante;
PSA.75.8	i pou donn en pe bann malfeter lo later.
PSA.75.8	Zot pou bwar ziska lanmar.
PSA.75.9	Me mwan, mon pou kontinyen loue li.
PSA.75.9	Mon pou sant louanz pour Bondye Zakob.
PSA.75.10	Bondye pou detri lorgey bann malfeter;
PSA.75.10	me i pou fer ogmante pouvwar bann zis.
PSA.76.1	Bondye i renonmen dan Zida.
PSA.76.1	Son non i gran dan Izrael.
PSA.76.2	In etabli son latant dan Zerizalenm.
PSA.76.2	Son demer i dan Siyon.
PSA.76.3	La, i ti kas bann dart laflanm,
PSA.76.3	bann boukliye, bann lepe ek bann zarm lager.
PSA.76.4	Ou laglwar i gran; i pli manifik
PSA.76.4	ki en montanny piyaz lager.
PSA.76.5	Bann brav gerye in ganny arase
PSA.76.5	tou sa ki zot ti'n sezi.
PSA.76.5	Zot in tonm dan zot dernyen sonmey.
PSA.76.5	Personn parmi zot pa'n kapab servi zot lafors.
PSA.76.6	Bondye Zakob! Kan ou ti menas zot,
PSA.76.6	bann kavalye ek zot seval ti tonm san konnesans.
PSA.76.7	Ou formidab!
PSA.76.7	Lekel ki kapab reste debout devan ou
PSA.76.7	kan ou lakoler i leve?
PSA.76.8	Lao dan lesyel, ou rann ou zizman.
PSA.76.8	Zabitan later i per e zot reste trankil
PSA.76.9	ler Bondye i leve pour li rann zizman,
PSA.76.9	pour li sov tou bann malere lo later.
PSA.76.10	Menm lakoler bann imen i rann ou glwar;
PSA.76.10	ou antour ou avek leres ou lakoler.
PSA.76.11	Fer ou ve e gard ou promes
PSA.76.11	anver SENYER ou Bondye.
PSA.76.11	Tou bann nasyon dan zalantour
PSA.76.11	ava anmenn kado
PSA.76.11	pour sa enn ki formidab.
PSA.76.12	I abes lorgey bann sef,
PSA.76.12	i met lafreyer dan bann lerwa lo later.
PSA.77.1	Mon kriy for ver Bondye;
PSA.77.1	mon apel Bondye avek tou mon lafors
PSA.77.1	pour li antann mwan.
PSA.77.2	Kan mon dan maler, mon tourn ver SENYER.
PSA.77.2	Dan lannwit, mon reste lanmen anler, san repo;
PSA.77.2	mon refize ganny konsole.
PSA.77.3	Mon mazin Bondye, mon plennyen devan li.
PSA.77.3	Plis mon reflesir, mon perdi kouraz.
PSA.77.4	Ou anpes mon lizye fermen.
PSA.77.4	Mon telman trakase ki mon pa kapab koze.
PSA.77.5	Mon mazin letan lontan;
PSA.77.5	mon rapel bann lannen pase.
PSA.77.6	Aswar, mon reflesir atraver mon lanmizik;
PSA.77.6	mon mazinen, mon demann dan mwan menm:
PSA.77.7	Eski SENYER pou rezet nou pour touzour?
PSA.77.7	Eski i pa pou montre nou son faver ankor?
PSA.77.8	Eski son fidelite anver nou
PSA.77.8	in disparet pour touzour?
PSA.77.8	Eski son promes in fini pour debon?
PSA.77.9	Eski Bondye in oubliy son konpasyon anver nou?
PSA.77.9	Eski dan son lakoler,
PSA.77.9	i nepli annan okenn konpasyon pour nou?
PSA.77.10	Mon dir dan mwan menm: Sa ki bles mwan,
PSA.77.10	se ki Bondye Treo in sanz son fason fer.
PSA.77.11	Mon pou rapel tou bann gran mervey
PSA.77.11	ki SENYER in fer;
PSA.77.11	mon pou mazin son bann mervey letan pase.
PSA.77.12	Mon pou medit lo tou sa ki ou'n fer;
PSA.77.12	mon pou mazin tou ou bann gran mervey.
PSA.77.13	Mon Bondye! Tou sa ki ou fer i sen.
PSA.77.13	Lekel bondye ki osi gran ki nou Bondye?
PSA.77.14	Zis ou sa Bondye ki fer bann mervey.
PSA.77.14	Ou'n montre ou pwisans devan tou bann pep.
PSA.77.15	Par ou lafors, ou'n sov ou pep,
PSA.77.15	bann desandan Zakob ek Zozef.
PSA.77.16	Mon Bondye! Bann delo ti war ou.
PSA.77.16	Ler zot ti war ou, zot ti tranble;
PSA.77.16	menm fon lanmer ti per.
PSA.77.17	Bann nyaz ti devers lapli;
PSA.77.17	loraz ti kriye dan lesyel;
PSA.77.17	zekler ti klate dan tou direksyon.
PSA.77.18	Tapaz ou loraz ti roule dan en tourbiyon;
PSA.77.18	ou zekler ti alim lemonn;
PSA.77.18	later ti tranble e sekwe.
PSA.77.19	Ou ti pas atraver lanmer;
PSA.77.19	ou ti fer en semen atraver fon lanmer.
PSA.77.19	Me personn pa'n war ou lepa.
PSA.77.20	Par lanmen Moiz ek Aaron,
PSA.77.20	ou'n gid ou pep parey en troupo.
PSA.78.1	Mon pep! Ekout mon lansennyman.
PSA.78.1	Ekout sa ki mon annan pou dir zot.
PSA.78.2	Mon pou koz avek zot an parabol;
PSA.78.2	mon pou eksplik zot
PSA.78.2	bann proverb dan letan pase.
PSA.78.3	Bann keksoz ki nou'n antann e ki nou konnen,
PSA.78.3	ki nou bann zanset i'n rakont nou,
PSA.78.4	nou pa pou kasyet avek nou bann zanfan.
PSA.78.4	Nou pou rakont bann zenerasyon fitir,
PSA.78.4	bann mervey ki SENYER in fer avek son lafors
PSA.78.4	e bann gran mervey ki i'n fer.
PSA.78.5	I'n donn pep Zakob en komannman;
PSA.78.5	in fikse en lalwa dan Izrael.
PSA.78.5	I ti ordonn nou bann zanset
PSA.78.5	pour fer zot bann zanfan konnen.
PSA.78.6	Konmsa, zenerasyon fitir ava konnen
PSA.78.6	e rakont avek zot bann zanfan.
PSA.78.7	Zot ava met zot lespwar dan Bondye;
PSA.78.7	zot pa pou oubliy tou sa ki Bondye in fer,
PSA.78.7	me zot ava obei son komannman.
PSA.78.8	Alor, zot pa pou devre fer
PSA.78.8	parey zot bann zanset
PSA.78.8	ki ti en zenerasyon rebel e dezobeisan,
PSA.78.8	ki zanmen ti vreman
PSA.78.8	met zot konfyans dan Bondye.
PSA.78.8	Zot lespri pa ti fidel avek Bondye.
PSA.78.9	Tribi Efraim, arme avek fles,
PSA.78.9	ti tourn ledo e sove zour lager.
PSA.78.10	Zot pa ti gard lalyans Bondye;
PSA.78.10	zot ti refize swiv son lalwa.
PSA.78.11	Zot ti oubliy tou sa ki i ti'n fer,
PSA.78.11	e tou bann mervey ki i ti montre zot.
PSA.78.12	I ti fer en bann mervey devan zot bann zanset,
PSA.78.12	dan laplenn Zoann, kan zot ti dan pei Lezip.
PSA.78.13	I ti separ lanmer an de pour fer zot traverse;
PSA.78.13	i ti fer delo debout parey en miray.
PSA.78.14	Lizour, i ti gid zot par nyaz
PSA.78.14	e lannwit, par dife.
PSA.78.15	Dan dezer, i ti fann ros an de
PSA.78.15	pour donn zot delo annabondans,
PSA.78.15	sorti dan profonder later.
PSA.78.16	I ti fer bann sours delo sorti dan ros
PSA.78.16	e fer delo koule parey en gran larivyer.
PSA.78.17	Me zot ti kontinyen fer pese kont Bondye
PSA.78.17	e zot ti revolte kont Bondye Treo dan dezer.
PSA.78.18	Zot ti provok Bondye dan zot leker
PSA.78.18	e demann li satisfer zot lapeti.
PSA.78.19	Zot ti koz kont Bondye kan zot ti dir:
PSA.78.19	Eski Bondye i kapab donn nou manze dan dezer?
PSA.78.20	I vre ki i ti tap lo ros
PSA.78.20	pour fer delo koule annabondans,
PSA.78.20	koman en larivyer.
PSA.78.20	Me eski i pou osi kapab donn nou dipen
PSA.78.20	oubyen donn son pep lavyann pour manze?
PSA.78.21	Alor, SENYER ti ankoler kan i ti antann sa.
PSA.78.21	I ti alim en dife kont Zakob.
PSA.78.21	Son lakoler ti monte kont Izrael.
PSA.78.22	Zot pa ti krwar dan Bondye.
PSA.78.22	Zot pa ti met zot konfyans
PSA.78.22	dan pwisans son delivrans.
PSA.78.23	Pourtan, i ti donn lord bann nyaz lao dan lesyel
PSA.78.23	e ouver bann laport lesyel.
PSA.78.24	I ti fer tonbe lamann depi lesyel.
PSA.78.24	I ti donn zot dipen sorti dan lesyel
PSA.78.24	pour nouri zot.
PSA.78.25	I ti donn imen dipen ki bann lanz i manze.
PSA.78.25	I ti anvoy zot manze annabondans.
PSA.78.26	I ti fer soufle divan sorti dan Les.
PSA.78.26	Avek son pwisans, i ti fer soufle divan sorti dan Sid.
PSA.78.27	I ti fer lavyann tonm lo zot parey lapousyer,
PSA.78.27	e zwazo, parey disab obor lanmer.
PSA.78.28	I ti fer zwazo tonbe partou dan kan
PSA.78.28	e otour zot bann abitasyon.
PSA.78.29	Alor, zot ti manze ziska ki zot ti rasazye.
PSA.78.29	Bondye ti'n donn zot sa ki zot ti anvi.
PSA.78.30	Me avan zot ti fini,
PSA.78.30	manze ti ankor dan zot labous,
PSA.78.31	lakoler Bondye ti mont kont zot.
PSA.78.31	I ti touy bann ki ti pli for parmi zot
PSA.78.31	e fer tonbe bann meyer zennzan dan Izrael.
PSA.78.32	Malgre tousala, zot ti kontinyen fer pese.
PSA.78.32	Zot pa ti krwar dan son bann mervey.
PSA.78.33	Alor, i ti fer zot lavi pase parey divan
PSA.78.33	e zot lavi ti fini dan dezas.
PSA.78.34	Kan i ti touy zot, lezot ti rod li.
PSA.78.34	Zot ti repanti, zot ti vitman retourn kot Bondye.
PSA.78.35	Zot ti rapel ki Bondye i zot Ros protekter,
PSA.78.35	Bondye Treo ti zot Sover.
PSA.78.36	Me zot ti tronp li avek zot labous.
PSA.78.36	Zot lalang ti prodwir zis mansonz.
PSA.78.37	Zot leker pa ti vreman atase avek li.
PSA.78.37	Zot pa ti reste fidel anver son lalyans.
PSA.78.38	Pourtan, dan son konpasyon
PSA.78.38	i ti pardonn zot, zot pese e i pa ti detri zot.
PSA.78.38	Souvan, i ti retenir son lakoler,
PSA.78.38	e i pa ti les sape son firer.
PSA.78.39	I ti rapel ki zot zis bann imen,
PSA.78.39	parey en divan ki pase e i pa retournen.
PSA.78.40	Souvan dan dezer, zot ti rebel kont li.
PSA.78.40	Souvan zot ti ofans li dan dezer.
PSA.78.41	Plizyer fwa zot ti teste Bondye
PSA.78.41	e ofans Bondye Sen Izrael.
PSA.78.42	Zot ti oubliy sa ki i ti'n fer pour zot,
PSA.78.42	sa zour ki i ti delivre zot kont zot ladverser:
PSA.78.43	I ti montre bann siny etonan dan Lezip,
PSA.78.43	bann mirak dan laplenn Zoann.
PSA.78.44	I ti fer delo bann larivyer vin disan
PSA.78.44	e bann Ezipsyen pa ti kapab bwar.
PSA.78.45	I ti anvoy lo zot bann lesen mous
PSA.78.45	ki ti devor zot
PSA.78.45	e grenouy ki ti detri zot.
PSA.78.46	I ti fer bann kasbol devor zot rekolt
PSA.78.46	e donn prodwi zot travay bann sotrel.
PSA.78.47	I ti detri zot plantasyon rezen par lagrel.
PSA.78.47	Zot bann fig sovaz ti ganny devaste par gro lafreser.
PSA.78.48	I ti les zot zannimo ganny detri par lagrel
PSA.78.48	e zot betay par loraz ek zekler.
PSA.78.49	Bondye ti anvoy lo zot son pli gran lakoler:
PSA.78.49	En lakoler feros ek maler,
PSA.78.49	ti vin lo zot, parey lanz lanmor.
PSA.78.50	I ti tir tou son lakoler.
PSA.78.50	I pa ti eparny zot kont lanmor,
PSA.78.50	me i ti touy zot par en lepidemi.
PSA.78.51	I ti touy tou bann zanfan premye ne dan Lezip
PSA.78.51	ki sorti dan premye fri lafors Kanm.
PSA.78.52	Apre sa, i ti fer sorti son pep koman en troupo
PSA.78.52	e gid zot dan dezer koman bann mouton.
PSA.78.53	I ti anmenn zot an sekirite.
PSA.78.53	Zot pa ti bezwen per
PSA.78.53	kan lanmer ti ferm lo zot bann lennmi.
PSA.78.54	I ti anmenn zot dan son pei sen,
PSA.78.54	kot sa montanny ki i ti pran
PSA.78.54	avek son lanmen drwat.
PSA.78.55	I ti sas bann nasyon devan zot.
PSA.78.55	I ti partaz pei e donn sakenn son par
PSA.78.55	e enstal bann tribi Izrael dan zot latant.
PSA.78.56	Me zot ti teste Bondye Treo e rebel kont li;
PSA.78.56	zot pa ti obei son bann komannman.
PSA.78.57	Me parey zot zanset, zot ti pran move semen.
PSA.78.57	Zot pa ti reste fidel;
PSA.78.57	Bondye pa ti kapab kont lo zot.
PSA.78.58	Zot ti provok li avek zot bann landrwa sakre
PSA.78.58	e rann li zalou avek zot bann zidol.
PSA.78.59	Bondye ti ankoler kan i ti antann sa
PSA.78.59	e i ti abandonn pep Izrael.
PSA.78.60	I ti abandonn son demer Silo,
PSA.78.60	landrwa kot i ti reste parmi bann imen.
PSA.78.61	I ti les Kof Lalyans,
PSA.78.61	ki siny son pwisans ek son laglwar
PSA.78.61	dan lanmen bann lennmi.
PSA.78.62	I ti telman ankoler kont son pep,
PSA.78.62	ki i ti les zot ganny masakre par lennmi.
PSA.78.63	Bann zennzan ti ganny devore par dife.
PSA.78.63	Personn pa ti sant romans pour bann zenn fiy.
PSA.78.64	Bann pret ti ganny masakre;
PSA.78.64	bann vev pa ti kapab fer tande zot lamantasyon.
PSA.78.65	Apre sa, SENYER ti leve
PSA.78.65	konmsi sorti dan en sonmey,
PSA.78.65	parey en gerye ki ti'n bwar tro diven.
PSA.78.66	I ti atak son bann lennmi ki ti pe sove.
PSA.78.66	I ti fer zot tonm dan laont pour touzour.
PSA.78.67	I ti rezet bann desandan Zozef;
PSA.78.67	i pa ti swazir tribi Efraim,
PSA.78.68	me i ti swazir tribi Zida,
PSA.78.68	montanny Siyon ki i kontan.
PSA.78.69	La, i ti konstri son sanktyer
PSA.78.69	parey sa enn ki lo montanny.
PSA.78.69	I ti fer son fondasyon solid
PSA.78.69	pour touzour, parey later.
PSA.78.70	I ti swazir David koman son serviter;
PSA.78.70	i ti al sers li parmi bann mouton.
PSA.78.71	I ti pran li parmi bann troupo
PSA.78.71	pour fer li vin berze son pep Zakob
PSA.78.71	e Izrael son patrimwann.
PSA.78.72	David ti pran swen son pep avek gran ker;
PSA.78.72	i ti gid zot avek en lanmen abil.
PSA.79.1	Mon Bondye!
PSA.79.1	Bann etranze in anvai ou pei.
PSA.79.1	Zot in profann ou tanp sen.
PSA.79.1	Zot in fer Zerizalenm vin en ta ros.
PSA.79.2	Zot in donn bann votour
PSA.79.2	lekor ou bann serviter pour devore
PSA.79.2	e livre kadav ou bann fidel
PSA.79.2	avek bann zannimo sovaz.
PSA.79.3	Zot in fer disan koule parey delo,
PSA.79.3	toultour Zerizalenm.
PSA.79.3	Ti napa personn pour anter dimoun mor.
PSA.79.4	Nou ganny ensilte par bann nasyon vwazen;
PSA.79.4	zot gognard nou, zot riy nou.
PSA.79.5	Ziska kan ou pou kontinyen ankoler kont nou?
PSA.79.5	Eski ou zalouzi pou kontinyen brile parey dife?
PSA.79.6	Fer ou lakoler tourn lo bann nasyon
PSA.79.6	ki pa konn ou
PSA.79.6	e lo bann rwayonm ki pa ador ou.
PSA.79.7	Annefe, zot in devor desandan Zakob
PSA.79.7	e devaste zot teritwar.
PSA.79.8	Pa pini nou pour pese nou bann zanset.
PSA.79.8	Pa tarde pour montre ou konpasyon pour nou.
PSA.79.8	Nou'n tonm byen ba.
PSA.79.9	Mon Bondye, nou sover!
PSA.79.9	Vin sekour nou pour montre ou grander.
PSA.79.9	Pour loner ou non,
PSA.79.9	delivre nou e pardonn nou.
PSA.79.10	Akoz fodre les bann nasyon dir:
PSA.79.10	Oli son Bondye?
PSA.79.10	Devan nou, fer bann nasyon war
PSA.79.10	koman ou vanz disan ou bann serviter
PSA.79.10	ki zot ti fer koule!
PSA.79.11	Ekout lapel bann prizonnyen.
PSA.79.11	Par lafors ou lebra,
PSA.79.11	prezerv lavi bann ki'n ganny kondannen anmor.
PSA.79.12	Bann pep vwazen in ensilte ou, SENYER.
PSA.79.12	Fer zot pey set fwa bann lensilt ki zot in fer ou.
PSA.79.13	Alor, nou ou troupo,
PSA.79.13	nou ava loue ou pour touzour.
PSA.79.13	Nou ava sant ou louanz pour touzour.
PSA.80.1	Berze Izrael ki gid bann desandan Zozef
PSA.80.1	parey en troupo! Ekoute.
PSA.80.1	Ou ki lo tronn par lao bann seriben,
PSA.80.1	montre ou laglwar
PSA.80.2	devan Efraim, Benzamen ek Manase!
PSA.80.2	Revel ou pwisans e delivre nou!
PSA.80.3	Mon Bondye! Retabli nou.
PSA.80.3	Fer ou vizaz briy lo nou e sov nou.
PSA.80.4	SENYER Bondye liniver!
PSA.80.4	Ziska kan ou pou montre ou ankoler
PSA.80.4	kont lapriyer ou pep?
PSA.80.5	Ou'n nouri zot avek dipen
PSA.80.5	ki ti ganny petri dan larm;
PSA.80.5	ou'n fer zot bwar en kantite larm.
PSA.80.6	Ou'n fer nou vin en size dispit
PSA.80.6	pour nou vwazen.
PSA.80.6	Nou bann lennmi i riy nou.
PSA.80.7	Bondye liniver! Retabli nou.
PSA.80.7	Fer briye ou vizaz lo nou e sov nou.
PSA.80.8	Ou'n pran en plan rezen Lezip.
PSA.80.8	Ou'n sas son bann zabitan e ou'n replant li.
PSA.80.9	Ou ti defris later;
PSA.80.9	son rasin ti desann o profon later
PSA.80.9	e i ti kouver pei antye.
PSA.80.10	Son lonbraz ti kouver bann montanny;
PSA.80.10	son bann brans ti mont pli o
PSA.80.10	ki bann gran pye sed.
PSA.80.11	I ti file ziska bor lanmer
PSA.80.11	e bann bourzon ti ariv ziska larivyer Efrat.
PSA.80.12	Akoz ou'n defons son bann baraz
PSA.80.12	e les bann pasan vol son bann fri?
PSA.80.13	Bann koson maron sorti dan lafore
PSA.80.13	i vin fer ravaz
PSA.80.13	e tou bann zannimo dan laplenn i vin manze.
PSA.80.14	Bondye liniver! Retournen.
PSA.80.14	Depi lao dan lesyel, get sa ki pe arive!
PSA.80.14	Pran swen sa plantasyon rezen.
PSA.80.15	Protez sa plantasyon rezen ki ou'n plante,
PSA.80.15	sa zenn garson ki ou'n fer grandi.
PSA.80.16	Lennmi in met dife ladan, in koup li.
PSA.80.16	Dan ou lakoler, fer zot disparet devan ou.
PSA.80.17	Protez sa pep ki ou'n swazir;
PSA.80.17	prezerv sa nasyon ki ou'n donn lafors.
PSA.80.18	Alor, zanmen nou pou kit ou ankor.
PSA.80.18	Fer nou reviv e nou ava glorifye ou non.
PSA.80.19	SENYER! Bondye liniver! Retabli nou.
PSA.80.19	Fer ou vizaz briye lo nou. Sov nou.
PSA.81.1	Annou sant for pour Bondye nou protekter!
PSA.81.1	Annou kriy nou lazwa ver Bondye Zakob!
PSA.81.2	Zwe lanmizik! Fer tanbouren rezonnen!
PSA.81.2	Zwe lalir avek laarp!
PSA.81.3	Soufle tronpet ler nouvellin,
PSA.81.3	ler plenn lin, pour nou lafet.
PSA.81.4	Annefe, sa i en lalwa pour pep Izrael,
PSA.81.4	en desizyon sorti kot Bondye Zakob.
PSA.81.5	Sa i en regleman pour desandan Zozef,
PSA.81.5	kan i ti al lager kont Lezip.
PSA.81.5	Mon antann en lavwa ki mon pa konnen,
PSA.81.6	Mon'n tir fardo ki ti lo ou zepol
PSA.81.6	e ou lanmen in les tonbe sa pwa lour.
PSA.81.7	Dan ou maler ou ti kriye e mon ti vin sov ou.
PSA.81.7	Mon ti reponn ou depi dan sekre loraz;
PSA.81.7	mon ti teste ou kot sours Meriba.
PSA.81.8	Mon pep! Ekout mon lavertisman.
PSA.81.8	Si selman Izrael ti oule ekout mwan!
PSA.81.9	I pa devre annan bondye etranze parmi zot;
PSA.81.9	ou pa devre ador okenn bondye etranze.
PSA.81.10	Mwan menm SENYER ou Bondye
PSA.81.10	ki ti fer ou sorti dan pei Lezip.
PSA.81.10	Ouver gran ou labous
PSA.81.10	e mon ava donn ou manze.
PSA.81.11	Me mon pep pa ti ekout mon lavwa.
PSA.81.11	Izrael ti refize obeir mwan.
PSA.81.12	Alor, mon ti les zot avek zot leker dir,
PSA.81.12	pour zot fer koman zot oule.
PSA.81.13	Mon ti ava kontan si mon pep ti ekout mwan,
PSA.81.13	si Izrael ti swiv mon semen!
PSA.81.14	Alor, deswit mon ti ava imilye zot bann lennmi;
PSA.81.14	mon ti ava kraz zot bann ladverser.
PSA.81.15	Sa bann ki ay mwan ti pou vin flat mwan
PSA.81.15	e Izrael ti ava viv anpe pour touzour.
PSA.81.16	Mon ti ava nouri ou avek meyer kalite dible
PSA.81.16	e donn ou dimyel sovaz
PSA.81.16	ziska ki ou ti ava rasazye.
PSA.82.1	Bondye i pran son plas
PSA.82.1	dan lasanble bann bondye dan lesyel.
PSA.82.1	I ziz zot:
PSA.82.2	Kan eski zot pou arete
PSA.82.2	donn bann zizman enzis
PSA.82.2	e fer preferans pour bann ki koupab?
PSA.82.3	Defann drwa bann pov ek bann orfelen.
PSA.82.3	Rann lazistis bann malere
PSA.82.3	e bann ki napa nanryen.
PSA.82.4	Sov bann pov e bann ki dan bezwen.
PSA.82.4	Delivre zot dan lanmen bann malfeter.
PSA.82.5	Zot pa konn nanryen e zot san konpran;
PSA.82.5	zot konpletman koronpi.
PSA.82.5	Napa nanryen ki zot fer
PSA.82.5	ki anmenn lazistis lo later.
PSA.82.6	Mon deklare: Zot bann bondye,
PSA.82.6	zot tou, zot garson Bondye Treo.
PSA.82.7	Sepandan, zot pou mor parey bann imen;
PSA.82.7	zot lavi pou fini parey nenport ki sef.
PSA.82.8	Bondye leve! Vin ziz later,
PSA.82.8	akoz ou met tou bann nasyon.
PSA.83.1	Mon Bondye! Pa gard silans.
PSA.83.1	Mon Bondye! Pa reste trankil san nanryen fer.
PSA.83.2	La ou bann lennmi pe revolte;
PSA.83.2	dimoun ki ay ou pe vir kont ou.
PSA.83.3	Zot pe fer konplo kont ou pep;
PSA.83.3	zot pe met zot ansanm kont ou bann proteze.
PSA.83.4	Zot dir: Vini! Annou fer zot disparet
PSA.83.4	koman en nasyon;
PSA.83.4	fer sa non Izrael ganny oubliye pour touzour.
PSA.83.5	Ansanm, zot in fer konplo;
PSA.83.5	zot in fer en lalyans kont ou:
PSA.83.6	Bann zabitan Edonm ek bann Ismaelit,
PSA.83.6	zabitan Moab ek bann zanfan Agar;
PSA.83.7	zabitan Gebal, Amonn ek Amalek,
PSA.83.7	Filisten ek zabitan Tyr.
PSA.83.8	Menm bann Asiriyen in zwenn zot;
PSA.83.8	zot vin donn koudmen bann zanfan Lot.
PSA.83.9	Tret zot parey ou ti fer avek Madyann,
PSA.83.9	parey avek Sisera ek Zabin
PSA.83.9	obor larivyer Kisonn.
PSA.83.10	Zot ti ganny detri Andor
PSA.83.10	e ganny servi koman fimyen pour angres later.
PSA.83.11	Tret zot bann sef parey Horeb ek Zeeb;
PSA.83.11	tou zot bann dirizan parey Zeba ek Zalmouna
PSA.83.12	ki ti dir: Annou pran propriyete
PSA.83.12	ki pour Bondye.
PSA.83.13	Mon Bondye! Fer zot fannen
PSA.83.13	parey lapay dan divan;
PSA.83.14	parey dife ki devor lafore;
PSA.83.14	parey laflanm ki bril bann montanny.
PSA.83.15	Pourswiv zot dan tanpet,
PSA.83.15	fer zot per avek bann koudvan.
PSA.83.16	SENYER! Fer zot kanmi;
PSA.83.16	konmsa, zot ava rekonnet ou non.
PSA.83.17	Kouver zot avek laont
PSA.83.17	e fer zot tranble pour touzour;
PSA.83.17	e zot ava mor dan gran dezoner!
PSA.83.18	Konmsa, zot ava konnen
PSA.83.18	ki ou menm sel SENYER,
PSA.83.18	Bondye Treo, lo later antye.
PSA.84.1	SENYER liniver!
PSA.84.1	Ou tanp i donn mwan gran lazwa.
PSA.84.2	Mon vreman anvi antre dan sanktyer SENYER.
PSA.84.2	Mon leker ek mon lekor antye
PSA.84.2	i anvi sant lazwa ver Bondye vivan.
PSA.84.3	SENYER liniver! Mon Lerwa! Mon Bondye!
PSA.84.3	Menm en sren i fer son nik
PSA.84.3	e bann zirondel i ganny en landrwa
PSA.84.3	pour reste pre kot ou lotel,
PSA.84.3	kot zot kapab met zot bann piti.
PSA.84.4	Byennere sa bann ki viv dan ou tanp
PSA.84.4	e ki kontinyelman sant ou louanz.
PSA.84.5	Byennere sa bann ki pran ou
PSA.84.5	pour sours zot lafors;
PSA.84.5	dan zot leker i annan en semen
PSA.84.5	ki al ziska Montanny Siyon.
PSA.84.6	Ler zot travers vale Beka,
PSA.84.6	sa landrwa sek i vin en oazis;
PSA.84.6	lapli dan son sezon i fer bann basen delo.
PSA.84.7	Zot avanse touzour pli for.
PSA.84.7	Bondye ki pli gran ki tou bondye
PSA.84.7	ava paret dan Siyon.
PSA.84.8	SENYER! Bondye liniver! Ekout mon lapriyer.
PSA.84.8	Bondye Zakob! Ekout mwan.
PSA.84.9	Mon Bondye! Ou ki nou boukliye.
PSA.84.9	Zet ou regar lo sa enn ki ou'n konsakre.
PSA.84.10	En sel zour dan lakour ou tanp i pli agreab
PSA.84.10	ki mil zour pase dan nenport ki landrwa.
PSA.84.10	Mon ti ava prefere reste
PSA.84.10	devan laport sanktyer mon Bondye,
PSA.84.10	plito ki viv dan latant ranpli avek malfeter.
PSA.84.11	SENYER Bondye i nou soley e nou boukliye.
PSA.84.11	I donn nou lagras ek loner.
PSA.84.11	I pa refiz nanryen
PSA.84.11	sa enn ki viv en lavi san repros.
PSA.84.12	SENYER liniver!
PSA.84.12	I byennere sa enn ki met son konfyans dan ou.
PSA.85.1	SENYER!
PSA.85.1	Ou'n montre ou lanmour anver ou pei;
PSA.85.1	ou'n retabli sityasyon Zakob.
PSA.85.2	Ou'n efas bann fot ou pep;
PSA.85.2	ou'n pardonn zot tou zot pese.
PSA.85.3	Ou'n aret ankoler;
PSA.85.3	ou'n abandonn tou lakoler
PSA.85.3	ki ou ti annan kont nou.
PSA.85.4	Bondye nou Sover! Retabli nou.
PSA.85.4	Renons ou lakoler kont nou.
PSA.85.5	Eski ou pou ankoler
PSA.85.5	kont nou pour touzour?
PSA.85.5	Eski ou pou ankoler
PSA.85.5	kont bann zenerasyon fitir?
PSA.85.6	Eski ou pa pou fer nou reviv
PSA.85.6	e fer ou pep retrouv son lazwa?
PSA.85.7	SENYER!
PSA.85.7	Montre ou fidelite anver nou e sov nou.
PSA.85.8	Mon pou ekout sa ki SENYER Bondye
PSA.85.8	i annan pour li dir.
PSA.85.8	I promet lape pour son pep,
PSA.85.8	pour dimoun ki reste fidel anver li,
PSA.85.8	me ki pa retonm dan menm betiz.
PSA.85.9	SENYER i pare pour sov sa enn ki obei li,
PSA.85.9	pour ki son laglwar i reste dan pei.
PSA.85.10	Labonte ek fidelite ava zwenn ansanm;
PSA.85.10	lazistis ek lape ava anbras kanmarad.
PSA.85.11	Fidelite ava monte sorti dan later
PSA.85.11	e depi lesyel, lazistis ava get anba lo later.
PSA.85.12	SENYER ava li menm anmenn boner
PSA.85.12	e nou pei ava prodwir plis.
PSA.85.13	Lazistis ava mars devan li
PSA.85.13	e tras en semen pour li.
PSA.86.1	Ekout mwan SENYER! Reponn mwan.
PSA.86.1	Mon pov e mon malere.
PSA.86.2	Prezerv mon lavi, akoz mon fidel anver ou.
PSA.86.2	Ou menm mon Bondye!
PSA.86.2	Sov mwan ou serviter
PSA.86.2	ki annan konfyans dan ou.
PSA.86.3	Pran pitye pour mwan, SENYER!
PSA.86.3	Tou le zour mon kriy ver ou.
PSA.86.4	Fer kontan leker ou serviter,
PSA.86.4	akoz mon lev mon leker ver ou SENYER.
PSA.86.5	SENYER! Ou bon e ou pare pour pardonnen.
PSA.86.5	Ou fidelite i gran pour dimoun ki kriy ver ou.
PSA.86.6	SENYER! Ekout mon lapriyer!
PSA.86.6	Port atansyon lo mon siplikasyon.
PSA.86.7	Mon apel ou zour mon dan maler
PSA.86.7	akoz ou reponn mwan.
PSA.86.8	Napa okenn bondye ki parey ou, SENYER;
PSA.86.8	napa nanryen parey bann mervey ki ou'n fer.
PSA.86.9	Tou bann nasyon ki ou'n kree
PSA.86.9	pou prosternen devan ou, SENYER
PSA.86.9	e zot ava rann glwar ou non.
PSA.86.10	Ou vreman gran e ou fer bann mervey.
PSA.86.10	Zis ou ki Bondye.
PSA.86.11	SENYER! Montre mwan ou semen
PSA.86.11	e mon ava mars dan ou laverite.
PSA.86.11	Fer mon leker annan respe pour ou non.
PSA.86.12	SENYER, mon Bondye!
PSA.86.12	Mon oule dir ou mersi avek tou mon leker.
PSA.86.12	Mon pou touzour glorifye ou non.
PSA.86.13	Ou fidelite anver mwan i vreman gran;
PSA.86.13	ou'n sov mwan dan profonder lanmor.
PSA.86.14	Mon Bondye!
PSA.86.14	Dimoun arogan in leve kont mwan.
PSA.86.14	En group dimoun vyolan i oule touy mwan;
PSA.86.14	napa okenn plas dan zot leker pour ou.
PSA.86.15	Me ou SENYER!
PSA.86.15	Ou en Bondye ki annan konpasyon
PSA.86.15	e ki pran pitye.
PSA.86.15	Ou pasyan; ou fidelite e ou bonte i gran.
PSA.86.16	Get mwan SENYER! Pran pitye pour mwan;
PSA.86.16	donn ou serviter lafors.
PSA.86.16	Sov mwan, zanfan ou servant.
PSA.86.17	Montre mwan en siny ou labonte.
PSA.86.17	Fer mon bann lennmi war e zot ava onte,
PSA.86.17	akoz ou, SENYER, ou'n vin sekour mwan
PSA.86.17	e ou'n konsol mwan.
PSA.87.1	SENYER in konstri son lavil lo montanny sakre.
PSA.87.2	SENYER i kontan lavil Siyon
PSA.87.2	plis ki tou lezot lavil dan Izrael.
PSA.87.3	Bann bon parol i ganny dir lo size lavil Bondye.
PSA.87.4	Parmi sa bann ki konn mwan,
PSA.87.4	i annan Lezip ek Babilonn;
PSA.87.4	i annan osi bann Filisten,
PSA.87.4	bann zabitan Tir ek Letyopi.
PSA.87.4	Zot dir: Sa enn, in ne laba.
PSA.87.5	Me lo size Zerizalenm zot dir:
PSA.87.5	Zot tou, zot in ne laba,
PSA.87.5	akoz Bondye Treo, li menm ki konsolid sa lavil.
PSA.87.6	SENYER i fer lalis bann pep.
PSA.87.6	I note: Sa enn, i'n ne laba.
PSA.87.7	Ansanm, bann santer ek bann danser zot dir:
PSA.87.7	Zerizalenm i landrwa kot nou reste.
PSA.88.1	SENYER, Bondye mon Sover!
PSA.88.1	Lizour, lannwit mon kriy ver ou.
PSA.88.2	Akey mon lapriyer ki mont ver ou;
PSA.88.2	port atansyon lo mon lapenn.
PSA.88.3	Mon lavi i ranpli avek maler;
PSA.88.3	mon pre pour antre dan lemonn lanmor.
PSA.88.4	Mon ganny konte parmi sa bann
PSA.88.4	ki annan en lipye dan latonm,
PSA.88.4	parey sa bann ki nepli annan okenn lafors;
PSA.88.5	parey sa enn ki'n ganny oubliye
PSA.88.5	parmi bann ki'n mor;
PSA.88.5	parey sa enn ki'n ganny touye
PSA.88.5	e ki repoz dan son latonm;
PSA.88.5	parey sa enn ki ou'n oubliy konpletman,
PSA.88.5	e ki ou nepli antren.
PSA.88.6	Ou'n anvoy mwan dan fon latonm,
PSA.88.6	dan profonder fernwanr.
PSA.88.7	Ou lakoler pe pez lo mwan;
PSA.88.7	ou bann gro laroul i kraz mwan.
PSA.88.8	Ou'n fer mon bann zanmi abandonn mwan;
PSA.88.8	ou'n fer mwan vin degoutan pour zot.
PSA.88.8	Mon'n ganny anfermen san okenn sans sorti.
PSA.88.9	Mon lizye in abimen avek sagren.
PSA.88.9	Tou le zour, mon apel ou SENYER
PSA.88.9	e mon lev mon lanmen ver ou.
PSA.88.10	Eski ou fer mervey pour dimoun ki'n mor?
PSA.88.10	Eski bann mor i leve pour loue ou?
PSA.88.11	Lekel ki koz lo ou fidelite dan latonm?
PSA.88.11	Lekel parmi bann mor,
PSA.88.11	ki pou rakont ou fidelite?
PSA.88.12	Eski dimoun dan gro fernwanr
PSA.88.12	i konn bann mervey ki ou'n fer?
PSA.88.12	Eski dan sa lemonn oubliye,
PSA.88.12	zot konnen ki ou reste fidel?
PSA.88.13	SENYER! Mwan, mon pe kriy ver ou.
PSA.88.13	Tou le bomaten, mon lapriyer i devan ou.
PSA.88.14	SENYER! Akoz ou rezet mwan?
PSA.88.14	Akoz ou vir ou ledo avek mwan?
PSA.88.15	Depi mon lanfans,
PSA.88.15	mon ti malere e pre pour mor.
PSA.88.15	Mon'n viv dan lafreyer, dan dezespwar.
PSA.88.16	Dife ou lakoler in pas lo mwan;
PSA.88.16	ou bann latak in detri mwan.
PSA.88.17	Tou le zour, zot in antour mwan
PSA.88.17	parey en linondasyon;
PSA.88.17	zot in anserkle mwan lo tou kote.
PSA.88.18	Ou'n fer mon bann zanmi abandonn mwan;
PSA.88.18	fernwanr i mon zanmi.
PSA.89.1	SENYER! Mon pou touzour sant ou fidelite.
PSA.89.1	Mon pou proklanm ou bonte dan tou zenerasyon.
PSA.89.2	Mon deklare ki ou lanmour
PSA.89.2	i egziste depi touzour;
PSA.89.2	ou fidelite in ganny fikse solidman parey lesyel.
PSA.89.3	Ou'n deklare:
PSA.89.3	Mon'n fer en lalyans avek sa enn ki mon'n swazir;
PSA.89.3	mon'n promet David mon serviter:
PSA.89.4	Mon pou veye ki ou ava touzour annan
PSA.89.4	enn ou desandan lo tronn.
PSA.89.5	SENYER! Lesyel i selebre ou mervey,
PSA.89.5	e ou fidelite dan lasanble bann sen!
PSA.89.6	Lekel dan lesyel ki parey SENYER?
PSA.89.6	Lekel parmi bann zabitan dan lesyel
PSA.89.6	ki parey SENYER?
PSA.89.7	Bondye i ganny respekte dan konsey bann lanz;
PSA.89.7	i gran e formidab dan son lantouraz.
PSA.89.8	SENYER, Bondye liniver!
PSA.89.8	Lekel ki osi pwisan ki ou, SENYER?
PSA.89.8	Ou fidelite i antour ou.
PSA.89.9	Ou menm ki kontrol lanmer dan tanpet.
PSA.89.9	Ou kalme li kan son bann laroul i grosi.
PSA.89.10	Ou ki ti kraz Lezip parey en kadav.
PSA.89.10	Avek ou pwisans
PSA.89.10	ou ti fer ou bann lennmi fannen.
PSA.89.11	Lesyel i pour ou.
PSA.89.11	Later osi i pour ou.
PSA.89.11	Ou ki ti kree lemonn ek tou sa ki ladan.
PSA.89.12	Ou ki ti kree tou sa ki dan Nor,
PSA.89.12	tou sa ki dan Sid.
PSA.89.12	Montanny Tabor ek montanny Hermon
PSA.89.12	i loue ou non.
PSA.89.13	Ou lebra i pwisan;
PSA.89.13	ou lanmen i pwisan,
PSA.89.13	ou lev ou lanmen drwat anler.
PSA.89.14	Lazistis ek ladrwatir
PSA.89.14	i fondasyon ou tronn.
PSA.89.14	Fidelite ek lwayote i mars devan ou.
PSA.89.15	I byennere sa pep ki konn sant zot lazwa,
PSA.89.15	ki viv dan lalimyer ou prezans, SENYER.
PSA.89.16	Tou le zour, zot dan lazwa akoz ou non;
PSA.89.16	zot redrese akoz ou zis.
PSA.89.17	Ou menm ki donn zot laglwar par ou pwisans;
PSA.89.17	ou faver i fer zot relev latet.
PSA.89.18	SENYER i nou protekter;
PSA.89.18	li menm ki Sen dan Izrael,
PSA.89.18	li menm nou lerwa.
PSA.89.19	Dan en vizyon, ou ti koz avek ou bann fidel.
PSA.89.19	Ou ti dir zot:
PSA.89.19	Mon'n poz en kouronn lo en zonm for;
PSA.89.19	mon'n fer loner en zonm ki'n ganny swazir parmi mon pep.
PSA.89.20	Mon'n dekouver mon serviter David;
PSA.89.20	mon'n konsakre li avek delwil sen.
PSA.89.21	Mon pou touzour soutenir li
PSA.89.21	avek mon lanmen;
PSA.89.21	mon lebra pou rann li for.
PSA.89.22	Lennmi pa pou kapab tronp li;
PSA.89.22	bann malfeter pa pou kapab imilye li.
PSA.89.23	Mon pou kraz son bann lennmi devan li;
PSA.89.23	mon pou detri bann ki ay li.
PSA.89.24	Mon fidelite ek mon lanmour
PSA.89.24	pou touzour avek li;
PSA.89.24	mon pou touzour fer li sorti venker.
PSA.89.25	Mon pou donn li lotorite
PSA.89.25	lo lanmer e lo bann gran larivyer.
PSA.89.26	I pou dir mwan:
PSA.89.26	Ou menm mon Papa,
PSA.89.26	mon Bondye e sa Ros ki sov mwan!
PSA.89.27	Mon pou fer li vin mon premye garson,
PSA.89.27	pli gran parmi bann lerwa lo later.
PSA.89.28	Mon pou gard mon fidelite anver li
PSA.89.28	pour touzour.
PSA.89.28	Mon pou respekte lalyans ki mon'n fer avek li.
PSA.89.29	Mon pou etabli son desandans pour touzour;
PSA.89.29	e son tronn pou dire osi lontan ki lesyel i egziste.
PSA.89.30	Si son bann desandan i oubliy mon lalwa
PSA.89.30	e pa swiv mon bann desizyon;
PSA.89.31	si zot vyol mon lord,
PSA.89.31	e pa gard mon bann komannman,
PSA.89.32	alor, mon ava pini zot avek en roten
PSA.89.32	e mon ava fwet zot pour zot bann fot.
PSA.89.33	Me mon pa pou retir mon fidelite pour li,
PSA.89.33	ni trai mon lanmour.
PSA.89.34	Mon pa pou kas mon lalyans.
PSA.89.34	Mon pa pou sanz parol ki'n sorti dan mon labous.
PSA.89.35	Lo mon non ki sen, en fwa pour tou,
PSA.89.35	mon'n fer sa serman:
PSA.89.35	Mon pa pou manti avek David.
PSA.89.36	Son desandans pou dire pour touzour;
PSA.89.36	son tronn pou reste devan mwan parey soley.
PSA.89.37	I pou en temwen fidel
PSA.89.37	osi lontan ki lalin i briye dan lesyel.
PSA.89.38	Pourtan, ou'n rezet lerwa ki ou ti'n swazir;
PSA.89.38	ou'n les li tonbe;
PSA.89.38	ou'n pran lakoler kont sa enn ki ou ti'n konsakre.
PSA.89.39	Ou'n kas lalyans ki ou ti'n fer avek ou serviter;
PSA.89.39	ou'n zet ater son kouronn e ou'n profann li.
PSA.89.40	Ou'n defons tou son bann miray;
PSA.89.40	ou'n demoli son bann fortres.
PSA.89.41	Tou dimoun ki pase i depouy li;
PSA.89.41	tou bann vwazen pe gognard li.
PSA.89.42	Ou'n donn lennmi laviktwar;
PSA.89.42	ou'n fer tou son bann lennmi kontan.
PSA.89.43	Ou'n menm vir son lepe kont li;
PSA.89.43	ou pa'n donn li ou sipor dan lager.
PSA.89.44	Ou'n aras li son pouvwar koman en lerwa
PSA.89.44	e ou'n zet son tronn ater.
PSA.89.45	Ou'n rakoursi son lazenes;
PSA.89.45	ou'n kouver li avek laont.
PSA.89.46	Ankor konbyen letan SENYER,
PSA.89.46	ou pou kontinyen kasyet ou? Pour touzour?
PSA.89.46	Konbyen letan ou lakoler pou kontinyen flanbe?
PSA.89.47	Mazin mwan! Mon lavi i telman kourt.
PSA.89.47	Pour ki rezon banal ou'n kree bann imen?
PSA.89.48	Lekel ki kapab viv san konn lanmor?
PSA.89.48	Lekel ki kapab sape
PSA.89.48	dan pouvwar lemonn lanmor?
PSA.89.49	SENYER!
PSA.89.49	Oli ou fidelite letan pase
PSA.89.49	ki dan ou bonte ou ti promet David?
PSA.89.50	SENYER!
PSA.89.50	Pa oubliy ou serviter ki'n ganny ensilte.
PSA.89.50	Mon port dan mon leker
PSA.89.50	tou bann lensilt bann nasyon.
PSA.89.51	SENYER! Mazin bann repros ki lo ou serviter.
PSA.89.51	Mazin sa pep ki ou'n met mwan ansarz.
PSA.89.52	Loue SENYER pour touzour.
PSA.89.52	Amenn! Amenn!
PSA.90.1	SENYER! Depi touzour, ou nou labri.
PSA.90.2	Avan ki ou ti kree bann montanny,
PSA.90.2	avan ki ou ti form later ek lemonn,
PSA.90.2	depi touzour e pour touzour, ou Bondye!
PSA.90.3	Ou fer bann imen retourn dan lapousyer;
PSA.90.3	ou dir zot: Retourn kot ou sorti.
PSA.90.4	Pour ou, mil an i pas konmsi yer,
PSA.90.4	oubyen parey en kourt letan dan lannwit.
PSA.90.5	Ou balye zot parey en sonmey ki pase,
PSA.90.5	parey zerb ki pouse bomaten.
PSA.90.6	Bomaten i fleri, i fini;
PSA.90.6	aswar, i fannen e i sek.
PSA.90.7	Ou lakoler i detri nou.
PSA.90.7	Ou lakoler vyolan i fer nou tranble.
PSA.90.8	Ou'n met nou bann fot devan ou.
PSA.90.8	Nou bann pese sekre
PSA.90.8	i ganny devwale devan ou lalimyer.
PSA.90.9	Nou lavi i ganny rakoursi anba ou lakoler.
PSA.90.9	Nou lavi i fini parey en souf.
PSA.90.10	Nou lavi i dir zis pour 70 an,
PSA.90.10	parfwa 80 an pour bann ki pli for;
PSA.90.10	me nou konn zis traka ek lapenn;
PSA.90.10	zot pas vit e nou anvole.
PSA.90.11	Lekel ki kapab konn lafors ou lakoler?
PSA.90.11	Nou lafreyer i osi gran ki ou lakoler.
PSA.90.12	Alor, fer nou konpran ki nou lavi i kourt,
PSA.90.12	pour ki nou leker i ranpli avek lasazes.
PSA.90.13	Retournen SENYER! Ziska kan?
PSA.90.13	Pran pitye pour ou bann serviter.
PSA.90.14	Ranpli nou avek ou fidelite depi bomaten,
PSA.90.14	pour ki nou ava zwaye e sante tou nou lavi.
PSA.90.15	Pandan en kantite lannen ou'n pini nou.
PSA.90.15	Fer nou rezoui pour otan lannen e otan zour
PSA.90.15	ki nou'n pas dan maler.
PSA.90.16	Fer ou bann serviter
PSA.90.16	war bann mervey ki ou'n akonpli
PSA.90.16	e nou bann zanfan ava dekouver ou laglwar.
PSA.90.17	SENYER nou Bondye!
PSA.90.17	Devers ou benediksyon lo nou.
PSA.90.17	Fer prospere tou travay ki nou fer.
PSA.90.17	Wi! Fer prospere tou travay ki nou fer.
PSA.91.1	Sa enn ki reste kot Bondye Treo,
PSA.91.1	e repoz anba proteksyon Bondye Toupwisan,
PSA.91.2	i kapab dir avek SENYER:
PSA.91.2	Ou menm mon labri e mon fortres;
PSA.91.2	ou menm mon Bondye
PSA.91.2	dan ki mon'n met mon konfyans.
PSA.91.3	I ava delivre ou kont latrap bann saser;
PSA.91.3	i ava geri ou kont lepidemi terib.
PSA.91.4	I ava kouver ou anba son lezel;
PSA.91.4	ou ava ganny labri anba son bann plim.
PSA.91.4	Son fidelite ava en boukliye
PSA.91.4	e en zarm protekter pour ou.
PSA.91.5	Nanryen pa pou fer ou per;
PSA.91.5	ni bann danze dan lannwit,
PSA.91.5	ni bann dart ki ganny anvole lizour,
PSA.91.6	ni lepidemi ki rode dan fernwanr,
PSA.91.6	ni bann lepidemi ki tap dan gran zour.
PSA.91.7	Mil i kapab tonbe akote ou,
PSA.91.7	dis mil lo ou kote drwat;
PSA.91.7	me nanryen pa pou ariv ou.
PSA.91.8	Ou ava zis gete
PSA.91.8	e ou ava war pinisyon bann malfeter.
PSA.91.9	Akoz ou'n pran SENYER koman ou protekter;
PSA.91.9	ou'n swazir Bondye Treo pour ou labri,
PSA.91.10	napa okenn fles ki pou tous ou;
PSA.91.10	okenn maler pa pou apros kot ou lakour.
PSA.91.11	Annefe, i ava donn lord son bann lanz
PSA.91.11	pour protez ou partou kot ou ale.
PSA.91.12	Zot ava anmenn ou dan zot lanmen
PSA.91.12	pour ki ou pa konny ou lipye avek en ros.
PSA.91.13	Ou pou mars lo lyon ek serpan,
PSA.91.13	ou pou kraz bann zenn lyon
PSA.91.13	ek bann viper anba ou lipye.
PSA.91.14	Mon pou delivre sa enn ki kontan mwan.
PSA.91.14	Mon pou protez sa enn ki konn mon non.
PSA.91.15	Kan i ava kriy ver mwan, mon pou reponn li.
PSA.91.15	Dan son maler, mon pou la avek li;
PSA.91.15	mon pou sov li e fer li loner.
PSA.91.16	Mon pou fer li viv lontan
PSA.91.16	e montre li ki mon son Sover.
PSA.92.1	I bon pour remersye SENYER,
PSA.92.1	e sant pour ou non, Bondye Treo!
PSA.92.2	Pour anons ou lanmour bomaten
PSA.92.2	e ou fidelite aswar
PSA.92.3	avek lenstriman lanmizik dis lakord,
PSA.92.3	laarp ek lanmizik sitar.
PSA.92.4	SENYER!
PSA.92.4	Ou bann mervey i donn mwan lazwa.
PSA.92.4	Mon sant dan lazwa pour travay
PSA.92.4	ki ou'n fer avek ou lanmen.
PSA.92.5	Ou'n fer en kantite gran mervey.
PSA.92.5	Ou bann travay i vreman gran, SENYER!
PSA.92.5	Ou bann panse i tre profon.
PSA.92.6	Dimoun bet pa konn nanryen.
PSA.92.6	Sa enn ki fou pa konpran nanryen.
PSA.92.7	Menm si bann malfeter i pous parey move zerb
PSA.92.7	e bann ki fer sa ki mal i prospere,
PSA.92.7	zot pou ganny detri pour touzour.
PSA.92.8	Me ou lao! Ou SENYER pour touzour.
PSA.92.9	SENYER! Ou bann lennmi,
PSA.92.9	wi, ou bann lennmi pou ganny detri.
PSA.92.9	Tou bann malfeter pou ganny disperse.
PSA.92.10	Ou'n fer mwan for parey en toro sovaz;
PSA.92.10	ou'n vers delwil parfimen lo mwan.
PSA.92.11	Mon'n war mon bann lennmi tonbe;
PSA.92.11	mon'n antann bann ki atak mwan kriye.
PSA.92.12	Sa enn ki obei Bondye
PSA.92.12	i grandi parey en pye palm;
PSA.92.12	i pouse parey en pye sed dan Liban.
PSA.92.13	I parey en pye dibwa
PSA.92.13	ki'n ganny plante dan tanp SENYER.
PSA.92.13	I fleri dan lakour tanp nou Bondye.
PSA.92.14	I kontinyen donn bann fri menm dan lavyeyes.
PSA.92.14	I reste ver e ranpli avek lasev,
PSA.92.15	e proklanmen ki SENYER i drwat.
PSA.92.15	Li menm mon ros protekter
PSA.92.15	e dan li napa okenn lenzistis.
PSA.93.1	SENYER i lerwa,
PSA.93.1	in anvlope dan mazeste;
PSA.93.1	i antoure avek lafors.
PSA.93.2	Ou tronn i'n ganny etabli depi dan lantikite;
PSA.93.2	ou egziste depi touzour.
PSA.93.3	SENYER! Lanmer in monte;
PSA.93.3	fon lanmer in lev son lavwa;
PSA.93.3	fon lanmer i fer fraka.
PSA.93.4	Dan lesyel lao,
PSA.93.4	SENYER i pli pwisan ki tapaz bann losean.
PSA.93.4	I pli pwisan ki bann laroul dan lanmer.
PSA.93.5	Ou bann komannman i vreman sir.
PSA.93.5	SENYER! Ou tanp i reste sen pour touzour.
PSA.94.1	SENYER! Ou en Bondye ki fer vanzans;
PSA.94.1	Bondye vanzans!
PSA.94.1	Fer konnen ki ou ete.
PSA.94.2	Ou ki ziz later! Leve.
PSA.94.2	Pini bann orgeye dapre sa ki zot merite.
PSA.94.3	SENYER! Ziska kan sa bann malfeter?
PSA.94.3	Ziska kan bann malfeter
PSA.94.3	pou kontinyen fer lafet?
PSA.94.4	Zot koz bann parol arogan;
PSA.94.4	tou bann malfeter pe vant zot lekor.
PSA.94.5	Zot pe kraz ou pep, SENYER;
PSA.94.5	zot fer martir sa pep ki pour ou.
PSA.94.6	Zot touy bann vev ek bann etranze;
PSA.94.6	zot touy bann orfelen.
PSA.94.7	Zot dir: SENYER pa pou war nanryen;
PSA.94.7	Bondye Zakob pa pou remarke.
PSA.94.8	Bann fou! Konpran sa.
PSA.94.8	Kan eski zot pou konpran?
PSA.94.9	Eski sa enn ki'n fer zorey pa antann?
PSA.94.9	Eski sa enn ki'n fer lizye pa war kler?
PSA.94.10	Sa enn ki koriz bann nasyon pa kapab pini?
PSA.94.10	Pa li menm ki donn zonm konnesans.
PSA.94.10	Eski i pa kapab pini?
PSA.94.11	SENYER i konn bann proze zonm.
PSA.94.11	Zot pa vo nanryen.
PSA.94.12	I byennere sa enn ki ou korize SENYER
PSA.94.12	e ki ou ansenny ou lalwa!
PSA.94.13	Dan letan maler, i pa trakase;
PSA.94.13	i espere ziska ki lafos bann malfeter
PSA.94.13	i ganny fouye.
PSA.94.14	SENYER pa pou abandonn son pep;
PSA.94.14	i pa pou abandonn son posesyon.
PSA.94.15	Zizman ava reganny donnen dapre lazistis.
PSA.94.15	Dimoun ki leker i drwat ava aksepte sa bann zizman.
PSA.94.16	Lekel ki pou leve
PSA.94.16	pour defann mwan kont bann malfeter?
PSA.94.16	Lekel ki pou debout
PSA.94.16	pour defann mwan kont sa bann malfeter?
PSA.94.17	Si SENYER pa ti'n ed mwan,
PSA.94.17	lontan mon ti'n fini dan simityer.
PSA.94.18	Ler mon ti dir: Mon lipye pe glise,
PSA.94.18	ou fidelite in soutenir mwan, SENYER.
PSA.94.19	Ler mon leker i ranpli avek traka,
PSA.94.19	ou vin rekonfort mwan.
PSA.94.20	Ki mannyer zot kapab konplis
PSA.94.20	avek sa bann ziz kriminel
PSA.94.20	ki servi lalwa pour kree lanmizer?
PSA.94.21	Ki mannyer zot met zot ansanm
PSA.94.21	kont dimoun onnet
PSA.94.21	e kondann anmor en inosan.
PSA.94.22	Me SENYER in protez mwan
PSA.94.22	e mon Bondye in vin mon ros protekter
PSA.94.22	kot mon ganny labri.
PSA.94.23	I pou fer zot pey pour zot bann krim.
PSA.94.23	I pou detri zot pour zot prop mesanste.
PSA.94.23	SENYER nou Bondye pou detri zot.
PSA.95.1	Vini! Annou sant nou lazwa pour SENYER.
PSA.95.1	Annou kriy nou lazwa
PSA.95.1	pour nou Ros protekter, nou Sover!
PSA.95.2	Annou apros li avek rekonesans!
PSA.95.2	Annou kriy nou lazwa pour li
PSA.95.2	avek bann kantik louanz.
PSA.95.3	SENYER i en gran Bondye;
PSA.95.3	i en gran Lerwa par lao tou bann bondye.
PSA.95.4	I tenir bann profonder later dan son lanmen;
PSA.95.4	bann latet montanny i osi pour li.
PSA.95.5	Lanmer ki i ti kree i osi pour li;
PSA.95.5	later ki i ti formen avek son lanmen i osi pour li.
PSA.95.6	Vini! Annou ador li e prosternen devan li.
PSA.95.6	Annou met nou azenou
PSA.95.6	devan SENYER, nou Kreater.
PSA.95.7	Akoz i nou Bondye,
PSA.95.7	nou, nou son pep ki i pran swen avek,
PSA.95.7	son bann mouton ki son lanmen i kondwir.
PSA.95.7	Ozordi, si zot ekout son lavwa,
PSA.95.8	pa andirsi zot leker parey zot ti fer Meriba,
PSA.95.8	parey zot ti fer dan dezer Massa.
PSA.95.9	Laba, zot zanset ti teste mwan,
PSA.95.9	menm si zot ti'n war tou sa ki mon ti'n fer.
PSA.95.10	Sa zenerasyon in fer mwan degout zot pandan 40 an.
PSA.95.10	Mon ti dir: Zot en pep ki lespri in egare avek mwan.
PSA.95.10	Zot pa konn mon semen.
PSA.95.11	Alor, dan mon lakoler, mon ti fer sa serman:
PSA.95.11	Zot pa pou antre dan mon repo.
PSA.96.1	Later antye! Sant en nouvo kantik an loner SENYER!
PSA.96.2	Sant an loner SENYER! Loue son non.
PSA.96.2	Anons son delivrans zour apre zour.
PSA.96.3	Proklanm son grander parmi tou bann nasyon;
PSA.96.3	rakont son bann mervey parmi tou bann pep.
PSA.96.4	SENYER i gran; i merite ki nou loue li.
PSA.96.4	I formidab, plis ki tou lezot bondye.
PSA.96.5	Tou bann bondye lezot pep i zis zidol.
PSA.96.5	Me SENYER in kree lesyel.
PSA.96.6	Laglwar ek mazeste i antour li.
PSA.96.6	Son lafors ek son labote i ranpli son sanktyer.
PSA.96.7	Pep ki lo later! Rekonnet ki SENYER i gran.
PSA.96.7	Rekonnet laglwar ek lapwisans SENYER.
PSA.96.8	Rekonnet laglwar ki non SENYER i merite.
PSA.96.8	Anmenn zot lofrann e antre dan lakour tanp.
PSA.96.9	Prosternen devan SENYER e dan son sentete.
PSA.96.9	Later antye! Tranble devan li.
PSA.96.10	Al anons avek bann nasyon:
PSA.96.10	SENYER i Lerwa!
PSA.96.10	Lemonn i solid; i pa pou bouze.
PSA.96.10	SENYER i ziz bann pep avek drwatir.
PSA.96.11	Lesyel! Rezoui.
PSA.96.11	Later! Selebre.
PSA.96.11	Lanmer avek tou sa ki ladan! Ronfle.
PSA.96.12	Lakanpanny avek tou sa ki ladan! Rezoui.
PSA.96.12	Alor, bann pye dibwa lafore
PSA.96.12	ava sante avek lazwa
PSA.96.13	devan SENYER, akoz i pe vini;
PSA.96.13	i pe vini pour ziz later.
PSA.96.13	I pou ziz lemonn dapre lazistis
PSA.96.13	e bann pep dan laverite.
PSA.97.1	SENYER i lerwa!
PSA.97.1	Later i rezoui!
PSA.97.1	Bann zil i dan lazwa!
PSA.97.2	Fernwanr ek nyaz i antour li.
PSA.97.2	Son tronn i fonde lo lazistis ek ladrwatir.
PSA.97.3	Dife i avans devan li;
PSA.97.3	i bril son bann lennmi dan tou kote.
PSA.97.4	Bann zekler i ilimin lemonn;
PSA.97.4	kan later i war sa, i tranble.
PSA.97.5	Bann montanny i fonn parey lasir
PSA.97.5	devan SENYER ki gouvern later antye.
PSA.97.6	Lesyel i proklanm son lazistis;
PSA.97.6	tou bann pep in war son laglwar.
PSA.97.7	Zot devre onte, zot ki ador zidol,
PSA.97.7	zot ki fyer avek zot bann zidol initil.
PSA.97.7	Tou sa bann zidol i prosternen devan SENYER.
PSA.97.8	Kan bann zabitan Zerizalenm i antann sa,
PSA.97.8	zot dan lazwa
PSA.97.8	e bann zabitan lavil Zida i rezoui,
PSA.97.8	akoz ou bann zizman, SENYER.
PSA.97.9	Annefe, ou menm SENYER,
PSA.97.9	Bondye Treo, par lao later!
PSA.97.9	Ou ganny eleve par lao tou bondye.
PSA.97.10	Ou ki kontan SENYER! Deteste lemal.
PSA.97.10	I vey lo lavi bann ki obei li;
PSA.97.10	i delivre zot dan lanmen bann malfeter.
PSA.97.11	En lalimyer pe leve
PSA.97.11	pour sa enn ki obei Bondye;
PSA.97.11	lazwa i ranpli leker sa enn ki pir.
PSA.97.12	Ou ki obei SENYER! Reste dan lazwa.
PSA.97.12	Sant bann louanz pour son non sen!
PSA.98.1	Sant en kantik nouvo an loner SENYER,
PSA.98.1	akoz in fer en kantite mervey;
PSA.98.1	akoz son lanmen drwat ek son lebra sen
PSA.98.1	in ranport laviktwar.
PSA.98.2	SENYER in fer konn son laviktwar;
PSA.98.2	in revel son lazistis devan tou bann nasyon.
PSA.98.3	I rapel son fidelite ek son lanmour
PSA.98.3	anver pep Izrael.
PSA.98.3	Tou bann nasyon lo later
PSA.98.3	in war bann laviktwar nou Bondye.
PSA.98.4	Tou bann zabitan later!
PSA.98.4	Kriy zot lazwa pour SENYER.
PSA.98.4	Kriy zot lazwa e sante.
PSA.98.5	Loue SENYER avek lenstriman dis lakord
PSA.98.5	e avek laarp zwe bann zoli melodi.
PSA.98.6	Soufle tronpet e fer sonnen kor!
PSA.98.6	Kriy zot lazwa devan SENYER zot Lerwa!
PSA.98.7	Ronfle lanmer, avek tou sa ki viv ladan!
PSA.98.7	Lemonn avek tou son bann zabitan!
PSA.98.8	Bann gro larivyer! Bat lanmen.
PSA.98.8	Bann montanny! Sant zot lazwa
PSA.98.9	dan SENYER ki pe vini pour ziz lemonn.
PSA.98.9	I pou ziz later avek lazistis,
PSA.98.9	san fer okenn preferans parmi bann pep.
PSA.99.1	SENYER i lerwa.
PSA.99.1	Bann pep! Tranble.
PSA.99.1	Son tronn i par lao bann seriben.
PSA.99.1	Later! Sekwe.
PSA.99.2	SENYER i gran dan Zerizalenm;
PSA.99.2	i domin tou bann pep.
PSA.99.3	Loue son non ki gran e formidab.
PSA.99.3	SENYER, i sen.
PSA.99.4	Lafors en lerwa i dan lanmour
PSA.99.4	ki i annan pour lazistis.
PSA.99.4	Ou'n etabli ladrwatir, ou'n etabli lazistis.
PSA.99.4	Ou'n etabli ladrwatir ek lazistis dan Izrael.
PSA.99.5	Loue SENYER, nou Bondye!
PSA.99.5	Ador li devan son tronn!
PSA.99.5	SENYER, i sen.
PSA.99.6	Moiz ek Aaron ti parmi son bann pret.
PSA.99.6	Samyel osi ti parmi bann ki ti envok son non.
PSA.99.7	I ti koz avek zot dan kolonn lafimen.
PSA.99.7	Zot ti gard son bann komannman
PSA.99.7	ek bann lalwa ki i ti'n donn zot.
PSA.99.8	SENYER, nou Bondye!
PSA.99.8	Ou ti reponn ou pep.
PSA.99.8	Ou en Bondye ki ti pardonnen;
PSA.99.8	me ou ti osi pini zot pour zot bann fot.
PSA.99.9	Proklanmen ki SENYER, nou Bondye i gran!
PSA.99.9	Prosternen devan son montanny sen,
PSA.99.9	akoz SENYER, nou Bondye i Sen.
PSA.100.1	Bann zabitan later!
PSA.100.1	Sant for zot lazwa pour SENYER.
PSA.100.2	Servi SENYER avek lazwa.
PSA.100.2	Vin devan li avek bann kantik.
PSA.100.3	Rekonnet ki SENYER i li menm Bondye
PSA.100.3	ki'n kree nou e ki nou pour li.
PSA.100.3	I nou berze e nou,
PSA.100.3	nou son pep e mouton son troupo.
PSA.100.4	Antre par bann laport tanp
PSA.100.4	avek bann kantik remersiman.
PSA.100.4	Antre dan lakour son tanp
PSA.100.4	avek bann kantik louanz.
PSA.100.4	Remersye li e loue son non.
PSA.100.5	Wi! SENYER i bon.
PSA.100.5	Son fidelite i dire pour touzour.
PSA.100.5	Son fidelite i reste pour touzour.
PSA.101.1	Mon pou sant ou fidelite ek ou lazistis.
PSA.101.1	Mon pou sant pour ou SENYER.
PSA.101.2	Mon pou kondwir mwan byen.
PSA.101.2	Kan eski ou pou vin kot mwan?
PSA.101.2	Dan mon lakour,
PSA.101.2	mon pou anmenn en lavi drwat e san repros.
PSA.101.3	Mon pa pou get nanryen ki napa valer.
PSA.101.3	Mon pou deteste fason fer bann ki egare.
PSA.101.3	Zot pa pou annan nanryen pour fer
PSA.101.3	avek mwan.
PSA.101.4	Mon pa pou frekant dimoun malonnet;
PSA.101.4	mon pa pou annan nanryen pour fer
PSA.101.4	avek lemal.
PSA.101.5	Mon pou detri sa enn
PSA.101.5	ki kalonmni son prosen dan kasyet.
PSA.101.5	Mon pa pou toler bann ki orgeye e arogan.
PSA.101.6	Mon pou swazir dimoun sir dan pei.
PSA.101.6	Zot pou asosye avek mwan.
PSA.101.6	Sa enn ki kondwir li byen
PSA.101.6	ava kapab servi mwan.
PSA.101.7	Sa enn ki tronp dimoun
PSA.101.7	pa pou reste dan mon lakaz.
PSA.101.7	Napa plas dan mon lakaz pour sa enn ki tronp son prosen.
PSA.101.7	Bann manter pa pou kontinyen reste dan mon prezans.
PSA.101.8	Tou le bomaten,
PSA.101.8	mon pou detri bann malfeter dan pei;
PSA.101.8	mon pou elimin tou malfeter dan lavil SENYER.
PSA.102.1	SENYER! Ekout mon lapriyer.
PSA.102.1	Ekout mon siplikasyon ki mont kot ou.
PSA.102.2	Pa kasyet ou avek mwan kan mon dan lapenn.
PSA.102.2	Ekout mwan ler mon apel ou.
PSA.102.2	Pa tarde pour reponn mwan.
PSA.102.3	Mon lavi i disparet parey lafimen;
PSA.102.3	mon bann lezo i brile parey dan en four.
PSA.102.4	Mon leker in ganny atake e i fletri parey zerb;
PSA.102.4	mon'n perdi lanvi manze.
PSA.102.5	Afors plennyen, mon'n vin zis lapo ek lezo.
PSA.102.6	Mon parey en ibou dan dezer;
PSA.102.6	parey en pti katiti dan landrwa abandonnen.
PSA.102.7	Mon pa dormi;
PSA.102.7	mon parey en zwazo tousel lo en twa.
PSA.102.8	Tou le zour mon bann lennmi pe provok mwan.
PSA.102.8	Sa bann ki gognard mwan,
PSA.102.8	zot servi mon non pour modi.
PSA.102.9	Lasann i mon lasyet manze.
PSA.102.9	Mon larm i melanze dan sa ki mon bwar.
PSA.102.10	Dan ou lakoler ou pini mwan;
PSA.102.10	ou lev mwan anler e ou zet mwan lwen.
PSA.102.11	Mon lavi pe fini parey lonbraz;
PSA.102.11	mon pe fletri parey zerb.
PSA.102.12	Me ou, SENYER! Ou lerwa pour touzour.
PSA.102.12	Ou non pou dire atraver bann zenerasyon.
PSA.102.13	Ou pou leve, e ou pou pran pitye pour Zerizalenm,
PSA.102.13	akoz in ler pour ou konsol li.
PSA.102.13	Son ler in vreman arive.
PSA.102.14	Ou bann serviter i kontan son bann ros.
PSA.102.14	Zot pran pitye pour son lapousyer.
PSA.102.15	Bann nasyon pou annan respe
PSA.102.15	pour non SENYER;
PSA.102.15	tou bann lerwa lo later pou respekte son laglwar.
PSA.102.16	Kan SENYER pou rekonstri Zerizalenm,
PSA.102.16	i pou aparet dan tou son laglwar.
PSA.102.17	I pou ekout lapriyer
PSA.102.17	bann ki'n ganny abandonnen
PSA.102.17	e i pa pou rezet zot lapriyer.
PSA.102.18	Ekri sa pour bann zenerasyon fitir
PSA.102.18	e sa nouvo pep ava loue SENYER:
PSA.102.19	Depi lao dan son sanktyer,
PSA.102.19	SENYER in get anba.
PSA.102.19	Depi lao dan lesyel, in get lo later
PSA.102.20	pour li ekout bann prizonnyen plennyen
PSA.102.20	e delivre bann ki ti'n ganny kondannen amor.
PSA.102.21	Alor, non SENYER ava ganny proklanmen
PSA.102.21	dan Siyon e son louanz dan Zerizalenm.
PSA.102.22	La, tou bann pep e tou bann rwayonm
PSA.102.22	ava rasanble pour zot ador SENYER.
PSA.102.23	Letan mon ti ankor zenn,
PSA.102.23	SENYER in diminyen mon lafors;
PSA.102.23	in rakoursi mon lavi.
PSA.102.24	Mon dir: Mon Bondye!
PSA.102.24	Ou ki viv pour touzour!
PSA.102.24	Pa pran mon lavi ler mon ankor zenn.
PSA.102.25	Depi lontan, ou'n etabli fondasyon later;
PSA.102.25	lesyel i travay fer par ou lanmen.
PSA.102.26	Tousala pou disparet.
PSA.102.26	Me ou, ou reste pour touzour;
PSA.102.26	Tou pou ize parey en lenz.
PSA.102.26	Ou sanz zot parey en lenz e zot pou disparet.
PSA.102.27	Me ou, ou reste touzour parey
PSA.102.27	e ou lavi pa zanmen fini.
PSA.102.28	Bann zanfan ou serviter ava viv an sekirite;
PSA.102.28	zot desandan ava viv anba ou proteksyon.
PSA.103.1	Mon loue SENYER.
PSA.103.1	Mon remersye SENYER.
PSA.103.1	Mon loue son non sen avek tou mon leker.
PSA.103.2	Mon loue SENYER!
PSA.103.2	Mon pa pou oubliy okenn son bann benediksyon!
PSA.103.3	I pardonn tou ou bann fot
PSA.103.3	e i geri tou ou bann maladi.
PSA.103.4	I repran ou lavi dan lafos;
PSA.103.4	i kouronn ou avek fidelite ek konpasyon.
PSA.103.5	I ranpli ou avek son benediksyon
PSA.103.5	menm dan lavyeyes;
PSA.103.5	i fer ou reste zenn parey leg.
PSA.103.6	SENYER i azir avek lazistis;
PSA.103.6	i defann drwa bann ki ganny abize.
PSA.103.7	I ti fer Moiz konn son bann plan;
PSA.103.7	i ti fer pep Izrael war son bann mervey.
PSA.103.8	SENYER i ranpli avek konpasyon e i bon;
PSA.103.8	i pasyan e ranpli avek fidelite.
PSA.103.9	I pa touzour akiz nou;
PSA.103.9	i pa gard rankin pour touzour.
PSA.103.10	I pa tret nou dapre nou pese;
PSA.103.10	i pa pini nou dapre sa ki nou merite.
PSA.103.11	Son fidelite pour sa bann ki obei li,
PSA.103.11	i osi gran ki lesyel i lwen avek later.
PSA.103.12	Parey Les i lwen avek Was,
PSA.103.12	i met nou pese lwen avek nou.
PSA.103.13	Parey en papa i annan konpasyon pour son bann zanfan,
PSA.103.13	SENYER i annan konpasyon
PSA.103.13	pour sa enn ki obei li.
PSA.103.14	Annefe, i konnen koman nou'n ganny kree;
PSA.103.14	i rapel ki nou zis lapousyer.
PSA.103.15	Zonm! Son lavi i parey zerb;
PSA.103.15	i parey en fler ki'n fleri dan laplenn:
PSA.103.16	Koman divan i soufle,
PSA.103.16	i disparet e personn pa rekonnet kot i ti ete.
PSA.103.17	Me fidelite SENYER pour sa enn ki obei li
PSA.103.17	i dire pour leternite
PSA.103.17	e son lazistis i dire ziska plizyer zenerasyon
PSA.103.18	anver sa enn ki gard son lalyans
PSA.103.18	e ki pa oubliye obei son bann komannman.
PSA.103.19	SENYER in etabli son tronn dan lesyel
PSA.103.19	i renny lo later antye.
PSA.103.20	Loue SENYER, zot bann lanz!
PSA.103.20	Zot ki pwisan, fer son lavolonte,
PSA.103.20	e obei tou son parol!
PSA.103.21	Loue SENYER, tou bann kreatir,
PSA.103.21	tou son bann serviter ki fer son lavolonte!
PSA.103.22	Loue SENYER, zot tou son bann kreatir,
PSA.103.22	partou kot zot ete dan son rwayonm!
PSA.103.22	Mwan osi, mon dir: Mersi SENYER!
PSA.104.1	Mon loue SENYER.
PSA.104.1	SENYER, mon Bondye! Ou vreman gran,
PSA.104.1	antoure avek mazeste ek loner.
PSA.104.2	Lalimyer i anvlop ou parey en dra;
PSA.104.2	ou'n etal lesyel parey en tapi.
PSA.104.3	In poz fondasyon son gran demer lo delo.
PSA.104.3	I fer nyaz vin son kales;
PSA.104.3	i avans lo lezel divan.
PSA.104.4	I servi divan koman son mesaze;
PSA.104.4	laflanm dife koman son serviter.
PSA.104.5	I fikse later lo son bann fondasyon;
PSA.104.5	i pa pou zanmen bouze.
PSA.104.6	I servi losean pour kouver later parey en lenz;
PSA.104.6	delo ti monte e kouver latet bann montanny.
PSA.104.7	Ler ou ti reprimann zot, zot ti fannen;
PSA.104.7	zot ti taye ler zot ti antann tapaz ou loraz.
PSA.104.8	Zot ti mont par lao bann montanny
PSA.104.8	e desann dan bann vale,
PSA.104.8	dan landrwa ki ou ti'n fikse pour zot.
PSA.104.9	Ou ti fikse balizaz ki zot pa ti devre depase,
PSA.104.9	pour ki delo pa kouver later ankor.
PSA.104.10	Ou fer sours delo sorti dan bann vale;
PSA.104.10	i koul ant bann montanny.
PSA.104.11	Tou bann zannimo sovaz
PSA.104.11	i ganny delo pour bwar;
PSA.104.11	bann bourik sovaz i vin satisfer zot laswaf.
PSA.104.12	Bann zwazo i fer zot nik obor delo;
PSA.104.12	zot sante dan feyaz.
PSA.104.13	Depi ou demer lao, ou aroz bann montanny;
PSA.104.13	later i kontant li avek sa ki ou donn li.
PSA.104.14	Ou fer zerb pouse pour nouri betay;
PSA.104.14	ou fer pouse bann plant
PSA.104.14	pour imen ganny dekwa manze:
PSA.104.15	Diven pour fer leker zwaye,
PSA.104.15	delwil pour fer klate figir
PSA.104.15	e dipen pour redonn lafors.
PSA.104.16	Bann pye dibwa ek bann pye sed Liban
PSA.104.16	ki SENYER in plante i ganny byen aroze.
PSA.104.17	Zwazo i fer zot nik partou dan brans;
PSA.104.17	floranten i viv dan bann pye mangliye.
PSA.104.18	Kabri sovaz i viv dan leo montanny.
PSA.104.18	Lapen sovaz i pran refiz dan kap ros.
PSA.104.19	Ou'n fer lalin pou mark letan;
PSA.104.19	soley i kouse ler i fodre.
PSA.104.20	Ou anvoy fernwanr e lannwit i tonbe;
PSA.104.20	i ler pour bann zannimo lafore sorti.
PSA.104.21	Bann zenn lyon i kriye
PSA.104.21	letan zot pe rod zot viktim;
PSA.104.21	zot demann Bondye zot manze.
PSA.104.22	Ler soley i leve,
PSA.104.22	zot retourn dan zot trou pour dormi.
PSA.104.23	Dimoun i al travay;
PSA.104.23	i trimouse ziska aswar.
PSA.104.24	SENYER! Ou'n fer tou keksoz;
PSA.104.24	tou in ganny fer avek lasazes.
PSA.104.24	Later i ranpli avek tou sa ki ou'n kree.
PSA.104.25	Ou'n osi kree lanmer ki gran e ki partou,
PSA.104.25	ki ranpli avek en kantite zannimo
PSA.104.25	pli pti koman pli gran.
PSA.104.26	Bann navir i navige
PSA.104.26	e Leviatan ki ou'n kree pour zwe avek li.
PSA.104.27	Zot tou, zot kont lo ou
PSA.104.27	pour ganny zot manze ler fodre.
PSA.104.28	Zot pran zot par ki ou donn zot.
PSA.104.28	Ou ouver ou lanmen e zot rasazye avek sa ki bon.
PSA.104.29	Me ler ou vir ledo, zot per en kantite.
PSA.104.29	Ler ou repran zot respirasyon, zot mor
PSA.104.29	e zot retourn dan lapousyer.
PSA.104.30	Ler ou soufle lo zot,
PSA.104.30	zot tou, zot reganny lavi
PSA.104.30	e tou i vin nouvo lo later.
PSA.104.31	Laglwar SENYER i dire pour touzour!
PSA.104.31	SENYER i rezouir dan tou sa ki i'n fer!
PSA.104.32	I get later, e later in tranble;
PSA.104.32	i tous bann montanny
PSA.104.32	e zot ganny kouver avek lafimen.
PSA.104.33	Mon pou sant pour SENYER tou mon lavi.
PSA.104.33	Mon pou loue li toultan ki mon vivan.
PSA.104.34	Mon swete ki mon parol i fer li plezir.
PSA.104.34	Mon rezoui dan SENYER.
PSA.104.35	Bann peser pou disparet lo later.
PSA.104.35	Bann malfeter pou nepli egziste.
PSA.104.35	Mon loue SENYER!
PSA.104.35	Loue SENYER!
PSA.105.1	Remersye SENYER! Proklanm son non!
PSA.105.1	Fer bann nasyon konn son bann mervey!
PSA.105.2	Sant pour li! Loue li avek lanmizik!
PSA.105.2	Rakont son bann mervey!
PSA.105.3	Rann glwar son non sen!
PSA.105.3	Zot tou ki rod SENYER! Rezoui.
PSA.105.4	Tourn ver SENYER e rod son pwisans!
PSA.105.4	Rod kontinyelman son prezans!
PSA.105.5	Pa oubliy bann mervey ki i'n fer,
PSA.105.5	son bann prodiz ek bann zizman
PSA.105.5	ki i'n prononse,
PSA.105.6	Desandans son serviter, Abrahanm,
PSA.105.6	bann garson Zakob ki i'n swazir.
PSA.105.7	Se li SENYER, nou Bondye.
PSA.105.7	I egzers son zizman lo later antye.
PSA.105.8	I pa oubliy son lalyans
PSA.105.8	pour touzour,
PSA.105.8	son parol ki i'n donnen pour mil zenerasyon;
PSA.105.9	lalyans ki i ti fer avek Abrahanm,
PSA.105.9	son serman ki i ti fer avek Izaak;
PSA.105.10	ki i'n etabli en lalwa pour Zakob
PSA.105.10	e en lalyans eternel pour Izrael,
PSA.105.11	I ti dir: Mon pou donn ou pei Kanaan,
PSA.105.11	koman en patrimwann.
PSA.105.12	Kan zot pa ti nonbre,
PSA.105.12	zot ti en pti ponnyen pe viv koman etranze dan pei.
PSA.105.13	Zot ti sorti dan en rwayonm pour al dan en lot.
PSA.105.14	Me i pa ti les personn kraz zot.
PSA.105.14	I ti repros bann lerwa lo zot size:
PSA.105.15	Pa tous bann ki mon'n konsakre;
PSA.105.15	pa fer ditor mon bann profet.
PSA.105.16	I ti anvoy lafanmin dan pei
PSA.105.16	e ti napa ase dipen.
PSA.105.17	I ti anvoy en zonm devan zot;
PSA.105.17	sa ti Zozef, ki ti ganny vann koman en lesklav.
PSA.105.18	Son lipye ti ganny ansennen,
PSA.105.18	en kolye an feray ti ganny met otour son likou.
PSA.105.19	Parol SENYER ti realize;
PSA.105.19	sa ki i ti'n anonse ti arive.
PSA.105.20	Lerwa ti donn lord larg li.
PSA.105.20	Sa enn ki ti diriz bann pep ti liber li.
PSA.105.21	I ti met li ansarz son pale
PSA.105.21	e diriz tou son rwayonm.
PSA.105.22	I ti annan lotorite lo tou bann sef.
PSA.105.22	I ti ansenny lasazes bann ansyen dan rwayonm.
PSA.105.23	Apre sa, Izrael ti desann Lezip;
PSA.105.23	Zakob ti viv koman en etranze dan pei Kanm.
PSA.105.24	SENYER ti miltipliy son pep
PSA.105.24	e fer li vin pli for ki son bann lennmi.
PSA.105.25	I ti sanz leker bann Ezipsyen,
PSA.105.25	fer zot ay son pep
PSA.105.25	e fer konplo kont son bann serviter.
PSA.105.26	I ti anvoy son serviter Moiz
PSA.105.26	ek Aaron ki i ti'n swazir.
PSA.105.27	Zot ti fer bann aksyon etonan
PSA.105.27	e bann mervey parmi bann zabitan pei Kanm.
PSA.105.28	Bondye ti fer teneb vini
PSA.105.28	e fernwanr ti tonm partou.
PSA.105.28	Personn pa ti opoz son parol.
PSA.105.29	I ti fer delo larivyer vin disan
PSA.105.29	e tou bann pwason ti mor.
PSA.105.30	Grenouy ti anvai zot pei
PSA.105.30	ziska dan lasanm bann lerwa.
PSA.105.31	Lo son lord, bann lesen mous ek moustik
PSA.105.31	ti anvai e kouver pei.
PSA.105.32	Dan plas lapli, ti annan lagrel
PSA.105.32	e bann laflanm dife ti klate partou dan pei.
PSA.105.33	I ti detri zot bann plantasyon rezen ek pye fig
PSA.105.33	e kas tou bann pye dibwa ki dan zot pei.
PSA.105.34	Lo son lord, sotrel ti vini
PSA.105.34	an gran kantite.
PSA.105.35	Zot ti devor tou bann plantasyon dan pei;
PSA.105.35	zot ti manz tou zot rekolt.
PSA.105.36	I ti donn lord touy tou bann premye zanfan dan Lezip,
PSA.105.36	fri zot premye semans.
PSA.105.37	Apre, i ti fer pep Izrael sorti,
PSA.105.37	ranpli avek larzan ek lor.
PSA.105.37	Personn dan son bann tribi pa'n reste deryer.
PSA.105.38	Bann Ezipsyen ti kontan ler zot ti'n ale,
PSA.105.38	akoz lafreyer ti'n sezi zot.
PSA.105.39	I ti plas en nyaz pour protez zot;
PSA.105.39	en dife ti ekler zot dan lannwit.
PSA.105.40	Zot ti demann manze, e zot ti ganny zwazo;
PSA.105.40	manze sorti dan lesyel ti annabondans.
PSA.105.41	I ti fann ros, delo ti sorti
PSA.105.41	e koule atraver dezer parey en larivyer.
PSA.105.42	I pa oubliy son promes sakre
PSA.105.42	ki i ti'n fer avek son serviter Abrahanm.
PSA.105.43	Alor, i ti fer son pep sorti dan lazwa;
PSA.105.43	son pep ki i ti'n swazir ti sant avek lazwa.
PSA.105.44	I ti donn zot later lezot nasyon
PSA.105.44	e zot ki pran posesyon larises bann pep.
PSA.105.45	Konmsa, zot in kapab gard son bann komannman
PSA.105.45	e obzerv son bann lalwa.
PSA.105.45	Loue SENYER!
PSA.106.1	Loue SENYER, akoz i bon,
PSA.106.1	son fidelite i dire pour touzour.
PSA.106.2	Lekel ki kapab rakont
PSA.106.2	tou bann mervey ki i'n fer?
PSA.106.2	Lekel ki kapab fini loue li?
PSA.106.3	I byennere sa enn ki fer sa ki drwat
PSA.106.3	e ki touzour pratik lazistis.
PSA.106.4	SENYER! Mazin mwan,
PSA.106.4	ler ou pran ka avek ou pep, sekour mwan.
PSA.106.5	Konmsa, mon ava war boner ou pep
PSA.106.5	ki ou'n swazir,
PSA.106.5	partisip dan lazwa ou nasyon
PSA.106.5	e partaz lafyerte sa bann ki ou posesyon.
PSA.106.6	Parey nou bann zanset, nou'n fer pese.
PSA.106.6	Nou'n fer sa ki mal, nou koupab.
PSA.106.7	Kan nou bann zanset ti Lezip,
PSA.106.7	zot pa ti konpran ou bann mervey.
PSA.106.7	Zot ti oubliy tou ou bann byenfe;
PSA.106.7	zot ti revolte kont ou obor lanmer Rouz.
PSA.106.8	Me i ti sov zot pour loner son non,
PSA.106.8	pour li montre zot son gran pwisans.
PSA.106.9	I ti komann lanmer Rouz e lanmer ti vin sek.
PSA.106.9	I ti fer zot travers dan fon lanmer,
PSA.106.9	konmsi zot ti pe travers dezer.
PSA.106.10	I ti sov zot dan lanmen bann ki ti oule detri zot.
PSA.106.10	I ti delivre zot dan lanmen zot bann ladverser.
PSA.106.11	Delo ti kouver zot bann ladverser;
PSA.106.11	personn pa ti sape.
PSA.106.12	Alor, zot ti krwar dan son parol;
PSA.106.12	zot ti sant son louanz.
PSA.106.13	Me zot ti vit oubliy sa ki i ti'n fer;
PSA.106.13	zot pa ti esper son konsey.
PSA.106.14	Dan dezer, zot ti ranpli avek lanvi.
PSA.106.14	Dan later arid, zot ti provok Bondye.
PSA.106.15	I ti donn zot sa ki zot ti demande.
PSA.106.15	Apre, i ti anvoy lo zot en maladi ki fer deperi.
PSA.106.16	Dan kan, zot ti zalou Moiz ek Aaron,
PSA.106.16	en zonm konsakre pour SENYER.
PSA.106.17	Alor, later ti ouver e anval Datann;
PSA.106.17	i ti anter bann konplis Abiranm.
PSA.106.18	Dife ti bril zot tou;
PSA.106.18	laflanm ti bril tou sa bann malfeter.
PSA.106.19	Lo montanny Horeb, zot ti fabrik en zenn bef,
PSA.106.19	zot ti ador en morso metal.
PSA.106.20	Zot ti ranplas laglwar Bondye
PSA.106.20	par stati en zenn bef ki manz zerb.
PSA.106.21	Zot ti'n oubliy Bondye zot Sover
PSA.106.21	ki ti'n fer bann gran mervey Lezip,
PSA.106.22	bann mervey dan pei Kanm
PSA.106.22	e bann aksyon terib dan lanmer Rouz.
PSA.106.23	I ti deside alor, pour detri zot.
PSA.106.23	Me Moiz ki i ti'n swazir, ti entervenir devan li
PSA.106.23	pour ki dan son lakoler, i pa detri zot.
PSA.106.24	Zot ti rezet sa pei merveye
PSA.106.24	akoz zot pa ti krwar dan son promes.
PSA.106.25	Zot ti mirmire anba zot latant;
PSA.106.25	zot pa ti ekout lavwa SENYER.
PSA.106.26	Alor, i ti fer serman lanmen leve
PSA.106.26	pour detri zot dan dezer,
PSA.106.27	dispers zot bann desandan
PSA.106.27	e detri zot parmi bann nasyon.
PSA.106.28	Apre, zot ti al atas zot avek Baal
PSA.106.28	e manz bann sakrifis
PSA.106.28	ki ti ganny ofer pour dimoun mor.
PSA.106.29	Sa ti provok lakoler SENYER
PSA.106.29	e en gran fleo ti tonm lo zot.
PSA.106.30	Alor, Fineas ti leve e regle sa zafer
PSA.106.30	e sa fleo ti arete.
PSA.106.31	Sa ti ganny konte koman en aksyon zis
PSA.106.31	parmi bann zenerasyon pour touzour.
PSA.106.32	Zot ti fer SENYER ankoler kot sours Meriba
PSA.106.32	e sa, ti koz maler pour Moiz.
PSA.106.33	Dan son lakoler, Moiz ti koze san reflesir.
PSA.106.34	Zot pa ti detri bann pep
PSA.106.34	parey SENYER ti'n donn zot lord.
PSA.106.35	Me zot ti al melanz avek zot
PSA.106.35	e aprann zot bann pratik.
PSA.106.36	Zot ti ador zot bann zidol
PSA.106.36	ki ti vin en latrap pour zot.
PSA.106.37	Zot ti ofer zot prop garson ek zot bann fiy
PSA.106.37	koman sakrifis avek bann demon.
PSA.106.38	Zot ti fer disan inosan koule;
PSA.106.38	disan zot prop garson, zot prop fiy,
PSA.106.38	ki zot ti ofer an loner bann zidol Kanaan;
PSA.106.38	e pei ti ganny sali avek disan.
PSA.106.39	Par sa bann aksyon, zot ti'n vin enpir
PSA.106.39	e zot ti vin bann prostitye par zot mannyer fer.
PSA.106.40	Alor, lakoler SENYER ti monte kont son pep
PSA.106.40	e i ti degout zot.
PSA.106.41	I ti livre zot dan lanmen bann nasyon etranze
PSA.106.41	e zot bann lennmi ti domin lo zot.
PSA.106.42	Lennmi ti kraz zot
PSA.106.42	e soumet zot anba zot pouvwar.
PSA.106.43	I ti delivre zot plizyer fwa;
PSA.106.43	me zot ti kontinyen revolte
PSA.106.43	e anfonse dan zot pese.
PSA.106.44	Me ler i ti antann zot kriye e war zot detres,
PSA.106.45	i ti rapel son lalyans avek zot.
PSA.106.45	Dan son gran fidelite,
PSA.106.45	i ti pran konpasyon pour zot.
PSA.106.46	I ti fer tou sa bann ki ti pe gard zot koman prizonnyen
PSA.106.46	pran pitye pour zot.
PSA.106.47	SENYER nou Bondye, sov nou!
PSA.106.47	Rasanble nou parmi bann nasyon,
PSA.106.47	pour nou kapab remersye ou non sen;
PSA.106.47	pour nou pran plezir dan ou louanz.
PSA.106.48	Loue SENYER, Bondye Izrael
PSA.106.48	depi touzour e pour touzour!
PSA.106.48	Lepep antye ava dir: Amenn!
PSA.106.48	Loue SENYER!
PSA.107.1	Remersye SENYER akoz i bon;
PSA.107.1	akoz son fidelite i pour touzour.
PSA.107.2	Repete, zot tou, ki SENYER in delivre,
PSA.107.2	zot ki i'n aras dan lanmen lennmi,
PSA.107.3	zot ki i'n rasanble depi bann pei etranze,
PSA.107.3	depi dan Les ziska dan Was,
PSA.107.3	depi dan Nor ziska dan Sid.
PSA.107.4	I annan ki ti egare dan dezer,
PSA.107.4	san trouv en semen ki ti ava kondwir zot
PSA.107.4	dan en lavil abite.
PSA.107.5	Zot ti lafen, zot ti swaf,
PSA.107.5	zot ti pe perdi lespwar.
PSA.107.6	Dan zot detres, zot ti kriy ver SENYER
PSA.107.6	e i ti delivre zot dan zot langwas.
PSA.107.7	I ti gid zot lo en semen
PSA.107.7	ki ti anmenn zot direk dan en lavil abite.
PSA.107.8	Remersye SENYER pour son fidelite;
PSA.107.8	pour bann mervey ki i'n fer an faver limanite!
PSA.107.9	Akoz sa enn ki ti swaf ti ganny delo;
PSA.107.9	sa enn ki ti lafen ti ganny dekwa manze.
PSA.107.10	Serten dimoun ti pe viv dan fernwanr lanmor;
PSA.107.10	zot ti prizonnyen lanmizer, atase dan lasenn.
PSA.107.11	Zot ti'n rebel kont komannman Bondye
PSA.107.11	e rezet konsey sorti kot Bondye Toupwisan.
PSA.107.12	Zot ti'n ganny imilye par lasoufrans;
PSA.107.12	personn pa ti vin lev zot ler zot ti'n tonbe.
PSA.107.13	Dan zot detres, zot ti kriy ver SENYER
PSA.107.13	e i ti delivre zot dan zot langwas.
PSA.107.14	I ti fer zot sorti dan zot gro fernwanr lanmor
PSA.107.14	e i ti kas zot lasenn.
PSA.107.15	Remersye SENYER pour son fidelite;
PSA.107.15	pour bann mervey ki i'n fer an faver limanite,
PSA.107.16	akoz i'n kas bann laport an bronz;
PSA.107.16	i'n kas bann baro an fer.
PSA.107.17	En bann fou ti soufer
PSA.107.17	akoz zot dezobeisans e par zot pese.
PSA.107.18	Tou kalite manze ti degout zot;
PSA.107.18	zot ti deza annan en lipye dan latonm.
PSA.107.19	Dan zot detres, zot ti kriy ver SENYER
PSA.107.19	e i ti delivre zot dan zot langwas.
PSA.107.20	Par son parol, i ti geri zot
PSA.107.20	e delivre zot dan lafos.
PSA.107.21	Remersye SENYER pour son fidelite;
PSA.107.21	pour bann mervey ki i'n fer an faver limanite.
PSA.107.22	Ofer bann sakrifis remersiman
PSA.107.22	e sant avek lazwa, tou son bann mervey.
PSA.107.23	Bann ki ti al vwayaze lo lanmer dan bato
PSA.107.23	pour zot pratik zot metye lo losean,
PSA.107.24	zot ti war bann mervey ki SENYER i'n fer,
PSA.107.24	bann mirak fantastik ki i ti fer dan losean.
PSA.107.25	Lo son lord, tanpet ti leve
PSA.107.25	e fer monte gro laroul lo lanmer.
PSA.107.26	Zot ti monte ver lesyel
PSA.107.26	e desann dan profonder.
PSA.107.26	Bann maren ti ganny maldemer.
PSA.107.27	Zot ti war tou keksoz tournen;
PSA.107.27	zot ti drive parey en zonm sou;
PSA.107.27	tou zot leksperyans pa ti servi.
PSA.107.28	Alor, dan zot detres, zot ti kriy ver SENYER
PSA.107.28	e i ti delivre zot dan zot langwas.
PSA.107.29	I ti kalme tanpet
PSA.107.29	e bann laroul ti reste trankil.
PSA.107.30	Zot ti kontan kan lanmer ti kalmi
PSA.107.30	e SENYER ti gid zot dan por kot zot ti anvi ale.
PSA.107.31	Remersye SENYER pour son fidelite;
PSA.107.31	pour bann mervey ki i'n fer an faver limanite.
PSA.107.32	Proklanm son grander dan lasanble son pep!
PSA.107.32	Loue li dan lasanble bann ansyen!
PSA.107.33	I fer bann larivyer vin dezer;
PSA.107.33	i fer bann sours aret koule.
PSA.107.34	Akoz mesanste son bann zabitan,
PSA.107.34	en later fertil in vin en laplenn disel.
PSA.107.35	I transform dezer an basen delo,
PSA.107.35	e bann sours an en landrwa dezer.
PSA.107.36	I etabli en lavil pour bann zabitan anfanmen.
PSA.107.37	Zot senm lagrenn, zot plant pye rezen
PSA.107.37	e i donn en bon rekolt.
PSA.107.38	SENYER i beni zot e zot popilasyon i ogmante;
PSA.107.38	i pa les zot troupo diminyen.
PSA.107.39	Zot ganny imilye, abese;
PSA.107.39	zot ganny abize,
PSA.107.39	zot dan traka ek sagrinasyon.
PSA.107.40	SENYER i kouver bann ki pe kraz zot avek laont;
PSA.107.40	i fer zot egare dan dezer.
PSA.107.41	Me i sov bann pov ki dan lanmizer;
PSA.107.41	i fer grandi bann fanmir parey bann troupo.
PSA.107.42	I dan lazwa ler i war dimoun ki leker i pir.
PSA.107.42	Labous bann malfeter i fermen.
PSA.107.43	Bann ki saz! Pran kont lo tousala
PSA.107.43	e konpran ki SENYER i fidel.
PSA.108.1	Mon Bondye!
PSA.108.1	Mon leker i ranpli avek konfyans.
PSA.108.1	Mon vreman annan konfyans.
PSA.108.1	Mon pou sante, mon pou zwe lanmizik pour ou.
PSA.108.2	Bann lenstriman lanmizik! Reveye!
PSA.108.2	Mon pou fer lizour aparet.
PSA.108.3	SENYER! Mon pou loue ou parmi bann pep.
PSA.108.3	Mon pou sant ou louanz parmi bann nasyon.
PSA.108.4	Ou fidelite i pli gran ki lesyel;
PSA.108.4	ou lanmour i ariv ziska dan nyaz.
PSA.108.5	Mon Bondye! Montre ou grander ki depas lesyel!
PSA.108.5	Kouver later antye avek ou laglwar!
PSA.108.6	Par ou pwisans, donn nou laviktwar;
PSA.108.6	reponn nou e delivre bann ki ou kontan.
PSA.108.7	Depi son sanktyer, Bondye in promet:
PSA.108.7	Avek lazwa, mon pou diviz lavil Sikenm.
PSA.108.7	Mon pou partaz vale Soukot.
PSA.108.8	Galaad i pour mwan; Manase osi;
PSA.108.8	Efraim i mon kasket.
PSA.108.8	Zida i mon baton komann.
PSA.108.9	Moab i mon kivet, pour mwan bennyen;
PSA.108.9	mon zet mon sandal lo Edonm;
PSA.108.9	Mon proklanm laviktwar lo pei Filisten.
PSA.108.10	Lekel ki pou anmenn mwan dan lavil fortifye?
PSA.108.10	Lekel ki pou kondwir mwan ziska Edonm?
PSA.108.11	Mon Bondye! Pa ou'n rezet nou!
PSA.108.11	Ou nepli sorti pour konbat avek nou larme!
PSA.108.12	Sekour nou kont lennmi;
PSA.108.12	sekour imen napa valer.
PSA.108.13	Avek Bondye nou pou ganny gran laviktwar.
PSA.108.13	Li menm ki pou kraz nou bann lennmi.
PSA.109.1	Mon Bondye ki mon loue! Pa gard silans.
PSA.109.2	Bann malfeter ek bann manter
PSA.109.2	in ouver zot labous kont mwan.
PSA.109.2	Zot pe koz lalang kont mwan.
PSA.109.3	Par tou kote, zot koz bann parol laenn
PSA.109.3	e zot atak mwan san okenn rezon.
PSA.109.4	An rekonpans pour mon lanmitye,
PSA.109.4	zot akiz mwan, alor ki mon priy pour zot.
PSA.109.5	Me zot rann mwan dimal pour dibyen;
PSA.109.5	laenn dan plas lanmitye.
PSA.109.6	Zot dir: Rod en malfeter pour akiz li;
PSA.109.6	met sa enn ki akiz li debout lo son kote drwat.
PSA.109.7	Les zot ziz li;
PSA.109.7	menm son lapriyer i rekonnet li koupab.
PSA.109.8	Fer son lavi ganny rakoursi
PSA.109.8	e les en lot ranplas li.
PSA.109.9	Son bann zanfan ava vin orfelen,
PSA.109.9	e son fanm ava vin en vev.
PSA.109.10	Son bann zanfan ava vin vagabon e mandyan.
PSA.109.10	Zot ava ganny sase
PSA.109.10	dan bann debri kot zot reste.
PSA.109.11	Dimoun ki i dwa ava sezi tou son byen.
PSA.109.11	Bann etranze ava sezi tou sa ki i annan.
PSA.109.12	Pa les personn montre li en pe labonte,
PSA.109.12	ni pran pitye pour son bann orfelen!
PSA.109.13	Son bann desandan pou disparet
PSA.109.13	e son non pou ganny efase
PSA.109.13	apartir dezyenm zenerasyon!
PSA.109.14	Fot son papa ek son gran papa
PSA.109.14	ava reste la, devan SENYER
PSA.109.14	e pese son manman pa pou ganny efase.
PSA.109.15	SENYER pa zanmen oubliy zot fot
PSA.109.15	e zot souvenir ava disparet lo later.
PSA.109.16	Annefe, sa dimoun pa'n zanmen mazin fer sa ki byen,
PSA.109.16	me in persekit dimoun ki pov, ki dan bezwen
PSA.109.16	e bann malere ziska lanmor.
PSA.109.17	I ti kontan modi:
PSA.109.17	Aprezan i ava ganny modi!
PSA.109.17	I pa ti kontan beni:
PSA.109.17	Aprezan benediksyon ava pas akote li!
PSA.109.18	Pour li, donn malediksyon ti'n vin
PSA.109.18	parey ou met en lenz.
PSA.109.18	I ava penetre son lekor parey delo,
PSA.109.18	parey delwil dan son lezo!
PSA.109.19	I ava parey en lenz ki i met otour li,
PSA.109.19	parey en sang ki i mete tou le zour.
PSA.109.20	Konmsa menm ki SENYER ava rekonpans
PSA.109.20	mon bann akizater,
PSA.109.20	sa bann ki dir dimal kont mwan.
PSA.109.21	Me ou, Senyer BONDYE!
PSA.109.21	Pour loner ou non, fer keksoz pour mwan.
PSA.109.21	Akoz ou bon e ki ou kontan mwan,
PSA.109.21	vin sov mwan!
PSA.109.22	Mon pov, mon malere;
PSA.109.22	mon leker i blese dan mwan.
PSA.109.23	Mon lavi pe ale parey lonbraz lafen lazournen;
PSA.109.23	mon'n ganny sase parey en sotrel.
PSA.109.24	Afors zennen, mon lazanm i feb.
PSA.109.24	Mon lekor i zis lapo ek lezo.
PSA.109.25	Mon bann akizater i gognard mwan;
PSA.109.25	ler zot war mwan dan semen, zot sekwe latet.
PSA.109.26	Vin ed mwan, SENYER, mon Bondye!
PSA.109.26	Ou kontan mwan. Sov mwan!
PSA.109.27	Ki zot rekonnet ki ou lanmen SENYER, ki'n fer tousala.
PSA.109.28	Ler zot modi, ou, ou beni.
PSA.109.28	Zot ti atak mwan, zot ganny imilye.
PSA.109.29	Fer ki mon bann akizater i ganny dezonore.
PSA.109.29	Ki zot ganny kouver ek laont, parey en lenz.
PSA.109.30	Mon pou kriye pour loue SENYER;
PSA.109.30	mon pou loue li dan milye lafoul.
PSA.109.31	I debout lo kote drwat bann malere
PSA.109.31	pour sov zot kont sa bann
PSA.109.31	ki oule kondann li anmor.
PSA.110.1	SENYER ti dir avek mon senyer lerwa:
PSA.110.1	Asiz lo mon kote drwat,
PSA.110.1	ziska ki mon met ou bann lennmi
PSA.110.1	anba ou lipye.
PSA.110.2	Depi Siyon, SENYER pou agrandi ou dominasyon.
PSA.110.2	I pou fer ou domin lo ou bann lennmi.
PSA.110.3	Ou pep i volonter zour ou al lager.
PSA.110.3	Bann zennzan pou vin ver ou lo montanny sen.
PSA.110.4	SENYER in fer sa serman e i pa pou sanze:
PSA.110.4	Ou pret pour touzour, dapre lord Melkisedek.
PSA.110.5	SENYER i lo ou kote drwat.
PSA.110.5	Zour son lakoler i leve, i pou kraz bann lerwa.
PSA.110.6	I pou ziz bann nasyon.
PSA.110.6	Kadav i partou.
PSA.110.6	Partou lo later, bann sef i ganny touye.
PSA.110.7	Letan i pe ale,
PSA.110.7	i pou bwar delo dan larivyer.
PSA.110.7	Pour sa rezon, i lev son latet.
PSA.111.1	Loue SENYER!
PSA.111.1	Mon pou loue SENYER avek tou mon leker
PSA.111.1	parmi bann ki leker i pir.
PSA.111.2	Sa ki SENYER i fer i merveye;
PSA.111.2	tou dimoun ki rekonnet sa, i reflesir lo la.
PSA.111.3	Akoz i fer konnen son loner ek son mazeste,
PSA.111.3	i reste touzour fidel.
PSA.111.4	I fer rapel son bann mervey.
PSA.111.4	SENYER i bon e ranpli avek konpasyon.
PSA.111.5	I nouri sa bann ki annan respe pour li;
PSA.111.5	i pa zanmen oubliy son lalyans.
PSA.111.6	I ti montre son pep lafors son bann aksyon
PSA.111.6	kan i ti donn zot pei bann pep etranze.
PSA.111.7	Tou sa ki i fer avek son lanmen i vre e i zis.
PSA.111.7	Tou son bann direktiv i sir.
PSA.111.8	Zot in ganny etabli pour touzour
PSA.111.8	e ganny akonpli fidelman e avek drwatir.
PSA.111.9	In donn delivrans son pep;
PSA.111.9	in donn li son lalyans pour touzour.
PSA.111.9	Son non i sen e formidab.
PSA.111.10	Konmansman lasazes i respe anver SENYER.
PSA.111.10	Sa enn ki annan bon zizman i swiv sa.
PSA.111.10	Laglwar SENYER i dire pour touzour.
PSA.112.1	Loue SENYER!
PSA.112.1	Byennere sa enn ki annan respe pour SENYER;
PSA.112.1	i pran gran plezir pour son komannman.
PSA.112.2	Son bann desandan pou pwisan dan pei;
PSA.112.2	Zenerasyon dimoun ki drwat pou ganny beni.
PSA.112.3	Son lakaz i ranpli avek larises ek byennet;
PSA.112.3	son lazistis i pour touzour.
PSA.112.4	Menm dan fernwanr, lalimyer i briye
PSA.112.4	pour bann ki drwat.
PSA.112.4	I ranpli avek konpasyon; i bon e i zis.
PSA.112.5	Byennere sa enn ki fer dibyen e ki prete;
PSA.112.5	ki regle son bann zafer dapre lazistis.
PSA.112.6	Sa enn ki fer tousala, pa pou zanmen tonbe.
PSA.112.6	I pa pou zanmen ganny oubliye.
PSA.112.7	Move nouvel pa fer li per;
PSA.112.7	son leker i reste trankil.
PSA.112.7	I met son konfyans dan SENYER.
PSA.112.8	Son leker i trankil, i pa per.
PSA.112.8	I annan lasirans ki i pou war lanmor son ladverser.
PSA.112.9	Zot in donn avek bonker;
PSA.112.9	zot in donn bann pov.
PSA.112.9	Zot lazistis i reste pour touzour
PSA.112.9	Zot lafors i ogmante avek loner.
PSA.112.10	Malfeter i mekontan ler zot war sa.
PSA.112.10	Zot ankoler e zot grens zot ledan.
PSA.112.10	Lespwar malfeter pou disparet.
PSA.113.1	Loue SENYER!
PSA.113.1	Serviter SENYER loue!
PSA.113.1	Loue non SENYER!
PSA.113.2	Loue non SENYER
PSA.113.2	aprezan e pour touzour!
PSA.113.3	Loue non SENYER
PSA.113.3	depi soley leve ziska soley kouse.
PSA.113.4	SENYER i renny lo tou bann nasyon;
PSA.113.4	son grander i depas lesyel.
PSA.113.5	Lekel ki parey SENYER nou Bondye?
PSA.113.5	Son tronn i lao.
PSA.113.6	Depi lao, i bese
PSA.113.6	pour li war lesyel ek later.
PSA.113.7	I relev sa enn ki pov dan lapousyer;
PSA.113.7	i tir bann malere dan salte.
PSA.113.8	I fer zot asiz avek bann sef,
PSA.113.8	bann sef ki gouvern son pep.
PSA.113.9	I donn en lakaz sa fanm steril.
PSA.113.9	I parey en manman
PSA.113.9	ki partaz lazwa son bann zanfan.
PSA.113.9	Loue SENYER!
PSA.114.1	Kan pep Izrael ti sorti Lezip;
PSA.114.1	kan lafanmir Zakob ti kit sa pep etranze,
PSA.114.2	Zida ti vin sanktyer Bondye,
PSA.114.2	Izrael son propriyete.
PSA.114.3	Lanmer ti sove ler i ti war sa;
PSA.114.3	larivyer Zourden ti kile.
PSA.114.4	Montanny ti sote parey kabri,
PSA.114.4	kolin parey zenn mouton.
PSA.114.5	Lanmer! Ki'n arive avek ou pour ou sove?
PSA.114.5	Larivyer Zourden! Akoz ou rekile?
PSA.114.6	Montanny! Ki ou gannyen pour ou sote parey kabri?
PSA.114.6	E ou kolin, pour fer parey en zenn mouton?
PSA.114.7	Later! Tranble devan SENYER,
PSA.114.7	devan Bondye Zakob
PSA.114.8	ki sanz ros an basen delo
PSA.114.8	e granit an en sours delo!
PSA.115.1	Non SENYER! Pa nou. Pa nou ki merite.
PSA.115.1	Me zis ou non ki merit laglwar, akoz ou bonte ek ou fidelite.
PSA.115.2	Akoz bann nasyon i demande:
PSA.115.2	Oli zot Bondye?
PSA.115.3	Nou Bondye i dan lesyel;
PSA.115.3	i fer tou sa ki fer li plezir.
PSA.115.4	Zot bann zidol i annarzan e annor;
PSA.115.4	in ganny fabrike par lanmen zonm.
PSA.115.5	Zot annan labous, me zot pa koze.
PSA.115.5	Zot annan lizye, me zot pa war.
PSA.115.6	Zot annan zorey, me zot pa antann.
PSA.115.6	Zot annan nennen, me zot pa santi.
PSA.115.7	Zot annan lanmen, me zot pa kapab tate.
PSA.115.7	Zot annan lipye, me zot pa kapab marse.
PSA.115.7	Okenn son pa sorti dan zot lagorz.
PSA.115.8	Sa enn ki'n fabrik zot i parey zot
PSA.115.8	ek tou sa bann ki met konfyans dan zot.
PSA.115.9	Pep Izrael! Met ou konfyans dan SENYER.
PSA.115.9	I zot lafors e zot soutyen.
PSA.115.10	Bann pret, desandan Aaron!
PSA.115.10	Met zot konfyans dan SENYER.
PSA.115.10	I zot lafors e zot soutyen.
PSA.115.11	Zot tou ki obei SENYER!
PSA.115.11	Met zot konfyans dan SENYER.
PSA.115.11	I zot lafors e zot soutyen.
PSA.115.12	SENYER i mazin nou; i pou beni nou.
PSA.115.12	I pou beni pep Izrael;
PSA.115.12	i pou beni desandan pret Aaron.
PSA.115.13	I pou beni bann ki obei SENYER,
PSA.115.13	gran koman pti.
PSA.115.14	SENYER ava fer ou prospere,
PSA.115.14	ou avek ou bann zanfan.
PSA.115.15	SENYER ki'n fer lesyel ek later
PSA.115.15	ava beni zot.
PSA.115.16	Lesyel i pour SENYER,
PSA.115.16	me in donn bann imen later.
PSA.115.17	Dimoun mor pa loue SENYER;
PSA.115.17	ni sa bann ki desann dan lemonn lanmor.
PSA.115.18	Me nou, nou loue SENYER
PSA.115.18	aprezan e pour touzour.
PSA.115.18	Loue SENYER!
PSA.116.1	Mon kontan SENYER
PSA.116.1	akoz in antann mon lavwa ek mon siplikasyon.
PSA.116.2	I ekout mwan avek atansyon;
PSA.116.2	mon pou apel li tan ki mon vivan.
PSA.116.3	Lanmor ti'n fini anpay mwan;
PSA.116.3	langwas lemonn lanmor ti'n sezi mwan.
PSA.116.3	Lafreyer ek ladetres ti'n sezi mwan.
PSA.116.4	Alor, mon ti kriy non SENYER:
PSA.116.4	Pitye SENYER! Sov mwan.
PSA.116.5	SENYER i bon e i zis.
PSA.116.5	Nou Bondye i ranpli avek konpasyon.
PSA.116.6	SENYER i protez dimoun ki senp;
PSA.116.6	ler mon ti feb, i ti vin sov mwan.
PSA.116.7	Mon retrouv mon repo,
PSA.116.7	akoz SENYER in fer mwan bokou dibyen.
PSA.116.8	Wi! Ou'n delivre mwan dan lanmor;
PSA.116.8	ou'n aret larm dan mon lizye;
PSA.116.8	ou'n anpes mwan konny mon lipye.
PSA.116.9	Alor, mon ti kapab mars dan prezans SENYER,
PSA.116.9	lo later bann vivan.
PSA.116.10	Mon pa ti perdi konfyans,
PSA.116.10	menm ler mon ti dir:
PSA.116.10	Mon tre malere.
PSA.116.11	Dan mon dezespwar mon ti dir:
PSA.116.11	Zonm i manter.
PSA.116.12	Ki mon pou donn SENYER an retour
PSA.116.12	pour tou sa kantite dibyen
PSA.116.12	ki i'n fer pour mwan?
PSA.116.13	Mon pou lev lakoup delivrans;
PSA.116.13	mon pou apel SENYER par son non.
PSA.116.14	Devan tou son pep,
PSA.116.14	mon pou akonpli mon promes anver SENYER.
PSA.116.15	Lanmor son bann serviter
PSA.116.15	i presye dan lizye SENYER.
PSA.116.16	SENYER! Mon ou serviter.
PSA.116.16	Mon ou serviter, garson ou servant.
PSA.116.16	Ou'n delivre mwan dan mon bann lasenn.
PSA.116.17	Mon pou ofer en sakrifis remersiman
PSA.116.17	e envok non SENYER.
PSA.116.18	Devan tou son pep,
PSA.116.18	mon pou akonpli mon promes anver SENYER;
PSA.116.19	dan lakour tanp SENYER,
PSA.116.19	dan milye Zerizalenm.
PSA.116.19	Loue SENYER!
PSA.117.1	Tou bann nasyon! Loue SENYER.
PSA.117.1	Tou bann pep! Loue li,
PSA.117.2	akoz son fidelite pour nou i gran,
PSA.117.2	e son lanmour i dire pour touzour.
PSA.117.2	Loue SENYER!
PSA.118.1	Loue SENYER akoz i bon!
PSA.118.1	Son fidelite i dire pour touzour.
PSA.118.2	Izrael! Repete:
PSA.118.2	Son fidelite i dire pour touzour.
PSA.118.3	Bann desandan Aaron! Repete:
PSA.118.3	Son fidelite i dire pour touzour.
PSA.118.4	Zot tou ki ador SENYER! Repete:
PSA.118.4	Son fidelite i dire pour touzour.
PSA.118.5	Dan mon langwas, mon ti apel SENYER.
PSA.118.5	SENYER ti reponn mwan; i ti rann mwan lib.
PSA.118.6	Si SENYER i lo mon kote, mon pa per nanryen.
PSA.118.6	Ki en zonm i kapab fer mwan?
PSA.118.7	SENYER i lo mon kote pour ed mwan;
PSA.118.7	mon pran plezir war defet mon lennmi.
PSA.118.8	I preferab rod proteksyon dan SENYER
PSA.118.8	ki met konfyans dan en zonm.
PSA.118.9	I preferab rod proteksyon SENYER
PSA.118.9	ki met konfyans dan dimoun enportan.
PSA.118.10	Tou bann nasyon ti'n anserkle mwan;
PSA.118.10	me lo non SENYER, mon ti demont zot.
PSA.118.11	Zot ti anserkle mwan,
PSA.118.11	e antour mwan partou kote.
PSA.118.11	Me lo non SENYER, mon ti demont zot.
PSA.118.12	Zot ti antour mwan parey mous dimyel.
PSA.118.12	Me zot ti tennyen parey en dife zerb sek;
PSA.118.12	lo non SENYER, mon ti demont zot.
PSA.118.13	Zot ti bouskil mwan, pour fer mwan tonbe;
PSA.118.13	me SENYER ti sekour mwan.
PSA.118.14	SENYER i mon lafors e mon pwisans;
PSA.118.14	li, ki'n sov mwan.
PSA.118.15	Laklamasyon lazwa ek delivrans
PSA.118.15	i rezonnen dan latant pep Bondye:
PSA.118.15	Lanmen drwat SENYER in donn laviktwar.
PSA.118.16	Lanmen drwat SENYER in leve.
PSA.118.16	Lanmen drwat SENYER in fer bann mervey!
PSA.118.17	Mon pa pou mor, mon pou viv
PSA.118.17	e mon pou rakont bann mervey ki SENYER in fer.
PSA.118.18	SENYER in koriz mwan severman,
PSA.118.18	me i pa'n les lanmor pran mwan.
PSA.118.19	Ouver pour mwan bann laport lazistis,
PSA.118.19	mon pou antre e remersye SENYER.
PSA.118.20	La laport SENYER:
PSA.118.20	Bann ki zis ki pou antre par la.
PSA.118.21	Mon pou loue ou akoz ou'n reponn mwan,
PSA.118.21	ou ki'n sov mwan.
PSA.118.22	Ros ki bann konstrikter ti rezete,
PSA.118.22	in vin ros prensipal dan fondasyon.
PSA.118.23	Sa i travay SENYER:
PSA.118.23	I en mervey devan nou lizye.
PSA.118.24	Sanmenm, sa zour ki SENYER in fer.
PSA.118.24	Annou sante e rezouir dan lazwa!
PSA.118.25	SENYER, nou sipliy ou! Sov nou.
PSA.118.25	SENYER! Donn nou laviktwar.
PSA.118.26	Beni sa enn ki pe vini lo non SENYER!
PSA.118.26	Depi tanp SENYER nou loue ou.
PSA.118.27	SENYER i sel Bondye. I'n kler nou avek son lalimyer.
PSA.118.27	Form laprosesyon avek brans feyaz dan lanmen,
PSA.118.27	monte ziska bann korn otour lotel.
PSA.118.28	SENYER! Ou menm mon Bondye! Mon loue ou.
PSA.118.28	Mon Bondye! Mon proklanm ou grander.
PSA.118.29	Loue SENYER akoz i bon;
PSA.118.29	son fidelite i dire pour touzour.
PSA.119.1	Byennere sa bann ki annan
PSA.119.1	en konportman san defo
PSA.119.1	e ki mars dapre lalwa SENYER.
PSA.119.2	Byennere sa bann ki gard son bann lord,
PSA.119.2	ki rod li avek tou zot leker.
PSA.119.3	Zot pa fer sa ki mal
PSA.119.3	me zot mars dan son semen.
PSA.119.4	Ou'n donn ou bann direktiv
PSA.119.4	pour ki zot ganny met an pratik avek swen.
PSA.119.5	Mon dezir byen kondwir mwan
PSA.119.5	pour mars dapre ou bann regleman.
PSA.119.6	Alor, mon pa pou kanmi
PSA.119.6	ler mon pou get tou ou bann komannman.
PSA.119.7	Mon pou loue ou avek tou mon leker,
PSA.119.7	an mezir ki mon pou etidye
PSA.119.7	ou bann desizyon ki zis.
PSA.119.8	Mon pou obzerv ou bann regleman;
PSA.119.8	pa abandonn mwan konpletman.
PSA.119.9	Konman eski en zenn i kapab gard son lavi pir?
PSA.119.9	Kan i obei parol SENYER.
PSA.119.10	Mon rod ou avek tou mon leker;
PSA.119.10	pa les mwan egare lwen avek ou komannman.
PSA.119.11	Mon gard ou parol dan mon leker,
PSA.119.11	pour mwan pa fer pese kont ou.
PSA.119.12	Mon loue ou, SENYER!
PSA.119.12	Ansenny mwan ou bann regleman.
PSA.119.13	Mon labous i repet tou bann desizyon
PSA.119.13	ki ou prononse.
PSA.119.14	Mon kontan swiv ou bann lalwa,
PSA.119.14	konmsi mon posed tou larises.
PSA.119.15	Mon pou medit lo ou bann direktiv
PSA.119.15	e fikse mon regar lo semen ki ou endike.
PSA.119.16	Mon pran plezir dan ou bann regleman;
PSA.119.16	mon pa pou oubliy ou parol.
PSA.119.17	Montre ou serviter ou labonte,
PSA.119.17	pour ki i gard ou parol.
PSA.119.18	Ouver mon lizye pour mwan kontanple
PSA.119.18	mervey ki dan ou bann lalwa.
PSA.119.19	Mon zis en pasaze lo later;
PSA.119.19	pa kasyet mwan ou bann komannman.
PSA.119.20	Mon dezir touzour met an pratik
PSA.119.20	ou bann desizyon.
PSA.119.21	Ou reprimann bann arogan,
PSA.119.21	bann modi ki mars lwen avek ou komannman.
PSA.119.22	Debaras mwan avek dezoner ek mepri,
PSA.119.22	akoz mon'n gard ou bann lord.
PSA.119.23	Menm si bann sef pe fer konplo kont mwan,
PSA.119.23	ou serviter i medit lo ou bann regleman.
PSA.119.24	Ou bann lord i fer mwan plezir;
PSA.119.24	zot mon bann konseye.
PSA.119.25	Mon pe trennen dan lapousyer.
PSA.119.25	Fer mwan reviv dapre ou parol.
PSA.119.26	Kan mon ti rakont ou mon lavi,
PSA.119.26	ou ti reponn mwan.
PSA.119.26	Ansenny mwan ou bann regleman.
PSA.119.27	Fer mwan sezi semen ou bann direktiv
PSA.119.27	e mon ava medit lo ou bann mervey.
PSA.119.28	Mon plere avek sagren.
PSA.119.28	Relev mwan dapre ou parol.
PSA.119.29	Elwanny semen mansonz avek mwan.
PSA.119.29	Dan ou bonte, fer mwan konn ou lalwa.
PSA.119.30	Mon'n swazir semen laverite;
PSA.119.30	mon soumet mwan devan ou bann desizyon.
PSA.119.31	SENYER! Mon fye lo promes ou parol;
PSA.119.31	pa fer mwan tonm dan laont.
PSA.119.32	Mon depese swiv semen ou bann komannman,
PSA.119.32	akoz ou'n ouver mon lespri.
PSA.119.33	SENYER! Fer mwan konpran ou bann komannman,
PSA.119.33	pour mwan touzour met zot an pratik.
PSA.119.34	Donn mwan disernman,
PSA.119.34	pour mwan konpran ou lalwa
PSA.119.34	e met li an pratik avek tou mon leker.
PSA.119.35	Gid mwan lo semen ou bann komannman
PSA.119.35	akoz mon kontan met zot an pratik.
PSA.119.36	Donn mwan sa dezir swiv ou bann lord
PSA.119.36	e non pa rod mon prop lentere.
PSA.119.37	Pa les mon lizye ganny anbete
PSA.119.37	par keksoz ki napa valer.
PSA.119.37	Fer mwan viv dapre ou lavolonte.
PSA.119.38	Realiz pour ou bann serviter
PSA.119.38	sa promes ki ou ti fer avek sa bann ki obei ou.
PSA.119.39	Protez mwan kont dezoner.
PSA.119.39	I fer mwan per, akoz ou bann desizyon i zis.
PSA.119.40	Ou konnen mon kontan viv dapre ou bann direktiv.
PSA.119.40	Fer mwan viv dapre ou lazistis.
PSA.119.41	SENYER! Fer ou fidelite ariv kot mwan
PSA.119.41	e vin sov mwan dapre ou promes.
PSA.119.42	Alor, mon ava kapab reponn
PSA.119.42	sa bann ki ensilte mwan,
PSA.119.42	akoz mon kont lo ou parol.
PSA.119.43	Pa les mwan zanmen trair laverite,
PSA.119.43	akoz mon kont lo ou bann desizyon.
PSA.119.44	Mon pou touzour met ou lalwa an pratik
PSA.119.44	e pour touzour.
PSA.119.45	Mon pou mars lib,
PSA.119.45	akoz mon'n rod ou bann direktiv.
PSA.119.46	Mon pa pou onte fer konnen ou bann lord
PSA.119.46	devan bann lerwa.
PSA.119.47	Mon pran plezir obeir ou bann komannman,
PSA.119.47	ki mon kontan bokou.
PSA.119.48	Mon lev mon lanmen
PSA.119.48	ver ou bann komannman
PSA.119.48	ki mon kontan bokou.
PSA.119.48	Mon pou medit lo ou bann regleman.
PSA.119.49	Pa oubliy parol ki ou ti dir avek ou serviter
PSA.119.49	e ki'n donn li konfyans.
PSA.119.50	Sa i rekonfort mwan dan mon detres;
PSA.119.50	ou promes i redonn mwan lavi.
PSA.119.51	Bann arogan pa arete gognard mwan;
PSA.119.51	me mon pa pou aret gard ou bann lalwa.
PSA.119.52	SENYER!
PSA.119.52	Mon mazin ou bann desizyon dan lepase;
PSA.119.52	zot donn mwan en konsolasyon.
PSA.119.53	Mon lakoler i monte
PSA.119.53	ler mon mazin bann malfeter
PSA.119.53	ki pa obei ou lalwa.
PSA.119.54	Ou bann regleman i size mon bann sanson
PSA.119.54	la kot mon viv.
PSA.119.55	SENYER! Dan lannwit, mon apel ou non
PSA.119.55	pour mwan obei ou lalwa.
PSA.119.56	Pour mwan, sa ki konte,
PSA.119.56	se obeir ou bann direktiv.
PSA.119.57	SENYER! Ou mon par.
PSA.119.57	Mon promet gard ou bann parol.
PSA.119.58	Avek tou mon leker mon demann ou:
PSA.119.58	Pran pitye pour mwan parey ou'n promet.
PSA.119.59	Mon'n reflesi lo mon mannyer viv.
PSA.119.59	Mon oule retourn ver ou bann lord.
PSA.119.60	Mon depese, mon pa ezite
PSA.119.60	pour obeir ou komannman.
PSA.119.61	Mon pa oubliy ou bann lalwa,
PSA.119.61	menm si bann malfeter i met mwan dan en latrap.
PSA.119.62	Akoz ou bann desizyon i zis,
PSA.119.62	mon leve lannwit pour remersye ou.
PSA.119.63	Mon frekant tou dimoun ki respekte ou,
PSA.119.63	ki obei ou bann direktiv.
PSA.119.64	SENYER! Ou fidelite i ranpli later;
PSA.119.64	ansenny mwan ou bann regleman.
PSA.119.65	SENYER! Parey ou'n promet,
PSA.119.65	ou'n fer mwan, ou serviter, dibyen.
PSA.119.66	Ansenny mwan pour mwan ganny
PSA.119.66	en bon disernman ek konnesans,
PSA.119.66	akoz mon fer konfyans ou komannman.
PSA.119.67	Avan, mon ti'n egare,
PSA.119.67	mon pa ti konnen ki mon ti pe fer.
PSA.119.67	Me aprezan, mon pe gard ou komannman.
PSA.119.68	Ou bon e ou fer dibyen.
PSA.119.68	Ansenny mwan ou bann regleman.
PSA.119.69	Bann arogan pe sali mwan avek zot mansonz.
PSA.119.69	Me mon gard ou bann direktiv
PSA.119.69	avek tou mon leker.
PSA.119.70	Zot leker i ensansib, kouver avek lagres;
PSA.119.70	me mon pran plezir dan ou lalwa.
PSA.119.71	In fer mwan dibyen ki mon'n ganny imilye.
PSA.119.71	Konmsa, mon'n kapab etidye ou bann regleman.
PSA.119.72	Lalwa ki sorti dan ou labous
PSA.119.72	i pli bon pour mwan
PSA.119.72	ki milyon lobze annor e annarzan.
PSA.119.73	Ou lanmen in form mwan e in fer mwan for.
PSA.119.73	Donn mwan disernman
PSA.119.73	pour mwan aprann ou bann komannman.
PSA.119.74	Sa enn ki obei ou i kontan ler i war mwan,
PSA.119.74	akoz mon'n met lespwar dan ou parol.
PSA.119.75	Mon konnen SENYER, ki ou bann zizman i zis
PSA.119.75	e ou'n byen fer imilye mwan.
PSA.119.76	Ou fidelite i en konsolasyon pour mwan
PSA.119.76	parey ou ti promet ou serviter.
PSA.119.77	Montre mwan ou mizerikord.
PSA.119.77	Alor mon ava reviv, akoz ou lalwa i donn mwan lazwa.
PSA.119.78	Fer onte bann orgeye
PSA.119.78	ki trenn mwan dan labou.
PSA.119.78	Mwan, mon pou medit lo ou bann direktiv.
PSA.119.79	Bann ki annan respe pour ou ava vin kot mwan
PSA.119.79	pour konn ou bann lord.
PSA.119.80	Mon pou swiv ou bann regleman
PSA.119.80	avek tou mon leker,
PSA.119.80	pour ki mon pa ganny imilye.
PSA.119.81	Mon fatige espere pour ou vin sov mwan.
PSA.119.81	Mon met mon konfyans dan ou parol.
PSA.119.82	Mon lizye i fatige afors esper sa ki ou'n promet.
PSA.119.82	Mon demande: Kan ou pou konsol mwan?
PSA.119.83	Mon'n vin parey en vye sak lapo;
PSA.119.83	me mon pa oubliy ou bann regleman.
PSA.119.84	Ankor konbyen letan
PSA.119.84	ou serviter pou bezwen espere?
PSA.119.84	Kan ou pou ziz mon bann persekiter?
PSA.119.85	Bann arogan ki mepriz ou lalwa
PSA.119.85	in fouy bann latrap pour fer mwan tonbe.
PSA.119.86	Tou ou bann komannman i montre ou fidelite.
PSA.119.86	Mon pe ganny persekite san rezon.
PSA.119.86	Sekour mwan!
PSA.119.87	Zot in preski fer mwan disparet lo later.
PSA.119.87	Me mon pa'n abandonn ou bann direktiv.
PSA.119.88	Dan ou fidelite, fer mwan viv,
PSA.119.88	pour ki mon ava obei bann lord
PSA.119.88	ki sorti dan ou labous.
PSA.119.89	Pour touzour, SENYER,
PSA.119.89	ou parol in ganny fikse dan lesyel.
PSA.119.90	Ou fidelite i pour touzour.
PSA.119.90	Ou'n fikse later e i reste touzour an plas.
PSA.119.91	Ozordi, tou keksoz i egziste dapre ou lord.
PSA.119.91	Tou i la pour servi ou.
PSA.119.92	Si ou lalwa pa ti sours tou mon lazwa,
PSA.119.92	mon ti ava'n mor dan lanmizer.
PSA.119.93	Mon pa pou zanmen oubliy ou bann direktiv,
PSA.119.93	akoz ou'n fer mwan reviv.
PSA.119.94	Mon pour ou.
PSA.119.94	Sov mwan akoz mon'n rod ou bann direktiv.
PSA.119.95	Bann malfeter pe rod fer mwan disparet;
PSA.119.95	me mon pa oubliy ou bann lord.
PSA.119.96	Mon'n konpran ki tou keksoz i annan en limit;
PSA.119.96	me ou bann komannman i san limit.
PSA.119.97	Pa mon kontan ou komannman!
PSA.119.97	Mon medit lo la tou le zour.
PSA.119.98	Ou komannman i rann mwan pli saz
PSA.119.98	ki mon bann lennmi.
PSA.119.98	I toultan dan mon lespri.
PSA.119.99	Mon konpran pli byen
PSA.119.99	ki tou mon bann ansennyan,
PSA.119.99	akoz mon medit ou bann lord.
PSA.119.100	Mon annan plis disernman ki bann vyeyar,
PSA.119.100	akoz mon obei ou bann direktiv.
PSA.119.101	Mon'n evite mars dan move semen
PSA.119.101	pour mwan gard ou promes.
PSA.119.102	Mon respekte ou bann desizyon
PSA.119.102	akoz ou ki'n enstri mwan.
PSA.119.103	Ou bann parol i dou dan mon labous.
PSA.119.103	I pli dou ki dimyel.
PSA.119.104	Ou bann direktiv i rann mwan saz.
PSA.119.104	Alor, mon deteste tou semen mansonz.
PSA.119.105	Ou parol i en lalanp pour ekler mon lipye
PSA.119.105	e en lalimyer lo mon semen.
PSA.119.106	Mon'n fer serman
PSA.119.106	pour mwan tenir e gard ou bann desizyon ki zis.
PSA.119.107	Mon dan en gran maler.
PSA.119.107	SENYER! Fer mwan reviv dapre ou parol.
PSA.119.108	SENYER! Aksepte mon lapriyer louanz.
PSA.119.108	Ansenny mwan ou bann desizyon.
PSA.119.109	Mon lavi i touzour an danze;
PSA.119.109	me mon pa oubliy ou lalwa.
PSA.119.110	Bann malfeter in met en latrap pour mwan;
PSA.119.110	me mon pa'n abandonn ou bann direktiv.
PSA.119.111	Ou bann lord i mon patrimwann pour touzour.
PSA.119.111	Zot met lazwa dan mon leker.
PSA.119.112	Mon'n fer tou pour met an pratik
PSA.119.112	ou bann regleman;
PSA.119.112	sanmenm mon rekonpans pour touzour.
PSA.119.113	Mon deteste dimoun ki pa kapab deside
PSA.119.113	e mon kontan ou lalwa.
PSA.119.114	Ou menm mon protekter e mon boukliye.
PSA.119.114	Mon met mon konfyans dan ou parol.
PSA.119.115	Ou ki fer sa ki mal! Dekile kot mwan.
PSA.119.115	Les mwan obzerv bann komannman mon Bondye.
PSA.119.116	Soutenir mwan parey ou'n promet e mon ava viv;
PSA.119.116	pa les mwan tonbe,
PSA.119.116	mon'n met mon konfyans dan ou.
PSA.119.117	Soutenir mwan e mon ava ganny sove.
PSA.119.117	Mon pa zanmen oubliy ou bann regleman.
PSA.119.118	Ou rezet tou sa ki abandonn ou regleman.
PSA.119.118	Tou sa ki zot fer pour tronpe pa servi.
PSA.119.119	Ou fer tou bann move dimoun dan pei
PSA.119.119	disparet parey salte.
PSA.119.119	Alor, mon kontan ou bann lord.
PSA.119.120	Mon lekor i ganny frison akoz respe devan ou.
PSA.119.120	Ou bann desizyon i fer mwan per.
PSA.119.121	Mon'n fer sa ki zis e byen.
PSA.119.121	Pa abandonn mwan dan lanmen mon bann lennmi.
PSA.119.122	Promet ki ou ava fer boner ou serviter;
PSA.119.122	pas les bann arogan kraz mwan.
PSA.119.123	Mon lizye i fatige afors esper ou delivrans
PSA.119.123	e war ou promes realize.
PSA.119.124	Tret ou serviter dapre ou fidelite;
PSA.119.124	ansenny mwan ou bann regleman.
PSA.119.125	Mon ou serviter; ouver mon lespri
PSA.119.125	pour mwan konn ou bann lord.
PSA.119.126	Senyer! In ler pour ou azir,
PSA.119.126	akoz ou lalwa in ganny vyole.
PSA.119.127	Mon vreman kontan ou bann komannman
PSA.119.127	plis ki lor, menm plis ki lor pir.
PSA.119.128	Alor, mon swiv tou ou bann direktiv akoz zot zis.
PSA.119.128	Mon deteste tou semen mansonz.
PSA.119.129	Ou bann lord i merveye.
PSA.119.129	Alor, mon met zot an pratik.
PSA.119.130	Revelasyon ou parol i donn lalimyer;
PSA.119.130	i donn disernman sa enn ki senp.
PSA.119.131	Mon anval tou ou bann parol,
PSA.119.131	akoz mon kontan ou bann komannman.
PSA.119.132	Get mwan e pran pitye pour mwan,
PSA.119.132	parey ou abitye fer
PSA.119.132	pour sa bann ki kontan ou non.
PSA.119.133	Parey ou'n promet, gard mwan lo bon semen.
PSA.119.133	Pa zanmen les lemal domin mwan.
PSA.119.134	Delivre mwan dan lanmen dimoun ki kraz mwan,
PSA.119.134	e mon ava kapab gard ou bann direktiv.
PSA.119.135	Beni mwan ou serviter avek bonte;
PSA.119.135	ansenny mwan ou bann regleman.
PSA.119.136	Mon larm i koule parey en larivyer,
PSA.119.136	akoz dimoun pa obei ou lalwa.
PSA.119.137	SENYER ou zis
PSA.119.137	e ou bann desizyon i drwat.
PSA.119.138	Bann lord ki ou'n donnen
PSA.119.138	i zis e vreman fidel.
PSA.119.139	Mon gran lanmour pour ou i brile dan mwan
PSA.119.139	akoz mon bann lennmi i oubliy ou bann parol.
PSA.119.140	Ou bann parol in ganny teste
PSA.119.140	e ou serviter i kontan zot.
PSA.119.141	Menm si mon pti e ganny meprize,
PSA.119.141	mon pa oubliy ou bann direktiv.
PSA.119.142	Ou lazistis i eternel,
PSA.119.142	ou lalwa i laverite.
PSA.119.143	Maler ek langwas in sezi mwan.
PSA.119.143	Me mon kontan obei ou bann komannman.
PSA.119.144	Ou bann lord i zis pour touzour.
PSA.119.144	Donn mwan disernman pour mwan viv.
PSA.119.145	Mon apel ou avek tou mon leker.
PSA.119.145	SENYER reponn mwan.
PSA.119.145	Mon pou obzerv ou regleman.
PSA.119.146	Mon kriy ou; vin sov mwan
PSA.119.146	pour mwan kapab met an pratik ou bann lord.
PSA.119.147	Byen avan soley i leve, mon kriy ver ou.
PSA.119.147	Mon kont lo ou bann parol.
PSA.119.148	Mon lizye i reste ouver tou lannwit,
PSA.119.148	pour mwan medit lo ou parol.
PSA.119.149	SENYER! Dan ou fidelite, ekout mon lavwa.
PSA.119.149	Dan ou zizman, fer mwan reviv.
PSA.119.150	Bann ki persekit mwan
PSA.119.150	avek lentansyon pour fer dimal pe aprose;
PSA.119.150	zot lwen avek ou lalwa.
PSA.119.151	Me ou SENYER! Ou pros
PSA.119.151	e tou ou bann komannman i laverite.
PSA.119.152	Depi lontan, mon konnen
PSA.119.152	ki ou'n etabli ou bann lord pour touzour.
PSA.119.153	Get mon maler e delivre mwan,
PSA.119.153	akoz mon pa'n oubliy ou lalwa.
PSA.119.154	Defann mon ka e sov mwan.
PSA.119.154	Fer mwan viv dapre ou parol.
PSA.119.155	Bann malfeter pa pou ganny delivrans,
PSA.119.155	akoz zot pa obei ou bann regleman.
PSA.119.156	SENYER! Ou konpasyon i gran.
PSA.119.156	Fer mwan viv dapre ou bann lalwa.
PSA.119.157	Mon annan bokou persekiter
PSA.119.157	ek en kantite lennmi.
PSA.119.157	Me mwan, mon pa'n abandonn ou lord.
PSA.119.158	Ler mon get bann tret, mon ganny degou,
PSA.119.158	akoz zot pa obei ou komannman.
PSA.119.159	Gete koman mon kontan ou bann direktiv.
PSA.119.159	Fer mwan viv dapre ou fidelite.
PSA.119.160	Tou ou parol i laverite;
PSA.119.160	ou bann desizyon i zis e bon pour touzour.
PSA.119.161	Bann sef i persekit mwan san rezon.
PSA.119.161	Me mon annan respe zis pour ou parol.
PSA.119.162	Ou parol i donn mwan lazwa
PSA.119.162	parey sa enn ki'n dekouver en gro trezor.
PSA.119.163	Mon deteste mansonz e mon degout li.
PSA.119.163	Se ou lalwa ki mon kontan.
PSA.119.164	Mon loue ou set fwa par zour
PSA.119.164	akoz ou bann desizyon i zis.
PSA.119.165	Pour sa bann ki kontan ou lalwa, zot zouir lape;
PSA.119.165	zot pa rankontre okenn lobstak.
PSA.119.166	SENYER! Mon kont lo ou delivrans.
PSA.119.166	Alor, mon obei ou bann komannman.
PSA.119.167	Mon annan respe pour ou bann lord;
PSA.119.167	vreman, mon kontan zot.
PSA.119.168	Mon annan respe pour ou bann direktiv
PSA.119.168	ek ou bann lord;
PSA.119.168	ou war tou sa ki mon fer.
PSA.119.169	SENYER! Mon bann plent i monte ziska kot ou.
PSA.119.169	Donn mwan disernman parey ou'n promet.
PSA.119.170	Aksepte mon lapriyer
PSA.119.170	e delivre mwan parey ou'n promet.
PSA.119.171	Mon labous ava proklanm ou louanz,
PSA.119.171	akoz ou ansenny mwan ou bann regleman.
PSA.119.172	Mon labous ava sant ou bann promes,
PSA.119.172	akoz ou bann komannman i laverite.
PSA.119.173	Met ou lanmen pare pour sekour mwan,
PSA.119.173	akoz mon'n swazir ou bann direktiv.
PSA.119.174	SENYER! Mon pe esper ou delivrans;
PSA.119.174	ou lalwa i rann mwan ere.
PSA.119.175	Mon ava viv pour loue ou
PSA.119.175	e ou bann desizyon ava ed mwan.
PSA.119.176	Mon'n egare parey en mouton ki'n perdi semen.
PSA.119.176	Vin rod ou serviter, akoz mon pa oubliy ou bann komannman.
PSA.120.1	Dan mon detres, mon ti kriy ver SENYER
PSA.120.1	e i ti reponn mwan.
PSA.120.2	SENYER!
PSA.120.2	Delivre mwan kont labous bann manter,
PSA.120.2	kont bann lalang tronper.
PSA.120.3	Ki i pou donn ou,
PSA.120.3	ki en lalang tronper pour donn ou an plis?
PSA.120.4	I ava pini ou avek bann dart lager,
PSA.120.4	fite anba labrez bon dibwa.
PSA.120.5	Maler pour mwan,
PSA.120.5	en etranze parmi bann barbar
PSA.120.5	e ki reste parmi bann sovaz!
PSA.120.6	Mon'n reste tro lontan
PSA.120.6	parmi bann dimoun ki pa kontan lape.
PSA.120.7	Mwan, mon pour lape.
PSA.120.7	Me zot, zot swazir lager.
PSA.121.1	Mon lev mon lizye ver bann montanny.
PSA.121.1	Kote mon sekour pou sorti?
PSA.121.2	Sekour i sorti kot SENYER,
PSA.121.2	ki'n kree lesyel ek later.
PSA.121.3	I pa pou les ou fer en fo pa;
PSA.121.3	ou protekter pa asoupi.
PSA.121.4	Sa enn ki protez Izrael
PSA.121.4	i pa ferm lizye, i pa ni dormi.
PSA.121.5	SENYER i ou protekter.
PSA.121.5	SENYER i ou lonbraz ki reste lo ou kote drwat.
PSA.121.6	Lizour, larder soley pa pou bril ou,
PSA.121.6	ni lalin pa pou fer ou dimal dan lannwit.
PSA.121.7	SENYER pou protez ou kont tou maler.
PSA.121.7	I pou vey lo ou lavi.
PSA.121.8	SENYER pou vey lo ou depar
PSA.121.8	e lo ou retour, apartir ozordi e pour touzour.
PSA.122.1	Mon ti dan lazwa kan zot ti dir mwan:
PSA.122.1	Annou al dan tanp SENYER.
PSA.122.2	Zerizalenm!
PSA.122.2	Nou lipye in aret devan ou laport.
PSA.122.3	Zerizalenm i en lavil byen bati
PSA.122.3	ki form en linite parfe.
PSA.122.4	La kot bann tribi i monte,
PSA.122.4	bann tribi SENYER.
PSA.122.4	Zot vin selebre non SENYER
PSA.122.4	dapre lareg ki'n ganny etabli pour Izrael.
PSA.122.5	La kot zot osi asiz pour rann zizman
PSA.122.5	lo tronn desandan David.
PSA.122.6	Demann lape pour Zerizalenm.
PSA.122.6	Bann ki kontan ou ava viv trankil.
PSA.122.7	Demande ki i annan lape
PSA.122.7	anndan ou bann miray,
PSA.122.7	e trankilite dan ou bann pale!
PSA.122.8	Pour lanmour mon bann frer
PSA.122.8	ek mon bann zanmi,
PSA.122.8	mon pou dir: Mon swet ou lape.
PSA.122.9	Akoz tanp SENYER nou Bondye,
PSA.122.9	mon swete ki ou ava ere.
PSA.123.1	Mon lev mon lizye ver ou
PSA.123.1	ki asize lo ou tronn dan lesyel.
PSA.123.2	Parey en serviter ki gard son lizye
PSA.123.2	fikse lo lanmen son met;
PSA.123.2	parey en servant ki pa kit lanmen son met;
PSA.123.2	nou osi, nou lev nou regar ver SENYER nou Bondye,
PSA.123.2	ziska ki i pran pitye pour nou.
PSA.123.3	Pran pitye pour nou, SENYER,
PSA.123.3	pran pitye, akoz nou'n ganny ase maltrete.
PSA.123.4	Nou'n rasazye avek lensilt bann ensolan,
PSA.123.4	avek lensolans ek imilyasyon bann arogan.
PSA.124.1	Si SENYER pa ti dan nou kote,
PSA.124.1	Izrael! Repete!
PSA.124.2	Si SENYER pa ti dan nou kote,
PSA.124.2	kan nou bann lennmi ti atak nou,
PSA.124.3	alor, dan zot gran lakoler kont nou,
PSA.124.3	zot ti ava'n anval nou vivan.
PSA.124.4	Kouran ti ava'n balye nou;
PSA.124.4	en linondasyon ti ava'n kouver nou.
PSA.124.5	Bann gro larivyer ti ava'n noy nou.
PSA.124.6	Nou remersye SENYER
PSA.124.6	ki pa'n les nou tonm anba zot ledan.
PSA.124.7	Nou'n kapab sape parey en zwazo
PSA.124.7	ki'n sape dan lasenn bann saser.
PSA.124.7	Zot lasenn in kase e nou'n kapab sove.
PSA.124.8	Nou sekour i dan non SENYER
PSA.124.8	ki'n fer lesyel ek later.
PSA.125.1	Sa enn ki met son konfyans dan SENYER,
PSA.125.1	i parey montanny Siyon:
PSA.125.1	Personn pa kapab bouz li;
PSA.125.1	i reste la pour touzour.
PSA.125.2	Parey Zerizalenm i ganny antoure
PSA.125.2	par bann montanny,
PSA.125.2	SENYER i antour son pep depi ozordi
PSA.125.2	e pour touzour.
PSA.125.3	En gouvernman malonnet pa pou touzour domin
PSA.125.3	lo posesyon bann zis.
PSA.125.3	Konmsa, dimoun ki zis pa pou tonm dan lemal.
PSA.125.4	SENYER! Fer dibyen pour bann ki bon,
PSA.125.4	pour bann ki leker i drwat.
PSA.125.5	Me sas bann ki swiv move semen.
PSA.125.5	Lape lo Izrael!
PSA.126.1	Zour SENYER ti retabli Zerizalenm,
PSA.126.1	nou ti krwar ki nou ti pe reve.
PSA.126.2	Alor, nou pa ti arete riye,
PSA.126.2	nou ti kriy avek lazwa.
PSA.126.2	Alor, parmi lezot nasyon zot ti dir:
PSA.126.2	SENYER in fer bann gran mervey pour zot!
PSA.126.3	Annefe, SENYER in fer bokou keksoz pour nou
PSA.126.3	e nou ti dan lazwa.
PSA.126.4	SENYER! Retabli nou sityasyon
PSA.126.4	parey ler ou donn delo dan larivyer Negev.
PSA.126.5	Sa enn ki senm avek larm
PSA.126.5	pou rekolte avek lazwa.
PSA.126.6	I ale avek larm dan lizye,
PSA.126.6	son sak lagrenn lo son ledo.
PSA.126.6	I retourn dan lazwa
PSA.126.6	avek prodwi son rekolt.
PSA.127.1	Si SENYER pa konstri lakaz,
PSA.127.1	bann konstrikter i travay anven.
PSA.127.1	Si SENYER pa gard lavil,
PSA.127.1	bann gardyen i vey anven.
PSA.127.2	I pa vo lapenn lev granmaten e al dormi tar.
PSA.127.2	Ou fatige travay pour ganny manze!
PSA.127.2	SENYER i donn otan son bann zanmi
PSA.127.2	kan zot dan zot sonmey.
PSA.127.3	Zanfan i en trezor ki SENYER i donnen;
PSA.127.3	en rekonpans pour en manman.
PSA.127.4	Bann garson ou lazenes
PSA.127.4	i parey lans dan lanmen en gerye.
PSA.127.5	Byennere, sa zonm ki annan bokou zanfan.
PSA.127.5	I pa pou kanmi kan i pou bezwen afront son lennmi
PSA.127.5	devan laport lavil.
PSA.128.1	Byennere sa enn ki annan respe pour SENYER,
PSA.128.1	ki swiv semen ki SENYER i'n trase!
PSA.128.2	Ou pou profit rezilta travay ou lanmen;
PSA.128.2	Ou pou ere e ou pou prospere.
PSA.128.3	Dan ou lakaz, ou fanm i parey en pye rezen
PSA.128.3	ki raport bokou rezen.
PSA.128.3	Ou bann zanfan i parey
PSA.128.3	bann brans zoliv otour ou latab.
PSA.128.4	Konmsa ki SENYER pou beni
PSA.128.4	sa enn ki annan respe pour SENYER.
PSA.128.5	SENYER pou beni ou depi Zerizalenm.
PSA.128.5	Ou pou war Zerizalenm prospere
PSA.128.5	tou le zour ou lavi.
PSA.128.6	Ou pou war ou bann pti zanfan.
PSA.128.6	Lape lo Izrael.
PSA.129.1	Depi mon lazenes,
PSA.129.1	mon lennmi in martiriz mwan.
PSA.129.1	Izrael! Repete!
PSA.129.2	Depi mon lazenes,
PSA.129.2	mon'n ganny souvan persekite.
PSA.129.2	Me zot pa ti kapab ganny laviktwar lo mwan.
PSA.129.3	Bann labourer in fer latras lo mon ledo;
PSA.129.3	zot in fouy rigol lo la.
PSA.129.4	Me SENYER i zis.
PSA.129.4	I'n koup lakord ki bann malfeter
PSA.129.4	ti'n anmar mwan avek.
PSA.129.5	Fer tou sa ki deteste Zerizalenm
PSA.129.5	rekile avek laont.
PSA.129.6	Parey zerb lo twa,
PSA.129.6	fer zot sek avan ki i fini pouse.
PSA.129.7	I pa ni ranpli lanmen sa enn ki koup li,
PSA.129.7	ni lebra sa enn ki ranmase.
PSA.129.8	Bann pasan pa dir zot:
PSA.129.8	SENYER ava beni ou!
PSA.129.8	Nou beni ou, lo non SENYER!
PSA.130.1	Depi dan fon mon maler,
PSA.130.1	mon apel ou, SENYER.
PSA.130.2	SENYER! Ekout mon lapel
PSA.130.2	Port atansyon kan mon sipliy ou.
PSA.130.3	SENYER!
PSA.130.3	Si ou tenir kont tou nou bann pese!
PSA.130.3	Lekel ki pou sibziste?
PSA.130.4	Me pardon i kot ou,
PSA.130.4	e nou ava annan respe pour ou.
PSA.130.5	Mon met mon lespwar dan SENYER;
PSA.130.5	mon pe espere avek tou mon leker.
PSA.130.5	Mon annan konfyans dan son parol.
PSA.130.6	Mon esper SENYER avek tou mon leker
PSA.130.6	plis ki en gardyen i espere pour lizour fer.
PSA.130.6	Wi! Plis ki en gardyen i espere pour lizour fer.
PSA.130.7	Pep Izrael! Met ou lespwar dan SENYER,
PSA.130.7	akoz SENYER i fidel.
PSA.130.7	I annan mil fason pour li delivre ou.
PSA.130.8	Li menm ki pou delivre Izrael
PSA.130.8	dan tou son bann pese.
PSA.131.1	SENYER! Dan mon leker napa lorgey,
PSA.131.1	mon lizye napa pretansyon.
PSA.131.1	Mon pa esey fer keksoz ki depas mwan.
PSA.131.2	Me mon reste kalm e trankil
PSA.131.2	parey en pti zanfan ki'n sevre avek son manman.
PSA.131.2	Mon parey sa zanfan sevre avek son manman.
PSA.131.3	Izrael! Met ou lespwar dan SENYER,
PSA.131.3	depi ozordi e pour touzour.
PSA.132.1	SENYER! Pa oubliy David.
PSA.132.1	Mazin tou bann soufrans ki i'n sibir.
PSA.132.2	I ti fer sa serman devan SENYER
PSA.132.2	e sa promes avek Bondye Pwisan Zakob:
PSA.132.3	Mon pa pou antre dan mon lakaz
PSA.132.3	ni al dormi lo mon lili.
PSA.132.4	Mon pa pou ferm mon lizye
PSA.132.4	ni les mwan ganny sonmey,
PSA.132.5	tan ki mon pa trouv en landrwa pour SENYER,
PSA.132.5	en landrwa reste pour Bondye Pwisan Zakob.
PSA.132.6	Nou'n antann koz lo li dan Efrata;
PSA.132.6	nou'n war li dan bann laplenn Yaar:
PSA.132.7	Annou al kot i reste;
PSA.132.7	annou al prostern devan son tronn.
PSA.132.8	Leve SENYER! Al dan ou landrwa repo,
PSA.132.8	ou, avek Kof lalyans kot ou pwisans i ete.
PSA.132.9	Ou bann pret ava ganny anvlope dan lazistis
PSA.132.9	e ou bann fidel ava kriye ranpli avek lazwa.
PSA.132.10	Pour lanmour David ou serviter,
PSA.132.10	pa met de kote, sa enn ki ou'n konsakre.
PSA.132.11	SENYER in fer sa serman avek David;
PSA.132.11	en serman ki i pa pou sanze:
PSA.132.11	Mon pou met enn ou bann zanfan
PSA.132.11	lo ou tronn.
PSA.132.12	Si ou bann garson i gard mon lalyans
PSA.132.12	e mon bann lord ki mon pou ansenny zot,
PSA.132.12	alor, zot bann garson osi
PSA.132.12	pou asiz lo ou tronn pour touzour.
PSA.132.13	Annefe, SENYER in swazir Zerizalenm
PSA.132.13	koman sa landrwa kot i anvi reste.
PSA.132.14	I ti deklare: Mon pou reste la pour touzour;
PSA.132.14	lanmenm la kot mon pou reste,
PSA.132.14	akoz mon'n deside.
PSA.132.15	Mon pou beni son bann rekolt;
PSA.132.15	mon pou donn manze son bann pov
PSA.132.15	ziska ki zot ava rasazye.
PSA.132.16	Mon pou anvlop son bann pret
PSA.132.16	dan mon delivrans
PSA.132.16	e son bann fidel pou sant zot lazwa.
PSA.132.17	La, mon pou fer sorti en gran lerwa
PSA.132.17	dan fanmir David.
PSA.132.17	Mon pou prepar en lalanp
PSA.132.17	pour sa enn ki mon'n konsakre.
PSA.132.18	Mon pou anvlop son bann lennmi dan laont.
PSA.132.18	Me li, son kouronn pou klate lo son latet.
PSA.133.1	I bon, i gou war bann frer viv ini ansanm.
PSA.133.2	I parey delwil parfimen ki koule lo latet Aaron,
PSA.133.2	ki desann ziska dan son labarb,
PSA.133.2	ziska lo bor kol son rob.
PSA.133.3	I parey laroze lo montanny Hermon,
PSA.133.3	ki desann lo bann kolin Siyon,
PSA.133.3	la kot SENYER i donn son benediksyon,
PSA.133.3	lavi pour touzour.
PSA.134.1	Loue SENYER!
PSA.134.1	Zot tou bann serviter SENYER,
PSA.134.1	zot ki debout dan tanp SENYER
PSA.134.1	kontinyelman dan lannwit.
PSA.134.2	Lev lanmen ver sanktyer e loue SENYER.
PSA.134.3	Depi Zerizalenm,
PSA.134.3	SENYER ki'n kree lesyel ek later ava beni ou.
PSA.135.1	Loue SENYER!
PSA.135.1	Loue non SENYER!
PSA.135.1	Sant louanz, zot tou bann serviter SENYER
PSA.135.2	ki debout dan tanp SENYER,
PSA.135.2	dan lakour tanp nou Bondye.
PSA.135.3	Loue SENYER akoz SENYER i bon!
PSA.135.3	Sant pour son non, akoz i bon.
PSA.135.4	Annefe, SENYER in swazir Zakob zis pour li,
PSA.135.4	Izrael koman son byen personnel.
PSA.135.5	Mwan, mon konnen ki SENYER i gran;
PSA.135.5	nou SENYER i par lao tou lezot bondye.
PSA.135.6	SENYER i fer tou sa ki i oule,
PSA.135.6	dan lesyel e lo later,
PSA.135.6	dan lanmer e dan bann profonder.
PSA.135.7	I fer nyaz leve lwen lo lorizon;
PSA.135.7	i anvoy zekler ek lapli;
PSA.135.7	i fer divan sorti dan son rezerv.
PSA.135.8	Dan Lezip, i ti touy tou bann premye ne,
PSA.135.8	dimoun koman zannimo.
PSA.135.9	I'n anvoy dan Lezip bann siny ek bann prodiz
PSA.135.9	kont Faraon ek tou son bann serviter.
PSA.135.10	I ti detri en kantite nasyon
PSA.135.10	e touy bann lerwa pwisan:
PSA.135.11	Sihonn, lerwa bann Amorit,
PSA.135.11	Og, lerwa Basann
PSA.135.11	e tou bann lerwa Kanaan.
PSA.135.12	I ti donn zot sa bann pei
PSA.135.12	koman en patrimwann pour son pep Izrael.
PSA.135.13	SENYER!
PSA.135.13	Ou non pou reste pour touzour.
PSA.135.13	SENYER! Ou pou ganny nonmen
PSA.135.13	atraver bann zenerasyon; ou ki Bondye.
PSA.135.14	Annefe, SENYER pou rann son pep lazistis;
PSA.135.14	i pou pran pitye pour son bann serviter.
PSA.135.15	Zidol bann nasyon in ganny fer
PSA.135.15	avek larzan e avek lor;
PSA.135.15	zot in ganny fabrike par lanmen zonm.
PSA.135.16	Zot annan labous, me zot pa koze;
PSA.135.16	zot annan lizye, me zot pa war;
PSA.135.17	zot annan zorey, me zot pa tande.
PSA.135.17	Napa okenn respirasyon dan zot labous.
PSA.135.18	Sa enn ki'n fabrik zot e ki'n fer zot konfyans,
PSA.135.18	pou vin parey zot.
PSA.135.19	Pep Izrael! Loue SENYER.
PSA.135.19	Fanmir Aaron! Loue SENYER.
PSA.135.20	Bann Levit! Loue SENYER.
PSA.135.20	Zot ki annan respe pour SENYER!
PSA.135.20	Loue SENYER.
PSA.135.21	Depi Siyon! Loue SENYER
PSA.135.21	zot ki reste dan Zerizalenm.
PSA.135.21	Loue SENYER!
PSA.136.1	Loue SENYER akoz i bon!
PSA.136.1	Son fidelite i dire pour touzour.
PSA.136.2	Loue Bondye ki pli gran ki tou bondye!
PSA.136.2	Son fidelite i dire pour touzour.
PSA.136.3	Loue SENYER ki pli gran ki tou senyer!
PSA.136.3	Son fidelite i dire pour touzour.
PSA.136.4	Li tousel ki fer bann gran mervey,
PSA.136.4	akoz son fidelite i dire pour touzour.
PSA.136.5	In fer lesyel avek lentelizans,
PSA.136.5	akoz son fidelite i dire pour touzour.
PSA.136.6	In plas later lo bann losean,
PSA.136.6	akoz son fidelite i dire pour touzour.
PSA.136.7	In kree bann gran lalimyer,
PSA.136.7	akoz son fidelite i dire pour touzour.
PSA.136.8	Soley pou gouvern lizour,
PSA.136.8	akoz son fidelite i dire pour touzour.
PSA.136.9	Lalin avek bann zetwal pour gouvern lannwit,
PSA.136.9	akoz son fidelite i dire pour touzour.
PSA.136.10	I ti touy bann premye ne bann Ezipsyen
PSA.136.10	akoz son fidelite i dire pour touzour.
PSA.136.11	I ti fer Izrael sorti Lezip,
PSA.136.11	akoz son fidelite i dire pour touzour.
PSA.136.12	Avek en lanmen for e son lebra leve,
PSA.136.12	akoz son fidelite i dire pour touzour.
PSA.136.13	I ti separ lanmer Rouz an de,
PSA.136.13	akoz son fidelite i dire pour touzour.
PSA.136.14	I ti fer Izrael pas atraver,
PSA.136.14	akoz son fidelite i dire pour touzour.
PSA.136.15	I ti detri Faraon ek son larme dan lanmer Rouz,
PSA.136.15	akoz son fidelite i dire pour touzour.
PSA.136.16	I ti kondwir son pep atraver dezer,
PSA.136.16	akoz son fidelite i dire pour touzour.
PSA.136.17	I ti detri bann gran lerwa,
PSA.136.17	akoz son fidelite i dire pour touzour.
PSA.136.18	I ti touy bann lerwa pwisan,
PSA.136.18	akoz son fidelite i dire pour touzour.
PSA.136.19	Siyonn, lerwa bann Amorit,
PSA.136.19	akoz son fidelite i dire pour touzour.
PSA.136.20	Og, lerwa Basann,
PSA.136.20	akoz son fidelite i dire pour touzour.
PSA.136.21	I ti donn zot pei koman en patrimwann,
PSA.136.21	akoz son fidelite i dire pour touzour.
PSA.136.22	En patrimwann pour son serviter Izrael,
PSA.136.22	akoz son fidelite i dire pour touzour.
PSA.136.23	I pa oubliy nou dan nou labesman,
PSA.136.23	akoz son fidelite i dire pour touzour.
PSA.136.24	I ti delivre nou dan lanmen nou bann lennmi,
PSA.136.24	akoz son fidelite i dire pour touzour.
PSA.136.25	I donn manze tou bann kreatir,
PSA.136.25	akoz son fidelite i dire pour touzour.
PSA.136.26	Loue Bondye ki dan lesyel,
PSA.136.26	akoz son fidelite i dire pour touzour.
PSA.137.1	Lo bor bann larivyer Babilonn, kot nou ti pe asize,
PSA.137.1	nou ti plere ler nou ti mazin Siyon.
PSA.137.2	Nou ti met anpandan nou bann laarp
PSA.137.2	avek pye dibwa obor larivyer.
PSA.137.3	La, bann ki ti'n deport nou
PSA.137.3	ti demann nou pour sante.
PSA.137.3	Nou bann bouro ti demann nou sant bann kantik lazwa:
PSA.137.3	Sant en kantik sorti Siyon!
PSA.137.4	Ki mannyer nou kapab sant en kantik
PSA.137.4	pour SENYER dan en pei etranze?
PSA.137.5	Si zanmen mon oubliy ou Zerizalenm,
PSA.137.5	mon demande ki mon lanmen drwat i paralize.
PSA.137.6	Si mon aret mazin ou,
PSA.137.6	si mon pa gard Zerizalenm
PSA.137.6	koman mon pli gran lazwa,
PSA.137.6	mon demande ki mon lalang
PSA.137.6	i reste kole dan mon pale.
PSA.137.7	SENYER! Pa oubliy sa ki bann Edomit ti dir
PSA.137.7	zour Zerizalenm ti tonbe.
PSA.137.7	Zot ti dir:
PSA.137.7	Kraz sa lavil! Kraz sa lavil!
PSA.137.7	Kraz li ziska son fondasyon!
PSA.137.8	Babilonn! Ou pe al ganny detri.
PSA.137.8	Byennere sa bann ki pou tret ou parey ou ti tret nou!
PSA.137.9	Byennere sa enn
PSA.137.9	ki pou pran ou bann pti zanfan e kraz zot lo ros.
PSA.138.1	SENYER!
PSA.138.1	Mon remersye ou avek tou mon leker;
PSA.138.1	mon loue ou devan tou bann lanz.
PSA.138.2	Mon prosternen ver ou tanp
PSA.138.2	e mon selebre ou non
PSA.138.2	akoz ou fidelite ek ou lanmour,
PSA.138.2	akoz ou'n akonpli plis ki sa ki ou ti'n promet.
PSA.138.3	Letan mon ti apel ou, ou ti reponn mwan;
PSA.138.3	ou ti donn mwan plis kouraz.
PSA.138.4	SENYER! Tou bann lerwa lo later pou loue ou,
PSA.138.4	akoz zot in antann promes
PSA.138.4	ki sorti dan ou prop labous.
PSA.138.5	Zot pou sant lo sa ki SENYER in fer e dir:
PSA.138.5	Laglwar SENYER i gran.
PSA.138.6	Menm si SENYER i lao dan lesyel,
PSA.138.6	i pran ka avek bann ki pli mizerab
PSA.138.6	e i rekonnet bann arogan depi byen lwen.
PSA.138.7	Menm si mon viv dan milye maler,
PSA.138.7	ou protez mon lavi;
PSA.138.7	ou lev ou lanmen kont lakoler mon bann lennmi
PSA.138.7	e ou lanmen drwat i delivre mwan.
PSA.138.8	SENYER pou fer tou pour mwan.
PSA.138.8	SENYER! Ou fidelite i dire pour touzour.
PSA.138.8	Pa abandonn sa enn ki ou lanmen in fer.
PSA.139.1	SENYER!
PSA.139.1	Ou'n egzamin mwan e ou konn mwan.
PSA.139.2	Ou konnen ler mon asiz e ler mon leve.
PSA.139.2	Ou konn tou mon lentansyon lontan avan.
PSA.139.3	Ou konnen kan mon marse e kan mon repoze
PSA.139.3	e ou konn tou mon parkour.
PSA.139.4	SENYER!
PSA.139.4	Avan menm ki mon ouver labous,
PSA.139.4	ou konnen deza ki mon pou dir.
PSA.139.5	Ou antour mwan par tou kote;
PSA.139.5	ou poz ou lanmen lo mwan.
PSA.139.6	Ou konn mwan dan en fason merveye.
PSA.139.6	Sa i depas tou sa ki mon kapab konpran.
PSA.139.7	Kote mon pou ale lwen avek ou lespri?
PSA.139.7	Kote mon pou sove lwen avek ou?
PSA.139.8	Si mon mont dan lesyel, ou la.
PSA.139.8	Si mon desann dan lemonn lanmor, ou la.
PSA.139.9	Si mon anvole avek soley leve
PSA.139.9	pour al reste lwen lo lot kote lorizon,
PSA.139.10	la osi, ou lanmen pou kondwir mwan;
PSA.139.10	ou lanmen drwat pou tenir mwan for.
PSA.139.11	Mon dir: Omwen fernwanr ava anvlop mwan
PSA.139.11	e lalimyer otour mwan ava vin fernwanr.
PSA.139.12	Menm teneb pa ase epe pour ou.
PSA.139.12	Lannwit i osi kler ki lizour,
PSA.139.12	teneb i parey lalimyer pour ou.
PSA.139.13	Ou ki'n kree tou mon bann lorgann.
PSA.139.13	Ou'n trikot mwan dan vant mon manman.
PSA.139.14	Mon loue ou, akoz ou'n fer mwan
PSA.139.14	en kreatir vreman merveye.
PSA.139.14	Mon rekonnet ki tou sa ki ou'n fer i merveye.
PSA.139.15	Kan ou ti pe fer mwan dan sekre,
PSA.139.15	kan ou ti pe trikot mwan dan profonder later,
PSA.139.15	ou lizye ti deza lo mwan.
PSA.139.16	Mon pa ti ankor annan en laform, ou ti'n deza war mwan.
PSA.139.16	Ou ti'n ekri dan liv tou bann zour ki mon pou viv,
PSA.139.16	avan menm, ki en sel zour ti'n konmanse.
PSA.139.17	Mon Bondye! Mon pa kapab konpran ou.
PSA.139.17	Ou bann panse i vreman tro difisil
PSA.139.17	pour mwan konpran.
PSA.139.18	Si mon esey kont zot, i annan plis ki gren disab.
PSA.139.18	Mon reveye, mon ankor avek ou.
PSA.139.19	Mon Bondye! Fer bann malfeter disparet.
PSA.139.19	Sorti kot mwan, zot bann kriminel!
PSA.139.20	Ou bann lennmi pe servi ou non pour tronpe;
PSA.139.20	zot pronons ou non pour fer dimal.
PSA.139.21	SENYER! Mon ay sa bann ki ay ou.
PSA.139.21	Mon deteste sa bann ki revolte kont ou.
PSA.139.22	Mon vreman ay zot;
PSA.139.22	zot in vin bann lennmi pour mwan.
PSA.139.23	Mon Bondye! Teste mwan
PSA.139.23	e ou ava konnen ki mon annan lo mon leker.
PSA.139.23	Egzamin mwan e ou ava dekouver mon lentansyon.
PSA.139.24	Gete si mon lo bon semen e gid mwan lo semen leternite.
PSA.140.1	SENYER!
PSA.140.1	Delivre mwan kont bann malfeter.
PSA.140.1	Protez mwan kont dimoun vyolan,
PSA.140.2	ki prepar bann move kou dan zot lespri.
PSA.140.2	Tou le zour zot pe provok lager.
PSA.140.3	Zot lalang i pwent parey lalang en serpan;
PSA.140.3	anba zot lalev, zot annan venen serpan.
PSA.140.4	SENYER!
PSA.140.4	Anpes mwan tonm dan lanmen bann malfeter;
PSA.140.4	protez mwan kont dimoun vyolan
PSA.140.4	ki'n fer plan pour fer mwan tonbe.
PSA.140.5	Bann dimoun arogan in plas en latrap pour mwan.
PSA.140.5	Zot in anmar en lakord, en lasenn obor semen.
PSA.140.5	Zot in met en pyez pour mwan.
PSA.140.6	Mon dir avek SENYER:
PSA.140.6	Ou menm mon Bondye.
PSA.140.6	Ekout mon lavwa, mon pe sipliy ou, SENYER!
PSA.140.7	SENYER Bondye!
PSA.140.7	Ou menm lafors mon delivrans.
PSA.140.7	Ou'n protez mon latet dan konba.
PSA.140.8	SENYER! Pa pran ka avek plan bann malfeter.
PSA.140.8	Pa les zot reisi dan zot proze.
PSA.140.9	Bann ki pe antour mwan pe lev latet.
PSA.140.9	Zot in swet mon maler.
PSA.140.9	Fer ki sa maler i retonm lo zot.
PSA.140.10	Fer bann labrez sarbon tonm lo zot
PSA.140.10	e fer zot ganny zete dan dife
PSA.140.10	kot zot pa pou kapab sorti.
PSA.140.11	Pa les dimoun ki fer kalonmni, viv dan pei.
PSA.140.11	Ki maler i pourswiv sa enn ki servi vyolans.
PSA.140.12	Mon konnen ki SENYER
PSA.140.12	pa oubliy bann malere
PSA.140.12	e ki i rann zizman an faver bann pov.
PSA.140.13	Dimoun ki zis pou selebre ou non;
PSA.140.13	dimoun ki drwat pou viv dan ou prezans.
PSA.141.1	SENYER! Mon apel ou.
PSA.141.1	Vin vit kot mwan.
PSA.141.1	Ekout mwan kan mon apel ou.
PSA.141.2	Aksepte mon lapriyer
PSA.141.2	parey lansan ki mont kot ou
PSA.141.2	e mon lanmen i leve parey en lofrann aswar.
PSA.141.3	SENYER! Met en kadnan lo mon labous;
PSA.141.3	vey lo laport mon labous.
PSA.141.4	Pa les mon leker tonm dan lemal,
PSA.141.4	pour mwan pa tonm dan bann move mers bann malfeter.
PSA.141.4	Alor, mon pa pou bezwen manz zot dipen.
PSA.141.5	Mon aksepte ganny pini par en zonm zis
PSA.141.5	e ganny korize avek bonte.
PSA.141.5	Sa i en zes ki mon pa kapab refize.
PSA.141.6	Mon bann lennmi ava rekonnet
PSA.141.6	ki mon pe dir laverite,
PSA.141.6	zour zot sef ava ganny zete dan presipis.
PSA.141.7	Zot lezo pou ganny zete dan lemonn lanmor,
PSA.141.7	parey ler later i ganny laboure.
PSA.141.8	SENYER Bondye!
PSA.141.8	Gard mon lizye fikse lo ou;
PSA.141.8	mon vin rod sekour kot ou;
PSA.141.8	protez mon lavi.
PSA.141.9	Protez mwan kont latrap ki zot in poze pour mwan
PSA.141.9	e kont pyez bann malfeter.
PSA.141.10	Sa bann dimoun ava tonm dan zot prop latrap.
PSA.141.10	Me mwan, mon pou kapab sape.
PSA.142.1	Avek tou mon lafors, mon kriy ver SENYER.
PSA.142.1	Avek tou mon lafors, mon sipliy SENYER.
PSA.142.2	Mon devers mon problenm devan li;
PSA.142.2	mon rakont li mon maler.
PSA.142.3	Kan mon nepli annan kouraz,
PSA.142.3	ou ki konn semen ki mon'n pran.
PSA.142.3	Dan semen kot mon pase,
PSA.142.3	zot in plas en latrap pour mwan.
PSA.142.4	Get lo mon kote drwat, ou ava war:
PSA.142.4	Personn pa rekonnet mwan.
PSA.142.4	Mon napa en labri;
PSA.142.4	personn pa pran ka pour mwan.
PSA.142.5	SENYER! Mon kriy ver ou.
PSA.142.5	Mon dir: Ou menm mon labri,
PSA.142.5	ou menm mon posesyon lo sa later.
PSA.142.6	Ekout mon lapel akoz mon'n tonm byen ba.
PSA.142.6	Delivre mwan kont mon bann persekiter,
PSA.142.6	akoz zot pli for ki mwan.
PSA.142.7	Delivre mwan dan prizon
PSA.142.7	pour mwan kapab loue ou non.
PSA.142.7	Dimoun zis ava antour mwan
PSA.142.7	akoz ou fer mwan bokou dibyen.
PSA.143.1	SENYER! Ekout mon lapriyer.
PSA.143.1	Dan ou fidelite,
PSA.143.1	port atansyon lo mon bann siplikasyon.
PSA.143.1	Dan ou bonte, reponn mwan.
PSA.143.2	Pa ziz ou serviter,
PSA.143.2	akoz napa personn ki zis devan ou.
PSA.143.3	Mon bann lennmi i pourswiv mwan.
PSA.143.3	Zot in kraz mon lavi ater
PSA.143.3	e zot in fer mwan asiz dan fernwanr
PSA.143.3	parey dimoun ki'n mor depi lontan.
PSA.143.4	Mon nepli annan kouraz,
PSA.143.4	mon leker i dan dezespwar.
PSA.143.5	Mon mazin letan pase;
PSA.143.5	mon medit lo ou bann mervey;
PSA.143.5	mon reflesir lo louvraz ou lanmen.
PSA.143.6	Mon lev mon lanmen ver ou.
PSA.143.6	Mon soupir apre ou parey en later san delo.
PSA.143.7	SENYER! Reponn mwan vit.
PSA.143.7	Mon lespri i trouble.
PSA.143.7	Pa detourn ou vizaz avek mwan,
PSA.143.7	sinon mon pou parey
PSA.143.7	sa bann ki desann dan lemonn lanmor.
PSA.143.8	Depi granmaten, anons mwan ou fidelite
PSA.143.8	akoz mon fer ou konfyans.
PSA.143.8	Fer mwan konnen ki semen mon devre swiv,
PSA.143.8	akoz mon tourn ver ou.
PSA.143.9	SENYER! Sov mwan kont mon bann lennmi.
PSA.143.9	Mon'n sov kot ou, pour mwan ganny en labri.
PSA.143.10	Ansenny mwan pour fer ou lavolonte, akoz ou mon Bondye.
PSA.143.10	Par ou bon lespri, kondwir mwan lo en semen kot napa danze.
PSA.143.11	SENYER! Pour loner ou non, prezerv mon lavi.
PSA.143.11	Dan ou lazistis tir mwan dan maler.
PSA.143.12	Dan ou fidelite, ekstermin mon bann lennmi,
PSA.143.12	detri mon bann ladverser akoz mon ou serviter.
PSA.144.1	Mon loue SENYER, mon Ros protekter.
PSA.144.1	I prepar mon lanmen pour lager.
PSA.144.1	I prepar mon bann ledwa pour konba.
PSA.144.2	I mon byenfeter, mon fortres,
PSA.144.2	mon labri, mon liberater,
PSA.144.2	mon boukliye ki donn mwan proteksyon.
PSA.144.2	I fer mon pep soumet anba mon pouvwar.
PSA.144.3	SENYER! Ki valer en et imen i annan
PSA.144.3	pour ki ou enterese avek li?
PSA.144.3	Ki en mortel i ete pour ki ou pran ka avek li?
PSA.144.4	I zis parey en divan;
PSA.144.4	bann zour son lavi i parey en lonbraz ki vit pase.
PSA.144.5	SENYER! Bes ou lesyel e desann.
PSA.144.5	Tous bann montanny e lafimen ava kouver zot.
PSA.144.6	Lans bann zekler e fer ou bann lennmi fannen.
PSA.144.6	Lans ou bann dart e fer zot sove.
PSA.144.7	Depi lesyel, lev ou lanmen;
PSA.144.7	delivre mwan e sov mwan
PSA.144.7	dan sa gran kouran delo,
PSA.144.7	dan lanmen bann etranze.
PSA.144.8	Zot labous i koz zis mansonz
PSA.144.8	e zot servi zot lanmen drwat
PSA.144.8	pour fer fo serman.
PSA.144.9	Mon pou sant en nouvo kantik pour ou, mon Bondye;
PSA.144.9	mon pou zwe pour ou lo laarp dis lakord.
PSA.144.10	Ou ki donn lerwa laviktwar,
PSA.144.10	ki sov David ou serviter.
PSA.144.11	Sov mwan; delivre mwan dan lanmen bann etranze.
PSA.144.11	Zot labous i koz zis mansonz.
PSA.144.11	Zot servi zot lanmen drwat pour fer fo serman.
PSA.144.12	Konmsa, nou bann garson
PSA.144.12	ava parey bann pye dibwa
PSA.144.12	ki'n pouse depi zot ti pti.
PSA.144.12	Nou bann fiy ava parey kolonn skilpte
PSA.144.12	ki soutenir en pale.
PSA.144.13	Nou bann grennyen i plen
PSA.144.13	avek tou kalite prodwi;
PSA.144.13	nou bann troupo mouton i ogmant en kantite,
PSA.144.13	par dizenn milye dan nou bann laplenn.
PSA.144.14	Nou bann bef i plenn
PSA.144.14	e napa okenn difikilte met ba.
PSA.144.14	Nou pa antann okenn kriye dan landrwa piblik.
PSA.144.15	I byennere sa pep ki annan tousala!
PSA.144.15	I byennere sa pep pour ki Bondye i SENYER!
PSA.145.1	Mon pou proklanm ou grander,
PSA.145.1	Bondye mon lerwa.
PSA.145.1	Mon pou loue ou non pour touzour e touzour.
PSA.145.2	Mon pou loue ou tou le zour.
PSA.145.2	Mon pou loue ou non pour touzour e touzour.
PSA.145.3	SENYER i gran; i merit ganny tou louanz.
PSA.145.3	Son grander i san limit.
PSA.145.4	Zenerasyon apre zenerasyon
PSA.145.4	pou loue ou bann mervey;
PSA.145.4	zot pou rakont ou bann aksyon merveye.
PSA.145.5	Mon pou medit lo splander ou laglwar
PSA.145.5	ek ou mazeste
PSA.145.5	e bann gran mervey ki ou'n fer.
PSA.145.6	Ou pwisans formidab pou ganny proklanmen
PSA.145.6	e mon pou rakont ou bann mervey.
PSA.145.7	Zot pou selebre ou gran labonte.
PSA.145.7	Zot pou sant byen for ou lazistis.
PSA.145.8	SENYER i bon e i pran pitye;
PSA.145.8	i pasyan e son fidelite i gran.
PSA.145.9	SENYER i bon anver tou dimoun.
PSA.145.9	I montre son labonte pour tou sa ki i'n kree.
PSA.145.10	Tou sa ki ou'n fer pou loue ou SENYER.
PSA.145.10	Tou dimoun ki reste fidel pou remersye ou.
PSA.145.11	Zot ava koz lo laglwar ou renny
PSA.145.11	e rakont ou pwisans.
PSA.145.12	Zot ava fer tou dimoun konn ou bann mervey
PSA.145.12	ek splander laglwar ou rwayonm.
PSA.145.13	Ou renny pa pou zanmen fini
PSA.145.13	e ou pouvwar i dire pour touzour.
PSA.145.13	SENYER i tenir tou son promes.
PSA.145.13	I montre son labonte dan tou sa ki i fer.
PSA.145.14	SENYER i soutenir tou sa ki pe tonbe;
PSA.145.14	i redres tou sa ki kourbe.
PSA.145.15	Zot tou, zot lev zot lizye ver ou;
PSA.145.15	ou ki donn zot manze kan fodre.
PSA.145.16	Ou ouver ou lanmen
PSA.145.16	e ou satisfer dezir tou kreatir.
PSA.145.17	SENYER i zis dan tou sa ki i antreprann;
PSA.145.17	i fidel dan tou sa ki i fer.
PSA.145.18	SENYER i pre avek tou dimoun ki apel li;
PSA.145.18	tou dimoun ki apel li avek senserite.
PSA.145.19	I realiz dezir tou dimoun
PSA.145.19	ki annan respe pour li.
PSA.145.19	I osi ekout zot kan zot apel son sekour
PSA.145.19	e i sov zot.
PSA.145.20	SENYER i vey lo tou dimoun ki kontan li;
PSA.145.20	me i pou detri bann malfeter.
PSA.145.21	Mon pou loue SENYER avek mon labous
PSA.145.21	e tou kreatir pou loue son non sen
PSA.145.21	pour touzour e touzour.
PSA.146.1	Loue SENYER!
PSA.146.1	Mon sant louanz SENYER.
PSA.146.2	Mon pou sant louanz pour SENYER
PSA.146.2	tan ki mon vivan.
PSA.146.2	Mon pou sant pour mon Bondye tou mon lavi.
PSA.146.3	Pa met ou konfyans dan bann sef,
PSA.146.3	dan bann imen ki pa kapab sov ou.
PSA.146.4	Kan zot rann zot dernyen souf,
PSA.146.4	zot retourn dan later.
PSA.146.4	Sa menm zour, zot bann plan i mor avek zot.
PSA.146.5	Byennere sa bann ki Bondye Zakob i zot sekour;
PSA.146.5	bann ki met zot lespwar dan SENYER zot Bondye.
PSA.146.6	I'n fer lesyel, later, lanmer ek tou sa ki egziste.
PSA.146.6	I tenir son promes pour touzour.
PSA.146.7	I azir dapre lazistis
PSA.146.7	an faver bann ki ganny kraze;
PSA.146.7	i donn manze sa enn ki lafen.
PSA.146.7	SENYER i delivre bann prizonnyen.
PSA.146.8	SENYER i ouver lizye bann aveg.
PSA.146.8	SENYER i redres sa bann ki'n kourbe.
PSA.146.8	SENYER i kontan sa enn ki obei li.
PSA.146.9	SENYER i vey lo bann etranze.
PSA.146.9	I protez bann vev ek bann orfelen,
PSA.146.9	me i kas plan bann malfeter.
PSA.146.10	SENYER pou renny pour touzour;
PSA.146.10	ou Bondye, Siyon, en zenerasyon a en lot.
PSA.146.10	Loue SENYER!
PSA.147.1	Loue SENYER!
PSA.147.1	I bon sant louanz pour nou Bondye!
PSA.147.1	I vreman gou pour loue li akoz i bon.
PSA.147.2	SENYER i rekonstri Zerizalenm;
PSA.147.2	i rasanble bann Izraelit ki annegzil.
PSA.147.3	I geri bann ki leker in perdi lespwar.
PSA.147.3	I pans zot bann blesir.
PSA.147.4	I desid lo kantite zetwal;
PSA.147.4	i donn sakenn en non.
PSA.147.5	Nou SENYER i gran e son pouvwar i gran;
PSA.147.5	son lentelizans napa limit.
PSA.147.6	SENYER i rekonfort bann malere;
PSA.147.6	i abes bann malfeter.
PSA.147.7	Sant bann kantik rekonesans
PSA.147.7	an loner SENYER!
PSA.147.7	Zwe pour nou Bondye lo laarp!
PSA.147.8	I kouver lesyel avek nyaz;
PSA.147.8	i prepar lapli pour later;
PSA.147.8	i fer zerb pouse lo montanny.
PSA.147.9	I donn zannimo dekwa manze
PSA.147.9	e nouri bann pti korbo ler zot lafen.
PSA.147.10	I pa pran plezir dan lafors en seval,
PSA.147.10	ni dan performans en atlet.
PSA.147.11	Me SENYER i pran plezir
PSA.147.11	dan dimoun ki annan respe pour li,
PSA.147.11	dan sa bann ki'n met zot lespwar
PSA.147.11	dan son fidelite.
PSA.147.12	Zerizalenm! Loue SENYER.
PSA.147.12	Siyon! Loue ou Bondye.
PSA.147.13	I ranforsi serir ou bann laport;
PSA.147.13	i beni ou bann zanfan.
PSA.147.14	I gard lape dan ou bann frontyer;
PSA.147.14	i donn ou meyer rekolt.
PSA.147.15	SENYER i donn son lord lo later;
PSA.147.15	son parol i ganny vit egzekite.
PSA.147.16	I fer lannez tonbe parey lalenn;
PSA.147.16	i fer fannen laroze parey lasann.
PSA.147.17	I fer lagrel tonbe parey gravye;
PSA.147.17	personn pa kapab tenir son lafreser.
PSA.147.18	Lo son lord, zot fonn;
PSA.147.18	i fer son divan soufle, e delo i koule.
PSA.147.19	I fer Zakob konn son parol,
PSA.147.19	son bann regleman ek son bann desizyon
PSA.147.19	avek Izrael.
PSA.147.20	Zanmen in azir parey anver okenn lot nasyon.
PSA.147.20	Zot pa konn son bann komannman.
PSA.147.20	Loue SENYER!
PSA.148.1	Loue SENYER!
PSA.148.1	Loue SENYER depi dan lesyel!
PSA.148.1	Loue li lao lo bann oter!
PSA.148.2	Tou bann lanz! Loue SENYER.
PSA.148.2	Tou liniver! Loue li.
PSA.148.3	Soley ek lalin! Loue li.
PSA.148.3	Loue li! Tou bann zetwal ki briye.
PSA.148.4	Loue li! Lesyel ki lao
PSA.148.4	e bann delo ki par lao lesyel.
PSA.148.5	Zot tou! Loue non SENYER.
PSA.148.5	Akoz i ti donn lord e zot ti ganny kree.
PSA.148.6	In etabli zot pour touzour.
PSA.148.6	In fikse en lalwa
PSA.148.6	ki bezwen touzour ganny obei.
PSA.148.7	Loue SENYER depi lo later:
PSA.148.7	Zot tou bann mons ki viv dan lanmer
PSA.148.7	e lezot ki viv dan profonder losean;
PSA.148.8	dife ek lagrel, lannez ek brouyar,
PSA.148.8	tanpet divan ki egzekit son komannman!
PSA.148.8	Loue SENYER!
PSA.148.9	Bann montanny ek kolin;
PSA.148.9	pye fri ek tou bann pye sed;
PSA.148.10	zannimo sovaz ek bann troupo;
PSA.148.10	reptil ek zwazo;
PSA.148.11	bann lerwa lo later e tou bann pep,
PSA.148.11	bann sef e tou bann dirizan lo later!
PSA.148.12	Bann zennzan ek bann zenn fiy,
PSA.148.12	bann vyeyar ek bann zanfan!
PSA.148.13	Loue non SENYER
PSA.148.13	akoz son non i pli gran ki tou.
PSA.148.13	Son laglwar i depas later ek lesyel.
PSA.148.14	In rann son pep son lafors.
PSA.148.14	Son bann fidel i sant son louanz.
PSA.148.14	Pep Izrael i en pep pros avek li.
PSA.148.14	Loue SENYER!
PSA.149.1	Loue SENYER!
PSA.149.1	Sant en nouvo kantik an loner SENYER!
PSA.149.1	Loue li dan lasanble bann fidel!
PSA.149.2	Izrael! Montre ou lazwa akoz ou Kreater.
PSA.149.2	Zabitan Zerizalenm! Selebre zot lerwa.
PSA.149.3	Loue son non avek ladans,
PSA.149.3	avek tanbour, avek laarp;
PSA.149.3	zwe bann lenstriman lanmizik
PSA.149.3	pour loue son non.
PSA.149.4	SENYER i pran plezir dan son pep;
PSA.149.4	i donn laviktwar bann ki pov.
PSA.149.5	Sant son laglwar, zot bann fidel!
PSA.149.5	Sant zot lazwa ler zot dormi!
PSA.149.6	Ranpli zot labous avek louanz an loner Bondye
PSA.149.6	avek zot lepe fite dan zot lanmen,
PSA.149.7	pour vanz bann nasyon
PSA.149.7	e pini bann pep;
PSA.149.8	pour atas bann lerwa avek lasenn
PSA.149.8	e zot bann sef avek bann lasenn an fer;
PSA.149.9	pour egzekit zizman
PSA.149.9	ki'n ganny prononse kont zot.
PSA.149.9	Sa i en loner pour tou dimoun
PSA.149.9	ki obei SENYER.
PSA.149.9	Loue SENYER!
PSA.150.1	Loue SENYER!
PSA.150.1	Loue Bondye dan son sanktyer!
PSA.150.1	Loue li dan son gran lesyel!
PSA.150.2	Loue li pour bann mervey ki i'n fer!
PSA.150.2	Loue li pour son grander enfini!
PSA.150.3	Loue li avek son bann tronpet!
PSA.150.3	Loue li avek lalir ek laarp!
PSA.150.4	Loue li avek lanmizik tanbouren ek ladans!
PSA.150.4	Loue li lo bann sitar ek laflit!
PSA.150.5	Loue li avek bann senbal!
PSA.150.5	Loue li avek laklamasyon bann senbal!
PSA.150.6	Tou bann ki vivan! Loue SENYER.
PSA.150.6	Loue SENYER!
PRO.1.1	Bann proverb Salomon, garson David, lerwa Izrael.
PRO.1.2	Sa bann proverb in ganny ekri pour ansenny dimoun lasazes e ganny lenstriksyon. Sa bann Proverb i bon pour konpran bann parol ki fer bokou sans. 
PRO.1.3	Zot in ganny ekri pour donn en ledikasyon solid, pour kapab pratik lazistis, respekte lalwa e viv onnetman. 
PRO.1.4	Sa bann proverb ava rann pridan sa enn ki napa leksperyans, pour donn lazenes konnesans e ed zot pour reflesir.
PRO.1.5	Sa enn ki saz ava ekoute pour li ogmant son konnesans; sa enn ki annan disernman ava aprann koman dirize. 
PRO.1.6	Konmsa, zot ava kapab konpran bann proverb e zot sinifikasyon; ensi ki parol bann saz ek zot bann argiman.
PRO.1.7	Respe pour SENYER i konmansman lasazes. Zis bann fou ki napa respe pour lasazes ek lenstriksyon.
PRO.1.8	Mon garson! Gard komannman ou papa;
PRO.1.8	pa abandonn lansennyman sa ki ou manman i ansenny ou.
PRO.1.9	Annefe, zot en kouronn lo ou latet
PRO.1.9	e bann kolye otour ou likou.
PRO.1.10	Mon garson! Pa les bann malfeter anbet ou.
PRO.1.11	Si zot dir ou: Vin avek nou,
PRO.1.11	annou al kasyet pour fer disan koule;
PRO.1.11	annou atak bann inosan dan sekre.
PRO.1.12	Annou anval zot vivan, parey dan lemonn lanmor,
PRO.1.12	zot lekor antye pou parey sa bann ki al dan pwi.
PRO.1.13	Nou pou dekouver en kantite lobze presye.
PRO.1.13	Nou pou ranpli nou lakaz avek piyaz lager.
PRO.1.14	Ou pou ganny ou par avek nou;
PRO.1.14	nou pou met tou larzan ansanm.
PRO.1.15	Mon garson! Pa swiv zot semen;
PRO.1.15	evit semen ki zot pran.
PRO.1.16	Annefe, zot prese pour fer sa ki mal
PRO.1.16	e depese pour fer disan koule.
PRO.1.17	I initil poz en latrap
PRO.1.17	letan zwazo pe get ou.
PRO.1.18	Me sa bann zans i poz en latrap pour zot prop maler;
PRO.1.18	zot zet en lasenn kont zot prop lavi.
PRO.1.19	Konmsa ki lavi tou dimoun
PRO.1.19	ki pran sa ki pa pour li i fini;
PRO.1.19	i pran lavi son met.
PRO.1.20	Lasazes i kriye dan bann semen.
PRO.1.20	I fer tande son lavwa lo bann plas piblik.
PRO.1.21	I kriy dan bann krwaze semen
PRO.1.21	kot i annan bokou dimoun.
PRO.1.21	Devan lantre lavil i dir:
PRO.1.22	Zot bann bet!
PRO.1.22	Ziska kan zot pou kontinyen kontan zot sotiz?
PRO.1.22	Ziska kan bann ensolan pou kontan ensilte,
PRO.1.22	e bann sot deteste konnesans?
PRO.1.23	Ekout mon bann lavertisman!
PRO.1.23	Alor, mon ava devers mon konnesans lo zot;
PRO.1.23	mon ava fer zot konn mon mesaz.
PRO.1.24	Akoz mon ti apel zot, me zot ti refize;
PRO.1.24	akoz mon ti donn zot lanmen,
PRO.1.24	me personn pa ti port atansyon;
PRO.1.25	akoz zot in rezet tou mon bann konsey
PRO.1.25	e refiz mon bann lavertisman,
PRO.1.26	aprezan, mon pou riye
PRO.1.26	ler bann katastrof ava tap zot.
PRO.1.26	Mon pou riy zot, ler lafreyer ava pran zot.
PRO.1.27	Wi! En zour, lafreyer pou pran ou parey en tourbiyon;
PRO.1.27	katastrof pou tonm lo ou parey en louragan;
PRO.1.27	ladetres ek langwas pou anvai ou.
PRO.1.28	Alor, zot ava apel mwan,
PRO.1.28	me mon pa pou reponn;
PRO.1.28	zot pou rod mwan,
PRO.1.28	me zot pa pou trouv mwan.
PRO.1.29	Akoz zot ti deteste konnesans;
PRO.1.29	akoz zot pa'n swazir pour obei SENYER;
PRO.1.30	akoz zot pa'n oule okenn mon bann konsey
PRO.1.30	e mepriz tou mon bann lavertisman,
PRO.1.31	zot ava siport konsekans zot mannyer viv
PRO.1.31	e degout zot prop rabasman.
PRO.1.32	Annefe, bann fou pou disparet,
PRO.1.32	akoz zot rezet lasazes.
PRO.1.32	Bann fou i disparet par zot prop lensousyans.
PRO.1.33	Me sa enn ki ekout mwan, pou viv an sekirite,
PRO.1.33	dan trankilite, san ki maler i fer li per.
PRO.2.1	Mon garson! Si ou aksepte mon bann parol;
PRO.2.1	si ou gard byen mon bann komannman;
PRO.2.2	si ou ekout byen lansennyman lasazes
PRO.2.2	e ouver ou leker pour konpran li;
PRO.2.3	si ou vreman demann disernman;
PRO.2.3	si ou demann larezon;
PRO.2.4	si ou rod lasazes parey ou rod larzan;
PRO.2.4	si ou rod li parey ou rod en trezor,
PRO.2.5	alor, ou ava konpran ki savedir respe pour Bondye
PRO.2.5	e ou ava reisi konn Bondye.
PRO.2.6	Annefe, SENYER ki donn lasazes;
PRO.2.6	konnesans ek larezon i sorti kot li.
PRO.2.7	I gard an rezerv bann resours pour dimoun ki drwat;
PRO.2.7	i en boukliye pour bann ki viv onnetman.
PRO.2.8	I protez sa enn ki mars dapre ladrwatir,
PRO.2.8	i vey semen sa enn ki fidel.
PRO.2.9	Alor, ou ava konpran
PRO.2.9	kisisa ladrwatir, lazistis ek lonnekte,
PRO.2.9	tou bann semen ki kondwir ver boner.
PRO.2.10	Kan lasazes ava penetre ou leker
PRO.2.10	e konnesans ava donn lazwa dan ou et antye.
PRO.2.11	Refleksyon ava protez ou,
PRO.2.11	larezon ava vey lo ou.
PRO.2.12	I ava anpes ou tonm dan lemal
PRO.2.12	e prezerv ou kont bann manter,
PRO.2.13	ek bann ki abandonn semen ladrwatir,
PRO.2.13	pour pran semen fernwanr.
PRO.2.14	Sa bann dimoun, i pran plezir dan lemal
PRO.2.14	e zot lazwa i dan sa dimal.
PRO.2.15	Zot semen i tord
PRO.2.15	e zot bann aksyon pa drwat.
PRO.2.16	Konmsa, ou ava ganny delivre
PRO.2.16	kont en fanm imoral;
PRO.2.16	kont en fanm etranze avek parol anmyelan.
PRO.2.17	I'n abandonn son premye lanmoure
PRO.2.17	e oubliy lalyans son Bondye.
PRO.2.18	Son mannyer viv i antrenn li ver lanmor;
PRO.2.18	son mannyer fer i kondwir li dan fernwanr.
PRO.2.19	Tou dimoun ki al kot li pa zanmen retournen,
PRO.2.19	ni retrouv semen lavi.
PRO.2.20	Alor, swiv semen dimoun ki bon;
PRO.2.20	imit dimoun ki zis.
PRO.2.21	Annefe, dimoun zis ki pou reste dan sa pei;
PRO.2.21	bann inosan ki ava kontinyen reste.
PRO.2.22	Me bann malfeter pou ganny sase dan sa pei,
PRO.2.22	bann tret ava ganny derasinen lo sa later.
PRO.3.1	Mon garson! Pa oubliy mon lansennyman;
PRO.3.1	gard mon bann komannman dan ou leker.
PRO.3.2	Zot ava fer ou viv pli lontan e ou ava ere.
PRO.3.3	Reste touzour bon e fidel.
PRO.3.3	Atas sa bann kalite otour ou likou;
PRO.3.3	ekri zot lo lardwaz ou leker.
PRO.3.4	Konmsa, Bondye ek zonm ava kontan ou.
PRO.3.5	Met ou konfyans dan SENYER avek tou ou leker;
PRO.3.5	pa kont lo ou prop rezonnman.
PRO.3.6	Rekonnet li dan tou sa ki ou antreprann
PRO.3.6	e i ava gid ou lo ou semen.
PRO.3.7	Pa krwar ou tro saz;
PRO.3.7	annan respe pour SENYER
PRO.3.7	e elwanny avek sa ki mal.
PRO.3.8	Sa i ava en remed pour ou lekor
PRO.3.8	e i ava kalme ou douler.
PRO.3.9	Rann glwar SENYER avek sa ki ou annan,
PRO.3.9	e avek premye fri tou ou bann rekolt.
PRO.3.10	Alor, ou bann grennyen ava ranpli avek prodwi ou rekolt
PRO.3.10	e ou bann barik pou deborde avek diven.
PRO.3.11	Mon garson! Pa rezet bann konsey SENYER,
PRO.3.11	ni mepriz son bann lavertisman.
PRO.3.12	Annefe, SENYER i koriz sa enn ki i kontan,
PRO.3.12	parey en papa i fer anver son zanfan ki i prefere.
PRO.3.13	I byennere sa enn ki'n trouv lasazes,
PRO.3.13	sa enn ki'n ganny disernman,
PRO.3.14	akoz lasazes i raport plis ki larzan
PRO.3.14	e i donn plis ki lor.
PRO.3.15	I pli presye ki okenn perl;
PRO.3.15	napa nanryen pli dezirab ki li.
PRO.3.16	Lavi long i dan son lanmen drwat;
PRO.3.16	larises ek loner i dan son lanmen gos.
PRO.3.17	I fer plezir mars lo son semen;
PRO.3.17	tou son bann santye i kondwir ver prosperite.
PRO.3.18	Pour sa enn ki sezi li,
PRO.3.18	lasazes i en pye dibwa ki donn lavi;
PRO.3.18	sa enn ki gard li byen,
PRO.3.18	i ganny deklare byennere.
PRO.3.19	SENYER ti poz fondasyon later avek son lasazes;
PRO.3.19	lesyel ti ganny etabli par son konnesans.
PRO.3.20	Par son konnesans, bann rezervwar ki anba later dan lanmer,
PRO.3.20	ti ouver e bann nyaz ti fer tonbe lapli.
PRO.3.21	Mon garson!
PRO.3.21	Gard ou lizye fikse lo lasazes ek refleksyon.
PRO.3.22	Zot ava lavi pour ou et antye
PRO.3.22	e en ornman pour ou likou.
PRO.3.23	Alor, ou ava kontiny ou semen an sekirite
PRO.3.23	e ou lipye pa pou glise.
PRO.3.24	Si ou al alonze, ou pa pou trakase;
PRO.3.24	aswar, ou ava dormi anpe.
PRO.3.25	Lafreyer pa pou tonm lo ou sibitman
PRO.3.25	e malfeter pa pou atak ou,
PRO.3.26	akoz SENYER pou protez ou.
PRO.3.26	I pa pou les ou lipye tonm dan en latrap.
PRO.3.27	Sak fwa ki ou kapab,
PRO.3.27	pa refize fer dibyen sa enn ki dan bezwen.
PRO.3.28	Pa dir ou prosen:
PRO.3.28	Ale! Retournen; demen mon ava donn ou,
PRO.3.28	alor ki ou annan dekwa pour donnen.
PRO.3.29	Pa fer konplo kont ou vwazen
PRO.3.29	alor ki i pe viv pre kot ou avek konfyans.
PRO.3.30	Pa dispit avek dimoun san okenn rezon,
PRO.3.30	alor ki i pa'n fer ou okenn ditor.
PRO.3.31	Pa anvye en dimoun vyolan,
PRO.3.31	ni swiv okenn son bann mannyer fer,
PRO.3.32	akoz SENYER i deteste sa enn ki fourb;
PRO.3.32	me i partaz son bann sekre avek sa enn ki drwat.
PRO.3.33	Malediksyon SENYER i tonm lo lafanmir en malfeter,
PRO.3.33	me SENYER i beni lafanmir sa enn ki zis.
PRO.3.34	SENYER pa pran ka dimoun ensolan;
PRO.3.34	me i bon anver dimoun senp.
PRO.3.35	Sa enn ki saz ava erit loner,
PRO.3.35	sa enn ki bet ava erit laont.
PRO.4.1	Zanfan! Ekout konsey en papa.
PRO.4.1	Pret atansyon e zot ava ganny disernman.
PRO.4.2	Akoz mon pe donn zot bann bon leson,
PRO.4.2	alor, pa abandonn mon lansennyman.
PRO.4.3	Mwan osi, mon ti en garson pour mon papa;
PRO.4.3	mon ti zanfan prefere mon manman.
PRO.4.4	Mon papa ti ansenny mwan;
PRO.4.4	i ti dir mwan:
PRO.4.4	Gard mon bann parol lo ou leker;
PRO.4.4	obzerv mon bann komannman e ou ava viv.
PRO.4.5	Rod lasazes, rod disernman;
PRO.4.5	pa oubliye, ni elwanny ou
PRO.4.5	avek bann parol ki sorti dan mon labous.
PRO.4.6	Pa abandonn lasazes e lasazes ava protez ou;
PRO.4.6	kontan li e i ava vey lo ou.
PRO.4.7	Pour vin en saz, konmans par ganny lasazes.
PRO.4.7	Donn tou sa ki ou posede pour ou ganny disernman.
PRO.4.8	Ser lasazes dan ou lebra
PRO.4.8	e i ava fer ou vin enportan;
PRO.4.8	i ava onor ou si ou ser li for kont ou.
PRO.4.9	I ava poz en zoli girlann lo ou latet;
PRO.4.9	i ava orn ou latet avek en zoli kouronn.
PRO.4.10	Mon zanfan! Ekoute.
PRO.4.10	Aksepte mon bann parol e ou ava viv lontan.
PRO.4.11	Mon'n ansenny ou semen lasazes.
PRO.4.11	Mon'n kondwir ou lo bann santye ladrwatir.
PRO.4.12	Ler ou pou marse, personn pa pou zenn ou;
PRO.4.12	si ou taye, ou pa pou tonbe.
PRO.4.13	Gard lenstriksyon ki ou'n gannyen, pa abandonn li;
PRO.4.13	gard li, akoz i ou lavi.
PRO.4.14	Pa antre dan semen bann ki pratik lemal,
PRO.4.14	pa pran semen bann malfeter.
PRO.4.15	Evite frekant li.
PRO.4.15	Les li e kontiny ou semen.
PRO.4.16	Bann malfeter pa pou dormi,
PRO.4.16	si zot pa'n fer sa ki mal.
PRO.4.16	Zot perdi sonmey,
PRO.4.16	si zot pa fer personn tonbe.
PRO.4.17	Annefe, zot viv lo mesanste
PRO.4.17	e zot bwar diven lavyolans.
PRO.4.18	Me semen sa enn ki zis
PRO.4.18	i parey lalimyer granmaten
PRO.4.18	ki vin deplizanpli for ziska midi.
PRO.4.19	Semen bann malfeter i parey gro fernwanr;
PRO.4.19	zot pa konnen kwa ki fer zot tonbe.
PRO.4.20	Mon garson! Ekout mon bann parol;
PRO.4.20	Ekout byen mon bann konsey.
PRO.4.21	Pa les zot sorti devan ou lizye;
PRO.4.21	gard zot dan fon ou leker.
PRO.4.22	Zot donn lavi ek lasante sa enn ki dekouver zot.
PRO.4.23	Sirtou, vey lo ou leker, akoz i sours lavi.
PRO.4.24	Pa les mansonz sorti dan ou labous;
PRO.4.24	pa fer okenn medizans.
PRO.4.25	Get dimoun anfas,
PRO.4.25	regard drwat devan ou.
PRO.4.26	Fer semen nivo kot ou pase
PRO.4.26	e tou ou bann semen ava sir.
PRO.4.27	Pa detourn ni adrwat ni agos;
PRO.4.27	elwanny ou lipye devan sa ki mal.
PRO.5.1	Mon garson! Pret latansyon lo mon bann parol lasazes
PRO.5.1	e ekout mon rezonnman.
PRO.5.2	Alor, ou ava byen reflesir
PRO.5.2	e ou labous ava konserv konnesans.
PRO.5.3	Annefe, labous en fanm adilter i distil dimyel;
PRO.5.3	son mannyer koze i pli dou ki delwil.
PRO.5.4	Me answit, i vin anmer parey labsent,
PRO.5.4	fite parey en lepe lo son de kote.
PRO.5.5	Son lipye i desann dan rwayonm lanmor;
PRO.5.5	son lepa i swiv santye ki anmenn dan latonm.
PRO.5.6	I pa mars drwat lo semen lavi,
PRO.5.6	i perdi son semen san ki i konnen.
PRO.5.7	Aprezan, mon garson! Ekout mwan.
PRO.5.7	Pa rezet mon bann konsey.
PRO.5.8	Reste lwen avek sa kalite fanm.
PRO.5.8	Pa apros laport son lakaz,
PRO.5.9	sankwa, ou pou perdi ou loner avek lezot dimoun,
PRO.5.9	e ou lavi avek dimoun kriyel.
PRO.5.10	Bann etranze ava profit lo ou larises;
PRO.5.10	prodwi ou travay ava al pour en lot fanmir.
PRO.5.11	Alafen ou lavi, ou pou plennyen
PRO.5.11	ler ou laser ek ou lekor in fatige.
PRO.5.12	Alor, ou ava dir:
PRO.5.12	Mon'n deteste disiplin,
PRO.5.12	mon leker in mepriz bann konsey,
PRO.5.13	mon pa'n ekout lavwa mon bann met,
PRO.5.13	ni port atansyon lo zot bann lansennyman.
PRO.5.14	Aprezan, mon obor larin
PRO.5.14	dan milye lasanble ek lakominote.
PRO.5.15	Bwar delo ki sorti dan ou prop sitern,
PRO.5.15	e delo ki ou tire dan ou pwi.
PRO.5.16	Ou sours pa devre koul dan bann plas piblik,
PRO.5.16	oubyen dan bann lari.
PRO.5.17	Fer zot koul zis pour ou
PRO.5.17	e pa partaz avek bann etranze.
PRO.5.18	Ou sours ava ganny beni
PRO.5.18	e ava trouv lazwa fanm ou lazenes,
PRO.5.19	ki parey en zoli kabri,
PRO.5.19	en zanti gazel.
PRO.5.19	Les son tete soul ou toultan;
PRO.5.19	les li fer ou vin fou avek son lanmour.
PRO.5.20	Mon garson! Akoz ou al rod plezir avek fanm en lot
PRO.5.20	e kares tete en fanm ki ou pa konnen?
PRO.5.21	Annefe, SENYER i war tou sa ki zonm i fer;
PRO.5.21	i egzamin tou zot aksyon.
PRO.5.22	Malfeter i ganny pri dan son prop latrap.
PRO.5.22	Lasenn son pese i anpay li.
PRO.5.23	I mor akoz i pa'n ganny elve.
PRO.5.23	I perdi dan son gran lafoli.
PRO.6.1	Mon garson!
PRO.6.1	Si ou'n port ou garan anver ou prosen;
PRO.6.1	si ou'n angaz ou pour en etranze;
PRO.6.2	si ou'n ganny pran par ou prop parol
PRO.6.2	e atrape par ou prop promes,
PRO.6.3	alor, mon garson, la sa ki ou ava fer
PRO.6.3	pour sorti anba pouvwar ou vwazen:
PRO.6.3	Ale! Depese pour al pled avek li.
PRO.6.4	Pa les sonmey ganny ou;
PRO.6.4	pa les ou popyer fermen;
PRO.6.5	Degaz ou dan sa pyez,
PRO.6.5	parey en gazel dan latrap,
PRO.6.5	parey en zwazo dan lanmen saser.
PRO.6.6	Parese! Obzerv en fourmi.
PRO.6.6	Gete koman i viv e ou ava vin saz.
PRO.6.7	Fourmi napa okenn met,
PRO.6.7	ni sirveyan, ni sef.
PRO.6.8	I prepar son manze pandan lete;
PRO.6.8	i anmas dekwa manze pandan rekolt.
PRO.6.9	Parese! Ziska kan ou pou reste dormi?
PRO.6.9	Kan eski ou pou reveye dan ou sonmey?
PRO.6.10	En pti sonmey, en pti pe asoupi,
PRO.6.10	dormi en pti pe lebra krwaze,
PRO.6.11	e lanmizer pour vin sirprann ou parey en voler;
PRO.6.11	lanmizer pou vin koman en bandi.
PRO.6.12	Sa enn ki koz lalang partou kot i pase,
PRO.6.12	i en vagabon, en malfeter.
PRO.6.13	I bat lizye pour tronp dimoun;
PRO.6.13	i tap son lipye; i fer siny avek ledwa.
PRO.6.14	Son lespri i rod fer sa ki mal,
PRO.6.14	i pe touzour prepar en move kou e provok dispit.
PRO.6.15	Alor, maler pou tonm lo li en kou an gran,
PRO.6.15	napa remed pour domaz ki i'n sibir.
PRO.6.16	I annan sis keksoz ki SENYER i deteste,
PRO.6.16	e set ki i pa siporte:
PRO.6.17	En regar meprizan, en labous mansonz,
PRO.6.17	lanmen ki fer koule disan inosan;
PRO.6.18	en leker ki prepar bann move kou,
PRO.6.18	lipye ki depese pou fer sa ki mal;
PRO.6.19	en fo temwen, e enn ki senm diskord dan en fanmir.
PRO.6.20	Mon garson! Gard bann komannman ou papa,
PRO.6.20	pa abandonn lansennyman ou manman.
PRO.6.21	Atas zot touzour lo ou leker,
PRO.6.21	anmar zot otour ou likou.
PRO.6.22	Zot ava gid ou lo ou semen,
PRO.6.22	zot ava vey lo ou ler ou ava pe dormi
PRO.6.22	e koz avek ou ler ou ava leve.
PRO.6.23	Annefe, bann komannman i en lalanp,
PRO.6.23	e lansennyman en lalimyer;
PRO.6.23	bann lavertisman ek bann koreksyon,
PRO.6.23	i en semen lavi.
PRO.6.24	I pou protez ou kont bann move fanm
PRO.6.24	e kont mansonz en fanm etranze.
PRO.6.25	Pa dezir son labote dan ou leker
PRO.6.25	e pa les li sedwir ou par son regar.
PRO.6.26	Ou kapab ganny en prostitye pour en bar dipen;
PRO.6.26	me en fanm marye, i riske kout ou, ou lavi.
PRO.6.27	Lekel ki kapab met dife dan son pos,
PRO.6.27	san bril son lenz?
PRO.6.28	Lekel ki kapab mars lo labrez
PRO.6.28	san bril son lipye?
PRO.6.29	Sa i parey pour sa enn
PRO.6.29	ki dormi avek fanm son prosen;
PRO.6.29	sa enn ki tous li pour pey konsekans.
PRO.6.30	Dimoun pa mepriz en voler
PRO.6.30	ki vol zis pour kalme son lapeti ler i lafen.
PRO.6.31	Me si i ganny atrape,
PRO.6.31	i pou bezwen pey set fwa plis;
PRO.6.31	i pou perdi tou sa ki i annan se li.
PRO.6.32	Sa zonm ki komet adilter in perdi larezon;
PRO.6.32	sa enn ki fer sa, i detri son lavi.
PRO.6.33	Sa zonm pou ganny bate e perdi son loner;
PRO.6.33	son dezoner pa pou ganny efase.
PRO.6.34	Annefe, zalouzi i met en mari dan lakoler vyolan
PRO.6.34	e i san pitye ler i pran son revanz.
PRO.6.35	I pa pou aksepte okenn konpansasyon;
PRO.6.35	i pou refiz tou gous, menm si i enportan.
PRO.7.1	Mon garson! Gard mon lansennyman;
PRO.7.1	pa oubliy mon bann komannman.
PRO.7.2	Gard mon bann komannman e ou ava viv;
PRO.7.2	gard mon lansennyman koman ou kannet lizye.
PRO.7.3	Atas zot lo ou bann ledwa. Ekri zot lo ou leker.
PRO.7.4	Dir lasazes: Ou mon ser.
PRO.7.4	Konsider disernman koman en zanmi entim;
PRO.7.5	zot ava protez ou kont en lot fanm
PRO.7.5	e kont sa fanm etranze ki konn anmyele.
PRO.7.6	Depi lafnet kot mwan, mon ti get atraver rido.
PRO.7.7	Parmi bann zennzan, mon ti war en zennonm san rezonnman.
PRO.7.8	I ti pe pase dan lari, dan kwen kot en fanm i reste.
PRO.7.8	I ti al lantman kot lakaz sa fanm.
PRO.7.9	Soley ti'n kouse, aswar ti pe fer,
PRO.7.9	lannwit ti pe tonbe e fernwanr ti pe fer.
PRO.7.10	Alor, en fanm ti apros li avek riz dan san leker,
PRO.7.10	abiye parey en prostitye.
PRO.7.11	I ti ardyese e san pider;
PRO.7.11	i ti touzour dan semen;
PRO.7.12	parfwa lo semen,
PRO.7.12	parfwa lo plas piblik;
PRO.7.12	i espere dan tou krwaze semen.
PRO.7.13	Sa fanm ti may li, anbras li
PRO.7.13	e san pider, ti dir li:
PRO.7.14	Mon ti annan sakrifis lape pour ofer.
PRO.7.14	Ozordi, mon'n akonpli mon ve.
PRO.7.15	Alor, mon'n sorti pour rankontre ou.
PRO.7.15	Mon ti anvi war ou e mon'n trouv ou.
PRO.7.16	Mon'n met dra lo mon lili,
PRO.7.16	bann dra kouler fer avek linenn sorti Lezip.
PRO.7.17	Mon'n parfim mon lili avek lamir, aloes ek kannel.
PRO.7.18	Vini! Annou fer lanmour ziska demen bomaten;
PRO.7.18	annou soul nou avek lanmour ansanm.
PRO.7.19	Mon mari pa dan lakour;
PRO.7.19	i'n ale pour en gran vwayaz.
PRO.7.20	In anmenn en sak larzan avek li,
PRO.7.20	i pa pou retournen avan plennlin.
PRO.7.21	Sa fanm in anmyel li e sedwir li.
PRO.7.21	I ti antrenn li avek bann parol flater.
PRO.7.22	Toudswit i ti swiv li,
PRO.7.22	parey en bef ki pe al labatwar,
PRO.7.22	parey en fou ki ganny anmare pour li ganny pini,
PRO.7.23	ziska ki en fles ti transpers son lefwa.
PRO.7.23	I ti parey en zwazo ki fons dan en lasenn,
PRO.7.23	san konnen ki son lavi ti an danze.
PRO.7.24	Aprezan, mon garson! Ekout mwan.
PRO.7.24	Port atansyon lo sa ki mon pou dir:
PRO.7.25	Pa les ou leker swiv sa fanm;
PRO.7.25	pa les ou perdi dan son bann semen.
PRO.7.26	Annefe, in fer tonbe bokou zonm.
PRO.7.26	I'n touy zot tou, menm bann zonm ki tre for.
PRO.7.27	Son lakaz i lantre ver latonm,
PRO.7.27	semen ki desann ver lemonn lanmor.
PRO.8.1	Ekoute! Lasazes pe apele.
PRO.8.1	Rezonnman pe fer tande son lavwa.
PRO.8.2	Lo bann kolin, obor semen, dan krwaze semen,
PRO.8.2	lasazes in pran pozisyon.
PRO.8.3	I ti kriy for, akote bann laport devan lavil,
PRO.8.3	devan lantre bann lakaz:
PRO.8.4	Imen! Avek ou, ki mon pe kriye.
PRO.8.4	Mon lapel i adres tou dimoun ki lo later:
PRO.8.5	Zot bann fou! Ganny lespri dan zot latet.
PRO.8.5	Zot ki'n perdi rezon! Aprann rezonnen.
PRO.8.6	Ekoute! Mon annan keksoz enportan pour dir,
PRO.8.6	e mon labous ava proklanm sa ki drwat.
PRO.8.7	Annefe, mon labous pou dir laverite;
PRO.8.7	mansonz napa plas dan mon labous.
PRO.8.8	Tou sa ki mon dir i egzakt.
PRO.8.8	Zanmen mon koz pour tronpe;
PRO.8.8	mon pa pe koz manti.
PRO.8.9	Sa enn ki annan lespri i konpran mon bann parol;
PRO.8.9	pour sa enn ki annan konnesans, mon parol i drwat.
PRO.8.10	Swazir mon lansennyman plito ki larzan
PRO.8.10	e konnesans dan plas lor pir.
PRO.8.11	Annefe, lasazes i meyer ki bann bizou;
PRO.8.11	i pli presye ki tou sa ki ou kapab anvi.
PRO.8.12	Mwan lasazes, mon viv avek pridans;
PRO.8.12	mon dekouver konnesans avek refleksyon.
PRO.8.13	Ler ou annan respe anver SENYER,
PRO.8.13	ou deteste sa ki mal.
PRO.8.13	Mon deteste lorgey ek larogans,
PRO.8.13	movez aksyon ek mansonz.
PRO.8.14	Mon donn bon konsey ek bon rezonnman.
PRO.8.14	Mon annan bon rezonnman, mon annan lafors.
PRO.8.15	Gras a mwan, bann lerwa i rennyen
PRO.8.15	e bann sef i fer bann bon lalwa.
PRO.8.16	Gras a mwan, ki bann dirizan, ensi ki bann ziz bann sef i gouvernen.
PRO.8.17	Mon kontan dimoun ki kontan mwan.
PRO.8.17	Sa bann ki vreman rod mwan i kapab trouv mwan.
PRO.8.18	Mon posed larises ek loner,
PRO.8.18	bann byen dirab ek lazistis.
PRO.8.19	Mon fri i meyer ki lor, menm lor pir,
PRO.8.19	e fri ki mon raporte i vo plis ki larzan pir.
PRO.8.20	Mon mars lo semen lazistis,
PRO.8.20	tou dilon bann santye laverite,
PRO.8.21	pour donn en posesyon bann dimoun ki kontan mwan,
PRO.8.21	pour ranpli zot kof.
PRO.8.22	SENYER in kree mwan an premye,
PRO.8.22	avan tou sa ki i'n fer depi tre lontan.
PRO.8.23	In etabli mwan depi touzour,
PRO.8.23	depi konmansman, avan ki later ti ganny kree.
PRO.8.24	Mon'n ganny met omonn avan bann losean,
PRO.8.24	ler ti napa okenn larivyer avek bokou delo.
PRO.8.25	Mon ti ganny met omonn
PRO.8.25	avan ki bann montanny ek bann kolin
PRO.8.25	ti ganny met anplas.
PRO.8.26	I pa ti ankor kree ni later ni lakanpanny,
PRO.8.26	ni premye gren lapousyer lo later.
PRO.8.27	Mon ti la, kan i ti fikse lesyel;
PRO.8.27	kan i ti tras en serk lo lafas lanmer.
PRO.8.28	I ti plas bann nyaz par lao
PRO.8.28	e donn lafors bann delo par anba.
PRO.8.29	I ti fikse lanmer son bann limit
PRO.8.29	pour ki bann delo pa deborde;
PRO.8.29	e i ti mark bann fondasyon later.
PRO.8.30	Pandan sa letan mon ti akote li, parey en arsitek.
PRO.8.30	Mon ti fer li toultan plezir;
PRO.8.30	mon ti toultan zwe dan son prezans
PRO.8.31	dan son liniver, avek son later,
PRO.8.31	mon ti ganny bokou lazwa parmi bann imen.
PRO.8.32	Aprezan, mon bann zanfan! Ekout mwan:
PRO.8.32	Byennere sa bann ki swiv mon semen.
PRO.8.33	Ekout mon bann konsey!
PRO.8.33	Pa les zot de kote e zot ava ganny lasazes.
PRO.8.34	Byennere sa enn ki ekout mwan!
PRO.8.34	Byennere sa enn ki vey tou le zour kot mwan,
PRO.8.34	e ki sirvey lantre mon lakaz.
PRO.8.35	Sa enn ki trouv mwan in trouv lavi e i dan faver SENYER.
PRO.8.36	Me dimoun ki ofans mwan, i fer son prop lekor ditor.
PRO.8.36	Dimoun ki ay mwan, zot kontan lanmor.
PRO.9.1	Lasazes in konstri son lakaz;
PRO.9.1	in tay son set kolonn.
PRO.9.2	I'n touy son bann zannimo,
PRO.9.2	i'n prepar son diven;
PRO.9.2	i'n osi dres son latab.
PRO.9.3	I'n anvoy son bann servant
PRO.9.3	pour kriye lo bann oter dan lavil:
PRO.9.4	Bann inyoran! Pas par isi.
PRO.9.4	Avek bann ensanse, lasazes i dir:
PRO.9.5	Vin manz mon dipen;
PRO.9.5	vin bwar diven ki mon'n prepare.
PRO.9.6	Aret frekantasyon bann inyoran e zot ava viv.
PRO.9.6	Pran semen disernman.
PRO.9.7	Sa enn ki koriz en ensolan,
PRO.9.7	i ganny meprize;
PRO.9.7	sa enn ki repros en malfeter
PRO.9.7	i ganny ensilte.
PRO.9.8	Si ou kritik en ensolan, i pou ay ou;
PRO.9.8	me si ou kritik en saz, i pou vin ou zanmi.
PRO.9.9	Konsey en saz, e i ava vin pli saz;
PRO.9.9	ansenny en zis, e son konnesans ava ogmante.
PRO.9.10	Respe pour SENYER i konmansman lasazes.
PRO.9.10	Rezonnman i konmans avek konnesans sa enn ki sen.
PRO.9.11	Annefe, gras a mwan, ou pou viv pli lontan;
PRO.9.11	bann lannen ava ganny azoute avek ou lavi.
PRO.9.12	Si ou saz, zis ou ki pou profite;
PRO.9.12	si ou ensolan, zis ou ki pou port konsekans.
PRO.9.13	En fanm stipid i koz for;
PRO.9.13	i inyoran e i pa konn nanryen.
PRO.9.14	I asiz devan padport son lakaz;
PRO.9.14	dan en fotey, oubyen lo bann oter lavil.
PRO.9.15	I apel bann pasan ki pe vey zot prop zafer:
PRO.9.16	Bann inyoran! Pas par isi.
PRO.9.16	Avek sa bann ki latet i vid, i dir:
PRO.9.17	Delo vole i dou;
PRO.9.17	dipen ki ou manz an kasyet i bon.
PRO.9.18	Me zot bann envite pa konnen ki sa fanm
PRO.9.18	pe al dan lemonn lanmor,
PRO.9.18	e ki zot pe desann dan fon rwayonm lanmor.
PRO.10.1	Proverb Salomon.
PRO.10.1	En zanfan saz i donn lazwa son papa;
PRO.10.1	en zanfan bet i sagrin son manman.
PRO.10.2	Byen mal aki pa anmenn okenn benefis.
PRO.10.2	Lazistis i delivre ou dan lanmor.
PRO.10.3	SENYER pa les sa enn ki zis mor lafen.
PRO.10.3	Me i anpes en malfeter ganny sa ki i anvi.
PRO.10.4	Lanmen ki pares i anmenn lanmizer;
PRO.10.4	me lanmen ki travay i anmenn larises.
PRO.10.5	Sa ki fer provizyon pandan larekolt i pridan;
PRO.10.5	me sa enn ki dormi pandan larekolt i fer onte.
PRO.10.6	Benediksyon i lo latet sa enn ki zis.
PRO.10.6	Me labous en malfeter i kasyet vyolans.
PRO.10.7	Souvenir sa enn ki zis i anmenn benediksyon.
PRO.10.7	Me non en malfeter pou tonm an pouritir.
PRO.10.8	Leker en saz i aksepte bann komannman;
PRO.10.8	me sa enn ki rabase pou konn son pert.
PRO.10.9	Sa enn ki viv onnetman i mars an sekirite;
PRO.10.9	me sa enn ki swiv move semen pou ganny pini.
PRO.10.10	Sa enn ki bat lizye i anmenn problenm;
PRO.10.10	labous bann fou i anmenn larin.
PRO.10.11	Labous en zis i en sours lavi;
PRO.10.11	labous en malfeter i kasyet vyolans.
PRO.10.12	Laenn i provok lager,
PRO.10.12	me lanmour i kouver tou lofans.
PRO.10.13	Lasazes i lo lalev sa enn ki annan disernman;
PRO.10.13	me baton i pour ledo sa enn ki mank larezon.
PRO.10.14	Konnesans i en trezor pour sa enn ki saz;
PRO.10.14	me sa enn ki rabase pou anmenn larin.
PRO.10.15	Bann byen en ris i son lavil fortifye;
PRO.10.15	me lanmizer en pov i lakoz son larin.
PRO.10.16	Lapey sa enn ki zis i donn lavi;
PRO.10.16	me saler en malfeter i anmenn li dan pese.
PRO.10.17	Sa enn ki aksepte disiplin i lo semen lavi;
PRO.10.17	me sa enn ki refize ganny korize, pe sorti lo bon semen.
PRO.10.18	Sa enn ki kasyet son laenn i en manter.
PRO.10.18	Sa enn ki fann mansonz i en fou.
PRO.10.19	Kot i annan bokou koze, pese pa manke;
PRO.10.19	sa enn ki konn kontrol son lalang i pridan.
PRO.10.20	Parol sa enn ki zis i vo plis ki larzan pir;
PRO.10.20	sa ki en malfeter i mazinen pa vo nanryen.
PRO.10.21	Parol sa enn ki zis i nouri en lafoul;
PRO.10.21	me bann fou i mor akoz zot latet i vid.
PRO.10.22	Benediksyon SENYER i donn larises;
PRO.10.22	i pa anmenn okenn sagren.
PRO.10.23	Sa enn ki bet i kontan fer sa ki mal;
PRO.10.23	me sa enn ki annan bon rezonnman i pratik lasazes.
PRO.10.24	Sa ki en malfeter i per, pou tonm lo li.
PRO.10.24	Sa ki en zis i swete, i resevwar.
PRO.10.25	Ler tanpet i vini, malfeter i fannen;
PRO.10.25	me sa enn ki zis i reste pour touzour.
PRO.10.26	Parey vineg i fer grense ledan
PRO.10.26	e lafimen i bril lizye,
PRO.10.26	en travayer ki pares i fer ankoler son met.
PRO.10.27	Respe pour SENYER i fer viv pli lontan;
PRO.10.27	me lavi bann malfeter i ganny rakoursi.
PRO.10.28	Lespwar sa enn ki zis i donn li lazwa;
PRO.10.28	me lespwar en malfeter i fini dan nanryen.
PRO.10.29	Bann plan SENYER i protez sa enn ki drwat;
PRO.10.29	me zot anmenn destriksyon lo bann malfeter.
PRO.10.30	Sa enn ki zis pa pou zanmen tonbe;
PRO.10.30	me bann malfeter pa pou reste dan pei.
PRO.10.31	Lasazes i sorti dan labous sa enn ki zis;
PRO.10.31	me lalang bann manter pou ganny koupe.
PRO.10.32	Parol sa enn ki zis i fer plezir;
PRO.10.32	me lalang bann malfeter i fer dimal.
PRO.11.1	SENYER i deteste en balans ki'n fose;
PRO.11.1	me en pwa ki zis, i fer li plezir.
PRO.11.2	Ler lorgey i vini, mepri i akonpanny li;
PRO.11.2	me lasazes i akonpanny dimoun senp.
PRO.11.3	Lonnekte i gid sa enn ki zis;
PRO.11.3	me mesanste sa enn ki fo, i anmenn son prop destriksyon.
PRO.11.4	Larises pa servi dan nanryen zour lakoler i leve;
PRO.11.4	me lazistis i delivre dan lanmor.
PRO.11.5	Lazistis en zonm onnet i gard li lo bon semen;
PRO.11.5	me malfeter i tonbe akoz son mesanste.
PRO.11.6	Lazistis en zonm onnet i sov li.
PRO.11.6	Me en tret i ganny pri dan pyez son prop lanvi.
PRO.11.7	Lanmor i met en lafen avek lespwar en malfeter;
PRO.11.7	lespwar ki i ti met dan son larises i osi ganny detri.
PRO.11.8	Sa enn ki zis i ganny delivre dan son traka;
PRO.11.8	malfeter i vin pran son plas.
PRO.11.9	Parol malfeter i kapab detri son prosen;
PRO.11.9	me leksperyans i sov bann ki zis.
PRO.11.10	Lavil i dan lazwa,
PRO.11.10	ler bann dimoun ki zis i ere.
PRO.11.10	Zot kontan, ler bann malfeter i disparet.
PRO.11.11	En lavil i prospere, gras a son bann zonm drwat.
PRO.11.11	Me i ganny rinen par labous bann malfeter.
PRO.11.12	Sa enn ki mepriz son prosen napa leker,
PRO.11.12	me en dimoun rezonnab i reste trankil.
PRO.11.13	Sa enn ki rakont mansonz i osi devwal sekre;
PRO.11.13	en konfidan i konn gard en sekre.
PRO.11.14	Ler napa bon direksyon, nasyon i tonbe;
PRO.11.14	me bokou konseye i asir laviktwar.
PRO.11.15	Aksepte pour pey det en etranze i anmenn problenm;
PRO.11.15	i preferab ki ou refize fer li.
PRO.11.16	En zoli fanm i ganny onore;
PRO.11.16	zonm for i ganny zis larises.
PRO.11.17	En bon dimoun i ganny rekonpanse;
PRO.11.17	me sa enn ki kriyel i anmenn maler lo li.
PRO.11.18	En malfeter i travay pour nanryen;
PRO.11.18	me sa enn ki senm lazistis i ganny en vre rekonpans.
PRO.11.19	Sa enn ki fer sa ki zis pou viv;
PRO.11.19	me sa enn ki prefer sa ki mal pou mor.
PRO.11.20	SENYER i deteste dimoun ki fourb;
PRO.11.20	i kontan dimoun onnet.
PRO.11.21	En malfeter pou sirman ganny pini;
PRO.11.21	me desandans sa enn ki zis pou ganny sove.
PRO.11.22	En zoli fanm san zizman
PRO.11.22	i parey en bag annor dan nennen en koson.
PRO.11.23	Sa enn ki zis i kontan fer selman sa ki byen;
PRO.11.23	En malfeter i trouv son lespwar dan vanzans.
PRO.11.24	Sa enn ki donn avek gran ker, i vin ankor pli ris;
PRO.11.24	sa enn ki pa rann sa ki i dwa, i vin pli pov.
PRO.11.25	Sa enn ki zenere pour viv dan lopilans;
PRO.11.25	sa enn ki donn delo pa pou zanmen swaf.
PRO.11.26	Lepep i modi sa enn ki gard son dible;
PRO.11.26	me i ranpli avek zoli parol pour sa enn ki vann li.
PRO.11.27	Sa enn ki rod fer dibyen i ganny faver;
PRO.11.27	me maler i tonm lo sa enn ki rod fer dimal.
PRO.11.28	Sa enn ki met son konfyans dan son larises pou tonbe;
PRO.11.28	me sa enn ki zis, pou devlope parey feyaz.
PRO.11.29	Sa enn ki senm dezord dan son menaz pou rekolte divan;
PRO.11.29	en fou pour vin serviter en saz.
PRO.11.30	Fri en dimoun ki zis, i parey en pye dibwa ki donn lavi;
PRO.11.30	me vyolans i fini par pran lavi.
PRO.11.31	Si sa enn ki zis i ganny rekonpanse lo later,
PRO.11.31	malfeter ek peser pour osi ganny zot rekonpans.
PRO.12.1	Sa enn ki kontan disiplin, i kontan konnesans;
PRO.12.1	sa enn ki pa kontan ganny kritike i bet.
PRO.12.2	En bon dimoun i ganny faver SENYER;
PRO.12.2	me SENYER i kondann bann malfeter.
PRO.12.3	Mesanste pa met personn an sekirite;
PRO.12.3	me nanryen pa pou fer tonbe sa enn ki zis.
PRO.12.4	En bon fanm i fer lafyerte son mari;
PRO.12.4	me en fanm ki fer onte, i parey en maladi dan lezo son mari.
PRO.12.5	Dimoun onnet i mazin fer sa ki drwat;
PRO.12.5	malfeter i mazin zis tronpe.
PRO.12.6	Parol bann malfeter i en latrap mortel;
PRO.12.6	me parol bann ki drwat i delivre zot.
PRO.12.7	En malfeter i ganny detri pour touzour;
PRO.12.7	me lafanmir sa enn ki zis, i reste solid.
PRO.12.8	En zonm ki annan bon sans i ganny felisite;
PRO.12.8	me en zonm avek en move leker i ganny meprize.
PRO.12.9	I preferab ganny meprize, me annan en serviter,
PRO.12.9	ki fer gran zar san nanryen pour manze.
PRO.12.10	Sa enn ki zis i pran swen son bann zannimo;
PRO.12.10	me en malfeter i kriyel san okenn pitye.
PRO.12.11	Sa enn ki kiltiv son later i annan bokou pour manze;
PRO.12.11	sa enn ki fer bann rev initil i mank larezon.
PRO.12.12	En malfeter i dezir fer sa ki malonnet;
PRO.12.12	me rasin sa enn ki zis i prodwi bann fri.
PRO.12.13	En malfeter i pri dan son prop parol;
PRO.12.13	me dimoun onnet i sape dan maler.
PRO.12.14	Parey travay fer avek lanmen i donn en saler,
PRO.12.14	parol sorti dan labous, i anmenn sikse.
PRO.12.15	En fou i krwar ki li tousel ki annan rezon;
PRO.12.15	me sa enn ki saz i ekout konsey.
PRO.12.16	En fou i toudswit montre son lakoler;
PRO.12.16	sa enn ki pridan i manz anndan.
PRO.12.17	Sa enn ki dir laverite i rann en temwannyaz onnet;
PRO.12.17	me en fo temwen pa dir laverite.
PRO.12.18	Bann parol anler i blese parey en lepe;
PRO.12.18	me parol en saz i geri.
PRO.12.19	Laverite i touzour valab,
PRO.12.19	me mansonz pa dir lontan.
PRO.12.20	Sa enn ki rod fer sa ki mal,
PRO.12.20	i mazin zis tronpe.
PRO.12.20	Sa enn ki konsey lape pour dan lazwa.
PRO.12.21	Maler pa tonm lo sa enn ki zis;
PRO.12.21	me malfeter i ganny antoure avek maler.
PRO.12.22	SENYER i deteste sa enn ki koz lalang.
PRO.12.22	I kontan sa enn ki dir laverite.
PRO.12.23	En dimoun pridan i kasyet sa ki i konnen;
PRO.12.23	me en fou i dir en ta betiz.
PRO.12.24	Sa enn ki aktif pou gouvernen,
PRO.12.24	sa enn ki pares pou vin en lesklav.
PRO.12.25	En leker ki trakase i fer en zonm tonm dan depi,
PRO.12.25	me en bon parol i donn li lazwa.
PRO.12.26	Sa enn ki zis i donn bon konsey bann zanmi,
PRO.12.26	me mannyer fer en malfeter i tronp zot.
PRO.12.27	Sa enn ki pares napa zibye pour roti;
PRO.12.27	sa enn ki travay dir, i ganny en bon rekolt.
PRO.12.28	I annan lavi lo semen lazistis;
PRO.12.28	sa enn ki swiv sa semen pa pou mor.
PRO.13.1	En zanfan ki saz i ekout lenstriksyon son papa,
PRO.13.1	me en zanfan ensolan pa ekout okenn repros.
PRO.13.2	En bon dimoun i rekolte fri sa ki i dir.
PRO.13.2	Dimoun malonnet i konn zis vyolans.
PRO.13.3	Sa enn ki vey lo parol ki i dir, i protez son lavi.
PRO.13.3	Sa enn ki koz tro bokou, pou konn larin.
PRO.13.4	Dezir sa enn ki pares pa zanmen abouti;
PRO.13.4	Me sa enn ki travay dir i realiz tou sa ki i anvi.
PRO.13.5	Sa enn ki zis i deteste mansonz;
PRO.13.5	aksyon en malfeter i fer onte e i dezonor lezot.
PRO.13.6	Lonnekte i protez sa enn ki azir byen.
PRO.13.6	Mesanste i anmenn larin en malfeter.
PRO.13.7	Serten i fer sanblan i ris
PRO.13.7	alor ki i napa nanryen.
PRO.13.7	Serten i fer sanblan ki i pov
PRO.13.7	alor ki i ris.
PRO.13.8	Larises i protez lavi sa enn ki ris;
PRO.13.8	me en pov pa zanmen ganny menase.
PRO.13.9	Lalimyer sa enn ki zis i rann zwaye;
PRO.13.9	en malfeter i parey en lalanp ki'n tennyen.
PRO.13.10	Larogans i provok zis dispit;
PRO.13.10	lasazes i avek sa enn ki ekout konsey.
PRO.13.11	Larises ki'n ganny vit i disparet vit;
PRO.13.11	me larises ki'n ganny anmase ptitapti ava ogmante.
PRO.13.12	Lespwar ki tarde realize i anmenn gran sagren;
PRO.13.12	me en dezir ki realize i en pye dibwa ki donn lavi.
PRO.13.13	Sa enn ki pa ekout konsey i fer li menm ditor;
PRO.13.13	sa enn ki respekte bann komannman, pou ganny rekonpanse.
PRO.13.14	Lansennyman en saz i sours lavi;
PRO.13.14	i ede pour evit bann pyez ki koz lanmor.
PRO.13.15	Bon refleksyon i anmenn faver lezot;
PRO.13.15	me dimoun san konfyans i swiv en semen perdisyon.
PRO.13.16	Sa enn ki pridan i reflesir avan azir;
PRO.13.16	me sa enn ki fou i montre son lafoli.
PRO.13.17	En move mesaze i anmenn maler;
PRO.13.17	en mesaze fidel i anmenn gerizon.
PRO.13.18	Sa enn ki refize aprann,
PRO.13.18	pour vin pov e ganny meprize.
PRO.13.18	Me sa enn ki aksepte kritik, pou ganny onore.
PRO.13.19	I en plezir kan en dimoun i realiz son dezir;
PRO.13.19	sa enn ki bet, i deteste evit sa ki mal.
PRO.13.20	Si ou frekant en saz, ou menm, ou ava vin saz;
PRO.13.20	Si ou frekant dimoun ki bet, ou pou ganny problenm.
PRO.13.21	Maler i pourswiv sa enn ki fer pese;
PRO.13.21	me boner i rekonpans sa enn ki zis.
PRO.13.22	En bon dimoun i les en leritaz pour son bann pti zanfan;
PRO.13.22	me sa enn ki zis pou erit lafortin en peser.
PRO.13.23	Later kiltive par en pov i raport bokou manze;
PRO.13.23	me i ganny pran par lenzistis.
PRO.13.24	En papa ki refize koriz son garson pa kontan li.
PRO.13.24	Me paran ki kontan son zanfan, pa ezite koriz li.
PRO.13.25	Sa enn ki zis i annan ase manze
PRO.13.25	pour satisfer son lapeti.
PRO.13.25	Me vant bann malfeter i reste vid.
PRO.14.1	En fanm ki saz i konstri son lakaz;
PRO.14.1	me en fanm bet i kapab kraz li.
PRO.14.2	Sa enn ki swiv en semen drwat i respekte SENYER.
PRO.14.2	Me sa enn ki pran move semen i mepriz SENYER.
PRO.14.3	Brans lorgey i bourzonnen dan labous en fou.
PRO.14.3	Parol sorti dan labous en saz i protez li.
PRO.14.4	La kot napa toro later pa ganny kiltive, napa manze;
PRO.14.4	lafors en bef i donn bokou rekolt.
PRO.14.5	En vre temwen pa koz manti;
PRO.14.5	me fo temwen i vomi zis mansonz.
PRO.14.6	Sa enn ki ensolan i rod lasazes me i pa trouv li;
PRO.14.6	pour en dimoun ki reflesi, ganny konnesans pa difisil.
PRO.14.7	Pa frekant en fou,
PRO.14.7	ou pa pou aprann nanryen
PRO.14.7	dan sa ki i dir.
PRO.14.8	En dimoun pridan i vey lo son kondwit, akoz i saz;
PRO.14.8	me bann sot i tonm dan betiz akoz zot bet.
PRO.14.9	Bann fou pa krwar i neseser repar en fot;
PRO.14.9	me bann dimoun drwat i rod faver Bondye.
PRO.14.10	Sakenn i konn son prop sagren;
PRO.14.10	personn pa kapab partaz son lazwa.
PRO.14.11	Lakaz en malfeter pou ganny detri;
PRO.14.11	me latant sa enn ki drwat pour prospere.
PRO.14.12	En semen i kapab paret drwat pour en zonm;
PRO.14.12	me apre, i en semen ki kondwir ver lanmor.
PRO.14.13	Leker i kapab tris menm ler ou pe riye;
PRO.14.13	apre, lazwa i kapab vin en sagren.
PRO.14.14	Sa enn ki viv nenport koman,
PRO.14.14	ava ganny sa ki i merite.
PRO.14.14	En bon dimoun ava ganny en sa ki i merite.
PRO.14.15	En dimoun bet i krwar tou sa ki i tande;
PRO.14.15	me en dimoun pridan i gete kote i met son lipye.
PRO.14.16	En saz i per maler e i pas akote;
PRO.14.16	sa enn ki bet i azir tro vit akoz i fer tro konfyans.
PRO.14.17	Sa enn ki met li vit ankoler i azir koman en fou;
PRO.14.17	sa enn ki mazin fer sa ki mal i ganny deteste.
PRO.14.18	Dimoun fou i erit lafoli;
PRO.14.18	dimoun entelizan i ganny kouronnen avek konnesans.
PRO.14.19	En move dimoun i kourbe devan sa enn ki bon;
PRO.14.19	en malfeter i esper devan laport sa en ki zis.
PRO.14.20	En pov i ganny meprize menm par son bann pros;
PRO.14.20	me en zonm ris i annan bokou zanmi.
PRO.14.21	Sa enn ki mepriz son prosen i komet en pese;
PRO.14.21	Byennere sa enn ki bon anver en pov.
PRO.14.22	Sa enn ki rod fer sa ki mal pe mars lo move semen.
PRO.14.22	Sa enn ki rod fer sa ki byen i rankontre labonte ek lafidelite.
PRO.14.23	Tou travay i merit en lapey;
PRO.14.23	sa enn ki pas son letan koze,
PRO.14.23	pour reste touzour pov.
PRO.14.24	Larises i rekonpans sa enn ki saz.
PRO.14.24	Sa enn ki fou i reste dan son lafoli.
PRO.14.25	En temwen ki dir laverite i sov lavi;
PRO.14.25	sa enn ki koz lalang i en tret.
PRO.14.26	Sa enn ki annan respe pour SENYER
PRO.14.26	i viv dan konfyans;
PRO.14.26	son bann zanfan i viv an sekirite.
PRO.14.27	Respe anver SENYER i sours lavi;
PRO.14.27	i ede pa tonm dan bann pyez lanmor.
PRO.14.28	En gran popilasyon i fer laglwar en lerwa.
PRO.14.28	Son pouvwar i bese si son popilasyon i diminyen.
PRO.14.29	Sa enn ki pasyan i rezonnab;
PRO.14.29	sa enn ki ankoler vitman i montre ki i en fou.
PRO.14.30	En lespri trankil i favoriz lasante;
PRO.14.30	me lapasyon i ronz lekor.
PRO.14.31	Sa enn ki oprim en pov i ensilte son kreater;
PRO.14.31	sa enn ki sekour en pov i onor SENYER.
PRO.14.32	Malfeter i ganny kraze par son prop mesanste;
PRO.14.32	me sa enn ki zis i gard konfyans menm devan lanmor.
PRO.14.33	Lasazes i repoz dan leker en zonm rezonnab;
PRO.14.33	i ganny rekonnet menm parmi bann fou.
PRO.14.34	En nasyon ki pratik lazistis i grandi;
PRO.14.34	me lenzistis i fer laont en pep.
PRO.14.35	Lerwa i apresye en serviter ki azir avek pridans;
PRO.14.35	son lakoler i pour sa enn ki fer li onte.
PRO.15.1	En larepons trankil i repous lakoler;
PRO.15.1	me en parol brit i provok lakoler.
PRO.15.2	Parol en saz i ogmant konnesans;
PRO.15.2	me labous en fou i repann lafoli.
PRO.15.3	Lizye SENYER i partou;
PRO.15.3	i obzerv dimoun bon koman move.
PRO.15.4	En bon parol i parey en pye dibwa ki donn lavi;
PRO.15.4	me en parol kriyel i kas leker.
PRO.15.5	En fou i mepriz lenstriksyon son papa;
PRO.15.5	me sa enn ki aksepte bann reprimann i pridan.
PRO.15.6	Lakaz sa enn ki zis i ranpli avek larises;
PRO.15.6	me sa enn ki malonnet, i atir maler lo son larises.
PRO.15.7	Labous sa enn ki saz i senm konnesans;
PRO.15.7	me leker sa enn ki bet pa vo nanryen.
PRO.15.8	SENYER i deteste sakrifis ofer par bann malonnet;
PRO.15.8	me i pran plezir dan lapriyer sa enn ki zis.
PRO.15.9	SENYER i deteste mannyer fer en malfeter;
PRO.15.9	me i kontan sa enn ki rod lazistis.
PRO.15.10	Sa enn ki abandonn en bon semen, pou ganny pini severman;
PRO.15.10	me sa enn ki deteste repros, pou mor.
PRO.15.11	SENYER i konnen sa ki pase dan lemonn lanmor;
PRO.15.11	me i konn plis ankor, sa ki pase dan leker imen.
PRO.15.12	Sa enn ki ensolan pa kontan ganny kritike;
PRO.15.12	i pa kontan pran konsey sa enn ki saz.
PRO.15.13	Lazwa i lo figir sa enn ki annan bonker;
PRO.15.13	me en leker ki dan lapenn i dekouraz lespri.
PRO.15.14	En saz i rod konnesans.
PRO.15.14	Labous sa enn ki fou i pran plezir dan lafoli.
PRO.15.15	Pour en pov, lavi i difisil tou le zour;
PRO.15.15	me pour en leker zwaye, lavi i en lafet tou le zour.
PRO.15.16	Vomye annan en pti gin
PRO.15.16	me annan respe pour SENYER,
PRO.15.16	ki annan larises e viv dan traka.
PRO.15.17	Vomye en pla legim kot lanmour i rennyen,
PRO.15.17	ki en bef angrese kot i annan laenn.
PRO.15.18	En zonm malsoufran i provok diskord;
PRO.15.18	me sa enn ki pasyan i kalme dispit.
PRO.15.19	Semen sa enn ki pares i ranpli avek rons ek pikan;
PRO.15.19	me semen sa enn ki drwat i byen degaze.
PRO.15.20	En garson ki saz i fer lazwa son papa;
PRO.15.20	me sa enn ki bet i mepriz son manman.
PRO.15.21	Sa enn ki fou i pran plezir dan lafoli;
PRO.15.21	me en zonm rezonnab i mars drwat lo son semen.
PRO.15.22	En proze pa reisi si nou pa demann konsey;
PRO.15.22	me i reisi kan i annan bokou konseye.
PRO.15.23	En bon larepons i donn lazwa;
PRO.15.23	en bon larepons ler fodre, i fer dibyen.
PRO.15.24	En saz i swiv semen ki mont ver lavi;
PRO.15.24	konmsa, i evit lemonn lanmor ki par anba.
PRO.15.25	SENYER i detri lakaz sa enn ki vantar;
PRO.15.25	me i protez propriyete en vev.
PRO.15.26	SENYER i deteste sa enn ki annan move lentansyon;
PRO.15.26	me bann bon parol i fer li plezir.
PRO.15.27	Sa enn ki tay deryer larzan,
PRO.15.27	i anmenn maler dan son fanmir.
PRO.15.27	Me sa enn ki deteste pran gous ava viv lontan.
PRO.15.28	Sa enn ki zis i reflesi avan reponn;
PRO.15.28	labous en malfeter i kras move parol.
PRO.15.29	SENYER i reste lwen avek bann malfeter;
PRO.15.29	me i ekout lapriyer sa enn ki zis.
PRO.15.30	En zoli regar i met lazwa dan leker;
PRO.15.30	en bon nouvel i redonn lafors.
PRO.15.31	Sa enn ki ekout konsey ki lavi i donn li,
PRO.15.31	ava annan son plas parmi bann saz.
PRO.15.32	Sa enn ki refiz lenstriksyon, i mepriz son prop lekor;
PRO.15.32	sa enn ki ekout konsey, i aprann koman reflesir.
PRO.15.33	Respe pour SENYER i ansenny lasazes.
PRO.15.33	Limilite i vin avan loner.
PRO.16.1	Zonm i poz kestyon;
PRO.16.1	me SENYER ki donn larepons.
PRO.16.2	Zonm i krwar touzour ki i byen azir;
PRO.16.2	me SENYER ki egzamin fon leker.
PRO.16.3	Konfye ou travay avek SENYER,
PRO.16.3	e ou ava realiz ou bann proze.
PRO.16.4	Tou sa ki SENYER in fer i annan en rezon,
PRO.16.4	menm bann malfeter, pour zot ganny pini zour maler.
PRO.16.5	SENYER i deteste dimoun arogan;
PRO.16.5	sirman zot pou ganny pini.
PRO.16.6	Lalwayote ek lanmour i pardonn en fot;
PRO.16.6	Sa enn ki annan respe pour SENYER i evit fer sa ki mal.
PRO.16.7	Kan SENYER i kontan avek mannyer fer en zonm,
PRO.16.7	i rekonsilye son prop lennmi avek li.
PRO.16.8	Vomye ganny en pti pe onnetman,
PRO.16.8	ki ganny bokou malonnetman.
PRO.16.9	Leker imen i fer bann plan;
PRO.16.9	me SENYER ki diriz son aksyon.
PRO.16.10	Lerwa i koz avek lotorite sorti kot Bondye;
PRO.16.10	i pa tronpe dan son zizman.
PRO.16.11	Bann balans ek bann mezir zis i pour SENYER
PRO.16.11	ki'n fikse valer bann pwa.
PRO.16.12	I degoutan pour en lerwa fer sa ki mal,
PRO.16.12	akoz pratik lazistis ki etabli son pouvwar.
PRO.16.13	Lerwa i kontan ler ou koz onnetman.
PRO.16.13	I kontan sa enn ki dir laverite.
PRO.16.14	Lakoler en lerwa i en mesaze lanmor;
PRO.16.14	en dimoun saz i kapab kalme li.
PRO.16.15	Kan figir lerwa i zwaye, i siny lavi;
PRO.16.15	son labonte i parey lapli ki rafresi.
PRO.16.16	Vomye posed lasazes plito ki lor;
PRO.16.16	vomye annan disernman plito ki larzan.
PRO.16.17	Semen sa enn ki drwat i evit lemal;
PRO.16.17	sa enn ki vey lo son mannyer viv, i protez son lavi.
PRO.16.18	Lorgey i vin avan dezas;
PRO.16.18	larogans i vin avan larin.
PRO.16.19	Vo mye viv trankilman parmi bann pov,
PRO.16.19	ki ganny en par dan byen malaki avek bann orgeye.
PRO.16.20	Sa enn ki konn fer zafer ava prospere;
PRO.16.20	sa enn ki fer konfyans SENYER ava ere.
PRO.16.21	Sa enn ki leker i saz i annan disernman;
PRO.16.21	en parol ki fer plezir i ogmant son savwar.
PRO.16.22	Lasazes i sours lavi pour sa enn ki saz;
PRO.16.22	en fou i ganny pini par son prop betiz.
PRO.16.23	Sa enn ki saz i reflesi avan koze;
PRO.16.23	konmsa, i kapab konvenk dimoun par son bann parol.
PRO.16.24	Bann zoli parol i parey en gof dimyel;
PRO.16.24	i dou dan pale e bon pour lekor.
PRO.16.25	En semen i paret drwat pour en zonm;
PRO.16.25	me finalman, i en semen ki kondwir ver lanmor.
PRO.16.26	Lafen en travayer i obliz li travay, akoz son vant i pous li pour travay.
PRO.16.27	Dimoun malonnet i mazin fer sa ki mal;
PRO.16.27	son labous i brile pour fer mesanste.
PRO.16.28	Dimoun ki fo i provok bann dispit;
PRO.16.28	sa enn ki fer kalonmni i detri lanmitye.
PRO.16.29	Dimoun vyolan i tronp son prosen;
PRO.16.29	i fer li pran en move semen.
PRO.16.30	Sa enn ki ferm lizye pe prepar en move kou;
PRO.16.30	sa enn ki mord lalev in deza fer sa ki mal.
PRO.16.31	Seve blan i en kouronn laglwar
PRO.16.31	ki sa enn ki'n mars lo semen lazistis i gannyen.
PRO.16.32	Vomye en dimoun pasyan ki en gerye;
PRO.16.32	vomye en dimoun ki kontrol son karakter,
PRO.16.32	ki enn ki kaptir en lavil.
PRO.16.33	Tiraz osor i fer dan en sak;
PRO.16.33	me zis SENYER ki pran desizyon.
PRO.17.1	Vomye manz en morso dipen sek dan trankilite,
PRO.17.1	ki partisip dan en festen kot i annan dispit.
PRO.17.2	En serviter saz ava ranplas
PRO.17.2	en garson ki fer onte.
PRO.17.2	I ganny en par dan patrimwann lafanmir.
PRO.17.3	Dife i teste lor ek larzan;
PRO.17.3	me SENYER i sonn leker.
PRO.17.4	En malfeter i ekout bann move parol;
PRO.17.4	en manter i ekout bann parol mansonz.
PRO.17.5	Sa enn ki mepriz en pov i ensilte son kreater;
PRO.17.5	sa enn ki kontan maler lezot pour ganny pini.
PRO.17.6	Pti zanfan i fer loner bann vyeyar,
PRO.17.6	e bann paran i fer loner zot zanfan.
PRO.17.7	Mannyer koze en fou i vilger,
PRO.17.7	ankor mwens, en dirizan ki koz lalang.
PRO.17.8	En kado i parey en pyer presyez pour sa enn ki donnen;
PRO.17.8	i krwar ki i pou ouver tou laport.
PRO.17.9	Sa enn ki pardonn en lofans i kiltiv lanmitye;
PRO.17.9	me sa enn ki fer rapel dispit i diviz bann zanmi.
PRO.17.10	En repros i annan plis lefe lo en zonm entelizan,
PRO.17.10	ki san koudbaton lo en fou.
PRO.17.11	Dimoun mesan i rod zis fer dezord;
PRO.17.11	e en mesaze kriyel pou ganny anvoye kont li.
PRO.17.12	I vomye rankontre en lours ki'n perdi son bann piti,
PRO.17.12	ki afront en zonm fou dan son lafoli.
PRO.17.13	Maler pa pou zanmen kit lakaz
PRO.17.13	sa enn ki rann lemal pour lebyen.
PRO.17.14	Sa enn ki konmans en dispit,
PRO.17.14	pe provok en linondasyon.
PRO.17.14	Alor, arete avan ki bagar i konmanse.
PRO.17.15	SENYER i deteste sa enn ki deklar en koupab inosan
PRO.17.15	e sa enn ki kondann en inosan.
PRO.17.16	Ki en sonm larzan i kapab fer dan lanmen en fou?
PRO.17.16	Pour li aste lasazes?
PRO.17.16	Non, i tro bet pour sa.
PRO.17.17	En zanmi i fidel dan tou sirkonstans;
PRO.17.17	en frer i la pour partaz son difikilte.
PRO.17.18	Zis en fou ki pran responsabilite det son prosen.
PRO.17.19	Sa enn ki kontan ofans dimoun, i kontan senm diskord;
PRO.17.19	sa enn ki pas pour enportan pe rod maler.
PRO.17.20	Sa enn ki rize pa pou prospere;
PRO.17.20	sa enn ki koz lalang pou tonm dan maler.
PRO.17.21	Sa enn ki met omonn en fou pou ganny problenm;
PRO.17.21	napa lazwa pour paran en zanfan fou.
PRO.17.22	En leker zwaye i en bon remed;
PRO.17.22	me en lespri tris i deperi bann lezo.
PRO.17.23	Dimoun malonnet i aksepte gous anba latab,
PRO.17.23	pour ki lalwa pa ganny aplike.
PRO.17.24	Lasazes pa lwen avek sa enn ki annan disernman;
PRO.17.24	me lizye sa enn ki bet i get lorizon.
PRO.17.25	Sa enn ki sot i sagrin son papa;
PRO.17.25	i rann tris sa enn ki ti met li omonn.
PRO.17.26	I pa bon kondann en inosan,
PRO.17.26	fwet en dimoun enportan i al kont son drwa.
PRO.17.27	Sa enn ki pa koz bokou i posed konnesans;
PRO.17.27	sa enn ki lespri i kalm i rezonnab.
PRO.17.28	Menm ler en fou pa dir nanryen i pas pour en saz;
PRO.17.28	Ler i ferm son labous, i pas pour entelizan.
PRO.18.1	Sa enn ki viv li tousel i rod son prop lentere;
PRO.18.1	i met li ankoler kont sa enn ki oule ed li.
PRO.18.2	Sa enn ki bet pa enterese konpran,
PRO.18.2	me i zis oule fer letalaz son bann lide.
PRO.18.3	Mesanste i anmenn mepri;
PRO.18.3	dezoner i anmenn laont.
PRO.18.4	Parol en zonm i parey delo profon;
PRO.18.4	i en sours lasazes deborde parey en larivyer.
PRO.18.5	I pa byen donn rezon sa enn ki koupab;
PRO.18.5	oubyen refiz enn ki zis, son drwa
PRO.18.6	Lalev en zonm bet i anmenn dispit;
PRO.18.6	son labous i provok bagar.
PRO.18.7	Labous sa enn ki bet i koz son larin;
PRO.18.7	son lalev i en pyez pour li.
PRO.18.8	Parol sa enn ki dir dimal i parey en draze
PRO.18.8	ki desann ziska dan fon ou lekor.
PRO.18.9	Sa enn ki neglizan dan son travay
PRO.18.9	i frer avek sa enn ki detri.
PRO.18.10	Non SENYER i en tour solid;
PRO.18.10	i en proteksyon pour sa enn ki zis.
PRO.18.11	Fortin sa enn ki ris i en lavil fortifye,
PRO.18.11	e dan son limazinasyon, i en gran miray protekter.
PRO.18.12	Avan katastrof, leker en zonm i ranpli avek lorgey;
PRO.18.12	me limilite i vin avan loner.
PRO.18.13	Sa enn ki reponn avan ekoute,
PRO.18.13	i montre koman i bet e i ganny gognarde.
PRO.18.14	Lespri en zonm i soutenir li dan maladi;
PRO.18.14	me lekel ki pou remet debout en lespri dekouraze?
PRO.18.15	En lespri avek disernman i anmenn konnesans;
PRO.18.15	en saz i kontan antann konnesans.
PRO.18.16	Ofer en kado i ouver bann laport;
PRO.18.16	i permet rankontre dimoun enportan.
PRO.18.17	Premye ki defann son ka i sanble annan rezon,
PRO.18.17	ziska ler lot parti i demann li bann laprev.
PRO.18.18	Tiraz osor i aret dispit;
PRO.18.18	i desid ant bann group pwisan.
PRO.18.19	En frer ki'n ganny ofanse i pli for ki en lavil fortifye;
PRO.18.19	bann dispit i parey bann verou laport en pale.
PRO.18.20	Parol sorti dan labous en zonm i ranpli son vant;
PRO.18.20	sa ki sorti dan son lalev i rasazye li.
PRO.18.21	Pouvwar lalang i donn swa lavi oubyen lanmor;
PRO.18.21	sa enn ki kontan koze i devre aksepte son konsekans.
PRO.18.22	Sa enn ki'n trouv en fanm in trouv boner;
PRO.18.22	sa i en faver sorti kot SENYER.
PRO.18.23	En pov i koz an sipliyan;
PRO.18.23	en ris i reponn avek bann parol dir.
PRO.18.24	Bokou zanmi i anmenn maler,
PRO.18.24	me en vre zanmi i pli lwayal ki en frer.
PRO.19.1	Vomye en pov ki viv onnetman,
PRO.19.1	ki en ipokrit ki bet.
PRO.19.2	Mank refleksyon i pa bon pour personn;
PRO.19.2	sa enn ki tro prese i kapab komet bann fot.
PRO.19.3	Par son lafoli, zonm i perdi semen.
PRO.19.3	Me apre, i met li ankoler kont SENYER.
PRO.19.4	Larises i ogmant lakantite zanmi.
PRO.19.4	Me en pov i perdi son sel zanmi ki i annan.
PRO.19.5	En fo temwen pou ganny pini en zour;
PRO.19.5	sa enn ki koz manti pa pou sape.
PRO.19.6	Bokou dimoun i rod faver avek dimoun enportan;
PRO.19.6	tou dimoun i zanmi avek sa enn ki donn kado.
PRO.19.7	En pov i ganny deteste menm par son bann frer;
PRO.19.7	Anplis, son bann zanmi i les li tonbe.
PRO.19.7	Ler i apel zot pour koz avek zot,
PRO.19.7	zot nepli la.
PRO.19.8	Sa enn ki'n ganny lasazes i trouv boner.
PRO.19.8	Sa enn ki annan disernman i viv ere.
PRO.19.9	En fo temwen pour ganny pini en zour;
PRO.19.9	sa enn ki koz lalang pour disparet.
PRO.19.10	I pa bon pour en zonm bet viv dan liks;
PRO.19.10	ankor mwen, pour en lesklav komann bann sef.
PRO.19.11	Sa enn ki pridan i reste pasyan;
PRO.19.11	son loner i fer oubliy en lofans.
PRO.19.12	Lakoler en lerwa i parey gronnyman en zenn lyon;
PRO.19.12	me son labonte i parey laroze lo zerb.
PRO.19.13	En zanfan bet i fer maler son papa.
PRO.19.13	En fanm kankan, i parey en dalo ki pa aret koule.
PRO.19.14	Ou paran ki fer ou erit lakaz ek larzan;
PRO.19.14	me SENYER ki donn ou en fanm pridan.
PRO.19.15	Lapares i fer tonm dan sonmey;
PRO.19.15	sonmey i fer soufer lafen.
PRO.19.16	Sa enn ki respekte bann komannman pou viv;
PRO.19.16	sa enn ki tanpi son mannyer viv, pou mor.
PRO.19.17	Sa enn ki donn en pov, i pret SENYER;
PRO.19.17	i ava ganny rekonpanse pour tou.
PRO.19.18	Koriz ou zanfan tan ki i annan lespwar;
PRO.19.18	me pa ale ziska swet son lanmor.
PRO.19.19	En dimoun vyolan i devre pey son pri:
PRO.19.19	Si ou pa fer li, ou pe ankouraz li pour rekonmanse.
PRO.19.20	Ekout bann konsey e aksepte lenstriksyon;
PRO.19.20	konmsa, plitar, ou ava vin en saz.
PRO.19.21	Zonm i fer bokou proze;
PRO.19.21	me zis lavolonte SENYER ki ganny realize.
PRO.19.22	Sa ki nou anvi war dan en zonm, se fidelite.
PRO.19.22	Vomye ou pov, plito ki manter.
PRO.19.23	Respe anver SENYER i anmenn lavi;
PRO.19.23	ou al dormi rasazye e maler pa tonm lo ou.
PRO.19.24	Sa enn ki pares i plonz son lanmen dan pla;
PRO.19.24	me i pa anmenn son lanmen kot son labous.
PRO.19.25	Si ou tap sa enn ki ensolan,
PRO.19.25	sa enn ki bet ava aprann koman vin pridan.
PRO.19.25	Koriz sa enn ki annan disernman,
PRO.19.25	i ava ganny konnesans.
PRO.19.26	En zanfan ki vyolan anver son papa
PRO.19.26	e ki rezet son manman,
PRO.19.26	i en laont e en dezoner.
PRO.19.27	Mon garson! Si ou aret ekout bann konsey,
PRO.19.27	ou pa pou aprann nanryen.
PRO.19.28	En temwen san moral i bafwe lazistis.
PRO.19.28	Labous bann malfeter i devor sa ki mal.
PRO.19.29	Zizman in pare pour bann ki ensolan;
PRO.19.29	Koudbaton pour ledo sa enn ki bet.
PRO.20.1	Diven i rann ensolan e labwason for i rann azite;
PRO.20.1	sa enn ki les lalkol soul li, pa kapab vin saz.
PRO.20.2	Lakoler en lerwa i parey gronnyman en zenn lyon;
PRO.20.2	sa enn ki fer lerwa ankoler, i riske son lavi.
PRO.20.3	I en loner pour sa enn ki evite fer kankan;
PRO.20.3	zis bann fou ki kontan pran kouler.
PRO.20.4	Sa enn ki pares pa travay son later ler fodre;
PRO.20.4	dan letan larekolt, i pou napa nanryen pour rekolte.
PRO.20.5	En proze dan leker en zonm i parey delo anba later.
PRO.20.5	En zonm avek disernman i konn servi sa delo.
PRO.20.6	Bokou dimoun i dir ki i fidel;
PRO.20.6	me lekel ki kapab trouv en zonm sir?
PRO.20.7	Sa enn ki zis i viv onnetman;
PRO.20.7	zanfan ki vin apre li pou byennere.
PRO.20.8	Kan lerwa i syez lo son tronn pour rann zizman,
PRO.20.8	i war toudswit sa ki move.
PRO.20.9	Lekel ki kapab dir: Mon leker i kler;
PRO.20.9	mon pa'n komet okenn pese?
PRO.20.10	Annan de pwa, de mezir;
PRO.20.10	SENYER i deteste tou le de.
PRO.20.11	Menm en zanfan, i fer konnen par son konportman,
PRO.20.11	si son bann aksyon pou pir e drwat.
PRO.20.12	SENYER ki'n fer lizye pour war
PRO.20.12	e zorey pour antann.
PRO.20.13	Si ou kontan dormi, ou pou vin pov.
PRO.20.13	Gard ou lizye ouver e ou ava rasazye avek dipen.
PRO.20.14	Sa enn ki aste i dir: Tro ser.
PRO.20.14	Me apre, i kontan sa ki i'n aste.
PRO.20.15	Lor ek pyer presyez i annan an annabondans;
PRO.20.15	me labous ki annan konnesans i en bizou presye.
PRO.20.16	Si en dimoun i vin kot ou
PRO.20.16	pour responsab det en dimoun ki ou pa konnen,
PRO.20.16	pran son lenz an gaz;
PRO.20.16	si i responsab det bann etranze,
PRO.20.16	fodre ou egzize ki i donn en garanti.
PRO.20.17	Dipen mansonz i dou pour konmanse;
PRO.20.17	me apre, i vin gravye dan labous.
PRO.20.18	En plan i ganny fer ler ou pran konsey;
PRO.20.18	pour fer lager, kalkil byen koman dirize.
PRO.20.19	Sa enn ki fer kalonmni i devwal bann sekre;
PRO.20.19	alor, pa frekant dimoun ki koz bokou.
PRO.20.20	Sa enn ki modi son papa oubyen son manman,
PRO.20.20	son lalanp pou tennyen ler fernwanr i fer.
PRO.20.21	Fortin ki ou ganny tro vit
PRO.20.21	pa pou profit ou plitar.
PRO.20.22	Pa dir: Mon pou rann lemal pour lemal.
PRO.20.22	Met ou konfyans dan SENYER e i ava sov ou.
PRO.20.23	SENYER i deteste bann pwa ki'n ganny fose;
PRO.20.23	bann balans fose pa en bon zafer.
PRO.20.24	SENYER ki diriz tou nou lepa;
PRO.20.24	koman alor, en zonm i kapab konpran kote i pe ale?
PRO.20.25	Dir san reflesir: Sa i sakre, i danzere.
PRO.20.25	Pa reflesir selman apre ki ou'n fer en ve.
PRO.20.26	En lerwa saz i fer fannen bann malfeter;
PRO.20.26	i kraz zot anba larou maler lo zot.
PRO.20.27	Konsyans i en lalanp ki SENYER in donn bann imen;
PRO.20.27	i eksplor dan profon leker.
PRO.20.28	Labonte ek lwayote i protez lerwa;
PRO.20.28	son tronn i ganny soutenir par fidelite.
PRO.20.29	Lafyerte lazenes i dan son lafors;
PRO.20.29	labote en vyeyar i dan son seve blan.
PRO.20.30	Sikatris en blesir i en remed kont lemal;
PRO.20.30	bann kou i penetre ziska dan profon leker.
PRO.21.1	Leker lerwa i en pti larivyer dan lanmen SENYER.
PRO.21.1	I diriz li partou kot i oule.
PRO.21.2	Dimoun i krwar ki tou sa ki i fer i byen;
PRO.21.2	me SENYER ki sonn leker.
PRO.21.3	SENYER i prefer ladrwatir ek lazistis,
PRO.21.3	plito ki bann sakrifis.
PRO.21.4	En regar fyer e en leker ranpli avek larogans,
PRO.21.4	i montre ki ou en malfeter: I en pese.
PRO.21.5	Plan sa enn ki aktif i fer li vin ris;
PRO.21.5	me sa enn ki azir an vites pour konn lapovrete.
PRO.21.6	Sa enn ki vin ris par mansonz,
PRO.21.6	son bann aki napa valer
PRO.21.7	Lavyolans bann malfeter pour anmenn zot dan zot perdisyon,
PRO.21.7	akoz zot refiz fer sa ki byen.
PRO.21.8	Semen sa enn ki malonnet i tord;
PRO.21.8	me mannyer fer sa enn ki inosan i drwat.
PRO.21.9	Vomye viv dan kwen en lakaz,
PRO.21.9	ki viv dan lakaz en fanm ki kontan dispit.
PRO.21.10	En malfeter i mazin zis fer sa ki mal;
PRO.21.10	i napa pitye menm pour son zanmi.
PRO.21.11	Pinisyon en ensolan i fer sa enn ki bet vin saz;
PRO.21.11	ler en saz i ganny enstri, i ganny konnesans.
PRO.21.12	Sa enn ki zis i obzerv lakaz en malfeter;
PRO.21.12	i zet li dan larin.
PRO.21.13	Sa enn ki bous son zorey ler en pov i kriye,
PRO.21.13	pa pou ganny okenn larepons zour i ava kriye.
PRO.21.14	En kado ki'n ganny donn an sekre, i kalme lakoler;
PRO.21.14	en prezan ki'n dan pos i tenny lakoler.
PRO.21.15	Sa enn ki zis i dan lazwa ler i azir dapre lazistis;
PRO.21.15	me i fer per bann malfeter.
PRO.21.16	Sa enn ki abandonn semen konnesans,
PRO.21.16	pou fini dan lasanble dimoun mor.
PRO.21.17	Sa enn ki kontan fer lafet pou reste touzour pov.
PRO.21.17	Sa enn ki kontan diven ek delwil pa pou zanmen vin ris.
PRO.21.18	Malfeter i en garanti pour sa enn ki zis;
PRO.21.18	Tret i en garanti pour dimoun ki drwat.
PRO.21.19	Vomye viv dan kwen en dezer,
PRO.21.19	ki viv avek en fanm nervez ki rod dispit.
PRO.21.20	I annan en trezor presye ek delwil an rezerv dan lakaz en saz;
PRO.21.20	me en dimoun bet i goberz tou.
PRO.21.21	Sa enn ki rod lazistis ek lafidelite,
PRO.21.21	pour dekouver lavi, lazistis ek loner.
PRO.21.22	Sa enn ki saz, i atak en lavil fortifye;
PRO.21.22	i kraz fortifikasyon kot zot ti'n met zot konfyans.
PRO.21.23	Sa enn ki vey lo parol ki i dir,
PRO.21.23	i protez li kont maler.
PRO.21.24	Sa enn ki fyer, vantar, i ganny apele ensolan;
PRO.21.24	i azir avek en tro gran larogans.
PRO.21.25	Dezir en parese i touy li,
PRO.21.25	akoz son lanmen i refize travay.
PRO.21.26	I touzour anvye lezot;
PRO.21.26	me sa enn ki zis i donnen
PRO.21.26	san gard nanryen pour li.
PRO.21.27	Sakrifis bann malfeter i degoutan;
PRO.21.27	anplis, zot ofer li avek move lentansyon.
PRO.21.28	En fo temwen pou disparet;
PRO.21.28	me sa enn ki ekoute, ava kapab donn en bon temwannyaz.
PRO.21.29	Bann malfeter i pran en figir serye;
PRO.21.29	Me sa enn ki drwat i reflesi lo son mannyer fer.
PRO.21.30	Napa okenn lasazes imen, okenn rezonnman, okenn konsey imen,
PRO.21.30	ki kapab tenir devan SENYER.
PRO.21.31	Seval i ganny ekipe pour zour konba;
PRO.21.31	me SENYER ki donn laviktwar.
PRO.22.1	En bon repitasyon i preferab ki bokou larises;
PRO.22.1	lestim ki dimoun i annan pour ou,
PRO.22.1	i meyer ki lor ek larzan.
PRO.22.2	La sa ki ris ek pov i annan ansanm:
PRO.22.2	SENYER ki'n fer tou le de.
PRO.22.3	Ler maler i vini, en zonm pridan i war e i al kasyet;
PRO.22.3	sa enn ki san leksperyans, i fonse
PRO.22.3	e i pey son konsekans.
PRO.22.4	Larises, loner ek lavi,
PRO.22.4	i rekonpans sa enn ki posed limilite e respe pour SENYER.
PRO.22.5	Semen en zonm ki fo i kouver avek bann bison pikan ek bann pyez.
PRO.22.5	Sa enn ki oule protez son lavi, i evit sa semen.
PRO.22.6	Donn en zanfan bann bon labitid depi son zenn az;
PRO.22.6	I ava ankor pe met zot an pratik dan son vye zour.
PRO.22.7	Sa enn ki ris i domin lo bann ki pov;
PRO.22.7	sa enn ki demann prete i vin lesklav sa enn ki prete.
PRO.22.8	Sa enn ki senm lenzistis pou rekolte maler;
PRO.22.8	e son lakoler pou ganny detri.
PRO.22.9	Sa enn ki bon pou ganny beni,
PRO.22.9	akoz i partaz son manze avek bann pov.
PRO.22.10	Sas sa enn ki ensolan e dispit ava fini;
PRO.22.10	pou nepli annan okenn lager ni lensilt.
PRO.22.11	Sa enn ki kontan en leker pir, e ki koz byen,
PRO.22.11	pour vin zanmi lerwa.
PRO.22.12	Lizye SENYER i protez vre konnesans,
PRO.22.12	me i rezet parol en zonm fourb.
PRO.22.13	Sa enn ki pares i dir: I annan en lyon deor;
PRO.22.13	mon pou ganny touye dan semen.
PRO.22.14	Labous en fanm devergonde i parey en lafos profon;
PRO.22.14	sa enn ki SENYER i rezete i tonm ladan.
PRO.22.15	Zanfan i kontan sa ki paret bet.
PRO.22.15	Me roten ki pour fer li sanze.
PRO.22.16	Sa enn ki kraz en pov i rann li ris;
PRO.22.16	sa enn ki donn en ris, i vin li menm.
PRO.22.17	Ouver ou zorey, ekout parol bann saz;
PRO.22.17	port atansyon leson mon bann lansennyman.
PRO.22.18	Annefe, ou pou ere si ou gard zot dan ou leker;
PRO.22.18	gard zot touzour pare dan ou labous.
PRO.22.19	Pour ki ou met ou konfyans dan SENYER,
PRO.22.19	ozordi, mon'n ansenny ou osi konnesans.
PRO.22.20	Pa mon'n ekri pour ou trant konsey,
PRO.22.20	bann konsey ek bann refleksyon,
PRO.22.21	pour fer ou konn sa ki byen e vre,
PRO.22.21	pour ou kapab reponn avek sa enn ki anvoy ou,
PRO.22.21	par bann parol laverite?
PRO.22.22	Pa vol en pov akoz i mizer,
PRO.22.22	ni kraz enn ki dan bezwen devan laport lavil.
PRO.22.23	SENYER ava pled pour zot
PRO.22.23	e pran lavi sa bann ki'n pran tou avek zot.
PRO.22.24	Pa frekant sa enn ki met li ankoler;
PRO.22.24	pa asosye ou avek bann malsoufran.
PRO.22.25	Ou riske imit zot mannyer fer
PRO.22.25	e ganny pri dan en pyez.
PRO.22.26	Pa fer parey sa bann ki pran responsabilite det lezot.
PRO.22.27	Si ou napa nanryen pour donnen an konpansasyon,
PRO.22.27	zot pou pran ou lili anba ou.
PRO.22.28	Pa deplas bann vye taso balizaz
PRO.22.28	ki ou bann zanset ti poze.
PRO.22.29	Si en zonm i fer byen son travay,
PRO.22.29	ava kapab servi bann lerwa;
PRO.22.29	i pa pou travay pour dimoun ordiner.
PRO.23.1	Ler ou asiz pour manz avek en dimoun enportan,
PRO.23.1	obzerv byen sa enn ki devan ou.
PRO.23.2	Si ou abitye manz tro bokou,
PRO.23.2	limit ou lapeti.
PRO.23.3	Pa ganny lanvi manz son bann bon pla;
PRO.23.3	i kapab en nouritir tronper.
PRO.23.4	Pa fatig ou pour vin ris;
PRO.23.4	ganny ase lespri pour ou refize.
PRO.23.5	Ler ou lev lizye pour get larises, in fini ale;
PRO.23.5	en kou an gran, i'n ganny lezel,
PRO.23.5	parey en leg, in anvole ver lesyel.
PRO.23.6	Pa manz dipen sa enn ki avar;
PRO.23.6	pa anvi son bann bon pla.
PRO.23.7	Annefe, i pa mazin sa ki i dir.
PRO.23.7	I dir ou: Manze, bwar!
PRO.23.7	Me son leker pa senser.
PRO.23.8	Ou pou vomi sa ki ou'n manze;
PRO.23.8	e ou bann bon parol pa'n servi nanryen.
PRO.23.9	Pa koz avek en zonm ki bet;
PRO.23.9	i pou mepriz valer ou bann parol.
PRO.23.10	Pa deplas bann vye taso balizaz;
PRO.23.10	pa antre dan propriyete en orfelen,
PRO.23.11	akoz son defanser i pwisan,
PRO.23.11	i ava pled son ka kont ou.
PRO.23.12	Met ou leker pare pour aprann;
PRO.23.12	ouver ou zorey pour ekout bann parol leksperyans.
PRO.23.13	Pa ezite pini ou zanfan;
PRO.23.13	i pa pou mor si ou fwet li avek en roten.
PRO.23.14	Ler ou ava koriz li avek en roten,
PRO.23.14	ou pou sov son lavi dan lemonn lanmor.
PRO.23.15	Mon garson! Si ou leker i saz,
PRO.23.15	mon leker osi pou kontan.
PRO.23.16	Mon et antye pou kontan
PRO.23.16	ler ou labous pour dir laverite.
PRO.23.17	Pa zalou bann peser dan ou leker;
PRO.23.17	me touzour annan respe anver SENYER,
PRO.23.18	akoz i annan sirman en lavenir
PRO.23.18	e ou lespwar pa pou perdi.
PRO.23.19	Ou, mon garson! Ekoute e ou ava vin saz;
PRO.23.19	diriz ou lespri dan bon semen.
PRO.23.20	Pa frekant bann bwarer diven,
PRO.23.20	ni bann ki manz lavyann avek vorasite,
PRO.23.21	akoz bann bwarer ek bann ki voras pour vin mizer;
PRO.23.21	e afors nanryen fer, zot pour nepli annan nanryen pour mete.
PRO.23.22	Ekout ou papa ki'n fer ou;
PRO.23.22	pa mepriz ou manman dan son vye zour.
PRO.23.23	Kiltiv laverite e pa vann li;
PRO.23.23	kiltiv lasazes, lenstriksyon ek disernman.
PRO.23.24	Papa sa enn ki zis pou dan lazwa;
PRO.23.24	sa enn ki ganny en garson saz pour zwaye.
PRO.23.25	Rann ou papa ek ou manman ere;
PRO.23.25	rann ere sa enn ki'n met ou omonn.
PRO.23.26	Mon garson! Donn mwan ou leker;
PRO.23.26	pran plezir swiv mon legzanp.
PRO.23.27	En prostitye i en fose profon;
PRO.23.27	en fanm adilter i en pwi etrwat.
PRO.23.28	I parey en voler ki vey lanbeli;
PRO.23.28	i rann en kantite zonm enfidel.
PRO.23.29	Lekel ki kriy: Maler? Lekel ki kriy: Domaz?
PRO.23.29	Lekel ki dispit? Lekel ki plennyen san arete?
PRO.23.29	Lekel ki ganny bate san rezon?
PRO.23.29	Lekel ki annan lizye rouz?
PRO.23.30	Pour sa enn ki'n bwar diven ziska tar;
PRO.23.30	Sa pour sa enn ki kontan gout diven melanze.
PRO.23.31	Pa get diven ki annan en zoli kouler rouz,
PRO.23.31	ler i fize dan ou lakoup;
PRO.23.31	i desann fasilman.
PRO.23.32	Apre, i morde parey en serpan,
PRO.23.32	e pike parey en skorpyon.
PRO.23.33	Ou lizye pou war bann keksoz drol
PRO.23.33	e ou pou koz bonnavini.
PRO.23.34	Ou pou parey en zonm ki pe dormi dan milye lanmer;
PRO.23.34	parey en zonm ki anler lo en ma.
PRO.23.35	Ou pou dir: Zot in tap mwan,
PRO.23.35	me mon pa'n ganny blese.
PRO.23.35	Zot in bat mwan, me mon pa'n santi.
PRO.23.35	Kan mon pou leve,
PRO.23.35	mon pou demann en lot ver.
PRO.24.1	Pa anvye bann malfeter,
PRO.24.1	ni anvi frekant zot,
PRO.24.2	akoz zot leker i mazin zis vyolans
PRO.24.2	e zot labous i dir zis sa ki move.
PRO.24.3	Avek lasazes ki en lakaz i ganny konstri;
PRO.24.3	e avek larezon i vin solid.
PRO.24.4	Bann lasanm i ganny meble avek disernman,
PRO.24.4	avek bann lobze presye e zoli.
PRO.24.5	En zonm saz i annan bokou lafors.
PRO.24.5	Sa enn ki annan konnesans i pli for.
PRO.24.6	Si ou konn byen dirize, ou ava kapab fer lager,
PRO.24.6	ou bann konseye ava fer ou ganny lager.
PRO.24.7	Lasazes i tro gran pour en fou;
PRO.24.7	i pa ouver son labous devan laport lavil.
PRO.24.8	Sa enn ki prepar fer sa ki mal,
PRO.24.8	i ganny apele en bandi.
PRO.24.9	En dimoun bet i mazin touzour fer pese.
PRO.24.9	Zonm i deteste sa enn ki ensolan.
PRO.24.10	Si ou montre ou dekouraze dan letan maler,
PRO.24.10	alor, ou napa bokou lafors.
PRO.24.11	Delivre sa enn ki ganny kondannen amor,
PRO.24.11	sa enn ki ganny trennen ver labatwar.
PRO.24.12	Si ou dir: Nou pa ti konnen;
PRO.24.12	eski sa enn ki egzamin leker pa pou konpran?
PRO.24.12	Sa enn ki vey lo ou pa pou konnen?
PRO.24.12	Pa i pou rekonpans sakenn dapre son aksyon?
PRO.24.13	Mon garson! Manz dimyel; i bon;
PRO.24.13	dimyel ki koul depi gof i dou dan labous.
PRO.24.14	Alor, aprann ki lasazes i bon pour ou lavi.
PRO.24.14	Si ou dekouver li, i annan en lavenir pour ou
PRO.24.14	e ou lespwar pa pou perdi.
PRO.24.15	Pa met en pyez parey en malfeter
PRO.24.15	kont lakaz sa enn ki zis;
PRO.24.15	pa ravaz landrwa kot sa enn ki zis i reste,
PRO.24.16	akoz sa enn ki zis i kapab tonm set fwa,
PRO.24.16	me i pou touzour leve.
PRO.24.16	Me dan maler, en malfeter pou tonm pour touzour.
PRO.24.17	Pa pran plezir dan maler ou lennmi;
PRO.24.17	pa montre ou kontantman ler i tonbe,
PRO.24.18	sankwa, SENYER pou war, e i pa pou kontan,
PRO.24.18	e i pa pou pini ou lennmi.
PRO.24.19	Pa met ou ankoler kont bann malfeter;
PRO.24.19	pa zalou sa enn ki fer sa ki mal,
PRO.24.20	akoz napa okenn lavenir pour en malfeter.
PRO.24.20	Son lalanp pou tennyen.
PRO.24.21	Mon garson! Annan respe pour SENYER ek lerwa;
PRO.24.21	pa frekant sa enn ki oule sanz tou.
PRO.24.22	Annefe, dezas i kapab vit tonm lo li,
PRO.24.22	e lekel ki konnen dega ki i kapab fer!
PRO.24.23	La ankor bann konsey sorti kot bann saz:
PRO.24.23	I pa bon donn fo zizman.
PRO.24.24	Sa enn ki dir avek en malfeter: Ou inosan,
PRO.24.24	pou ganny modi par lepep,
PRO.24.24	bann nasyon pou ankoler kont li.
PRO.24.25	Me sa enn ki averti en malfeter,
PRO.24.25	i fer en bonn aksyon;
PRO.24.25	benediksyon pou vin lo li.
PRO.24.26	Sa enn ki donn en larepons fran
PRO.24.26	i parey en anbrase lo labous.
PRO.24.27	Fini byen ou travay deor;
PRO.24.27	prepar tou lo ou later;
PRO.24.27	apre, ou ava konstri ou lakaz.
PRO.24.28	Pa temwanny san rezon kont ou vwazen;
PRO.24.28	e pa koz manti.
PRO.24.29	Pa dir: Mon pou tret li parey in tret mwan;
PRO.24.29	mon pou fer zot pey pour sa ki zot in fer.
PRO.24.30	Mon'n pas pre kot later en parese,
PRO.24.30	pre kot plantasyon rezen en zonm bet.
PRO.24.31	Move zerb ti pe pouse partou,
PRO.24.31	move zerb ti'n kouver later
PRO.24.31	e bann miray ti'n tonbe.
PRO.24.32	Mon'n gete, mon'n reflesi,
PRO.24.32	mon'n war e mon'n tir en leson.
PRO.24.33	Dormi en pe, asoupi en pe,
PRO.24.33	krwaz lebra san nanryen fer.
PRO.24.34	Pandan sa letan lapovrete i vin lo ou koman en voler;
PRO.24.34	lanmizer pour sirprann ou parey en gerye arme.
PRO.25.1	La ankor bann proverb Salomon ki ti ganny transmet par bann zofisye Ezekyas, lerwa Zida:
PRO.25.2	Nou onor Bondye pour gard keksoz sekre.
PRO.25.2	Nou onor lerwa pour dekouver sa ki sekre.
PRO.25.3	Ou pa kapab sonn leker bann lerwa,
PRO.25.3	ni oter lesyel, ni profonder later.
PRO.25.4	Tir verdigri lo larzan,
PRO.25.4	e lorfev ava fer li vin en lobze presye.
PRO.25.5	Sas malfeter devan lerwa,
PRO.25.5	e son pouvwar ava vin pli solid dan lazistis.
PRO.25.6	Pa fer vantar devan lerwa;
PRO.25.6	e pa pran plas en dimoun enportan.
PRO.25.7	I pli bon ganny dir: Mont isi,
PRO.25.7	ki ganny abese devan en sef.
PRO.25.8	Pa rakont lakour tro vit sa ki ou'n war.
PRO.25.8	Ki ou pou fer apre,
PRO.25.8	ler ou ladverser i prouve ki ou annan tor?
PRO.25.9	Defann ou ka kont ou prosen zis avek li,
PRO.25.9	me pa devwal sekre en lot dimoun;
PRO.25.10	sankwa ler i tande, i pou ensilte ou
PRO.25.10	e ou ava perdi ou repitasyon.
PRO.25.11	En parol byen apropriye
PRO.25.11	i parey en ponm annor lo en dekor annarzan.
PRO.25.12	En bag annor, en lornman fen annor,
PRO.25.12	i parey konsey en saz pour en zorey ki ekoute.
PRO.25.13	En mesaze fidel i rekonfort son met ki anvoy li;
PRO.25.13	i parey lafreser lannez pandan larekolt.
PRO.25.14	Sa enn ki promet kado ki i pa zanmen donnen,
PRO.25.14	i parey nyaz ek divan ki pa anmenn lapli.
PRO.25.15	Par lapasyans, en sef i ganny persiade;
PRO.25.15	Avek ladouser, lobstak i ganny tire.
PRO.25.16	Si ou dekouver dimyel, manz zis sa ki ou bezwen.
PRO.25.16	Si ou pran tro, ou pou bezwen vomi.
PRO.25.17	Pa met souvan lipye kot ou vwazen,
PRO.25.17	sinon i kapab ganny ase avek ou,
PRO.25.17	e konmans deteste ou.
PRO.25.18	En zonm ki donn fo temwannyaz kont son prosen,
PRO.25.18	i anmenmtan en gro baton, en lepe ek en fles pwent.
PRO.25.19	Fer konfyans dan en tret zour maler,
PRO.25.19	i parey en ledan kase ek en lipye foule.
PRO.25.20	Sant bann sanson lazwa avek en dimoun tris,
PRO.25.20	i konmsi ou pe tir ou lenz lo ou dan lafreser,
PRO.25.20	oubyen vers vineg lo en boubou.
PRO.25.21	Si ou lennmi i lafen, donn li keksoz pour manze;
PRO.25.21	si i swaf, donn li keksoz pour bwar.
PRO.25.22	Annefe, ou ava met li mal alez,
PRO.25.22	konmsi i annan labrez lo son latet.
PRO.25.23	Vandnor i anmenn lapli;
PRO.25.23	mansonz, i anmenn lakoler.
PRO.25.24	Vomye reste dan en kwen lakaz,
PRO.25.24	plito ki viv dan lakaz en fanm kankan.
PRO.25.25	En bon nouvel sorti dan en pei lwenten
PRO.25.25	i parey delo fre pour sa enn ki pe mor laswaf.
PRO.25.26	En dimoun zis ki tranble devan en malfeter,
PRO.25.26	i parey en lafontenn oubyen en pwi delo sal.
PRO.25.27	I pa bon manz bokou dimyel,
PRO.25.27	ni rod tro bokou loner.
PRO.25.28	Sa enn ki pa kapab kontrol son lakoler
PRO.25.28	i parey en lavil san defans, san okenn miray.
PRO.26.1	Parey lannez an ete,
PRO.26.1	oubyen lapli pandan larekolt pa ale ansanm,
PRO.26.1	loner pa ale avek en zonm ki bet.
PRO.26.2	Parey zwazo ki pase, parey zirondel ki anvole,
PRO.26.2	malediksyon san rezon pa pran lo personn.
PRO.26.3	En fwet pour en seval, en labrid pour en bourik,
PRO.26.3	en roten pour ledo en fou.
PRO.26.4	Pa reponn en fou dapre son lafoli,
PRO.26.4	pour ki ou menm ou pa vin fou.
PRO.26.5	Reponn en zonm fou dapre son lafoli;
PRO.26.5	sankwa, i pou krwar i en saz.
PRO.26.6	Sa enn ki konfye en mesaz avek en fou,
PRO.26.6	pe koup son prop lazanm e bwar lavyolans.
PRO.26.7	En proverb dan labous en fou,
PRO.26.7	i osi feb ki lazanm sa enn ki bwete.
PRO.26.8	Si ou met en ros dan en fles,
PRO.26.8	i konmsi ou pe onor en fou.
PRO.26.9	En fles leve dan lanmen en bwarer,
PRO.26.9	i parey en proverb dan labous en fou.
PRO.26.10	En sef ki anploy en fou oubyen en soular,
PRO.26.10	i fer ditor tou dimoun.
PRO.26.11	En fou ki repet son betiz,
PRO.26.11	i parey en lisyen ki retourn kot son vomi.
PRO.26.12	I annan plis lespwar rankontre en fou,
PRO.26.12	ki rankontre en zonm ki krwar i saz.
PRO.26.13	En parese i dir: I annan en lyon dan lari!
PRO.26.13	I annan en lyon dan milye semen.
PRO.26.14	Laport i tourn lo son bann gon,
PRO.26.14	en parese i tourn lo son lili.
PRO.26.15	Sa enn ki pares i plonz son lanmen dan pla;
PRO.26.15	me i tro fatige pour li anmenn son lanmen kot son labous.
PRO.26.16	Sa enn ki pares i krwar i pli saz
PRO.26.16	ki set zonm ki reponn avek disernman.
PRO.26.17	En pasan ki mel li dan dispit ki pa konsern li,
PRO.26.17	i parey sa enn ki atrap en lisyen par zorey.
PRO.26.18	Sa enn ki tronp son prosen e ki apre dir: Mon ti pe zwe,
PRO.26.19	i parey en fou anraze ki lans otour li
PRO.26.19	bann tizon anflanmen, ek bann fles mortel.
PRO.26.20	Fot dibwa, dife i tennyen;
PRO.26.20	kan nepli annan medizans, dispit i arete.
PRO.26.21	Sa enn ki kontan lager e ki provok bann dispit,
PRO.26.21	i parey sarbon lo labrez e dibwa dan dife.
PRO.26.22	Parol sa enn ki dir dimal i parey en draze
PRO.26.22	ki desann ziska dan fon ou lekor.
PRO.26.23	Bann parol amikal sorti dan en move leker,
PRO.26.23	i parey larzan brit plake lo en po anter.
PRO.26.24	Sa enn ki annan laenn i kasyet li dan son mannyer koze;
PRO.26.24	dan fon son leker, i pe prepar en move kou.
PRO.26.25	Pa krwar li ler i koz avek bonte,
PRO.26.25	akoz i annan set move panse dan son leker.
PRO.26.26	Par riz, i kapab kasyet son laenn;
PRO.26.26	me son mesanste pou ganny devwale devan lasanble.
PRO.26.27	Sa enn ki fouy en trou pour tonm ladan;
PRO.26.27	ros i tonm lo sa enn ki'n roul li.
PRO.26.28	Dimoun lalang i deteste sa enn ki i pe kraze;
PRO.26.28	bann parol anmyele i koz larin.
PRO.27.1	Pa fer vantar lo koman demen pour ete;
PRO.27.1	akoz ou pa konnen sa ki kapab arive ozordi.
PRO.27.2	Les lezot dimoun felisit ou,
PRO.27.2	les en etranze fer li, me pa ou.
PRO.27.3	Ros i lour, disab i pez en kantite;
PRO.27.3	me lakoler en fou i pli lour ki tou le de ansanm.
PRO.27.4	Lavyolans i kriyel, lakoler i parey en larivyer ki deborde;
PRO.27.4	me lekel ki kapab tenir devan zalouzi?
PRO.27.5	Vomye en kritik fran
PRO.27.5	ki en lanmour ki reste sekre.
PRO.27.6	Repros en zanmi i prouv son konfyans;
PRO.27.6	en lennmi ki anbras ou i tronper.
PRO.27.7	En zonm ki pa lafen i refiz menm dimyel;
PRO.27.7	pour sa enn ki anfanmen, sa ki anmer i dou.
PRO.27.8	En eran lwen avek son pei,
PRO.27.8	i parey en zwazo ki pe anvole lwen avek son nik.
PRO.27.9	Delwil ek lansan i fer plezir leker;
PRO.27.9	ladouser lanmitye i vo plis ki ou prop konsey.
PRO.27.10	Pa abandonn ou zanmi, ni zanmi ou papa.
PRO.27.10	Si ou dan problenm, pa al kot ou frer.
PRO.27.10	Annefe, en pros vwazen i preferab ki en paran lwen.
PRO.27.11	Mon garson! Kondwir ou byen e rann mon leker ere;
PRO.27.11	konmsa, mon ava kapab reponn sa enn ki fer mwan ditor.
PRO.27.12	Ler maler pe vini, sa enn ki pridan i al kasyet;
PRO.27.12	bann inyoran i tanpi, me zot pey ser.
PRO.27.13	Pran lenz sa enn ki'n port li garan pour det en etranze;
PRO.27.13	demann en gaz avek sa enn ki port li kosyon pour en etranze.
PRO.27.14	En bonzour for granmaten;
PRO.27.14	sa i parey en malediksyon.
PRO.27.15	En fanm ki dispit, i parey en dalo
PRO.27.15	ki pa aret koule zour lapli.
PRO.27.16	Sa enn ki esey aret li, pe esey aret divan,
PRO.27.16	oubyen i pe atrap delwil avek son lanmen drwat.
PRO.27.17	Feray i fit feray,
PRO.27.17	en dimoun i egey vizaz son prosen.
PRO.27.18	Sa enn ki pran swen avek en pye fig, i manz son fri;
PRO.27.18	sa enn ki pran swen avek son met, i ganny onore.
PRO.27.19	Parey ou prop vizaz i reflekte dan delo;
PRO.27.19	leker imen i reflekte ou prop santiman.
PRO.27.20	Parey ki lemonn lanmor ek lemonn bann defen pa zanmen rasazye,
PRO.27.20	lizye zonm osi pa zanmen satisfe.
PRO.27.21	Dife i teste lor ek larzan;
PRO.27.21	me en zonm i ganny zize dapre son repitasyon.
PRO.27.22	Menm si ou kraz en fou dan en pilon,
PRO.27.22	avek bann lagrenn,
PRO.27.22	son lafoli pa pou separe avek li.
PRO.27.23	Konn byen sakenn ou bann mouton;
PRO.27.23	pran swen ou bann troupo.
PRO.27.24	Annefe, larises pa reste touzour,
PRO.27.24	en kouronn pa ganny transmet atraver bann zenerasyon.
PRO.27.25	Kan zerb in ganny koupe, laverdir i aparet,
PRO.27.25	e zerb lo montanny i ganny ranmase.
PRO.27.26	Mouton ava abiy ou,
PRO.27.26	kabri ava pey ou propriyete;
PRO.27.27	dile kabri ava ase pour nouri ou,
PRO.27.27	ou fanmir ek ou bann servant.
PRO.28.1	En malfeter i sove san ki personn pa pourswiv li;
PRO.28.1	me sa enn ki zis i annan otan konfyans ki en lyon.
PRO.28.2	Ler i annan bokou dirizan en pei i revolte,
PRO.28.2	me avek en sef ki annan disernman lord i rennyen.
PRO.28.3	En diktater ki oprim bann malere,
PRO.28.3	i parey en gro lapli ki pa les nanryen pou manze apre.
PRO.28.4	Sa enn ki abandonn lalwa, i li fer loner bann malfeter;
PRO.28.4	Me sa enn ki obzerv lalwa i konbat kont bann malfeter.
PRO.28.5	Malfeter pa konpran lazistis;
PRO.28.5	me sa enn ki rod SENYER i konpran tou.
PRO.28.6	Vomye en pov ki viv onnetman,
PRO.28.6	ki sa enn, menm si i ris, ki annan en movez kondwit.
PRO.28.7	Sa enn ki obzerv lalwa i en garson bon rezonnman.
PRO.28.7	Me sa enn ki annan bann move frekantasyon,
PRO.28.7	i fer laont son paran.
PRO.28.8	Si en dimoun i vin ris, par pret larzan avek gro lentere,
PRO.28.8	son larises pour al pour sa enn ki bon anver bann pov.
PRO.28.9	Sa enn ki bous son zorey pour li pa antann sa ki lalwa i dir,
PRO.28.9	menm son lapriyer i donn degou.
PRO.28.10	Sa enn ki antrenn en dimoun drwat lo move semen,
PRO.28.10	pour tonm dan trou ki i'n fouye.
PRO.28.10	Me dimoun ki drwat pou ere.
PRO.28.11	Sa enn ki ris i krwar i saz;
PRO.28.11	me en pov ki disernman i kapab demaske li.
PRO.28.12	I en gran loner kan sa enn ki zis i triyonfe;
PRO.28.12	me kan en malfeter i reisi, tou dimoun i al kasyet.
PRO.28.13	Sa enn ki kasyet son bann fot pa pou prospere.
PRO.28.13	Me sa enn ki avoue son fot e renonse, pour ganny pardonnen.
PRO.28.14	Sa enn ki touzour veye pour pa fer sa ki mal fer, i ere.
PRO.28.14	Me sa enn ki annan leker dir pour konn maler.
PRO.28.15	En dirizan dominer ki gouvern en pep pov,
PRO.28.15	i parey en lyon ler i gronnyen,
PRO.28.15	oubyen en lours ler i atake.
PRO.28.16	En sef san rezonnman i vin en gran diktater;
PRO.28.16	sa enn ki deteste byen malaki ava viv lontan.
PRO.28.17	Sa enn ki annan disan lo son lanmen,
PRO.28.17	pou sove pour tou son lavi.
PRO.28.18	Sa enn ki viv onnetman ava viv an sekirite;
PRO.28.18	me sa enn ki anmenn en lavi doub,
PRO.28.18	pou tonm dan enn bann latrap.
PRO.28.19	Sa enn ki kiltiv later, pa pou mank dipen;
PRO.28.19	sa enn ki kiltiv bann rev, pou reste touzour pov.
PRO.28.20	Sa enn ki fidel pour ganny bokou benediksyon;
PRO.28.20	me sa enn ki prese pour vin ris,
PRO.28.20	pou ganny pini en zour.
PRO.28.21	I pa bon fer preferans ant dimoun;
PRO.28.21	sepandan, pour en morso dipen, serten i kapab enzis.
PRO.28.22	En dimoun avar i prese pour li vin ris;
PRO.28.22	i pa konnen ki lanmizer pour tap li.
PRO.28.23	Avek letan, nou prefer sa enn ki kritike,
PRO.28.23	plito ki sa enn ki flate.
PRO.28.24	Sa enn ki depouy son papa ek son manman
PRO.28.24	e ki dir: Sa pa en krim,
PRO.28.24	i dalon avek en kaser lakaz.
PRO.28.25	En dimoun arogan i provok bann dispit;
PRO.28.25	me sa enn ki fer konfyans dan SENYER pour vin ris.
PRO.28.26	Sa enn ki fer konfyans dan son prop zizman, i en fou;
PRO.28.26	Me sa enn ki les li kondwir par lasazes,
PRO.28.26	ava ganny delivre dan danze.
PRO.28.27	Sa enn ki donn bann pov pa pou mank nanryen.
PRO.28.27	Me sa enn ki ferm son lizye, pou konn bokou malediksyon.
PRO.28.28	Kan en malfeter i pran pouvwar, tou dimoun i al kasyet.
PRO.28.28	Ler i mor, bokou dimoun zis i leve.
PRO.29.1	Sa enn ki ganny averti me ki rezenbe
PRO.29.1	pour ganny tape en sel kou e san remed.
PRO.29.2	Ler i annan bokou dimoun ki azir byen,
PRO.29.2	lepep i dan lazwa;
PRO.29.2	me si en diktater ki o pouvwar, lepep i plennyen.
PRO.29.3	Sa enn ki kontan lasazes, i fer plezir son papa.
PRO.29.3	Sa enn ki frekant bann prostitye i perdi son larzan.
PRO.29.4	En lerwa i konsolid son pei ler i respekte lazistis;
PRO.29.4	me en lerwa ki reklanm tro bokou taks i rin pei.
PRO.29.5	Sa enn ki flat son vwazen
PRO.29.5	pe plas en latrap anba son lipye.
PRO.29.6	Pour en malfeter, son bann fot i vin bann pyez.
PRO.29.6	Me sa enn ki zis i kriye e i dans dan lazwa.
PRO.29.7	Sa enn ki zis i konn drwa en pov;
PRO.29.7	en malfeter pa konpran sa.
PRO.29.8	Dimoun ensolan i soufle dife lo lavil;
PRO.29.8	me en saz i kalme lakoler.
PRO.29.9	Si en saz i al ankour kont en fou,
PRO.29.9	i kapab ankoler oubyen riye;
PRO.29.9	i pa pour zanmen trankil.
PRO.29.10	Dimoun ki kontan disan i ay sa enn ki onnet;
PRO.29.10	me en zonm drwat i kontan frekant zot.
PRO.29.11	En fou i tal tou son bann santiman;
PRO.29.11	me sa enn ki saz i reste kalm.
PRO.29.12	Kan en sef i ekout bann mansonz,
PRO.29.12	tou son bann travayer pou vin malonnet.
PRO.29.13	La sa ki ris ek pov i annan ansanm:
PRO.29.13	SENYER ki'n fer tou le de.
PRO.29.14	Si en lerwa i ziz bann pov avek drwatir,
PRO.29.14	son tronn ava ganny etabli pour touzour.
PRO.29.15	Roten ek reprimann i donn lasazes.
PRO.29.15	Me en garson ki kapab fer tou sa ki i oule,
PRO.29.15	i fer laont son manman.
PRO.29.16	Ler lakantite malfeter i ogmante, krim i ogmante.
PRO.29.16	Me sa enn ki zis, pou war zot tonbe.
PRO.29.17	Koriz ou zanfan e ou ava anpe;
PRO.29.17	i ava donn ou bokou lazwa.
PRO.29.18	Ler napa okenn vizyon pour lavenir,
PRO.29.18	lepep pa ganny kontrole;
PRO.29.18	i ere sa enn ki obei lalwa.
PRO.29.19	Parol pa ase pour koriz en serviter;
PRO.29.19	akoz, menm si i konpran, i pa reponn.
PRO.29.20	Eski ou'n deza war en zonm ki koz san reflesir?
PRO.29.20	I annan plis lespwar pour en fou ki pour li.
PRO.29.21	En serviter ki'n ganny gate depi son lanfans,
PRO.29.21	pou vin arogan plitar.
PRO.29.22	En zonm malsoufran i provok bann dispit;
PRO.29.22	sa enn ki ankoler fasilman i komet bokou fot.
PRO.29.23	Lorgey en zonm pour imilye li;
PRO.29.23	me sa enn ki senp, ava ganny loner.
PRO.29.24	Sa enn ki konplis dan en vol, i deteste son prop lavi.
PRO.29.24	I antann malediksyon son viktim, me i pa dir nanryen.
PRO.29.25	Lafreyer pour zonm i en move keksoz;
PRO.29.25	me sa enn ki met son konfyans dan SENYER i an sekirite.
PRO.29.26	Bokou dimoun i rod faver sa enn ki gouvernen;
PRO.29.26	me SENYER ki ziz sakenn nou.
PRO.29.27	En dimoun enzis i degoutan pour sa enn ki zis;
PRO.29.27	me sa enn ki zis i pas pour degoutan pour sa enn ki enzis.
PRO.30.1	Parol sorti kot Agour, garson Yake.
PRO.30.1	La sa ki sa zonm ti deklare avek Ityel ek Oukal:
PRO.30.2	I vre ki mon pli bet ki nenport ki zonm;
PRO.30.2	mon napa disernman imen.
PRO.30.3	Mon pa'n aprann lasazes,
PRO.30.3	mon napa konnesans bann sen.
PRO.30.4	Lekel ki'n mont dan lesyel e ki'n desann?
PRO.30.4	Lekel ki'n atrap divan dan kre son lanmen?
PRO.30.4	Lekel ki'n anvlop delo dan son lenz?
PRO.30.4	Lekel ki'n plas bann limit later?
PRO.30.4	Ki mannyer i apele? Koman son garson i apele?
PRO.30.4	Si ou konnen, dir mwan.
PRO.30.5	Tou bann Parol Bondye in ganny teste.
PRO.30.5	I en boukliye pour sa enn ki pran refiz kot li.
PRO.30.6	Pa azout nanryen avek sa ki i'n dir,
PRO.30.6	sankwa i pou repros ou e ou ava pas pour en manter.
PRO.30.7	Mon demann ou de keksoz;
PRO.30.7	pa refiz mwan avan ki mon mor:
PRO.30.8	Elwanny avek mwan sa ki fo ek parol mansonz;
PRO.30.8	pa donn mwan ni lanmizer, ni larises;
PRO.30.8	me donn mwan zis sa ki neseser pour viv.
PRO.30.9	Annefe, si mon vin tro ris,
PRO.30.9	mon riske trai ou e dir:
PRO.30.9	Lekel li SENYER?
PRO.30.9	I si mon vin tro pov, mon kapab vin en voler.
PRO.30.9	Alor, mon pou nepli annan respe pour non Bondye.
PRO.30.10	Pa dir dimal en serviter devan son met;
PRO.30.10	i riske modi ou e fer ou pey pour ou fot.
PRO.30.11	I annan en kalite dimoun ki modi zot papa
PRO.30.11	e pa beni zot manman.
PRO.30.12	I annan en bann ki krwar zot pir,
PRO.30.12	me ki pa'n lav zot salte.
PRO.30.13	I annan ki orgeye
PRO.30.13	e ki get ou avek mepri.
PRO.30.14	Serten i annan ledan parey lepe,
PRO.30.14	e lanmaswar parey kouto
PRO.30.14	pour devore e fer disparet bann pov lo later,
PRO.30.14	ek bann dezerite parmi bann et imen.
PRO.30.15	Sise i annan de fiy ki dir: Donnen! Donnen!
PRO.30.15	I annan trwa keksoz ki pa zanmen satisfe,
PRO.30.15	kat ki pa zanmen dir: Ase!
PRO.30.16	Lemonn lanmor, en fanm steril,
PRO.30.16	en later kot napa delo,
PRO.30.16	e dife ki zanmen i dir: Ase!
PRO.30.17	Lizye ki mepriz en papa,
PRO.30.17	e ki negliz obeir son manman,
PRO.30.17	korbo obor larivyer, pour krev zot,
PRO.30.17	piti en leg pour devor zot.
PRO.30.18	I annan trwa keksoz ki etonn mwan e ki mon pa konpran,
PRO.30.18	e kat ki mon pa konnen:
PRO.30.19	Latras leg dan lesyel,
PRO.30.19	latras serpan lo en ros,
PRO.30.19	latras bato dan milye lanmer
PRO.30.19	e latras zonm kot en zenn fiy.
PRO.30.20	La koman en fanm adilter i konport li:
PRO.30.20	I manze, i eswiy son labous,
PRO.30.20	apre i dir: Mon pa'n fer nanryen mal.
PRO.30.21	Trwa keksoz i fer tranble later;
PRO.30.21	i annan kat ki i pa kapab siporte:
PRO.30.22	En lesklav ki vin lerwa,
PRO.30.22	en fou rasazye avek dipen,
PRO.30.23	en fanm deteste ki marye,
PRO.30.23	e en servant ki ranplas son metres.
PRO.30.24	I annan kat keksoz ki tipti lo later
PRO.30.24	me zot vreman entelizan;
PRO.30.25	bann fourmi ki napa lafors,
PRO.30.25	me ki prepar zot nouritir pandan lete;
PRO.30.26	bann daman ki napa pouvwar
PRO.30.26	ki viv dan bann kap ros,
PRO.30.27	bann krike ki napa lerwa,
PRO.30.27	me ki sorti par group;
PRO.30.28	bann lezar ki kapab ganny atrape avek lanmen,
PRO.30.28	e ki antre dan pale bann lerwa.
PRO.30.29	I annan trwa keksoz ki mars avek lafyerte,
PRO.30.29	kat ki annan en zoli demars:
PRO.30.30	En lyon ki pli for parmi bann zannimo,
PRO.30.30	ki pa kile devan personn;
PRO.30.31	en kok ki drese lo son bann zergo, oubyen en bouk
PRO.30.31	ek lerwa dan milye son larme.
PRO.30.32	Apre ki ou'n ase fou pour vant ou lekor,
PRO.30.32	ou'n reflesi, met ou lanmen lo labous:
PRO.30.33	Ler ou bat dile, ou ganny diber,
PRO.30.33	tap lo nennen i fer sorti disan,
PRO.30.33	e met ankoler i prodwi bagar.
PRO.31.1	Parol lerwa Lemouel. Proverb ki son manman ti servi pour enstri li.
PRO.31.2	Mon garson! Ki mon pou dir ou?
PRO.31.2	Ki mon pou dir ou, ou ki'n sorti dan mon vant.
PRO.31.2	Ki mon pour dir ou ki mon'n dezire?
PRO.31.3	Pa donn ou lafors bann fanm;
PRO.31.3	pa les ou ganny anbete par bann fanm
PRO.31.3	ki koz maler bann lerwa.
PRO.31.4	Lemouel! Lerwa pa devre,
PRO.31.4	lerwa pa devre bwar diven,
PRO.31.4	ni pour bann sef rod lalkol for;
PRO.31.5	ler zot in bwar, zot riske oubliye met an pratik lalwa
PRO.31.5	e trai drwa tou bann pov.
PRO.31.6	Donn labwason for sa enn ki pou mor,
PRO.31.6	diven sa enn ki tris,
PRO.31.7	pour ki i oubliy son lanmizer,
PRO.31.7	pour ki i oubliy son lapenn!
PRO.31.8	Koz pour sa bann ki pa kapab koze;
PRO.31.8	defann drwa tou sa bann ki'n ganny abandonnen.
PRO.31.9	Koze! Ziz avek lazistis.
PRO.31.9	Defann lakoz bann pov ek bann dezerite.
PRO.31.10	Lekel ki'n dekouver en fanm valer?
PRO.31.10	I vo plis ki tou bann bizou.
PRO.31.11	Leker son mari i fer li konfyans,
PRO.31.11	e i pa pou mank nanryen.
PRO.31.12	Tou le zour son lavi, i fer zis dibyen, non pa dimal.
PRO.31.13	I rod lalenn ek latwal linenn;
PRO.31.13	i pran plezir travay avek son lanmen.
PRO.31.14	I parey bann bato marsan,
PRO.31.14	i fer vin son dipen depi pei lwen.
PRO.31.15	I leve avan lizour i fer,
PRO.31.15	i prepar dekwa manze pour son fanmir,
PRO.31.15	i distribye travay ki annan pour fer avek son bann servant.
PRO.31.16	Apre refleksyon ki i aste en propriyete;
PRO.31.16	avek son prop lanmen i plant bann pye rezen.
PRO.31.17	I ser son leren avek lafors;
PRO.31.17	i rann son lebra pli for.
PRO.31.18	I satisfe avek son komers.
PRO.31.18	I pa tenny son lalanp pandan lannwit.
PRO.31.19	Avek son lanmen, i fil difil;
PRO.31.19	son lanmen i gid fizo.
PRO.31.20	I touzour pare pour ed sa enn ki pov,
PRO.31.20	i touzour la pour bann dezerite.
PRO.31.21	I pa per lannez pour son fanmir;
PRO.31.21	tou dimoun kot li i annan dekwa pour abiye.
PRO.31.22	I fabrik bann kouvertir;
PRO.31.22	i annan bann lenz fer avek len fen, kouler rouz.
PRO.31.23	Ler son mari i asiz avek bann ansyen dan pei,
PRO.31.23	dimoun i rekonnet li devan laport lavil.
PRO.31.24	I fabrik bann lenz linenn ki i vann;
PRO.31.24	i livre bann sentir avek bann marsan.
PRO.31.25	I respir lafors ek dinyite,
PRO.31.25	i annan konfyans dan lavenir.
PRO.31.26	I koz avek lasazes;
PRO.31.26	son labous i ansenny lafidelite.
PRO.31.27	I sirvey tou sa ki pas dan son lakaz,
PRO.31.27	i pa manz dipen lapares.
PRO.31.28	Son bann zanfan i leve e deklar li ere;
PRO.31.28	son mari i leve e felisit li.
PRO.31.29	Bokou fiy in montre sa ki zot kapab fer;
PRO.31.29	me ou, ou depas zot tou.
PRO.31.30	Elegans i tronper, labote i desevwar,
PRO.31.30	En fanm ki annan respe pour SENYER, i devre ganny loue.
PRO.31.31	Rekonpans li pour travay fer avek son lanmen;
PRO.31.31	tou son bann travay i loue li ziska laport lavil.
ECC.1.1	Parol en saz, garson David, ki ti lerwa dan Zerizalenm.
ECC.1.2	Sa zonm saz i dir:
ECC.1.2	Tou i vanite. Tou keksoz i anven e initil!
ECC.1.3	Ki profi en dimoun i gannyen
ECC.1.3	pour tou travay ki i fer lo later?
ECC.1.4	En zenerasyon i pase, en lot zenerasyon i vini,
ECC.1.4	me later i reste touzour lanmenm.
ECC.1.5	Soley i leve; soley i kouse; vit i retourn la kot i ti leve.
ECC.1.6	Divan i soufle dan direksyon Sid, apre i tourn dan direksyon Nor.
ECC.1.6	I vire; i tournen e retournen; apre i rekonmans son letour.
ECC.1.7	Tou larivyer i koul dan lanmer
ECC.1.7	me lanmer pa zanmen ranpli.
ECC.1.7	Bann larivyer i touzour kontinyen koule ver menm landrwa.
ECC.1.8	Tousala i fatigan; i repete san ki ou kapab dir: Ase.
ECC.1.8	Lizye pa fatige war; zorey pas fatige tande.
ECC.1.9	Tou sa ki'n deza arive pou ariv ankor;
ECC.1.9	tou sa ki'n deza ganny fer, pou ganny fer ankor;
ECC.1.9	napa nanryen nouvo anba soley.
ECC.1.10	Dimoun i kapab dir:
ECC.1.10	Gete! Sa i nouvo!
ECC.1.10	Pourtan, tousala i egziste byen lontan avan.
ECC.1.11	Nou fasilman oubliy tou sa ki'n arive dan letan pase.
ECC.1.11	Zenerasyon ki vin apre nou,
ECC.1.11	zot osi, zot pou ganny oubliy par bann ki vin apre.
ECC.1.12	Mwan, en saz, mon ti lerwa lo pep Izrael, dan Zerizalenm. 
ECC.1.13	Mon ti deside etidye avek swen, tou bann keksoz ki ganny fer anba soley. Sa i en travay dir ki Bondye i'n donn nou, imen, pour aplik li dan nou lavi. 
ECC.1.14	Mon'n war tou sa ki ganny fer anba soley; tousala i zis vanite, initil, konmsi ou pe tay deryer divan.
ECC.1.15	Sa ki tord pa kapab ganny drese;
ECC.1.15	sa ki manke, pa kapab ganny konte.
ECC.1.16	Mon dir dan mwan menm: Mwan, mon'n akimil plis lasazes ki tou savan avan mwan, dan Zerizalenm. Mon annan bokou leksperyans e mon annan gran konnesans. 
ECC.1.17	Mon ti deside etidye seryezman pour konpran sa ki saz e konn sa ki fou e bet. Mon'n dekouver ki sa osi, i zis konmsi ou pe tay deryer divan.
ECC.1.18	Gran lasazes i anmenn bokou traka;
ECC.1.18	pli ou konnesans i gran, pli ou annan tourman.
ECC.2.1	Mon ti dir dan mwan menm:
ECC.2.1	Mon pou teste ou avek bann plezir
ECC.2.1	e fer ou konnen kisisa boner.
ECC.2.1	La osi mon ti dekouver ki tousala ti zis vanite.
ECC.2.2	Mon ti war ki riye i en keksoz fou e bet;
ECC.2.2	plezir pa anmenn okenn benefis.
ECC.2.3	Mon ti deside rod plezir dan labwason; mon ti touzour kontrol mwan par lasazes. Mon ti oule war pli bon fason pour dimoun pas son lavi lo later.
ECC.2.4	Mon ti realiz bann gran proze.
ECC.2.4	Mon ti fer bann gran lakaz e kiltiv gran plantasyon rezen.
ECC.2.5	Mon ti fer zarden ek bann plantasyon,
ECC.2.5	plant bann diferan kalite fri.
ECC.2.6	Mon ti fer bann rezervwar delo
ECC.2.6	pour aroz bann zenn pye dibwa.
ECC.2.7	Mon ti aste bokou lesklav, zonm ek fanm;
ECC.2.7	zot zanfan in ne lanmenm;
ECC.2.7	mon ti annan bokou serviter.
ECC.2.7	Mon ti posed bokou zannimo, bef ek mouton,
ECC.2.7	plis ki tou dimoun ki ti reste Zerizalenm avan mwan.
ECC.2.8	Mon ti akimil en gran kantite larzan ek lor,
ECC.2.8	trezor ki'n sorti partou dan mon rwayonm.
ECC.2.8	Mon ti annan zonm ek fanm ki ti sante pour mon plezir,
ECC.2.8	e mon ti annan bokou fanm,
ECC.2.8	neseser pour donn plezir en zonm.
ECC.2.9	Mon ti'n vin pli gran ki tou sa ki'n deza viv dan Zerizalenm avan mwan;
ECC.2.9	mon lasazes in touzour ed mwan.
ECC.2.10	Tou sa ki mon lizye ti anvi mon ti satisfer li;
ECC.2.10	mon pa ti zanmen priv mon lekor.
ECC.2.10	Mon fyer pour mon bann lakonplisman;
ECC.2.10	tousala i mon rekonpans pour tou mon travay.
ECC.2.11	Alor, mon ti konsider tou sa ki mon'n akonpli,
ECC.2.11	travay dir ki mon'n realize avek bokou lapenn:
ECC.2.11	Tousala i vanite, konmsi mon pe tay deryer divan.
ECC.2.11	I pa vreman anmenn okenn lavantaz anba soley.
ECC.2.12	Alor, mon ti rekonmans reflesir lo lasazes, lafoli ek sotiz.
ECC.2.12	Mon ti demande: Ki sa enn ki vin lerwa apre mwan pou fer?
ECC.2.12	I pou fer zis sa ki sa bann avan in fer?
ECC.2.13	Mon ti war ki lavantaz lasazes i annan lo lafoli;
ECC.2.13	i parey lalimyer lo fernwanr.
ECC.2.14	En dimoun saz i konnen kote i pe ale,
ECC.2.14	me en zonm bet i tatonnen dan fernwanr.
ECC.2.14	Pourtan, menm sor pe esper tou le de.
ECC.2.15	Mon dir dan mwan menm:
ECC.2.15	Sa ki ariv avek en zonm bet, pou osi ariv avek mwan.
ECC.2.15	Alor, ki profi mon tire avek mon lasazes?
ECC.2.15	Mon dir tousala i osi vanite.
ECC.2.16	Tou sa ki arive avek en saz oubyen avek en sot
ECC.2.16	pou ganny oubliye.
ECC.2.16	En saz i mor, zis parey en dimoun sot. 
ECC.2.17	Alor, mon deteste lavi; pour mwan, tou sa ki ganny realize anba soley i move, tousala i vanite; i zis konmsi ou pe tay deryer divan.
ECC.2.18	Mon deteste tou travay ki mon'n fer anba soley; mon bezwen les tou pour sa enn ki vin apre mwan. 
ECC.2.19	Ki swa en zonm saz oubyen en zonm fou, i pou annan pouvwar lo tou travay ki mon'n fer avek lasazes; tousala i zis vanite. 
ECC.2.20	Ler mon reflesir, mon regrete pour lapenn travay ki mon'n donnen anba soley. 
ECC.2.21	En dimoun in travay avek lasazes, konnesans ek sikse; i bezwen kit sa ki i'n realize pour en lot ki pa'n fer nanryen. Sa osi i vanite. 
ECC.2.22	Ki i reste pour sa zonm apre tou son aktivite ek tou son zefor anba soley? 
ECC.2.23	Tou sa ki i'n fer dan lavi i anmenn zis douler ek lapenn; menm aswar i pa kapab ganny en repo. Sa ankor i zis vanite.
ECC.2.24	Sel bon keksoz pour en et imen fer, se manze, bwar e war rezilta son travay; mwan mon krwar, sa i sorti kot Bondye. 
ECC.2.25	Lekel ki kapab anmize e profit lavi san Bondye? 
ECC.2.26	I donn lasazes, konnesans ek lazwa sa enn ki fer li plezir. Me sa enn ki mal azir, i fer li rasanble bann byen pour sa enn ki fer plezir Bondye. Sa i zis vanite, konmsi ou pe tay deryer divan.
ECC.3.1	I annan en letan pour tou keksoz;
ECC.3.1	en letan pour sak keksoz anba soley:
ECC.3.2	En letan pour ne e
ECC.3.2	en letan pour mor;
ECC.3.2	en letan pour plante
ECC.3.2	e en letan pour rekolte.
ECC.3.3	I annan en letan pour touye
ECC.3.3	e en letan pour geri;
ECC.3.3	en letan pour demoli
ECC.3.3	e letan pour konstri.
ECC.3.4	I annan en letan pour plere
ECC.3.4	e en letan pour riye;
ECC.3.4	en letan pour plennyen
ECC.3.4	e en letan pour danse.
ECC.3.5	I annan en letan pour saboule
ECC.3.5	e en letan pour anmas ros;
ECC.3.5	en letan pour sere
ECC.3.5	e en letan pour reste lwen.
ECC.3.6	I annan en letan pour rode
ECC.3.6	e en letan pour perdi;
ECC.3.6	en letan pour garde
ECC.3.6	en letan pour zete.
ECC.3.7	I annan en letan pour desire
ECC.3.7	e en letan pour koud;
ECC.3.7	en letan pour reste trankil
ECC.3.7	e en letan pour koze.
ECC.3.8	I annan en letan pour kontan
ECC.3.8	e en letan pour deteste;
ECC.3.8	en letan pour lager
ECC.3.8	e en letan pour lape.
ECC.3.9	Ki profi en travayer i tire dan son travay? 
ECC.3.10	Mon get lokipasyon ki Bondye in donn bann imen. 
ECC.3.11	Bondye i fer keksoz ariv dan son bon moman. Bondye in osi met dan lespri en et imen, dezir pour konn lepase ek lavenir; me imen pa kapab fini konpran tou travay Bondye. 
ECC.3.12	Alor, mon realize:
ECC.3.12	I pli bon pour zonm rezouir e profit lavi dan kontantman.
ECC.3.13	I en kado Bondye pour en zonm manze, bwar e pran plezir dan rezilta son travay.
ECC.3.14	Mon konnen ki tou sa ki Bondye i fer, i reste pour touzour.
ECC.3.14	Napa nanryen pour azoute, ni pour tire.
ECC.3.14	Bondye i azir dan sa fason pour ki dimoun i annan respe pour li.
ECC.3.15	Sa ki arive ozordi, e sa ki pou arive plitar,
ECC.3.15	in deza arive avan.
ECC.3.15	Bondye i fer bann levennman lepase repete.
ECC.3.16	La sa ki mon'n war ankor anba soley:
ECC.3.16	Dan plas lalwa, i annan mesanste;
ECC.3.16	la kot i devre annan lazistis, la ankor, i annan mesanste.
ECC.3.17	Mon dir dan mwan menm:
ECC.3.17	Bondye pou ziz bann ki azir byen e bann ki azir mal.
ECC.3.17	I annan en letan pour tou keksoz e i pou ziz tou nou bann aksyon.
ECC.3.18	Lo size bann et imen, mon krwar ki Bondye i oule teste zot pour fer zot menm war ki zot parey bann zannimo. 
ECC.3.19	Apre tou, sor bann et imen ek sor bann zannimo pa diferan: Enn i mor parey lot, akoz zot annan menm souf lavi, e en et imen pa siperyer ki en zannimo. Tousala i zis vanite 
ECC.3.20	Tou lavi i fini dan menm fason: Tou et vivan i sorti dan later e tou i retourn dan later. 
ECC.3.21	Lekel ki konnen si souf lavi en et imen i monte e si souf en zannimo i desann dan later? 
ECC.3.22	Alor, mon krwar ki napa en keksoz pli bon pour en et imen fer, ki zouir fri son bann aktivite; sa i son par. Annefe, personn pa pou fer li retournen pour li war ki pou arive apre li.
ECC.4.1	Mon'n war tou bann eksplwatasyon imen ki egziste anba soley. Kriye bann ki ganny kraze e napa personn pour ed zot. Pouvwar i dan kote bann ki pe dominen e napa personn pour sekour zot 
ECC.4.2	Mon krwar bann ki'n mor i pli ere ki bann ki ankor vivan. 
ECC.4.3	Bann ki pa ankor ne i pli ere akoz zot pa ankor war tou sa bann lenzistis anba soley. 
ECC.4.4	Mon'n war osi ki bann dimoun ki zot aktivite i selman pour reisir e depas lezot. Sa ankor i anven e lakours deryer divan. 
ECC.4.5	En fou i krwaz lebra e les li mor lafen. 
ECC.4.6	En pti ponnyen repo i pli bon ki de ponnyen travay ki zis i en lakours deryer divan.
ECC.4.7	Mon'n war osi lezot keksoz initil anba soley: 
ECC.4.8	En zonm i tousel; i napa ni zanfan, ni frer, me i travay san pozman. Son lizye pa zanmen fatige war larises. Alor, pour ki i pe travay e pe priv son lekor? Sa i vanite e en move sityasyon pour viv ladan.
ECC.4.9	De zonm asosye ansanm i pli bon ki en zonm tou sel. Ansanm zot benefisye en bon saler pour zot travay. 
ECC.4.10	Si enn i tonbe, lot ava lev li. Maler pour sa enn ki tousel; ler i tonbe napa personn pour lev li. 
ECC.4.11	Demenm, si de dimoun i dormi ansanm, zot kapab sof kanmarad; me sa ki tousel pou ganny fre. 
ECC.4.12	En zonm tousel i kapab ganny atake, me de dimoun i kapab reziste latak; pli en lakord avek trwa bren pa fasil kase. 
ECC.4.13	Plito en zenn garson pov me saz, ki en vye lerwa fou ki nepli kapab ekout konsey. 
ECC.4.14	Menm si sa zenn garson i sorti dan prizon pour vin lerwa; menm si i ti en mandyan dan sa menm rwayonm. 
ECC.4.15	Mon'n konstate ki tou dimoun anba soley i kontan koste obor sa zenn ki pou pran plas en lerwa ki'n mor. 
ECC.4.16	En gran lafoul ti swiv, me apre detrwa lannen, zot nepli satisfe. Sa osi i en vanite konmsi ou pe tay deryer divan.
ECC.5.1	Fer atansyon ler ou al kot tanp Bondye; al pour ekoute plito ki pour ofer sakrifis parey bann fou, akoz zot pa ni konnen si zot pe mal azir. 
ECC.5.2	Pa bezwen prese pour koze, ni pour dir nenport parol devan Bondye. Bondye i dan lesyel e ou, ou anba lo later. Alor, pa koz bokou. 
ECC.5.3	Annefe, parey bann rev, ki rezilta tro bokou preokipasyon, sa ki koz bokou i koz betiz.
ECC.5.4	Ler ou fer en ve avek Bondye, pa tarde pour akonpli li, akoz Bondye pa pran plezir dan bann sotiz; akonpli ve ki ou'n fer. 
ECC.5.5	I preferab pour pa fer okenn ve, ki fer en ve san gard ou parol. 
ECC.5.6	Evite pronons parol ki pou rann ou koupab; pa bezwen al dir avek mesaze Bondye ki ou'n tronpe. Akoz fer Bondye ankoler avek ou e detri travay ki ou'n fer? 
ECC.5.7	Bokou rev i zis vanite parey bokou parol. Alor, annan respe pour Bondye.
ECC.5.8	Pa etonnen si ou war bann pov pe ganny kraze par labi e kan dimoun dan pei i perdi zot drwa e pa ganny lazistis. Annefe, par lao en fonksyonner enportan, i annan en sef pli enportan ki protez li; par lao tou le de, i annan en lot sef pli enportan ankor. 
ECC.5.9	Later i anmenn benefis pour tou dimoun; menm lerwa, i depann lo lakanpanny.
ECC.5.10	Larzan pa zanmen ase pour sa enn ki kontan larzan; menm sa enn ki kontan larises pa zanmen satisfe avek sa ki i annan. Sa osi i zis vanite. 
ECC.5.11	Kan bann byen en zonm i ogmante, bann ki profit lo la i osi ogmante; ki benefis bann propriyeter i gannyen, sinon zis pour admire avek zot lizye? 
ECC.5.12	Sonmey en labourer i profon, menm si i ganny zis en pti pe manze ou byen bokou pour manze; me en zonm ris pa dormi akoz i posed tro bokou.
ECC.5.13	Mon'n war en gran maler anba soley: Larises ki en zonm i akimile; sa i pour son maler. 
ECC.5.14	I perdi sa larises dan en move zafer; si i ganny en zanfan, son zanfan nepli annan nanryen. 
ECC.5.15	Parey i'n sorti dan vant son manman touni, i pou kit later touni; i pa pou anmenn nanryen avek li koman fri son travay. 
ECC.5.16	Sa i osi en gran maler; i pou retourn egzakteman parey i ti vini. Ki profi in gannyen? I'n travay dan vid. 
ECC.5.17	I'n pas tou son letan dan fernwanr, dan bokou traka, bokou soufrans ek fristrasyon.
ECC.5.18	La sa ki mon'n war: I meyer pour en dimoun manze, bwar, profit plezir dan tou sa ki i fer anba soley, pandan tou son lavi ki Bondye in donn li; sa i son sor. 
ECC.5.19	En et imen ki Bondye in donn larises ek posesyon, e osi posibilite pour zouir son benefis, devre profite koman par e rezilta son travay. Sa i en kado sorti kot Bondye. 
ECC.5.20	Apre tou, i pa pou rapel son lavi kourt, akoz Bondye in ranpli son leker avek lazwa.
ECC.6.1	I annan en lot maler ki arive anba soley, e ki akable en et imen. 
ECC.6.2	En zonm ki Bondye in donn larises, posesyon ek loner, ki pa mank nanryen, i annan tou sa ki i dezire, me Bondye pa'n les li zouir; me en etranze ki'n profite. Sa i vanite e i mal. 
ECC.6.3	Si en zonm i ganny bokou zanfan e i viv en kantite lannen, menm si i viv lontan, me i pa profit boner lavi e ni menm annan en latonm ler i mor, mon dir ki en pti baba ki mor an nesan i pli ere ki li. 
ECC.6.4	Annefe, sa zanfan in vin anven e in al dan teneb; in disparet dan fernwanr; son non in ganny efase. 
ECC.6.5	Anplis, i pa'n war soley e i pa'n konn nanryen. Pour li, i annan plis trankilite ki pour sa zonm. 
ECC.6.6	Ki benefis i annan pour viv 2,000 an san profit boner lavi? Tou pa i al dan en menm landrwa?
ECC.6.7	Tou lapenn travay en et imen i zis pour son labous, me san satisfer son lapeti. 
ECC.6.8	Ki en saz i annan anplis ki en sot? Ki lavantaz en pov ki konn konport li byen dan lavi i annan? 
ECC.6.9	Plito war keksoz avek ou lizye, ki zis fer travay mazinasyon; sa ankor i vanite, konmsi ou pe tay deryer divan. 
ECC.6.10	Sa ki egziste in deza ganny son non; nou konnen ki mannyer zonm i ete, i pa kapab diskit avek en lot ki pli for ki li. 
ECC.6.11	Kan nou koz bokou, nou dir bokou plis keksoz initil; ki i annan deplis pour zonm profite? 
ECC.6.12	Zonm i travers lavi lo later, parey en lonbraz. Lekel ki konnen kwa ki bon pour li dan son lavi kourt? Lekel ki pou rakont sa ki arive apre li lo later?
ECC.7.1	En bon repitasyon i pli bon ki parfen renonmen e zour lanmor i preferab ki zour nesans.
ECC.7.2	Plito al dan en lakaz dey, olye al kot i annan festen. Annefe, tou dimoun i pas par lanmor; fodre ki tou vivan i rapel sa.
ECC.7.3	Sagrinasyon i preferab ki pe riye, akoz anba en vizaz tris i kapab annan en leker ere.
ECC.7.4	Bann zonm saz i mazin soufrans lanmor. Bann sot i pas letan dan festen.
ECC.7.5	Plito ekout repros en saz ki ekout sanson bann sot.
ECC.7.6	Riye en sot i parey dibwa pikan ki pe krake dan dife anba marmit. Sa osi i vanite.
ECC.7.7	Pouvwar i rann en saz fou; kado i fer perdi bon rezonnman.
ECC.7.8	Plito lafen en keksoz ki son konmansman. Plito en lespri kalm ki en lespri lorgey.
ECC.7.9	Pa pran lakoler tro vit akoz bann sot ki gard rankin.
ECC.7.10	Pa dir: Lontan ti pli bon ki konmela! Sa pa sorti dan labous en saz.
ECC.7.11	Lasazes i osi bon ki en leritaz, i menm en lavantaz pour bann ki'n war soley. 
ECC.7.12	Lavantaz ki lasazes i anmennen i parey lavantaz larzan; konnesans i en lavantaz; i prezerv lavi bann saz.
ECC.7.13	Get travay Bondye; lekel ki kapab dres sa ki i'n fer kourbe? 
ECC.7.14	Dan zour prosperite, profit ou boner, e dan letan difisil, reflesi: Bondye in fer enn egzakteman parey lot de sort ki zonm pa dekouver son lavenir.
ECC.7.15	Mon'n war bokou keksoz dan mon kourt lavi: En zonm ki drwat, i disparet akoz son bon konportman, tandis ki en malfeter i kontinyen viv dan son mesanste. 
ECC.7.16	Pa paret tro zis e pa montre ou tro saz. Akoz ou bezwen detri ou prop lekor? 
ECC.7.17	Pa bezwen montre tro mesanste e fer parey bann sot; akfer ou bezwen mor avan ou ler? 
ECC.7.18	I bon ki ou gard sa premye konsey san oubliy lot; sa enn ki annan respe pour Bondye i trouv en semen sorti dan tou sityasyon. 
ECC.7.19	Lasazes i rann en saz pli for ki dis gouverner dan en lavil.
ECC.7.20	Lo later, napa en sel zis, ki fer zis sa ki byen san komet en pese.
ECC.7.21	Pa ekout tou sa ki dimoun i dir akoz ou riske antann ou travayer pe malparl ou. 
ECC.7.22	Akoz ou konnen ki bokou fwa ou menm ou'n malparl lezot.
ECC.7.23	Mon'n teste tou sa avek lasazes; mon ti dir: Mon pou fer tou keksoz avek lasazes. Me lasazes i reste lwen avek mwan. 
ECC.7.24	Lekel ki kapab dekouver sa ki egziste? I tre lwen e tro profon? 
ECC.7.25	Alor, mon ti etidye avek bokou atansyon pour rode kisisa lasazes e konpran pour ki rezon ki keksoz i arive. Mon'n aprann osi ki fer mesanste i en keksoz fou e bet.
ECC.7.26	Alor, mon'n dekouver sa ki pli anmer ki lanmor: En fanm ki tant zonm, son leker i parey en pyez e son lanmen i parey lakord. Sa zonm ki fer plezir Bondye pou sape, me en peser pou pri dan son lasenn. 
ECC.7.27	Eklezyas i dir: Mon ti obzerv tou keksoz, enn par enn pour trouv larezon en keksoz i arive. La sa ki mon'n dekouver. 
ECC.7.28	Mon'n rode ankor, me mon pa'n trouve. Mon'n trouv en zonm parmi 1,000; me mon pa ankor dekouver en sel fanm parmi zot tou. 
ECC.7.29	Selman, la sa ki mon'n dekouver: Se ki Bondye in fer et imen drwat, me se zot ki'n rod konplikasyon.
ECC.8.1	Lekel sa zonm saz ki konn lenterpretasyon sa bann keksoz? Lasazes en zonm i met en sourir lo son vizaz e fer disparet pli lo son figir.
ECC.8.2	Mon dir: Obei bann lord lerwa, akoz serman ki ou'n fer devan Bondye. 
ECC.8.3	Pa dekoste ou avek li tro vit; pa persiste dan en move zafer. Bondye i fer sa ki fer li plezir. 
ECC.8.4	Parol lerwa i lotorite; lekel ki pou dir li: Ki ou pe fer? 
ECC.8.5	Sa ki obei lord, pa pou ganny okenn problenm; me en zonm saz i konnen kan e ki mannyer fer keksoz. 
ECC.8.6	Sak keksoz i annan son letan e en bon fason fer, me problenm zonm i anmenn maler lo li. 
ECC.8.7	Annefe, i pa konn lavenir; lekel ki kapab dir kan en keksoz pou arive? 
ECC.8.8	Personn napa kapab kontrol lo lavi; personn pa kapab retard zour son lanmor; dan lager personn pa kapab sove; mesanste pa les personn ki move, sape.
ECC.8.9	Mon'n obzerve tousala e mon'n reflesi lo tou sa ki pase anba soley. Zonm i domin lo son kanmarad pour fer son maler. 
ECC.8.10	Mon'n war lanterman bann malfeter, bann ki monte e desann dan tanp. Zot oubliye ki mannyer zot ti azir dan lavil. Sa osi i en vanite.
ECC.8.11	Nou tarde pour kondann en move aksyon, akoz leker imen i ranpli avek move lentansyon. 
ECC.8.12	En malfeter i kapab mal azir plis ki 100 fwa e viv lontan. Me mon konnen ki i annan boner pour sa ki annan respe pour Bondye. 
ECC.8.13	Me napa boner pour bann malfeter; son lavi pou pas vit parey lonbraz, akoz zot napa respe pour Bondye.
ECC.8.14	Lo later, i annan en lot keksoz ki pa fer sans: En zonm zis i pas pour en malfeter, e en malfeter i pas pour en zonm zis. Mon dir ki sa i vanite.
ECC.8.15	Alor, mon ti dir: Anmize, akoz napa nanryen ki bon pour zonm anba soley; zis manze, bwar ek diverti; se sa ki pou avek li toultan dan son travay, tou le zour son lavi ki Bondye in donn li anba soley 
ECC.8.16	Ler mon ti deside pour konn lasazes, e war tou sa ki pase lo later, akoz zonm i fatig son lekor, i pa dormi ni lizour, ni aswar, 
ECC.8.17	mon'n war tou travay Bondye: Zonm pa war travay ki ganny fer anba soley. Sa ki zonm i donn bokou lapenn pour rode, i pa trouve; menm si zonm saz i pretann konn tou keksoz, i pa pou kapab konpran.
ECC.9.1	Mon reflesi lo tousala; la sa ki mon'n remarke: Bann zis, bann saz ek zot travay, tou i dan lanmen Bondye, menm lanmour, ensi ki laenn; bann et imen pa ni konnen ki pou arive. 
ECC.9.2	Pour tou dimoun i parey; menm sor i ganny rezerve pour bann zis ek bann malfeter; pour bann ki pir ek bann ki enpir, sa enn ki fer sakrifis ensi ki sa enn ki pa fer. Napa diferans ant sa ki bon ek sa ki move. Sa ki pret serman devan Bondye i parey sa ki per pou fer li. 
ECC.9.3	La kot i mal dan tou sa ki pase anba soley: En menm sor pour tou dimoun san okenn eksepsyon. Leker imen i plen avek mesanste, lafoli i ranpli zot leker depi zot lazenes ziska zot lanmor.
ECC.9.4	Pour tou sa ki vivan, i annan lespwar; en dernyen lisyen vivan i vo plis ki en lyon mor. 
ECC.9.5	Annefe, sa ki vivan, zot konnen ki zot pou mor; me bann mor pa konn nanryen; pour zot, napa okenn rekonpans, akoz zot non i ganny oubliye. 
ECC.9.6	Zot lanmour, zot laenn zot zalouzi, tou in disparet ansanm avek zot; zot pou nepli annan okenn par dan tou sa ki pe pase anba soley.
ECC.9.7	Ale, manz ou dipen avek lazwa e bwar ou diven avek en leker kontan; akoz Bondye in deza aprouv ou travay. 
ECC.9.8	Gard ou lenz toultan byen elegan e pa manke touzour met delwil lo ou latet. 
ECC.9.9	Profit byen lavi avek fanm ki ou kontan, sa enn ki Bondye in donn ou pour viv avek pandan ou bann zour initil. Sa i ou par dan lavi e rezilta travay ki ou fer anba soley. 
ECC.9.10	Tou sa ki ou lanmen i kapab fer, fer li avek ou prop lafors akoz pou napa ni aktivite, ni rezon, ni konnesans, ni lasazes dan lemonn lanmor, kot ou pe ale.
ECC.9.11	Mon'n osi dekouver anba soley, ki dan en paryaz pa sa ki pli rapid ki gannyen; laviktwar pa vin pour sa enn ki pli vayan; dipen pa vin pour sa ki pli saz e larises pour sa ki pli entelizan, ni faver pour sa ki pli savan, akoz tou i depann lo letan ek sirkonstans. 
ECC.9.12	Annefe, zonm pa konn zour son maler plis ki en pwason dan lasenn oubyen en zwazo dan latrap. Parey zot, maler i tonm lo imen san ki i pe atann.
ECC.9.13	Mon'n osi trouve anba soley keksoz konsernan lasazes ki paret enportan. 
ECC.9.14	I ti annan en pti lavil ki annan en pti git zabitan. En gran lerwa ti atak sa lavil e konstri bann gran baraz otour li. 
ECC.9.15	Ti annan en zonm pov me saz ki ti sov sa lavil par son lasazes; personn pa ti rapel sa zonm pov. 
ECC.9.16	Alor, mon dir dan mwan menm, lasazes i preferab ki lafors. Pourtan, lasazes en pov i ganny meprize e son parol pa ganny ekoute. 
ECC.9.17	Bann parol saz ki ganny ekoute dan kalm, i vo plis ki lord sef en pei ki ganny kriye devan bann ensanse. 
ECC.9.18	Plito lasazes ki bann masin lager, me en sel maladrwat i deranz tou dibyen ki i'n fer.
ECC.10.1	Detrwa mous mor i enfekte e detri en parfen; en pe sotiz i gat lasazes ek loner.
ECC.10.2	En zonm saz i fer sa ki byen me en sot i fer zis gasi.
ECC.10.3	Ler en fou i marse lo semen, tou dimoun i war ki i fou akoz sa ki i fer napa sans.
ECC.10.4	Si ou sef i ankoler kont ou, pa bezwen ki ou kit ou travay! En lespri kalm i evit bann fot grav!
ECC.10.5	En dirizan i kapab tronpe, mon'n war bokou lenzistis lo later. 
ECC.10.6	Bann fou i souvan ganny plase dan gran fonksyon, tandis ki bann zonm kapab i zemir anba. 
ECC.10.7	Mon'n deza war bann lesklav pe mont seval e bann sef pe mars apye parey lesklav.
ECC.10.8	Sa enn ki fouy en trou i riske tonm ladan e sa enn ki kas en miray i riske ganny morde par en serpan.
ECC.10.9	Sa enn ki pe roul ros i kapab ganny blese e sa enn ki fann dibwa i kapab ganny dimal.
ECC.10.10	Kan en lars pa koupe, si ou pa fit li, ou bezwen servi doub lafors; lasazes i donn lavantaz pour sikse. 
ECC.10.11	Si en donter serpan i fini par ganny morde, ki lavantaz i annan koman en donter.
ECC.10.12	Kan en saz i koze, son parol i ganny aprouve. Me parol en sot i kondann li. 
ECC.10.13	I konmans par bann sotiz e fini par bann parol fou ranpli avek mesanste. 
ECC.10.14	En fou i koz bokou, san arete. Pourtan, bann et imen pa konn nanryen lo lavenir. Lekel ki pou dir li sa ki pou arive dan lavenir. 
ECC.10.15	En sot i fatig bokou pour nanryen ditou, me i pa ni menm konn son semen pour al dan lavil. 
ECC.10.16	I en maler pour en pei kan son lerwa i tro zenn e son bann sef i konmans manz depi bomaten. 
ECC.10.17	Me en pei ki son lerwa i sorti dan en fanmir nob e son bann sef i manz ler i neseser. I fer li pour reganny lafors e non pa pour soule. 
ECC.10.18	Twa lakaz i tonm lo sa ki tro pares pour repare. Lapli i tonm dan lakaz sa ki neglizan. 
ECC.10.19	Bann ris i donn festen pour diverti; diven i rann lavi gou; larzan i permet fer tou. 
ECC.10.20	Pa kritik lerwa menm dan ou leker; pa dir nanryen mal lo bann ris, menm dan ou lasanm. En zwazo i kapab anmenn ou parol e raport sa ki ou'n dir.
ECC.11.1	Zet ou dipen lo delo avek letan, ou ava ganny bon rezilta. 
ECC.11.2	Donn en par plizyer dimoun, akoz ou pa konnen ki maler i kapab arive lo later.
ECC.11.3	Ler nyaz i plen avek delo, lapli i tonm lo later. Dan nenport kote ki en pye dibwa i tonbe, i pou reste kot in tonbe. 
ECC.11.4	Sa enn ki per divan, pa pou zanmen plante; sa enn ki per lapli, pa pou rekolte. 
ECC.11.5	Ou pa konnen ki mannyer souf lavi ek lezo i formen dan vant en fanm ansent. Pareyman, ou pa kapab konnen ki mannyer Bondye i fer tou keksoz. 
ECC.11.6	Alor, byen granmaten senm ou legren e menm aswar, pa arete. Ou pa konnen lekel ant zot ki pou reisi, oubyen lekel ki bon. 
ECC.11.7	Lalimyer granmaten i bon; i bon pour lizye, pour war soley. 
ECC.11.8	Si en dimoun i viv lontan, i devre zouir sak lannen ki i viv. Rapel byen ki pou annan bokou zour sonm. Tousala, i zis vanite.
ECC.11.9	Ou ki ankor zenn, profit byen bann lannen ou lazenes. Viv ere pandan ki ou ankor zenn. Fer tou sa ki ou kontan, e tou sa ki donn ou plezir. Me ou bezwen konnen ki Bondye pou ziz tou ou bann aksyon. 
ECC.11.10	Alor, met dekote tou traka; gard maladi lwen avek ou. Lazenes i pas vit. Tousala, i zis vanite.
ECC.12.1	Pandan ki ou ankor zenn, pa oubliy ou kreater, rapel li byen avan ki bann zour maler i tonm lo ou e ou dir: Mon nepli annan plezir dan nanryen. 
ECC.12.2	Avan sa bann zour kan laklerte soley i vin sonm, lalin ek bann zetwal i tennyen e ki bann nyaz i retournen apre lapli; 
ECC.12.3	kan sa zour i arive, bann gardyen lakaz pou tranble avek lafreyer; bann zonm vayan ava pe kourbe; bann fanm ava aret pile, akoz napa bokou zot; bann fanm ki get par lafnet nepli war kler. 
ECC.12.4	Laport ki vir lo lari i reste fermen; ou nepli antann tapaz pile. Zwazo i nepli sante, bann sanson in arete. 
ECC.12.5	En pti monte i fer per, ou per marse lo semen; seve in vin blan parey en pye dibwa an fler; ou pou bezwen trennen parey en sotrel ki'n tonbe; tou gou lavi in disparet. Tou et imen i al ver son demer final. Deza laprosesyon lanterman pe defile lo semen. 
ECC.12.6	Alor, reflesi, avan ki sa kordon lavi i detase, avan sa vaz annor i kase e sa potao i brize e lakord i tonm dan fon pwi; 
ECC.12.7	avan ki lapousyer i retourn dan later kot in ganny tire e souf lavi i retourn kot Bondye ki ti donn li. 
ECC.12.8	Eklezyas i dir: Tousala i initil, i pa fer sans.
ECC.12.9	Fodre osi azoute: En saz, anplis son lasazes, Eklezyas in osi ansenny konnesans. In peze, egzamin a fon e met annord bokou proverb. 
ECC.12.10	Sa zonm saz in fer gro zefor pour dekrir onnetman realite lavi e trouv bann zoli parol. 
ECC.12.11	Parol bann zonm saz i parey en baton byen pwent e sa bann ki'n ekri li i parey en klou byen anfonse. Tousala, Bondye, sel berze ki'n enspir zot. 
ECC.12.12	Mon garson! Pa azout nanryen, pran sa konsey: Ekri bokou liv i en travay san finisyon, e bokou letid i fatigan pour lekor. 
ECC.12.13	Ekout konklizyon tousala: Annan respe pour Bondye e obei son komannman. La sa ki tou et imen i devre fer. 
ECC.12.14	Akoz Bondye pou ziz tou keksoz ki nou'n fer, tou sa ki dan kasyet, byen ou mal.
SNG.1.1	Sa i sa pli zoli kantik sorti kot Salomon.
SNG.1.2	Anbras mwan! Anbras mwan partou avek ou labous!
SNG.1.2	Ou bann kares i pli bon ki diven;
SNG.1.3	Ou bann parfen i santi bon.
SNG.1.3	Ou sedwir mwan parey en parfen.
SNG.1.3	Pour sa rezon ki bann zenn fiy i kontan ou.
SNG.1.4	Anmenn mwan avek ou!
SNG.1.4	Annou taye!
SNG.1.4	Lerwa in anmenn mwan dan son lasanm.
SNG.1.4	Nou pou dan lazwa;
SNG.1.4	akoz ou, nou pou rezouir ansanm.
SNG.1.4	Annou selebre ou lanmour akoz i pli for ki diven.
SNG.1.4	Bann zenn fiy i annan rezon kontan ou.
SNG.1.5	Bann fiy Zerizalenm!
SNG.1.5	Mon lapo i nwanr, me mon zoli
SNG.1.5	parey bann latant Kedar,
SNG.1.5	parey bann rido Salomon.
SNG.1.6	Pa pran kont si kouler mon lapo i fonse;
SNG.1.6	soley ki'n bril mwan.
SNG.1.6	Mon bann frer ti ankoler kont mwan;
SNG.1.6	zot in met mwan vey plantasyon rezen.
SNG.1.6	Me, mon prop plantasyon rezen, mon pa ti veye.
SNG.1.6	Berze
SNG.1.7	Ou ki mon leker i kontan!
SNG.1.7	Dir mwan kote ou anmenn manze ou troupo.
SNG.1.7	Kote ou fer li repoze ver milye lazournen?
SNG.1.7	Konmsa, mon pa pou bezwen tay partou,
SNG.1.7	kot troupo ou bann kanmarad.
SNG.1.8	Ou ki pli zoli parmi tou bann fanm!
SNG.1.8	Si ou pa konnen,
SNG.1.8	swiv latras bann mouton
SNG.1.8	e fer ou bann pti kabri
SNG.1.8	manz akote latant bann berze.
SNG.1.8	Zennonm
SNG.1.9	Mon lanmoure!
SNG.1.9	Mon konpar ou avek en femel seval
SNG.1.9	ki trenn bann kales Faraon.
SNG.1.10	Ou lazou i zoli dan milye bann bizou;
SNG.1.10	ou likou i zoli parmi bann kolye.
SNG.1.10	Berze
SNG.1.11	Nou pou fer bann bizou annor pour ou,
SNG.1.11	avek lapwent annarzan.
SNG.1.11	Zenn fiy
SNG.1.12	Pandan ki mon lerwa pe manze,
SNG.1.12	mon parfen i senm son loder.
SNG.1.13	Mon byenneme i parey en bouke lesans
SNG.1.13	ki repoz lo mon pwatrin.
SNG.1.14	Mon byenneme i pour mwan en grap roukou
SNG.1.14	dan plantasyon rezen Enn-Gedi.
SNG.1.14	Zennonm
SNG.1.15	Ou vreman zoli, mon byenneme.
SNG.1.15	Wi! Ou vreman zoli.
SNG.1.15	Ou lizye i zoli parey bann Tourtrel.
SNG.1.15	Zenn fiy
SNG.1.16	Ou zoli, mon lanmoure!
SNG.1.16	Ou vreman dou!
SNG.1.16	Laverdir i nou lili.
SNG.1.17	Bann poto nou lakaz i an bwa sed;
SNG.1.17	lanbri nou lakaz i an bwa sipre.
SNG.2.1	Mon sa zoli fler dan laplenn,
SNG.2.1	en lis dan bann vale.
SNG.2.2	Mon lanmoure i parey en lis
SNG.2.2	parmi bann bison avek pikan.
SNG.2.3	Mon lanmoure i parey en pye ponm
SNG.2.3	parmi bann pye dibwa dan lafore
SNG.2.3	e parmi bann zennzan.
SNG.2.3	Mon ti anvi asiz anba son lonbraz,
SNG.2.3	son fri i dou dan mon labous.
SNG.2.4	I'n kondwir mwan dan lasal kot i annan diven.
SNG.2.4	Par lao mon latet ti'n ekri: Lanmour.
SNG.2.5	Fortifye mwan avek pake rezen;
SNG.2.5	rafresi mwan avek ponm,
SNG.2.5	akoz lanmour i fer mwan feb.
SNG.2.6	Son lanmen gos i anba mon latet;
SNG.2.6	avek son lanmen drwat i ser mwan.
SNG.2.7	Fiy Zerizalenm! Mon sipliy zot:
SNG.2.7	Par bann gazel ek bann pti kabri an liberte,
SNG.2.7	pa deranze, pa revey lanmour
SNG.2.7	avan ki i pare.
SNG.2.8	Ekoute! Mon antann son lavwa;
SNG.2.8	mon byenneme pe vini.
SNG.2.8	I pe sote lo bann montanny;
SNG.2.8	I pe sote lo bann kolin.
SNG.2.9	Mon lanmoure i parey en gazel;
SNG.2.9	mon lanmoure i parey en zenn serf.
SNG.2.9	La i la! I pe debout deryer nou miray;
SNG.2.9	i pe regard par lafnet,
SNG.2.9	i pe get atraver bann griyaz.
SNG.2.10	Mon lanmoure i dir mwan:
SNG.2.10	Mon seri! Leve! Mon gate! Vini!
SNG.2.11	Aprezan, liver in pase;
SNG.2.11	lapli in aret tonbe, in ale.
SNG.2.12	Bann fler in fleri partou dan pei;
SNG.2.12	letan pour sante in arive,
SNG.2.12	e tourtrel i fer tande son roukoulman dan nou pei.
SNG.2.13	Premye fri i aparet lo pye fig,
SNG.2.13	bann pye rezen in fleri;
SNG.2.13	zot pe konmans anvoy zot parfen.
SNG.2.13	Mon seri! Leve!
SNG.2.13	Mabel! Vini!
SNG.2.14	Mon tourtrel! Les mwan war ou figir,
SNG.2.14	les mwan antann ou lavwa
SNG.2.14	ki sorti depi dan kavern ros,
SNG.2.14	parmi bann montanny apik kot ou pe kasyet!
SNG.2.15	Atrap bann renar pour nou,
SNG.2.15	bann pti renar ki ravaz nou plantasyon rezen,
SNG.2.15	kan nou plantasyon rezen i an fler.
SNG.2.16	Mon byenneme i pour mwan e mon pour li.
SNG.2.16	I fer son troupo manz parmi bann lis ki'n fleri.
SNG.2.17	Ou ki mon kontan!
SNG.2.17	Ou ki mon kontan!
SNG.2.17	Retournen avan soley i leve
SNG.2.17	e bann lonbraz i disparet.
SNG.2.17	Taye parey en gazel,
SNG.2.17	parey en pti kabri lo bann montanny apik.
SNG.3.1	Aswar lo mon lili,
SNG.3.1	mon'n rod sa enn ki mon leker i kontan.
SNG.3.1	Mon'n rod li, me mon pa'n trouv li.
SNG.3.2	Alor, mon pou leve e fer letour lavil.
SNG.3.2	Mon pou al dan bann semen, dan bann plas piblik,
SNG.3.2	pour rod sa enn ki mon leker i kontan.
SNG.3.2	Mon'n rod li, me mon pa'n trouv li.
SNG.3.3	Bann gard ki fer letour lavil ti war mwan;
SNG.3.3	Eski zot in war sa enn ki mon leker i kontan?
SNG.3.4	Mon ti'n fek depas zot,
SNG.3.4	ler mon ti trouv sa enn ki mon leker i kontan.
SNG.3.4	Mon ti sezi li e mon pa pou les li ale,
SNG.3.4	ziska ki mon'n anmenn li dan lakaz mon manman,
SNG.3.4	dan lasanm sa enn ki'n donn mwan nesans.
SNG.3.5	Bann fiy Zerizalenm! Mon sipliy zot,
SNG.3.5	lo non bann gazel, lo non bann kabri dan lakanpanny,
SNG.3.5	pa deranze, pa revey lanmour
SNG.3.5	avan ki i pare.
SNG.3.6	Lekel ki pe monte sorti dan dezer,
SNG.3.6	ki parey en kolonn lafimen,
SNG.3.6	parfimen avek lamir ek lansan,
SNG.3.6	ek tou bann lapoud bann marsan etranze?
SNG.3.7	Gete! Sa i lili lerwa Salomon,
SNG.3.7	antoure par swasant vayan gerye,
SNG.3.7	parmi bann pli vayan dan Izrael.
SNG.3.8	Zot tou, zot in arme avek zot lepe
SNG.3.8	byen antrennen pour fer lager.
SNG.3.8	Zot tou, zot lepe i lo zot kote
SNG.3.8	pour protez zot kont bann atak aswar.
SNG.3.9	Lerwa Salomon in fer en palanken
SNG.3.9	an bwa sed sorti Liban.
SNG.3.10	In fer son bann lebra annarzan
SNG.3.10	son dosye i annor,
SNG.3.10	son syez i kouler rouz.
SNG.3.10	Son anndan in ganny brode avek bokou swen
SNG.3.10	par bann fiy Zerizalenm.
SNG.3.11	Bann fiy Zerizalenm! Sorti!
SNG.3.11	Vin admir lerwa Salomon.
SNG.3.11	I'n met kouronn ki son manman ti donn li
SNG.3.11	zour son maryaz,
SNG.3.11	sa zour ki ti fer lazwa son leker.
SNG.4.1	Mon lanmoure i zoli!
SNG.4.1	I vreman zoli.
SNG.4.1	Deryer ou vwal,
SNG.4.1	Ou lizye i parey de tourtrel.
SNG.4.1	Ou seve i parey en troupo kabri
SNG.4.1	ki pe taye dan montanny Galaad.
SNG.4.2	Ou bann ledan i parey en troupo mouton
SNG.4.2	ki'n ganny raze,
SNG.4.2	e ki'n fek sorti bennyen.
SNG.4.2	Sakenn i annan son ser zimel;
SNG.4.2	zot pa mank kanmarad.
SNG.4.3	Ou lalev i parey en riban rouz,
SNG.4.3	ou labous i zoli.
SNG.4.3	Deryer ou vwal,
SNG.4.3	ou lazou i parey de lanmwatye grenad.
SNG.4.4	Ou likou i resanble Tour David
SNG.4.4	ki servi koman en arsenal
SNG.4.4	kot mil boukliye i ganny met anpandan
SNG.4.4	avek zarm bann vayan gerye.
SNG.4.5	Ou de tete i parey de kabri,
SNG.4.5	parey de zimo gazel
SNG.4.5	ki pe manze parmi bann lis.
SNG.4.6	Avan ki soley i leve
SNG.4.6	e fernwanr i disparet,
SNG.4.6	mon pou depese pour al lo montanny lamir
SNG.4.6	ek kolin lansan.
SNG.4.7	Ou vreman zoli, mon lanmoure!
SNG.4.7	Ou napa okenn defo.
SNG.4.8	Mon fiyanse! Vin avek mwan depi Liban!
SNG.4.8	Vin avek mwan depi Liban!
SNG.4.8	Desann depi latet montanny Amana,
SNG.4.8	depi latet Senir ek Hermon,
SNG.4.8	depi kavern lyon,
SNG.4.8	depi montanny leopar.
SNG.4.9	Mon pti ser! Mon fiyanse!
SNG.4.9	Ou'n rann mwan fou.
SNG.4.9	Par en sel regar,
SNG.4.9	par en sel perl ou kolye,
SNG.4.9	ou'n rann mwan fou.
SNG.4.10	Mon pti ser! Mon fiyanse!
SNG.4.10	Ou kares i fer mwan dibyen.
SNG.4.10	Ou lanmour i meyer ki diven,
SNG.4.10	loder ou bann parfen i pli bon ki tou bann zepis.
SNG.4.11	Mon fiyanse! Ou lalev i distil dimyel,
SNG.4.11	anba ou lalang i annan dimyel ek dile;
SNG.4.11	ou lenz i santi loder Liban.
SNG.4.12	Mon pti ser! Mon fiyanse!
SNG.4.12	Ou mon zarden prive, mon lafontenn sekre.
SNG.4.13	Ou bann bourzon i en zarden grenadye
SNG.4.13	avek bann fri delisye,
SNG.4.13	roukou ek nar;
SNG.4.14	nar ek safran, lorye ek kannel,
SNG.4.14	e tou bann pye lansan,
SNG.4.14	lamir ek aloes,
SNG.4.14	e tou bann meyer lesans ki santi bon.
SNG.4.15	Mon en lafontenn dan en zarden
SNG.4.15	en sours delo pir
SNG.4.15	ki koul depi Liban.
SNG.4.16	Vandnor! Leve!
SNG.4.16	Vandsid! Vini!
SNG.4.16	Soufle dan mon zarden.
SNG.4.16	Senm son bann parfen.
SNG.4.16	Mon byenneme! Antre dan ou zarden!
SNG.4.16	Vin manz bann meyer fri!
SNG.5.1	Mon pti ser! Mon fiyanse!
SNG.5.1	Mon'n vin dan mon zarden!
SNG.5.1	Mon vin rekolte mon lamir ek mon zepis.
SNG.5.1	Mon manz mon gof dimyel.
SNG.5.1	Mon bwar mon diven avek mon dile.
SNG.5.1	Zanmi! Manze! Bwar!
SNG.5.1	Soul ou avek lanmour.
SNG.5.2	Mon ti pe dormi; me mon leker ti reste reveye.
SNG.5.2	Mon antann mon byenneme ki pe tap lo laport:
SNG.5.2	Mon pti ser, mon zanmi,
SNG.5.2	mon Tourtrel, ou ki parfe, ouver!
SNG.5.2	Mon latet i kouver avek laroze;
SNG.5.2	e mon seve i mouye par bann gout laroze lannwit.
SNG.5.3	Mon'n fini dezabiy mwan;
SNG.5.3	mon pa pou remet mon lenz.
SNG.5.3	Mon'n lav mon lipye;
SNG.5.3	mon pa pou sali zot ankor.
SNG.5.4	Mon byenneme in pas son lanmen
SNG.5.4	par louvertir laport;
SNG.5.4	mon tranble dan mon trip akoz li.
SNG.5.5	Mon leve pour ouver laport pour mon byenneme.
SNG.5.5	Ler mon met mon lanmen ek mon ledwa
SNG.5.5	lo pwannyen laport, zot vin mouye avek lamir.
SNG.5.6	Mon ouver laport pour mon byenneme;
SNG.5.6	me mon byenneme ti'n vir ledo,
SNG.5.6	e i ti'n ale.
SNG.5.6	Mon apel li, me i pa reponn.
SNG.5.7	Bann gardyen ki fer laronn otour lavil ti war mwan;
SNG.5.7	Zot tap mwan, zot bles mwan;
SNG.5.7	zot pran mon manto.
SNG.5.8	Bann fiy Zerizalenm! Mon sipliy zot:
SNG.5.8	Si zot war mon byenneme,
SNG.5.8	dir li mon ganny maladi lanmour.
SNG.5.9	Ou ki pli zoli parmi tou bann fanm,
SNG.5.9	ki ou byenneme i annan plis ki lezot zonm,
SNG.5.9	pour ou sipliy nou konmsa?
SNG.5.10	Mon byenneme i annan en ten kler e briyan;
SNG.5.10	ou kapab rekonnet li parmi dis mil zonm.
SNG.5.11	Son latet i kouler dore.
SNG.5.11	I annan seve boukle, nwanr parey korbo.
SNG.5.12	Son lizye i parey de tourtrel obor larivyer;
SNG.5.12	poze obor en lakoup,
SNG.5.12	zot pe bennyen dan dile.
SNG.5.13	Son lazou i parey en kwen dan en zarden
SNG.5.13	plante avek bann zarbis parfimen.
SNG.5.13	Son lalev i parey fler lis
SNG.5.13	ki pe distil lamir.
SNG.5.14	Son lanmen i parey bann bag annor,
SNG.5.14	garni avek bann bizou;
SNG.5.14	son lekor i parey livwar poli
SNG.5.14	kouver avek pyer safir.
SNG.5.15	Son lazanm i parey bann kolonn an marb blan,
SNG.5.15	poze lo bann baz annor pir.
SNG.5.15	Son figir i parey bann montanny Liban,
SNG.5.15	i elegan parey pye sed.
SNG.5.16	Son labous i dou;
SNG.5.16	mon anvi son lekor antye.
SNG.5.16	Bann fiy Zerizalenm?
SNG.5.16	Li menm mon byenneme, li menm mon zanmi.
SNG.6.1	Ou ki pli zoli parmi bann fanm!
SNG.6.1	Dir nou kote ou lanmoure in ale?
SNG.6.1	Ki direksyon ou lanmoure in pran?
SNG.6.1	Nou oule al rod li avek ou.
SNG.6.2	Mon lanmoure i desann dan son zarden
SNG.6.2	ki'n ganny plante avek bann zepis parfimen;
SNG.6.2	in al sonny son troupo dan bann zarden
SNG.6.2	e keyir bann lis.
SNG.6.3	Mon lanmoure i pour mwan
SNG.6.3	e mwan, mon pour mon byenneme
SNG.6.3	ki sonny son troupo parmi bann lis.
SNG.6.4	Mon byenneme! Ou zoli parey lavil Tirsa,
SNG.6.4	Ou zoli menm, parey lavil Zerizalenm,
SNG.6.4	terib parey en larme dan konbat.
SNG.6.5	Aret fikse ou lizye lo mwan,
SNG.6.5	akoz zot trouble mwan.
SNG.6.5	Ou seve i parey en troupo kabri
SNG.6.5	ki pe sot sote depi kolin Galaad.
SNG.6.6	Ou bann ledan i parey en troupo mouton
SNG.6.6	ki sorti bennyen.
SNG.6.6	Sakenn i annan son ser zimel;
SNG.6.6	zot pa mank kanmarad.
SNG.6.7	Ou lazou i parey de lanmwatye grenad
SNG.6.7	deryer ou vwal.
SNG.6.8	I annan swasant larenn, katreven menazer
SNG.6.8	ek en kantite zenn fanm.
SNG.6.9	Me mwan, mon annan zis mon tourtrel, ki parfe,
SNG.6.9	sel fiy son manman,
SNG.6.9	e son zanfan prefere.
SNG.6.9	Ler bann zenn fiy i war li,
SNG.6.9	zot apel li byennere.
SNG.6.9	Ler bann larenn ek bann menazer i war li,
SNG.6.9	zot felisit li.
SNG.6.10	Lekel sa fanm ki resanble loror,
SNG.6.10	ki zoli parey lalin,
SNG.6.10	briyan parey soley
SNG.6.10	terib parey en larme dan konba?
SNG.6.11	Mon'n desann dan zarden bann zarbis fri,
SNG.6.11	pour war bann zenn plant pouse dan vale,
SNG.6.11	pour war si bann pye rezen pe bourzonnen,
SNG.6.11	si bann pye grenad pe fleri.
SNG.6.12	Mon nepli konpran nanryen,
SNG.6.12	mon rev ti'n anmenn mwan
SNG.6.12	dan en kales akote mon sef.
SNG.6.13	O Soulamit! Retournen! Retournen!
SNG.6.13	Retournen! Retournen pour nou kapab admir ou.
SNG.6.13	Akoz ou pe admir sa Soulamit?
SNG.6.13	Konmsi ou pe get en kontredans!
SNG.7.1	Prenses! Ou lipye i zoli dan sandal.
SNG.7.1	Laform ou laans i parey en bizou,
SNG.7.1	travay en artis profesyonnel.
SNG.7.2	Ou lonbri i form en lakoup arondi
SNG.7.2	kot diven parfimen pa zanmen manke.
SNG.7.2	Ou vant i parey en sak dible
SNG.7.2	antoure avek bann lis.
SNG.7.3	Ou de tete i parey de kabri,
SNG.7.3	zimo en gazel.
SNG.7.4	Ou likou i parey en tour an livwar.
SNG.7.4	Ou lizye i koman bann lak dan Hesbonn,
SNG.7.4	pre Laport Bat-Rabim.
SNG.7.4	Ou nennen i zoli parey Tour Liban
SNG.7.4	ki anfas avek Damas.
SNG.7.5	Ou latet i tenir drwat parey montanny Karmel,
SNG.7.5	ou seve trese i kouler rouz fonse;
SNG.7.5	en lerwa in ganny pri dan son bann latres.
SNG.7.6	Mon lanmoure! Ou ki mon lazwa,
SNG.7.6	ou vreman zoli, ou vreman bon.
SNG.7.7	Ou elegan parey en pye dat,
SNG.7.7	e ou tete parey son bann grap.
SNG.7.8	Mon dir mon pou mont lo sa pye dat,
SNG.7.8	e rekolte son bann fri.
SNG.7.8	Mon ti ava kontan ki ou tete
SNG.7.8	ti ava parey bann grap rezen
SNG.7.8	e loder ou lalenn, parey parfen fri,
SNG.7.9	e ou labous, parey diven ki donn lazwa.
SNG.7.10	Mon pour mon byenneme,
SNG.7.10	e in fikse son dezir lo mwan.
SNG.7.11	Vini mon byenneme!
SNG.7.11	Annou al pronmnen dan lakanpanny.
SNG.7.11	Annou al pas lannwit dan vilaz.
SNG.7.12	Granmaten, nou ava al dan bann plantasyon rezen
SNG.7.12	pour war si zot in bourzonnen,
SNG.7.12	si bann fler in ouver,
SNG.7.12	si bann grenad pe fleri.
SNG.7.12	La, mon ava kares ou.
SNG.7.13	Bann ponmdamour pe anvoy zot loder;
SNG.7.13	devan nou laport, i annan tou bann kalite fri delisye,
SNG.7.13	bann nouvo fri, koman bann fri lontan.
SNG.7.13	Mon'n rezerv zot pour ou, mon lanmoure.
SNG.8.1	Mon ti ava kontan si ou ti mon frer
SNG.8.1	ki'n tete avek mon manman!
SNG.8.1	Ler mon ti ava rankontre ou dan semen,
SNG.8.1	mon ti ava kapab anbras ou
SNG.8.1	san ki personn i mepriz mwan.
SNG.8.2	Mon ti ava anmenn ou dan lakour,
SNG.8.2	kot mon manman
SNG.8.2	e dan lasanm sa enn
SNG.8.2	ki'n met mwan omonn.
SNG.8.2	Ou ti ava montre mwan fer lanmour.
SNG.8.2	Mon ti ava fer ou bwar diven parfimen
SNG.8.2	ek zi mon bann grenad.
SNG.8.3	I ava met son lanmen gos anba mon latet;
SNG.8.3	i ava ser mwan avek son lanmen drwat.
SNG.8.4	Bann fiy Zerizalenm! Mon sipliy zot:
SNG.8.4	Pa revey mon lanmour
SNG.8.4	pa deranz li, avan ki i pare.
SNG.8.5	Lekel sa fanm ki pe vini sorti, dan dezer,
SNG.8.5	apiye lo son lanmoure?
SNG.8.5	Mon ti revey ou anba pye ponm,
SNG.8.5	la kot ou manman ti ansent ou;
SNG.8.5	la kot i ti met ou omonn.
SNG.8.6	Met mwan koman en bizou presye lo ou leker,
SNG.8.6	koman en brasle grave lo ou lebra;
SNG.8.6	akoz lanmour i for parey lanmor;
SNG.8.6	lapasyon i osi kriyel; i retenir dan latonm.
SNG.8.6	Son lafyev i brile parey en dife;
SNG.8.6	i tonm parey zekler.
SNG.8.7	Tou delo dan losean pa ase pour tenny lanmour
SNG.8.7	Tou delo bann larivyer pa ase pour noy li.
SNG.8.7	Menm si en dimoun ti ava vann tou sa ki i posede
SNG.8.7	pour li aste lanmour, i pou ganny meprize.
SNG.8.8	Nou annan en pti ser, son tete pa ankor pouse.
SNG.8.8	Ki nou pou fer pour nou pti ser,
SNG.8.8	zour i ava ganny demann an maryaz?
SNG.8.9	Si i ti en miray,
SNG.8.9	nou ti ava'n konstri bann tour annarzan;
SNG.8.9	si i ti en laport,
SNG.8.9	nou ti ava'n bar li avek bann plans sed.
SNG.8.10	Mon en miray,
SNG.8.10	mon tete i parey son de tour;
SNG.8.10	alor, pour li, mon fer son boner.
SNG.8.11	Salomon ti annan en plantasyon rezen Baal-Hamonn.
SNG.8.11	I ti konfye sa plantasyon avek bann gardyen.
SNG.8.11	Sakenn ti fodre pey li mil pyes larzan,
SNG.8.11	pour rekolte rezen.
SNG.8.12	Mon plantasyon rezen i devan mwan.
SNG.8.12	Salomon! La ou mil pyes larzan;
SNG.8.12	i annan de san pyes pour bann gardyen.
SNG.8.13	Ou ki reste dan bann zarden,
SNG.8.13	ou bann zanmi pe ekout ou;
SNG.8.13	fer mwan antann ou lavwa:
SNG.8.14	Sove mon lanmoure!
SNG.8.14	Parey en gazel, parey en pti kabri.
SNG.8.14	Al lo bann montanny parfimen.
ISA.1.1	Vizyon ki Ezai, garson Amoz ti war konsernan rwayonm Zida ek lavil Zerizalenm dan bann lepok ki Ozyas, Zotanm, Akaz ek Ezekyas ti lerwa Zida.
ISA.1.2	Lesyel ekoute! Later tande!
ISA.1.2	SENYER ki koze:
ISA.1.2	Mon'n elve zanfan, mon'n fer zot grandi,
ISA.1.2	me zot in revolte kont mwan.
ISA.1.3	En bef i konn son met,
ISA.1.3	en bourik i konn manzwar
ISA.1.3	kot son met i donn li manze;
ISA.1.3	me Izrael pa konn mwan;
ISA.1.3	mon pep pa konpran.
ISA.1.4	Maler! Nasyon koupab:
ISA.1.4	Pep sarze avek krim,
ISA.1.4	ras ki fer sa ki mal,
ISA.1.4	zanfan koronpi.
ISA.1.4	Zot in abandonn SENYER.
ISA.1.4	Zot in mepriz Bondye Sen Izrael.
ISA.1.4	Zot in tourn zot ledo avek li
ISA.1.4	e zot kontinyen revolte!
ISA.1.5	Akoz ou rod ganny bate ankor?
ISA.1.5	Akoz ou kontinyen revolte?
ISA.1.5	Ou latet i malad
ISA.1.5	e ou leker i soufer.
ISA.1.6	Depi lipye ziska latet,
ISA.1.6	napa nanryen ki dan en bon leta.
ISA.1.6	Partou i annan boubou ek blesir ki pe sennyen,
ISA.1.6	e ki personn pa'n netwaye, ni panse,
ISA.1.6	oubyen kalme avek delwil.
ISA.1.7	Ou pei in ganny devaste, ou bann lavil in brile.
ISA.1.7	Bann etranze pe devor ou rekolt lanmenm devan ou.
ISA.1.7	Ou bann plantasyon in ganny detri;
ISA.1.7	lennmi in vir li anba lao.
ISA.1.8	Zis Zerizalenm ki reste.
ISA.1.8	I parey en kabann dan plantasyon rezen,
ISA.1.8	en labri dan plantasyon kokonm,
ISA.1.8	en lavil anserkle par lennmi.
ISA.1.9	Si SENYER liniver pa ti'n les detrwa sirvivan,
ISA.1.9	nou ti ava'n pas parey lavil Sodonm,
ISA.1.9	nou ti ava'n pas parey lavil Gomor.
ISA.1.10	Dirizan Sodonm! Ekout parol SENYER!
ISA.1.10	Pep Gomor! Ekout lansennyman nou Bondye!
ISA.1.11	SENYER i'n deklare:
ISA.1.11	Ki mon annan pour fer
ISA.1.11	avek tou zot kantite sakrifis?
ISA.1.11	Mon'n ganny ase avek sakrifis konplet
ISA.1.11	bann mouton mal
ISA.1.11	e avek lagres bann zannimo ki'n ganny angrese;
ISA.1.11	ni disan toro, ni disan zenn mouton, ni disan bouk
ISA.1.11	pa fer mwan plezir.
ISA.1.12	Lekel ki'n demann ou vin dan mon prezans, dan lakour mon tanp.
ISA.1.13	Aret anmenn bann lofrann i initil.
ISA.1.13	Loder lansan i degoutan.
ISA.1.13	Mon nepli kapab siport zot bann lafet nouvellin;
ISA.1.13	bann saba e bann konvokasyon solannel
ISA.1.13	ki melanze avek mesanste.
ISA.1.14	Mon deteste zot bann lafet nouvellin
ISA.1.14	ek zot bann rasanbleman.
ISA.1.14	Tousala in vin en fardo pour mwan;
ISA.1.14	mon nepli kapab siporte.
ISA.1.15	Ler zot lev zot lanmen ver mwan,
ISA.1.15	mon pou ferm mon lizye.
ISA.1.15	Menm si zot fer bokou lapriyer,
ISA.1.15	mon pa pou ekoute;
ISA.1.15	zot lanmen i ranpli avek disan.
ISA.1.16	Lav zot! Pirifye zot!
ISA.1.16	Tir sa bann move keksoz devan mwan.
ISA.1.16	Aret fer sa ki mal.
ISA.1.17	Aprann fer sa ki byen,
ISA.1.17	rod lazistis,
ISA.1.17	sov sa enn ki ganny kraze;
ISA.1.17	defann bann orfelen,
ISA.1.17	pran ka avek bann vev.
ISA.1.18	SENYER in deklare: Aprezan vini, annou diskite:
ISA.1.18	Si zot bann pese i rouz,
ISA.1.18	zot pou vin blan parey lannez.
ISA.1.18	Menm si zot rouz fonse,
ISA.1.18	zot pou vin blan parey lalenn.
ISA.1.19	Si zot aksepte obeir mwan,
ISA.1.19	zot ava manz bann pli bon prodwi dan sa pei.
ISA.1.20	Me si zot refize, si zot persiste
ISA.1.20	dan zot revolt kont mwan,
ISA.1.20	zot pou ganny devore.
ISA.1.20	Labous SENYER in deklare.
ISA.1.21	Koman eski sa lavil ki ti fidel in vin en prostitye?
ISA.1.21	La kot ti ranpli avek lazistis ek ladrwatir,
ISA.1.21	aprezan i ranpli avek kriminel.
ISA.1.22	Ou larzan in perdi tou son valer;
ISA.1.22	ou diven in ganny koupe avek delo.
ISA.1.23	Ou bann sef in vin rebel;
ISA.1.23	zot konplis avek voler.
ISA.1.23	Zot tou zot kontan pran gous.
ISA.1.23	Zot tou zot kontan kado.
ISA.1.23	Zot pa defann bann orfelen.
ISA.1.23	Zot pa ekout ka bann vev.
ISA.1.24	La sa ki SENYER Bondye liniver,
ISA.1.24	BONDYE Toupwisan Izrael i deklare:
ISA.1.24	Maler! Mon pou revanz lo mon bann lennmi.
ISA.1.24	Mon pou tourn kont mon bann ladverser.
ISA.1.25	Mon pou vir kont ou.
ISA.1.25	Mon pou pirifye ou dan dife,
ISA.1.25	mon pou tir tou ou bann lenpirte.
ISA.1.26	Mon pou retabli ou bann ziz parey lontan
ISA.1.26	ou bann konseye parey avan.
ISA.1.26	Alor, ou pou ganny apele:
ISA.1.26	Lavil lazistis.
ISA.1.26	Lavil fidel.
ISA.1.27	Zerizalenm pou ganny sove par lazistis.
ISA.1.27	Son bann zabitan ki repanti,
ISA.1.27	pou ganny sove par lazistis.
ISA.1.28	Me bann rebel ek bann peser
ISA.1.28	pou ganny detri ansanm;
ISA.1.28	bann ki abandonn SENYER pou ganny pini.
ISA.1.29	Alor, bann pye dibwa sakre
ISA.1.29	ki zot ti adore pou fer zot onte;
ISA.1.29	zot pou kanmi avek zot bann zarden sakre
ISA.1.29	ki zot ti fer.
ISA.1.30	Annefe, zot pou vin parey sa bann pye dibwa
ISA.1.30	ki'n perdi zot fey;
ISA.1.30	parey en zarden kot nepli annan delo.
ISA.1.31	Bann zonm for pou vin parey lapay;
ISA.1.31	zot bann aksyon parey zekli dife,
ISA.1.31	san ki personn ava kapab tennyen.
ISA.1.31	Tou le de, zot pou bril ansanm.
ISA.1.31	Personn pa pou kapab tenny zot.
ISA.2.1	La sa ki Ezai, garson Amoz ti war, konsernan Zida ek lavil Zerizalenm:
ISA.2.2	Dan lavenir, montanny kot tanp SENYER ti ete,
ISA.2.2	pou vin pli o parmi tou bann montanny;
ISA.2.2	i pou pli o ki bann kolin.
ISA.2.2	Tou bann nasyon pou al ver li.
ISA.2.3	En kantite pep pou vini. Zot pou dir:
ISA.2.3	Vini! Annou mont lo montanny SENYER.
ISA.2.3	Annou al kot tanp Bondye Zakob.
ISA.2.3	La, i ava fer nou konn son semen;
ISA.2.3	nou ava swiv li.
ISA.2.3	Annefe, lansennyman Bondye i sorti dan Siyon,
ISA.2.3	e parol SENYER i sorti dan Zerizalenm.
ISA.2.4	I pou rann zizman ant bann nasyon
ISA.2.4	e donn konsey en kantite pep.
ISA.2.4	Zot ava fer avek zot lepe zouti ki kiltiv later,
ISA.2.4	servi zot lans koman en sekater pour tay brans.
ISA.2.4	Nasyon pa pou pran zarm kont en lot;
ISA.2.4	zot pou nepli aprann fer lager.
ISA.2.5	Desandan Zakob! Vini!
ISA.2.5	Annou mars dan lalimyer SENYER!
ISA.2.5	Larogans pou ganny detri.
ISA.2.6	Desandan Zakob! Ou'n abandonn ou pep.
ISA.2.6	Pei i ranpli avek mazik
ISA.2.6	ek siperstisyon ki sorti dan Les,
ISA.2.6	en kantite, parey kot bann Filisten;
ISA.2.6	zot fer konpromi avek bann etranze.
ISA.2.7	Zot pei i ranpli avek larzan ek lor;
ISA.2.7	pa posib kont zot larises.
ISA.2.7	Zot pei i ranpli avek en kantite seval,
ISA.2.7	pa posib kont zot bann kales lager.
ISA.2.8	Zot pei i ranpli avek fo bondye.
ISA.2.8	Zonm i prosternen devan zidol
ISA.2.8	ki zot in fabrike avek zot lanmen,
ISA.2.8	sa ki zot in fer avek zot prop ledwa.
ISA.2.9	Pour sa rezon, dimoun i ganny imilye;
ISA.2.9	zot tou, zot ganny abese.
ISA.2.9	Pa pardonn zot.
ISA.2.10	Al dan bann kap ros
ISA.2.10	e kasyet zot anba later,
ISA.2.10	lwen avek lafreyer SENYER,
ISA.2.10	lwen avek laglwar son pwisans.
ISA.2.11	Lizye dimoun arogan pou ganny abese;
ISA.2.11	bann orgeye pou ganny imilye.
ISA.2.11	Sa zour, zis SENYER ki pou ganny egzalte.
ISA.2.12	Annefe, SENYER liniver i annan son zour
ISA.2.12	pour li azir kont bann ki fyer e vantar,
ISA.2.12	ler i pou abes sa bann ki krwar zot siperyer.
ISA.2.13	I pou azir kont bann gran pye sed Liban
ISA.2.13	e bann pye dibwa Basann;
ISA.2.14	kont tou bann gran montanny
ISA.2.14	e kont bann gran kolin;
ISA.2.15	kont tou bann tour
ISA.2.15	e kont tou bann for;
ISA.2.16	kont bann gro navir sorti Tarsis
ISA.2.16	e kont bann zoli bato.
ISA.2.17	Dimoun orgeye pou ganny imilye;
ISA.2.17	bann ki vantar pou ganny abese.
ISA.2.17	Sa zour, zis SENYER
ISA.2.17	ki pou ganny rekonnet pour son grander.
ISA.2.18	Tou bann zidol pou disparet.
ISA.2.19	Al dan bann kavern ros
ISA.2.19	e dan bann trou anba later,
ISA.2.19	lwen avek lakoler SENYER,
ISA.2.19	e laglwar son mazeste,
ISA.2.19	ler i pou leve pour sekwe later.
ISA.2.20	Sa zour, dimoun pou zet avek bann tang ek bann sovsouri,
ISA.2.20	bann zidol annarzan e annor fer par zot menm pour adore.
ISA.2.21	Zot pou antre dan bann kavern ros
ISA.2.21	e dan bann trou dan later
ISA.2.21	pour zot sove devan lakoler SENYER
ISA.2.21	e laglwar son mazeste,
ISA.2.21	ler i pou leve pour sekwe later.
ISA.2.22	Pa pran ka pour imen;
ISA.2.22	i annan zis en souf dan son nennen.
ISA.2.22	I pa vo nanryen.
ISA.3.1	Aprezan, SENYER, SENYER liniver
ISA.3.1	pou retir dan Zerizalenm e dan Zida tou resours.
ISA.3.1	I pou priv zot avek manze ek delo,
ISA.3.2	konbatan ek gerye,
ISA.3.2	ziz ek profet,
ISA.3.2	dizer bonnavantir ek ansyen,
ISA.3.3	sef group 50 ek personnaz enportan,
ISA.3.3	konseye ek mazisyen abil,
ISA.3.3	sorsye eksperyanse.
ISA.3.4	Alor, bann zanfan pou vin zot sef.
ISA.3.4	Bann zenn ava gouvern zot.
ISA.3.5	Dimoun pou ganny kraze vwazen kont vwazen.
ISA.3.5	Bann zenn pou ensolan anver bann vyeyar;
ISA.3.5	bann bonnaryen pou maltret dimoun respektab.
ISA.3.6	En zonm ava sezi enn dan son fanmir e dir li:
ISA.3.6	Ou annan en bon palto
ISA.3.6	alor ou ava vin nou sef;
ISA.3.6	pran ansarz sa ta debri.
ISA.3.7	Me sa zour, sa dimoun pou lev lavwa e dir:
ISA.3.7	Mon pa en dokter.
ISA.3.7	Napa ni manze ni lenz dan mon lakaz.
ISA.3.7	Ou pa kapab fer mwan sef.
ISA.3.8	Zerizalenm in degrengole;
ISA.3.8	rwayonm Zida in tonbe,
ISA.3.8	akoz zot parol ek zot aksyon in kont SENYER.
ISA.3.8	Zot in revolte devan son laglwar.
ISA.3.9	Zot move aksyon i en temwen kont li.
ISA.3.9	Zot montre zot pese parey Sodonm.
ISA.3.9	Maler! Zot loter zot prop maler.
ISA.3.10	Dir sa ki inosan koman i ere,
ISA.3.10	akoz i pou rekolte fri son travay.
ISA.3.11	Maler lo zot bann malfeter!
ISA.3.11	Tou pou mal fini pour zot.
ISA.3.11	Zot pou ganny trete dapre zot aksyon.
ISA.3.12	Zanfan ki pe kraz mon pep;
ISA.3.12	fanm ki pe domin zot.
ISA.3.12	Mon pep! Ou bann sef pe tronp ou.
ISA.3.12	Zot pe anmenn ou dan move semen.
ISA.3.13	SENYER in pare pour zizman.
ISA.3.13	In debout pour li ziz lepep.
ISA.3.14	SENYER i pare pour ziz bann ansyen
ISA.3.14	ek bann dirizan son pep:
ISA.3.14	Zot ki'n devaste mon plantasyon rezen,
ISA.3.14	zot lakaz i plen avek keksoz ki zot in vole avek bann pov.
ISA.3.15	Senyer BONDYE liniver i deklare:
ISA.3.15	Akoz ou kraz mon pep?
ISA.3.15	Akoz ou fer vyolans avek bann pov?
ISA.3.16	SENYER i deklare:
ISA.3.16	Bann fiy dan Zerizalenm zot fyer,
ISA.3.16	zot fil zot likou ler zot marse,
ISA.3.16	zot regar i provokan;
ISA.3.16	zot mars ti lepa
ISA.3.16	e fer sonnen bann lasenn ki dan zot sevir.
ISA.3.17	SENYER pou kouver latet bann fiy Zerizalenm
ISA.3.17	avek lagal e met zot fron deor.
ISA.3.18	Sa zour, SENYER pou tir tou zot bizou: Lasenn dan sevir, rezil, 
ISA.3.19	zanno, brasle, vwalet; 
ISA.3.20	vwal, sennon, sang, gardkor, port boner, 
ISA.3.21	bag ek bag nennen; 
ISA.3.22	lenz lafet, foular, lesarp, kaba; 
ISA.3.23	semiz linenn, vwal.
ISA.3.24	Loder pouritir pou ranplas loder lesans;
ISA.3.24	en lakord pou ranplas en sang.
ISA.3.24	Latet kler pou ranplas bann lanmod pennyen avek ekstravagans;
ISA.3.24	lenz dey pou ranplas bann lenz lafet;
ISA.3.24	laont dan plas labote.
ISA.3.25	Ou bann zonm pou ganny masakre
ISA.3.25	e ou bann gerye pou mor dan batay.
ISA.3.26	Zot bann laport pou plennyen e lamante;
ISA.3.26	i pou asiz ater, parey en fanm depouye.
ISA.4.1	Sa zour, set fanm pou anpandan avek en sel zonm.
ISA.4.1	Zot pou dir li:
ISA.4.1	Nou ava rod nou manze nou menm,
ISA.4.1	nou ava met nou prop lenz.
ISA.4.1	Zis donn nou ou non.
ISA.4.1	Fer disparet nou laont.
ISA.4.2	Sa zour, SENYER pou fer pouse dan pei sa pou loner ek laglwar. Bann fri sa pei pour fer lafyerte ek laglwar bann sirvivan Izrael.
ISA.4.3	Alor, sa ki'n reste Siyon, bann sirvivan dan Zerizalenm pou ganny apele sen. Tou sa bann ki zot non i'n ganny anrezistre pou kapab viv dan Zerizalenm.
ISA.4.4	Apre, SENYER ava lav salte bann zabitan Siyon e netway disan ki dan Zerizalenm par en souf lazistis e destriksyon.
ISA.4.5	Alor, SENYER ava kree lo montanny Siyon e lo bann lasanble ki'n ganny konvoke, en nyaz avek lafimen pandan lazournen, e en laklerte koman en laflanm dife pandan lannwit. Konmsa, laglwar SENYER pou kouver tou, 
ISA.4.6	parey en proteksyon kont lasaler lizour en twa e en labri kont tanpet ek lapli.
ISA.5.1	Mon anvi sant pour mon lanmoure
ISA.5.1	en sanson lo son plantasyon rezen:
ISA.5.1	Mon lanmoure ti annan en plantasyon rezen lo en kolin fertil.
ISA.5.2	I ti travay later e tir tou ros;
ISA.5.2	i ti plant en zoli plan rezen.
ISA.5.2	I ti konstri en tour dan milye.
ISA.5.2	I ti fouy en gran basen kot rezen pou ganny kraze.
ISA.5.2	I ti pe espere ganny bon rezen,
ISA.5.2	me i ti ganny rezen eg.
ISA.5.3	Alor, mon lanmoure ti dir:
ISA.5.3	Aprezan zot ki reste Zerizalenm!
ISA.5.3	Zot ki reste Zida!
ISA.5.3	Zot menm zize ant mwan ek mon plantasyon rezen.
ISA.5.4	Tou sa ki mon ti kapab fer
ISA.5.4	pour mon plantasyon rezen, pa mon'n fer?
ISA.5.4	Mon ti pe espere rekolte bon rezen.
ISA.5.4	Me akoz in donn mwan rezen eg?
ISA.5.5	Aprezan, les mwan dir zot
ISA.5.5	ki mon pou fer avek mon plantasyon rezen:
ISA.5.5	Mon pou tir bann klotir
ISA.5.5	e les li ganny devore.
ISA.5.5	Mon pou kas son bann miray
ISA.5.5	e les li ganny kraze anba lipye.
ISA.5.6	Mon pou les li vin en landrwa abandonnen.
ISA.5.6	Personn pa pou tay son bann brans;
ISA.5.6	personn pa pou aras bann move zerb.
ISA.5.6	Bann plant anvaisan ek zarbis pikan pou pouse.
ISA.5.6	Mon pou anpes bann nyaz
ISA.5.6	fer lapli tonm lo li.
ISA.5.7	Plantasyon rezen SENYER liniver se pep Izrael;
ISA.5.7	Sa plan rezen ki i ti telman kontan, se pep Zida.
ISA.5.7	SENYER ti pe esper ladrwatir sorti ladan,
ISA.5.7	me ti annan zis versman disan.
ISA.5.7	I ti pe esper lazistis,
ISA.5.7	me i ti antann zis bann malere kriye.
ISA.5.8	Maler bann ki azout lakaz!
ISA.5.8	Ki pran en morso later apre lot,
ISA.5.8	ziska ki pei antye i zis pour zot.
ISA.5.9	La serman ki SENYER liniver
ISA.5.9	ti fer rezonnen dan mon zorey:
ISA.5.9	En kantite sa bann lakaz pour ganny abandonnen.
ISA.5.9	Personn pa pou vin reste dan sa bann gran e zoli lakaz.
ISA.5.10	Dis arpan plantasyon rezen
ISA.5.10	pou donn apenn 50 lit diven.
ISA.5.10	Avek100 kilo semans dible,
ISA.5.10	zot pou rekolte zis 10 kilo.
ISA.5.11	Maler lo zot ki lev granmaten
ISA.5.11	pour al rod labwason for
ISA.5.11	e ki trennen sou avek diven, ziska tar dan lannwit.
ISA.5.12	Lanmizik laarp ek lir, tanbouren, laflit ek diven
ISA.5.12	i lakonpannyman dan zot bann lafet.
ISA.5.12	Me zot pa remark sa ki SENYER in fer;
ISA.5.12	ni travay ki son lanmen i'n akonpli.
ISA.5.13	Pour sa rezon, mon pep pour ganny deporte
ISA.5.13	akoz i pa konpran.
ISA.5.13	Son bann gran zans pou mor lafen
ISA.5.13	e popilasyon antye pou mor laswaf.
ISA.5.14	Alor, lapeti lemonn lanmor in ogmante
ISA.5.14	e in ouver son labous byen gran;
ISA.5.14	bann gran zans dan Zerizalenm
ISA.5.14	e popilasyon antye lavil pou desann;
ISA.5.14	ansanm, zot pou al dan zot tapaz lafet.
ISA.5.15	Zonm i mars latet anba,
ISA.5.15	e zot pou ganny imilye;
ISA.5.15	regar bann orgeye i ganny abese.
ISA.5.16	Me, SENYER liniver pou ganny glorifye akoz i zis;
ISA.5.16	Bondye sen ava montre ki i sen par lazistis.
ISA.5.17	Bann mouton pou rod zerb
ISA.5.17	dan bann debri lavil
ISA.5.17	konmsi zot ti dan zot laplenn;
ISA.5.17	bann pti kabri pou manz parmi larin lavil.
ISA.5.18	Maler! Zot ki'n ganny anpaye dan zot krim;
ISA.5.18	ki trenn zot pese deryer zot
ISA.5.18	parey zot trenn en saret.
ISA.5.19	Zot dir: Depese SENYER,
ISA.5.19	akoz nou anvi war sa.
ISA.5.19	Proze Bondye sen Izrael
ISA.5.19	pa pou tarde pour ganny akonpli!
ISA.5.19	Nou oule war sa arive.
ISA.5.20	Maler lo zot ki apel sa ki byen, mal e sa ki mal, byen;
ISA.5.20	ki sanz fernwanr pour lalimyer
ISA.5.20	e lalimyer pour fernwanr;
ISA.5.20	ki fer krwar anmer sa ki dou
ISA.5.20	e dou sa ki anmer.
ISA.5.21	Maler lo sa bann ki krwar zot saz,
ISA.5.21	ki krwar zot entelizan!
ISA.5.22	Maler sa bann gran bwarer diven
ISA.5.22	ki eksper dan melanz tou kalite labwason!
ISA.5.23	Zot ki larg en koupab pour gous
ISA.5.23	e refiz bann inosan zot drwa.
ISA.5.24	Pour sa rezon, parey dife i devor lapay
ISA.5.24	e zerb sek i disparet dan laflanm,
ISA.5.24	zot pou pouri par zot rasin,
ISA.5.24	e zot bann fler pour vin lapousyer,
ISA.5.24	akoz zot in rezet lansennyman SENYER liniver
ISA.5.24	e zot in mepriz Parol Bondye Sen Izrael.
ISA.5.25	Pour sa rezon, SENYER i ankoler kont son pep.
ISA.5.25	In lev son lanmen e i'n pini li.
ISA.5.25	Montanny ti tranble,
ISA.5.25	kadav ti fannen dan lari parey salte.
ISA.5.25	Malgre sa, son lakoler pa ti tonbe,
ISA.5.25	i pa bes son lebra.
ISA.5.26	SENYER pou donn en sinyal
ISA.5.26	bann nasyon ki reste tre lwen;
ISA.5.26	i pou soufle avek en pep ki reste dan profonder later.
ISA.5.26	La i pe vini avek lavites!
ISA.5.27	Personn pa fatige; personn pa fer fo pa;
ISA.5.27	personn pa asoupi ni dormi;
ISA.5.27	personn pa larg son sang;
ISA.5.27	napa en lase sandal ki'n kase.
ISA.5.28	Zot bann dart i byen pwent,
ISA.5.28	zot in byen ris zot fles.
ISA.5.28	Sabo zot bann seval
ISA.5.28	i dir koman ros
ISA.5.28	e larou zot bann kales
ISA.5.28	i vire parey tourbiyon.
ISA.5.29	Zot kriy parey en lyon,
ISA.5.29	zot gronnyen parey en pti lyon;
ISA.5.29	zot anmenn zot viktim
ISA.5.29	dan bann landrwa sir,
ISA.5.29	kot personn pa kapab vin pran.
ISA.5.30	Sa zour, pou annan en gronnyman kont li,
ISA.5.30	parey gronnyman lanmer.
ISA.5.30	Si ou get lo kote later,
ISA.5.30	ou pou war zis fernwanr ek detres.
ISA.5.30	Bann gro nyaz pou maske lalimyer.
ISA.6.1	Dan lannen ki lerwa Ozyas ti mor, mon ti war SENYER asiz lo en tronn tre o; son rob ti ranpli tanp. 
ISA.6.2	Bann serafen ti pare pour servi li. Zot ti annan sis lezel: De ti servi pour kouver zot figir, de ti servi pour kouver zot lipye e de pour zot anvole. 
ISA.6.3	Zot ti pe apel kanmarad. Zot ti dir:
ISA.6.3	Sen, sen, sen SENYER liniver!
ISA.6.3	Later antye i ranpli avek son prezans!
ISA.6.4	Zot lavwa ti fer tranble bann laport lo zot gon e tanp ti ranpli avek lafimen.
ISA.6.5	Alor, mon ti dir:
ISA.6.5	Maler lo mwan! Fini pour mwan!
ISA.6.5	Mon en zonm avek lalev enpir,
ISA.6.5	e mon pe viv parmi en pep ki lalev i enpir;
ISA.6.5	mon lizye in war Lerwa, SENYER liniver!
ISA.6.6	Me, enn bann serafen ti anvol ver mwan. Dan son lanmen, i ti annan en labrez ki i ti'n pran lo lotel avek en pens. 
ISA.6.7	I ti tous mon labous avek sa labrez. I ti dir:
ISA.6.7	Aprezan ki sa labrez in tous ou labous,
ISA.6.7	ou fot in ale,
ISA.6.7	ou pese in ganny efase.
ISA.6.8	Alor, mon ti antann lavwa SENYER ki ti demande, Lekel mon pou anvoye? Lekel ki pou al dan nou plas? Mon ti dir: La mon la! Anvoy mwan! 
ISA.6.9	I ti dir mwan:
ISA.6.9	Ale! Al dir sa pep:
ISA.6.9	Zot ava kontinyen ekoute,
ISA.6.9	me zot pa pou konpran nanryen!
ISA.6.9	Zot ava kontinyen gete,
ISA.6.9	me zot pa pou aprann nanryen!
ISA.6.10	Angourdi leker sa pep.
ISA.6.10	Rann zot sourd!
ISA.6.10	Rann zot aveg,
ISA.6.10	pour ki zot pa war avek zot lizye,
ISA.6.10	pa antann avek zot zorey
ISA.6.10	e konpran avek zot leker!
ISA.6.10	Zot pa ava retourn kot mwan e ganny geri!
ISA.6.11	Mon ti demande, Ziska kan, SENYER?
ISA.6.11	I ti dir: Ziska ki bann lavil i ganny detri
ISA.6.11	e personn pa reste dan sa bann lakaz,
ISA.6.11	e pei i ganny devaste;
ISA.6.12	ziska ki SENYER i al lwen avek bann zabitan
ISA.6.12	e ki sa gran later i ganny abandonnen.
ISA.6.13	Si i reste ankor en dizyenm zabitan,
ISA.6.13	li osi, i pou ganny brile.
ISA.6.13	Me, parey en pye dibwa
ISA.6.13	ki son siko i reste ler in ganny koupe,
ISA.6.13	en desandans sen pou bourzonnen,
ISA.6.13	sorti dan sa siko.
ISA.7.1	Lepok ki Akaz, garson Yotanm, garson Ozyas, ti lerwa Zida, Rezin, lerwa Siri e Peka, garson Remalia, lerwa Izrael, ti ale pour atak Zerizalenm. Me zot pa ti kapab mont en latak kont li.
ISA.7.2	Ler Akaz, en desandan lerwa David, ti aprann ki Aranm ti'n alye li avek Efraim, i ti ganny en sok par sa nouvel. Zot ti tranble parey fey dibwa dan divan.
ISA.7.3	SENYER ti dir Ezai: Sorti, al rankontre Akaz. Pran ou garson Sear-Yasoub avek ou. Ou ava war li dan bout kanalizasyon ki lo rezervwar siperyer, lo semen ki al kot laplenn, kot dimoun i tal lenz. 
ISA.7.4	Ou ava dir li: Fer atansyon! Reste kalm! Pa bezwen per. Pa les lakoler sa de zans dekouraz ou. Zot zis de tizon kot lafimen i ankor pe sorti.
ISA.7.5	Aranm, avek Efraim ek garson Remalia in fer konplo kont ou. Zot in dir: 
ISA.7.6	Annou al atak Zida, annou fer per Zerizalenm! Nou ava fors li zwenn avek nou. Nou ava enstal garson Tabael koman zot lerwa.
ISA.7.7	La sa ki Senyer BONDYE i deklare:
ISA.7.7	Sa pa pou tenir, e i pa pou zanmen arive.
ISA.7.8	Annefe, Damas i kapital Lasiri, Resin i sef Damas.
ISA.7.8	Dan 65 an, Efraim pou ganny kraze,
ISA.7.8	i pou nepli egziste koman en pep.
ISA.7.9	Samari i kapital Efraim
ISA.7.9	e garson Remalia i sef Samari.
ISA.7.9	Si ou napa lafwa ou pa pou kapab tenir.
ISA.7.10	SENYER ti koz ankor avek Akaz. I ti dir li: 
ISA.7.11	Demann SENYER ou Bondye en siny ki sorti dan fon lemonn lanmor, oubyen enn ki sorti lao dan lesyel.
ISA.7.12	Me Akaz ti reponn: Mon pa pou demann okenn siny; mon pa pou tant SENYER.
ISA.7.13	Alor Ezai ti dir:
ISA.7.13	Ekoute, zot bann desandan lerwa David!
ISA.7.13	I pa ase ki zot fatig zonm?
ISA.7.13	Fodre ki zot osi fatig mon Bondye?
ISA.7.14	Alor, SENYER li menm pou donn zot en siny:
ISA.7.14	En zenn fiy i ansent e i pou met omonn en garson.
ISA.7.14	I pou apel li Emanouel. Savedir: Bondye avek nou.
ISA.7.15	I pou nouri li avek dile kaye ek dimyel,
ISA.7.15	ziska ki i ava konn rezet sa ki mal e swazir sa ki byen.
ISA.7.16	Avan menm ki sa zanfan i konn rezet sa ki mal
ISA.7.16	e swazir sa ki byen,
ISA.7.16	pei sa de lerwa ki fer ou per, ava'n vin en dezer.
ISA.7.17	SENYER pou anvoy lo ou,
ISA.7.17	lo ou pep e lo ou bann desandan,
ISA.7.17	bann zour ki pa'n zanmen deza arive
ISA.7.17	depi lepok ki rwayonm Izrael ti separ li
ISA.7.17	avek rwayonm Zida, lerwa Asiri.
ISA.7.18	Sa zour, SENYER pou soufle lo ou
ISA.7.18	pour fer vini bann mous
ISA.7.18	sorti Lezip dan lanbousir larivyer Nil,
ISA.7.18	ek mous dimyel sorti Asiri.
ISA.7.19	Zot pou vin apoz dan bann presipis,
ISA.7.19	dan lafant ros,
ISA.7.19	lo bann zarbis e dan laplenn zerb.
ISA.7.20	Sa zour, SENYER pou pran en razwar;
ISA.7.20	depi lo lot kote larivyer Efrat,
ISA.7.20	i pou raz zot latet ek tou pwal lo zot lekor;
ISA.7.20	i pou raz menm zot labarb.
ISA.7.21	Sa zour, dimoun pou swanny en bef ek de mouton.
ISA.7.22	Dile pou telman annabondans
ISA.7.22	ki zot ava nouri zot zis avek dile kaye.
ISA.7.22	Tou bann ki pou reste dan pei,
ISA.7.22	zot pou viv lo dile kaye ek dimyel.
ISA.7.23	Sa zour, la kot ti annan en plantasyon rezen,
ISA.7.23	en valer 1,000 pyes larzan,
ISA.7.23	pou annan zis bann zarbis pikan.
ISA.7.24	Pei antye pour kouver avek zis bann zarbis pikan
ISA.7.24	e dimoun pou fer lasas avek zot fles.
ISA.7.25	Ou pa pou oze al dan bann kolin pour kiltive,
ISA.7.25	akoz bann zarbis pikan.
ISA.7.25	Zot pou vin en laplenn zerb
ISA.7.25	kot bef ek mouton pou viv larg e lib.
ISA.8.1	SENYER ti dir mwan: Pran en gran tablo; ekri lo la avek bann gran let: Depese al fer piyaz. 
ISA.8.2	Mon ti montre sa tablo avek de temwen en ki mon ti annan konfyans: Pret Ouri ek Zakari, garson Yeberekya. 
ISA.8.3	Apre, mon ti al dormi avek mon fanm; i ti tonm ansent e ganny en garson. SENYER ti dir mwan: Apel li: Depese al fer piyaz, 
ISA.8.4	akoz avan ki sa zanfan pou konn dir papa oubyen manman, tou larises Damas e tou byen ki Samari ti vole pou'n ganny pran par lerwa Asiri.
ISA.8.5	SENYER ti dir mwan ankor:
ISA.8.6	Akoz pep Zida in refiz delo Siloe
ISA.8.6	ki koul dousman
ISA.8.6	e ki zot fonn avek lafreyer devan Resin
ISA.8.6	e devan garson Remalia,
ISA.8.7	SENYER pou fer monte kont li
ISA.8.7	sa gro kouran delo ki sorti dan larivyer Efrat.
ISA.8.7	Se lerwa Asiri ek son laglwar
ISA.8.7	ki pou monte e deborde partou.
ISA.8.8	I pou balye rwayonm Zida;
ISA.8.8	i pou deborde parey en linondasyon;
ISA.8.8	i pou kouver pei e monte ziska kot son likou.
ISA.8.8	I pou kouver pei antye avek son lezel gran ouver.
ISA.8.8	Bondye i avek nou!
ISA.8.9	Pep, tranble e mor avek lafreyer!
ISA.8.9	Tou pei dan lemonn antye, ekoute!
ISA.8.9	Met zot pare pour lager!
ISA.8.9	Met zot pare pour lager!
ISA.8.10	Pran konsey avek kanmarad;
ISA.8.10	fer plan ansanm; i pa pou marse.
ISA.8.10	Diskit lo zot plan; i pa pou reisi
ISA.8.10	akoz Bondye, i avek nou.
ISA.8.11	Lanmen SENYER ti sezi mwan
ISA.8.11	e averti mwan pa swiv sa semen ki sa pep in pran.
ISA.8.12	Pa pran par dan son konplo
ISA.8.12	sak fwa ki sa pep i koz lo konplo.
ISA.8.12	Pa per sa ki sa pep i per.
ISA.8.12	Pa les li fer ou per.
ISA.8.13	SENYER liniver
ISA.8.13	ki ou pou rekonnet koman sen;
ISA.8.13	sa enn pour ki ou devre annan respe;
ISA.8.13	sa enn ki ou devre per.
ISA.8.14	I pou vin en sanktyer
ISA.8.14	pour sa de rwayonm Izrael;
ISA.8.14	en ros kot ou konny ou lipye;
ISA.8.14	en gro ros ki pou fer ou tonbe;
ISA.8.14	en latrap pour bann zabitan Zerizalenm.
ISA.8.15	Akoz li, bokou pou tonbe.
ISA.8.15	Zot pou tonbe e ganny blese.
ISA.8.15	Zot pou tonm dan latrap e pri ladan.
ISA.8.16	Gard sa temwannyaz.
ISA.8.16	Sel son parol parmi mon bann disip.
ISA.8.17	Mon pou esper SENYER,
ISA.8.17	i'n detourn li avek desandan Zakob.
ISA.8.17	Mon pou met mon lespwar dan li.
ISA.8.18	Mwan, avek bann zanfan ki SENYER in donn mwan,
ISA.8.18	nou koman siny lavertisman pour Izrael,
ISA.8.18	sorti kot SENYER liniver,
ISA.8.18	ki reste lo Montanny Siyon.
ISA.8.19	Si i annan dimoun ki dir ou:
ISA.8.19	Al konsilte bann dimoun mor
ISA.8.19	ek bann lespri ki predir lavenir e rabase,
ISA.8.19	eski i normal pour en pep konsilte son bann bondye
ISA.8.19	ek dimoun mor an faver bann vivan?
ISA.8.20	Konsilte lalwa ek bann temwannyaz!
ISA.8.20	Si zot pa pe eksprim dapre sa parol,
ISA.8.20	Napa lespwar lalimyer en nouvo zour pour lepep.
ISA.8.21	Zot pou travers pei byen akable e byen lafen.
ISA.8.21	Dan zot lafen, zot pou pran lakoler
ISA.8.21	e zot pou modi zot lerwa ek zot Bondye.
ISA.8.21	Zot pou lev zot latet ver lesyel.
ISA.8.22	Apre, zot ava tourn zot latet ver later;
ISA.8.22	me zot pou war zis detres, fernwanr ek langwas terib;
ISA.8.22	zot pou ganny zete dan fernwanr epe.
ISA.9.1	Me fernwanr pa pou reste touzour lo later kot konmela, i annan langwas. Si dan lepase, pei Zabilon ek Neftali in ganny kraze, lavenir pou fer konn loner lo larout ver lanmer, lot kote Zourden ek teritwar bann nasyon.
ISA.9.2	Lepep ki ti pe marse dan fernwanr
ISA.9.2	in war en gran lalimyer.
ISA.9.2	Bann ki ti pe viv dan en pei fernwanr,
ISA.9.2	en lalimyer ti briye lo zot.
ISA.9.3	Ou'n fer popilasyon sa nasyon ogmante,
ISA.9.3	ou'n rann li pli ere ankor.
ISA.9.3	I kontan ki ou la,
ISA.9.3	i rezoui devan ou parey letan rekolt;
ISA.9.3	i montre son lazwa,
ISA.9.3	parey ler dimoun i partaz bann byen
ISA.9.3	ki i sezi dan lager.
ISA.9.4	Akoz ou'n tir sa fardo
ISA.9.4	ki ti peze lo ledo ou pep,
ISA.9.4	baton bann diktater
ISA.9.4	ki ti pe bles zot zepol,
ISA.9.4	sa mayos ki zot ti pe ganny bise avek,
ISA.9.4	ozordi, ou'n kas tousala,
ISA.9.4	parey zour ou ti bat bann Madyanit.
ISA.9.5	Akoz tou bann bogi lennmi
ISA.9.5	ki ti fer tranble later,
ISA.9.5	tou bann liniform ki'n tase avek disan,
ISA.9.5	in ganny servi pour fer en gran dife avek.
ISA.9.6	En zanfan in ne pour nou;
ISA.9.6	nou'n ganny en garson.
ISA.9.6	Lotorite i repoz lo son zepol.
ISA.9.6	Zot apel li: Konseye merveye, Bondye pwisan,
ISA.9.6	Papa eternel, Prens Lape.
ISA.9.7	Son lotorite pou kontinyen grandi
ISA.9.7	e lape pou rennyen pour touzour
ISA.9.7	pour tronn David ek son rwayonm.
ISA.9.7	I pou etabli son renny e rann li solid
ISA.9.7	lo lalwa ek lazistis,
ISA.9.7	apartir ozordi e pour touzour.
ISA.9.7	SENYER liniver pou fer tousala
ISA.9.7	akoz son gran lanmour.
ISA.9.8	SENYER in anvoy en parol kont Zakob;
ISA.9.8	in tonm lo Izrael.
ISA.9.9	Lepep antye pou konnen,
ISA.9.9	Efraim ek zabitan Samari.
ISA.9.9	Avek lorgey ek larogans
ISA.9.9	dan leker zot dir:
ISA.9.10	Bann brik in tonbe,
ISA.9.10	me nou pou rekonstri avek bann ros taye;
ISA.9.10	bann poto dibwa ordiner in ganny koupe,
ISA.9.10	me nou pou ranplas zot avek poto sed.
ISA.9.11	Alor, SENYER in dres kont Izrael,
ISA.9.11	bann lennmi sorti Resin.
ISA.9.12	Bann Arameen lo kote Les,
ISA.9.12	bann Filisten lo kote Was,
ISA.9.12	zot in devor Izrael avek lapeti.
ISA.9.12	Malgre sa, lakoler SENYER pa'n kalme;
ISA.9.12	son lanmen in reste touzour menasan.
ISA.9.13	Lepep pa retourn ver sa enn ki'n pini li,
ISA.9.13	i pa tourn ver SENYER liniver.
ISA.9.14	Alor dan en sel zour,
ISA.9.14	SENYER in koup latet ek lake Izrael,
ISA.9.14	brans palm ek banbou.
ISA.9.15	Bann ansyen ek bann zonm enportan se sa latet;
ISA.9.15	bann profet ki ansenny mansonz se sa lake.
ISA.9.16	Bann dirizan sa pep
ISA.9.16	in anmenn zot lo move semen;
ISA.9.16	dimoun in ekout zot in tonm dan konfizyon.
ISA.9.17	Pour sa rezon,
ISA.9.17	SENYER pa pou toler zot bann zennzan,
ISA.9.17	ni pran konpasyon pour zot bann orfelen
ISA.9.17	ek zot bann vev.
ISA.9.17	Annefe, zot in dezobeisan anver Bondye,
ISA.9.17	e zot in fer sa ki mal;
ISA.9.17	dan zot labous, zis move keksoz ki sorti.
ISA.9.17	Malgre tousala, lakoler SENYER pa kalme;
ISA.9.17	son lanmen i reste touzour menasan.
ISA.9.18	Mesanste i alimen parey en dife
ISA.9.18	ki bril bann zarbis pikan.
ISA.9.18	I ravaz bann brousay dan lafore
ISA.9.18	e fer en gro lafimen monte.
ISA.9.19	Akoz lakoler SENYER liniver,
ISA.9.19	pei in ganny brile;
ISA.9.19	son prop pep in pran dife;
ISA.9.19	personn pa pe pran pitye pour son prosen.
ISA.9.20	Zot devor kanmarad lo kote drwat,
ISA.9.20	me zot ankor lafen;
ISA.9.20	zot devor lo kote gos, me zot pa ankor rasazye.
ISA.9.20	Zot devor laser zot prop zanfan.
ISA.9.21	Manase in devor Efraim; Efraim in devor Manase.
ISA.9.21	Zot ti fer konplo kont Zida.
ISA.9.21	Malgre tousala, lakoler SENYER pa'n tonbe;
ISA.9.21	son lanmen i ankor menasan.
ISA.10.1	Maler lo sa bann ki fer bann regleman enzis,
ISA.10.1	ki fer bann lalwa ki pez lo bann sitwayen.
ISA.10.2	Zot anpes dimoun ganny lazistis.
ISA.10.2	Zot priv bann pov zot drwa.
ISA.10.2	Zot vol bann vev e depouy bann orfelen!
ISA.10.3	Ki ou pou fer zour pinisyon,
ISA.10.3	kan maler i arive sorti lwen?
ISA.10.3	Kot ou pou taye pou rod led
ISA.10.3	e kote ou pou kit ou larises?
ISA.10.4	Ou pou kapab zis akroupi
ISA.10.4	parmi bann prizonnyen,
ISA.10.4	oubyen tonm parmi bann viktim lager.
ISA.10.4	Malgre sa, lakoler SENYER pa kalme;
ISA.10.4	son lebra i kontinyen reste leve.
ISA.10.5	Maler lo Asiri! I en roten mon lakoler.
ISA.10.5	Sa baton dan zot lanmen ki montre mon lakoler.
ISA.10.6	Mon pe anvoy li kont en nasyon enfidel.
ISA.10.6	Mon pe anvoy li kont en pep
ISA.10.6	ki eksit mon lakoler,
ISA.10.6	pour depouy zot e sezi tou zot byen;
ISA.10.6	ki pou mars lo zot
ISA.10.6	konmsi labou dan semen.
ISA.10.7	Me li, pa sa son lentansyon.
ISA.10.7	I pa ni annan sa lide.
ISA.10.7	I pe zis mazin detri
ISA.10.7	e fer disparet otan nasyon posib.
ISA.10.8	Annefe, i dir:
ISA.10.8	Eski tou mon bann sef pa vo bann lerwa?
ISA.10.9	Eski Kalno pa in pas parey Karkemis?
ISA.10.9	Hamat parey Arpad
ISA.10.9	e Samari parey Damas?
ISA.10.10	Mon'n kapab met mon lanmen lo bann rwayonm
ISA.10.10	avek bann zidol ki ti annan plis stati
ISA.10.10	ki dan Zerizalenm ek Samari.
ISA.10.11	Gete ki mon'n fer avek Samari ek son bann zidol.
ISA.10.11	Mon pou fer osi avek Zerizalenm ek son bann zidol?
ISA.10.12	Ler SENYER ava fini tou son travay lo Montanny Siyon e lo Zerizalenm,
ISA.10.12	i pou pini lerwa Asiri pour son larogans ek son lorgey.
ISA.10.13	Annefe, sa lerwa in dir:
ISA.10.13	Tou sa ki mon'n fer,
ISA.10.13	se par mon lafors ek mon lasazes,
ISA.10.13	akoz mon entelizan.
ISA.10.13	Mon'n tir frontyer ki separ bann nasyon
ISA.10.13	e mon'n sezi bann trezor.
ISA.10.13	Mon'n tir bann lerwa lo zot tronn parey en toro.
ISA.10.14	Parey ler ou met ou lanmen dan en nik,
ISA.10.14	mon'n pran larises sa bann pep.
ISA.10.14	Parey ou ranmas dizef ki'n ganny abandonnen,
ISA.10.14	mon'n ranmas tou sa ki lo later
ISA.10.14	e personn pa ti ni bronse
ISA.10.14	ni ouver son labous, ni kriye.
ISA.10.15	Eski en lars i kapab vant son lekor
ISA.10.15	dan plas sa enn ki servi li?
ISA.10.15	Eski en lasi i kapab fer vantar
ISA.10.15	dan plas sa enn ki servi li?
ISA.10.15	Sa i konmsi roten i fer bouze lebra ki lev li
ISA.10.15	oubyen en baton ki diriz sa lanmen ki mannye li.
ISA.10.16	Pour sa rezon, Senyer BONDYE liniver
ISA.10.16	pou fer deperi bann gro gerye.
ISA.10.16	En pti labrez pou bril zot laglwar
ISA.10.16	parey en gro dife.
ISA.10.17	Lalimyer Izrael pou vin en dife;
ISA.10.17	Bondye sen pou vin en laflanm
ISA.10.17	ki pou brile e devor
ISA.10.17	bann zarbis pikan ek bann brousay dan en sel zour.
ISA.10.18	SENYER pou detri bann lafore konpletman
ISA.10.18	ek bann plantasyon fri.
ISA.10.18	Zot pou parey en malad ki deperi.
ISA.10.19	I pou reste zis detrwa pye dibwa dan lafore;
ISA.10.19	menm en zanfan ava kapab konte.
ISA.10.20	Sa zour, en restan Izrael
ISA.10.20	ek bann sirvivan desandan Zakob
ISA.10.20	pou depann lo sa enn ki pe bat zot;
ISA.10.20	me zot ava kont lo SENYER, Bondye sen Izrael.
ISA.10.21	En restan pou retournen.
ISA.10.21	Leres lepep pou retourn ver Bondye Pwisan Izrael.
ISA.10.22	Annefe, menm si pep Izrael
ISA.10.22	ti ava osi nonbre ki disab dan bor lanmer,
ISA.10.22	zis en pti restan parmi zot ki pou retournen.
ISA.10.22	Destriksyon in ganny deside;
ISA.10.22	lazistis pou deborde parey en gran larivyer.
ISA.10.23	Senyer BONDYE liniver pou egzekit destriksyon lo pei antye.
ISA.10.24	Alor, la sa ki Senyer BONDYE liniver i deklare:
ISA.10.24	Mon pep ki viv dan Siyon!
ISA.10.24	Pa bezwen per bann Asiriyen
ISA.10.24	ki bat ou avek roten
ISA.10.24	e lev zot baton kont ou parey bann Ezipsyen ti fer.
ISA.10.25	Akoz dan en pti pe letan,
ISA.10.25	mon pou aret ankoler kont ou
ISA.10.25	e mon pou detri zot.
ISA.10.26	SENYER liniver pou lev son roten kont Asiri,
ISA.10.26	parey i ti fwet Madyann lo Ros Horeb;
ISA.10.26	i pou lev son baton lo lanmer;
ISA.10.26	i pou lev li parey i ti fer Lezip.
ISA.10.27	Sa zour, son fardo ki lo ou zepol pour ganny tire,
ISA.10.27	e sa pwa ki lo ou likou pour ganny detri.
ISA.10.28	Zot pas pre avek Ayat.
ISA.10.28	Zot pas dan Migronn e kit zot bagaz Mikmas.
ISA.10.29	Zot in pas dan semen etrwat;
ISA.10.29	zot in pas lannwit Geba.
ISA.10.29	Zabitan Rama pe tranble.
ISA.10.29	Zabitan Gibea, lavil Sail, pe sove.
ISA.10.30	Zabitan Galim! Plere!
ISA.10.30	Laisa! Port atansyon!
ISA.10.30	Anatot! Reponn li!
ISA.10.31	Zabitan Madmena pe sove.
ISA.10.31	Zabitan Gebim pe rod maske zot.
ISA.10.32	Sa menm zour, lennmi pou aret dan lavil Nob
ISA.10.32	i lev koudpwen anler
ISA.10.32	kont montanny Siyon,
ISA.10.32	kont kolin Zerizalenm.
ISA.10.33	Senyer BONDYE liniver
ISA.10.33	pou kas bann brans avek vyolans.
ISA.10.33	I pou koup bann gran pye dibwa.
ISA.10.33	Bann pli gran pye pou ganny zet ater.
ISA.10.34	Avek en lars,
ISA.10.34	i pou koupay bann zarbis dan lafore
ISA.10.34	e bann zoli pye sed Liban pou ganny zet ater.
ISA.11.1	En bourzon ava sorti dan tron Zese,
ISA.11.1	en brans ava sorti dan son rasin.
ISA.11.2	Lespri SENYER pou repoz lo li,
ISA.11.2	lespri lasazes ek lentelizans,
ISA.11.2	lespri konsey ek lafors,
ISA.11.2	lespri konnesans ek respe pour SENYER.
ISA.11.3	I pou pran plezir pour respekte SENYER.
ISA.11.3	I pa pou ziz dapre sa ki son lizye i war
ISA.11.3	oubyen deside dapre sa ki son zorey i tande.
ISA.11.4	I pou ziz bann pov dapre lazistis
ISA.11.4	e desid avek ladrwatir,
ISA.11.4	an faver bann ki san defans lo later.
ISA.11.4	Lo son lord, zabitan later pou ganny pini.
ISA.11.4	I pou detri bann move dimoun avek son souf.
ISA.11.5	Lazistis ava en sang otour son leren;
ISA.11.5	fidelite ava parey en sentir otour son laans.
ISA.11.6	Loulou pou viv avek mouton,
ISA.11.6	leopar pou dormi obor kabri.
ISA.11.6	Pti bef pou manz ansanm avek lyon
ISA.11.6	e en pti zanfan ava diriz zot.
ISA.11.7	Bef ek lours pou manz dan menm laplenn;
ISA.11.7	zot bann piti pou dormi obor kanmarad;
ISA.11.7	lyon pou manz zerb sek parey bef.
ISA.11.8	Pti baba pou zwe obor trou serpan.
ISA.11.8	Pti zanfan pou met son lanmen dan trou viper.
ISA.11.9	Pou nepli annan nanryen ki fer dimal
ISA.11.9	lo mon montanny sen;
ISA.11.9	parey delo sale i ranpli losean,
ISA.11.9	konnesans SENYER pou ranpli later.
ISA.11.10	Sa zour, desandan Zese pou debout
ISA.11.10	koman en bannyer pour tou bann zabitan later;
ISA.11.10	bann nasyon pou vin kot li
ISA.11.10	e son demer pou ranpli avek son prezans.
ISA.11.11	Sa zour, SENYER pou lev son lanmen ankor en fwa
ISA.11.11	pour li liber restan son pep;
ISA.11.11	bann ki ti Asiri, Lezip, Patros, Kous,
ISA.11.11	bann ki dan Elanm, Sinear, Hamat
ISA.11.11	e bann ki reste lo bann zil lanmer.
ISA.11.12	I pou lev en bannyer pour bann nasyon,
ISA.11.12	reinir bann ki dan Izrael
ISA.11.12	e rasanble pep Zida
ISA.11.12	disperse dan kat kwen later.
ISA.11.13	Efraim pou nepli zalou,
ISA.11.13	bann lennmi Zida pou ganny detri.
ISA.11.13	Efraim pou nepli zalou Zida
ISA.11.13	e Zida pou nepli lennmi Izrael.
ISA.11.14	Ansanm, zot pou atak bann Filisten dan Was.
ISA.11.14	Ansanm, zot pou depouy bann zabitan dan Les.
ISA.11.14	Edonm ek Moab pou tonm dan zot lanmen
ISA.11.14	e bann Amonit pou anba zot dominasyon.
ISA.11.15	SENYER pou detri konpletman
ISA.11.15	labe ki dan lanmer Lezip;
ISA.11.15	i pou balans son lanmen lo larivyer Efrat;
ISA.11.15	avek son souf pwisan, i pou diviz li an set
ISA.11.15	kot dimoun ava kapab travers apye.
ISA.11.16	Pou annan en larout sorti Asiri
ISA.11.16	pour restan son pep ki pou ankor laba,
ISA.11.16	parey ti annan enn pour Izrael
ISA.11.16	ler i ti sorti Lezip.
ISA.12.1	Sa zour, ou pou dir:
ISA.12.1	Mon loue ou, SENYER!
ISA.12.1	Menm si ou ti ankoler avek mwan.
ISA.12.1	Ou ti ankoler avek mwan,
ISA.12.1	me aprezan, ou lakoler in tonbe
ISA.12.1	e ou konsol mwan.
ISA.12.2	Bondye i mon sover.
ISA.12.2	Mon pou fer li konfyans,
ISA.12.2	mon pa pou per,
ISA.12.2	akoz Senyer BONDYE
ISA.12.2	i mon lafors e mon pwisans.
ISA.12.2	Li menm ki sov mwan.
ISA.12.3	Avek lazwa, ou pou tir delo
ISA.12.3	dan bann sours lavi.
ISA.12.4	Sa zour, ou pou dir:
ISA.12.4	Loue SENYER, envok son non.
ISA.12.4	Fer bann nasyon konnen
ISA.12.4	tou bann mervey ki i'n fer.
ISA.12.5	Sante devan SENYER
ISA.12.5	akoz in fer gran mervey.
ISA.12.5	Anons tousala lo later antye.
ISA.12.6	Zabitan Siyon kriy byen for!
ISA.12.6	Sant zot lazwa,
ISA.12.6	akoz Bondye sen Izrael i gran parmi zot.
ISA.13.1	La mesaz ki Ezai, garson Amoz, ti gannyen dan en vizyon:
ISA.13.2	Lev en bannyer lo latet en montanny dezer.
ISA.13.2	Kriy byen for; fer siny avek zot lanmen
ISA.13.2	pour zot antre par laport bann gran dimoun.
ISA.13.3	Mwan menm ki'n donn lord
ISA.13.3	bann zonm ki mon'n konsakre.
ISA.13.3	Mon'n rasanble mon bann brav gerye,
ISA.13.3	ki selebre mon laviktwar
ISA.13.3	e egzekit mon lakoler.
ISA.13.4	Ekout sa tapaz ki sorti dan montanny!
ISA.13.4	I parey en gran lafoul.
ISA.13.4	Ekout sa soulevman bann rwayonm,
ISA.13.4	bann nasyon ki'n rasanble!
ISA.13.4	Sa SENYER liniver
ISA.13.4	ki pe enspekte son bann troup avan konba.
ISA.13.5	Zot sorti dan en pei byen lwen,
ISA.13.5	dan lot bout lesyel.
ISA.13.5	SENYER ek bann zarm son lakoler
ISA.13.5	ki pou detri later antye.
ISA.13.6	Lamante! Akoz zour SENYER i pros.
ISA.13.6	I pe vini parey en dezas
ISA.13.6	ki'n ganny anvoye par Bondye pwisan.
ISA.13.7	Pour sa rezon, tou lebra pou tonbe,
ISA.13.7	tou dimoun pou tonm dan dekourazman.
ISA.13.8	Dimoun pou per.
ISA.13.8	Soufrans atros pou anvai zot.
ISA.13.8	Zot pou ganny douler
ISA.13.8	parey en fanm dan lakousman.
ISA.13.8	Efare, zot pou get kanmarad avek etonnman.
ISA.13.8	Zot figir pou vin rouz.
ISA.13.9	Sa zour SENYER pe vini,
ISA.13.9	en zour terib, deborde avek gran lakoler.
ISA.13.9	En zour ki pou fer later vin en landrwa devaste
ISA.13.9	e ekstermin tou sa bann ki fer pese.
ISA.13.10	Annefe, bann zetwal ek zot bann konstelasyon
ISA.13.10	pa pou donn okenn lalimyer.
ISA.13.10	Soley leve pou sonm
ISA.13.10	e lalin pa pou donn son laklerte.
ISA.13.11	Mon pou pini lemonn pour son mesanste
ISA.13.11	e bann move dimoun pour zot krim.
ISA.13.11	Mon pou met en lafen avek dimoun ki arogan.
ISA.13.11	Mon pou tenny lorgey bann diktater.
ISA.13.12	Zonm ava vin pli rar ki lor pir.
ISA.13.12	Bann imen ava vin pli rar ki lor ki sorti Ofir.
ISA.13.13	Alor, mon pou fer lesyel tranble.
ISA.13.13	Later pou ganny sekwe lo son fondasyon
ISA.13.13	devan lakoler SENYER liniver,
ISA.13.13	dan sa zour terib.
ISA.13.14	Alor, parey en gazel ki pe ganny pourswiv,
ISA.13.14	oubyen, parey troupo mouton
ISA.13.14	san personn pour rasanble zot,
ISA.13.14	zot pou retourn kot zot prop pep;
ISA.13.14	sakenn pou sov dan son pei.
ISA.13.15	Bann ki ganny atrape pou ganny transperse;
ISA.13.15	bann ki ganny arete pou ganny masakre.
ISA.13.16	Zot bann zanfan pou ganny kraze devan zot,
ISA.13.16	zot lakaz pou ganny sakaze
ISA.13.16	e zot bann fanm pou ganny vyole.
ISA.13.17	Mon pe eksit bann Med kont zot.
ISA.13.17	Larzan napa valer pour zot
ISA.13.17	e lor pa nanryen pour zot.
ISA.13.18	Zot pou zet ater bann zennzan avek zot dart;
ISA.13.18	zot pou san pitye anver bann ti baba;
ISA.13.18	zot pou kriyel anver bann zanfan.
ISA.13.19	Babilonn! Sa pli zoli lavil dan rwayonm,
ISA.13.19	lafyerte bann Babilonyen,
ISA.13.19	pou vin parey Sodonm ek Gomor
ISA.13.19	zour Bondye ti detri zot.
ISA.13.20	Zanmen personn pou vin reste la;
ISA.13.20	i pou reste san zabitan pour touzour.
ISA.13.20	Bann nomad pa pou vin dres zot latant ankor,
ISA.13.20	ni bann berze pa pou anmenn zot troupo.
ISA.13.21	Zannimo sovaz ki pou reste la;
ISA.13.21	bann lakaz pou ranpli avek ibou;
ISA.13.21	bann lotris pou vin reste la
ISA.13.21	e bann bouk pou donn bal ladan.
ISA.13.22	Ou pou antann irlman bann yenn dan bann tour,
ISA.13.22	bann sakal dan bann pale.
ISA.13.22	Sa letan i pros, i pe vini,
ISA.13.22	son bann zour in fini,
ISA.13.22	son lafen pa lwen.
ISA.14.1	Me SENYER pou pran konpasyon pour Zakob e swazir Izrael ankor; i pou fer li viv anpe lo son prop later. Bann etranze ava zwenn avek li pour form parti desandan Zakob. 
ISA.14.2	Lezot pep etranze ava akey Izrael, pour anmenn li dan son pei. La, lo later ki pou SENYER, pep Izrael pou fer zot vin son lesklav, zonm koman fanm. Izrael pou fer prizonnyen sa bann menm dimoun ki ti'n anmenn li an kaptivite; i pou domin sa bann ki ti kraz li.
ISA.14.3	Zour ki SENYER ava'n donn ou repo
ISA.14.3	apre bann letan douler ek tourman
ISA.14.3	e apre bann letan lesklavaz ki ou ti pas ladan,
ISA.14.4	ou ava sant sa sanson lo lerwa Babilonn:
ISA.14.4	Ki'n arive avek sa diktater?
ISA.14.4	Son larogans in disparet?
ISA.14.4	I nepli kapab ensilte?
ISA.14.5	SENYER in kas baton bann move dimoun.
ISA.14.5	In kas baton pouvwar bann diktater
ISA.14.6	ki ti bat bann pep avek vyolans e san pitye;
ISA.14.6	ki ti domin zot avek lakoler
ISA.14.6	e persekit zot kontinyelman.
ISA.14.7	Aprezan, later antye i dan lape ek latrankilite;
ISA.14.7	dimoun pe sant dan lazwa.
ISA.14.8	Menm bann pye dibwa i dan lazwa akoz ou,
ISA.14.8	bann pye sed Liban i sante:
ISA.14.8	Depi ki ou'n ganny zet ater,
ISA.14.8	personn pa vin koup nou.
ISA.14.9	Lemonn lanmor i la pour akey ou ler ou vini.
ISA.14.9	Dan lemonn lanmor bann mor pe leve pour akey ou;
ISA.14.9	pour akey tou bann dirizan lo later.
ISA.14.9	I fer leve lo zot tronn
ISA.14.9	tou lerwa bann nasyon.
ISA.14.10	Zot tou, zot pou koze. Zot pou dir:
ISA.14.10	Ou osi, ou'n perdi tou ou lafors!
ISA.14.10	Aprezan, ou'n vin parey nou.
ISA.14.11	Ou lantouraz in desann dan lemonn lanmor,
ISA.14.11	akonpannyen avek lanmizik laarp.
ISA.14.11	Ou pou dormi dan lapouritir.
ISA.14.11	Ou pou kouver avek lever.
ISA.14.12	Ki'n arive! Ou'n tonbe sorti dan lesyel!
ISA.14.12	Ou, sa zetwal klate, garson loror,
ISA.14.12	ou'n ganny zet ater,
ISA.14.12	ou ki ti abes bann nasyon!
ISA.14.13	Ou ti dir dan ou leker:
ISA.14.13	Mon pou mont dan lesyel;
ISA.14.13	Mon pou met mon tronn
ISA.14.13	par lao bann zetwal Bondye.
ISA.14.13	Mon pou enstal mwan
ISA.14.13	lo montanny lasanble Bondye.
ISA.14.14	Mon pou mont lo latet nyaz;
ISA.14.14	mon pou vin parey Bondye Treo.
ISA.14.15	Me o kontrer, ou'n ganny zet anba
ISA.14.15	dan lemonn lanmor,
ISA.14.15	dan fon en gran lafos.
ISA.14.16	Bann dimoun ki war ou,
ISA.14.16	pe fikse zot regar avek etonnman.
ISA.14.16	Dan zot menm, zot demande:
ISA.14.16	Li menm li sa zonm ki ti fer later tranble,
ISA.14.16	ki ti sekwe bann rwayonm?
ISA.14.17	Li menm ki'n fer lemonn vin en dezer,
ISA.14.17	e ki'n kraz bann lavil?
ISA.14.17	Li menm ki ti refize larg bann prizonnyen?
ISA.14.18	Tou bann lerwa bann nasyon
ISA.14.18	pe repoz avek loner,
ISA.14.18	sakenn dan son prop latonm.
ISA.14.19	Me ou, ou'n ganny zete deor ou latonm.
ISA.14.19	Ou parey en zanfan ki'n mor an nesan.
ISA.14.19	Ou parey bann lekor mor
ISA.14.19	ki'n ganny perse avek lepe
ISA.14.19	e ki'n ganny zete lo ros dan trou,
ISA.14.19	parey en kadav ki'n ganny kraze anba lipye.
ISA.14.20	Me ou pa pou ganny antere avek zot,
ISA.14.20	akoz ou'n detri ou pei,
ISA.14.20	ou'n detri ou pep.
ISA.14.20	Laras bann kriminel
ISA.14.20	pou ganny oubliye pour touzour!
ISA.14.21	Prepar masak bann zanfan
ISA.14.21	akoz krim zot papa.
ISA.14.21	Zot pa pou lev ankor pour al anvai lemonn,
ISA.14.21	oubyen konstri lavil partou lo later.
ISA.14.22	La sa ki SENYER liniver i deklare:
ISA.14.22	Mon pou leve kont zot;
ISA.14.22	mon pou fer disparet sa non Babilonn,
ISA.14.22	son bann zabitan ki'n reste vivan,
ISA.14.22	son bann zanfan e tou zot bann desandan apre zot.
ISA.14.23	La sa ki SENYER liniver i deklare:
ISA.14.23	Mon pou fer sa lavil vin en lanmar
ISA.14.23	en landrwa pour tang reste.
ISA.14.23	Mon pou detri li avek en balye destriksyon.
ISA.14.24	SENYER liniver in fer en serman:
ISA.14.24	Tou pou arive parey mon'n predir;
ISA.14.24	tou pou arive parey mon'n deside.
ISA.14.25	Mon pou detri bann Asiriyen dan mon pei;
ISA.14.25	lo mon bann montanny,
ISA.14.25	mon pou kraz li anba mon lipye;
ISA.14.25	mon pou tir sa fardo ki zot in met lo mon pep
ISA.14.25	e mon pou tir sa pwa ki lo zepol mon pep.
ISA.14.26	Sanmenm sa plan ki'n ganny prepare
ISA.14.26	pour later antye.
ISA.14.26	Sanmenm sa lanmen ki'n leve
ISA.14.26	kont tou nasyon.
ISA.14.27	SENYER liniver ki'n form sa proze.
ISA.14.27	Lekel ki kapab fer li sanz sa?
ISA.14.27	In lev son lanmen.
ISA.14.27	Lekel ki kapab sanz sa?
ISA.14.28	La mesaz ki ti ganny delivre dan lannen ki lerwa Akaz ti mor:
ISA.14.29	Bann Filisten pa bezwen rezoui,
ISA.14.29	akoz sa baton ki pe tap lo zot in ganny kase.
ISA.14.29	Annefe, en viper pou sorti dan kadav en serpan,
ISA.14.29	dan sa viper pou sorti en dragon volan.
ISA.14.30	Lene zanfan ki sorti dan bann fanmir pov
ISA.14.30	ava ganny dekwa manze;
ISA.14.30	bann malere ava dormi anpe.
ISA.14.30	Me ou lennmi pou fer ou mor lafen
ISA.14.30	e mon pou touy sa bann ki ava ankor vivan.
ISA.14.31	Bann laport lavil! Plere!
ISA.14.31	Bann lavil! Kriye!
ISA.14.31	Tou bann Filisten i fonn avek lafreyer,
ISA.14.31	akoz en gro lafimen pe monte sorti dan Nor;
ISA.14.31	personn pa pe sove parmi bann konbatan.
ISA.14.32	Ki larepons fodre donn mesaze bann nasyon?
ISA.14.32	SENYER in etabli Siyon.
ISA.14.32	Bann malere parmi son pep
ISA.14.32	i an sekirite kot li.
ISA.15.1	La mesaz lo Moab:
ISA.15.1	Dan en lannwit, Ar-Moab ti ganny detri;
ISA.15.1	i ti ganny plonze dan silans.
ISA.15.1	Dan en lannwit, Kir-Moab ti ganny detri;
ISA.15.1	i ti ganny plonze dan silans.
ISA.15.2	Zabitan Bayit ek Dibonn in monte
ISA.15.2	dan bann landrwa sakre pour plere.
ISA.15.2	Zot pe lamante
ISA.15.2	lo Nebo ek Medba.
ISA.15.2	Moab pe plennyen.
ISA.15.2	Zot tou, zot in raz zot latet;
ISA.15.2	zot tou, zot in koup zot labarb.
ISA.15.3	Zot lo semen dan lenz dey.
ISA.15.3	Lo twa bann lakaz e dan bann plas piblik,
ISA.15.3	tou dimoun i an larm, pe plere.
ISA.15.4	Zabitan Hesbonn ek Eleale pe kriye.
ISA.15.4	Ou antann zot lavwa ziska Yahatz.
ISA.15.4	Pour sa rezon, bann solda Moab pe kriye;
ISA.15.4	zot in dekouraze.
ISA.15.5	Mon leker pe lamante pour Moab.
ISA.15.5	Son bann zabitan pe sove ziska Soar
ISA.15.5	e ziska Eglat-Selisya.
ISA.15.5	Dan monte Louit zot pe plere.
ISA.15.5	Zot pous en kri dezespwar
ISA.15.5	lo semen ki al Horonaim.
ISA.15.6	Delo Nimrim in sek,
ISA.15.6	zerb in brile, gazon nepli pouse,
ISA.15.6	nepli annan okenn verdir.
ISA.15.7	Alor, sa ki zot ti annan ki'n reste,
ISA.15.7	zot anmenn avek zot pli lwen
ISA.15.7	lo lot kote larivyer bann pye sol.
ISA.15.8	Tou teritwar Moab i rezonnen avek lapel osekour.
ISA.15.8	Sa bann lamantasyon i ariv ziska Eglaim;
ISA.15.8	i ganny tande ziska Beer-Elim.
ISA.15.9	Larivyer Dibonn i ranpli ek disan.
ISA.15.9	Me plis maler pou ariv lo dimoun:
ISA.15.9	En lyon pou atak bann sirvivan Moab
ISA.15.9	ek bann ki'n reste deryer dan pei.
ISA.16.1	Anvoy mouton kot dirizan sa pei
ISA.16.1	depi Sela, an pasan par dezer,
ISA.16.1	ver montanny Siyon.
ISA.16.2	Bann fiy Moab
ISA.16.2	pe espere lo bor larivyer Arnon kot i sek.
ISA.16.2	Zot parey bann zwazo ki pe anvole partou
ISA.16.2	akoz zot in ganny pouse dan zot nik.
ISA.16.3	Annou diskit ansanm
ISA.16.3	pour pran en desizyon.
ISA.16.3	Fer midi vin lannwit;
ISA.16.3	protez nou avek ou lonbraz.
ISA.16.3	Kasyet bann refizye,
ISA.16.3	pa denons sa ki pe sove.
ISA.16.4	Les bann refizye ki sorti Moab
ISA.16.4	vin reste kot ou!
ISA.16.4	Donn zot labri kot ou.
ISA.16.4	Protez zot kont sa destrikter.
ISA.16.4	Zour bann devastasyon ava'n arete,
ISA.16.4	e ki bann destriksyon ava'n fini,
ISA.16.4	bann diktater ava'n disparet dan pei.
ISA.16.5	Alor, par ou fidelite,
ISA.16.5	en tronn pou ganny etabli.
ISA.16.5	Parmi desandan David,
ISA.16.5	en dirizan pou leve
ISA.16.5	ki pou gouvern avek lazistis e avek ladrwatir.
ISA.16.6	Nou'n antann koz lo lorgey Moab,
ISA.16.6	son lorgey ekstrenm,
ISA.16.6	son larogans, son lorgey ek son lensolans;
ISA.16.6	me tousala i vid.
ISA.16.7	Aprezan, zabitan Moab i kapab lamante;
ISA.16.7	zot tou, zot kapab plere.
ISA.16.7	Kriye, lamante, pour bann pake rezen sorti Kir-Hareset.
ISA.16.8	Annefe, bann plantasyon Hesbonn in fletri;
ISA.16.8	plantasyon rezen Sibma osi.
ISA.16.8	Dirizan bann nasyon in kraz sa bann plan rezen
ISA.16.8	ki ti pouse ziska Yazer e dan bordir dezer;
ISA.16.8	son bann bourzon ti file ziska lot kote lanmer.
ISA.16.9	Pour sa rezon, mon plere avek bann zabitan Yazer,
ISA.16.9	pour plantasyon rezen Sibma.
ISA.16.9	Hesbonn! Eleale! Mon larm i koule pour ou
ISA.16.9	akoz nou nepli antann sante
ISA.16.9	dan letan rekolt rezen e rekolt dible.
ISA.16.10	Lazwa ek kontantman in disparet dan bann vale.
ISA.16.10	Napa okenn sanson ki sorti dan plantasyon rezen,
ISA.16.10	personn pa kriye avek kontantman.
ISA.16.10	Personn pa vin kraz rezen pour fer diven;
ISA.16.10	nepli antann okenn sanson avek lakadans.
ISA.16.11	Alor, konmsi en laarp anndan mwan pe plennyen lo Moab,
ISA.16.11	mon leker i plere pour Kir Eres.
ISA.16.12	Lepep Moab pe fatig li
ISA.16.12	ler i al lo montanny sakre,
ISA.16.12	ler i antre dan son sanktyer pour priye.
ISA.16.12	Tousala pa pou servi nanryen.
ISA.16.13	Sa i parol ki SENYER ti deklare konsernan Moab depi lontan. 
ISA.16.14	Me aprezan, SENYER i deklare: Dan 3 an, parey letan ki en travayer i ganny anploye, laglwar Moab pou diminyen malgre son gran popilasyon. Leres bann sirvivan pou vin nanryen ditou e san okenn lenportans.
ISA.17.1	Mesaz konsernan Damas.
ISA.17.1	Damas pou nepli en lavil;
ISA.17.1	i pou vin zis en ta debri.
ISA.17.2	Son bann lavil in ganny abandonnen pour touzour.
ISA.17.2	Zot ava bann landrwa kot troupo ava vin repoze,
ISA.17.2	e personn pa pou fer zot per.
ISA.17.3	Tou bann miray proteksyon otour Efraim pou ganny detri.
ISA.17.3	Damas pou nepli en rwayonm
ISA.17.3	e bann restan Siriyen pou pas parey
ISA.17.3	laglwar bann zanfan Izrael.
ISA.17.3	SENYER liniver ki deklare.
ISA.17.4	Sa zour, Izrael pou perdi son pwa e i pou deperi.
ISA.17.5	Izrael pou parey apre rekolt
ISA.17.5	ler bann zepi dible in ganny met an ta,
ISA.17.5	ler tou rekolt i ganny ranmase
ISA.17.5	dan Vale Refaim.
ISA.17.6	Pa pou reste bokou keksoz dan Izrael.
ISA.17.6	Sa pei pou parey en pye zoliv apre rekolt,
ISA.17.6	ler in ganny sekwe pour ranmas son fri
ISA.17.6	e i reste anler dan leker apre rekolt, detrwa fri
ISA.17.6	e dan brans ki pli gran,
ISA.17.6	ankor detrwa dan bann bout brans.
ISA.17.6	SENYER Bondye Izrael ki deklare.
ISA.17.7	Sa zour, lepep pou tourn son regar ver son Kreater
ISA.17.7	e zot lizye pou war Bondye Sen Izrael.
ISA.17.8	Zot pou nepli pran kont bann lotel
ISA.17.8	ki travay zot prop lanmen;
ISA.17.8	ni sa ki zot in fabrike avek zot ledwa.
ISA.17.8	Zot pou nepli annan lentere
ISA.17.8	pour bann poto sakre Asera
ISA.17.8	ni bann lotel lansan.
ISA.17.9	Sa zour, son bann lavil fortifye
ISA.17.9	pou ganny abandonnen,
ISA.17.9	parey bann lavil bann Hivit ek bann Amorit
ISA.17.9	ti ganny abandonnen otrefwa,
ISA.17.9	ler bann Izraelit ti vini.
ISA.17.9	Tou pou ganny devaste.
ISA.17.10	Izrael! Ou'n oubliy Bondye ki sov ou.
ISA.17.10	Ou'n oubliy ou Ros ki protez ou.
ISA.17.10	Alor, ou'n plant bann zoli pye dibwa
ISA.17.10	pour ou san dout ador en bondye etranze.
ISA.17.11	Sa menm zour ki ou ti plant zot,
ISA.17.11	ou ti war zot pouse,
ISA.17.11	e son lannmen bomaten, i ti fleri.
ISA.17.11	Ou pa pou ganny okenn rekolt,
ISA.17.11	akoz napa okenn remed pour son maladi.
ISA.17.12	Maler! Tapaz en gran kantite dimoun i parey loraz.
ISA.17.12	Tapaz ki zot fer i parey ronfleman lanmer.
ISA.17.13	Bann nasyon i gronnyen parey bann gro laroul.
ISA.17.13	Me SENYER pou rezet zot,
ISA.17.13	e zot ava sov byen lwen.
ISA.17.13	Zot ganny pouse parey lapay
ISA.17.13	dan divan lo montanny,
ISA.17.13	parey en tourbiyon lapousyer avan tanpet.
ISA.17.14	Aswar, i annan en lafreyer terib.
ISA.17.14	Avan bomaten, tou in disparet.
ISA.17.14	Lala sa ki arive
ISA.17.14	avek sa bann ki depouy nou;
ISA.17.14	sanmenm sor sa bann ki vol tou nou posesyon.
ISA.18.1	Maler lo sa pei! Pei ki annan bato de lavwal,
ISA.18.1	ki tou dilon larivyer Kous
ISA.18.2	e ki anvoy bann anbasader par larivyer Nil,
ISA.18.2	dan bann bato fer avek papiris.
ISA.18.2	Ale! Zot bann mesaze rapid.
ISA.18.2	Al kot en nasyon ki gran e ki annan lapo listre;
ISA.18.2	kot en pep ki tou dimoun i per partou dan lemonn;
ISA.18.2	kot en nasyon pwisan ki ganny laviktwar lo son lennmi;
ISA.18.2	dan en pei ki ganny separe par larivyer.
ISA.18.3	Zot tou, bann zabitan lemonn, zot ki reste lo later!
ISA.18.3	Ler en siny i ganny plase lo montanny, get byen!
ISA.18.3	Ler tronpet i soufle, ekoute!
ISA.18.4	Annefe, la sa ki SENYER in dir mwan:
ISA.18.4	Mon pou reste trankil
ISA.18.4	e depi kot mon reste, mon pou gete
ISA.18.4	parey gro larder soley dan lazournen,
ISA.18.4	parey en nyaz laroze dan lasaler pandan letan rekolt.
ISA.18.5	Akoz avan letan rekolt, ler bann fler in fini fleri,
ISA.18.5	ler fler in vin grap ki pe mir,
ISA.18.5	i pou koup bann bourzon initil avek en zouti;
ISA.18.5	i pou tay bann brans ki pe file partou.
ISA.18.6	Zot tou pou ganny abandonnen
ISA.18.6	avek bann zwazo rapas ki dan montanny
ISA.18.6	ek bann zannimo sovaz ki lo later.
ISA.18.6	Bann zwazo rapas ava manz zot pandan lete,
ISA.18.6	bann zannimo sovaz ava ganny manze pandan liver.
ISA.18.7	Alor, dan sa letan, SENYER liniver pou ganny bann kado sorti kot sa pep ki gran e ki zot lapo i listre; en pep ki tou bann nasyon i per; en nasyon pwisan ki ganny laviktwar lo son lennmi; ki viv dan en pei ki ganny separe par larivyer. I pou anmenn bann kado ziska Montanny Siyon, kot SENYER liniver i ete.
ISA.19.1	En mesaz konsernan Lezip:
ISA.19.1	Gete! SENYER in mont lo en nyaz rapid.
ISA.19.1	I pe vin Lezip.
ISA.19.1	Bann zidol dan Lezip pou tranble devan li;
ISA.19.1	bann Ezipsyen pou paralize e zot pou perdi kouraz.
ISA.19.2	Mon pou fer bann Ezipsyen lager antre zot,
ISA.19.2	vwazen kont vwazen,
ISA.19.2	lavil kont lavil, rwayonm kont rwayonm.
ISA.19.3	Bann Ezipsyen pou perdi lespri e dekouraze.
ISA.19.3	Mon pou met dezord dan zot plan.
ISA.19.3	Zot pou konsilte bann zidol, bann mazisyen,
ISA.19.3	bann sorsye ek bann deviner.
ISA.19.4	La sa ki Senyer BONDYE, SENYER liniver i deklare:
ISA.19.4	Mon pou livre bann Ezipsyen
ISA.19.4	dan lanmen en met kriyel,
ISA.19.4	en lerwa feros ki pou renny lo zot.
ISA.19.5	Larivyer Nil pou sek;
ISA.19.5	i pou vin konpletman sek.
ISA.19.6	Delo dan bann brans larivyer Nil pou diminyen e vin sek,
ISA.19.6	zot pou ganny enfekte; zon ek zerb lanmar pou pouri.
ISA.19.7	Pou annan zis landrwa sek obor larivyer Nil,
ISA.19.7	e obor son lanbousir.
ISA.19.7	Tou sa ki'n ganny senmen obor Nil pou desese;
ISA.19.7	zot pou ganny trennen dan divan e disparet.
ISA.19.8	Bann peser pou dan lapenn.
ISA.19.8	Zot tou ki lapes avek lanmson pou lamante.
ISA.19.8	Bann ki pas lasenn pou perdi kouraz.
ISA.19.9	Bann dimoun ki travay latwal
ISA.19.9	e bann ki trikot lalenn pou dezespere.
ISA.19.9	Zot telman enkyet ki zot figir i vin pal.
ISA.19.10	Bann ki trikot lalenn pou dan lafreyer;
ISA.19.10	tou bann zouvriye pou dan latristes.
ISA.19.11	Bann sef lavil Soann i vreman fou;
ISA.19.11	Bann saz ki konsey Faraon
ISA.19.11	i donn bann konsey bet.
ISA.19.11	Koman eski ou kapab dir avek Faraon:
ISA.19.11	Mon en garson sa bann saz
ISA.19.11	en desandan bann ansyen lerwa?
ISA.19.12	Aprezan, oli ou bann zonm saz?
ISA.19.12	Fer zot dir ou e fer ou konnen
ISA.19.12	ki plan SENYER liniver i annan kont Lezip.
ISA.19.13	Bann sef ki sorti Soann i'n vin fou,
ISA.19.13	bann sef sorti Menmfis in perdi latet.
ISA.19.13	Bann sef enportan dan zot tribi
ISA.19.13	i'n anmenn Lezip lo move semen.
ISA.19.14	SENYER in met dan zot latet en lespri konfize
ISA.19.14	ki fer Lezip bite dan tou sa ki i antreprann.
ISA.19.14	In vin parey en soular ki drive dan son vomi.
ISA.19.15	Personn pa pou kapab fer keksoz pour Lezip:
ISA.19.15	Ni latet, ni lake, ni brans palmye, ni zon.
ISA.19.16	Sa zour, bann Ezipsyen pou parey bann fanm: Zot pou tranble avek lafreyer devan lanmen ki SENYER liniver in leve kont zot. 
ISA.19.17	Later Zida pou fer per bann Ezipsyen; tou dimoun ki pou antann nonm son non pou per akoz plan ki SENYER liniver in monte kont zot.
ISA.19.18	Sa zour, pou annan senk lavil dan pei Lezip ki pou konn koz langaz Kanaan e fer serman lo non SENYER liniver. Enn sa bann lavil pou ganny apele Lavil Soley. 
ISA.19.19	Sa zour, pou annan en lotel pour SENYER dan milye pei Lezip e en kolonn pour SENYER lo son frontyer. 
ISA.19.20	Sa i pou en siny e en temwannyaz anver SENYER liniver dan pei Lezip. Ler zot ava kriy ver SENYER akoz lopreser, i pou anvoy zot en sover, i pou defann zot e delivre zot. 
ISA.19.21	SENYER ava fer bann Ezipsyen konn li, e sa zour, zot ava konn SENYER. Zot ava ador li e ofer li bann sakrifis e bann sakrifis konplet; zot ava gard bann ve ki zot ava fer anver SENYER. 
ISA.19.22	SENYER pou pini Lezip. I pou pini li, me i pou geri li e bann Ezipsyen ava retourn ver SENYER ki ava ekout zot siplikasyon e geri zot.
ISA.19.23	Sa zour, pou annan en larout ki pou relye Lezip avek Asiri. Bann Asiriyen pou vin Lezip e bann Ezipsyen pou al Asiri. Bann Ezipsyen pou ador avek bann Asiriyen. 
ISA.19.24	Sa zour, Izrael pou vin trwazyenm avek Lezip ek Asiri ki pou vin en benediksyon pour later 
ISA.19.25	ki SENYER liniver pou beni ler i dir: Lezip mon pep, Asiri ki mon'n kree e Izrael mon posesyon ava ganny beni.
ISA.20.1	Dan lannen ki Sargon, lerwa Asiri ti anvoy son komandan an sef kot Asdod, e fer lager kont sa lavil e kaptir li. 
ISA.20.2	Dan sa letan, SENYER ti koz avek Ezai, garson Amoz. I ti dir li: Tir ou lenz dey otour ou leren; tir ou sandal dan ou lipye. Ezai ti obei; i ti sorti touni e san sandal. 
ISA.20.3	Apre sa, SENYER ti dir: Parey mon serviter Ezai ti mars pandan 3 an touni e san sandal, koman en siny e en lavertisman pour Lezip ek Letyopi, 
ISA.20.4	lerwa Asiri pou pran bann Ezipsyen prizonnyen e deport bann Nibyen, zenn ek vye, san sandal, touni, zot deryer deor. Sa pou en laont pour Lezip. 
ISA.20.5	Zot pou efare e dan laont, akoz zot ti'n met zot konfyans dan Letyopi, e vant zot lekor akoz Lezip. 
ISA.20.6	Sa zour, bann zabitan lakot sa pei pou dir: Gete ki'n arive avek sa bann dan ki nou ti'n met nou lespwar e kot ki nou ti sove pour al rod led ek delivrans kont lerwa Asiri! E nou! Ki mannyer nou pou sape ladan?
ISA.21.1	En mesaz lo: En Dezer Maritim!
ISA.21.1	I pe vini parey en divan vyolan
ISA.21.1	ki travers dezer Negev.
ISA.21.1	I sorti dan dezer dan en pei terib.
ISA.21.2	Mon'n ganny en vizyon terib:
ISA.21.2	Tret i trai, destrikter i detri.
ISA.21.2	Elanm! Monte e Med atake.
ISA.21.2	Mon pe met en lafen avek tou bann soufrans.
ISA.21.3	Pour sa rezon ki mon leren i fer mal;
ISA.21.3	douler in pran mwan
ISA.21.3	parey douler lakousman.
ISA.21.3	Mon tro dekouraze pour mwan tande.
ISA.21.3	Mon tro per pour mwan gete.
ISA.21.4	Mon'n perdi larezon; mon tranble avek lafreyer.
ISA.21.4	Mon ti esper lannwit vini
ISA.21.4	me aprezan, i fer mwan per.
ISA.21.5	Zot prepar latab;
ISA.21.5	santinel pe veye;
ISA.21.5	zot manze, zot bwar.
ISA.21.5	Leve bann zofisye!
ISA.21.5	Gres zot boukliye!
ISA.21.6	Akoz, la sa ki SENYER ti dir mwan:
ISA.21.6	Ale! Al plas en santinel;
ISA.21.6	I ava anons sa ki i war.
ISA.21.7	I ava port latansyon, bokou latansyon,
ISA.21.7	ler i war bann kavalye vini, par per,
ISA.21.7	lo seval, lo bourik, lo samo.
ISA.21.8	Alor sa santinel ti kriye:
ISA.21.8	SENYER! Mon debout tou lazournen;
ISA.21.8	mon pe veye lo mon tour.
ISA.21.8	Mon lo post pe veye tou lannwit.
ISA.21.9	Gete! La zot vini, de par de, lo seval!
ISA.21.9	I ti reponn: Babilonn in tonbe! Babilonn in tonbe!
ISA.21.9	Tou son bann zidol ki zot adore in fannen ater.
ISA.21.10	Ou mon pep ki'n ganny bate
ISA.21.10	parey dible an plenner,
ISA.21.10	mon'n fer anons zot sa ki mon'n tande,
ISA.21.10	sorti kot SENYER liniver, Bondye Izrael.
ISA.21.11	Zot kriy mwan depi Seir:
ISA.21.11	Santinel! Ki mannyer lannwit i ete?
ISA.21.11	Santinel! Ki mannyer lannwit i ete?
ISA.21.12	Santinel i reponn:
ISA.21.12	Lizour pe fer, me lannwit pe vin ankor.
ISA.21.12	Si oule poz ankor kestyon, poze;
ISA.21.12	ou kapab retournen!
ISA.21.13	La mesaz lo Arabi.
ISA.21.13	Bann karavann ki sorti Dedann
ISA.21.13	pou pas lannwit dan brousay Arabi.
ISA.21.14	Bann zabitan ava sorti Tema
ISA.21.14	pour anmenn delo pour sa bann ki swaf
ISA.21.14	e dipen pour bann refizye!
ISA.21.15	Zot in sove devan lager,
ISA.21.15	devan lepe ki'n tire dan son fouro,
ISA.21.15	devan fles ki'n redi
ISA.21.15	e devan presyon lager.
ISA.21.16	Alor, la sa ki SENYER ti dir mwan:
ISA.21.16	Dan en lannen, lannen en zouvriye,
ISA.21.16	tou laglwar Kedar pou'n fini disparet.
ISA.21.17	Pa pou reste bokou solda
ISA.21.17	ki tir fles dan larme Kedar.
ISA.21.17	Akoz la sa ki SENYER, Bondye Izrael in deklare.
ISA.22.1	Mesaz konsernan Vale Vizyon.
ISA.22.1	Ki pe pase! Akoz zot in monte
ISA.22.1	e zot tou zot lo twa lakaz!
ISA.22.2	Ou en lavil ki ranpli avek tapaz;
ISA.22.2	ou en lavil ki azite dan lafet;
ISA.22.2	ou bann zabitan pa'n ganny masakre,
ISA.22.2	ni mor dan lager.
ISA.22.3	Tou ou bann sef in sove ansanm;
ISA.22.3	zot ti ganny kaptire san ki ti bezwen tir okenn fles.
ISA.22.3	Tou bann zabitan ki ti pe sove
ISA.22.3	ti ganny fer prizonnyen.
ISA.22.4	Alor mon ti dir:
ISA.22.4	Pa pran ka pour mwan;
ISA.22.4	les mwan vers bann larm anmer;
ISA.22.4	pa esey konsol mwan
ISA.22.4	lo destriksyon ki'n arive
ISA.22.4	lo mon pep ki mon kontan.
ISA.22.5	Annefe, sa zour, SENYER Bondye liniver
ISA.22.5	in anvoy lazitasyon, konfizyon ek lafreyer.
ISA.22.5	Dan Vale Vizyon, miray i ganny kraze;
ISA.22.5	en lapel osekour i monte dan montanny.
ISA.22.6	Solda ki sorti Elanm ti arme avek fles;
ISA.22.6	bann kales lager ek kavalye pe avanse.
ISA.22.6	Solda sorti Kir pe prepar zot boukliye.
ISA.22.7	Ou bann pli zoli vale
ISA.22.7	in ranpli avek bann kales lager.
ISA.22.7	Kavalye in pran pozisyon devan laport.
ISA.22.8	Zot in kraz tou defans Zida.
ISA.22.8	Sa zour, ou ti al rod zarm
ISA.22.8	dan arsenal ki apel Mezon Lafore.
ISA.22.9	Ou ti war bokou felir dan miray lavil David.
ISA.22.9	Ou'n ranmas delo dan rezervwar anba.
ISA.22.10	Ou ti konte konbyen lakaz i annan dan Zerizalenm;
ISA.22.10	ou'n demoli bann lakaz pour ranforsi bann miray.
ISA.22.11	Ou ti fer en basen ant sa de miray
ISA.22.11	pour anmas delo sorti dan vye rezervwar.
ISA.22.11	Me ou pa'n tourn ou lizye ver sa enn ki'n fer tousala.
ISA.22.11	Ou pa'n mazin sa enn ki'n prepar tousala
ISA.22.11	depi byen lontan.
ISA.22.12	Sa zour, Senyer BONDYE liniver
ISA.22.12	ti demann zot pour plere e lamante;
ISA.22.12	pour raz zot latet e met lenz dey.
ISA.22.13	Me zot in viv dan lazwa ek plezir:
ISA.22.13	Zot ti touy bef, egorz mouton,
ISA.22.13	manz lavyann e bwar diven.
ISA.22.13	Zot dir: Annou manze, annou bwar
ISA.22.13	akoz demen nou pou mor.
ISA.22.14	SENYER liniver in revel mwan:
ISA.22.14	Zanmen sa pese pou ganny pardonnen
ISA.22.14	ziska ou lanmor.
ISA.22.14	La sa ki Senyer BONDYE liniver i deklare.
ISA.22.15	La sa ki Senyer BONDYE liniver i deklare:
ISA.22.15	Al kot Sebna, sa zonm ki sef dan pale lerwa.
ISA.22.15	Dir li:
ISA.22.16	Ki drwa ou annan isi?
ISA.22.16	Dan ki fanmir ou sorti,
ISA.22.16	pour ou dekoup en kavo dan ros?
ISA.22.16	Lekel ki'n donn ou drwa
ISA.22.16	pour tay en kavo debout dan ros pour ou?
ISA.22.17	Mon zanmi! SENYER pe al sekwe ou e zet ou lwen.
ISA.22.17	I pou sezi ou.
ISA.22.18	I pou vir ou parey en boul
ISA.22.18	e zet ou dan en gran laplenn.
ISA.22.18	Ou pou mor la
ISA.22.18	avek ou bann kales lager ki ou lafyerte.
ISA.22.18	Ou en dezoner pour lakour ou met.
ISA.22.19	Mon pou tir ou dan ou pozisyon,
ISA.22.19	ou pou ganny degrade dan ou plas.
ISA.22.20	Sa zour, mon pou apel mon serviter Eliakim, garson Hilkiya.
ISA.22.21	Mon pou met li ou rob
ISA.22.21	e met ou sentir otour son leren.
ISA.22.21	Mon pou plas ou pouvwar dan son lanmen;
ISA.22.21	i ava en papa pour bann zabitan Zerizalenm
ISA.22.21	e pour rwayonm Zida.
ISA.22.22	Mon pou konfye li lakle rwayonm David.
ISA.22.22	Kan i ouver, personn pa kapab fermen;
ISA.22.22	Kan i fermen, personn pa kapab ouver.
ISA.22.23	Mon pou etabli li byen,
ISA.22.23	parey en pike byen anfonse
ISA.22.23	dan en landrwa solid.
ISA.22.23	I pou ganny en tit ki pou fer loner son zanset.
ISA.22.24	Tou bann manm son fanmir, pros oubyen lwen, pou reste atase avek li, parey bann pti vesel, i ganny met krose avek en pike, depi bann tas ziska bann kivet. 
ISA.22.25	Sa zour, SENYER liniver i dir ki sa pike ki ti'n ganny anfonse dan en landrwa sir pou kase; i pou ganny koupe e i pou tonbe. Sa pwa ki ti lo li pou ganny tire, akoz SENYER in koze. SENYER ki deklare.
ISA.23.1	En mesaz konsernan Tir.
ISA.23.1	Bann navir Tarsis, irle!
ISA.23.1	Zot por in ganny detri.
ISA.23.1	Zot ti ganny sa nouvel
ISA.23.1	ler zot ti retournen sorti Sip.
ISA.23.2	Bann zabitan lakot! Reste trankil.
ISA.23.2	Zot, bann marsan Sidon
ISA.23.2	ki anvoy bann negosyan travers lanmer!
ISA.23.3	Zot al lot kote lanmer ki for pour fer komers
ISA.23.3	avek tou sa ki ganny rekolte obor Nil.
ISA.23.3	Zot in vin ris lo komers avek bann nasyon.
ISA.23.4	Sidon! Ou ki fortifikasyon lanmer! Ou fer onte.
ISA.23.4	Fon lanmer pe koze:
ISA.23.4	Zanmen mon'n ganny douler lakousman;
ISA.23.4	Zanmen mon ganny zanfan.
ISA.23.4	Mon pa'n swanny garson
ISA.23.4	ni elve bann zenn fiy.
ISA.23.5	Kan Lezip pou aprann nouvel ki'n arive avek Tir,
ISA.23.5	i pou tranble.
ISA.23.6	Travers lanmer ziska Tarsis!
ISA.23.6	Bann zabitan lakot! Kriye.
ISA.23.7	Sanmenm sa zot lavil ki ti vivan,
ISA.23.7	ki egziste depi byen lontan;
ISA.23.7	ki ti anvoy son bann zabitan etabli zot
ISA.23.7	dan bann pei etranze?
ISA.23.8	Lekel ki'n prepar sa plan kont Tir
ISA.23.8	e ki ti donn bann lerwa zot kouronn?
ISA.23.8	Son bann marsan ti bann sef.
ISA.23.8	Son bann negosyan ti ganny respekte lo later?
ISA.23.9	SENYER liniver ki ti mont sa plan
ISA.23.9	pour detri lorgey bann ki gran,
ISA.23.9	pour fer kanmi tou bann sef ki lo sa later.
ISA.23.10	Zabitan Tir! Al kiltiv later;
ISA.23.10	ou por in disparet.
ISA.23.11	SENYER in lev son lanmen lo lanmer;
ISA.23.11	in sekwe bann rwayonm.
ISA.23.11	SENYER in donn lord
ISA.23.11	detri bann fortifikasyon bann Kananeen.
ISA.23.12	In dir: Zabitan Sidon pou nepli fer lafet.
ISA.23.12	Ou parey en zenn fiy ki'n ganny vyole.
ISA.23.12	Leve! Al Sip.
ISA.23.12	Menm laba, ou pa pou ganny okenn repo.
ISA.23.13	Get pei bann Kaldeen:
ISA.23.13	Sa pep nepli egziste!
ISA.23.13	Bann Asiriyen ti'n fer li vin en pei zannimo sovaz.
ISA.23.13	Zot ti konstri bann tour pour sirveyans.
ISA.23.13	Zot ti detri son bann pale.
ISA.23.13	Zot in fer li vin en ta debri.
ISA.23.14	Navir Tarsis! Irle.
ISA.23.14	Ou bann refiz in ganny detri.
ISA.23.15	Apartir sa zour, lavil Tir pou ganny oubliye pandan 70 an, longer lavi en lerwa. Apre 70 an, Tir pou vin parey sa prostitye dan sanson:
ISA.23.16	Ou prostitye ki'n ganny rezete!
ISA.23.16	Pran en laarp, fer letour lavil.
ISA.23.16	Zwe bann zoli melodi.
ISA.23.16	Sant en kantite sanson
ISA.23.16	pour ki dimoun i rapel ou.
ISA.23.17	Apre 70 an, SENYER pou entervenir. Tir pou retourn dan son trafik. I pou vann son lekor avek tou bann rwayonm lo later. 
ISA.23.18	Son bann marsandiz ek son lapey ava ganny konsakre pour SENYER. Son bann benefis pa pou ganny anmase, ni ganny met an rezerv. Me son bann marsandiz pou servi pour byen nouri e byen abiy bann ki viv dan prezans SENYER.
ISA.24.1	SENYER pe al devaste later e kit li san zabitan.
ISA.24.1	I pou boulvers later e fer fannen bann zabitan.
ISA.24.2	Sa pou arive avek tou:
ISA.24.2	Pret koman laik;
ISA.24.2	met koman lesklav;
ISA.24.2	bourzwa koman serviter;
ISA.24.2	vander koman aster;
ISA.24.2	sa ki prete koman preter;
ISA.24.2	sa enn ki andete koman sa enn ki donn kredi.
ISA.24.3	Later pou ganny detri konpletman
ISA.24.3	e depouye anba lao, akoz SENYER in koze.
ISA.24.4	Later pe sek e i pe tonm anrin;
ISA.24.4	lemonn in delabre e pe tonm anrin;
ISA.24.4	lesyel pe langir ansanm avek later.
ISA.24.5	Bann zabitan in polye later
ISA.24.5	akoz zot in transgres bann lalwa
ISA.24.5	e vyol bann regleman.
ISA.24.5	Zot in kas bann lalyans
ISA.24.5	ki ti devre reste pour touzour.
ISA.24.6	Pour sa rezon,
ISA.24.6	later in ganny devore par malediksyon.
ISA.24.6	Son bann zabitan pe soufer konsekans.
ISA.24.6	Alor, zot diminyen lo later
ISA.24.6	e i pa reste bokou dimoun.
ISA.24.7	Diven i an dey,
ISA.24.7	plantasyon rezen pe deperi.
ISA.24.7	Dimoun ki ti pe anmize in vin tris.
ISA.24.8	Bann zoli son tanbouren i nepli;
ISA.24.8	tapaz lafet in fini;
ISA.24.8	lanmizik zwaye lo laarp in arete.
ISA.24.9	Zot nepli bwar diven e sante;
ISA.24.9	labwason for in vin anmer pour bann bwarer.
ISA.24.10	Lavil abandonnen in degrennen;
ISA.24.10	tou lakaz in fermen, personn pa kapab antre.
ISA.24.11	Dimoun i kriye dan semen;
ISA.24.11	nepli annan diven;
ISA.24.11	nepli annan lazwa;
ISA.24.11	nepli annan lazwa lo later.
ISA.24.12	Lavil i dan dezolasyon;
ISA.24.12	bann laport in degrennen, zot in tonm anrin.
ISA.24.13	La ki mannyer pei pou ete
ISA.24.13	e ki pou arive parmi bann nasyon:
ISA.24.13	I pou parey pye zoliv
ISA.24.13	ki'n ganny plimen pandan letan rekolt,
ISA.24.13	parey letan dernyen grap rezen in ganny rekolte.
ISA.24.14	Me zot, zot lev lavwa;
ISA.24.14	zot sant avek lazwa;
ISA.24.14	zot kriye avek lazwa.
ISA.24.14	Dan Was, zot sant laglwar SENYER.
ISA.24.15	Zabitan dan rezyon Les! Rann glwar SENYER.
ISA.24.15	Zot ki reste dan bann zil!
ISA.24.15	Loue non SENYER, Bondye Izrael.
ISA.24.16	Bann ki sorti lwen pou sant louanz,
ISA.24.16	e laglwar, an loner Bondye lazistis.
ISA.24.16	Me mwan, mon dir ki mon'n perdi;
ISA.24.16	mon'n perdi. Maler lo mwan!
ISA.24.16	Bann tret in trai!
ISA.24.16	Traizon! Wi! Bann tret in trai!
ISA.24.17	Zabitan later!
ISA.24.17	Lafreyer, lafos ek bann latrap pe esper ou.
ISA.24.18	Sa enn ki esey sov laterer
ISA.24.18	pou tonm dan lafos.
ISA.24.18	Sa enn ki sorti dan lafos
ISA.24.18	pou tonm dan latrap.
ISA.24.18	Bann lafnet baraz lesyel in ouver
ISA.24.18	e bann fondasyon later i tranble.
ISA.24.19	Later pe ouver partou;
ISA.24.19	later pe fann,
ISA.24.19	later i tranble avek vyolans.
ISA.24.20	Later i drive parey en zonm sou.
ISA.24.20	I balanse parey en kabann dan divan.
ISA.24.20	I afese anba pwa son bann fot.
ISA.24.20	I tonbe e i pou nepli kapab leve.
ISA.24.21	Sa zour, lao dan lesyel,
ISA.24.21	SENYER pou pini larme lesyel
ISA.24.21	e lo later, bann lerwa later.
ISA.24.22	Zot pou ganny atase ansanm
ISA.24.22	parey prizonnyen dan en lafos;
ISA.24.22	zot pou ganny anfermen dan en prizon
ISA.24.22	e en bon pe letan apre, zot ava ganny pini.
ISA.24.23	Apre sa, lalin pou vin rouz;
ISA.24.23	soley pou kouver avek laont,
ISA.24.23	akoz SENYER liniver pou rennyen
ISA.24.23	lo montanny Siyon e dan Zerizalenm.
ISA.24.23	Son mazeste pour ganny manifeste
ISA.24.23	devan son bann ansyen.
ISA.25.1	SENYER! Ou mon Bondye.
ISA.25.1	Mon pou loue ou e selebre ou non,
ISA.25.1	akoz ou'n fer en kantite mervey pour mwan.
ISA.25.1	Bann plan ki ou'n formen depi lontan
ISA.25.1	i reste solid, zot pa sanze.
ISA.25.2	Ou fer lavil vin en ta debri.
ISA.25.2	Son bann fortifikasyon i anrin.
ISA.25.2	Pale bann lennmi nepli;
ISA.25.2	i pa pou zanmen ganny rekonstri.
ISA.25.3	Pour sa rezon, en pep pwisan pou glorifye ou;
ISA.25.3	lavil bann nasyon kriyel pou annan respe pour ou.
ISA.25.4	Ou en landrwa refiz dimoun pov;
ISA.25.4	ou'n vin en refiz
ISA.25.4	pour bann ki dan bezwen e dan maler;
ISA.25.4	en labri kont gro lapli e en lonbraz kont lasaler.
ISA.25.4	Lakoler bann lennmi kriyel
ISA.25.4	i fwete kont miray, parey lapli dan movetan.
ISA.25.5	Parey lonbraz en nyaz i fer bese lasaler,
ISA.25.5	ou ti fer bann etranze aret fer tapaz
ISA.25.5	e bann vyolan aret sant laviktwar.
ISA.25.6	Lo sa montanny, SENYER liniver pou donn en festen;
ISA.25.6	pou annan en kantite bon manze;
ISA.25.6	en festen bon diven ki'n ganny laz;
ISA.25.6	en festen kot pou annan bon manze avek lanmwel,
ISA.25.6	avek bon vye diven.
ISA.25.7	Lo sa montanny, i pou detri
ISA.25.7	sa vwal dey ki pe kouver tou bann pep,
ISA.25.7	sa dra ki'n kouver tou bann nasyon.
ISA.25.8	La sa ki SENYER i promet:
ISA.25.8	Lanmor pou disparet pour touzour.
ISA.25.8	Senyer BONDYE pou eswiy tou larm lo tou bann figir.
ISA.25.8	I pou fer disparet laont son pep.
ISA.25.9	Sa zour, dimoun pou dir:
ISA.25.9	Li menm li nou Bondye; nou'n esper li.
ISA.25.9	In vin sov nou.
ISA.25.9	Li menm SENYER ki nou ti pe espere.
ISA.25.9	Annou selebre! Annou rezouir! I'n sov nou.
ISA.25.10	Lanmen SENYER pou reste lo sa montanny.
ISA.25.10	Bann Moabit pou ganny kraze lanmenm an plas
ISA.25.10	parey lapay ki ganny pil anba lipye dan en trou fimyen.
ISA.25.11	Menm si zot ava lev zot lanmen la kot zot ete,
ISA.25.11	parey en nazer i anvoy lanmen ler i naze,
ISA.25.11	zot lorgey pou ganny abese.
ISA.25.12	Zot bann gran miray fortifikasyon
ISA.25.12	pou ganny demoli, kraze, zet ater dan lapousyer.
ISA.26.1	Sa zour, dan pei Zida, zot pou sante:
ISA.26.1	Nou annan en lavil ki byen for.
ISA.26.1	SENYER in antour li avek bann miray
ISA.26.1	ek bann fortifikasyon.
ISA.26.2	Ouver bann laport!
ISA.26.2	Les antre sa nasyon drwat e fidel dan lafwa.
ISA.26.3	Avek en lespri ferm,
ISA.26.3	ou gard zot dan lape,
ISA.26.3	lape, akoz zot met zot konfyans dan ou.
ISA.26.4	Met ou konfyans dan SENYER pour touzour,
ISA.26.4	akoz SENYER i sa Ros solid pour touzour.
ISA.26.5	In fer tonbe sa bann ki reste dan montanny;
ISA.26.5	in kraz bann lavil ki byen proteze.
ISA.26.5	In abes zot ziska dan lapousyer.
ISA.26.6	Bann pov, bann ki feb,
ISA.26.6	pou kraz sa lavil anba zot lipye.
ISA.26.7	Semen lazistis i drwat.
ISA.26.7	Ou ki zis! Ou fer drwat semen sa enn ki zis.
ISA.26.8	SENYER! Lo sa semen ki ou'n endike,
ISA.26.8	nou met nou lespwar dan ou.
ISA.26.8	Nou sel dezir, se loue ou non.
ISA.26.9	Pandan lannwit, mon rod ou avek tou mon leker.
ISA.26.9	Mon lespri i rod ou avek en dezir profon.
ISA.26.9	Akoz ler ou aplik zizman lo later,
ISA.26.9	bann zabitan lemonn i aprann pratik lazistis.
ISA.26.10	Menm si ou annan pitye pour bann malfeter,
ISA.26.10	zot pa aprann pratik lazistis.
ISA.26.10	Dan pei kot lazistis i ganny pratike,
ISA.26.10	zot azir an malonnet
ISA.26.10	e zot pa war ou grander, SENYER.
ISA.26.11	SENYER! Ou lanmen in leve,
ISA.26.11	me zot pa war.
ISA.26.11	Kan zot ava war sa gran pasyon
ISA.26.11	ki ou annan pour ou pep,
ISA.26.11	zot ava kanmi.
ISA.26.11	Dife ki'n ganny alimen pour bann lennmi
ISA.26.11	ava bril zot.
ISA.26.12	SENYER! Ou'n akord nou lape,
ISA.26.12	akoz vreman, tou sa ki nou'n fer,
ISA.26.12	se ou ki'n fer pour nou.
ISA.26.13	SENYER nou Bondye!
ISA.26.13	Apard ou, bokou sef in domin nou;
ISA.26.13	me nou rekonnet zis ou koman SENYER.
ISA.26.14	Zot in mor, zot pa pou reviv,
ISA.26.14	zot zis lonbraz e zot pa pou releve,
ISA.26.14	akoz ou'n pini zot e ou'n detri zot;
ISA.26.14	zot in ganny oubliye.
ISA.26.15	Me ou'n fer sa nasyon grandi, SENYER!
ISA.26.15	Ou'n fer sa nasyon grandi; ou'n montre ou laglwar;
ISA.26.15	ou'n agrandi bann teritwar pei.
ISA.26.16	SENYER! Zot ti rod ou ler zot ti dan detres.
ISA.26.16	Zot ti priye ler ou ti pe pini zot.
ISA.26.17	SENYER! Nou ti prezan devan ou
ISA.26.17	parey en fanm ki kriye dan douler lakousman.
ISA.26.18	Nou ti ansent, nou ti pe soufer en kantite;
ISA.26.18	me nou ti met omonn zis divan.
ISA.26.18	Nou pa'n ganny okenn laviktwar lo later;
ISA.26.18	nou pa'n met omonn okenn zabitan.
ISA.26.19	Ou bann mor pou reviv, zot pou leve.
ISA.26.19	Zot ki pe dormi dan lapousyer!
ISA.26.19	Leve dan lazwa!
ISA.26.19	Akoz ou laroze pou briye
ISA.26.19	e later ava redonn lavi bann ki'n mor.
ISA.26.20	Ale mon pep! Antre dan ou lakaz
ISA.26.20	e ferm laport deryer ou;
ISA.26.20	al kasyet pour en pti moman.
ISA.26.20	Les lakoler SENYER pase.
ISA.26.21	La SENYER pe sorti kot i ete
ISA.26.21	pour li pini bann zabitan later pour zot bann forfe.
ISA.26.21	Later ava les war disan ki'n koule;
ISA.26.21	i pou nepli kasyet son bann viktim.
ISA.27.1	Sa zour, avek son gran lepe byen fite, dir e pwisan, SENYER pou entervenir kont Leviatan, sa serpan ki anvole; Leviatan, sa serpan rize. I pou touy sa dragon ki reste dan lanmer.
ISA.27.2	Sa zour, sant en sanson
ISA.27.2	lo en zoli plantasyon rezen!
ISA.27.3	Mwan SENYER,
ISA.27.3	ki gardyen sa plantasyon rezen.
ISA.27.3	Mon aroz li toultan.
ISA.27.3	Mon vey lo li lizour koman lannwit.
ISA.27.3	Konmsa, personn pa kapab fer li ditor.
ISA.27.4	Mon nepli pran lakoler kont li.
ISA.27.4	Me si i vin bann zarbis ki annan pikan,
ISA.27.4	mon pou lager kont zot
ISA.27.4	e mon pou bril zot,
ISA.27.5	amwen ki zot vin rod mon proteksyon,
ISA.27.5	e fer lape avek mwan.
ISA.27.5	Wi! Zot ava fer lape avek mwan.
ISA.27.6	Dan bann zour ki pe vini,
ISA.27.6	Zakob pou pous rasin.
ISA.27.6	Izrael ava donn bann bourzon, fleri
ISA.27.6	e ranpli later antye avek son bann fri.
ISA.27.7	Eski SENYER in pini zot
ISA.27.7	parey in pini sa bann ki ti viktimiz zot?
ISA.27.7	Oubyen, eski i'n touy zot,
ISA.27.7	parey sa bann ki ganny touye?
ISA.27.8	Ou'n egzekit ou zizman, ou'n anvoy zot annegzil.
ISA.27.8	Par ou souf terib, ou'n balye zot
ISA.27.8	parey en divan vyolan sorti dan Les.
ISA.27.9	Konmsa ki pese Zakob pou ganny efase.
ISA.27.9	La rezilta pardon son pese:
ISA.27.9	Tou bann ros ki ti servi pour fer bann lotel avek
ISA.27.9	pou ganny kraze e vin koman lapousyer.
ISA.27.9	Tou bann poto sakre,
ISA.27.9	oubyen bann lotel lansan, pou disparet.
ISA.27.10	Napa personn dan bann lavil fortifye;
ISA.27.10	zot in ganny abandonnen parey en dezer.
ISA.27.10	Bann zenn bef i vin manz zerb,
ISA.27.10	zot dormi la e zot plim bann bransaz.
ISA.27.11	Ler bann brans i sek, zot ganny kase;
ISA.27.11	bann fanm i vin met dife.
ISA.27.11	Sa pep i san konpran.
ISA.27.11	Pour sa rezon ki sa enn ki'n fer li,
ISA.27.11	pou san pitye pour li;
ISA.27.11	sa enn ki'n form li pa pou fer li okenn faver.
ISA.27.12	Sa zour, SENYER pou bat bann zepi
ISA.27.12	depi larivyer Efrat, ziska larivyer Lezip.
ISA.27.12	I pou rasanble zot enn par enn, pep Izrael.
ISA.27.13	Sa zour, en gran tronpet pou ganny soufle.
ISA.27.13	Alor, sa bann ki ti'n perdi dan pei Asiri
ISA.27.13	e sa bann ki ti ganny anvoye annegzil Lezip
ISA.27.13	pou retournen e ador SENYER
ISA.27.13	lo montanny sen dan Zerizalenm.
ISA.28.1	Maler lo bann soular dan pei Efraim,
ISA.28.1	lavil dan laform en kouronn!
ISA.28.1	I ganny byen dekore
ISA.28.1	lo sa kolin ki domin son vale fertil.
ISA.28.1	Me son labote i parey bann fler sek
ISA.28.1	ki orn latet bann ki'n gonfle avek manze gra,
ISA.28.1	ki'n soule avek diven.
ISA.28.2	En zonm ki for e pwisan pe vini pour SENYER.
ISA.28.2	I parey en lapli lagrel, en tanpet devastater;
ISA.28.2	parey en gro tanpet ki fer larivyer deborde.
ISA.28.2	Avek lafors son lanmen, i pou balans tou lo later.
ISA.28.3	Sa Lavil, kouronn ek lafyerte bann soular Efraim,
ISA.28.3	pou ganny kraze anba lipye.
ISA.28.4	E sa fler sek ki ti ornman son labote
ISA.28.4	ki lo latet sa enn ki gonfle avek manze gra,
ISA.28.4	pou parey en fig mir avan sezon.
ISA.28.4	Premye ki war li i sot lo li
ISA.28.4	e manz li deswit.
ISA.28.5	Sa zour, SENYER liniver pou li menm sa zoli kouronn,
ISA.28.5	en dyadenm pour leres son pep.
ISA.28.6	I pou enspir lazistis dan sa enn ki asiz pour rann zizman,
ISA.28.6	en lafors pour sa bann ki repous lennmi devan laport lavil.
ISA.28.7	Bann pret ek bann profet osi in egare;
ISA.28.7	soule avek diven;
ISA.28.7	labwason for i fer zot drive;
ISA.28.7	zot lespri in noye dan diven;
ISA.28.7	zot perdi lekilib avek bann labwason for;
ISA.28.7	zot pa war kler;
ISA.28.7	zot rabase ler zot rann zizman.
ISA.28.8	Tou bann latab i kouver avek zot vomi degoutan;
ISA.28.8	partou i annan salte.
ISA.28.9	I pou ansenny lekel?
ISA.28.9	Lekel ki i pou fer konpran mesaz?
ISA.28.9	Bann ki'n fek sevre?
ISA.28.9	Bann ki'n fek kit tete zot manman?
ISA.28.10	I pe esey ansenny nou let par let, let par let.
ISA.28.10	Laliny apre laliny, laliny apre laliny.
ISA.28.10	En pe isi, en pe laba.
ISA.28.11	Alor, i pou koz avek son pep,
ISA.28.11	avek lalev ki pe tranble
ISA.28.11	e dan en lalang etranze.
ISA.28.12	I ti'n dir zot: La repo!
ISA.28.12	Les sa ki fatige repoze.
ISA.28.12	Isi i en landrwa trankil!
ISA.28.12	Me zot pa'n oule ekoute.
ISA.28.13	Alor, SENYER pou ansenny
ISA.28.13	laliny apre laliny, laliny apre laliny,
ISA.28.13	en pe isi, en pe laba.
ISA.28.13	Konmsa, zot ava marse, tonm par ledo
ISA.28.13	e kas zot lezo;
ISA.28.13	zot ava ganny atrape e ganny fer prizonnyen.
ISA.28.14	Alor! Bann ensolan ki domin sa pep
ISA.28.14	ki reste Zerizalenm! Ekout parol SENYER.
ISA.28.15	Akoz zot in dir: Nou'n fer en lalyans avek lanmor;
ISA.28.15	nou annan en lakor avek lemonn lanmor.
ISA.28.15	Ler katastrof ava arive,
ISA.28.15	i pa pou tonm lo nou;
ISA.28.15	akoz nou'n fer mansonz vin nou labri
ISA.28.15	e nou kasyet nou dan tou sa ki fo.
ISA.28.16	La sa ki Senyer BONDYE i deklare:
ISA.28.16	La mon poz en ros fondasyon dan Siyon.
ISA.28.16	En ros ki'n ganny byen swazir;
ISA.28.16	en ros kwen presye, en fondasyon sir.
ISA.28.16	Sa enn ki krwar dan li pa pou dezapwente.
ISA.28.17	Mon pou fer lalwa vin lareg,
ISA.28.17	lazistis en filaplon.
ISA.28.17	Lagrel pou balye zot lakaz mansonz
ISA.28.17	e delo pou trenn zot labri.
ISA.28.18	Alor ou lalyans avek lanmor pou ganny annile
ISA.28.18	e ou lakor avek bann ki dan lemonn lanmor
ISA.28.18	pa pou tenir debout.
ISA.28.18	Ler gran katastrof ava pase, i pou kraz ou.
ISA.28.19	Sak fwa ki i pou pase, i pou trenn ou;
ISA.28.19	ler i pou pase, granmaten, lizour, lannwit,
ISA.28.19	son mesaz pou ranpli ou avek lafreyer.
ISA.28.20	Lili pou tro kourt pour ou alonz ou lo la;
ISA.28.20	dra pou tro etrwat pour anvlop ou avek.
ISA.28.21	Akoz SENYER pou leve
ISA.28.21	parey lo montanny Perazim,
ISA.28.21	i pou pran lakoler parey dan vale Gabaon,
ISA.28.21	pour li fer son travay, en drol kalite travay!
ISA.28.21	E pour fini sa travay, en travay ekstraordiner!
ISA.28.22	Aprezan, aret gognarde,
ISA.28.22	akoz ou lasenn pou ser ou plis ankor;
ISA.28.22	akoz mon'n antann koz lo en lord destriksyon
ISA.28.22	ki sorti kot Senyer BONDYE liniver.
ISA.28.23	Ouver zot zorey! Ekout mon lavwa!
ISA.28.23	Port atansyon! Ekout sa ki mon pou dir.
ISA.28.24	Dimoun ki kas later pour li senmen,
ISA.28.24	eski i pas letan zis kas later?
ISA.28.24	Eski i pa zanmen fouy transe e kas later?
ISA.28.25	O kontrer, ler in fini tal later,
ISA.28.25	i senm legren, tras zepis,
ISA.28.25	senm dible ek lorz dan zot plas
ISA.28.25	e lezot sereal lo bor plantasyon?
ISA.28.26	Son Bondye ki'n montre li koman fer sa travay
ISA.28.26	e i swiv bann lenstriksyon.
ISA.28.27	Personn pa kraz lagrenn dil avek masin;
ISA.28.27	personn pa pas lo zepis avek larou saret;
ISA.28.27	me ou servi en baton pour fer sa travay.
ISA.28.28	Dible i ganny kraze pour fer dipen,
ISA.28.28	me ou pa kontinyen tap bann zepi;
ISA.28.28	ler ou diriz ou saret ki seval i trennen,
ISA.28.28	ou pa kraz bann lagrenn.
ISA.28.29	Sa metod travay,
ISA.28.29	ou osi aprann avek SENYER liniver.
ISA.28.29	Son konsey i merveye,
ISA.28.29	i ranpli avek lasazes.
ISA.29.1	Maler lo Ariel!
ISA.29.1	Ariel, lavil ki David ti atake!
ISA.29.1	Ou kapab selebre tou festival
ISA.29.1	lannen apre lannen.
ISA.29.2	Mon pou kraz ou Ariel.
ISA.29.2	Ou pou konn zis plere ek lamante;
ISA.29.2	ou ava pour mwan parey en lotel
ISA.29.2	kot ou bril sakrifis.
ISA.29.3	Parey David, mon pou anserkle ou avek larme.
ISA.29.3	Mon pou antour ou avek ou bann tour
ISA.29.3	e konstri bann miray pou fer latak kont ou.
ISA.29.4	Alor, dan fon lo later, ou pou koze;
ISA.29.4	ou bann parol pou sorti dan lapousyer;
ISA.29.4	ou lavwa pou sorti anba later;
ISA.29.4	ou parol pou monte sorti dan lapousyer.
ISA.29.5	Me sa kantite lennmi ki ou annan,
ISA.29.5	pou parey lapousyer fen;
ISA.29.5	sa kantite tiran diktater
ISA.29.5	pou parey bren lapay dan divan.
ISA.29.5	Alor, en sel kou,
ISA.29.6	SENYER liniver pou azir dan loraz,
ISA.29.6	tranblemandter dan gro tapaz
ISA.29.6	dan gro divan tanpet
ISA.29.6	ek laflanm dife ki bril tou dan son pasaz.
ISA.29.7	Alor, tou sa bann nasyon ki fer lager kont Ariel,
ISA.29.7	tou bann larme ki fer lager kont li
ISA.29.7	ek son bann fortifikasyon,
ISA.29.7	bann ki pa oule i egziste,
ISA.29.7	tousala, pou disparet
ISA.29.7	parey en rev, en vizyon dan lannwit.
ISA.29.8	Parey ler en dimoun lafen ki reve i pe manze,
ISA.29.8	ler i leve e i ankor lafen;
ISA.29.8	oubyen en dimoun swaf ki reve i pe bwar;
ISA.29.8	kan i leve fatige, son lagorz i sek.
ISA.29.8	I pou parey sa gran kantite nasyon
ISA.29.8	ki fer lager kont montanny Siyon.
ISA.29.9	Reste etonnen! Pa dir nanryen!
ISA.29.9	Gard lizye fermen! Pa war nanryen!
ISA.29.9	Vin sou, me san bwar diven!
ISA.29.9	Drive, san ki ou'n bwar labwason for!
ISA.29.10	Akoz SENYER in fer zot lespri angourdi;
ISA.29.10	in ferm lizye bann profet,
ISA.29.10	in met en vwal lo latet bann vizyoner.
ISA.29.11	Pour ou, bann vizyon pou parey en dokiman ki'n sele. Si ou donn dimoun ki konn lir, e ou dir li: Lir sa! I pou dir i pa kapab, akoz sa dokiman in sele.
ISA.29.12	Si ou donn sa dokiman en dimoun ki pa konn lir e ou dir li: Lir sa! I pou reponn: Mon pa konn lir.
ISA.29.13	La sa ki SENYER i deklare:
ISA.29.13	Sa i parey ler sa pep i apros mwan avek son labous.
ISA.29.13	I onor mwan avek zis son lalev,
ISA.29.13	me son leker i lwen avek mwan;
ISA.29.13	respe ki i annan pour mwan,
ISA.29.13	i zis en komannman zonm ki i'n aprann.
ISA.29.14	Alor, mon pou kontinyen etonn sa pep
ISA.29.14	avek ankor bann mervey;
ISA.29.14	par bann aksyon etonan enn apre lot.
ISA.29.14	Bann saz pa pou konpran.
ISA.29.14	Lentelizans bann savan pa pou kapab eksplike.
ISA.29.15	Maler pour sa bann ki kasyet zot plan
ISA.29.15	lwen avek SENYER!
ISA.29.15	Ki fer proze dan fernwanr e ki dir:
ISA.29.15	Lekel ki war nou? Lekel ki konn nou?
ISA.29.16	Me zot fer tou a lanver.
ISA.29.16	Eski ou kapab konfonn en potye avek larzil?
ISA.29.16	Eski sa lobze ki i'n fer i kapab dir li:
ISA.29.16	Pa ou ki'n fer mwan?
ISA.29.16	Oubyen sa po i kapab dir lo sa ki'n fer li:
ISA.29.16	I napa lentelizans.
ISA.29.17	Eski dan en pti pe letan,
ISA.29.17	Liban pa pou vin en plantasyon
ISA.29.17	avek en kantite pye fri;
ISA.29.17	plantasyon pye fri pou vin en lafore?
ISA.29.18	Sa zour, dimoun sourd
ISA.29.18	pou antann parol ki'n ekri dan sa liv.
ISA.29.18	Aveg pou sorti dan fernwanr e war kler.
ISA.29.19	Bann senp pou trouv en gran lazwa dan SENYER.
ISA.29.19	Bann pov pou rezoui
ISA.29.19	dan sa sel Bondye, sen dan Izrael,
ISA.29.20	akoz bann diktater pou nepli egziste
ISA.29.20	e bann dominer pou disparet.
ISA.29.20	Tou bann ki pare pour fer sa ki mal
ISA.29.20	pou ganny detri
ISA.29.21	Sa bann ki fer fos akizasyon,
ISA.29.21	ki met en latrap pour bann ziz devan laport lavil
ISA.29.21	e ki, san okenn rezon,
ISA.29.21	fer en inosan ganny kondannen.
ISA.29.22	Pour sa rezon, la sa ki SENYER ki'n sov Abrahanm
ISA.29.22	i dir avek desandan Zakob:
ISA.29.22	Zanmen ankor, Zakob pou ganny imilye;
ISA.29.22	zanmen ankor son figir pou sanz kouler.
ISA.29.23	Akoz ler son bann zanfan
ISA.29.23	ava war mervey ki mon lanmen in fer parmi zot,
ISA.29.23	zot ava beni mon non;
ISA.29.23	zot ava rekonnet ki mon non sakre i dan Izrael;
ISA.29.23	zot ava respekte Bondye Izrael.
ISA.29.24	Sa bann ki lespri in divage
ISA.29.24	ava ganny disernman;
ISA.29.24	sa bann ki kritike ava les zot ganny enstri.
ISA.30.1	La sa ki SENYER i deklare:
ISA.30.1	Maler lo zot bann zanfan rebel!
ISA.30.1	Zot fer bann plan ki pa sorti kot mwan.
ISA.30.1	Zot siny bann lalyans ki mon pa aprouve
ISA.30.1	e akimil pese enn lo lot.
ISA.30.2	Zot deside pour desann Lezip
ISA.30.2	san demann mwan konsey;
ISA.30.2	zot al rod refiz anba proteksyon Faraon
ISA.30.2	e rod en labri dan lonbraz Lezip.
ISA.30.3	Pour sa rezon, proteksyon Faraon
ISA.30.3	pou vin en laont pour zot,
ISA.30.3	e proteksyon anba lonbraz Lezip, zot limilyasyon.
ISA.30.4	Menm si son bann sef i deza dan lavil Soann
ISA.30.4	e son bann mesaze in ariv Hanes,
ISA.30.5	laont pou tonm lo zot tou,
ISA.30.5	akoz sa pep pa kapab fer nanryen pour zot.
ISA.30.5	Zot pa pou ganny ni led ni lavantaz;
ISA.30.5	me zis laont ek dezoner.
ISA.30.6	La en mesaz konsernan bann zannimo
ISA.30.6	ki viv dan Negev:
ISA.30.6	Atraver en pei kot i annan maler ek detres,
ISA.30.6	la kot lyon, mal ek femel i reste,
ISA.30.6	kot serpan ek dragon volan i reste,
ISA.30.6	zot anmenn zot larises lo ledo bourik,
ISA.30.6	zot trezor lo bos samo;
ISA.30.6	kado pour en pep
ISA.30.6	ki pa kapab fer nanryen pour ed zot!
ISA.30.7	Led sorti Lezip i san valer, i initil.
ISA.30.7	Pour sa rezon mon'n apel sa pei:
ISA.30.7	Rahab ki asiz nanryen fer.
ISA.30.8	Ale aprezan! Ekri sa devan zot lo en lafis;
ISA.30.8	ekri li dan en liv,
ISA.30.8	pour ki a lavenir, i ava reste koman
ISA.30.8	en temwen pour touzour.
ISA.30.9	Annefe, sa pep i dezobeisan,
ISA.30.9	en pep san okenn moral;
ISA.30.9	zanfan i refize ekout lansennyman SENYER.
ISA.30.10	Zot dir avek bann vwayan: Aret ganny vizyon!
ISA.30.10	E bann profet: Pa anons nou sa ki vre;
ISA.30.10	dir nou keksoz ki gou,
ISA.30.10	sa ki fer nou kontinyen reve.
ISA.30.11	Aret swiv sa semen; sorti lo sa larout.
ISA.30.11	Aret koz lo Bondye Sen dan Izrael avek nou.
ISA.30.12	Alor, la sa ki Bondye Sen Izrael i deklare:
ISA.30.12	Akoz ou rezet sa parol
ISA.30.12	e met ou konfyans dan vyolans ek mansonz
ISA.30.12	e ki ou kont lo zot, ki ou apiy lo la,
ISA.30.13	sa pese pou tonm lo ou,
ISA.30.13	koman en lafant ki pou grandi
ISA.30.13	dan en miray tre o, e pe al tonbe;
ISA.30.13	i pou degrengole en sel kou.
ISA.30.14	Sa miray in ganny kraze san pitye
ISA.30.14	parey potis later en potye;
ISA.30.14	in ganny kase an pti morso;
ISA.30.14	i pa bon pour pran labrez dan reso,
ISA.30.14	ni pour al pran delo dan sitern.
ISA.30.15	La sa ki Senyer BONDYE,
ISA.30.15	Bondye Sen Izrael i deklare:
ISA.30.15	Ou delivrans i dan retour ver mwan
ISA.30.15	e dan silans.
ISA.30.15	Ou lafors i dan trankilite ek konfyans.
ISA.30.15	Me ou'n refize.
ISA.30.16	Ou'n dir: Non! Nou pou sove lo seval.
ISA.30.16	Alor, zot pou sove!
ISA.30.16	Zot dir osi: Nou bann seval i rapid!
ISA.30.16	Alor! Bann ki pourswiv zot pou osi rapid.
ISA.30.17	Anba menas en sel zonm, 1,000 pou sove.
ISA.30.17	Anba senk zonm, zot tou zot pou sove
ISA.30.17	ziska ler zot ava parey en ma lo montanny,
ISA.30.17	parey en bannyer lo latet montanny.
ISA.30.18	Pourtan, SENYER pe espere
ISA.30.18	pour li montre ou son labonte.
ISA.30.18	I pou monte pou montre ou son konpasyon.
ISA.30.18	Akoz SENYER i en Bondye zis.
ISA.30.18	Byennere tou dimoun ki met lespwar dan li!
ISA.30.19	Zot, pep Siyon! Zot, bann zabitan Zerizalenm!
ISA.30.19	Zot pou nepli plere.
ISA.30.19	Koman ou kriy ver li,
ISA.30.19	i pou sertennman montre ou son labonte.
ISA.30.19	I pou antann ou, i pou reponn ou.
ISA.30.20	SENYER pou donn ou dipen dan ladetres,
ISA.30.20	delo dan maler.
ISA.30.20	Ou Met ki ansenny ou pou la
ISA.30.20	e ou pou war li avek ou prop lizye.
ISA.30.21	Ler ou pou al adrwat ou agos,
ISA.30.21	ou pou antann en lavwa deryer ou:
ISA.30.21	La semen; swiv li.
ISA.30.22	Alor, ou ava konsider koman enpir,
ISA.30.22	larzan ki kouver ou bann stati;
ISA.30.22	lor ki lo ou bann zidol an metal.
ISA.30.22	Ou ava zet zot parey salte.
ISA.30.22	Ou ava dir zot: Sorti la salte!
ISA.30.23	Alor, i ava fer lapli tonbe
ISA.30.23	lo bann lagrenn ki ou'n senmen
ISA.30.23	e dible ki later ava prodwi
ISA.30.23	ava dan labondans e bon kalite.
ISA.30.23	Sa zour, troupo pou al manz zerb
ISA.30.23	dan bann gran laplenn.
ISA.30.24	Bann bef ek bann bourik ki kas later
ISA.30.24	ava manz en zerb sale,
ISA.30.24	ki'n ganny tale avek krok ek fours.
ISA.30.25	Sa zour gran masak, bann tour pou tonbe,
ISA.30.25	delo pou sorti lo montanny
ISA.30.25	e lo oter tou bann kolin
ISA.30.25	e pou koul annabondans.
ISA.30.26	Sa zour SENYER pou met pansman
ISA.30.26	lo blesir son pep, e geri son boubou.
ISA.30.26	Lalin pou briye parey soley
ISA.30.26	e lalimyer soley pou set fwa pli for,
ISA.30.26	konmsi lalimyer pour set zour.
ISA.30.27	Gete! La SENYER pe vini. I sorti lwen.
ISA.30.27	Son lakoler i en dife ki'n alimen;
ISA.30.27	en gro lafimen ki monte.
ISA.30.27	Son lalev i deborde avek lakoler
ISA.30.27	e son lalang i parey en dife ki devor tou.
ISA.30.28	Son souf i parey en larivyer ki pe deborde
ISA.30.28	e monte ziska kot likou.
ISA.30.28	I pas bann nasyon atraver en gran destriksyon
ISA.30.28	e met dan lanmaswar lepep
ISA.30.28	en labrid ki anmenn zot kot zot pa anvi ale.
ISA.30.29	Zot pou selebre parey dan lafet sakre aswar.
ISA.30.29	Zot leker pou kontan
ISA.30.29	parey ler en dimoun i mars
ISA.30.29	akonpannyen par lanmizik laflit,
ISA.30.29	pour li al lo montanny SENYER, Ros Izrael.
ISA.30.30	Alor, SENYER ava fer tande son lavwa pwisan.
ISA.30.30	I pou montre lafors son lebra
ISA.30.30	ki fer fraka ler i desann
ISA.30.30	dan en dife ki devor tou avek son laflanm
ISA.30.30	avek en tanpet lapli ek lagrel.
ISA.30.31	Bann Asiriyen pou tranble avek lafreyer
ISA.30.31	ler zot ava antann lavwa SENYER,
ISA.30.31	ler i pou konny zot avek son baton.
ISA.30.32	Sak kou ki SENYER pou donnen
ISA.30.32	pou ganny akonpannyen
ISA.30.32	par lanmizik pti tanbour avek laarp;
ISA.30.32	i pou konbat kont zot.
ISA.30.33	Sa dife in ganny prepare depi lontan;
ISA.30.33	in ganny prepare pour lerwa.
ISA.30.33	Dan en trou larz e profon,
ISA.30.33	zot in met bokou dibwa an ron.
ISA.30.33	Lalenn SENYER pou alim sa dife,
ISA.30.33	konmsi souf ki pe brile.
ISA.31.1	Maler pour sa bann ki desann Lezip pour rod led!
ISA.31.1	Zot kont lo bann seval;
ISA.31.1	zot met zot konfyans dan bann kales lager
ISA.31.1	akoz i annan en kantite
ISA.31.1	e dan bann kavalye, akoz zot tre for.
ISA.31.1	Me zot pa lev lizye ver Bondye Sen Izrael
ISA.31.1	ni konsilte SENYER!
ISA.31.2	Pourtan, li i saz e i kapab anmenn maler.
ISA.31.2	I pa sanz son parol; sa ki i dir sanmenm.
ISA.31.2	I leve kont move dimoun
ISA.31.2	e kont sa bann ki konplis dan lemal.
ISA.31.3	Bann Ezipsyen i bann imen, zot pa Bondye;
ISA.31.3	zot bann seval i annan laser, zot pa en lespri.
ISA.31.3	Ler SENYER i lev son lanmen,
ISA.31.3	sa enn ki port sekour pou kilbite,
ISA.31.3	sa enn ki ganny sekour pou tonbe
ISA.31.3	e tou le de pou mor ansanm.
ISA.31.4	La sa ki SENYER ti dir mwan:
ISA.31.4	Ler en lyon oubyen son piti
ISA.31.4	i gronnyen pour gard sa zannimo ki i'n atrape;
ISA.31.4	ler bann berze i vir kont li,
ISA.31.4	i pa fatig li avek zot kriye, ni trakas li.
ISA.31.4	La ki mannyer SENYER liniver pou desann,
ISA.31.4	pour lager lo montanny Siyon e son kolin.
ISA.31.5	SENYER liniver pou protez Zerizalenm
ISA.31.5	parey zwazo ki anvole par lao son bann piti.
ISA.31.5	I pou protez li e delivre li;
ISA.31.5	i pou eparny li, i pou sov li.
ISA.31.6	Pep Izrael! Retourn ver sa enn kont lekel ou'n komet en gran traizon.
ISA.31.7	Akoz sa zour, zot tou, zot pou debaras zot avek bann zidol annarzan e annor ki zot lanmen koupab in fabrike.
ISA.31.8	Alor, bann Asiriyen pou tonbe anba kou lepe
ISA.31.8	ki pa sorti kot zonm.
ISA.31.8	Lepe ki pou detri zot pa'n ganny fer par zonm.
ISA.31.8	Zot ava sove devan sa lepe
ISA.31.8	e son bann zennzan
ISA.31.8	pou ganny met anba travoforse.
ISA.31.9	Son protekter pou sove dan lafreyer;
ISA.31.9	son bann sef pou sove
ISA.31.9	e abandonn zot paviyon.
ISA.31.9	SENYER ki annan en laflanm dan Siyon
ISA.31.9	en fournez dan Zerizalenm ki deklare.
ISA.32.1	Alor, en lerwa pou rennyen dapre lazistis
ISA.32.1	e bann sef pou gouvern dapre lalwa.
ISA.32.2	Sakenn pou parey en labri kont divan,
ISA.32.2	en refiz kont tanpet,
ISA.32.2	parey bann sours delo dan landrwa sek,
ISA.32.2	parey lonbraz en ros dan dezer.
ISA.32.3	Lizye dimoun ki war kler pou nepli fermen;
ISA.32.3	zorey dimoun ki tande pou reste ouver.
ISA.32.4	Dimoun ki pa reflesi pou fer bon zizman;
ISA.32.4	langaz bann ki begeye pou fasil e kler.
ISA.32.5	Pou nepli apel en dimoun fou, nob,
ISA.32.5	ni dir en fourb, onorab.
ISA.32.6	Akoz bann fou i koz parol ki pa fer okenn sans
ISA.32.6	e zot lespri i mazin fer sa ki mal.
ISA.32.6	Zot fer bann aksyon degoutan,
ISA.32.6	zot parol i ensilte SENYER;
ISA.32.6	zot pa donn manze sa ki pe mor lafen
ISA.32.6	e refiz delo sa enn ki swaf.
ISA.32.7	Bann fourb i mazin zis fer dimal;
ISA.32.7	zot prepar bann konplo
ISA.32.7	pour tronp bann pov avek mansonz,
ISA.32.7	menm si en malere i dan son drwa.
ISA.32.8	Me dimoun onnet i annan lentansyon nob;
ISA.32.8	son aksyon i drwat.
ISA.32.9	Fanm ki viv en lavi alez! Leve! Ekout mwan!
ISA.32.9	Zot bann zenn fiy ardyese! Ekout mon parol!
ISA.32.10	Dan ankor en pe plis ki enn an,
ISA.32.10	zot ki annan konfyans dan zot menm,
ISA.32.10	zot pou tranble akoz pou nepli annan rekolt
ISA.32.10	e pou nepli annan rezen.
ISA.32.11	Fanm ki viv en lavi alez! Tranble.
ISA.32.11	Zot ki ardyese! Tranble
ISA.32.11	Tir zot lenz e met lenz dey otour zot leren!
ISA.32.12	Tap zot pwatrin avek regre
ISA.32.12	lo sa bann zoli plantasyon,
ISA.32.12	lo bann grap ranpli avek rezen.
ISA.32.13	Plere lo later mon pep,
ISA.32.13	kot zis zarbis pikan ki pouse.
ISA.32.13	Plere dan bann lakaz kot dimoun i ere
ISA.32.13	e dan bann lavil ki ti anfet.
ISA.32.14	Ou pale pou ganny abandonnen;
ISA.32.14	ou lavil anfet pour ganny dezerte;
ISA.32.14	ou kolin ek son bann tour
ISA.32.14	pour vin en kavern pour touzour.
ISA.32.14	La, bourik sovaz pou kontan vini
ISA.32.14	e bann troupo pou vin manz zerb,
ISA.32.15	ziska zour Lespri sorti lao dan lesyel
ISA.32.15	ava desann lo nou.
ISA.32.15	Alor, dezer pou vin en plantasyon fri,
ISA.32.15	en verze ki vin parey en lafore.
ISA.32.16	Alor, ladrwatir pou reste dan dezer
ISA.32.16	e lazistis pou enstal li dan plantasyon fri.
ISA.32.17	Lazistis pou anmenn lape.
ISA.32.17	Lazistis pou anmenn trankilite
ISA.32.17	ek sekirite pour touzour.
ISA.32.18	Mon pep ava reste dan sekirite, kot i annan lape;
ISA.32.18	dan bann landrwa sir, kot i ava kapab repoze.
ISA.32.19	Lafore pou disparet anba lagrel
ISA.32.19	e lavil pou ganny aplati konpletman.
ISA.32.20	Dimoun ki'n senmen tou dilon bann larivyer pou ere.
ISA.32.20	Zot bef ek zot bourik pou reste lib.
ISA.33.1	Maler lo ou ki detri tou
ISA.33.1	me ki pa'n ganny detri!
ISA.33.1	Ki trai lezot me ki pa'n ganny trai!
ISA.33.1	Ler ou ava'n fini detri, ou osi, ou pou ganny detri.
ISA.33.1	Ler ou ava'n fini trai, ou pou ganny trai.
ISA.33.2	SENYER! Pran pitye pour nou!
ISA.33.2	Nou'n met nou konfyans dan ou.
ISA.33.2	Ou ki nou lafors tou le bomaten,
ISA.33.2	nou sover dan letan maler.
ISA.33.3	Tou bann pep i sove ler zot antann tapaz loraz.
ISA.33.3	Bann nasyon i disperse ler ou leve dan ou mazeste.
ISA.33.4	Parey sotrel i antase pour devor plantasyon,
ISA.33.4	lennmi pou sot lo zot e depouy zot larises.
ISA.33.5	SENYER i tre gran; son demer i lao dan lesyel.
ISA.33.5	I ranpli Zerizalenm avek lazistis ek drwatir.
ISA.33.6	Ou lavenir, pou dan sekirite.
ISA.33.6	Li menm ou delivrans, ou konnesans, ou lasazes.
ISA.33.6	Respe pour SENYER, sanmenm trezor Siyon.
ISA.33.7	Ekoute! Bann brav pe kriye dan semen.
ISA.33.7	Bann mesaze lape pe plere asodlarm.
ISA.33.8	Bann lari i dezer;
ISA.33.8	napa personn lo semen.
ISA.33.8	Lalyans in ganny kase.
ISA.33.8	Serman in ganny meprize;
ISA.33.8	son bann kondisyon pa'n ganny respekte.
ISA.33.9	Pei i an dey, i pe langir;
ISA.33.9	Liban i ganny kouver avek laont, i pe deperi;
ISA.33.9	Laplenn Saronn in vin parey en dezer;
ISA.33.9	Bann pye dibwa lo montanny Basann ek Karmel
ISA.33.9	in perdi zot fey.
ISA.33.10	SENYER i deklare:
ISA.33.10	Aprezan mon pou azir,
ISA.33.10	aprezan mon pou leve,
ISA.33.10	mon pou montre mon grander.
ISA.33.11	Zot in fer proze ki parey zerb sek;
ISA.33.11	ler zot realiz li, i zis lapay.
ISA.33.11	Ou prop souf pou detri ou parey dife.
ISA.33.12	Bann pep pou ganny brile e vin parey laso.
ISA.33.12	Dife pou detri zot parey brousay ki'n ganny koupe.
ISA.33.13	Zot ki lwen! Ekout sa ki mon'n fer.
ISA.33.13	Zot ki pre! Rekonnet mon pwisans.
ISA.33.14	Dan Siyon, bann ki koupab i dan lafreyer.
ISA.33.14	Bann ki napa respe pour Bondye pe tranble:
ISA.33.14	Lekel parmi nou ki kapab reste
ISA.33.14	obor en dife ki devore?
ISA.33.14	Lekel parmi nou ki kapab reste
ISA.33.14	pre avek laflanm eternel?
ISA.33.15	Sa ki mars drwat e ki dir laverite,
ISA.33.15	ki refiz bann lavantaz ki i'n gannyen par lafors,
ISA.33.15	ki refiz pran gous,
ISA.33.15	ki bous son zorey pour li pa ekout proze kriminel
ISA.33.15	e ki ferm son lizye pour li pa war mesanste.
ISA.33.16	Sa dimoun pou viv lo oter.
ISA.33.16	I pou viv an sekirite dan kavern ros.
ISA.33.16	Son dipen pou touzour la;
ISA.33.16	son delo pou touzour la.
ISA.33.17	Ou lizye ava admir lerwa dan son labote.
ISA.33.17	Zot ava admir en pei dan tou son grander.
ISA.33.18	Ou pou mazin tou sa bann ki ti fer ou per:
ISA.33.18	Oli sa enn ki ti kont larzan?
ISA.33.18	Oli sa enn ki ti verifye taks?
ISA.33.18	Oli sa enn ki ti enspekte bann fortifikasyon?
ISA.33.19	Ou pou nepli war bann arogan,
ISA.33.19	sa pep ki koz en lalang ki ou pa kapab sezi,
ISA.33.19	ki koz dan en lalang ki ou pa kapab konpran.
ISA.33.20	Get lo kote Siyon, lavil kot nou fer lafet!
ISA.33.20	Ou lizye ava war Zerizalenm, sa landrwa trankil;
ISA.33.20	son latant pa pou zanmen ganny demonte;
ISA.33.20	son bann pike pa pou zanmen ganny arase
ISA.33.20	e okenn son bann lakord pa pou kase.
ISA.33.21	SENYER pou la avek nou dan son mazeste.
ISA.33.21	En landrwa plen avek larivyer, gran koman pti,
ISA.33.21	kot okenn navir pa traverse
ISA.33.21	ni okenn gro bato pa pase.
ISA.33.22	SENYER i nou ziz; SENYER i nou sef;
ISA.33.22	SENYER i nou lerwa; li menm ki pou sov nou.
ISA.33.23	Bann lakord in las;
ISA.33.23	zot nepli kapab tenir lema bato,
ISA.33.23	ni gard lavwal sere.
ISA.33.23	Alor, sa ta larises vole pou ganny partaze.
ISA.33.23	Menm dimoun bwete pou pran par dan piyaz.
ISA.33.24	Personn pa pou dir: Mon malad!
ISA.33.24	Bann zabitan Zerizalenm pou ganny pardonnen zot pese.
ISA.34.1	Aprose bann nasyon! Vin ekoute!
ISA.34.1	Bann pep! Port atansyon!
ISA.34.1	Later avek tou son konteni! Ekoute!
ISA.34.1	Lemonn avek tou sa ki i prodwi! Ekoute!
ISA.34.2	SENYER i ankoler kont tou bann nasyon;
ISA.34.2	i tre ankoler kont tou zot larme;
ISA.34.2	in kondann zot pour ganny masakre.
ISA.34.3	Bann viktim pou ganny zete;
ISA.34.3	zot kadav pe senm piyanter;
ISA.34.3	Montanny pou ansan.
ISA.34.4	Tou bann larme lesyel pe pouri.
ISA.34.4	Lesyel in roul roule parey en liv.
ISA.34.4	Tou son larme pou grennen
ISA.34.4	parey fey rezen ki'n fletri,
ISA.34.4	oubyen parey fey fig ki'n fletri.
ISA.34.5	Mon lepe in aparet dan lesyel;
ISA.34.5	i pou desann lo bann Edomit,
ISA.34.5	lo sa pep ki mon'n kondannen pour destriksyon.
ISA.34.6	Lepe SENYER i kouver avek disan
ISA.34.6	e avek lagres;
ISA.34.6	avek disan bann zenn mouton ek bann bouk;
ISA.34.6	avek lagres ronnyon bann mouton.
ISA.34.6	SENYER in ofer en sakrifis dan Bosra;
ISA.34.6	en masak terib dan pei Edonm.
ISA.34.7	Bann bef sovaz pou tonbe ansanm avek lepep;
ISA.34.7	bann zenn bef ek bann toro feros.
ISA.34.7	Pei pou enbib disan
ISA.34.7	e later pou ganny enprenyen avek lagres.
ISA.34.8	I en zour vanzans pour SENYER;
ISA.34.8	en lannen regle kont dan faver Siyon.
ISA.34.9	Delo bann larivyer ki koule dan Edonm
ISA.34.9	pou vin goudron e son later pou vin souf;
ISA.34.9	sa pei pou vin parey goudron ki pe brile.
ISA.34.10	I pou kontinyen brile lannwit koman lizour;
ISA.34.10	lafimen pou mont ver lesyel pour touzour;
ISA.34.10	i pou reste an rin pandan tou bann zenerasyon.
ISA.34.10	Dimoun pou nepli pas par la.
ISA.34.11	Votour ek ibou pou vin reste la,
ISA.34.11	katiti ek korbo pou vin dormi la.
ISA.34.11	SENYER ava tir latres konfizyon lo sa later
ISA.34.11	e nivodo lo son bann nob.
ISA.34.12	Pou nepli annan bann nob pour swazir lerwa
ISA.34.12	e bann sef pou nepli.
ISA.34.13	Brousay pikan pou pous dan son bann pale;
ISA.34.13	move zerb ek lalyann lo son bann miray.
ISA.34.13	Lisyen maron pou vin reste la.
ISA.34.13	Bann lotris ava ganny en labri.
ISA.34.14	Sat maron pou rankontre lisyen maron,
ISA.34.14	bann bouk pou apel kanmarad;
ISA.34.14	malfezan ava vin reste la,
ISA.34.14	i ava ganny en landrwa repo.
ISA.34.15	La kot serpan pou fer son nik.
ISA.34.15	I pou ponn son bann dizef;
ISA.34.15	i pou kouve e pran swen avek.
ISA.34.15	Bann votour pou rasanble la, par per.
ISA.34.16	Al fouye e lir dan Liv SENYER:
ISA.34.16	Napa en sel zannimo ki pou manke;
ISA.34.16	zot tou zot pou la, par per.
ISA.34.16	SENYER ki'n konmann zot;
ISA.34.16	son lespri ki'n rasanble zot.
ISA.34.17	In tir o sor pour zot;
ISA.34.17	in partaz pei par son lanmen;
ISA.34.17	zot ava pran posesyon pour touzour;
ISA.34.17	zot pou viv la, zenerasyon apre zenerasyon.
ISA.35.1	Dezer ek later desese pou dan lazwa!
ISA.35.1	Dezer pou kontan e pou fleri avek zoli fler.
ISA.35.2	I pou kouver avek fler.
ISA.35.2	I pou sote, i pou sante e kriye avek lazwa.
ISA.35.2	I pou ganny laglwar Liban
ISA.35.2	ek labote montanny Karmel
ISA.35.2	ek laplenn Saronn.
ISA.35.2	Zot pou war laglwar SENYER,
ISA.35.2	labote e grander nou Bondye.
ISA.35.3	Redonn lafors bann lanmen ki fatige;
ISA.35.3	rann solid bann zenou ki pe tranble.
ISA.35.4	Al dir sa bann ki leker i ranpli avek lafreyer:
ISA.35.4	Reste for! Pa bezwen per!
ISA.35.4	La ou Bondye!
ISA.35.4	I pe vin vanz pour ou,
ISA.35.4	pour rann ou bann lennmi
ISA.35.4	tou dimal ki zot in fer ou.
ISA.35.4	I pou vin sov ou.
ISA.35.5	Alor, lizye bann aveg pou ouver;
ISA.35.5	zorey bann sourd pou tande.
ISA.35.6	Bann ki bwete pou sote parey en serf
ISA.35.6	e lalang bann kozpa pou sant dan lazwa.
ISA.35.6	Delo pou sourse annabondans dan dezer
ISA.35.6	e bann larivyer pou koule dan bann landrwa sek.
ISA.35.7	Disab so pou transform an en lak
ISA.35.7	e later ki swaf pou vin en rezyon
ISA.35.7	ranpli avek sours delo.
ISA.35.7	La kot bann zannimo sovaz ti abitye reste,
ISA.35.7	banbou ek zon pou pouse.
ISA.35.8	La ki ou annan en gran semen
ISA.35.8	ki pou ganny apele: Semen Sentete.
ISA.35.8	Dimoun enpir pa pou kapab pas par la.
ISA.35.8	I pou ganny rezerve zis pou pep Bondye.
ISA.35.8	Okenn vwayazer, ni menm bann fou
ISA.35.8	pa pou rantre san fer atansyon.
ISA.35.9	Okenn lyon pa pou vin la;
ISA.35.9	ni okenn lot zannimo sovaz.
ISA.35.9	Zis dimoun ki SENYER in libere
ISA.35.9	ki pou kapab pran sa semen.
ISA.35.10	Tou bann ki SENYER in libere pou retournen.
ISA.35.10	Zot pou ariv Siyon dan lazwa.
ISA.35.10	Zot figir pou reyonnen avek en boner san limit.
ISA.35.10	Zot pou ranpli avek en gran lazwa.
ISA.35.10	Soufrans ek latristes pou'n disparet.
ISA.36.1	Dan katorzyenm lannen lerwa Ezekyas, Senakerib, lerwa Asiri, ti atak e pran tou bann lavil fortifye dan Zida. 
ISA.36.2	Lerwa Asiri ti anvoy son Ed de kan sorti Lakis, avek en gran larme, kot lerwa Ezekyas Zerizalenm. Son zeneral ti debout pre avek tiyo rezervwar siperyer lo semen ki anmenn kot bann travayer latwal. 
ISA.36.3	Alor, Eliakim, garson Hilkiya sef pale rwayal, ti sorti avek Sebna, son sekreter, ek Yoa, garson Asaf ki ti arsivis. 
ISA.36.4	Sa Ed de kan Asiriyen ti dir zot: Al dir Ezekyas sa ki sa gran lerwa Asiri i dir: Dan lekel ki ou'n met ou konfyans? 
ISA.36.5	Eski ou krwar ki zis parol i en stratezi ek lafors pour fer lager? Lo lekel ki ou pe met ou konfyans pour ou revolte kont mwan? 
ISA.36.6	Ou pe met ou konfyans lo Lezip ki en banbou kase ki pers lanmen sa enn ki apiy lo la. La ki mannyer Faraon, lerwa Lezip, i ete pour tou sa ki met konfyans dan li.
ISA.36.7	Aprezan, ou ava dir: Nou'n met nou konfyans dan SENYER nou Bondye. Pourtan, ou menm Ezekyas ki ti detri bann landrwa sakre ek bann lotel? Ou ki ti ordonn Zida ek Zerizalenm: Ou ava ador SENYER devan sa lotel.
ISA.36.8	Vini aprezan! Fer en laranzman avek mon senyer, lerwa Asiri: Mon ava donn ou 2,000 seval, si ou kapab ganny kavalye pour mont zot. 
ISA.36.9	Ki mannyer ou pou fer rekile en sel sef parmi bann serviter pli enferyer mon met, si ou pe depann lo Lezip pour ou ganny bann kales lager ek kavalye? 
ISA.36.10	An plis, eski mon'n atak sa pei pour detri li san led SENYER? SENYER ki ti dir mwan: Al atak sa pei e detri li.
ISA.36.11	Apre, Eliakim, Sebna ek Yoa ti dir Ed de kan Asiriyen: Silvouple, koz avek nou dan lalang Arameen, akoz nou konpran. Pa koz langaz Ebre devan sa bann zans ki debout lo miray.
ISA.36.12	Me Ed de kan Asiriyen ti dir: Eski ou krwar ki mon met in anvoy mwan koz zis avek ou met ek ou, non pa avek bann zonm ki lo miray? Zot osi, zot pou bezwen manz zot leskreman e bwar zot lirin.
ISA.36.13	Apre, Ed de kan Asiriyen ti debout e kriy byen for dan langaz Ebre: Ekout parol gran lerwa Asiri!
ISA.36.14	La sa ki lerwa i dir: Pa les Ezekyas anbet zot, akoz i pa pou kapab delivre zot. 
ISA.36.15	Pa les Ezekyas fer zot met zot konfyans dan SENYER kan i dir: SENYER pou delivre zot; sa lavil pa pou ganny livre dan lanmen lerwa Asiri. 
ISA.36.16	Pa ekout Ezekyas, akoz la sa ki lerwa Asiri i dir: Fer lape avek mwan e vin lo mon kote! Sakenn zot pou manz son prop rezen e son prop fig e bwar delo son prop pwi, 
ISA.36.17	ziska ki mon vini e anmenn zot dan en pei ki parey zot prop pei, en pei kot i annan dible ek diven, en pei kot i annan dipen ek plantasyon rezen. 
ISA.36.18	Pa les Ezekyas anbet zot pour dir zot ki SENYER pou sov nou. Eski okenn bann bondye lezot nasyon in deza sov okenn pei dan lanmen lerwa Asiri? 
ISA.36.19	Oli bann bondye Hamat ek Arpad? Oli bann bondye Sefarvaim? Eski zot in delivre Samari dan mon lanmen? 
ISA.36.20	Lekel parmi bann bondye sa bann pei, ki'n deza sov zot pei dan mon lanmen, pour ki SENYER i sov Zerizalenm dan mon lanmen?
ISA.36.21	Me zot ti reste trankil e personn pa ti reponn en mo. Lerwa ti'n donn lord pour pa reponn li. 
ISA.36.22	Alor Elyakim, garson Hilkiya sef pale, Sebna, sekreter ek Yoa, garson Asaf ki ti arsivis, ti vin kot Ezekyas avek zot lenz desire; zot ti raport bann parol Ed de kan Asiriyen.
ISA.37.1	Kan lerwa Ezekyas ti antann sa rapor, i ti desir son lenz; i ti kouver li dan lenz dey e al dan tanp SENYER. 
ISA.37.2	I ti anvoy Elyakim, sef pale, Sebna, sekreter e bann pret pli aze kot profet Ezai, garson Amoz. Zot osi, zot ti kouver zot dan lenz dey. 
ISA.37.3	Zot ti dir li, la sa ki Ezekyas i dir: Ozordi i en zour tris, en zour pinisyon, en zour laont; ler lakousman in arive, me manman napa lafors pour donn nesans. 
ISA.37.4	Petet SENYER ou Bondye in antann bann parol Ed de kan ki son met, lerwa Asiri, in anvoye pour ensilte Bondye vivan; petet ki i ava pini li pour sa bann parol ki SENYER ou Bondye in tande. Alor, priy pour restan pep ki ankor vivan.
ISA.37.5	Bann serviter lerwa Ezekyas ti ariv kot Ezai. 
ISA.37.6	Ezai ti dir zot: Dir zot met, la sa ki SENYER i deklare: Pa per sa bann parol ki zot in tande, sa ki bann serviter lerwa Asiri in dir pour ensilte mwan. 
ISA.37.7	Mon pou met en lespri dan li; i pou antann en rimer, e i pou retourn dan son pei. Mon pou fer li mor par lepe dan son prop pei.
ISA.37.8	Ler Ed de kan Asiriyen ti retournen, i ti war lerwa Asiri dan lager kont Libna. Annefe, i ti'n tande ki lerwa ti'n kit Lakis. 
ISA.37.9	Alor, lerwa ti antann ki Tiraka, lerwa Letyopi: I pe prepar son larme pour vin lager kont ou. I ti anvoy bann mesaze kot lerwa Ezekyas pour dir li: 
ISA.37.10	La sa ki ou ava dir Ezekyas, lerwa Zida: Pa les ou Bondye dan ki ou'n met ou konfyans, anbet ou ler i dir ou ki Zerizalenm pa pou tonm dan lanmen lerwa Asiri. 
ISA.37.11	Ou menm ou konnen tou sa ki lerwa Asiri in fer dan tou sa bann pei: I'n detri zot konpletman. Eski ou pou ganny delivre? 
ISA.37.12	Eski bann bondye bann nasyon in delivre zot, sa bann nasyon ki lezot lerwa in detri: Gozann, Harann, Resef ek bann pep Edenn ki ti dan Telasar? 
ISA.37.13	Oli lerwa Hamat, lerwa Arpad, lerwa lavil Sefarvaim, lerwa Hena oubyen lerwa Iva?
ISA.37.14	Ezekyas ti resevwar sa let avek bann mesaze. Apre, ki i ti'n lir, Ezekyas ti mont dan tanp SENYER e prezant sa let devan SENYER. 
ISA.37.15	Ezekyas ti priy SENYER: 
ISA.37.16	SENYER liniver, Bondye Izrael, ou tronn i par lao bann seriben! Ou ki sel Bondye dan bann rwayonm lo later; ou ki'n kree lesyel ek later. 
ISA.37.17	SENYER! Avek en zorey atantif, ekout nou! Ouver ou lizye, SENYER, get byen! Ekout tou sa bann parol ki Senakerib in anvoye pour ensilte Bondye vivan. 
ISA.37.18	I vre, SENYER! Bann lerwa Asiri in detri bann nasyon ek zot bann pei. 
ISA.37.19	Zot in bril zot bann bondye. An realite zot pa ti bann bondye, me travay fer par lanmen zonm avek dibwa ek ros. Alor, zot in ganny detri. 
ISA.37.20	Aprezan, SENYER nou Bondye, sov nou dan lanmen Senakerib; konmsa, tou bann rwayonm lo later ava konnen ki ou tousel ki SENYER.
ISA.37.21	Alor, Ezai, garson Amoz, ti anvoy sa mesaz kot Ezekyas: La sa ki SENYER, Bondye Izrael i deklare: Akoz ou'n priy lo size Senakerib, lerwa Asiri, 
ISA.37.22	la parol ki SENYER in prononse kont li:
ISA.37.22	Lavil Siyon i mepriz ou, i ensilte ou.
ISA.37.22	Zerizalenm i ridikiliz ou deryer ou ledo.
ISA.37.23	Lekel ki ou'n ensilte e meprize?
ISA.37.23	Kont lekel ou'n lev ou lavwa
ISA.37.23	e lev en regar ensolan?
ISA.37.23	Kont Bondye sen Izrael!
ISA.37.24	Par lentermedyer ou bann serviter,
ISA.37.24	ou'n ensilte SENYER e ou'n dir:
ISA.37.24	Avek mon bann kales lager
ISA.37.24	mon'n mont menm lo latet montanny,
ISA.37.24	ziska landrwa pli retire dan Liban.
ISA.37.24	Mon'n koup bann pli gran pye sed
ISA.37.24	ek bann pli zoli pye dibwa.
ISA.37.24	Mon'n penetre dan son bann montanny pli o
ISA.37.24	e dan fon son lafore.
ISA.37.25	Mon'n fouy bann pwi e bwar delo.
ISA.37.25	Mon'n fer sek avek mon lipye tou bann larivyer dan Lezip.
ISA.37.26	Eski ou pa ti konnen
ISA.37.26	ki mon'n fer tousala depi lontan?
ISA.37.26	Depi lontan, mon'n fer plan sa ki mon pe realize aprezan
ISA.37.26	pour fer ou kraz bann lavil fortifye
ISA.37.26	e fer zot vin en ta debri.
ISA.37.27	Tandis ki zot bann zabitan nepli annan lafors;
ISA.37.27	zot per e zot dan konfizyon.
ISA.37.27	Zot in vin koman bann plant dan laplenn
ISA.37.27	e frazil koman zerb
ISA.37.27	koman gazon lo twa lakaz ki ganny brile avan i pouse.
ISA.37.28	Mon konnen kan ou leve e kan ou asize;
ISA.37.28	kan ou sorti e kan ou rantre
ISA.37.28	e kan ou pran lakoler kont mwan.
ISA.37.29	Ou'n pran lakoler kont mwan
ISA.37.29	e ou bann parol larogans in ariv ziska mon zorey.
ISA.37.29	Mon pou met en lanmson dan ou nennen
ISA.37.29	e en mor dan ou labous
ISA.37.29	e mon pou fer ou retourn kot ou sorti.
ISA.37.30	La siny ki mon donn ou:
ISA.37.30	Sa lannen, ou pou manz sa ki'n pous tousel;
ISA.37.30	dan dezyenm lannen, sa ki pouse
ISA.37.30	sorti dan lagrenn ki'n tonbe;
ISA.37.30	dan trwazyenm lannen, ou ava senmen, rekolte,
ISA.37.30	plant pye rezen e manz son fri.
ISA.37.31	Bann sirvivan dan lafanmir Zida,
ISA.37.31	ava repran rasin anba e raport fri lao.
ISA.37.32	Annefe, dan Zerizalenm pou sorti en restan;
ISA.37.32	dan montanny Siyon en group sirvivan.
ISA.37.32	Par son gran lanmour, SENYER liniver pou fer li.
ISA.37.33	Alor, la sa ki SENYER i deklare lo size lerwa Asiri:
ISA.37.33	I pa pou antre dan sa lavil, ni tir en sel fles;
ISA.37.33	i pa pou prezant devan li avek son boukliye
ISA.37.33	ni mont en miray latak kont li.
ISA.37.34	I pou retourn par menm semen ki i ti vini.
ISA.37.34	I pa pou antre dan sa lavil, SENYER ki deklare.
ISA.37.35	Mon pou defann sa lavil pour mwan sov li,
ISA.37.35	pour mon prop loner e akoz mon serviter David.
ISA.37.36	Sa menm swar, lanz SENYER sorti e touy 185,000 zonm dan kan bann Asiriyen. Ler lizour ti fer, ti annan zis dimoun mor. 
ISA.37.37	Alor, Senakerib, lerwa Asiri ti lev kan e retourn Niniv kot i ti reste. 
ISA.37.38	En zour, letan i ti pe priye dan tanp son bondye Nisrok, son de garson, Adramelek ek Sareser ti touy li avek lepe e sov dan pei Ararat. Son garson Asaradon ti renny dan son plas.
ISA.38.1	Dan sa letan, Ezekyas ti tonm malad e i ti pre pour mor. Profet Ezai, garson Amoz ti vin kot li. I ti dir li: La sa ki SENYER i deklare: Met lord dan ou bann zafer, akoz ou pou mor; ou pa pou geri. 
ISA.38.2	Ezekyas ti vir son figir kont miray e i ti priy SENYER: 
ISA.38.3	SENYER! Mon enplor ou! Pa oubliy mwan, e ki mannyer mon'n mars devan ou avek lwayote e avek en leker senser, e fer sa ki drwat devan ou. Apre, Ezekyas ti plere amerman.
ISA.38.4	Alor, SENYER ti donn Ezai sa lord: 
ISA.38.5	Al dir Ezekyas: La sa ki SENYER, Bondye ou zanset David i deklare: Mon'n antann ou lapriyer. Mon'n war ou bann larm; mon pou azout 15 an lo ou lavi. 
ISA.38.6	Mon pou delivre ou ek sa lavil dan lanmen lerwa Asiri. Mon pou defann sa lavil. 
ISA.38.7	SENYER pour donn ou en siny koman laprev ki i pou realiz sa ki i'n promet: 
ISA.38.8	Mon pou fer lonbraz ki lo kadran soley retourn 10 degre. Annefe, soley ti retourn 10 degre an aryer lo sa ki i ti'n deza kouver.
ISA.38.9	La poenm ki Ezekyas, lerwa Zida ti ekri apre son maladi, kan i ti'n geri:
ISA.38.10	Mon ti dir dan mwan menm:
ISA.38.10	Mon apenn lanmwatye mon lavi
ISA.38.10	e deza mon bezwen ale.
ISA.38.10	Mon'n ganny kondannen pour pas
ISA.38.10	leres mon lavi devan lemonn lanmor.
ISA.38.11	Mon ti dir ki mon pou nepli war SENYER
ISA.38.11	lo later bann vivan;
ISA.38.11	mon pa pou war bann et imen ankor
ISA.38.11	parmi bann zabitan lemonn.
ISA.38.12	Mon'n ganny arase mon lavi
ISA.38.12	e i ganny anvole parey latant en berze;
ISA.38.12	mon lavi in ariv dan son bout
ISA.38.12	konmsi en roulo latwal ki sorti lo masin;
ISA.38.12	son bann difil in ganny koupe.
ISA.38.12	Dan en sel zour, ou ava'n fini avek mwan.
ISA.38.13	Tou lannwit mon'n pasyante.
ISA.38.13	In kraz tou mon lezo parey en lyon.
ISA.38.13	Dan en sel zour ou ava'n fini avek mwan.
ISA.38.14	Mon kriye parey en zirondel;
ISA.38.14	mon plennyen parey en tourtrel.
ISA.38.14	Mon lizye i fatige afors get anler ver lesyel.
ISA.38.14	SENYER! Sekour mwan dan mon lapenn.
ISA.38.15	Me ki mon kapab dir?
ISA.38.15	Li menm ki'n koz avek mwan;
ISA.38.15	li menm ki'n fer sa.
ISA.38.15	Mon nepli kapab dormi
ISA.38.15	akoz mon dan en gran lapenn.
ISA.38.16	SENYER! Par ou bonte, ou gard nou vivan.
ISA.38.16	Gras a ou ki mon ankor vivan.
ISA.38.16	Ou ki'n retabli mwan
ISA.38.16	e ki'n rann mwan mon lavi.
ISA.38.17	Mon lanmertim ti sirman pour mon prop boner
ISA.38.17	ki mon ti dan latristes.
ISA.38.17	Dan ou lanmour pour mwan,
ISA.38.17	ou'n anpes mwan tonm dan lafos destriksyon;
ISA.38.17	ou'n zet mon bann pese lwen deryer ou.
ISA.38.18	Lemonn lanmor pa kapab loue ou.
ISA.38.18	Lanmor pa kapab selebre ou.
ISA.38.18	Sa ki desann dan sa trou san fon
ISA.38.18	pa kapab met lespwar dan ou fidelite.
ISA.38.19	Zis dimoun vivan,
ISA.38.19	sa ki vreman vivan, ki kapab loue ou
ISA.38.19	parey mon pe fer.
ISA.38.19	Se bann paran ki fer zot zanfan konn ou fidelite.
ISA.38.20	SENYER pou sov mwan.
ISA.38.20	Nou pou sante avek lakonpannyman lanmizik
ISA.38.20	tou le zour nou lavi,
ISA.38.20	dan tanp SENYER!
ISA.38.21	Ezai ti'n dir: Prepar en kataplas avek fig sek e plas li lo son ilser; Ezekyas ava geri.
ISA.38.22	Ezekyas ti'n osi demande: Ki siny ki pou prouve ki mon pou kapab mont dan tanp SENYER?
ISA.39.1	Dan sa menm letan, lerwa Merodak-Baladann, garson Baladann ki sorti Babilonn, ti anvoy let ek kado pour Ezekyas, akoz i ti'n tande ki i ti malad e i'n geri. 
ISA.39.2	Ezekyas ti byen akey zot. I ti montre zot, tou son bann trezor: Larzan, lor, bann zepis, bann delwil parfimen, tou son bann magazen zarm ek tou sa ki ti dan son bann kof. Ezekyas pa ti kasyet nanryen; i ti montre zot tou sa ki ti annan dan son pale e dan tou son rwayonm.
ISA.39.3	Profet Ezai ti al kot lerwa Ezekyas. I ti dir li, “Ki sa bann zonm in dir? Kote zot sorti?”
ISA.39.3	Ezekyas ti reponn, “Zot sorti dan en pei lwen, Babilonn, pour zot vin war mwan.”
ISA.39.4	Ezai ti dir, “Ki zot in war dan ou pale?”
ISA.39.4	Ezekyas ti reponn, “Zot in war tou sa ki dan mon pale. Napa nanryen dan mon bann magazen ki mon pa'n montre zot.”
ISA.39.5	Alor Ezai ti dir Ezekyas, “Ekout parol SENYER: 
ISA.39.6	Bann zour pe vini kan tou sa ki dan ou pale e tou sa ki ou bann zanset ti'n anmase ziska ozordi, pou ganny anmennen Babilonn. Napa nanryen ki pou reste. SENYER ki deklare. 
ISA.39.7	Serten parmi ou bann prop garson ki ou'n fer, pou ganny anmennen; zot pou servi koman enik dan pale lerwa Babilonn.”
ISA.39.8	Ezekyas ti dir Ezai, “Parol SENYER ki ou'n dir mwan i bon.” I ti pe mazinen dan li menm: Pou annan lape ek sekirite pandan mon lavi.
ISA.40.1	Konsole mon pep!
ISA.40.1	Konsole mon pep, ou Bondye i dir.
ISA.40.2	Avek tandres, koz avek Zerizalenm!
ISA.40.2	Fer li konnen ki son letan lesklavaz in fini;
ISA.40.2	ki son pese in ganny pardonnen;
ISA.40.2	ki SENYER li menm in fer li pey doub
ISA.40.2	pour tou son bann fot.
ISA.40.3	En lavwa i kriye:
ISA.40.3	Prepar en semen dan dezer pour SENYER;
ISA.40.3	nivle en larout pour nou Bondye.
ISA.40.4	Tou bann vale pou ganny Konble;
ISA.40.4	tou bann montanny ek tou kolin pou ganny aplati;
ISA.40.4	bann teren abos pou vin drwat;
ISA.40.4	la kot i annan bann ros pou vin plat.
ISA.40.5	Alor, laglwar SENYER ava ganny devwale;
ISA.40.5	tou bann pep ava war.
ISA.40.5	SENYER in dir par son prop labous.
ISA.40.6	En lavwa i dir: Kriye!
ISA.40.6	Alor mon ti reponn: Ki mon pou kriye?
ISA.40.6	Tou imen i parey zerb,
ISA.40.6	zot fidelite pa dire parey bann fler dan laplenn.
ISA.40.7	Zerb i sek e fler i fletri
ISA.40.7	ler SENYER i soufle lo zot.
ISA.40.7	Vreman, lepep i parey zerb.
ISA.40.8	Zerb i vin sek, fler i fletri,
ISA.40.8	me parol nou Bondye pou dire pour touzour.
ISA.40.9	Siyon! Ou ki anmenn bon nouvel,
ISA.40.9	mont lo latet en gran montanny.
ISA.40.9	Zerizalenm! Ou ki anmenn bon nouvel,
ISA.40.9	kriy avek tou ou lafors.
ISA.40.9	Fer tande ou lavwa! Pa bezwen per!
ISA.40.9	Al dir ek bann lavil dan Zida:
ISA.40.9	Ou Bondye i la!
ISA.40.10	La Senyer BONDYE pe vini avek pwisans.
ISA.40.10	Son lebra i donn li tou dominasyon.
ISA.40.10	I anmenn saler son travay
ISA.40.10	e son rekonpans i devan li.
ISA.40.11	Parey en berze i fer,
ISA.40.11	i pou vey lo son troupo.
ISA.40.11	I pou rasanble bann mouton dan son lebra
ISA.40.11	e anmenn zot lo son leker.
ISA.40.11	Dousman, i ava gid bann manman mouton.
ISA.40.12	Lekel ki'n deza mezir delo dan son lanmen
ISA.40.12	e ki'n fikse lesyel avek son plak lanmen?
ISA.40.12	Lekel ki'n fer antre tou lapousyer later dan en mezir?
ISA.40.12	Lekel ki'n deza pez bann montanny
ISA.40.12	ek kolin lo en balans?
ISA.40.13	Lekel ki'n deza mezir lespri SENYER?
ISA.40.13	Lekel ki Bondye in swazir koman son konseye?
ISA.40.14	Lekel ki SENYER in konsilte pour enstri li?
ISA.40.14	Lekel ki'n montre li semen lazistis pour bon zizman?
ISA.40.14	Lekel ki'n donn li konnesans?
ISA.40.14	Lekel ki'n montre li semen lentelizans?
ISA.40.15	Bann nasyon i parey en gout delo obor en seo.
ISA.40.15	Zot pa pez plis ki lapousyer dan en balans.
ISA.40.15	Zabitan bann zil pa pez plis ki en gren lapousyer ki anvole.
ISA.40.16	Liban pa fourni ase bwafe.
ISA.40.16	Napa ase zannimo pour sakrifis konplet.
ISA.40.17	Bann nasyon, zot nanryen ditou devan li.
ISA.40.17	Dan son lizye, zot pou mwens ki nean.
ISA.40.18	Avek ki alor ou pou konpar Bondye?
ISA.40.18	Lekel ki resanble li?
ISA.40.19	En zidol? En artizan ki donn li en laform,
ISA.40.19	en lorfev ti kouver li avek lor
ISA.40.19	e moul bann kolye annarzan pour met li.
ISA.40.20	Sa enn ki tro pov pour fer en tel lofrann,
ISA.40.20	i swazir en morso dibwa byen dir.
ISA.40.20	I pou rod en bon artizan
ISA.40.20	ki kapab fer en stati ki tenir san branle.
ISA.40.21	Eski zot pa ti konnen? Eski zot pa'n tande?
ISA.40.21	Pa in ganny dir depi konmansman?
ISA.40.21	Zot pa ankor konpran ki mannyer in ganny formen?
ISA.40.22	Li menm SENYER
ISA.40.22	ki reste par lao serk ki kouver later
ISA.40.22	e son bann zabitan, zot parey sotrel.
ISA.40.22	In tal lesyel parey en vwal leze.
ISA.40.22	I tal li parey en latant pour zot reste.
ISA.40.23	I abes bann sef
ISA.40.23	e rann bann dirizan later koman nanryen ditou.
ISA.40.24	Zot parey bann zenn plant:
ISA.40.24	Apenn ki zot in ganny plante, apenn senmen,
ISA.40.24	zot tron pa'n ni ganny letan pour pran rasin,
ISA.40.24	deza SENYER in soufle lo zot, e fer zot fletri
ISA.40.24	e zot anvole dan tourbiyon parey lapay.
ISA.40.25	Avek ki alor ou pou konpar Bondye?
ISA.40.25	Lekel ki resanble li? Bondye Sen i demande.
ISA.40.26	Lev ou lizye lao e gete:
ISA.40.26	Lekel ki ti kree tousala?
ISA.40.26	Sa enn ki mobiliz son larme,
ISA.40.26	ki apel sakenn zot par son non,
ISA.40.26	par son gran pouvwar e son gran lafors,
ISA.40.26	san ki en sel i manke.
ISA.40.27	Zakob! Akoz ou dir?
ISA.40.27	Izrael! Akoz ou repete:
ISA.40.27	Ki pe arive ek mwan?
ISA.40.27	Mon Bondye pa pran ka pour mwan.
ISA.40.28	Eski zot pa konnen? Eski zot pa'n tande?
ISA.40.28	SENYER ki Bondye depi touzour e pour touzour,
ISA.40.28	i Kreater later antye.
ISA.40.28	I pa zanmen afebli; zanmen i fatige,
ISA.40.28	son lentelizans napa okenn limit.
ISA.40.29	I donn lafors sa enn ki fatige
ISA.40.29	e kouraz sa enn ki'n randi.
ISA.40.30	Menm lazenes pou afebli e fatige
ISA.40.30	e bann zennzan pou zis tonbe.
ISA.40.31	Me sa bann ki met zot konfyans dan SENYER
ISA.40.31	ava reganny zot lafors;
ISA.40.31	zot ava anvole parey en leg;
ISA.40.31	zot ava taye, me zanmen fatige;
ISA.40.31	zot ava marse san rente.
ISA.41.1	La sa ki SENYER i deklare:
ISA.41.1	Bann zil! Gard silans pour ekout mwan!
ISA.41.1	Bann pep! Repran zot lafors.
ISA.41.1	Aprose e koze!
ISA.41.1	Ansanm, annou apros devan tribinal.
ISA.41.2	Lekel ki'n fer vini en konkeran sorti dan Les
ISA.41.2	e donn li laviktwar partou kot i ale?
ISA.41.2	Lekel ki'n donn li laviktwar lo bann nasyon
ISA.41.2	e met bann lerwa anba son dominasyon?
ISA.41.2	Son lepe, i fer zot vin lapousyer.
ISA.41.2	Son fles i fer zot fannen parey lapay dan divan.
ISA.41.3	I pourswiv zot e ganny laviktwar telman vit
ISA.41.3	partou kot i pase, ki son lipye i apenn tous later.
ISA.41.4	Lekel sa enn ki'n rakont li tousala?
ISA.41.4	Li menm sa enn ki'n konvok bann zenerasyon depi konmansman.
ISA.41.4	Mwan menm SENYER ki premye
ISA.41.4	e mon pou ankor avek bann ki dernyen!
ISA.41.5	Bann zil in war e zot per;
ISA.41.5	later antye i tranble.
ISA.41.5	Zot pe aprose, zot pe vini.
ISA.41.6	Sakenn pe ed kanmarad.
ISA.41.6	Enn pe dir avek lot: Pran kouraz!
ISA.41.7	Artizan pou ankouraz lorfev.
ISA.41.7	Sa enn ki travay avek marto
ISA.41.7	pou ankouraz forzron lo lanklim.
ISA.41.7	I dir: Lasoudir in byen pran!
ISA.41.7	Zot klout sa zidol pour li pa branle.
ISA.41.8	Me ou, Izrael, mon serviter,
ISA.41.8	Zakob ki mon'n swazir;
ISA.41.8	desandans Abrahanm, mon zanmi;
ISA.41.9	mon'n ranmenn ou depi dan bout later
ISA.41.9	mon'n apele ou depi bann kwen pli elwannyen.
ISA.41.9	Avek ou ki mon ti dir: Ou menm mon serviter!
ISA.41.9	Mon'n swazir ou e mon pa'n rezet ou!
ISA.41.10	Pa bezwen per, akoz mon avek ou.
ISA.41.10	Pa bezwen enkyet, akoz mwan menm ou Bondye.
ISA.41.10	Mon pou rann ou for, mon pou ed ou,
ISA.41.10	mon pou soutenir ou
ISA.41.10	avek mon lanmen ki donn laviktwar.
ISA.41.11	Tou bann ki fase avek ou
ISA.41.11	pou ganny kouver avek laont ek imilyasyon.
ISA.41.11	Tou bann ki pe rod fer lager kont ou
ISA.41.11	pou ganny detri e disparet.
ISA.41.12	Ou pou rod sa bann ki kont ou;
ISA.41.12	me ou pou nepli war zot.
ISA.41.12	Sa bann ki pe fer lager kont ou pou ganny detri
ISA.41.12	e zot pou vin en nanryen ditou.
ISA.41.13	Mwan menm SENYER ou Bondye
ISA.41.13	ki tenir ou par ou lanmen drwat
ISA.41.13	e dir ou: Pa bezwen per,
ISA.41.13	mon la pour sekour ou.
ISA.41.14	La sa ki SENYER i deklare:
ISA.41.14	Zakob! Ou zis en lever. Me pa bezwen per,
ISA.41.14	akoz mon pou vin sekour ou.
ISA.41.14	Ou Sover, se li menm Bondye Sen dan Izrael!
ISA.41.15	Mon pou fer ou vin en zouti pour bat dible,
ISA.41.15	avek lapwent byen fite.
ISA.41.15	Ou pou kraz bann montanny
ISA.41.15	e transform zot an lapousyer
ISA.41.15	e ou pou fer bann kolin vin lapay.
ISA.41.16	Ou pou vann zot e zot pou anvole dan divan;
ISA.41.16	tanpet pou dispers zot.
ISA.41.16	Apre sa, ou pou dan lazwa akoz SENYER;
ISA.41.16	ou pou met ou lafyerte dan Bondye sen Izrael.
ISA.41.17	Bann pov ek bann malere ava rod delo,
ISA.41.17	me pou napa.
ISA.41.17	Zot lalang i sek avek laswaf;
ISA.41.17	mwan SENYER, mon pou reponn zot;
ISA.41.17	mwan Bondye Izrael, mon pa pou abandonn zot.
ISA.41.18	Mon pou fer larivyer koule sorti dan montanny sek
ISA.41.18	e bann sours sorti dan milye bann vale.
ISA.41.18	Mon pou fer dezer vin en lak;
ISA.41.18	sours pou koule dan bann teren sek.
ISA.41.19	Mon pou fer pye sed, akasya,
ISA.41.19	mirt ek pye zoliv pouse dan dezer.
ISA.41.19	Dan bann landrwa sek,
ISA.41.19	mon pou fer pouse ansanm,
ISA.41.19	toudsort pye dibwa.
ISA.41.20	Konmsa, tou dimoun ava kapab war e konnen;
ISA.41.20	zot tou, zot ava kapab obzerve e konpran
ISA.41.20	ki lanmen SENYER ki'n fer tousala,
ISA.41.20	ki Bondye sen Izrael ki'n kree tousala.
ISA.41.21	SENYER i deklare:
ISA.41.21	Prezant ou ka,
ISA.41.21	Anmenn ou bann laprev, lerwa Zakob i deklare.
ISA.41.22	Anmenn sa bann laprev
ISA.41.22	e montre nou sa ki pou arive.
ISA.41.22	Dir nou sa ki'n arive dan lepase;
ISA.41.22	konmsa, nou ava pran zot an kont
ISA.41.22	e nou ava konnen sa ki pou arive;
ISA.41.22	oubyen, anons nou lavenir.
ISA.41.23	Dir nou sa ki pou arive apre;
ISA.41.23	konmsa, nou ava konnen ki zot en bann bondye.
ISA.41.23	Fer en keksoz, byen ou mal,
ISA.41.23	ki pou fer nou per e tranble.
ISA.41.24	Zot pa vo nanryen.
ISA.41.24	Zot pa kapab fer nanryen.
ISA.41.24	Swazir ou koman son bondye, i en keksoz degoutan.
ISA.41.25	Mon'n apel en zonm sorti dan Nor;
ISA.41.25	i'n arive sorti Les.
ISA.41.25	In ganny apele par son non.
ISA.41.25	I pou kraz bann dirizan parey labou;
ISA.41.25	parey en potye i kraz larzil.
ISA.41.26	Lekel ki'n anons sa depi konmansman
ISA.41.26	pour ki nou kapab konnen?
ISA.41.26	Lekel ki'n anonse depi lontan davans pour nou dir:
ISA.41.26	Wi! I vre!
ISA.41.26	Napa personn ki'n anonse,
ISA.41.26	napa personn ki'n fer nou tande,
ISA.41.26	napa personn ki'n antann ou parol.
ISA.41.27	Mwan ki ti premye
ISA.41.27	pour anons sa bon nouvel Zerizalenm:
ISA.41.27	Gete! Ou pep pe retournen!
ISA.41.28	Mon ti gete:
ISA.41.28	Napa personn parmi zot ki ti kapab donn en konsey;
ISA.41.28	Napa personn parmi zot ki ti kapab reponn.
ISA.41.29	Zot tou, zot en bann nanryen ditou;
ISA.41.29	zot travay pa vo nanryen;
ISA.41.29	zot bann zidol i vid, zot en nanryen ditou.
ISA.42.1	Mon prezant mon serviter
ISA.42.1	ki mon tenir par lanmen;
ISA.42.1	mon'n swazir li avek lazwa.
ISA.42.1	Mon'n fer mon lespri repoz lo li
ISA.42.1	pour ki i pratik lazistis devan bann nasyon.
ISA.42.2	I pa pou kriye ni lev lavwa;
ISA.42.2	personn pa pou antann son lavwa dan semen.
ISA.42.3	I pa pou kas en sel banbou;
ISA.42.3	i pa pou tenny en lanmes ki ankor pe sorti lafimen.
ISA.42.3	I pou fidelman fer konn lazistis.
ISA.42.4	I pa pou dekouraze ni abandonnen,
ISA.42.4	ziska ki i etabli lazistis lo later;
ISA.42.4	bann pei lwenten pe esper son lansennyman.
ISA.42.5	La sa ki Bondye i deklare, SENYER ki'n kree lesyel
ISA.42.5	dan tou son grander;
ISA.42.5	ki'n fer later avek tou son vezetasyon;
ISA.42.5	ki donn lavi tou son bann zabitan,
ISA.42.5	e son souf, tou sa bann ki viv lo later.
ISA.42.6	Mwan SENYER,
ISA.42.6	mon'n apel ou dapre lazistis.
ISA.42.6	Mon'n pran ou par lanmen e protez ou;
ISA.42.6	mon'n swazir ou pour ou vin en lalyans pour lepep,
ISA.42.6	en lalimyer pour bann nasyon,
ISA.42.7	pour ou ouver lizye bann aveg,
ISA.42.7	pour ou liber bann prizonnyen ki dan kaso,
ISA.42.7	e fer sorti an konsiny bann ki reste dan fernwanr.
ISA.42.8	Mwan menm SENYER, sa i mon non.
ISA.42.8	Mon pa les personn pran mon laglwar,
ISA.42.8	ni les bann zidol pran loner ki pour mwan.
ISA.42.9	Bann premye levennman ki'n ganny anonse in fini pase.
ISA.42.9	Aprezan, mon anons sa ki nouvo:
ISA.42.9	Mon fer ou konnen avan menm zot arive.
ISA.42.10	Sant en nouvo kantik an loner SENYER!
ISA.42.10	Sant son louanz depi dan bout later!
ISA.42.10	Loue li! Zot ki vwayaz lo lanmer
ISA.42.10	e zot zabitan bann zil!
ISA.42.11	Dezer ek bann lavil! Lev zot lavwa.
ISA.42.11	Bann vilaz osi kot Kedar i reste.
ISA.42.11	Bann zabitan Sela! Sant zot lazwa.
ISA.42.11	Kriye depi lo latet bann montanny!
ISA.42.12	Zot tou! Rann glwar SENYER.
ISA.42.12	Bann zil! Sant son louanz.
ISA.42.13	SENYER i avanse parey en ero;
ISA.42.13	parey en gerye, i montre son lakoler;
ISA.42.13	i kriy for, i donn en lavertisman lager;
ISA.42.13	i lans defi kont son bann lennmi.
ISA.42.14	Depi en bon pe letan mon pe reste trankil.
ISA.42.14	Mon pa'n dir nanryen, mon'n gard silans.
ISA.42.14	Me aprezan, parey en fanm dan douler lakousman,
ISA.42.14	mon pou kriye, mon pou plennyen, mon pou soufle
ISA.42.14	akoz mon pa kapab byen respire.
ISA.42.15	Mon pou detri bann montanny ek bann kolin
ISA.42.15	e fer sek tou sa ki pouse.
ISA.42.15	Mon pou fer bann larivyer vin zil
ISA.42.15	e fer sek bann lanmar.
ISA.42.16	Mon pou kondwir bann aveg
ISA.42.16	lo en semen ki zot pa konnen.
ISA.42.16	Mon pou gid zot
ISA.42.16	lo bann santye ki zot pa'n konnen.
ISA.42.16	Devan zot, mon pou fer fernwanr vin lalimyer,
ISA.42.16	bann semen abos pou vin en laplenn nivo.
ISA.42.16	Mon pou fer tousala;
ISA.42.16	mon pa pou abandonn zot.
ISA.42.17	Sa bann ki met zot konfyans dan bann zidol,
ISA.42.17	ki dir avek zot bann stati:
ISA.42.17	Zot menm nou bondye,
ISA.42.17	zot pou ganny rezete, zot pou dan laont!
ISA.42.18	Bann ki sourd! Ekoute.
ISA.42.18	Bann ki aveg! Ouver zot lizye, gete.
ISA.42.19	Sa enn ki aveg, li menm mon serviter.
ISA.42.19	Sa enn ki sourd, li menm mon mesaze
ISA.42.19	ki mon'n anvoye.
ISA.42.19	Lekel ki aveg parey mon mesaze devoue?
ISA.42.19	Lekel ki sourd parey serviter SENYER?
ISA.42.20	I war en kantite keksoz, me i pa fer atansyon.
ISA.42.20	Son zorey i ouver, me i pa tande.
ISA.42.21	Akoz son lazistis, SENYER i pran plezir
ISA.42.21	pour rann son lansennyman gran e manifik.
ISA.42.22	Me sa pep i en pep ki'n ganny vole e depouye.
ISA.42.22	Zot tou zot in pri dan trou e fermen dan prizon.
ISA.42.22	Zot in vin viktim san ki personn i kapab sov zot.
ISA.42.22	Zot in ganny vole, me personn pa dir: Rann sa!
ISA.42.23	Lekel parmi zot pou ekout sa?
ISA.42.23	Lekel ki pou port atansyon
ISA.42.23	e ekout sa ki pou arive?
ISA.42.24	Lekel ki'n livre Zakob
ISA.42.24	avek sa ki pe depouy li
ISA.42.24	e Izrael avek bann voler?
ISA.42.24	Eski pa kont SENYER ki nou'n fer pese?
ISA.42.24	Zot pa'n oule swiv son semen,
ISA.42.24	ni obei son bann komannman.
ISA.42.25	Pour sa rezon ki i devers lo son pep
ISA.42.25	larder son lakoler e vyolans lager.
ISA.42.25	I'n met dife partou, me zot pa'n oule konpran;
ISA.42.25	i'n bril tou, me zot pa'n pran kont.
ISA.43.1	Aprezan, la sa ki SENYER i deklare;
ISA.43.1	Zakob! Mwan ki'n kree ou!
ISA.43.1	Izrael! Mwan ki'n form ou!
ISA.43.1	Pa bezwen per! Mwan ki'n sov ou!
ISA.43.1	Mon'n apel ou par ou non: Ou pour mwan!
ISA.43.2	Si ou travers lanmer, mon pou avek ou;
ISA.43.2	si ou travers bann gran larivyer,
ISA.43.2	ou pa pou ganny trennen.
ISA.43.2	Si ou mars atraver dife, ou pa pou ganny brile,
ISA.43.2	e bann laflanm pa pou fer ou dimal,
ISA.43.3	akoz mwan menm SENYER ou Bondye,
ISA.43.3	Bondye Sen Izrael, ou Sover.
ISA.43.3	Mon'n donn Lezip koman en ranson
ISA.43.3	pour ou delivrans.
ISA.43.3	Mon'n esanz Letyopi ek Seba dan ou plas.
ISA.43.4	Ou annan gran valer pour mwan.
ISA.43.4	Ou presye pour mwan e mon kontan ou.
ISA.43.4	Pour sa rezon, mon donn bann pep dan ou plas
ISA.43.4	e bann nasyon an retour pour ou lavi.
ISA.43.5	Pa bezwen per, akoz mon avek ou!
ISA.43.5	Mon pou fer ou desandans retournen sorti dan Les.
ISA.43.5	Mon pou rasanble lezot ki dan Was.
ISA.43.6	Avek Nor, mon pou dir: Rann zot!
ISA.43.6	Avek Sid: Pa gard zot!
ISA.43.6	Retourn mon bann garson ki dan pei lwenten
ISA.43.6	e mon bann fiy ki dan bout later.
ISA.43.7	Retournen, zot tou ki port mon non,
ISA.43.7	zot ki mon'n kree pour mon laglwar,
ISA.43.7	ki mon'n formen e fer.
ISA.43.8	Anmenn bann ki aveg e ki pourtan zot annan lizye;
ISA.43.8	bann ki sourd e ki pourtan zot annan zorey!
ISA.43.9	Reini tou bann nasyon!
ISA.43.9	Rasanble tou bann pep!
ISA.43.9	Lekel parmi zot ti deklare
ISA.43.9	e dir nou davans sa ki ti pou arive?
ISA.43.9	Anmenn zot bann temwen
ISA.43.9	pour prouve ki zot annan rezon!
ISA.43.9	Annou les bann temwen ekout zot e dir: Sa i vre!
ISA.43.10	SENYER i deklare:
ISA.43.10	Zot mon bann temwen
ISA.43.10	e mon serviter ki mon'n swazir
ISA.43.10	pour zot konn mwan e krwar dan mwan,
ISA.43.10	konpran ki mwan menm sel Bondye.
ISA.43.10	Avan mwan, ti napa okenn Bondye.
ISA.43.10	Apre mwan, pa pou annan okenn lot.
ISA.43.11	Mwan, zis mwan ki SENYER;
ISA.43.11	apar mwan, napa en lot ki kapab sov ou.
ISA.43.12	La sa ki SENYER i deklare:
ISA.43.12	Mwan ki'n anonse sa ki pou arive e sov zot.
ISA.43.12	Mwan ki'n fer zot konn mon mesaz,
ISA.43.12	non pa okenn bondye etranze
ISA.43.12	ki zot ti annan parmi zot.
ISA.43.12	Alor, zot mon temwen.
ISA.43.13	Depi touzour, mwan menm Bondye.
ISA.43.13	Personn pa kapab aras sa ki anba mon pouvwar.
ISA.43.13	Mon azir, e personn pa kapab anpes mwan.
ISA.43.14	La sa ki SENYER ou Sover,
ISA.43.14	Bondye Sen Izrael, i deklare:
ISA.43.14	Akoz ou, ki mon pou anvoy en dimoun kont Babilonn.
ISA.43.14	I pou defons tou bann laport lavil
ISA.43.14	e bann selebrasyon bann Kaldeen
ISA.43.14	pou tourn an lamantasyon.
ISA.43.15	Mwan menm SENYER, ou Bondye Sen,
ISA.43.15	Kreater Izrael, ou Lerwa.
ISA.43.16	La sa ki SENYER i deklare:
ISA.43.16	Sa enn ki ouver en semen dan lanmer,
ISA.43.16	en santye atraver bann gro laroul,
ISA.43.17	ki fer sorti kales lager ek son seval,
ISA.43.17	larme ek son bann konbatan:
ISA.43.17	Zot alonze e zot nepli kapab leve;
ISA.43.17	zot toufe e tennyen parey en lanmes lalanp.
ISA.43.18	Pa mazin sa ki'n pase
ISA.43.18	ni tenir kont bann levennman lepase.
ISA.43.19	Mon pe al fer keksoz nouvo;
ISA.43.19	deza i pe konmans bourzonnen;
ISA.43.19	ou devre rekonnet!
ISA.43.19	Mon pou tras semen dan dezer
ISA.43.19	e fer sours delo koule dan bann landrwa sek.
ISA.43.20	Bann zannimo sovaz pou loue mwan;
ISA.43.20	sakal ek lotris pou onor mwan,
ISA.43.20	akoz mon'n fer delo koule dan dezer
ISA.43.20	e larivyer dan landrwa sek,
ISA.43.20	pour ki mon pep ki mon'n swazir ava kapab bwar.
ISA.43.21	Sa pep ki mon'n formen zis pour mwan
ISA.43.21	ava sant mon louanz.
ISA.43.22	Pourtan! Zakob, ou pa ti apel mwan.
ISA.43.22	Izrael, ou'n fatige avek mwan.
ISA.43.23	Ou pa'n anmenn ou mouton
ISA.43.23	pour ofer mwan bann sakrifis konplet,
ISA.43.23	ni onor mwan avek ou bann sakrifis.
ISA.43.23	Mon pa'n obliz ou ofer bann lofrann
ISA.43.23	ni fatig ou pour ofer lansan.
ISA.43.24	Ou pa'n depans larzan
ISA.43.24	pour aste bann plant parfimen pour mwan.
ISA.43.24	Ou pa'n fer mwan rasazye
ISA.43.24	ek lagres ou bann sakrifis.
ISA.43.24	Me ou'n fer mwan vin lesklav ou bann pese;
ISA.43.24	ou'n fatig mwan avek ou bann move aksyon.
ISA.43.25	Pourtan, mwan, mwan menm,
ISA.43.25	par mon prop pwisans,
ISA.43.25	mon pardonn tou ou fot
ISA.43.25	e mon pou oubliy tou ou bann pese.
ISA.43.26	Fer mwan rapel kwa ou repros mwan!
ISA.43.26	Annou al devan ziz.
ISA.43.26	Prezant ou ka e prouve ki ou annan rezon.
ISA.43.27	Ou bann premye paran ti fer pese;
ISA.43.27	ou bann sef ti revolte kont mwan.
ISA.43.28	Alor, mon'n dezonor bann sef ki ti dan sanktyer.
ISA.43.28	Mon'n livre Zakob pour li ganny detri konpletman
ISA.43.28	e Izrael pou fini dan laont.
ISA.44.1	Aprezan, ekout mwan, Zakob mon serviter,
ISA.44.1	Izrael ki mon'n swazir!
ISA.44.2	La sa ki SENYER ki'n fer ou,
ISA.44.2	ki'n form ou dan vant ou manman
ISA.44.2	e ki pou ed ou, i deklare:
ISA.44.2	Zakob mon serviter! Pa per.
ISA.44.2	Yesouroun! Ou, ki mon'n swazir!
ISA.44.3	Annefe, mon pou aroz sa later ki swaf
ISA.44.3	e fer koule bann sours lo later ki sek.
ISA.44.3	Mon pou donn mon lespri ou desandans
ISA.44.3	e mon benediksyon ou bann prozenitir.
ISA.44.4	Zot pou pouse parey zerb ver dan laplenn,
ISA.44.4	parey pye var obor delo.
ISA.44.5	Enn pou dir: Mwan mon pour SENYER.
ISA.44.5	En lot pou dir: Mon en desandan Zakob.
ISA.44.5	En lot ankor pou ekri lo son lanmen:
ISA.44.5	Propriyete SENYER; i pou port non Izrael.
ISA.44.6	La sa ki SENYER, lerwa Izrael
ISA.44.6	son Sover, SENYER liniver i deklare:
ISA.44.6	Mwan menm premye, mwan menm dernyen.
ISA.44.6	Apard mwan, napa okenn lot Bondye.
ISA.44.7	Lekel ki parey mwan? Fer konnen.
ISA.44.7	Vin deklar devan mwan sa ki'n arive.
ISA.44.7	Deklar li, eksplik mwan tou sa ki'n arive
ISA.44.7	depi ki mon ti form premye pep dan letan pase.
ISA.44.7	Vin anons sa ki pou arive dan lavenir
ISA.44.7	ek keksoz ki devre arive.
ISA.44.8	Pa per, pa tranble.
ISA.44.8	Pa mon'n fer ou konnen e anons depi byen lontan?
ISA.44.8	Zot mon temwen!
ISA.44.8	Eski i annan en lot Bondye apard mwan?
ISA.44.8	Mwan, ki zot ros; mon pa konn en lot.
ISA.44.9	Bann fabrikan zidol pa vo nanryen
ISA.44.9	e zot pli zoli travay pa servi dan nanryen.
ISA.44.9	Sa bann stati i zot temwen.
ISA.44.9	Zot bann temwen ki pa war nanryen,
ISA.44.9	ki pa konn nanryen,
ISA.44.9	ki pe kouver zot avek laont.
ISA.44.10	Lekel ki pou fabrik en bondye
ISA.44.10	oubyen moul en stati ki pa servi dan nanryen?
ISA.44.11	Tou bann adorater
ISA.44.11	pou ganny kouver avek laont:
ISA.44.11	Son bann zabitan, zot zis bann imen.
ISA.44.11	Zot tou, rasanble!
ISA.44.11	Prezant zot debout!
ISA.44.11	Zot pou fer per;
ISA.44.11	zot tou, zot pou ganny kouver avek laont.
ISA.44.12	Forzron i fer en sizo;
ISA.44.12	i sof li dan labrez.
ISA.44.12	Akoud marto, i donn li en laform,
ISA.44.12	avek lafors son gro lebra.
ISA.44.12	Me ler i lafen i perdi lafors;
ISA.44.12	si i pa bwar delo, i feb.
ISA.44.13	Sarpantye i tras en laliny avek en lakord,
ISA.44.13	i desin avek lakre e mark avek konpa;
ISA.44.13	i fer li en laform imen.
ISA.44.13	I donn li en zoli tournir zonm
ISA.44.13	e i met li dan en lakaz.
ISA.44.14	I koup en zoli pye dibwa parey en pye sed.
ISA.44.14	I swazir en morso dibwa, solid parey bwadnat
ISA.44.14	oubyen en lot kalite pye dibwa ki i'n les grandi.
ISA.44.14	Oubyen i'n plant en pye sed ki lapli in fer pouse.
ISA.44.15	Sa dibwa i ava kapab servi pour alim dife.
ISA.44.15	En bout i ava servi pour sof li avek.
ISA.44.15	I alim en dife pour li kwi manze.
ISA.44.15	Avek en lot bout, i fabrik en zidol ki i adore.
ISA.44.15	I fabrik en stati e fer reverans devan li.
ISA.44.16	Avek lanmwatye son morso dibwa, i'n alim dife
ISA.44.16	e roti lavyann, ki i manze ziska i rasazye.
ISA.44.16	I osi servi sa dibwa pour sof li avek, e i dir:
ISA.44.16	A! Mon ganny byen so! Mon santi lasaler dife.
ISA.44.17	Avek leres dibwa, i fer en bondye, son zidol.
ISA.44.17	I azenou devan li e ador li; i priy avek li e i dir:
ISA.44.17	Sov mwan, akoz ou ki mon bondye!
ISA.44.18	Zot pa konn nanryen;
ISA.44.18	zot pa konpran nanryen.
ISA.44.18	Zot lizye i bouse, zot pa war kler;
ISA.44.18	zot lespri i bornen;
ISA.44.18	zot pa ni war, ni konpran nanryen.
ISA.44.19	Personn pa reflesir dan li menm;
ISA.44.19	personn napa lentelizans ek disernman pour dir:
ISA.44.19	Mon'n bril lanmwatye sa dibwa;
ISA.44.19	mon'n osi kwi manze lo labrez,
ISA.44.19	mon'n roti lavyann ki mon'n manze.
ISA.44.19	Aprezan mon pou fer en stati degoutan avek leres.
ISA.44.19	Mon pou fer reverans devan en morso dibwa.
ISA.44.20	I nouri li lo sa ki reste zis lasann.
ISA.44.20	Son lespri pe derezonnen
ISA.44.20	i nepli kapab disernen.
ISA.44.20	I nepli kapab dir dan li menm:
ISA.44.20	Sa ki dan mon lanmen drwat, i zis en fo?
ISA.44.21	Rapel sa Zakob!
ISA.44.21	Ou osi, Izrael! Akoz ou mon serviter.
ISA.44.21	Mon'n form ou pour ou vin mon serviter.
ISA.44.21	Izrael! Mon pa pou oubliy ou.
ISA.44.22	Mon'n balye ou bann fot parey en nyaz
ISA.44.22	e ou bann pese parey en brouyar.
ISA.44.22	Retourn kot mwan akoz mon'n sov ou.
ISA.44.23	Lesyel sant bann kantik lazwa
ISA.44.23	akoz SENYER in azir.
ISA.44.23	Profonder later! Fer monte ou lazwa.
ISA.44.23	Bann montanny! Fer tande zot selebrasyon;
ISA.44.23	lafore osi avek tou ou bann pye dibwa:
ISA.44.23	SENYER in sov Zakob; i'n montre son laglwar dan Izrael.
ISA.44.23	Akoz SENYER i'n sov Zakob
ISA.44.23	e in manifeste son laglwar dan Izrael.
ISA.44.24	La sa ki SENYER ou Sover
ISA.44.24	ki ti form ou dan vant ou manman i deklare:
ISA.44.24	Mwan menm SENYER ki'n kree tou keksoz.
ISA.44.24	Tousel mon'n deroul lesyel
ISA.44.24	e tousel, mon'n tal later.
ISA.44.25	Mon defet siny bann ki vantar
ISA.44.25	e fer bann deviner derezonnen
ISA.44.25	e rann zot konnesans bet.
ISA.44.26	Mon fer realize parol mon serviter
ISA.44.26	e fer arive sa ki mon bann mesaze i anonse.
ISA.44.26	Mon dir lo size Zerizalenm: I pou ganny abite.
ISA.44.26	Konsernan bann lavil dan Zida:
ISA.44.26	Zot ava ganny rekonstri
ISA.44.26	e remet an valer sa ki'n ganny devaste.
ISA.44.27	Mwan ki dir avek losean: Vin sek.
ISA.44.27	Mon pou fer sek bann larivyer.
ISA.44.28	Mon'n deklare lo size Siris:
ISA.44.28	I mon berze i pou akonpli
ISA.44.28	tou sa ki fer mwan plezir.
ISA.44.28	Lo size Zerizalenm: I pou ganny rekonstri.
ISA.44.28	Lo size tanp: Ou fondasyon pou ganny retabli.
ISA.45.1	La sa ki SENYER i deklare
ISA.45.1	avek sa enn ki'n resevwar son lonksyon:
ISA.45.1	Siris, sa enn ki i'n sezi par son lanmen drwat,
ISA.45.1	pour met bann nasyon anba son pouvwar,
ISA.45.1	pour tir batan bann laport devan li,
ISA.45.1	pour detri pouvwar bann lerwa,
ISA.45.1	pour ki bann laport pa reste fermen devan li:
ISA.45.2	Mon pou mars devan ou;
ISA.45.2	mon pou aplati bann bos dan ou semen.
ISA.45.2	Mon pou kas bann laport an bronz
ISA.45.2	e koup bann kouple an fer.
ISA.45.3	Mon pou donn ou bann trezor
ISA.45.3	ki dan landrwa fernwanr,
ISA.45.3	bann larises dan bann landrwa sekre.
ISA.45.3	Konmsa, ou ava konnen ki mwan menm SENYER,
ISA.45.3	Bondye Izrael ki apel ou par ou non.
ISA.45.4	Akoz Zakob mon serviter
ISA.45.4	e Izrael ki mon'n swazi,
ISA.45.4	mon apel ou par ou non.
ISA.45.4	Menm si ou pa konn mwan,
ISA.45.4	mon pou fer ou sa loner.
ISA.45.5	Mwan menm SENYER.
ISA.45.5	Apard mwan, napa en lot Bondye.
ISA.45.5	San ki ou konn mwan,
ISA.45.5	mon'n prepar ou pour al lager,
ISA.45.6	pour ki, depi kot soley i leve,
ISA.45.6	ziska kot i kouse,
ISA.45.6	tou dimoun ava konnen
ISA.45.6	ki apard mwan, napa en lot.
ISA.45.6	Zis mwan ki SENYER e napa en lot.
ISA.45.7	Mwan ki fer lalimyer e kree fernwanr.
ISA.45.7	Mon fer boner e mon fer maler.
ISA.45.7	Mwan menm SENYER ki fer tousala.
ISA.45.8	Lesyel! Fer tonbe lazistis parey laroze.
ISA.45.8	Bann nyaz ava fer tonbe satiman parey lapli.
ISA.45.8	Later! Ouver e les delivrans fleri
ISA.45.8	e fer bourzonnen lazistis.
ISA.45.8	Mwan SENYER ki'n kree tousala.
ISA.45.9	Maler pour sa zonm ki argimant avek son Kreater.
ISA.45.9	En po larzil avek en potye!
ISA.45.9	Eski larzil i kapab demann avek son potye:
ISA.45.9	Ki ou pe fer?
ISA.45.9	Oubyen dir li: Ou travay pa bon!
ISA.45.10	Maler lo sa enn ki dir avek en papa:
ISA.45.10	Ki kalite zanfan ou'n fer?
ISA.45.10	Oubyen avek en fanm: Ki ou'n met omonn?
ISA.45.11	La sa ki SENYER, Bondye Sen Izrael e son Kreater i deklare:
ISA.45.11	Eski ou pou kestyonn mwan lo mon bann zanfan,
ISA.45.11	oubyen donn mwan lord
ISA.45.11	lo travay ki mon'n fer par mon lanmen?
ISA.45.12	Mwan ki'n fer later
ISA.45.12	e kree bann zonm ki viv lo la.
ISA.45.12	Mwan menm ki'n tal lesyel;
ISA.45.12	mwan ki komann bann larme zetwal.
ISA.45.13	SENYER liniver i deklare:
ISA.45.13	Mwan ki'n lev Siris pour mon lazistis,
ISA.45.13	mon pou tir tou lobstak lo son semen.
ISA.45.13	I pou rekonstri mon lavil
ISA.45.13	e rann laliberte mon pep ki annegzil,
ISA.45.13	san pey okenn pri, san okenn rekonpans.
ISA.45.14	La sa ki SENYER i deklare:
ISA.45.14	Mendev Lezip, komers bann Nibyen
ISA.45.14	e bann Sabeen, sa bann zean
ISA.45.14	pou pas dan ou lanmen e pou vin ou propriyete.
ISA.45.14	Zot pou swiv ou atase avek lasenn
ISA.45.14	e zot ava prostern devan ou.
ISA.45.14	Zot ava sipliy ou:
ISA.45.14	Bondye i avek ou
ISA.45.14	e napa okenn lot.
ISA.45.15	Vreman ou en Bondye ki reste kasyet;
ISA.45.15	Ou, Bondye Izrael, ki Sover!
ISA.45.16	Tou bann artizan ki fabrik zidol,
ISA.45.16	zot ganny kouver avek laont ek konfizyon.
ISA.45.16	Zot tou, zot ale dan konfizyon.
ISA.45.17	Me Izrael i ganny sove par SENYER;
ISA.45.17	i sov li pour touzour.
ISA.45.17	Zanmen i pou ganny kouver avek laont
ISA.45.17	ni ganny ensilte.
ISA.45.18	La sa ki SENYER i deklare,
ISA.45.18	li ki'n kreater lesyel;
ISA.45.18	sa Bondye ki'n kree later, ki'n form li e soutenir li;
ISA.45.18	i pa'n kree li pour reste vid;
ISA.45.18	me, i'n form li pour ki i ganny abite:
ISA.45.18	Mwan menm SENYER, napa okenn lot.
ISA.45.19	Mon pa'n koz an sekre
ISA.45.19	dan en pei ki dan fernwanr.
ISA.45.19	Mon pa ti dir avek bann desandan Zakob:
ISA.45.19	Rod mwan dan vid!
ISA.45.19	Mwan SENYER, sa ki mon i vre.
ISA.45.19	Sa ki mon dir i drwat.
ISA.45.20	Rasanble! Zot sirvivan bann nasyon.
ISA.45.20	Aprose! Met zot ansanm.
ISA.45.20	Zot pa konn nanryen,
ISA.45.20	sa bann ki pronmnen avek zot zidol an bwa.
ISA.45.20	Zot kontinyen sipliy en bondye
ISA.45.20	ki pa kapab sov zot.
ISA.45.21	Koze! Prezant zot ka.
ISA.45.21	Diskit ansanm avek kanmarad.
ISA.45.21	Lekel ki'n fer konnen tousala depi lontan?
ISA.45.21	Lekel ki'n anons tousala?
ISA.45.21	Pa mwan, SENYER?
ISA.45.21	Napa okenn lot bondye apar mwan,
ISA.45.21	en Bondye ki zis e Sover.
ISA.45.21	Napa okenn lot bondye apard mwan.
ISA.45.22	Zot tou ki reste dan bout later,
ISA.45.22	retourn kot mwan e zot ava ganny sove.
ISA.45.22	Akoz mwan menm ki Bondye e napa okenn lot.
ISA.45.23	Mon fer serman lo mwan menm:
ISA.45.23	Sa laverite ki sorti dan mon labous i zis,
ISA.45.23	mon annan en sel parol.
ISA.45.23	Tou bann imen pou prostern devan mwan
ISA.45.23	e tou nasyon pou pret serman.
ISA.45.24	Zot pou dir lo mwan:
ISA.45.24	Zis SENYER ki annan lazistis ek pwisans.
ISA.45.24	Tou sa bann ki ti ankoler kont mwan
ISA.45.24	pou retourn ver mwan dan laont.
ISA.45.25	Tou bann desandan Izrael
ISA.45.25	ava ganny zistifye
ISA.45.25	e zot ava met zot konfyans dan SENYER.
ISA.46.1	Bel in tonm azenou; Nebo in kourbe.
ISA.46.1	Zot bann zidol in ganny met lo ledo zannimo
ISA.46.1	e lo ledo bef.
ISA.46.1	Avan, zot ti fer gran seremoni.
ISA.46.1	Aprezan, zot saroy li lo ledo zannimo ki fatige.
ISA.46.2	Zot pliye anba sa fardo, zot tonm azenou,
ISA.46.2	zot pa'n kapab sov zot stati
ISA.46.2	e zot osi zot in ganny deporte.
ISA.46.3	Tribi Zakob! Ekout mwan.
ISA.46.3	Zot tou bann restan pep Izrael,
ISA.46.3	zot ki mon'n pran swen
ISA.46.3	depi ki zot ti dan vant zot manman,
ISA.46.3	depi zot nesans.
ISA.46.4	Mon pou reste parey ziska ler zot vye;
ISA.46.4	mon pou soutenir ou,
ISA.46.4	menm ziska ler ou ganny seve blan.
ISA.46.4	Mon'n fer li e mon pou kontinyen fer li;
ISA.46.4	mwan menm ki pou soutenir ou e delivre ou.
ISA.46.5	Avek ki ou pou konpar mwan?
ISA.46.5	Lekel ki egal avek mwan?
ISA.46.6	I annan ki gaspiy lor ki dan zot pos,
ISA.46.6	ki pez larzan dan balans.
ISA.46.6	Zot pey en lorfev pour li fer en bondye.
ISA.46.6	Apre, zot tonm devan li e ador li.
ISA.46.7	Zot met li lo zot zepol e zot anmenn li;
ISA.46.7	zot al depoz li dan son plas e i reste debout.
ISA.46.7	I pa kapab bouze kot i ete.
ISA.46.7	Si en dimoun i vin sipliy li, i pa reponn.
ISA.46.7	I pa ni kapab sov personn dan son maler.
ISA.46.8	Bann revolte!
ISA.46.8	Pa oubliy sa, e dan fon zot leker,
ISA.46.8	mazin sa bann keksoz pase.
ISA.46.9	Mazin bann keksoz lontan
ISA.46.9	akoz mwan menm Bondye, napa en lot.
ISA.46.9	Mwan menm SENYER
ISA.46.9	e napa en lot parey mwan.
ISA.46.10	Depi konmansman, mon'n anons lavenir
ISA.46.10	e depi lontan davans, sa ki pa ankor arive.
ISA.46.10	Mon'n dir davans: Mon pou realiz mon plan
ISA.46.10	e mon pou rakont li tou sa ki fer mwan plezir.
ISA.46.11	Mon apel en zwazo rapas ki dan Les.
ISA.46.11	En zonm ki sorti dan en pei lwenten,
ISA.46.11	pour egzekit mon bann proze.
ISA.46.11	Sa ki mon prozete, mon pou fer li.
ISA.46.12	Ekout mwan! Zot ki annan leker dir!
ISA.46.12	Zot ki'n reste lwen avek lazistis.
ISA.46.13	Mon pe al egzekit mon lazistis, i pa lwen.
ISA.46.13	Delivrans pa pou tarde.
ISA.46.13	Mon pou anmenn delivrans Siyon,
ISA.46.13	pour Izrael, mon laglwar.
ISA.47.1	Babilonn, lavil vyerz!
ISA.47.1	Desann lo ou tronn rwayal
ISA.47.1	e vin asiz dan lapousyer.
ISA.47.1	Fiy Babilonn!
ISA.47.1	Vin asiz ater, san ou tronn.
ISA.47.1	Ou pou nepli ganny apele
ISA.47.1	Babilonn sansib e delika.
ISA.47.2	Pran en ros, kraz lagrenn, prepar lafarin.
ISA.47.2	Tir ou vwal, lev ou rob, montre ou lazanm
ISA.47.2	pour ou travers bann larivyer.
ISA.47.3	Dimoun ava war ou touni
ISA.47.3	e zot ava war sa ki fer ou laont.
ISA.47.3	Mon pou revanze
ISA.47.3	e mon pa pou eparny personn.
ISA.47.4	Nou sover i apel SENYER liniver.
ISA.47.4	Li menm Bondye Sen, Izrael!
ISA.47.5	Bann fiy Babilonn!
ISA.47.5	Asiz an silans dan fernwanr.
ISA.47.5	Zot pou nepli ganny apele:
ISA.47.5	Larenn bann Rwayonm.
ISA.47.6	Mon ti ankoler kont mon pep.
ISA.47.6	Mon ti'n dezonor mon patrimwann;
ISA.47.6	mon ti livre zot dan ou lanmen.
ISA.47.6	Ou pa'n montre okenn konpasyon pour zot;
ISA.47.6	ou'n plas en fardo byen lour lo ledo bann vyeyar.
ISA.47.7	Ou'n dir: Mon pou reste larenn pour touzour.
ISA.47.7	Ou pa'n reflesir lo tousala;
ISA.47.7	ou pa'n mazin son rezilta.
ISA.47.8	Aprezan, zot ki kontan lavi plezir, ekoute!
ISA.47.8	Zot ki pe asiz dan sekirite,
ISA.47.8	ki dir dan zot leker:
ISA.47.8	Mwan ki la; napa koman mwan.
ISA.47.8	Mon pa pou asiz koman en vev,
ISA.47.8	ni konnen ki savedir perdi zanfan.
ISA.47.9	Sa de keksoz pou tonm lo ou
ISA.47.9	en sel kou dan en sel zour:
ISA.47.9	Ou pou perdi zanfan ek vin vev.
ISA.47.9	Sa pou tap ou avek tou son lafors.
ISA.47.9	Tou ou sorsye ek tou ou mazisyen
ISA.47.9	pa pou anpes sa arive.
ISA.47.10	Ou annan konfyans dan ou bann move pratik
ISA.47.10	e ou mazinen:
ISA.47.10	Personn pa war mwan.
ISA.47.10	Ou swadizan lasazes ek ou konnesans
ISA.47.10	in anmenn ou lo move semen
ISA.47.10	e ou ti dir dan ou leker:
ISA.47.10	Mwan ki la; napa koman mwan!
ISA.47.11	Me maler pou tonm lo ou
ISA.47.11	san ki ou pou kapab eparny li.
ISA.47.11	Dezas pou tonm lo ou
ISA.47.11	e ou pa pou kapab evit li.
ISA.47.11	Ou pou tonm dan larin en sel kou,
ISA.47.11	san ki ou annan okenn lide.
ISA.47.12	Kontinyen avek ou bann sorsye ek mazisyen
ISA.47.12	ki ou'n pratike avek depi ou lazenes.
ISA.47.12	Petet ou ava kapab reisi;
ISA.47.12	petet ou ava kapab fer dimoun per.
ISA.47.13	Ou'n fatig ou afors demann konsey.
ISA.47.13	Les dimoun ki etidye lesyel vin sov ou;
ISA.47.13	les sa bann ki lir dan bann zetwal,
ISA.47.13	ki sak nouvellin
ISA.47.13	i anons zot sa ki pou arive, vin sov ou.
ISA.47.14	Zot parey lapay;
ISA.47.14	en dife pou bril zot;
ISA.47.14	zot pa pou kapab sape dan pouvwar son laflanm.
ISA.47.14	Sa, pa labrez kot ou kwi dipen,
ISA.47.14	ni dife kot ou asiz devan.
ISA.47.15	La sa ki pou arive avek sa bann pour ki ou'n rente;
ISA.47.15	sa bann avek ki ou'n trafike depi ou lazenes.
ISA.47.15	Zot tou, zot in ale, sakenn dan son kote;
ISA.47.15	napa personn pour sov ou.
ISA.48.1	Desandan Zakob, zot ki port non
ISA.48.1	Izrael, e zot ki sorti dan leren Zida! Ekoute.
ISA.48.1	Zot ki pret serman lo non SENYER
ISA.48.1	e envok Bondye Izrael,
ISA.48.1	me zot pa ni senser, ni lwayal.
ISA.48.2	Zot tir zot lafyerte dan lavil sen
ISA.48.2	e zot depann lo Bondye Izrael
ISA.48.2	ki apel SENYER liniver.
ISA.48.3	Bann levennman ki mon'n anons par mon labous,
ISA.48.3	ki mon'n fer konnen depi lontan,
ISA.48.3	la en sel kou, mon'n azir e fer zot vin realite.
ISA.48.4	Akoz mon konnen ki zot antete,
ISA.48.4	ki zot likou i red parey en bar fer
ISA.48.4	e zot fron i an bronz,
ISA.48.5	depi lontan mon'n anons tousala;
ISA.48.5	mon'n fer konnen avan zot arive.
ISA.48.5	Konmsa, ou pa pou kapab dir:
ISA.48.5	Mon bann zidol ki'n fer sa;
ISA.48.5	mon bann bondye an bwa oubyen an metal
ISA.48.5	ki'n ordonn sa.
ISA.48.6	Ou tande! Get tou sa ki'n arive.
ISA.48.6	Eski ou pa pou anonse?
ISA.48.6	Apartir konmela,
ISA.48.6	mon pe fer ou antann bann keksoz nouvo,
ISA.48.6	bann keksoz ki mon'n gard sekre
ISA.48.6	e ki ou pa ti konnen.
ISA.48.7	Sa bann keksoz in ganny kree aprezan;
ISA.48.7	me ou pa ti'n antann nanryen avan sa.
ISA.48.7	Alor, ou pa pou kapab dir:
ISA.48.7	Mon ti konnen deza.
ISA.48.8	Zanmen ou'n tande, zanmen ou'n konnen;
ISA.48.8	depi lontan, ou zorey in reste bouse.
ISA.48.8	Akoz mon ti konnen ki ou pa ti en tret
ISA.48.8	e ki depi avan ou nesans,
ISA.48.8	zot apel ou en rebel.
ISA.48.9	Pour loner mon non,
ISA.48.9	mon pou kontrol mon lakoler;
ISA.48.9	pour loner mon laglwar,
ISA.48.9	mon pasyant ankor,
ISA.48.9	pour mwan pa fer ou disparet.
ISA.48.10	Gete! Mon'n pirifye ou dan dife,
ISA.48.10	pa parey larzan i ganny pirifye,
ISA.48.10	me mon'n fer ou pas dan dife lafliksyon.
ISA.48.11	Mon fer sa pour mon prop loner;
ISA.48.11	wi, pour mon prop loner.
ISA.48.11	Annefe, mon pa pou les mon non ganny sali.
ISA.48.11	Mon pa pou donn personn mon laglwar.
ISA.48.12	Zakob! Ekout mwan.
ISA.48.12	Izrael mon'n apel ou:
ISA.48.12	Mwan menm premye;
ISA.48.12	mwan menm dernyen.
ISA.48.13	Mwan ki'n poz fondasyon later;
ISA.48.13	par mon lanmen drwat mon'n deroul lesyel;
ISA.48.13	ler mon apel zot,
ISA.48.13	Toudswit, zot reponn lapel.
ISA.48.14	Rasanble e ekoute zot tou!
ISA.48.14	Lekel parmi zot ki'n deza anons tousala?
ISA.48.14	Sa enn ki SENYER i kontan
ISA.48.14	pou realiz sa ki i'n deside kont Babilonn
ISA.48.14	e son lebra pou leve kont bann Babilonyen.
ISA.48.15	Mwan menm! Zis mwan ki'n koze e ki'n apel li.
ISA.48.15	Mon'n fer li vini,
ISA.48.15	e son travay pou reisi.
ISA.48.16	Apros kot mwan! Ekout mwan!
ISA.48.16	Depi konmansman mon pa'n koz an sekre.
ISA.48.16	Mon ti la byen avan tousala.
ISA.48.16	Aprezan, Senyer BONDYE
ISA.48.16	in anvoy mwan avek son lespri.
ISA.48.17	La sa ki SENYER ou Sover,
ISA.48.17	Bondye Sen Izrael i deklare:
ISA.48.17	Mwan SENYER, ou Bondye.
ISA.48.17	Mon ansenny ou pour ou prop dibyen;
ISA.48.17	mon kondwir ou lo semen ki ou devre swiv.
ISA.48.18	Si selman ou ti'n ekout mon bann komannman!
ISA.48.18	Alor, ou ti ava'n prospere parey en larivyer
ISA.48.18	e ou bann reisit parey bann laroul dan lanmer.
ISA.48.19	Ou desandan ti ava'n vin parey disab
ISA.48.19	e ou bann zanfan parey gren disab.
ISA.48.19	Zot non pa ti pou zanmen ganny oubliye,
ISA.48.19	ni disparet devan mwan.
ISA.48.20	Sorti dan Babilonn! Sove! Kit bann Kaldeen.
ISA.48.20	Kriye dan lazwa! Proklanmen!
ISA.48.20	Fer tande ziska dan lot bout later.
ISA.48.20	Dir: SENYER in sov son serviter Zakob.
ISA.48.21	Zot pa ti swaf ler i ti gid zot atraver bann dezer;
ISA.48.21	pour zot, i ti fer delo koule, sorti dan ros;
ISA.48.21	i ti fann ros e fer delo sorti ladan.
ISA.48.22	SENYER i deklare:
ISA.48.22	Napa lape pour dimoun ki move.
ISA.49.1	Zabitan bann zil! Ekout mwan.
ISA.49.1	Bann pep ki reste lwen! Port atansyon.
ISA.49.1	SENYER in apel mwan avan ki mon ti ne;
ISA.49.1	in apel mwan depi dan vant mon manman.
ISA.49.2	In fer mon labous parey en lepe ki byen fite;
ISA.49.2	in kasyet mwan dan lonbraz son lanmen;
ISA.49.2	in fer mwan vin parey en dart byen pwenti;
ISA.49.2	in protez mwan dan son sak fles.
ISA.49.3	In dir mwan: Izrael! Ou menm mon serviter.
ISA.49.3	Par ou, mon pou montre mon laglwar.
ISA.49.4	Me mon ti pe dir:
ISA.49.4	Mon'n travay dir pour nanryen.
ISA.49.4	Mon'n depans mon lafors pour bann keksoz initil.
ISA.49.4	Pourtan, mon ti konnen ki SENYER
ISA.49.4	ki pran ka pour mwan
ISA.49.4	e ki mon rekonpans i avek Bondye.
ISA.49.5	Aprezan, SENYER i dir
ISA.49.5	ki i'n form mwan dan vant mon manman
ISA.49.5	pour mwan vin son serviter
ISA.49.5	e fer Zakob retourn kot li
ISA.49.5	e pour rasanble Izrael otour li.
ISA.49.5	SENYER in glorifye mwan devan li
ISA.49.5	akoz mon Bondye ki ti mon lafors.
ISA.49.6	I ti deklare:
ISA.49.6	Mon'n swazir ou koman mon serviter
ISA.49.6	zis pour relev bann tribi Zakob
ISA.49.6	e ranmenn leres Izrael ver mwan.
ISA.49.6	Mon pou fer ou vin en lalimyer bann nasyon,
ISA.49.6	pour ki tou zabitan later antye
ISA.49.6	ava ganny sove par mwan.
ISA.49.7	La sa ki SENYER i deklare,
ISA.49.7	Sover Izrael, son Bondye ki Sen,
ISA.49.7	avek sa enn ki ganny meprize,
ISA.49.7	deteste par bann nasyon,
ISA.49.7	lesklav bann dirizan:
ISA.49.7	Ler bann lerwa ava war ou, zot ava debout
ISA.49.7	e bann sef ava prosternen lafas ater.
ISA.49.7	Sa pou arive akoz SENYER i fidel
ISA.49.7	e Sen Izrael, in swazir ou.
ISA.49.8	La sa ki SENYER i deklare:
ISA.49.8	Dan letan favorab, mon ti reponn ou.
ISA.49.8	Zour delivrans, mon ti sekour ou;
ISA.49.8	mon'n gard ou pour fer ou
ISA.49.8	vin en lalyans pour lepep,
ISA.49.8	pour ou relev sa pei
ISA.49.8	e partaz bann patrimwann ki'n reste abandonnen;
ISA.49.9	pour ou dir avek bann prizonnyen: Sorti!
ISA.49.9	Avek dimoun ki viv dan fernwanr: Montre zot!
ISA.49.9	Zot pou kapab ganny nouri dan semen
ISA.49.9	e lo bann montanny.
ISA.49.10	Zot pou nepli lafen, zot pou nepli swaf;
ISA.49.10	ni divan so ni soley pa pou fer zot soufer,
ISA.49.10	akoz zot gid pou sa enn
ISA.49.10	ki annan konpasyon pour zot
ISA.49.10	e ki pou kondwir zot kot i annan sours delo.
ISA.49.11	Mon pou transform montanny e fer semen;
ISA.49.11	mon pou refer bann grannrout.
ISA.49.12	La zot la; zot in arive sorti lwen,
ISA.49.12	zot sorti, en bann dan Nor,
ISA.49.12	en bann dan Was,
ISA.49.12	lezot dan Sid, dan Lezip.
ISA.49.13	Lesyel! Sant ou lazwa.
ISA.49.13	Later! Rezoui ou.
ISA.49.13	Bann montanny! Fer tande zot bann sanson.
ISA.49.13	SENYER in konsol son pep;
ISA.49.13	in pran konpasyon pour sa bann ki pe soufer.
ISA.49.14	Me Siyon ti dir: SENYER in abandonn mwan;
ISA.49.14	mon SENYER in oubliy mwan.
ISA.49.15	Eski en fanm i kapab oubliy son pti baba
ISA.49.15	ki i pe donn tete?
ISA.49.15	Pa i annan konpasyon
ISA.49.15	pour sa zanfan ki i'n donn nesans?
ISA.49.15	Menm si i oubliy li,
ISA.49.15	mwan mon pa pou oubliy ou.
ISA.49.16	La mon grav ou non
ISA.49.16	dan mon de plak lanmen.
ISA.49.16	Mon pa pou tir mon lizye lo ou bann miray.
ISA.49.17	Ou bann zanfan pe depese pour vin konstri;
ISA.49.17	sa bann ki ti detri e kraz ou, pe kit pei.
ISA.49.18	Lev ou lizye e get otour ou;
ISA.49.18	zot tou zot pe rasanble, zot pe vin kot ou.
ISA.49.18	SENYER i deklare:
ISA.49.18	Osi vre ki mon vivan,
ISA.49.18	zot pou port tou, parey en zoli bizou;
ISA.49.18	zot pou abiy parey en zenn marye.
ISA.49.19	I vre ki ou bann zabitan pou santi zot sere
ISA.49.19	lo sa later ki'n ganny devaste,
ISA.49.19	en landrwa dezer,
ISA.49.19	en landrwa ki'n ganny detri,
ISA.49.19	e bann ki ti oule devor ou ava'n fini ale.
ISA.49.20	Sa bann zanfan ki ou'n ganny dan letan difisil
ISA.49.20	pou dir dan ou zorey:
ISA.49.20	Sa landrwa i tro sere;
ISA.49.20	fer plas pour mwan kapab reste.
ISA.49.21	Alor, dan ou leker ou pou dir:
ISA.49.21	Lekel ki'n donn mwan tou sa bann zanfan?
ISA.49.21	Mon pa ti annan okenn zanfan
ISA.49.21	e mon ti steril.
ISA.49.21	Mon ti annegzil e mon ti ganny delese.
ISA.49.21	Alor, lekel ki'n donn mwan tou sa bann zanfan?
ISA.49.21	Mon ti'n ganny abandonnen.
ISA.49.21	Alor, kote sa bann zanfan i sorti?
ISA.49.22	La sa ki Senyer BONDYE i deklare:
ISA.49.22	Byento mon pou lev mon lanmen
ISA.49.22	avek bann nasyon
ISA.49.22	e fer en siny avek bann pep;
ISA.49.22	zot ava anmenn ou bann garson dan zot lebra,
ISA.49.22	e ou bann fiy lo zot zepol.
ISA.49.23	Bann lerwa ki pou vin zot titer
ISA.49.23	e bann prenses zot nouris.
ISA.49.23	Zot pou prosternen devan lafas later
ISA.49.23	e lis lapousyer lo ou lipye.
ISA.49.23	Alor, ou ava konnen ki mwan menm SENYER.
ISA.49.23	Sa bann ki met zot konfyans dan mwan
ISA.49.23	pa pou kanmi.
ISA.49.24	Lekel ki kapab repran larises
ISA.49.24	ki en gerye in sezi avek lennmi?
ISA.49.24	Oubyen en prizonnyen dan lanmen en diktater?
ISA.49.25	La sa ki SENYER i deklare:
ISA.49.25	Menm prizonnyen en diktater pou ganny libere,
ISA.49.25	pou ganny arase avek en tiran.
ISA.49.25	Annefe, mon pou atak bann ki atak ou
ISA.49.25	e mon pou sov ou bann zanfan.
ISA.49.26	Mon pou fors bann ki kraz ou,
ISA.49.26	manz zot prop laser
ISA.49.26	e bwar zot prop disan konmsi diven.
ISA.49.26	Alor, tou et vivan ava konnen
ISA.49.26	ki mwan menm zot SENYER, zot Sover
ISA.49.26	e zot Redanmter, Bondye pwisan dan Zakob.
ISA.50.1	La sa ki SENYER i deklare:
ISA.50.1	Oli let divors
ISA.50.1	ki prouve ki mon'n divors ou manman?
ISA.50.1	Oubyen avek ki mon'n vann ou?
ISA.50.1	Non, ou'n ganny vann akoz zot bann pese
ISA.50.1	e ou manman ti ganny divorse
ISA.50.1	akoz zot bann fot.
ISA.50.2	Akoz ti napa personn ler mon ti vini?
ISA.50.2	Akoz personn pa ti reponn ler mon ti apele?
ISA.50.2	Eski mon lanmen i tro kourt
ISA.50.2	pour li nepli kapab sove?
ISA.50.2	Eski mon nepli annan lafors pour delivre ou?
ISA.50.2	Mon parol i ase pour fer lanmer sek
ISA.50.2	e bann larivyer vin en dezer;
ISA.50.2	alor, zot pwason i pouri akoz napa delo
ISA.50.2	e zot mor laswaf.
ISA.50.3	Mon abiy lesyel avek fernwanr
ISA.50.3	e mon kouver li avek en lenz dey.
ISA.50.4	Senyer BONDYE in ansenny mwan
ISA.50.4	pour ankouraz sa ki feb, avek en bon parol.
ISA.50.4	Tou le bomaten, i fer mon zorey drese;
ISA.50.4	mon zorey i drese
ISA.50.4	pour ekoute parey en disip.
ISA.50.5	Senyer BONDYE in ouver mon zorey
ISA.50.5	e mon pa'n revolte.
ISA.50.5	Mon pa ti rekile.
ISA.50.6	Mon ti vir mon ledo
ISA.50.6	avek sa bann ki ti pe fwet mwan
ISA.50.6	e mon lazou
ISA.50.6	avek sa bann ki ti pe aras mon labarb.
ISA.50.6	Mon pa ti kasyet mon figir
ISA.50.6	avek bann ki ti pe ensilte e kras lo mwan.
ISA.50.7	Senyer BONDYE in ed mwan.
ISA.50.7	Pour sa rezon ki mon pa sibir dezoner.
ISA.50.7	Alor, mon fer mon figir vin dir parey ros
ISA.50.7	e mon konnen ki mon pa pou kanmi.
ISA.50.8	Sa enn ki pou fer mwan zistis i pros.
ISA.50.8	Lekel ki pou afront mwan?
ISA.50.8	Annou debout ansanm!
ISA.50.8	Lekel mon lennmi?
ISA.50.8	Les li vin konfront mwan.
ISA.50.9	Senyer BONDYE ki mon sekour.
ISA.50.9	Lekel ki pou deklar mwan koupab?
ISA.50.9	Zot tou, zot pou ize parey en lenz.
ISA.50.9	Mit pou manz zot tou.
ISA.50.10	Lekel parmi zot ki annan respe pour SENYER
ISA.50.10	e ekout lavwa son serviter?
ISA.50.10	Lekel ki mars dan fernwanr
ISA.50.10	san okenn lalimyer,
ISA.50.10	me ki kanmenm fer konfyans dan non SENYER
ISA.50.10	e apiy lo son Bondye?
ISA.50.11	Zot tou ki alim dife
ISA.50.11	e ki posed bann dart pour met dife!
ISA.50.11	Al mars dan laflanm zot prop dife
ISA.50.11	e lo labrez ki reste.
ISA.50.11	Tousala in arive par mwan;
ISA.50.11	zot pou mor dan tourman.
ISA.51.1	Zot, ki rod lazistis!
ISA.51.1	Zot, ki rod SENYER, ekout mwan!
ISA.51.1	Lev zot lizye ver sa ros
ISA.51.1	dan lekel zot ti ganny taye,
ISA.51.1	ver sa karyer kot zot sorti.
ISA.51.2	Lev zot lizye ver Abrahanm, zot zanset
ISA.51.2	e ver Sara ki'n donn zot nesans.
ISA.51.2	Abrahanm ti napa zanfan ler mon ti apel li;
ISA.51.2	apre, mon ti beni li e donn li bokou desandans.
ISA.51.3	SENYER pou konsol Siyon.
ISA.51.3	I pou pran pitye pour bann landrwa devaste.
ISA.51.3	I pou fer bann dezer vin parey zarden Edenn,
ISA.51.3	parey zarden SENYER.
ISA.51.3	I pou reganny lazwa ek kontantman;
ISA.51.3	avek bann kantik louanz ek psonm.
ISA.51.4	Mon pep! Ekout mwan!
ISA.51.4	Mon nasyon! Port atansyon
ISA.51.4	akoz mon pe al donn en lansennyman
ISA.51.4	e mon lazistis pou en lalimyer lepep.
ISA.51.5	Mon pa pour tarde vin sov zot;
ISA.51.5	zot pre pour ganny libere
ISA.51.5	e mon lebra ava ziz bann pep;
ISA.51.5	zabitan bann zil pe esper mwan,
ISA.51.5	zot pe kont lo mon pouvwar.
ISA.51.6	Lev lizye, get lesyel,
ISA.51.6	get later anba:
ISA.51.6	Lesyel pou disparet parey lafimen;
ISA.51.6	later pou tonm an lanbo parey en lenz
ISA.51.6	e son bann zabitan pou mor parey mous.
ISA.51.6	Me mon delivrans i asire
ISA.51.6	e delivrans ki mon pe anmennen i pour touzour.
ISA.51.7	Ekout mwan! Ou ki konn lazistis!
ISA.51.7	Ou sa pep ki gard mon lansennyman dan ou leker!
ISA.51.7	Pa bezwen per repros ki sorti kot zonm.
ISA.51.7	Pa bezwen tranble ler zot ensilte ou,
ISA.51.8	akoz mit pou manz zot parey i manz lenz
ISA.51.8	e lever pou manz zot parey i manz lalenn.
ISA.51.8	Me mon delivrans i pour touzour
ISA.51.8	e zot pou ganny sove zenerasyon apre zenerasyon.
ISA.51.9	Leve! Leve! Lebra SENYER! Pran lafors!
ISA.51.9	Leve parey dan letan pase!
ISA.51.9	Dan letan bann zenerasyon pase!
ISA.51.9	Pa ou ki ti touy Rahab e transpers dragon?
ISA.51.10	Pa ou ki ti fer lanmer
ISA.51.10	ek delo dan losean sek?
ISA.51.10	Ou menm ki ti tras en semen dan profonder lanmer
ISA.51.10	pour fer traverse bann ki ti'n ganny sove.
ISA.51.11	Konmsa, bann ki SENYER in sove ava retournen
ISA.51.11	e sant bann kantik letan zot mont Siyon;
ISA.51.11	pou touzour annan lazwa lo zot figir;
ISA.51.11	zot ava touzour dan lakontantman ek lazwa;
ISA.51.11	zot pou nepli ni sagren ni plere.
ISA.51.12	La sa ki SENYER i deklare:
ISA.51.12	Mwan menm ou konsolater.
ISA.51.12	Alor, akoz ou per zonm ki parey ou
ISA.51.12	en et imen ki mor parey zerb?
ISA.51.13	Ou'n oubliy SENYER, ou Kreater,
ISA.51.13	ki'n tal lesyel e met fondasyon later.
ISA.51.13	Ou kontinyen per tou lazournen
ISA.51.13	devan lakoler bann diktater
ISA.51.13	ki mazin zis detri ou.
ISA.51.13	Me kote lakoler sa diktater in ale?
ISA.51.14	Prizonnyen pa pou tarde ganny libere;
ISA.51.14	zot pa pou mor e desann dan lafos,
ISA.51.14	ni mank dipen.
ISA.51.15	Mwan SENYER, ou Bondye
ISA.51.15	mon fer lanmer vin move e bann laroul ronfle.
ISA.51.15	SENYER liniver i son non.
ISA.51.16	Mon'n met mon bann parol dan ou labous
ISA.51.16	e kasyet ou anba lonbraz mon lanmen;
ISA.51.16	mon'n tal lesyel e met bann fondasyon later;
ISA.51.16	mon'n dir avek Siyon: Ou menm mon pep.
ISA.51.17	Leve! Leve!
ISA.51.17	Debout, Zerizalenm!
ISA.51.17	Ou ki'n bwar dan lanmen SENYER,
ISA.51.17	lakoup son lakoler;
ISA.51.17	ou ki'n bwar ziska lanmar,
ISA.51.17	lakoup ki fer ou drive.
ISA.51.18	Parmi tou bann zanfan ki i'n fer,
ISA.51.18	napa personn pour gid li.
ISA.51.18	Parmi tou bann zanfan ki i'n elve,
ISA.51.18	napa enn ki pou atrap son lanmen.
ISA.51.19	Sa de maler ki'n ariv ou
ISA.51.19	lekel ki pou senpatiz avek ou?
ISA.51.19	Devastasyon ek destriksyon
ISA.51.19	lafanmin ek lager,
ISA.51.19	lekel ki pou konsol ou?
ISA.51.20	Ou bann zanfan in tonm feb;
ISA.51.20	zot in tale dan tou kwen semen
ISA.51.20	parey en antilop ki'n ganny pri dan en latrap;
ISA.51.20	lakoler SENYER in menas zot.
ISA.51.20	Bondye in rezet zot.
ISA.51.21	Ekoute! Ou ki'n ganny imilye!
ISA.51.21	Ou'n soule, non pa par diven:
ISA.51.22	La sa ki SENYER,
ISA.51.22	ou Bondye ki defann lakoz son pep i deklare:
ISA.51.22	Mon pe tir dan ou lanmen
ISA.51.22	lakoup mon lakoler ki fer ou drive.
ISA.51.22	Ou pa pou bwar ankor
ISA.51.22	dan lakoup mon lakoler.
ISA.51.23	Mon pou met li dan lanmen
ISA.51.23	sa bann ki tourmant ou
ISA.51.23	e ki ti'n dir ou:
ISA.51.23	Dormi ater pour nou kapab mars lo ou!
ISA.51.23	Alor, ou'n fer ou ledo vin parey marspye,
ISA.51.23	parey later lo semen pour zot mars lo la.
ISA.52.1	Siyon leve! Leve!
ISA.52.1	Repran kouraz.
ISA.52.1	Zerizalenm! Lavil sen!
ISA.52.1	Met ou bann zoli lenz.
ISA.52.1	Personn ki pa'n ganny sirkonsi oubyen enpir,
ISA.52.1	pa pou antre kot ou ankor.
ISA.52.2	Zerizalenm! Leve, sorti dan lapousyer.
ISA.52.2	Repran ou plas!
ISA.52.2	Fiy Siyon! Detas sa lasenn kaptivite dan ou likou!
ISA.52.3	La sa ki SENYER i deklare:
ISA.52.3	Ou ti ganny vann pour nanryen,
ISA.52.3	e ou pou ganny aste san larzan.
ISA.52.4	La sa ki SENYER i deklare:
ISA.52.4	Otrefwa, mon pep ti desann Lezip
ISA.52.4	kot i ti reste koman en etranze;
ISA.52.4	bann Asiriyen ti osi martiriz li pour nanryen.
ISA.52.5	Ki mon pe fer la, SENYER i deklare,
ISA.52.5	ler mon war mon pep pe ganny anmennen san rezon?
ISA.52.5	Son bann sef pe kriye, SENYER i deklare
ISA.52.5	e mon non i ganny ensilte tou lazournen.
ISA.52.6	Pour sa rezon ki mon pep pou konnen lekel mwan;
ISA.52.6	pour sa rezon, sa zour la,
ISA.52.6	i pou konnen ki mwan ki pe koze: La mon pe vini!
ISA.52.7	Gete koman i zoli lo montanny,
ISA.52.7	lipye sa mesaze ki anons lape,
ISA.52.7	ki anmenn bon nouvel,
ISA.52.7	ki proklanm delivrans,
ISA.52.7	ki dir avek Siyon: Ou Bondye i lerwa!
ISA.52.8	Ekoute! Ou bann santinel i lev lavwa;
ISA.52.8	ansanm, zot sant bann sanson lazwa,
ISA.52.8	akoz avek zot prop lizye,
ISA.52.8	zot war SENYER ki pe retourn Siyon.
ISA.52.9	Bann debri Zerizalenm!
ISA.52.9	Ansanm, sant avek lazwa,
ISA.52.9	akoz SENYER in konsol son pep,
ISA.52.9	in sov Zerizalenm!
ISA.52.10	SENYER in montre lafors son lebra
ISA.52.10	devan tou bann nasyon;
ISA.52.10	e later antye pou war
ISA.52.10	ki mannyer nou Bondye i sov son pep.
ISA.52.11	Ale! Ale! Sorti kot zot ete!
ISA.52.11	Pa tous nanryen ki enpir.
ISA.52.11	Sorti parmi zot!
ISA.52.11	Zot ki pe anmenn bann lobze sakre
ISA.52.11	dan servis SENYER! Pirifye zot!
ISA.52.12	Sa fwa si, ou pa pou sorti an presan;
ISA.52.12	ou pa pou al an tayan;
ISA.52.12	akoz SENYER pou mars devan ou
ISA.52.12	e Bondye Izrael ava protez ou par deryer.
ISA.52.13	Mon serviter pou prospere;
ISA.52.13	i pou ganny egzalte,
ISA.52.13	i pou monte e ganny gran loner.
ISA.52.14	I ti telman defigire,
ISA.52.14	ki bokou ti etonnen ler zot ti war li.
ISA.52.14	I ti nepli resanble en imen.
ISA.52.15	Bokou nasyon pou reste etonnen;
ISA.52.15	bann lerwa pou ferm zot labous devan li
ISA.52.15	akoz zot pou war sa ki pa ti'n anonse,
ISA.52.15	zot ava konpran sa ki zot pa ti'n zanmen tande.
ISA.53.1	Lekel ki'n krwar dan sa ki nou'n tande?
ISA.53.1	Pour lekel ki SENYER in revel son pwisans?
ISA.53.2	I'n grandi devan li parey en pti plant byen feb,
ISA.53.2	parey en rasin ki sorti dan en later desese.
ISA.53.2	I ti napa okenn laparans,
ISA.53.2	ni labote ki pou atir nou latansyon;
ISA.53.2	ti napa nanryen pour atir nou ver li.
ISA.53.3	I ti ganny meprize e abandonnen.
ISA.53.3	I ti ganny meprize,
ISA.53.3	parey en zonm ki touzour dan douler,
ISA.53.3	ki abitye avek lasoufrans.
ISA.53.3	Konmsi personn pa ti oze lev son regar ver li,
ISA.53.3	zot ti inyor li.
ISA.53.4	Sepandan, nou soufrans ki i ti pe siporte,
ISA.53.4	nou bann douler ki i ti pe anmennen;
ISA.53.4	nou mazinen ki i ti'n ganny pini,
ISA.53.4	tape avek fleo par Bondye.
ISA.53.5	Me i ti'n ganny blese, akoz nou bann transgresyon,
ISA.53.5	kraze, akoz nou bann pese.
ISA.53.5	Pinisyon ki donn nou lape in tonm lo li.
ISA.53.5	Par son bann blesir, nou ganny geri.
ISA.53.6	Nou tou, nou ti eran.
ISA.53.6	Parey en troupo mouton, ki'n perdi semen,
ISA.53.6	sakenn ti al dan son prop direksyon.
ISA.53.6	SENYER in plas lo li tou nou bann krim.
ISA.53.7	I ti ganny maltrete e imilye,
ISA.53.7	me i pa ti ouver labous.
ISA.53.7	Parey en mouton ki ganny anmennen labatwar,
ISA.53.7	parey en zenn mouton,
ISA.53.7	reste trankil, san ouver labous, devan sa bann ki raz li.
ISA.53.8	Par en move zizman, i ti ganny arete avek vyolans.
ISA.53.8	Lekel ki ti pran ka dan son sor?
ISA.53.8	I ti'n ganny tire lo later parmi bann vivan,
ISA.53.8	ganny met anmor akoz bann revolt mon pep.
ISA.53.9	Zot ti fer son latonm parmi bann malfeter.
ISA.53.9	Son tonbo ti parmi bann dimoun ris.
ISA.53.9	Pourtan, i pa ti'n komet okenn vyolans;
ISA.53.9	okenn mansonz pa'n sorti dan son labous.
ISA.53.10	Me SENYER ti trouv bon kraz li par lasoufrans.
ISA.53.10	I'n fer li vin en sakrifis pour reparasyon bann fot.
ISA.53.10	I ava viv lontan e i ava war son bann desandans.
ISA.53.10	Par li, SENYER ava akonpli son lavolonte.
ISA.53.11	Akoz lasoufrans ki i'n siporte,
ISA.53.11	i ava war lalimyer e i ava ganny rekonpanse.
ISA.53.11	Mon serviter, sa enn ki zis,
ISA.53.11	ava anmenn lazistis pour en lafoul dimoun;
ISA.53.11	i ava pran lo li zot bann pese.
ISA.53.12	Pour sa rezon ki mon pou donn li
ISA.53.12	en par avek bann gran.
ISA.53.12	I ava ganny en parti larises bann lennmi.
ISA.53.12	I'n depouy li ziska lanmor
ISA.53.12	e i ti'n ganny plase parmi bann bandi.
ISA.53.12	Sepandan, i'n pran lo li pese en kantite dimoun
ISA.53.12	e pled pour bann kriminel.
ISA.54.1	Sante, fanm steril!
ISA.54.1	Ou ki pa'n zanmen ganny zanfan,
ISA.54.1	Kriye e fer tande sanson lazwa!
ISA.54.1	Ou ki pa'n konn douler lakousman.
ISA.54.1	Sa fanm abandonnen pou annan plis zanfan,
ISA.54.1	ki fanm marye.
ISA.54.1	La sa ki SENYER i deklare:
ISA.54.2	Agrandi lespas ou latant,
ISA.54.2	fer rido ou lakaz pli larz;
ISA.54.2	pa ezite pour ou fer li;
ISA.54.2	redi byen bann lakord ou latant;
ISA.54.2	anter byen son bann pike!
ISA.54.3	Annefe, ou pou grandi dan tou direksyon: Adrwat, agos
ISA.54.3	e ou bann desandan pou pran posesyon
ISA.54.3	teritwar bann nasyon vwazen
ISA.54.3	e zot ava peple bann lavil abandonnen.
ISA.54.4	Pa per, akoz personn pa pou fer ou onte.
ISA.54.4	Pa dekouraze, akoz ou pa pou ganny imilye.
ISA.54.4	Ou pa pou rapel laont dan letan ou zenes;
ISA.54.4	ou pou nepli mazin dezoner letan ou ti vev,
ISA.54.5	akoz ou mari, li menm ou Kreater;
ISA.54.5	son non i SENYER liniver.
ISA.54.5	Sa enn ki Sen dan Izrael, li menm ki ou Sover,
ISA.54.5	i apel Bondye later antye.
ISA.54.6	SENYER in apel ou ankor;
ISA.54.6	parey en fanm ki son mari in abandonn li,
ISA.54.6	ki dan traka,
ISA.54.6	parey en fanm ki son mari,
ISA.54.6	lanmoure son lazenes in rezete,
ISA.54.6	ou Bondye i dir:
ISA.54.7	Mon'n abandonn ou pour en moman,
ISA.54.7	me dan mon konpasyon, mon pou rasanble ou.
ISA.54.8	La sa ki SENYER ou Sover i deklare:
ISA.54.8	Dan mon gran lakoler,
ISA.54.8	mon ti'n maske mon figir avek ou.
ISA.54.8	Me mon pou touzour kontan ou
ISA.54.8	e annan konpasyon anver ou.
ISA.54.9	Pour mwan, sa i fer rapel letan Noe:
ISA.54.9	Parey mon ti'n promet dan sa letan
ISA.54.9	ki delo pa pou kouver later,
ISA.54.9	mon promet ki mon pa pou zanmen
ISA.54.9	met mwan ankoler kont ou
ISA.54.9	e ki zanmen mon pou menas ou.
ISA.54.10	SENYER ki annan konpasyon pour ou, i deklare:
ISA.54.10	Menm si bann montanny i kapab tonbe;
ISA.54.10	bann kolin i kapab sanz plas,
ISA.54.10	mon lanmour anver ou
ISA.54.10	pa pou zanmen bouze,
ISA.54.10	e lalyans lape ki mon'n fer avek ou pou reste ferm.
ISA.54.11	Zerizalenm! Ou ki malere!
ISA.54.11	Ou ki tanpet in sekwe
ISA.54.11	e ki pa'n ganny okenn konsolasyon!
ISA.54.11	Mon pe al ranplas ou fondasyon avek marb,
ISA.54.11	e refer ou fondasyon avek pyer presyez.
ISA.54.12	Latet ou miray pou kouver avek ribi;
ISA.54.12	ou bann laport avek pyer briyan
ISA.54.12	e tou ou bann miray
ISA.54.12	kouver avek bann pyer presyez.
ISA.54.13	SENYER ki pou edik tou ou bann zanfan,
ISA.54.13	e zot pou viv dan lape.
ISA.54.14	Ou ava ganny gide par lazistis;
ISA.54.14	personn pa pou kraz ou,
ISA.54.14	akoz ou pou nepli per;
ISA.54.14	personn pa pou teroriz ou,
ISA.54.14	akoz lafreyer pa pou apros ou.
ISA.54.15	Si ou ganny atake,
ISA.54.15	sa pa pou sorti kot mwan;
ISA.54.15	sa enn ki pou oule fer konplo kont ou
ISA.54.15	ki pou tonbe akoz ou.
ISA.54.16	Gete! Mwan ki'n kree forzron
ISA.54.16	ki soufle lo labrez sarbon,
ISA.54.16	ki fabrik bann zarm pour son litilite.
ISA.54.16	Mon'n osi kree sa dimoun
ISA.54.16	ki kapab detri sa bann zarm.
ISA.54.17	Tou zarm ki'n ganny fabrike kont ou
ISA.54.17	pa pou servi nanryen.
ISA.54.17	Okenn lakizasyon kont ou pa pou tenir debout.
ISA.54.17	Sanmenm par
ISA.54.17	ki ou'n rezerve pour bann serviter SENYER
ISA.54.17	e drwa ki sorti kot mwan.
ISA.54.17	SENYER ki'n deklare.
ISA.55.1	Zot ki swaf!
ISA.55.1	Vin bwar delo.
ISA.55.1	Zot ki napa larzan!
ISA.55.1	Vini, vin manze pour nanryen!
ISA.55.1	Vini, vin aste diven ek dile
ISA.55.1	san larzan, san peye!
ISA.55.2	Akfer ou depans ou larzan
ISA.55.2	pour aste sa ki pa nouri ou?
ISA.55.2	Akfer fatig ou pou sa ki pa donn satisfaksyon?
ISA.55.2	Ekout mwan byen,
ISA.55.2	manz sa ki bon
ISA.55.2	e ou ava byen apresye bon manze.
ISA.55.3	Met ou zorey apik! Vin kot mwan;
ISA.55.3	Ekoute e ou ava viv!
ISA.55.3	Mon pou fer avek ou en lalyans eternel;
ISA.55.3	mon fidelite pour David i asire.
ISA.55.4	Mon'n fer li vin en temwen pour bann pep,
ISA.55.4	en sef ki komann bann pep.
ISA.55.5	Ou pou apel bann nasyon ki ou pa konnen;
ISA.55.5	bann nasyon ki pa konn ou, pou tay kot ou,
ISA.55.5	akoz SENYER ou Bondye, Sen dan Izrael,
ISA.55.5	in glorifye ou.
ISA.55.6	Rod SENYER letan zot ankor kapab trouv li,
ISA.55.6	apel li letan i lanmenm pros.
ISA.55.7	Bann move dimoun devre sanz zot mannyer viv.
ISA.55.7	Bann ki mazin fer sa ki mal devre abandonn zot move lespri
ISA.55.7	e retourn ver SENYER
ISA.55.7	ki ava pran konpasyon pour zot,
ISA.55.7	ver nou Bondye, akoz i pardonn tou avek zenerozite.
ISA.55.8	La sa ki SENYER i deklare:
ISA.55.8	Mon panse pa parey zot panse.
ISA.55.8	Mon mannyer fer osi, pa parey zot mannyer fer.
ISA.55.9	Parey lesyel i lwen par lao later,
ISA.55.9	mon fason azir i bokou pli lwen par lao zot fason azir
ISA.55.9	e mon panse i pli o ki zot panse.
ISA.55.10	Parey lapli ek lannez i tonbe sorti dan lesyel
ISA.55.10	e ki zot pa retourn avan ki zot in aroz later,
ISA.55.10	san fertiliz li e fer bourzonnen bann plant,
ISA.55.10	san prodwir bann lagrenn pour sa fermye
ISA.55.10	e dipen pour sa enn ki lafen,
ISA.55.11	demenm, parol ki pou sorti dan mon labous
ISA.55.11	pa pour retourn ver mwan san ki i'n fer son lefe,
ISA.55.11	san ki i'n akonpli mon dezir
ISA.55.11	e realiz sa ki mon'n anvoy li fer.
ISA.55.12	Zot pou sorti dan lazwa
ISA.55.12	e retourn dan lape.
ISA.55.12	Devan zot, bann montanny ek bann kolin
ISA.55.12	pou sant lazwa
ISA.55.12	e tou pye dibwa ki dan bann laplenn
ISA.55.12	pou bat lanmen.
ISA.55.13	Pye sipre pou pous dan plas brousay;
ISA.55.13	dan plas bann plant pikan,
ISA.55.13	bann plant odoran pou pouse.
ISA.55.13	Sa ava en loner pour SENYER,
ISA.55.13	en siny pour touzour.
ISA.55.13	I pa pou zanmen ganny detri.
ISA.56.1	La sa ki SENYER i deklare:
ISA.56.1	Gard lazistis, e pratik sa ki drwat,
ISA.56.1	akoz mon delivrans i pros pou arive.
ISA.56.1	Mon plan pour sov ou pou ganny devwale.
ISA.56.2	Sa enn ki fer sa,
ISA.56.2	ki pa mars akote,
ISA.56.2	ki obzerv saba e pa dezonor li
ISA.56.2	e ki evite fer sa ki mal;
ISA.56.2	i en dimoun ki ere.
ISA.56.3	Pa les sa etranze ki'n atas li avek SENYER dir:
ISA.56.3	SENYER pou sirman separ mwan avek son pep.
ISA.56.3	Pa les en enik dir: Mon'n vin en pye dibwa sek.
ISA.56.4	La sa ki SENYER i deklare:
ISA.56.4	Bann enik ki gard mon bann saba
ISA.56.4	ki swazir pour fer mwan plezir
ISA.56.4	e ki gard fidelman mon lalyans:
ISA.56.5	Mon pou donn zot, dan mon tanp,
ISA.56.5	dan son bann miray,
ISA.56.5	en moniman e en non
ISA.56.5	ki meyer ki bann garson ek fiy.
ISA.56.5	Mon pou donn zot en non ki reste pour touzour,
ISA.56.5	ki pa pou zanmen ganny efase.
ISA.56.6	Bann etranze ki'n atas zot avek SENYER,
ISA.56.6	ki onor li, ki kontan non SENYER,
ISA.56.6	ki vin son serviter,
ISA.56.6	zot tou ki obzerv saba e pa dezonor li,
ISA.56.6	ki gard fidelman mon lalyans,
ISA.56.7	mon pou anmenn zot lo mon montanny sakre,
ISA.56.7	donn zot lazwa dan mon tanp.
ISA.56.7	Mon pou aksepte zot bann sakrifis konplet
ISA.56.7	e zot bann don lo mon lotel,
ISA.56.7	akoz mon tanp pou ganny apele
ISA.56.7	en landrwa lapriyer pour tou dimoun.
ISA.56.8	Senyer BONDYE
ISA.56.8	ki rasanble bann ki'n ganny rezete dan Izrael i deklare:
ISA.56.8	Mon pou rasanble lezot ankor
ISA.56.8	avek sa bann ki'n ganny deza rasanble.
ISA.56.9	Zot tou bann zannimo sovaz,
ISA.56.9	bann zannimo sovaz ki dan lafore! Vin devore.
ISA.56.10	Bann santinel dan Izrael pa war kler;
ISA.56.10	zot pa konn nanryen;
ISA.56.10	zot tou, zot parey bann lisyen trankil;
ISA.56.10	zot pa ni kapab aboye;
ISA.56.10	zot tal zot ater dan rev,
ISA.56.10	zot kontan zis dormi.
ISA.56.11	Me zot, zot en bann lisyen voras
ISA.56.11	ki pa zanmen ase manze.
ISA.56.11	Zot en bann berze ki pa konpran nanryen.
ISA.56.11	Sakenn i swiv son prop semen,
ISA.56.11	sakenn i rod zis son lentere.
ISA.56.12	Zot dir: Vini! Annou al rod diven.
ISA.56.12	Annou soul nou avek labwason for.
ISA.56.12	Demen pou parey ozordi;
ISA.56.12	bwar pa pou manke.
ISA.57.1	Bann zis i ganny detri
ISA.57.1	e personn pa pran ka.
ISA.57.1	Bann fidel i disparet
ISA.57.1	e personn pa konpran.
ISA.57.1	Annefe, bann ki fidel anver Bondye
ISA.57.1	pe disparet, anglouti dan maler.
ISA.57.2	Me zot ava antre dan lape.
ISA.57.2	Sa bann ki mars drwat
ISA.57.2	ava dormi anpe lo zot lili.
ISA.57.3	Me zot, bann zanfan en fanm sorsye,
ISA.57.3	piti en fanm adilter, en prostitye! Vin isi.
ISA.57.4	Lekel ki zot pe monke?
ISA.57.4	Kont ki zot pe ouver gran zot labous
ISA.57.4	e tir zot lalang?
ISA.57.4	Zot bann zanfan revolte,
ISA.57.4	en zenerasyon koronpi.
ISA.57.5	Zot brile anndan avek move dezir
ISA.57.5	anba bann pye dibwa sakre,
ISA.57.5	anba tou pye dibwa avek feyaz ver.
ISA.57.5	Zot ofer an sakrifis zot zanfan dan bann vale,
ISA.57.5	obor larivyer, dan lafant ros.
ISA.57.6	Parmi bann ros poli dan vale,
ISA.57.6	sanmenm sa par ki vin pour zot.
ISA.57.6	Zot in ofer sakrifis labwason;
ISA.57.6	zot in anmenn sakrifis sereal.
ISA.57.6	Eski zot krwar ki tousala i kapab apez mwan?
ISA.57.7	Zot in enstal zot landrwa dormi
ISA.57.7	anler lo en montanny tre o.
ISA.57.7	Laba, ki zot in monte pour ofer zot sakrifis.
ISA.57.8	Zot in met zot bann garanti
ISA.57.8	deryer laport ek son montan;
ISA.57.8	Zot in al lwen avek mwan e zot in tir zot lenz,
ISA.57.8	mont dan lili e elarzi zot plas dormi
ISA.57.8	e zot in fer en bon laranzman avek bann zonm;
ISA.57.8	zot kontan pour al dormi avek zot
ISA.57.8	e admir zot touni.
ISA.57.9	Zot in prezant zot devan bondye Molek
ISA.57.9	avek delwil e en kantite parfen.
ISA.57.9	Zot in anvoy zot bann mesaze tre lwen
ISA.57.9	e menm anvoy zot ziska dan lemonn lanmor.
ISA.57.10	Zot in fatige afors marse,
ISA.57.10	me zot pa dir: Mon'n ganny ase!
ISA.57.10	Zot lanvi in repran zot;
ISA.57.10	alor, zot pa'n santi lafatig.
ISA.57.11	Lekel ki fer zot enkyet e fer zot per
ISA.57.11	pour zot koz manti e oubliy mwan,
ISA.57.11	pour ki zot pa reflesir?
ISA.57.11	Eski akoz mon ti gard silans
ISA.57.11	e ferm mon lizye depi lontan,
ISA.57.11	ki ou pa ti per mwan?
ISA.57.12	Mon pou fer konnen zot swadizan lazistis
ISA.57.12	e zot bann aksyon.
ISA.57.12	Me sa pa pou dan zot lentere.
ISA.57.13	Ler zot ava kriy osekour,
ISA.57.13	eski zot koleksyon zidol pou vin delivre zot?
ISA.57.13	En divan pou fer tousala anvole;
ISA.57.13	zis en souf pou fer zot disparet.
ISA.57.13	Me sa enn ki met li anba mon proteksyon,
ISA.57.13	ava resevwar sa pei koman son patrimwann
ISA.57.13	e mon montanny sakre koman son posesyon.
ISA.57.14	I pou ganny dir:
ISA.57.14	Repar semen, degaz lari,
ISA.57.14	tir tou bann lobstak lo semen mon pep.
ISA.57.15	La sa ki sa enn ki plase tre, tre o,
ISA.57.15	ki son demer i dan leternite,
ISA.57.15	ki port non Sen i deklare:
ISA.57.15	Mon reste lao dan en landrwa ki sen,
ISA.57.15	me osi avek bann ki'n ganny kraze,
ISA.57.15	osi avek bann ki'n ganny abese;
ISA.57.15	pour relev lespri bann ki'n ganny kraze,
ISA.57.15	pour relev lespri bann ki'n ganny abese.
ISA.57.16	Mon pa pou touzour akize,
ISA.57.16	mon pa pou touzour ankoler,
ISA.57.16	pour ki ni bann lespri ni souf bann kreatir
ISA.57.16	ki mon'n kree ava afebli devan mwan.
ISA.57.17	Mon ti ankoler akoz zot ti tro anvye.
ISA.57.17	Alor, mon'n frap zot
ISA.57.17	e mon'n kasyet anba mon lakoler.
ISA.57.17	Me zot ti kontinyen
ISA.57.17	swiv zot move semen dan revolt.
ISA.57.18	Mon ti war son bann fason fer;
ISA.57.18	me mon pou geri li;
ISA.57.18	mon pou kondwir li
ISA.57.18	e rekonpans li avek konsolasyon
ISA.57.18	e osi tou bann ki port dey pour li.
ISA.57.19	SENYER i deklare:
ISA.57.19	Lape! Lape pour sa enn ki lwen,
ISA.57.19	pour san enn ki pros!
ISA.57.19	Mon pou geri zot tou!
ISA.57.20	Me bann move dimoun, zot parey gro lanmer;
ISA.57.20	zot pa kapab reste trankil;
ISA.57.20	zot bann laroul i brouy labou ek salte.
ISA.57.21	Napa okenn lape pour bann malfeter,
ISA.57.21	mon Bondye i deklare.
ISA.58.1	Kriy byen for! Pa per pou fer tande ou lavwa!
ISA.58.1	Fer ou lavwa rezonnen parey en tronpet!
ISA.58.1	Dir mon pep son bann fot
ISA.58.1	e desandan Zakob son bann pese.
ISA.58.2	Pourtan, tou le zour zot rod mwan;
ISA.58.2	zot kontan pour konn semen ki mon oule zot swiv,
ISA.58.2	konmsi zot ti en nasyon ki pratik lazistis
ISA.58.2	e ki pa'n abandonn komannman zot Bondye.
ISA.58.2	Zot demann mwan rann bann zizman ki zis,
ISA.58.2	zot anvi retourn kot Bondye.
ISA.58.3	Akfer nou fer en zenn si ou pa war nou?
ISA.58.3	Akfer nou imilye nou, si ou pa pran ka?
ISA.58.3	Zour zot fer en zenn, zot rod zot prop lentere
ISA.58.3	e zot kraz tou zot bann travayer.
ISA.58.4	Ler zot fer en zenn zot pas zot letan dispit,
ISA.58.4	lager e tir koudpwen.
ISA.58.4	Pa avek sa kalite zenn ki zot pe fer ozordi
ISA.58.4	ki zot pou fer tande zot lavwa lao.
ISA.58.5	Eski sa i kalite sakrifis ki fer mwan plezir?
ISA.58.5	Eski sa i en zour kot dimoun i imilye li?
ISA.58.5	Ler i kourb latet parey en tiz banbou
ISA.58.5	e dormi dan lenz dey ek lasann
ISA.58.5	ou apel sa en zour ki SENYER i kontan?
ISA.58.6	La zenn ki fer mwan plezir:
ISA.58.6	Detas bann lasenn lenzistis,
ISA.58.6	tir sa fardo ki pez lo ou zepol,
ISA.58.6	rann lib dimoun ki ganny kraze
ISA.58.6	e debaras bann fardo ki gard ou lesklav.
ISA.58.7	Se kan ou partaz ou dipen avek sa enn ki lafen,
ISA.58.7	abrit kot ou sa enn ki napa lakaz,
ISA.58.7	kouver sa enn ki napa lenz pour met lo li,
ISA.58.7	pa tourn ledo avek ou prop frer ki dan bezwen.
ISA.58.8	Alor, ou lalimyer ava briye
ISA.58.8	parey soley leve granmaten;
ISA.58.8	ou ava geri byen vit;
ISA.58.8	tou ou bon repitasyon pou al devan ou
ISA.58.8	e laglwar SENYER pou protez ou par deryer.
ISA.58.9	Alor, ou ava apel osekour.
ISA.58.9	Mwan SENYER, mon pou reponn ou.
ISA.58.9	Ou pou kriy osekour e mon pou dir ou: La mon la.
ISA.58.9	Si ou tir sa bann fardo ki parmi lepep,
ISA.58.9	si ou aret akize e dir dimal,
ISA.58.10	si ou partaz ou manze avek sa enn ki lafen
ISA.58.10	e konsol sa ki dan lapenn,
ISA.58.10	alor ou lalimyer pou briy dan teneb
ISA.58.10	e fernwanr ava parey soley midi.
ISA.58.11	SENYER pou touzour gid ou
ISA.58.11	e donn ou tou sa ki ou bezwen.
ISA.58.11	I pou redonn ou lafors ler ou dan difikilte
ISA.58.11	e ou ava parey en zarden byen aroze,
ISA.58.11	parey en sours ki pa zanmen mank delo.
ISA.58.12	Alor, ou ava repar bann lavil ki'n tonm anrin;
ISA.58.12	ou pou rekonstri fondasyon bann zenerasyon pase.
ISA.58.12	Dimoun pou apel ou:
ISA.58.12	Sa enn ki repar bann miray grennen,
ISA.58.12	e restor bann semen e rann lavil abitab.
ISA.58.13	Si ou vey ou lepa pandan zour saba;
ISA.58.13	si ou pa okip ou prop zafer
ISA.58.13	dan mon zour sakre;
ISA.58.13	si ou dir ki saba i fer ou plezir
ISA.58.13	e ou respekte sa zour ki sakre pour SENYER;
ISA.58.13	si ou onor sa zour e pa fer ou prop volonte,
ISA.58.13	ni okip ou prop zafer,
ISA.58.13	e evit fer bann konversasyon initil,
ISA.58.14	alor, ou pou trouv lazwa dan SENYER,
ISA.58.14	e mon pou fer ou vwayaz an triyonf;
ISA.58.14	mon pou nouri ou avek patrimwann ou zanset Zakob.
ISA.58.14	Labous SENYER ki'n koze.
ISA.59.1	Pa krwar lebra SENYER i tro kourt
ISA.59.1	pour li pa kapab sove;
ISA.59.1	ni son zorey tro dir pour li pa tande.
ISA.59.2	Me plito ou bann fot ki'n separ ou avek ou Bondye;
ISA.59.2	ou bann pese ki'n fer li kasyet son figir
ISA.59.2	e ki'n anpes li antann ou.
ISA.59.3	Annefe, zot annan disan lo zot lanmen;
ISA.59.3	zot ledwa i sal avek pese.
ISA.59.3	Zot labous i koz lalang;
ISA.59.3	zot lalang i mirmir lenzistis.
ISA.59.4	Personn pa port plent dapre lazistis;
ISA.59.4	personn pa defann dapre laverite;
ISA.59.4	zot pled dan vid, zot koz manti;
ISA.59.4	zot konsevwar sa ki mal
ISA.59.4	e zot anmenn maler.
ISA.59.5	Zot fer eklo dizef serpan
ISA.59.5	e fer lakaz bib.
ISA.59.5	Sa ki manz enn sa dizef i mor;
ISA.59.5	si ou kraz enn sa dizef,
ISA.59.5	en pti serpan ki sorti.
ISA.59.6	Lakaz bib pa ase pour fer lenz;
ISA.59.6	i pa ni ase pour zot kouver zot avek sa ki zot fer.
ISA.59.6	Rezilta zot travay i koz zis maler;
ISA.59.6	zot lanmen i ranpli avek aksyon vyolan.
ISA.59.7	Zot lipye i prese pour al fer sa ki mal;
ISA.59.7	zot degaze pour fer koule disan inosan;
ISA.59.7	zot mazin zis fer sa ki mal;
ISA.59.7	zot semen i borde avek dezas ek dezolasyon.
ISA.59.8	Zot pa konn semen lape;
ISA.59.8	zot pa les okenn tras lazistis deryer zot.
ISA.59.8	Zot in fer semen ki ranpli avek kontour;
ISA.59.8	sa ki pran sa semen pa konnen kisisa lape.
ISA.59.9	Pour sa rezon ki lazistis i reste lwen avek nou
ISA.59.9	e lazistis pa ariv ziska kot nou.
ISA.59.9	Nou esper lalimyer, me i annan zis fernwanr.
ISA.59.9	Nou esper lizour, me nou pe mars dan teneb.
ISA.59.10	Nou marse parey en aveg tou dilon en miray;
ISA.59.10	nou pe tatonnen parey dimoun ki pa war kler;
ISA.59.10	nou ganny konnyen lizour koman aswar;
ISA.59.10	Nou an bonn sante, me nou parey dimoun mor.
ISA.59.11	Nou tou, nou gronnyen parey lours;
ISA.59.11	nou pa arete roukoule parey pizon.
ISA.59.11	Nou esper lazistis, me i pa vini;
ISA.59.11	nou esper nou delivrans,
ISA.59.11	me i reste lwen avek nou.
ISA.59.12	Tou nou fot i la devan ou
ISA.59.12	e nou bann pese i akiz nou.
ISA.59.12	Nou bann fot pa kit nou
ISA.59.12	e nou konn byen nou fot.
ISA.59.13	Nou'n revolte e nou'n dezobei SENYER;
ISA.59.13	nou'n trai li e nou pa'n swiv nou Bondye.
ISA.59.13	Nou'n koz lopresyon ek revolt;
ISA.59.13	nou'n konsevwar bann mansonz
ISA.59.13	ki nou'n medite dan fon nou leker.
ISA.59.14	Pour sa rezon, lazistis pa'n progrese
ISA.59.14	e ladrwatir in rekile;
ISA.59.14	laverite i ganny dezonore dan plas piblik
ISA.59.14	e napa plas pour lonnekte.
ISA.59.15	Laverite in disparet;
ISA.59.15	sa enn ki oule reste onnet i ganny depouye.
ISA.59.15	SENYER in war li e in mekontan ki ti napa lazistis.
ISA.59.16	I ti war ti napa personn
ISA.59.16	e i ti tris ki ti napa personn pour entervenir.
ISA.59.16	Alor, son lebra ti donn li laviktwar;
ISA.59.16	son lazistis ki ti soutenir li.
ISA.59.17	I met lazistis koman en zile proteksyon;
ISA.59.17	lo son latet i met kas delivrans.
ISA.59.17	I abiy li dan lenz vanzans
ISA.59.17	e anvlop li dan palto zalouzi.
ISA.59.18	I ava rann sakenn dapre sa ki i merite;
ISA.59.18	montre gro lakoler kont son bann ladverser
ISA.59.18	e vanz kont son bann lennmi,
ISA.59.18	menm kont zabitan bann zil.
ISA.59.19	Alor, depi dan Was,
ISA.59.19	dimoun pou respekte non SENYER,
ISA.59.19	depi dan Les, son laglwar;
ISA.59.19	akoz i pou vini parey en larivyer deborde,
ISA.59.19	pouse par souf SENYER.
ISA.59.20	SENYER i deklare:
ISA.59.20	I pou antre dan Siyon koman Sover
ISA.59.20	pour bann ki sorti kot Zakob ki'n aret revolte.
ISA.59.21	SENYER i deklare:
ISA.59.21	Kanta mwan, la lalyans ki mon fer avek zot:
ISA.59.21	Mon lespri ki lo ou,
ISA.59.21	mon parol ki mon'n met dan ou labous,
ISA.59.21	pa pou ganny tire ni dan ou labous,
ISA.59.21	ni dan labous ou bann zanfan,
ISA.59.21	ni ou desandan, ozordi e pour touzour.
ISA.59.21	SENYER ki deklare.
ISA.60.1	Zerizalenm! Leve! Briye!
ISA.60.1	Akoz ou lalimyer in arive
ISA.60.1	e laglwar prezans SENYER in leve lo ou.
ISA.60.2	Teneb i kouver later
ISA.60.2	e en fernwanr epe i kouver lepep.
ISA.60.2	Me SENYER pou lev lo ou
ISA.60.2	e son laglwar ava aparet lo ou.
ISA.60.3	Bann nasyon pou mars dan ou lalimyer
ISA.60.3	e bann lerwa dan laklerte sa nouvo zour
ISA.60.3	ki pe leve pour ou.
ISA.60.4	Lev ou lizye e get otour ou;
ISA.60.4	zot tou, zot in rasanble;
ISA.60.4	ansanm, zot pe vin kot ou;
ISA.60.4	ou bann garson i arive, sorti lwen;
ISA.60.4	ou bann fiy pou ganny anmennen
ISA.60.4	dan lebra zot nouris.
ISA.60.5	Ler ou pou war sa, ou pou ranpli avek lazwa;
ISA.60.5	ou leker pou bate avek lemosyon,
ISA.60.5	ou pou rezoui dan lazwa.
ISA.60.5	Trezor bann zil lanmer pou ariv ziska kot ou
ISA.60.5	e larises bann nasyon pou vin kot ou.
ISA.60.6	En kantite samo pou kouver ou teritwar,
ISA.60.6	bann zenn samo sorti Madyann ek Efa;
ISA.60.6	tou bann zabitan ki sorti Saba pou vini.
ISA.60.6	Zot pou anmenn lor ek lansan
ISA.60.6	e zot pou proklanm louanz SENYER.
ISA.60.7	Tou bann troupo ki sorti Kedar
ISA.60.7	pou rasanble kot ou.
ISA.60.7	Bann mouton sorti Nebayot
ISA.60.7	pou la pour ou servis;
ISA.60.7	zot pou ganny aksepte lo mon lotel
ISA.60.7	e mon pou fer splander mon tanp briye.
ISA.60.8	Lekel sa bann ki pe anvole parey en nyaz,
ISA.60.8	parey bann pizon ki pe retourn ver zot lakaz?
ISA.60.9	Zabitan bann zil pou met zot lespwar dan mwan.
ISA.60.9	Bann bato sorti Tarsis, an premye
ISA.60.9	ki pou anmenn ou bann garson ki sorti byen lwen,
ISA.60.9	avek zot kargezon larzan ek lor
ISA.60.9	pour loner non SENYER ou Bondye
ISA.60.9	e pour Bondye Sen Izrael,
ISA.60.9	akoz in glorifye ou.
ISA.60.10	Bann etranze pou refer ou bann miray;
ISA.60.10	zot bann lerwa pou servi ou,
ISA.60.10	akoz dan mon lakoler mon'n pini ou.
ISA.60.10	Me dan mon labonte, mon'n pran pitye pour ou.
ISA.60.11	Ou bann laport pou reste touzour ouver;
ISA.60.11	zot pa pou zanmen ganny fermen,
ISA.60.11	ni lizour ni aswar.
ISA.60.11	Konmsa, bann nasyon pou kapab
ISA.60.11	anmenn zot bann larises kot ou.
ISA.60.11	Avek zot lantouraz, bann lerwa pou vini,
ISA.60.11	enn deryer lot.
ISA.60.12	Sa nasyon ek sa rwayonm
ISA.60.12	ki pa aksepte servi ou, pou ganny detri.
ISA.60.12	Sa bann nasyon pou konpletman disparet.
ISA.60.13	Bann diferan kalite pye dibwa
ISA.60.13	ki fer laglwar Liban, pou ganny anmennen kot ou.
ISA.60.13	Zot pou fer en zoli dekor dan mon sanktyer,
ISA.60.13	e mon pou glorifye sa landrwa
ISA.60.13	kot mon repoz mon lipye.
ISA.60.14	Desandan bann ki kraz ou
ISA.60.14	pou vin kot ou, latet bese;
ISA.60.14	tou sa bann ki ti mepriz ou
ISA.60.14	pou prostern devan ou.
ISA.60.14	Zot pou apel ou Lavil SENYER,
ISA.60.14	Siyon, lavil Bondye Sen Izrael.
ISA.60.15	Otrefwa, ou ti'n ganny abandonnen, ai, deteste,
ISA.60.15	san personn pas kot ou.
ISA.60.15	Me aprezan,
ISA.60.15	mon pou fer ou vin gran pour touzour,
ISA.60.15	en rezon selebrasyon
ISA.60.15	pour bann zenerasyon pour touzour.
ISA.60.16	Ou pou sis dile bann nasyon,
ISA.60.16	ou pou sis larises bann lerwa.
ISA.60.16	Alor, ou pou konnen ki mwan SENYER,
ISA.60.16	mon ou Sover e ou Liberater,
ISA.60.16	Bondye pwisan Zakob.
ISA.60.17	Mon pou fer vini lor olye bronz,
ISA.60.17	mon pou fer vini larzan olye fer;
ISA.60.17	bronz dan plas dibwa,
ISA.60.17	fer dan plas ros.
ISA.60.17	Mon pou met lape pour vey lo ou,
ISA.60.17	Lazistis, pour diriz ou.
ISA.60.18	Pou nepli antann koz lo vyolans dan ou pei,
ISA.60.18	ni devastasyon ni destriksyon dan ou teritwar;
ISA.60.18	ou pou apel ou bann miray delivrans
ISA.60.18	e ou bann laport louanz.
ISA.60.19	Soley pa pou ekler ou pandan lazournen,
ISA.60.19	ni lalin pandan lannwit.
ISA.60.19	Me SENYER li menm ki pou ou lalimyer pour touzour;
ISA.60.19	laglwar Bondye ki pou ekler ou.
ISA.60.20	Ou soley pa pou zanmen kouse
ISA.60.20	ou lalin pa pou zanmen disparet;
ISA.60.20	akoz SENYER ki pou ou lalimyer pour touzour
ISA.60.20	e ou bann zour dey pou fini.
ISA.60.21	Tou ou pep pou vin bann zis;
ISA.60.21	zot pou pran posesyon sa later pour touzour.
ISA.60.21	Zot boutir ki mon ti plante,
ISA.60.21	travay mon lanmen, pour fer mon laglwar.
ISA.60.22	Parmi zot, sa ki pli pti, pou vin en milye;
ISA.60.22	sa ki pli feb, pou vin en nasyon pwisan.
ISA.60.22	Mwan SENYER,
ISA.60.22	mon pa pou tarde pour realiz tousala dan son letan.
ISA.61.1	Lespri Senyer BONDYE i repoz lo mwan,
ISA.61.1	SENYER in konsakre mwan;
ISA.61.1	in anvoy mwan anmenn bonn nouvel
ISA.61.1	kot bann ki'n ganny imilye;
ISA.61.1	geri bann leker brize,
ISA.61.1	proklanm delivrans pour bann prizonnyen
ISA.61.1	rann laliberte bann ki dan prizon,
ISA.61.2	pour proklanm lannen faver SENYER
ISA.61.2	e zour vanzans pour nou Bondye,
ISA.61.2	pour konsol tou sa bann ki dan sagren;
ISA.61.3	pour met en kouronn dan plas lasann
ISA.61.3	lo latet dimoun dan Siyon ki dan sagren,
ISA.61.3	delwil lazwa dan plas dey,
ISA.61.3	lenz lafet dan plas en lespri dekouraze.
ISA.61.3	Alor, zot ava ganny apele
ISA.61.3	bann pye dibwa lazistis,
ISA.61.3	en plantasyon ki montre laglwar SENYER.
ISA.61.4	Zot pou rekonstri lo vye fondasyon
ISA.61.4	zot pou relev bann landrwa devaste depi lontan;
ISA.61.4	zot pou refer bann lavil anrin
ISA.61.4	ki'n ganny dezerte depi plizyer zenerasyon.
ISA.61.5	Bann etranze pou gard e pran swen ou troupo;
ISA.61.5	zot pou kiltiv ou later
ISA.61.5	e okip ou bann plantasyon rezen.
ISA.61.6	Zot zanfan pou ganny apele: Pret pour SENYER.
ISA.61.6	Zot pou ganny nonmen: Serviter nou Bondye;
ISA.61.6	zot pou benefisye lo fortin bann nasyon
ISA.61.6	e zot pou profit lo zot larises.
ISA.61.7	Olye ki zot ganny en doub laont
ISA.61.7	ek dezoner koman zot par,
ISA.61.7	zot pou erit en doub porsyon dan zot pei;
ISA.61.7	zot pou dan lazwa pour touzour.
ISA.61.8	Mwan SENYER, mon kontan lazistis;
ISA.61.8	mon deteste vol ek tou aksyon enzis.
ISA.61.8	Pour sa rezon, dan mon fidelite,
ISA.61.8	mon pou rekonpans zot dapre zot merit
ISA.61.8	e mon pou etabli en lalyans eternel avek zot.
ISA.61.9	Zot desandans pou renonmen parmi bann nasyon,
ISA.61.9	zot zanfan parmi bann pep.
ISA.61.9	Tou dimoun ki pou war zot,
ISA.61.9	pou rekonnet ki zot en pep ki SENYER in beni.
ISA.61.10	Mon pou rezoui dan SENYER.
ISA.61.10	Tou mon leker pou dan lazwa dan mon Bondye,
ISA.61.10	akoz in abiy mwan dan lenz delivrans,
ISA.61.10	in kouver mwan avek rob lazistis,
ISA.61.10	parey en nouvo marye,
ISA.61.10	parey en pret avek son zoli lornman,
ISA.61.10	parey en nouvel marye dan tou son bann bizou.
ISA.61.11	Akoz parey later i fer lagrenn zermen,
ISA.61.11	parey en zarden i fer pouse son bann legren,
ISA.61.11	Senyer BONDYE pou fer lazistis ek louanz
ISA.61.11	zermen devan tou bann nasyon.
ISA.62.1	Pour lanmour Siyon,
ISA.62.1	mon pa pou gard silans.
ISA.62.1	Pour lanmour Zerizalenm,
ISA.62.1	mon pa pou reste trankil
ISA.62.1	ziska ki lazistis i fer briye en nouvo zour
ISA.62.1	e son delivrans parey en flanbo alimen.
ISA.62.2	Bann nasyon pou war ou vanzans,
ISA.62.2	tou bann lerwa pou war ou grander;
ISA.62.2	ou pou ganny en nouvo non
ISA.62.2	sorti dan labous SENYER.
ISA.62.3	Ou pou parey en zoli kouronn
ISA.62.3	dan lanmen SENYER,
ISA.62.3	en dyadenm rwayal dan lanmen ou Bondye.
ISA.62.4	Ou pou nepli ganny apele Abandonnen;
ISA.62.4	ou later pou nepli ganny apele Dezolasyon.
ISA.62.4	Me ou pou ganny apele Mon Plezir;
ISA.62.4	ou later pou apel Madanm Marye,
ISA.62.4	akoz ou fer plezir SENYER
ISA.62.4	e later ava vin en mari pour li.
ISA.62.5	Parey en zennonm i marye avek en zenn fiy,
ISA.62.5	sa enn ki'n kree ou pou marye avek ou.
ISA.62.5	Parey en nouvel marye i fer lazwa son mari,
ISA.62.5	ou pou fer lazwa ou Bondye.
ISA.62.6	Zerizalenm! Mon'n plas bann santinel lo miray;
ISA.62.6	lizour koman lannwit zot pou veye san poze.
ISA.62.6	Fer SENYER rapel son bann promes;
ISA.62.6	napa repo pour zot.
ISA.62.7	Pa les li repoze
ISA.62.7	ziska ki i akonpli son promes
ISA.62.7	e fer li ganny renonmen partou lo later.
ISA.62.8	SENYER in fer serman par son lanmen drwat;
ISA.62.8	par son lebra pwisan i donn garanti:
ISA.62.8	Mon pa pou donn ankor lennmi
ISA.62.8	ou dible pour zot manze;
ISA.62.8	bann etranze pou nepli bwar ou diven
ISA.62.8	ki ou'n fatige pour fer.
ISA.62.9	Me bann ki'n rekolte dible ava manze
ISA.62.9	e loue SENYER;
ISA.62.9	bann ki'n rekolte rezen ava bwar diven
ISA.62.9	dan lakour mon sanktyer.
ISA.62.10	Zabitan Zerizalenm!
ISA.62.10	Travers bann laport lavil!
ISA.62.10	Degaz semen pour lepep.
ISA.62.10	Nivle larout! Repar semen;
ISA.62.10	tir tou ros;
ISA.62.10	lev bannyer pour bann pep!
ISA.62.11	SENYER in proklanmen partou lo later:
ISA.62.11	Al dir avek bann zabitan Siyon:
ISA.62.11	Ou delivrans pe vini,
ISA.62.11	ou lapey i avek li;
ISA.62.11	ou rekonpans pe vini.
ISA.62.12	Zot pou ganny apele Pep Sen,
ISA.62.12	Pep ki SENYER in libere.
ISA.62.12	Ou pou ganny apele Mon Dezir,
ISA.62.12	Lavil Swazi.
ISA.63.1	Lekel sa enn ki pe vini sorti Edonm,
ISA.63.1	sa enn ki sorti lavil Bosra,
ISA.63.1	abiye dan lenz avek tas disan lo la?
ISA.63.1	Lekel sa enn ki'n abiye dan zoli lenz,
ISA.63.1	ki pe aprose avek lafyerte,
ISA.63.1	avek lasirans dan son lafors?
ISA.63.1	Se mwan menm sa enn ki rann lazistis,
ISA.63.1	ki sov avek pwisans.
ISA.63.2	Akoz sa bann tas rouz lo ou lenz
ISA.63.2	parey lenz en dimoun
ISA.63.2	ki kraz rezen dan preswar?
ISA.63.3	Mon ti tousel pour kraz rezen dan preswar,
ISA.63.3	personn parmi lepep pa'n vin avek mwan.
ISA.63.3	Dan mon lakoler, mon'n pil lo zot;
ISA.63.3	mon'n kraz zot avek lakoler.
ISA.63.3	Zot disan in fann partou lo mwan;
ISA.63.3	tou mon lenz in tase.
ISA.63.4	Sa zour, vanzans ti dan mon leker;
ISA.63.4	lannen delivrans pour mon pep ti'n arive.
ISA.63.5	Mon ti gete; me ti napa personn pour ed mwan!
ISA.63.5	Mon ti rod led, me personn pa ti soutenir mwan.
ISA.63.5	Alor, mon lebra ki ti donn mwan laviktwar,
ISA.63.5	mon lakoler ki ti soutenir mwan.
ISA.63.6	Dan mon lakoler,
ISA.63.6	mon'n kraz bann nasyon anba mon lipye;
ISA.63.6	mon'n kraz zot dan mon lakoler;
ISA.63.6	mon'n fer koule zot disan.
ISA.63.7	Mon pou rakont bann byenfe
ISA.63.7	ki SENYER in fer,
ISA.63.7	bann aksyon SENYER ki merit ganny loue:
ISA.63.7	Pour tou sa ki SENYER in fer pour nou;
ISA.63.7	dan son gran konpasyon ki i'n montre pour Izrael,
ISA.63.7	dan labondans son gran fidelite.
ISA.63.8	Akoz i ti'n dir: San okenn dout, i mon pep;
ISA.63.8	mon bann zanfan ki pa pou fer frod
ISA.63.8	e i ti vin en sover pour zot,
ISA.63.9	dan tou zot detres.
ISA.63.9	Zot pa ti ganny sove par en mesaze,
ISA.63.9	ni par en lanz;
ISA.63.9	me SENYER li menm ki ti delivre zot.
ISA.63.9	Dan son lanmour ek son konpasyon i ti delivre zot;
ISA.63.9	tou dilon, dan lepase, i ti avek zot, i ti soutenir zot.
ISA.63.10	Me zot ti revolte e fer lapenn son lespri sen;
ISA.63.10	alor i ti vin zot lennmi;
ISA.63.10	i ti li menm lager kont zot.
ISA.63.11	Alor, son pep ti rapel letan pase,
ISA.63.11	lepok Moiz son serviter:
ISA.63.11	Oli sa enn ki ti fer zot monte, sorti dan lanmer
ISA.63.11	avek bann berze son troupo?
ISA.63.11	Oli sa enn ki ti met son souf sakre dan zot?
ISA.63.12	Pandan lamars, lekel ki ti soutenir Moiz
ISA.63.12	par son lebra pwisan?
ISA.63.12	I ti separ lanmer devan zot
ISA.63.12	pour li fer son non ganny renonmen pour touzour.
ISA.63.13	I ti kondwir zot dan bann profonder
ISA.63.13	e parey en seval dan dezer
ISA.63.13	zot pa ti tonbe.
ISA.63.14	Zot ti parey en troupo ki desann dan vale;
ISA.63.14	lespri SENYER ti donn zot repo.
ISA.63.14	Konmsa ki ou'n kondwir ou pep,
ISA.63.14	pour ou ganny en gran renonmen.
ISA.63.15	Port atansyon depi lesyel ki ou demer sen e glorye.
ISA.63.15	Oli ou lanmour ek ou lafors?
ISA.63.15	Oli ou leker ranpli avek konpasyon?
ISA.63.15	Mon pa merit tousala.
ISA.63.16	Pourtan, menm si Abrahanm pa konn nou
ISA.63.16	e Izrael pa rekonnet nou,
ISA.63.16	se ou ki nou papa;
ISA.63.16	Ou menm SENYER ki nou Papa;
ISA.63.16	ou menm nou Sover; sa i ou non depi touzour.
ISA.63.17	SENYER!
ISA.63.17	Akoz ou'n les nou egare lwen avek ou semen?
ISA.63.17	Ou'n andirsi nou leker pour fer nou rezet ou.
ISA.63.17	Pour lanmour ou bann serviter,
ISA.63.17	pour lanmour bann tribi ki ou posesyon:
ISA.63.17	Retournen!
ISA.63.18	Ou pep sen ti pran posesyon pei pandan en pti pe letan;
ISA.63.18	me la aprezan,
ISA.63.18	nou bann lennmi in kraz ou sanktyer.
ISA.63.19	Depi lontan nou'n vin
ISA.63.19	sa bann ki ou nepli gouvernen,
ISA.63.19	sa pep ki pa ganny apele par ou non.
ISA.64.1	Si zis ou ti desir lesyel!
ISA.64.1	Si ou ti desann!
ISA.64.1	Bann montanny ti ava degrengole devan ou.
ISA.64.2	Parey dife ki bril brousay,
ISA.64.2	parey dife ki bwi delo,
ISA.64.2	fer ou bann lennmi konnen ki ou ete;
ISA.64.2	e bann nasyon ava tranble devan ou!
ISA.64.3	Ler ou ti fer bann keksoz terib
ISA.64.3	ki nou pa ti pe ekspekte,
ISA.64.3	ou ti desann e bann montanny ti tranble devan ou.
ISA.64.4	Personn pa'n zanmen konnen;
ISA.64.4	zorey pa'n zanmen tande;
ISA.64.4	lizye pa'n zanmen war okenn Bondye parey ou,
ISA.64.4	ki azir konmsa, anver dimoun ki met son lespwar dan ou.
ISA.64.5	Ou ed sa bann ki fer sa ki byen san ezite,
ISA.64.5	sa bann ki mars dapre ou lalwa.
ISA.64.5	Me ou ti ankoler akoz nou ti fer pese;
ISA.64.5	ou ti kasyet ou akoz nou ti'n transgres ou lalwa.
ISA.64.6	Nou tou, nou'n fer pese
ISA.64.6	e tou nou bann bon aksyon,
ISA.64.6	i parey en lenz sal.
ISA.64.6	Nou tou, nou'n fletri parey en fey
ISA.64.6	e nou bann pese i fer nou anvole, dan divan.
ISA.64.7	Personn pa apel ou
ISA.64.7	ni esey atas li avek ou,
ISA.64.7	akoz ou'n kasyet nou ou figir
ISA.64.7	e les nou pese dormi lo nou.
ISA.64.8	Malgre sa SENYER, ou menm nou Papa;
ISA.64.8	nou, nou larzil e ou, ou potye ki fasonn nou;
ISA.64.8	nou tou, nou rezilta travay
ISA.64.8	ki'n sorti dan ou lanmen.
ISA.64.9	SENYER, pa pran tro lakoler!
ISA.64.9	Pa toultan mazin nou pese.
ISA.64.9	Plito, konsider nou tou koman ou pep.
ISA.64.10	Ou bann lavil sen in vin en dezer;
ISA.64.10	Siyon in vin en dezer;
ISA.64.10	Zerizalenm in ganny devaste.
ISA.64.11	Nou manifik tanp sakre,
ISA.64.11	kot nou bann zanset ti loue ou,
ISA.64.11	in ganny detri par dife
ISA.64.11	e tou nou bann landrwa lapriyer in osi ganny detri.
ISA.64.12	SENYER! Devan tousala,
ISA.64.12	eski ou pou reste san azir?
ISA.64.12	Eski ou pou gard silans e pini nou osi severman?
ISA.65.1	Mon ti pare pour les mwan ganny konsilte
ISA.65.1	par sa bann ki pa'n demande;
ISA.65.1	pour ganny trouve par sa bann ki pa ti pe rod mwan.
ISA.65.1	Mon ti dir avek en nasyon ki pa ti envok mon non:
ISA.65.1	La mon la, la mon la!
ISA.65.2	Mon'n ouver mon lebra tou lazournen
ISA.65.2	ver en pep rebel,
ISA.65.2	ki mars lo en move semen,
ISA.65.2	ki swiv zot prop plan;
ISA.65.3	en pep ki pa arete ofans mwan anfas;
ISA.65.3	ki ofer sakrifis dan bann zarden
ISA.65.3	e bril lansan lo bann brik;
ISA.65.4	ki reste dan bann latonm
ISA.65.4	e pas lannwit dan bann kavern ros;
ISA.65.4	ki manz lavyann pork.
ISA.65.4	Tou zot bann resipyan i ranpli avek manze enpir.
ISA.65.5	Zot dir: Pa apros mwan,
ISA.65.5	pa vin pre avek mwan,
ISA.65.5	akoz mon tro sen pour zot.
ISA.65.5	Tousala i fer lafimen sorti dan mon nennen,
ISA.65.5	en dife ki brile tou lazournen.
ISA.65.6	Me SENYER i deklare:
ISA.65.6	Gete! In ekri devan mwan
ISA.65.6	e mon pa pou reste trankil;
ISA.65.6	mon pou regle zot kont.
ISA.65.6	Zot ava byen rann kont avek en leker kler.
ISA.65.7	Zot pou peye pour zot pese
ISA.65.7	anmenmtan, pour pese zot zanset,
ISA.65.7	zot ki ti bril lansan lo bann montanny
ISA.65.7	e ki ti provok mwan lo bann kolin.
ISA.65.7	Mon pou fer zot rann kont avek tou mon leker
ISA.65.7	e mon ava regle mon kont direkteman avek zot.
ISA.65.8	La sa ki SENYER i deklare:
ISA.65.8	Ler i annan en grap rezen ki ranpli avek zi,
ISA.65.8	dimoun i dir: Pa bezwen detri li
ISA.65.8	akoz sa i siny benediksyon.
ISA.65.8	Mwan osi, pour lanmour mon serviter,
ISA.65.8	mon pou fer parey;
ISA.65.8	mon pa pou detri zot.
ISA.65.9	Mon pou fer sorti en desandan dan Zakob.
ISA.65.9	Dan Zida pou sorti en zeritye;
ISA.65.9	bann ki mon'n swazir pour erit mon bann montanny
ISA.65.9	la kot mon bann serviter pou enstal zot.
ISA.65.10	Saronn pou vin en laplenn
ISA.65.10	kot mouton ava vin manze.
ISA.65.10	Vale Akor, en landrwa kot bef ava vin repoze,
ISA.65.10	pour benefis mon pep ki'n rod mwan.
ISA.65.11	Me sa bann ki ti abandonn SENYER,
ISA.65.11	ki ti oubliy mon montanny sakre,
ISA.65.11	ki ti dres en latab pour bondye lasans,
ISA.65.11	e ti ofer bondye desten, lakoup en melanz diven,
ISA.65.12	mon pou fer zot ganny masakre e zot tou,
ISA.65.12	zot pou tonm lo zot zenou pour ganny egorze.
ISA.65.12	Annefe, mon ti apel zot, me zot pa ti reponn;
ISA.65.12	ler mon ti koze, zot pa ti ekoute,
ISA.65.12	me zot ti fer sa ki mal devan mwan
ISA.65.12	e swazir sa ki pa fer mwan plezir.
ISA.65.13	Alor, la sa ki Senyer BONDYE i deklare:
ISA.65.13	Mon bann serviter pou manze,
ISA.65.13	me zot, zot pou reste lafen.
ISA.65.13	Mon bann serviter pou bwar,
ISA.65.13	me zot, zot pou kontinyen swaf.
ISA.65.13	Mon bann serviter pou dan lazwa,
ISA.65.13	me zot, zot pou dan laont.
ISA.65.14	Mon bann serviter pou sante
ISA.65.14	avek lazwa dan zot leker;
ISA.65.14	me zot, zot pou kriye
ISA.65.14	avek douler dan zot leker;
ISA.65.14	zot pou irle
ISA.65.14	avek en lespri angwase.
ISA.65.15	Bann ki mon'n swazir,
ISA.65.15	pou servi ou non koman en malediksyon:
ISA.65.15	Senyer BONDYE pou detri zot.
ISA.65.15	Me i pou donn son bann serviter en lot non.
ISA.65.16	Alor, tou dimoun dan pei,
ISA.65.16	ki oule en benediksyon,
ISA.65.16	pou ganny li lo non Bondye fidel.
ISA.65.16	Tou dimoun ki dan sa pei, ki fer en ve,
ISA.65.16	pou fer li lo non Bondye fidel;
ISA.65.16	akoz bann detres lepase i'n ganny oubliye.
ISA.65.16	Mon dir ou, zot pou ganny efase devan mwan.
ISA.65.17	Mon pou kree en nouvo lesyel
ISA.65.17	ek en nouvo later.
ISA.65.17	Dimoun pou oubliy letan pase.
ISA.65.17	Zot souvenir pa pou zanmen retourn dan lespri.
ISA.65.18	Me rezoui e viv dan lazwa pour touzour
ISA.65.18	dan sa ki mon pe kree:
ISA.65.18	Mon pe al fer Zerizalenm vin lazwa
ISA.65.18	e son bann zabitan, en plezir.
ISA.65.19	Mon pou fer Zerizalenm vin sours mon lazwa
ISA.65.19	e mon pou pran plezir dan mon pep.
ISA.65.19	Pou nepli antann tapaz plere,
ISA.65.19	ni bann kri detres dan Zerizalenm.
ISA.65.20	Dan Zerizalenm, pou nepli annan
ISA.65.20	pti baba ki viv zis detrwa zour
ISA.65.20	ni vye dimoun ki pa viv lontan,
ISA.65.20	akoz sa enn ki mor laz 100 an,
ISA.65.20	pou ganny konsidere koman en zenn.
ISA.65.20	Sa enn ki mor pli zenn
ISA.65.20	ava ganny konsidere koman en malediksyon.
ISA.65.21	Zot pou konstri bann lakaz e zot pou reste ladan.
ISA.65.21	Zot pou plant bann pye rezen e manz son bann fri.
ISA.65.22	Zot pa pour konstri lakaz
ISA.65.22	pour ki en lot i reste ladan.
ISA.65.22	Zot pa pou plante pour ki en lot i manz son fri,
ISA.65.22	akoz lavi mon pep pou dire parey en pye dibwa
ISA.65.22	e sa bann ki mon'n swazir,
ISA.65.22	pou profit travay ki zot in fer par zot lanmen.
ISA.65.23	Zot pou nepli fatig zot pour nanryen,
ISA.65.23	ni fer zanfan ki pou fer zot maler,
ISA.65.23	akoz zot pou sa zenerasyon ki SENYER pou beni,
ISA.65.23	avek osi son bann desandan.
ISA.65.24	Avan ki zot apel mwan, mon pou reponn;
ISA.65.24	parol pou ankor dan zot labous,
ISA.65.24	mon pou'n fini tande.
ISA.65.25	Loulou ek mouton pou manz ansanm;
ISA.65.25	lyon pou manz zerb parey bef;
ISA.65.25	me serpan pou manz lapousyer!
ISA.65.25	Pou napa okenn mal, ni destriksyon
ISA.65.25	partou lo mon montanny sakre,
ISA.65.25	SENYER ki deklare.
ISA.66.1	La sa ki SENYER i deklare:
ISA.66.1	Lesyel i mon tronn
ISA.66.1	e later i la kot mon poz mon lipye.
ISA.66.1	Ki kalite lakaz zot pou konstri pour mwan?
ISA.66.1	Kote zot pou fer mwan repoze?
ISA.66.2	Tou sa ki egziste, se mon lanmen ki'n fer;
ISA.66.2	alor, tousala i pour mwan.
ISA.66.2	Me mon pran pitye pour sa ki malere,
ISA.66.2	sa ki dan dekourazman,
ISA.66.2	sa ki annan gran respe pour mon parol.
ISA.66.2	SENYER ki deklare.
ISA.66.3	Dimoun i ofer en toro pour sakrifis,
ISA.66.3	me zot osi touy en imen.
ISA.66.3	Dimoun i egorz en mouton,
ISA.66.3	me zot osi kas likou en lisyen.
ISA.66.3	Dimoun i ofer en sakrifis sereal,
ISA.66.3	me zot osi ofer disan koson.
ISA.66.3	Dimoun i fer lofrann memoryal lansan,
ISA.66.3	me zot osi beni en zidol.
ISA.66.3	Zot in swazir zot prop semen.
ISA.66.3	Zot pran plezir dan zot bann pratik degoutan.
ISA.66.4	Mwan osi, mon pou ganny kontantman dan zot maler
ISA.66.4	e fer tonm lo zot sa ki ti fer zot per;
ISA.66.4	akoz, mon ti apele, me personn pa ti reponn;
ISA.66.4	ler mon ti koze, zot pa ti ekoute;
ISA.66.4	me zot ti fer tou sa ki ti depler mwan;
ISA.66.4	zot ti swazir sa ki pa fer mwan plezir.
ISA.66.5	Ou ki annan respe pour parol SENYER,
ISA.66.5	ekout sa ki i dir:
ISA.66.5	Ou prop frer ki ay ou,
ISA.66.5	ki'n rezet ou akoz mwan,
ISA.66.5	in dir: SENYER i montre ou son laglwar,
ISA.66.5	pour ki nou war zot lazwa.
ISA.66.5	Me se zot ki ganny kouver avek laont.
ISA.66.6	Ekout sa tapaz ki sorti dan lavil!
ISA.66.6	En lavwa ki sorti dan tanp!
ISA.66.6	Se lavwa SENYER:
ISA.66.6	I pe rann son bann lennmi sa ki zot merite!
ISA.66.7	Avan menm ki i ti ganny douler lakousman
ISA.66.7	i ti'n fini akouse;
ISA.66.7	avan menm ki i ti santi douler
ISA.66.7	en garson ti'n fini ne.
ISA.66.8	Lekel ki'n deza antann en keksoz parey?
ISA.66.8	Lekel ki'n deza war keksoz parey?
ISA.66.8	En pei i kapab ne dan en zour?
ISA.66.8	En nasyon i kapab ganny kree en sel kou?
ISA.66.8	Pourtan, de ki Siyon ti dan douler lakousman,
ISA.66.8	i ti donn nesans son bann zanfan.
ISA.66.9	SENYER i deklare:
ISA.66.9	Eski mon pou ouver mon matris san fer lakousman?
ISA.66.9	Mwan ki pe akouse,
ISA.66.9	eski mon pou kapab ferm mon vant?
ISA.66.9	Ou Bondye i dir.
ISA.66.10	Zot tou ki kontan Zerizalenm!
ISA.66.10	Selebre ansanm avek li! Rezoui!
ISA.66.10	Rezoui avek li akoz i dan lazwa,
ISA.66.10	zot tou ki port dey pour li.
ISA.66.11	Akoz ou pou tete dile ziska ou rasazye,
ISA.66.11	sa dile ki konsole;
ISA.66.11	pour ki ou ava kapab bwar avek plezir
ISA.66.11	dile ki sorti dan son zoli tete.
ISA.66.12	Annefe, la sa ki SENYER i deklare:
ISA.66.12	Mon pou fer son prosperite koule
ISA.66.12	parey en gran larivyer
ISA.66.12	e larises bann nasyon parey en larivyer ki deborde.
ISA.66.12	Ou pou ganny gate e ganny pran dan lebra.
ISA.66.12	Ou pou ganny dorlote lo son zenou.
ISA.66.13	Parey en manman i konsol son zanfan,
ISA.66.13	mwan osi mon pou konsol ou;
ISA.66.13	ou pou ganny konsole dan Zerizalenm.
ISA.66.14	Zot ava war sa, e zot ava rezoui;
ISA.66.14	zot lezo pou reganny lavi parey gazon;
ISA.66.14	SENYER pou manifeste son pwisans
ISA.66.14	devan son bann serviter;
ISA.66.14	me son lakoler i kont son bann lennmi.
ISA.66.15	Annefe, dan dife ki SENYER pe vini;
ISA.66.15	son bann kales i parey en siklonn;
ISA.66.15	pour satisfer son gran lakoler,
ISA.66.15	i pini zot dan laflanm dife.
ISA.66.16	Annefe, SENYER pou egzekit son zizman dan dife
ISA.66.16	e son pinisyon pour lo tou dimoun;
ISA.66.16	SENYER pou masakre en kantite zot!
ISA.66.17	SENYER i deklare:
ISA.66.17	Tou sa bann ki konsakre zot e pirifye zot
ISA.66.17	pour al dan bann zarden
ISA.66.17	kot zot mars enn deryer lot,
ISA.66.17	ki manz lavyann pork, bann zannimo degoutan.
ISA.66.17	Zot tou, zot pou mor ansanm.
ISA.66.18	Mon konn sa ki zot fer e sa ki zot mazinen.
ISA.66.18	Mon pe vin rasanble
ISA.66.18	tou bann nasyon e tou bann pep.
ISA.66.18	Zot pou vini e zot pou war mon laglwar.
ISA.66.19	Mon pou met en siny parmi zot.
ISA.66.19	Mon pou anvoy en pe bann sirvivan
ISA.66.19	kot bann nasyon: Tarsis, Pout ek Loud,
ISA.66.19	bann ki konn byen tir fles, Toubal ek Lagres;
ISA.66.19	dan bann zil elwannyen
ISA.66.19	ki pa'n antann mon non rezonnen
ISA.66.19	ni war mon laglwar;
ISA.66.19	zot pou anons mon laglwar parmi bann nasyon.
ISA.66.20	La sa ki SENYER i deklare:
ISA.66.20	Zot pou retournen e anmenn avek zot, tou zot frer
ISA.66.20	ki sorti parmi sa bann nasyon,
ISA.66.20	koman en lofrann pour SENYER,
ISA.66.20	lo seval, dan bann kales e lo treno,
ISA.66.20	lo bourik e lo samo.
ISA.66.20	Zot pou vin Zerizalenm, lo mon montanny sakre,
ISA.66.20	parey bann Izraelit i anmenn lofrann vezetal
ISA.66.20	dan en bol pirifye kot tanp SENYER.
ISA.66.21	Mon pou osi swazir parmi zot
ISA.66.21	bann pret ek bann levit.
ISA.66.21	SENYER i deklare.
ISA.66.22	Annefe, parey bann nouvo lesyel e nouvo later
ISA.66.22	ki mon pou kree pou dire devan mwan,
ISA.66.22	demenm, ou bann desandan e ou non
ISA.66.22	pou reste devan mwan.
ISA.66.22	SENYER i deklare:
ISA.66.23	Tou dimoun pou vin ador mwan
ISA.66.23	sak nouvellin, sak saba.
ISA.66.23	SENYER ki deklare.
ISA.66.24	Ler zot pou sorti, zot pou war kadav
ISA.66.24	bann zonm ki'n revolte kont mwan.
ISA.66.24	Zot bann lever pa pou mor,
ISA.66.24	zot dife pa pou tennyen;
ISA.66.24	zot pou en keksoz degoutan pour tou dimoun.
JER.1.1	Sa liv i rakont sa ki Zeremi, garson Hilkiya, ti dir. Zeremi ti sorti dan en fanmir pret ki ti reste dan lavil Anatot, dan teritwar tribi Benzamen.
JER.1.2	SENYER ti adres li laparol dan trezyenm lannen ki Zozyas, garson Amonn, ti lerwa Zida.
JER.1.3	SENYER ti osi koz avek li kan Yoyakim, garson Zozyas ti lerwa Zida. SENYER ki adres li laparol dan onzyenm lannen kan Sedesyas, en lot garson Zozyas, ti lerwa. Ti dan senkyenm mwan sa lannen ki bann zabitan Zerizalenm ti ganny deporte.
JER.1.4	SENYER ti koz avek mwan:
JER.1.5	Avan menm ki mon ti form ou dan vant ou manman,
JER.1.5	mon ti konn ou.
JER.1.5	Avan ki ou ti sorti dan son vant,
JER.1.5	mon'n konsakre ou.
JER.1.5	Mon'n met ou apar koman profet pour bann nasyon.
JER.1.6	Mon ti reponn: Malerezman, Senyer BONDYE,
JER.1.6	mon pa konn koze, mon tro zenn.
JER.1.7	Me SENYER ti dir mwan:
JER.1.7	Pa dir ki ou tro zenn.
JER.1.7	Ou pou al partou kot mon pou anvoy ou.
JER.1.7	Ou pou dir tou sa ki mon pou ordonn ou.
JER.1.8	Pa bezwen per zot!
JER.1.8	Mon pou avek ou pour protez ou.
JER.1.9	Apre sa, SENYER ti avans son lanmen. I ti tous mon labous e i ti dir mwan: La parol ki mon met dan ou labous. 
JER.1.10	Ozordi, mon donn ou lotorite lo tou bann rwayonm, pour ou derasinen, kraze, detri, demoli pour konstri e plante.
JER.1.11	Alor SENYER ti demann mwan, “Zeremi! Dir mwan ki ou war!”
JER.1.11	Mon ti reponn, “Mon war en brans zamann.”
JER.1.12	SENYER ti dir mwan, “Ou'n byen war. Annefe, mon fer sir ki mon parol i ganny realize deswit, parey en pye zamann i bourzonn vit.”
JER.1.13	SENYER ti koz avek mwan en dezyenm fwa. I ti demann mwan, “Ki ou war?”
JER.1.13	Mon ti reponn li, “Mon war en gro marmit ki pe bwi; i pre pour li savir lo kote Nor.”
JER.1.14	Alor, SENYER ti eksplik mwan: Maler pou sorti dan Nor e i pou devers lo tou bann zabitan sa pei. 
JER.1.15	Annefe, mon pe apel tou bann tribi ki reste dan Nor. Tou bann lerwa pou vini; sakenn ava plas son lotorite devan bann laport Zerizalenm. Zot ava anserkle son bann miray e miray tou lezot lavil ki dan rwayonm Zida. 
JER.1.16	Konmsa ki mon pou pini bann zabitan sa pei, pour tou zot mesanste. Zot in abandonn mwan; zot in ofer sakrifis devan lezot bondye; zot in fabrik bann fo bondye ki zot in adore.
JER.1.17	Zeremi! Met ou pare pour al dir zot tou sa ki mon ordonn ou. Pa bezwen per zot, akoz mwan ki pou fer ou tranble devan zot.
JER.1.18	Konmansman ozordi, mon pou donn ou lafors pour reziste. Devan bann lerwa dan Zida, bann zofisye, bann pret e devan bann sitwayen sa rwayonm, mon fer ou vin parey en lavil fortifye, en pilye an feray, en miray an bronz.
JER.1.19	Zot pou lager kont ou; me zot pa pou kapab fer ou nanryen, akoz mon avek ou pour protez ou. SENYER i deklare.
JER.2.1	SENYER ti koz avek mwan:
JER.2.2	Al proklanm sa mesaz avek tou bann zabitan Zerizalenm:
JER.2.2	La sa ki SENYER i deklare:
JER.2.2	Mon rapel byen
JER.2.2	koman zot ti reste fidel anver mwan kan zot ti zenn;
JER.2.2	koman zot ti kontan mwan kan nou ti'n fek marye.
JER.2.2	Zot ti swiv mwan dan dezer,
JER.2.2	dan en pei kot zonm pa senmen.
JER.2.3	Izrael! Dan sa letan, ou ti zis pour mwan.
JER.2.3	Ou ti sakre pour mwan, parey premye prodwi mon rekolt.
JER.2.3	Sa enn ki ti rod zafer avek ou,
JER.2.3	mon ti fer li soufer; maler ti tonm lo li.
JER.2.3	SENYER ki deklare.
JER.2.4	Tou bann desandan Zakob!
JER.2.4	Tou bann tribi Izrael!
JER.2.5	La sa ki SENYER i deklare:
JER.2.5	Ki zot zanset i annan kont mwan
JER.2.5	ki'n fer zot kas relasyon avek mwan,
JER.2.5	pour zot al ador bann zidol initil
JER.2.5	e rann zot menm initil?
JER.2.6	Zot pa ti dir: Nou bezwen retourn kot SENYER
JER.2.6	ki'n fer nou sorti Lezip,
JER.2.6	ki'n gid nou dan dezer,
JER.2.6	kot i annan presipis,
JER.2.6	kot nanryen pa pouse.
JER.2.6	I fernwanr, napa personn ki reste
JER.2.6	e personn pa pase la.
JER.2.7	Mon'n fer zot antre dan en pei avek plantasyon fri,
JER.2.7	pour zot manz son bann fri e zouir son bann prodwi.
JER.2.7	Me kan zot ti vin dan mon pei,
JER.2.7	zot in fer li vin enpir,
JER.2.7	Zot in rann mon patrimwann degoutan.
JER.2.8	Bann pret pa ti demande: Oli SENYER?
JER.2.8	Zot ki konn mon lalwa,
JER.2.8	zot pa konn mwan.
JER.2.8	Bann dirizan ti revolte kont mwan.
JER.2.8	Bann profet ti koz lo non Baal
JER.2.8	e atas zot avek bann bondye san okenn valer.
JER.2.9	Pour sa bann rezon, mwan, SENYER, mon deklare:
JER.2.9	Mon pou kontinyen akiz zot.
JER.2.9	Mon pou akiz osi zot bann desandan.
JER.2.10	Alor, travers lanmer lo kote Was.
JER.2.10	Ale ziska zil Sip e gete.
JER.2.10	Anvoy en dimoun kot bann Arab ki reste Kedar.
JER.2.10	Zot ava dekouver ki zanmen en keksoz parey in arive avan.
JER.2.11	Zanmen en nasyon in sanz son bondye,
JER.2.11	menm si i pa bondye.
JER.2.11	Me mon pep in sanz son loner pour swazir
JER.2.11	bann bondye ki pa kapab ed li.
JER.2.12	Lesyel i boulverse, soke.
JER.2.12	I tranble, devan sa sityasyon orib, i reste paraliz.
JER.2.12	SENYER ki deklare.
JER.2.13	Wi! Mon pep in komet de pese:
JER.2.13	In abandonn mwan, ki sa sours delo fre,
JER.2.13	pour al fouy bann pwi ki annan trou e pa gard delo.
JER.2.14	Eski pep Izrael i en lesklav?
JER.2.14	Eski in ne dan lesklavaz?
JER.2.14	Akoz alor zot pourswiv li?
JER.2.15	Zot kriy avek li parey bann zenn lyon
JER.2.15	ki fer tande zot lavwa.
JER.2.15	Zot in detri son pei konpletman.
JER.2.15	Personn pa reste dan bann lavil brile.
JER.2.16	Menm bann zabitan Menmfis ek Tapanes
JER.2.16	pour vin raz son latet kler.
JER.2.17	Izrael! Tousala in ariv ou
JER.2.17	akoz ou'n abandonn SENYER, ou Bondye
JER.2.17	ler i ti pe gid ou lo ou semen.
JER.2.18	Aprezan, ki ou krwar ou pou gannyen ler ou al Lezip
JER.2.18	kot ou pou bwar delo larivyer Nil?
JER.2.18	Ki ou krwar ou pou gannyen ler ou al Asiri
JER.2.18	kot ou pou bwar delo larivyer Efrat?
JER.2.19	Ou prop pese ki pini ou.
JER.2.19	Ou bann enfidelite pe retourn kont ou.
JER.2.19	Konmsa, ou ava aprann ki mannyer i fer mal
JER.2.19	abandonn mwan, SENYER ou Bondye,
JER.2.19	e pa reste fidel anver mwan,
JER.2.19	SENYER, Bondye liniver i deklare.
JER.2.20	La sa ki SENYER liniver i deklare:
JER.2.20	Izrael! Depi lontan ou pe revolte kont mwan.
JER.2.20	Ou'n refize obei mwan,
JER.2.20	ou'n refize ador mwan.
JER.2.20	Alor, lo nenport montanny
JER.2.20	e anba tou pye dibwa avek ver,
JER.2.20	ou'n donn ou lekor koman prostitye.
JER.2.21	Pourtan, mon ti'n plant ou
JER.2.21	koman en pye rezen bon kalite,
JER.2.21	en plant bon kalite e sir.
JER.2.21	Ki mannyer ou'n dezenere
JER.2.21	pour vin en pye rezen sovaz
JER.2.21	ki son bann fri i eg?
JER.2.22	Menm si ou lav ou avek tou kalite savon tre for,
JER.2.22	mark ou fot pou kanmenm reste devan mwan,
JER.2.22	Senyer BONDYE i deklare.
JER.2.23	Koman ou kapab oze dir:
JER.2.23	Mon pa'n fer nanryen ki kapab rann mwan enpir;
JER.2.23	mon pa'n zanmen ador bann Baal?
JER.2.23	Gete koman ou'n konport ou dan vale;
JER.2.23	gete ki ou'n fer.
JER.2.23	Ou parey en zenn femel samo an sezon ki pe tay taye.
JER.2.24	Ou parey en femel bourik sovaz ki an saler;
JER.2.24	i taye dan dezer, son nennen dan divan.
JER.2.24	Lekel ki kapab kontrol li kan i dan sa leta?
JER.2.24	Bann mal ki anvi li, pa bezwen fatig zot.
JER.2.24	Zot pou ganny li pandan son sezon.
JER.2.25	Izrael! Fer atansyon ou pou fini san sandal e lagorz sek.
JER.2.25	Me ou dir: I'n tro tar pour mwan sanze;
JER.2.25	mon kontan bann bondye etranze
JER.2.25	mon pa kapab aret swiv zot.
JER.2.26	Me en zour, zot ki reste Izrael,
JER.2.26	lerwa ek sef, pret ek profet,
JER.2.26	zot osi, zot pou kouver ek laont
JER.2.26	parey en voler ki'n ganny atrape.
JER.2.27	Zot dir avek en bondye an bwa: Ou menm mon papa!
JER.2.27	E avek en stati ros: Ou ki'n donn mwan lavi!
JER.2.27	Olye met ou konfyans dan mwan,
JER.2.27	ou'n tourn ou ledo avek mwan.
JER.2.27	Me zour ou pou dan traka, ou pou kriye:
JER.2.27	Leve! Vin sov mwan.
JER.2.28	Me oli ou bann bondye
JER.2.28	ki ou'n fabrike pour ou menm?
JER.2.28	Izrael! Ou ki annan otan bondye
JER.2.28	ki i annan lavil dan Zida,
JER.2.28	kan ou dan maler,
JER.2.28	dir zot vin sov ou si zot kapab.
JER.2.29	Ou napa drwa pour fer mwan okenn repros,
JER.2.29	akoz ou ki'n revolte kont mwan,
JER.2.29	SENYER ki deklare.
JER.2.30	Mon'n esey koriz ou bann zanfan;
JER.2.30	me sa pa'n servi dan nanryen.
JER.2.30	Parey en lyon anraze,
JER.2.30	ou'n masakre bann profet ki mon ti'n anvoy ou.
JER.2.31	Dimoun ki dan sa zenerasyon!
JER.2.31	Ekout byen parol SENYER!
JER.2.31	Eski mon'n vin parey en dezer pour ou
JER.2.31	oubyen en pei kot tou i fernwanr?
JER.2.31	Mon pep! Akoz ou dir: Nou lib,
JER.2.31	nou pa pou zanmen retourn kot ou?
JER.2.32	Eski en zenn fiy i kapab oubliy son bann bizou?
JER.2.32	Eski en nouvel marye i kapab oubliy son rob maryaz?
JER.2.32	Alor! Akoz mon pep in oubliy mwan depi tou sa bann letan?
JER.2.33	Ou konnen koman fer
JER.2.33	pour ou ganny en kantite lanmoure.
JER.2.33	Ou'n menm montre sa bann fanm ou bann vis.
JER.2.34	Menm ou lenz in ganny tase
JER.2.34	avek disan bann pov inosan.
JER.2.34	Ou byen konnen ki sa pa disan dimoun ki ou'n atrape pe kas ou lakaz.
JER.2.35	Ou pretann ki ou inosan,
JER.2.35	e ki mon pa devre pini ou.
JER.2.35	Akoz ou deklare ki ou pa'n fer nanryen mal,
JER.2.35	mon pou met ou ankour.
JER.2.36	Ou'n fasilman sanz ou semen,
JER.2.36	pour ou al kot bann bondye lezot nasyon.
JER.2.36	Bann Asiriyen in fer ou onte;
JER.2.36	bann Ezipsyen pou fer parey.
JER.2.37	Lezip osi, ou pou kit li dan laont,
JER.2.37	avek ou de lanmen lo latet.
JER.2.37	Mwan, SENYER, mon'n rezet sa bann
JER.2.37	dan ki ou ti'n met ou konfyans.
JER.2.37	Ou pa pou ganny nanryen avek zot.
JER.3.1	La sa ki SENYER i deklare:
JER.3.1	Kan en zonm i divorse avek son fanm,
JER.3.1	e sa fanm i kit li pour en lot zonm,
JER.3.1	son mari pou kapab repran li ankor?
JER.3.1	Si i fer sa, pa i pe rann pei enpir?
JER.3.1	Sa ki Izrael in fer:
JER.3.1	In prostitye li avek en kantite lanmoure.
JER.3.1	Aprezan i oule retourn kot mwan!
JER.3.2	Lev ou lizye, get lao:
JER.3.2	Lo tou sa bann kolin, ou'n fer parey en prostitye.
JER.3.2	Parey bann bedwen dan dezer ki esper en viktim,
JER.3.2	ou'n esper ou bann lanmoure lo bor semen.
JER.3.2	Konmsa ki ou'n rann enpir pei.
JER.3.3	Pour sa rezon, mon'n anpes lapli tonbe e sezon lapli pa'n vini.
JER.3.3	Vreman, ou'n vin parey en prostitye,
JER.3.3	me ou pa ni onte.
JER.3.4	Ou telman napa okenn pider
JER.3.4	ki aprezan ou kriy ver mwan:
JER.3.4	Mon papa! Ou'n kontan mwan depi mon lanfans.
JER.3.5	Ou pou gard rankin kont mwan pour touzour?
JER.3.5	Sanmenm ki ou ti dir.
JER.3.5	Me ou'n kontinyen avek tou ou bann forfe,
JER.3.5	e ou'n reisi kantmenm.
JER.3.6	Dan letan ki Zosyas ti lerwa, SENYER ti dir mwan, “Eski ou'n war sa ki Izrael in fer? Parey en fanm ki tronp son mari, in al lo bann kolin bwaze kot i azir parey en prostitye anba sa pye dibwa ki son feyaz i ver. 
JER.3.7	Mon ti krwar, SENYER ti dir, ki Izrael ti ava retourn kot mwan, apre tou sa bann forfe. Me i pa'n retournen. Zida son swadizan ser, sa tret, i'n temwen. 
JER.3.8	In osi war sa ki'n arive avek rwayonm Izrael kan i ti tourn kont mwan. Akoz in komet adilter, mon'n divorse avek li e mon'n sas li. Malgre sa, Zida, son swadizan ser, sa tret, pa'n per mon pinisyon, e li osi, in al dan prostitisyon. 
JER.3.9	I'n komet adilter avek ros ek pye dibwa, in sali son lekor; in osi sali son pei. 
JER.3.10	Apre tousala, Zida, sa ser Izrael, sa tret, ti fer sanblan ki i ti pe retourn ver mwan. I pa ti senser,” SENYER i deklare.
JER.3.11	SENYER ti kontinyen:
JER.3.11	Menm si Izrael pa'n retourn ver mwan,
JER.3.11	i mwen koupab ki Zida ki ti pe fer krwar i fidel,
JER.3.11	me ki an realite,
JER.3.11	li osi i ti enfidel.
JER.3.12	Alor Zeremi! Al anons sa mesaz avek tou bann zabitan dan Nor.
JER.3.12	Mwan SENYER ki deklare:
JER.3.12	Izrael enfidel, retourn kot mwan.
JER.3.12	Mon pa pou kontinyen pran lakoler avek ou
JER.3.12	akoz mwan SENYER, mon annan pitye pour ou.
JER.3.12	Mon pa pou gard lakoler avek ou pour touzour,
JER.3.12	SENYER i deklare.
JER.3.13	Zis rekonnet ki ou'n fer sa ki mal
JER.3.13	e ki ou'n revolte kont SENYER ou Bondye.
JER.3.13	Avoue ki ou'n donn ou lanmour bann bondye etranze
JER.3.13	i ki ou pa'n obei mon komannman,
JER.3.13	SENYER i deklare.
JER.3.13	La sa ki SENYER i deklare: 
JER.3.14	Retourn kot mwan, pep enfidel. Akoz mwan ki zot SENYER, mon pou pran enn parmi zot dan sak lavil, de parmi zot ki sorti dan sak fanmir, e mon pou fer zot retourn Siyon. 
JER.3.15	Mon pou donn ou bann sef ki ava vey lo ou e ki obei mwan. Zot ava diriz ou avek lasazes ek disernman. 
JER.3.16	Kan ou ava vin en gran nasyon dan sa pei, dimoun pou nepli koz lo Kof lalyans SENYER. Zot pou nepli mazin sa. Zot pou nepli bezwen li e personn pa pou mazin fer en lot.
JER.3.17	Kan sa zour i arive, Zerizalenm pou ganny apele Tronn SENYER e tou bann pep pou rasanble la, pour rankontre mwan. Zot pou nepli swiv dezir zot move leker.
JER.3.18	Sa zour la, Zida pou vin ansanm avek pep Izrael. Zot pou sorti dan pei Nor, kot zot in viv annegzil, pour zot vin dan sa pei ki mon'n donn zot zanset, koman en patrimwann.
JER.3.19	SENYER i deklare:
JER.3.19	Mon ti'n deside plas ou parmi bann garson prefere
JER.3.19	e donn ou en zoli pei, pei ki pli zoli omonn.
JER.3.19	Mon'n oule ki zot apel mwan Papa
JER.3.19	e ki zot ti ava reste fidel anver mwan.
JER.3.20	Me, parey en move fanm i kit son mari,
JER.3.20	pep Izrael in enfidel anver mwan, in kit mwan.
JER.3.20	SENYER ki deklare.
JER.3.21	Tapaz ki sorti lao dan kolin,
JER.3.21	i lavwa bann zanfan Izrael
JER.3.21	ki pe plere e ki pe sipliye.
JER.3.21	Zot in oubliy mwan, SENYER zot Bondye
JER.3.21	e zot in pran en move semen.
JER.3.22	Zot tou bann zanfan rebel ki'n tourn zot ledo kont SENYER,
JER.3.22	retourn kot li;
JER.3.22	i ava pardonn zot, zot enfidelite.
JER.3.22	Zot dir: Wi, nou pe retourn ver ou SENYER,
JER.3.22	akoz ou menm nou Bondye.
JER.3.23	Annefe, tou sa ki sorti lao dan kolin,
JER.3.23	i zis pour tronp dimoun.
JER.3.23	Zis SENYER, nou Bondye ki kapab sov Izrael.
JER.3.24	Depi dan nou lazenes, sa bann pratik onte
JER.3.24	in kout nou bann zanset zot betay ek zot bann zanfan
JER.3.24	ki zot in ofer devan Baal.
JER.3.25	Annou kasyet dan nou laont e ganny kouver avek dezoner.
JER.3.25	Annefe, depi nou lanfans, nou, avek nou paran,
JER.3.25	nou pe komet pese anver SENYER, nou Bondye.
JER.3.25	Nou pa'n ekout sa ki SENYER nou Bondye ti'n dir nou.
JER.4.1	La sa ki SENYER i deklare:
JER.4.1	Izrael! Si ou retournen,
JER.4.1	kot mwan ki ou devre retournen.
JER.4.1	Si ou tir devan mwan sa bann fo bondye degoutan,
JER.4.1	ou pou nepli bezwen viv koman en vagabon.
JER.4.2	Si ou deklare senserman, e an verite:
JER.4.2	Mon fer serman devan SENYER ki vivan;
JER.4.2	alor, tou lezot nasyon
JER.4.2	ava demann mwan beni zot
JER.4.2	e zot ava loue mwan.
JER.4.3	La sa ki SENYER i deklare avek bann zabitan Zida ek Zerizalenm:
JER.4.3	Defris en nouvo bout later;
JER.4.3	aret senm parmi brousay.
JER.4.4	Zot ki viv dan Zida e zot bann zabitan Zerizalenm,
JER.4.4	sirkonsi zot pour SENYER.
JER.4.4	Sirkonsi zot leker pour li.
JER.4.4	Sankwa, akoz pese ki zot in komet,
JER.4.4	mon lakoler pou tonm lo zot,
JER.4.4	e bril zot parey en dife
JER.4.4	ki pou devaste tou
JER.4.4	san ki i annan personn pour tennyen.
JER.4.5	Al anonse dan Zida!
JER.4.5	Dir zot: Al proklanmen dan Zerizalenm!
JER.4.5	Soufle tronpet atraver pei!
JER.4.5	Kriy byen for avek bann zabitan:
JER.4.5	Rasanble zot; annou al kasyet dan bann lavil fortifye.
JER.4.6	Met en poto pour montre direksyon Siyon.
JER.4.6	Pa tarde al rod en labri.
JER.4.6	Pa aret dan semen.
JER.4.6	SENYER pe anvoy en dezas
JER.4.6	e en gran destriksyon sorti dan Nor.
JER.4.7	Destrikter bann nasyon pe vini.
JER.4.7	Parey en lyon, in sorti dan son landrwa kasyet.
JER.4.7	I pou detri zot pei.
JER.4.7	Zot bann lavil pou ganny detri
JER.4.7	e reste abandonnen.
JER.4.8	Pour sa rezon, met zot lenz dey;
JER.4.8	plere, lamante,
JER.4.8	akoz SENYER pe devers son gran lakoler lo zot.
JER.4.9	Kan sa zour pou arive, SENYER i deklare,
JER.4.9	lerwa ek son bann zofisye pou perdi kouraz;
JER.4.9	bann pret pou soke
JER.4.9	e bann profet pou reste etonnen.
JER.4.10	Alor, mon ti dir, “Senyer BONDYE, ou'n vreman tronp sa pep; ou'n tronp bann zabitan Zerizalenm. Ou ti asir zot ki pou annan lape, me la, lepe i anba zot lagorz.”
JER.4.11	SENYER pou dir bann zabitan Zerizalenm:
JER.4.11	En divan so ki sorti dan dezer,
JER.4.11	pe vin soufle lo mon pep.
JER.4.11	I pa en labriz pour vannen, ni pour netwaye.
JER.4.12	Sa i en gro divan ki pou soufle lo mon lord.
JER.4.12	Aprezan, mon pou pronons mon zizman kont zot.
JER.4.13	Gete! Lennmi pe vini parey en nyaz.
JER.4.13	Son bann kales lager i roul parey en tourbiyon.
JER.4.13	Son bann seval i pli vit
JER.4.13	ki bann leg.
JER.4.13	Maler i lo nou! I'n fini pour nou!
JER.4.14	Zabitan Zerizalenm!
JER.4.14	Si zot oule ganny delivre,
JER.4.14	lav zot leker avek tou son bann mesanste.
JER.4.14	Kan eski zot pou debaras zot
JER.4.14	avek zot bann move panse?
JER.4.15	Ekoute! Bann mesaze sorti dan rezyon Dann,
JER.4.15	pe anons move nouvel ki sorti dan montanny Efraim.
JER.4.16	Zot pe vin averti bann nasyon
JER.4.16	e fer Zerizalenm konnen
JER.4.16	ki lennmi pe vini, sorti lwen.
JER.4.17	Lennmi in anserkle Zida ek Zerizalenm.
JER.4.17	Zot parey bann gardyen ki vey en plantasyon.
JER.4.17	Sa i akoz zot in revolte kont mwan,
JER.4.17	SENYER i deklare.
JER.4.18	Tousala i ariv lo ou akoz mannyer ou'n viv
JER.4.18	e akoz tou sa ki ou'n fer.
JER.4.18	Ou pese i lakoz ou soufrans,
JER.4.18	ziska in pers ou leker.
JER.4.19	Zot! Mon vant i fer mal.
JER.4.19	I vreman fer mal!
JER.4.19	Mon leker pe palpit anmor.
JER.4.19	Mon pa kapab reste trankil.
JER.4.19	Mon bezwen koze.
JER.4.19	Mon antann tronpet pe soufle
JER.4.19	ek bann tapaz lager.
JER.4.20	Dezas pe vin enn deryer lot;
JER.4.20	pei antye in ganny ravaze.
JER.4.20	En sel kou, nou bann latant in ganny detri;
JER.4.20	zot bann rido in desir an morso.
JER.4.21	Konbyen letan ankor mon pou war bann bannyer lager
JER.4.21	e antann tronpet lager sonnen?
JER.4.22	Mon pep i san konpran.
JER.4.22	Zot pa konn mwan koman zot Bondye.
JER.4.22	Zot parey bann zanfan fou,
JER.4.22	ki pa konpran nanryen.
JER.4.22	Zot eksper dan fer sa ki mal,
JER.4.22	me zot pa konn fer sa ki byen.
JER.4.23	Mon ti get later;
JER.4.23	mon ti war li vid, san okenn laform.
JER.4.23	Mon ti get lesyel;
JER.4.23	ti nepli annan okenn lalimyer.
JER.4.24	Mon ti gete: Bann montanny ti pe tranble,
JER.4.24	e bann kolin ti pe sekwe.
JER.4.25	Mon ti gete: Mon pa ti war okenn zabitan,
JER.4.25	e tou bann zwazo ti'n sove.
JER.4.26	Mon ti gete: Sa pei fertil in vin en dezer;
JER.4.26	tou son bann lavil ti'n ganny detri.
JER.4.26	Tousala, in arive akoz gran lakoler SENYER.
JER.4.27	La sa ki SENYER in deklare:
JER.4.27	Pei antye in ganny devaste;
JER.4.27	me mon pa pou detri li konpletman.
JER.4.28	Pour sa rezon, later pou an dey.
JER.4.28	Lesyel pou vin nwanr.
JER.4.28	Annefe, mon'n dir e mon'n deside,
JER.4.28	mon pa regret nanryen,
JER.4.28	mon pa pou retourn annaryer.
JER.4.29	Devan tapaz ki bann kavalye
JER.4.29	ek bann tirer fles pe fer,
JER.4.29	bann zabitan pou kit lavil e sove an tayan.
JER.4.29	En bann pou al kasyet dan lafore,
JER.4.29	lezot pou al kasyet dan kavern ros.
JER.4.29	Tou bann lavil pou ganny abandonnen,
JER.4.29	personn pa pou vin reste la ankor.
JER.4.30	Zerizalenm! Ou pe al ganny detri.
JER.4.30	Akfer ou'n met ou pli zoli rob rouz?
JER.4.30	Akfer ou'n met ou bann bizou annor?
JER.4.30	Akfer ou'n penn ou lizye pou fer ou zoli?
JER.4.30	Me tousala pa servi dan nanryen;
JER.4.30	ou bann lanmoure in rezet ou
JER.4.30	e zot oule touy ou.
JER.4.31	Annefe, mon'n antann kriye
JER.4.31	konmsi en manman ti pe ganny son premye baba.
JER.4.31	Sa ti Zerizalenm ki ti pe kriye
JER.4.31	pour esey pran respirasyon.
JER.4.31	Lanmen anler, i pe kriye:
JER.4.31	Maler i lo mwan! Zot pe vin touy mwan!
JER.5.1	Zabitan Zerizalenm! Patrol dan bann lari lavil!
JER.5.1	Ouver zot lizye! Gete dan bann plas piblik!
JER.5.1	Gete si zot war en sel dimoun ki fer sa ki drwat
JER.5.1	e ki esey reste fidel anver Bondye.
JER.5.1	Si ou reisi, alor SENYER ava pardonn Zerizalenm.
JER.5.2	Kan zot deklare:
JER.5.2	Mon fer serman, lo non SENYER ki vivan,
JER.5.2	zot pe fer en fo serman.
JER.5.3	I vre, SENYER:
JER.5.3	Laverite ki enteres ou!
JER.5.3	Ou'n pini zot, me pa fer zot nanryen.
JER.5.3	Ou'n preski detri zot;
JER.5.3	me zot in refize aprann.
JER.5.3	Zot in fer latet, zot refize retourn kot ou.
JER.5.4	Alor mon'n dir dan mwan menm:
JER.5.4	Zot zis dimoun senp;
JER.5.4	zot in azir koman bann fou.
JER.5.4	Zot pa konn lavolonte SENYER,
JER.5.4	zot pa konnen sa ki Bondye i demande.
JER.5.5	Mon pou al war bann sef
JER.5.5	e mon pou koz avek zot.
JER.5.5	San okenn dout, zot konn lavolonte SENYER,
JER.5.5	sa ki Bondye i demann zot fer.
JER.5.5	Me, zot tou, zot parey:
JER.5.5	Zot in revolte kont lotorite Bondye,
JER.5.5	e refize obeir li.
JER.5.6	Pour sa rezon, lyon sorti dan lafore pou atak zot.
JER.5.6	Loulou sorti dan dezer pou devor zot.
JER.5.6	Leopar in kasyet pre avek zot lavil.
JER.5.6	Sa enn ki sorti pou ganny devore.
JER.5.6	Zot in fer bokou pese;
JER.5.6	zot in abandonn mwan plizyer fwa.
JER.5.7	Akfer mon bezwen pardonn pese mon pep?
JER.5.7	Zot in abandonn mwan,
JER.5.7	zot in al ador bann fo bondye.
JER.5.7	Mon'n nouri mon pep ziska zot rasazye.
JER.5.7	Me zot in komet adilter;
JER.5.7	zot al pas zot letan kot bann prostitye.
JER.5.8	Zot ti parey bann seval
JER.5.8	byen gra, en saler!
JER.5.8	Sakenn pe renifle son dezir
JER.5.8	pour fanm son prosen.
JER.5.9	Pa i'n ler pour mwan pini zot pour tousala,
JER.5.9	SENYER i deklare?
JER.5.9	Pa mon bezwen pran mon revanz lo en tel nasyon?
JER.5.10	Mont lo bann miray,
JER.5.10	detri plantasyon rezen,
JER.5.10	me pa konpletman.
JER.5.10	Koup son bann brans
JER.5.10	akoz zot pa pour SENYER.
JER.5.11	Annefe, lepep rwayonm Izrael ek rwayonm Zida
JER.5.11	in vreman trai mwan,
JER.5.11	SENYER i deklare.
JER.5.12	Sa pep in renye mwan. In dir:
JER.5.12	SENYER pa pou fer nanryen.
JER.5.12	Napa okenn maler ki pou tonm lo nou.
JER.5.12	Nou pa pou soufer ni lager ni lafanmin.
JER.5.13	In dir: Bann profet pa konnen ki zot pe koze;
JER.5.13	zot parol i vid.
JER.5.13	Bondye pa'n zanmen koz avek zot.
JER.5.13	Sa bann maler ki zot anonse
JER.5.13	pou tonm lo zot menm.
JER.5.14	Pour sa rezon, la sa ki SENYER,
JER.5.14	Bondye liniver i deklare:
JER.5.14	Zeremi! Akoz zot in koz konmsa,
JER.5.14	parol ki mon pou met dan ou labous,
JER.5.14	pou vin en dife.
JER.5.14	Sa pep ava sa dibwa
JER.5.14	ki sa dife pou devore.
JER.5.15	Zabitan Izrael! Mon pe anvoy kont ou,
JER.5.15	en pep ki sorti lwen. I pou atak ou.
JER.5.15	I en pep for e ansyen
JER.5.15	ki pa'n zanmen perdi okenn lager.
JER.5.15	Zot pa ni konn son langaz,
JER.5.15	ni kapab konpran li.
JER.5.16	Son bann fles i senm lanmor;
JER.5.16	i annan bann gerye profesyonnel.
JER.5.17	Zot pou devor tou: Rekolt ek zot nouritir.
JER.5.17	Zot pou touy bann garson ek bann fiy.
JER.5.17	Zot pou masakre zot troupo ek zot betay.
JER.5.17	Zot pou detri bann plantasyon rezen ek bann pye fig.
JER.5.17	Tou bann lavil fortifye
JER.5.17	kot ou krwar ou an sekirite,
JER.5.17	pou ganny detri par zot larme
JER.5.17	ki pou masakre tou bann zabitan.
JER.5.18	Malgre sa, SENYER i deklare, mon pa pou detri zot konpletman. 
JER.5.19	Kan zot ava demann ou akoz mon ti fer tousala, ou, Zeremi, ou ava dir zot: Parey zot in abandonn mwan pour al servi bann bondye etranze dan zot prop pei, zot pou al servi bann etranze dan en pei ki pa pour zot.
JER.5.20	Al anons sa mesaz avek bann desandan Zakob;
JER.5.20	fer konnen bann zabitan Zida:
JER.5.21	Ekout mwan byen,
JER.5.21	pep tro bet pour konpran.
JER.5.21	Ou annan lizye, me ou pa war.
JER.5.21	Ou annan zorey, me ou pa tande.
JER.5.22	Mwan SENYER, mon demann ou:
JER.5.22	Akoz ou napa respe pour mon lotorite?
JER.5.22	Akoz ou pa tranble devan mwan?
JER.5.22	Mwan menm ki'n met disab koman en baryer pour lanmer.
JER.5.22	Sa baryer pou touzour la,
JER.5.22	e lanmer pa pou zanmen depas li.
JER.5.22	I kapab azite; sa pa pou servi nanryen.
JER.5.22	Pli gro laroul pa pou kapab depas li.
JER.5.23	Me ou, ou en pep antete ki toultan pe revolte.
JER.5.23	Ou'n abandonn mwan e ou'n swazir ou prop semen.
JER.5.24	Zanmen ou'n mazinen onor mwan,
JER.5.24	SENYER ou Bondye.
JER.5.24	Mon'n anvoy lapli dan son sezon toulezan,
JER.5.24	ler ou plante e ler ou rekolte.
JER.5.25	Me ou bann fot in deranz tousala.
JER.5.25	Ou pese in anpes ou ganny sa bann bon keksoz.
JER.5.26	Parmi mon pep, i annan bann ki koupab.
JER.5.26	Zot parey bann saser zwazo.
JER.5.26	Zot tal zot lasenn e veye,
JER.5.26	zot kasyet pour zot atrap dimoun.
JER.5.27	Parey en lakaz zwazo i ranpli avek zwazo,
JER.5.27	zot lakaz i plen avek bann lobze vole.
JER.5.27	Konmsa ki zot in vin pwisan e ris.
JER.5.28	Zot in vin gro e gra.
JER.5.28	Zot move mannyer fer napa limit:
JER.5.28	Zot fer sir ki drwa bann orfelen pa ganny zize korekteman.
JER.5.28	Zot pa tenir kont drwa bann pov.
JER.5.29	Pa fodre mon pini sa bann dimoun pour sa, SENYER i deklare?
JER.5.29	Pa fodre mon revanze kont en nasyon parey?
JER.5.30	En keksoz terib e revoltan
JER.5.30	in arive dan sa pei:
JER.5.31	Bann profet i koz manti.
JER.5.31	Bann pret i ansenny zis sa ki fer zot plezir,
JER.5.31	e mon pep i trouv sa normal.
JER.5.31	Me ki zot pou fer kan tousala i fini?
JER.6.1	Zabitan tribi Benzamen!
JER.6.1	Sove! Kit Zerizalenm!
JER.6.1	Al rod proteksyon dan en lot landrwa.
JER.6.1	Sonn tronpet dan Tekoa;
JER.6.1	donn lavertisman dan Bet-Kerenm,
JER.6.1	akoz maler ek gran dezas pe arive sorti dan Nor.
JER.6.2	Siyon! Ou zoli e byen delika!
JER.6.2	Me mon pe al detri ou.
JER.6.3	Bann berze pe arive avek zot troupo.
JER.6.3	Sakenn pou pik son latant toultour li,
JER.6.3	sakenn i donn manze bann mouton.
JER.6.4	Zot kriye: Debout! Annou prepar nou pour atak Zerizalenm!
JER.6.4	Annou atak li dan milye lazournen!
JER.6.4	Me, apre zot pou dir:
JER.6.4	Domaz! Labrin e fernwanr pe fer.
JER.6.4	Lazournen pe fini.
JER.6.5	Annou atak li dan lannwit.
JER.6.5	Annou detri son bann pale.
JER.6.6	La sa ki SENYER liniver i deklare:
JER.6.6	Koup pye dibwa
JER.6.6	pour fer en baraz kont Zerizalenm.
JER.6.6	Sa lavil i bezwen ganny pini,
JER.6.6	akoz i ranpli avek vyolans.
JER.6.7	Son mesanste i parey en sours
JER.6.7	ki kontinyen koule.
JER.6.7	Ou antann koz zis vyolans ek destriksyon.
JER.6.7	Partou, ou war zis blesir ek soufrans.
JER.6.8	Pep Zerizalenm!
JER.6.8	Aksepte koreksyon.
JER.6.8	Sankwa, mon pou abandonn ou;
JER.6.8	mon pou fer ou vin parey en dezer,
JER.6.8	an landrwa kot personn pa pou kapab reste.
JER.6.9	La sa ki SENYER liniver i deklare:
JER.6.9	Restan Izrael pou ganny ranmase,
JER.6.9	parey ou ranmas tou grap rezen ki'n reste apre rekolt.
JER.6.10	Avek ki fodre mon koze?
JER.6.10	Lekel ki pou ekout mon temwannyaz?
JER.6.10	Zot in bous zot zorey,
JER.6.10	pour pa antann mon mesaz.
JER.6.10	Parol SENYER i en dezoner pour zot.
JER.6.10	Zot pa pare pour ekoute.
JER.6.11	Mwan osi mon ranpli avek lakoler SENYER, ki bril dan mwan,
JER.6.11	mon nepli kapab tenir.
JER.6.11	Tir ou lakoler lo bann zanfan dan lari,
JER.6.11	lo tou bann zennzan.
JER.6.11	Tou dimoun pou ganny deporte,
JER.6.11	mari ek fanm;
JER.6.11	menm bann vyeyar.
JER.6.11	Personn pa pou ganny eparnyen.
JER.6.12	Zot lakaz pou pas dan lanmen en lot dimoun,
JER.6.12	ansanm avek zot later ek zot fanm,
JER.6.12	SENYER i deklare.
JER.6.12	Wi! Mon pou pini zabitan sa pei.
JER.6.13	Gran koman pti, pe fer tou
JER.6.13	pour zot vin pli ris dan en fason malonnet.
JER.6.13	Depi bann profet ziska bann pret,
JER.6.13	zot tou, zot koz manti.
JER.6.14	Zot pa pran gran ka avek dezas ki frap mon pep.
JER.6.14	Zot dir ki tou i byen alor ki tou pa pe mars byen.
JER.6.15	Zot devre onte pour zot bann aksyon degoutan ki'n ofans mwan.
JER.6.15	Me zot napa pider.
JER.6.15	Zot pa'n ni oule rekonnet zot tor.
JER.6.15	Pour sa rezon, zot pou tonm parey tou lezot.
JER.6.15	Zot pou tonbe kan mon pou demann zot rann kont.
JER.6.15	SENYER i deklare.
JER.6.16	La sa ki SENYER deklare:
JER.6.16	Aret en kou; plas ou lo krwaze semen;
JER.6.16	demande oli sa semen lontan, sa bon semen,
JER.6.16	swiv li e ou ava viv dan trankilite.
JER.6.16	Me zot in dir: Non! Nou pa pou swiv!
JER.6.17	Mon'n met bann santinel pour veye.
JER.6.17	Ekout byen ler tronpet i sonnen.
JER.6.17	Me ou'n reponn:
JER.6.17	Mon pa pou port atansyon.
JER.6.18	Alor! Zot, bann nasyon!
JER.6.18	Ekout byen sa ki mon pou fer sa pep.
JER.6.19	Tou bann pep lo later! Ekoute:
JER.6.19	La mon pe anvoy maler lo sa pep,
JER.6.19	rezilta zot prop manigans,
JER.6.19	akoz zot in rezet mon lenstriksyon
JER.6.19	e zot pa'n obei mon komannman.
JER.6.20	Mon pa bezwen lansan ki sorti dan pei Saba,
JER.6.20	oubyen dibwa parfimen ki sorti dan pei etranze.
JER.6.20	Mon pa bezwen bann zannimo ki zot brile lo lotel;
JER.6.20	zot bann sakrifis pa fer mwan plezir.
JER.6.21	Alor, la sa ki SENYER i deklare:
JER.6.21	Mon pou met lobstak devan sa pep
JER.6.21	Dimoun pou tonbe e disparet: Papa ek zanfan, vwazen ek zanmi.
JER.6.22	La sa ki SENYER i deklare:
JER.6.22	En pep ki sorti dan Nor pe vini;
JER.6.22	sa i en gran nasyon ki sorti byen lwen.
JER.6.23	Son bann gerye i arme avek fles ek lans;
JER.6.23	zot kriyel e san pitye.
JER.6.23	Tapaz ki zot fer lo zot seval
JER.6.23	i parey en lanmer dan move tan.
JER.6.23	Zot in pare pour atak Zerizalenm.
JER.6.24	Bann zabitan Zerizalenm ti dir:
JER.6.24	Kan nou ti antann sa nouvel,
JER.6.24	nou ti perdi kouraz, nou lagorz ti sere.
JER.6.24	Nou ti soufer parey en fanm ki pe akouse.
JER.6.25	Pa sorti pour al dan lakanpanny,
JER.6.25	ni al marse dan semen,
JER.6.25	akoz lennmi i la, i pe masakre dan tou kote.
JER.6.26	La sa ki SENYER i deklare:
JER.6.26	Mon pep! Met ou lenz dey,
JER.6.26	roul ou dan lapousyer.
JER.6.26	Fer dey parey ou ti pou fer
JER.6.26	pour lanmor ou sel garson ki ou annan.
JER.6.26	Sant bann kantik tris,
JER.6.26	akoz lennmi pe vini
JER.6.26	e dan en sel kou i pou detri ou.
JER.6.27	Zeremi! Mon'n met ou parmi mon pep,
JER.6.27	pour ou teste li,
JER.6.27	parey en travayer i teste metal.
JER.6.28	Zot tou, zot en bann rebel andirsi
JER.6.28	ki senm rimer partou.
JER.6.28	Zot leker i dir parey bronz ek fer.
JER.6.28	Zot tou, zot bann malfeter.
JER.6.29	Mon pep i parey en metal brit.
JER.6.29	Si ou esey rafin li dan en gran dife,
JER.6.29	bann enpirte pou reste.
JER.6.29	Pa vo lapenn esey rafin li.
JER.6.30	Sa pep pou ganny apele: Larzan san valer,
JER.6.30	akoz SENYER in rezet li.
JER.7.1	La parol ki SENYER ti adres Zeremi: 
JER.7.2	Met ou debout devan laport tanp. La, ou ava anons zot sa mesaz: 
JER.7.3	Zabitan Zida! Ekout parol ki SENYER liniver, Bondye Izrael i dir: Si zot sanz zot mannyer viv ek zot mannyer fer, mon ava les zot viv dan sa pei. 
JER.7.4	Aret krwar dan sa bann fo parol ki zot dir: Sa i tanp SENYER, sa i tanp SENYER, sa i tanp SENYER.
JER.7.5	Plito, sanz zot mannyer viv ek zot fason fer. Tret byen zot kanmarad.
JER.7.6	Aret abiz lo febles bann etranze, bann orfelen, bann vev. Aret touy dimoun inosan dan sa pei. Aret tay deryer lezot bondye ki pou anmenn maler lo zot. 
JER.7.7	E mwan, mon ava les zot viv dan sa pei ki mon'n donn zot bann zanset depi touzour e pour touzour.
JER.7.8	Me zot, zot met zot konfyans dan bann parol mansonz ki napa valer. 
JER.7.9	Zot vole, zot fer krim, zot komet adilter, zot fer fo serman, zot ofer sakrifis Baal, e zot ador bann bondye ki zot pa konnen. 
JER.7.10	Apre tousala, zot vin prezant zot devan mwan, dan sa tanp ki'n ganny konsakre pour mwan e zot dir: Nou'n ganny delivre! Sa i zis pour zot kapab kontinyen fer sa bann aksyon degoutan. 
JER.7.11	Eski zot krwar ki mon tanp in vin en kavern pour bann voler? Annefe, sanmenm sa ki mon war zot pe fer! SENYER i deklare.
JER.7.12	Mon demann zot alor, al Silo, sa premye lavil ki mon ti swazir kot pour mwan ganny adore. Zot ava war sa ki mon'n fer avek li akoz mesanste Izrael, mon pep. 
JER.7.13	Zot in komet tou sa bann pese, SENYER i deklare, mon touzour koz avek zot. Me zot in refize ekout mwan. Mon touzour pe apel zot, me zot pa reponn mwan. 
JER.7.14	Pour sa bann rezon, mon pou tret sa tanp ki'n ganny konsakre pour mwan, sa tanp dan lekel zot in met zot konfyans, sa tanp ki mon'n donn zot ek zot zanset, mon pou tret li parey mon'n fer avek Silo. 
JER.7.15	Mon pou rezet zot lwen avek mwan, parey mon ti fer avek zot frer, bann zabitan Efraim.
JER.7.16	Zeremi! Pa bezwen priy pour sa pep. Pa bezwen pled dan zot faver avek mwan; pa ensiste avek mwan pour zot, akoz mon pa pou ekout ou. 
JER.7.17	Ou menm, pa ou war sa ki zot pe fer dan bann lavil Zida e dan bann lari Zerizalenm? 
JER.7.18	Zanfan i al ranmas dibwa, zonm i alim dife e fanm i prepar lapat pour fer gato pour zot ofer Astarte, sa bondye ki zot apel larenn lesyel. Pour eksit mon lakoler, zot osi fer lofrann diven sa bann bondye etranze. 
JER.7.19	Me zot pa ofans mwan vreman. Zot pe fer ditor zot menm e zot pe anmenn laont lo zot menm. 
JER.7.20	Alor, mwan Senyer BONDYE, mon pou les mon gran lakoler deborde lo sa lavil. Mon pou devers mon lakoler lo dimoun ek zannimo, lo bann pye dibwa ek bann rekolt. Mon lakoler pour brile parey en dife ki personn pa pou kapab tennyen.
JER.7.21	La sa ki SENYER liniver, Bondye Izrael i deklare: Azout zot bann sakrifis konplet avek zot bann sakrifis e manz son lavyann. 
JER.7.22	Ler mon ti fer zot bann zanset sorti Lezip, mon pa ti donn zot okenn lord konsernan bann lofrann oubyen bann sakrifis konplet. 
JER.7.23	Me mon ti zis ordonn zot obei mwan. Konmsa, mon ava zot Bondye e zot ava mon pep. Mon ti osi dir zot viv dapre lord ki mon'n donn zot. Konmsa, zot ava viv ere. 
JER.7.24	Me zot pa'n ni obei, ni ekout mwan. Dan zot lantetman, zot in deside swiv sa ki zot move leker ti dir zot fer. Zot in elwanny zot ek mwan e zot in vir zot ledo kont mwan.
JER.7.25	Depi zour ki mon ti fer zot bann zanset sorti Lezip, mon'n touzour anvoy bann profet, mon bann serviter, kot zot. 
JER.7.26	Malgre sa, zot pa'n ekout mwan, ni menm port atansyon. O kontrer, zot in vin pli antete e pli revolte ki zot zanset.
JER.7.27	Alor, mon demann ou Zeremi, al dir mon pep tousala. Me zot pa pou ekout ou. Ou pou apel zot an mon non, me zot pa pou reponn ou. 
JER.7.28	Ou ava dir zot: Zot menm sa pep ki pa obei mwan, SENYER zot Bondye; sa pep ki pa oule aksepte lenstriksyon. Laverite in mor; personn nepli nonm sa mo.
JER.7.29	La sa ki SENYER i deklare:
JER.7.29	Pep Zerizalenm!
JER.7.29	Koup zot seve long ki mark zot konsekrasyon.
JER.7.29	Zet li lo bann kolin;
JER.7.29	sant bann kantik dey,
JER.7.29	akoz SENYER, in rezet sa pep ki'n provok son lakoler.
JER.7.30	Annefe, SENYER i deklare, pep Zida in fer sa ki depler mwan: Zot in plas zot bann stati degoutan ki mon deteste dan tanp ki'n ganny konsakre pour mwan, e zot in rann li enpir. 
JER.7.31	Dan vale Benn-Hinonm, zot in enstal zot landrwa sakre ki zot apel Tofet, pour zot bril zot garson ek zot fiy an sakrifis. Zanmen mon'n demann zot fer sa, e zanmen mon'n mazin en keksoz parey.
JER.7.32	La sa ki SENYER i deklare: Sa zour pe vini, kan sa landrwa pou nepli apel Tofet oubyen vale Benn-Hinonm, me vale Masak. La kot zot pou anter dimoun, akoz pou nepli annan en lot landrwa pour antere. 
JER.7.33	Zwazo ek zannimo sovaz ava manz kadav sa pep, akoz pou napa personn pour deranz zot. 
JER.7.34	Dan bann lavil Zida e dan bann semen Zerizalenm, pou nepli antann dimoun riye ni war dimoun zwaye; pou nepli antann son rezouisans maryaz. Mon pou fer aret tousala e sa pei pou vin en landrwa devaste.
JER.8.1	La sa ki SENYER i deklare: Dan sa letan, lezo lerwa, sef dan Zida, pret, profet e lezot dimoun ki ti reste Zerizalenm pou ganny detere. 
JER.8.2	Lennmi pou les sa bann lezo tale ater parey fimyen e les zot ganny ekspoze dan soley, lalin ek zetwal ki sa bann zans ti kontan, ki zot ti servi, konsilte e adore. 
JER.8.3	Leres sa move nasyon ki viv la kot mon'n ti dispers zot, pou prefere lanmor plito ki lavi, SENYER liniver i deklare.
JER.8.4	Al dir sa avek lepep:
JER.8.4	La sa ki SENYER ti deklare:
JER.8.4	Kan en dimoun i tonbe, pa i leve?
JER.8.4	Kan i pran en move semen,
JER.8.4	pa i retournen pour li repran bon semen?
JER.8.5	Alor, akoz pep Zerizalenm ki'n egare,
JER.8.5	i persiste dan son move semen?
JER.8.5	Zot kontinyen ador bann fo bondye
JER.8.5	e zot refize retourn ver mwan.
JER.8.6	Mon'n byen ekout zot:
JER.8.6	Zot pa'n dir laverite.
JER.8.6	Personn pa'n regret son bann move aksyon.
JER.8.6	Personn pa'n demande: Ki mal mon'n fer.
JER.8.6	Sakenn i kontiny son prop semen,
JER.8.6	parey en seval fou dan konba.
JER.8.7	Menm sigonny i konnen kan pour li kit pei.
JER.8.7	Tourtrel, zirondel ek griv,
JER.8.7	zot konn sezon pour zot emigre.
JER.8.7	Me mon pep pa tenir kont
JER.8.7	bann regleman ki mon'n donn li.
JER.8.8	Koman eski zot kapab dir
JER.8.8	ki zot bann dimoun saz,
JER.8.8	e zot konn mon lalwa.
JER.8.8	Alor, zot bann spesyalis lalwa in manti
JER.8.8	e zot fos sans mon lalwa?
JER.8.9	Bann ki dir zot saz, in kanmi.
JER.8.9	Zot in pri e zot per,
JER.8.9	akoz zot in rezet parol SENYER.
JER.8.9	Oli zot lasazes?
JER.8.10	Pour sa rezon, SENYER i deklare:
JER.8.10	Mon pou donn zot fanm en lot,
JER.8.10	e zot plantasyon, bann nouvo propriyeter.
JER.8.10	Tou dimoun, depi pli pti
JER.8.10	ziska pli gran pe rod fer larzan.
JER.8.10	Menm bann profet ek bann pret pe tronp lepep.
JER.8.11	Zot pa pran seryezman
JER.8.11	katastrof ki'n frap mon pep.
JER.8.11	Zot kontinyen dir:
JER.8.11	Tou keksoz i byen, tou keksoz i byen,
JER.8.11	alor ki tou pe al mal.
JER.8.12	Zot pa ti ni menm onte,
JER.8.12	kan zot ti komet bann aksyon degoutan.
JER.8.12	Zot pa ni menm rekonnet zot tor.
JER.8.12	Alor, SENYER i deklare:
JER.8.12	Zot pou tonbe avek lezot ki mon pou pini.
JER.8.12	Personn pa pou kapab leve.
JER.8.13	Mon'n deside fini avek zot tou:
JER.8.13	Nepli annan rezen dan plantasyon;
JER.8.13	lo pye fig napa okenn fri;
JER.8.13	son bann fey in fletri.
JER.8.13	Alor, mon pou les bann etranze pran sa ki mon'n donn zot.
JER.8.13	SENYER ki deklare.
JER.8.14	Lepep i demande:
JER.8.14	Akoz nou reste la, san nanryen fer?
JER.8.14	Annou regroup nou dan bann lavil fortifye
JER.8.14	e esper lanmor pran nou.
JER.8.14	SENYER, nou Bondye in deside les nou mor.
JER.8.14	In donn nou delo anpwazonnen pour bwar,
JER.8.14	akoz nou'n fer pese kont li.
JER.8.15	Nou ti pe espere ki lape ava aranz tou
JER.8.15	e ki nou ti ava ganny en letan
JER.8.15	pour nou swanny nou bann blesir.
JER.8.15	Me nanryen pa'n arive.
JER.8.15	Olye sa, lafreyer ki'n tap nou.
JER.8.16	Lennmi i deza dan lavil Dann.
JER.8.16	Nou antann tapaz zot seval sorti depi laba.
JER.8.16	Tou later pe tranble.
JER.8.16	Nou lennmi in vin detri pei,
JER.8.16	nou lavil avek tou sa ki lo la
JER.8.16	e tou son bann zabitan.
JER.8.17	SENYER i deklare:
JER.8.17	La mon pe anvoy tou kalite serpan kont zot.
JER.8.17	Personn pa pou kapab kontrol zot;
JER.8.17	zot pou ganny morde.
JER.8.18	Napa okenn remed pour geri mon lapenn.
JER.8.18	Mon leker i fer mal.
JER.8.19	Ekoute! Partou dan pei,
JER.8.19	mon pep pe kriy osekour:
JER.8.19	Eski SENYER in abandonn Zerizalenm?
JER.8.19	Eski son lerwa in rezet li?
JER.8.19	SENYER zot lerwa i reponn:
JER.8.19	Zot in fabrik bann fo bondye
JER.8.19	e zot in ador bann bondye etranze.
JER.8.19	Sanmenm sa ki fer mwan ankoler.
JER.8.19	Akoz zot ti fer sa?
JER.8.20	Larekolt in ganny fer; sezon lete pe fini.
JER.8.20	Me nou, nou la; nou pa'n ganny sove.
JER.8.21	Mon leker i fermal akoz mon pep in ganny kraze.
JER.8.21	Mon vreman tris; mon dan dezespwar.
JER.8.22	Eski nepli annan remed dan Galaad?
JER.8.22	Nepli annan dokter laba?
JER.8.22	Akoz ki blesir mon pep pa'n geri?
JER.9.1	Si zis mon latet ti en rezervwar delo
JER.9.1	e mon lizye en sours larm!
JER.9.1	Mon ti ava kapab plere lizour koman lannwit,
JER.9.1	pour bann viktim parmi mon pep.
JER.9.2	Si selman mon ti annan en landrwa
JER.9.2	dan dezer kot mon ti ava kapab ale,
JER.9.2	lwen avek mon pep!
JER.9.2	Zot tou, zot en bann tret
JER.9.2	ki viv dan adilter.
JER.9.3	SENYER i deklare:
JER.9.3	Zot lalang i parey en fles.
JER.9.3	Mansonz in ranplas laverite dan sa pei.
JER.9.3	Mon pep i fer sa ki mal enn deryer lot.
JER.9.3	Zot refize rekonnet mwan koman zot Bondye.
JER.9.4	Sakenn i bezwen mefye son zanmi.
JER.9.4	Personn napa konfyans dan son frer,
JER.9.4	parey Zakob, sak frer i en manter.
JER.9.4	Zot tou, zot dir dimal lo zot prosen.
JER.9.5	Zot tou, zot tronp zot prosen.
JER.9.5	Personn pa dir laverite.
JER.9.5	Zot in byen egzers zot lalang
JER.9.5	pour koz manti.
JER.9.5	Zanmen zot pou arete.
JER.9.6	Zot fer aksyon vyolan enn deryer lot.
JER.9.6	Zot koz manti tou lazournen.
JER.9.6	Zot refize rekonnet mwan koman zot Bondye,
JER.9.6	SENYER i deklare.
JER.9.7	Pour sa rezon, SENYER liniver i deklare:
JER.9.7	Mon pou pirifye mon pep
JER.9.7	parey ou pirifye metal dan dife;
JER.9.7	mon pou teste li.
JER.9.7	Ki mon kapab fer ankor avek mon pep?
JER.9.8	Zot lalang i parey en dart anpwazonnen.
JER.9.8	Zot touzour koz manti.
JER.9.8	Sakenn i dir dibyen devan son vwazen;
JER.9.8	me dan son leker, i pe prepar plan pour fer li ditor.
JER.9.9	Bann zans parey, pa mon pou bezwen fer zot rann kont?
JER.9.9	Pa mon pou bezwen tir mon vanzans lo en tel nasyon?
JER.9.10	Mon pou lamante lo bann montanny
JER.9.10	e plere pour bann laplenn, akoz zot in ganny brile.
JER.9.10	Personn pa pase e nepli annan tapaz bann troupo.
JER.9.10	Zwazo ek zannimo sovaz in ale;
JER.9.10	pa reste nanryen.
JER.9.11	Mon pou fer Zerizalenm
JER.9.11	vin en ta rin,
JER.9.11	kot zis zannimo sovaz pou viv.
JER.9.11	Bann lavil Zida pou vin en dezer
JER.9.11	kot personn pa pou reste.
JER.9.12	Eski i annan en dimoun saz pour eksplike akoz sa pei in ganny devaste, e akoz in vin sek parey en dezer kot personn nepli pase?
JER.9.13	SENYER ti reponn: Sa in arive akoz mon pep in abandonn mon lalwa ki mon ti donn li. I pa'n obei mwan e i pa'n swiv sa ki mon ti demann li. 
JER.9.14	Zot in prefere reste dan zot lantetman; zot in al ador bann fo bondye Baal, parey zot bann zanset in montre zot. 
JER.9.15	Alor, ekout byen sa ki mwan, SENYER liniver, Bondye Izrael, mon pou fer: Mon pou donn sa pep en plant anmer pour li manze e delo anpwazonnen pour li bwar. 
JER.9.16	Mon pou anvoy li annegzil dan en kantite pei diferan ki ni li, ni son zanset pa'n deza antann koze. Mon pou anvoy bann gerye kont li ziska ki mon ava'n detri li konpletman.
JER.9.17	La sa ki SENYER liniver i deklare:
JER.9.17	Get byen sa ki pe pase.
JER.9.17	Fer vin bann fanm ki abitye plere e lamante;
JER.9.17	swazir bann ki pli bon.
JER.9.18	Lepep i dir:
JER.9.18	Dir zot depese
JER.9.18	pour zot vin plere e lamante pour nou,
JER.9.18	ziska ki nou lizye ava ranpli avek larm,
JER.9.18	e nou popyer ava mouye afors plere.
JER.9.19	Sa tapaz plere in ganny tande dan Zerizalenm:
JER.9.19	Nou'n ganny rinen!
JER.9.19	Nou onte!
JER.9.19	Nou bezwen kit nou pei.
JER.9.19	Lennmi in detri nou lakaz.
JER.9.20	Mon ti dir:
JER.9.20	Zot bann fanm! Ekout sa ki SENYER i deklare:
JER.9.20	Ouver zot zorey pour resevwar
JER.9.20	parol ki sorti dan son labous.
JER.9.20	Aprann sa kantik avek zot bann fiy
JER.9.20	sa lamantasyon avek kanmarad.
JER.9.21	Lanmor in mont kot nou par lafnet;
JER.9.21	in antre dan nou zoli lakaz;
JER.9.21	i'n pran bann zanfan dan lari,
JER.9.21	ek bann zennzan dan bann plas piblik.
JER.9.22	La sa ki SENYER i deklare:
JER.9.22	Bann kadav in fannen partou,
JER.9.22	parey ta fimyen dan en plantasyon.
JER.9.22	Zot parey bann zepi ki'n ganny koupe
JER.9.22	e ki pa'n ganny rekolte.
JER.9.22	Napa personn pour ranmase.
JER.9.23	La sa ki SENYER i deklare:
JER.9.23	En dimoun saz pa devre vant son lasazes.
JER.9.23	Sa enn ki for pa devre vant son lafors.
JER.9.23	Sa enn ki ris pa devre fer vantar avek son larises.
JER.9.24	Si en dimoun i oule fer vantar,
JER.9.24	fer li akoz i ase malen pour konn mwan.
JER.9.24	Mwan, SENYER, mon azir avek fidelite, lazistis e avek drwatir.
JER.9.24	Sanmenm sa ki fer mwan plezir.
JER.9.24	SENYER i deklare.
JER.9.25	Sa zour pe vini, kan mon pou pini bann dimoun ki'n sirkonsi zis dan zot lekor e ki sorti 
JER.9.26	Lezip, Zida, Edonm, Amonn, Moab e sa bann ki reste dan dezer ki'n raz zot latet. Bann Izraelit i parey: Zot in ganny sirkonsi, me pa zot leker.
JER.10.1	Pep Izrael! Ekout sa ki SENYER i dir ou. 
JER.10.2	La sa ki SENYER i deklare:
JER.10.2	Pa aprann sa ki lezot nasyon i pratike
JER.10.2	Pa per bann fenomenn ki pas dan lesyel parey lezot nasyon.
JER.10.3	Koutim sa bann nasyon napa valer.
JER.10.3	Zot koup en pye dibwa dan lafore;
JER.10.3	e en artizan i travay li avek en sizo.
JER.10.4	Sa i ganny dekore avek larzan ek lor.
JER.10.4	Avek en marto, i fikse en klou pour li pa branle.
JER.10.5	Sa bann zidol,
JER.10.5	i parey sa ki
JER.10.5	zot met dan en plantasyon kokonm
JER.10.5	pour fer per zwazo.
JER.10.5	Zot pa kapab koze.
JER.10.5	Fodre anmenn zot
JER.10.5	akoz zot pa kapab marse.
JER.10.5	Napa rezon pour per zot
JER.10.5	akoz zot pa kapab fer ou dimal,
JER.10.5	ni okenn dibyen.
JER.10.6	SENYER! Napa personn parey ou.
JER.10.6	Ou gran e ou non i gran e pwisan.
JER.10.7	Tou dimoun i devre rekonnet ou lotorite,
JER.10.7	koman lerwa tou bann pep.
JER.10.7	Ou tousel ki merit ganny sa loner.
JER.10.7	Parmi tou bann saz omonn,
JER.10.7	parmi tou bann lerwa,
JER.10.7	napa ki parey ou.
JER.10.8	Tou sa bann saz, tou sa bann lerwa,
JER.10.8	zot bet, zot boufon.
JER.10.8	Kwa ki zot kapab ansenny ou?
JER.10.8	Zot zis en morso dibwa.
JER.10.9	Zot ganny fabrike par en artizan
JER.10.9	e ganny dekore par en lorfev
JER.10.9	avek bann fey annarzan
JER.10.9	ki'n ganny enporte sorti Tarsis,
JER.10.9	oubyen avek lor sorti Oufaz.
JER.10.9	Answit, zot ganny abiye
JER.10.9	dan bann lenz kouler rouz e mov
JER.10.9	zot zis bann lobze lar, travay en artizan.
JER.10.10	Me SENYER i vreman Bondye;
JER.10.10	i sa vre Bondye vivan, e lerwa pour touzour.
JER.10.10	Later i tranble devan son lakoler
JER.10.10	e bann nasyon i enpwisan.
JER.10.11	La sa ki ou ava dir sa bann nasyon: Sa bann bondye ki pa'n kre ni lesyel ni later pou ganny detri lo later e zot pou disparet anba lesyel.
JER.10.12	Par son pwisans SENYER in kre later.
JER.10.12	Par son lasazes i ti kre lemonn
JER.10.12	e son lentelizans in etal lesyel.
JER.10.13	Kan i fer tande son lavwa,
JER.10.13	delo i anmase dan lesyel;
JER.10.13	i fer monte bann gro nyaz depi lorizon;
JER.10.13	i fer zekler anmenn lapli;
JER.10.13	i fer divan sorti dan son rezerv.
JER.10.14	Zot tro bet e zot pa konpran nanryen ditou.
JER.10.14	Bann fabrikan zidol i kanmi,
JER.10.14	akoz sa bann stati ki zot fer i fo;
JER.10.14	zot napa okenn lavi.
JER.10.15	Zot napa okenn valer, zot en travay ridikil.
JER.10.15	Zour zizman, zot pou ganny detri.
JER.10.16	Me Bondye Izrael i pa parey zot.
JER.10.16	In kre liniver
JER.10.16	e in swazir Izrael koman son prop pep.
JER.10.16	SENYER liniver i son non.
JER.10.17	Zerizalenm!
JER.10.17	Ou bann lennmi in anserkle ou.
JER.10.17	Ranmas ou pake.
JER.10.18	Annefe, la sa ki SENYER i deklare:
JER.10.18	Mon pou sas ou dan sa pei,
JER.10.18	e deport ou.
JER.10.18	Mon pou anserkle zot
JER.10.18	pour ki personn pa sape.
JER.10.19	Lepep ki reste Zerizalenm i kriye:
JER.10.19	En gran katastrof in tonm lo nou.
JER.10.19	Blesir ki nou ti krwar
JER.10.19	nou ti ava kapab andire,
JER.10.19	pa pou geri.
JER.10.20	Nou bann latant in ganny detri;
JER.10.20	bann lakord ki ti tenir zot in kase.
JER.10.20	Zanmen nou pou revwar nou bann zanfan;
JER.10.20	zot tou zot in ale.
JER.10.20	Nou nepli annan personn
JER.10.20	pour pik nou bann latant
JER.10.20	e fikse bann rido.
JER.10.21	Nou bann sef i'n azir an fou:
JER.10.21	Zot pa'n rod konsey avek SENYER.
JER.10.21	Pour sa rezon, zot pa'n reisi
JER.10.21	e nou pep in ganny disperse dan tou kote.
JER.10.22	Ekout sa nouvel:
JER.10.22	En gran boulversman pe vini sorti dan Nor;
JER.10.22	i pou transform bann lavil Zida
JER.10.22	e fer zot vin parey en dezer
JER.10.22	kot zis zannimo sovaz ki pou reste.
JER.10.23	SENYER!
JER.10.23	Mon konnen ki zonm pa met son desten.
JER.10.23	Napa en dimoun ki kapab kontrol son lavi.
JER.10.24	Koriz ou pep, SENYER!
JER.10.24	Me pa tap li tro for.
JER.10.24	Pa pini li ler ou ankoler,
JER.10.24	sankwa nou pou ganny detri konpletman.
JER.10.25	Plito, devers ou lakoler
JER.10.25	lo sa bann nasyon ki pa ador ou
JER.10.25	e lo sa bann pep ki pa rekonnet ou.
JER.10.25	Zot in touy ou pep;
JER.10.25	zot in detri Izrael konpletman
JER.10.25	e zot in devaste son pei.
JER.11.1	SENYER ti koz avek Zeremi: 
JER.11.2	Ekout byen bann kondisyon sa lalyans e repet li avek pep Zida ek zabitan Zerizalenm: 
JER.11.3	La sa ki SENYER, Bondye Izrael i deklare: Sa enn ki pa obei kondisyon sa lalyans pou ganny modi. 
JER.11.4	Sa i lalyans ki mon ti fer avek zot bann zanset, kan mon ti fer zot sorti Lezip, sa pei ki ti parey en four ki fonn fer. Mon ti dir zot ki si zot obei tou sa ki mon demann zot fer, alor zot ava vin mon pep e mwan, zot Bondye. 
JER.11.5	Alor, mon pou gard sa promes ki mon ti fer avek zot zanset, konmkwa mon pou donn zot sa pei kot dile ek dimyel i koul annabondans. Lanmenm la kot zot ete ozordi.
JER.11.5	Mon ti reponn, “Wi, SENYER”.
JER.11.6	SENYER ti dir mwan: Anons sa mesaz dan bann lavil Zida e dan bann semen Zerizalenm. Dir lepep ekout bann kondisyon sa lalyans e met zot an pratik. 
JER.11.7	Annefe, depi letan mon ti fer zot zanset sorti dan pei Lezip e ziska ozordi, mon pa'n zanmen arete demann zot pou obei mon lavwa. 
JER.11.8	Me zot pa'n ekoute, zot pa'n obei. Zot in persiste dan zot move mannyer. Alor, mon'n bezwen met an laplikasyon tou bann lartik sa lalyans ki zot pa'n respekte, malgre lord ki mon ti'n donn zot.
JER.11.9	SENYER ti dir mwan: Lepep Zida ek bann zabitan Zerizalenm pe fer konplo kont mwan. 
JER.11.10	Zot in retourn dan fot zot zanset ki ti refize obei mwan. Zot in al ador bann bondye etranze. Izrael ek Zida in kas sa lalyans ki mon ti fer avek zot zanset. 
JER.11.11	Akoz sa, la sa ki SENYER, i deklare: Mon pou fer en maler tonm lo zot e zot pa pou kapab sape. Zot ava apel mwan; mon pa pou ekout zot. 
JER.11.12	Alor, bann zabitan Zerizalenm e lezot lavil Zida ava kriy osekour ver bann bondye, anver ki zot bril lansan. Me sa bann bondye pa pou kapab sov zot dan letan zot maler.
JER.11.13	Dan Zida, sak lavil i annan son prop bondye; bann zabitan Zerizalenm in konstri dan sak semen dan lavil en lotel kot zot ofer sakrifis an loner Baal.
JER.11.14	Zeremi! Pa bezwen priy pour sa pep. Pa bezwen fer mont kot mwan okenn lapriyer pour zot; pa bezwen pled avek mwan pour zot. Kan zot ava dan traka e apel mwan pour ed zot, mon pa pou ekout zot.
JER.11.15	Ki mon byenneme i vin fer dan mon tanp?
JER.11.15	I pa pe azir avek senserite.
JER.11.15	Eski son bann ve ek son bann lavyann sakre,
JER.11.15	i kapab fer li sape dan son maler?
JER.11.16	Otrefwa, SENYER ti donn ou, ou pye zoliv
JER.11.16	ki annan zoli fey e ki plen avek bann zoli fri.
JER.11.16	Me dan milye en gran tanpet,
JER.11.16	SENYER pou met dife avek sa pye zoliv
JER.11.16	e tou son bann brans pou ganny brile konpletman.
JER.11.17	Mwan, SENYER liniver ki ti plant Izrael ek Zida, mon deklare ki zot pou ganny detri. Sa i zot prop lafot, akoz zot in fer sa ki mal; zot in fer mon lakoler monte kan zot ti al ofer sakrifis an loner Baal.
JER.11.18	SENYER ti fer mwan konnen e met mwan okouran ki serten dimoun ti pe fer konplo kont mwan. 
JER.11.19	Me mwan, mon ti parey en mouton dosil ki ti pe ganny anmennen labatwar. Mon pa ti konnen ki konplo ti pe ganny prepare kont mwan. Zot ti pe dir: Annou koup sa pye dibwa pandan ki i ankor ver. Annou touy li; konmsa personn pa pou rapel son non.
JER.11.20	Alor mon ti priye:
JER.11.20	SENYER liniver! Ou ziz dimoun avek lazistis.
JER.11.20	Ou ki egzamin sekre konsyans ek leker tou dimoun.
JER.11.20	Mon'n met mon ka dan ou lanmen.
JER.11.20	Mon pou war ou fer revanz lo zot.
JER.11.21	Pour sa rezon, la sa ki SENYER i deklare kont bann zabitan Anatot ti oule mon lanmor. Zot ti'n dir: Si ou kontinyen koz koman en profet lo non SENYER, nou pou touy ou.
JER.11.22	Alor, la sa ki SENYER liniver i deklare: Mon pou fer zot rann kont! Zot bann zennzan pou ganny masakre; zot bann zanfan pou mor lafen. 
JER.11.23	Personn pa pou reste vivan: Mon pou fer maler tonm lo bann zabitan Anatot, dan lannen ki zot pou rann kont.
JER.12.1	SENYER! Ou tro zis pour mwan akiz ou.
JER.12.1	Malgre sa, mon oule koz lo lazistis avek ou.
JER.12.1	Akoz malfeter i prospere dan lavi?
JER.12.1	Akoz bann malfeter i viv trankilman?
JER.12.2	Ou'n plant zot e zot in pran rasin;
JER.12.2	zot grandi e zot prodwi bann fri.
JER.12.2	Zot touzour pe dir dibyen lo ou.
JER.12.2	Selman, zot leker i lwen avek ou.
JER.12.3	Me ou, SENYER, ou konn mwan,
JER.12.3	ou war mwan;
JER.12.3	ou konnen koman mon kontan ou.
JER.12.3	Rezerv zot parey mouton pour labatwar,
JER.12.3	gard zot ziska zour zot ava ganny touye.
JER.12.4	Later i sek, zerb in fletri. Zannimo ek zwazo pe mor. Tousala, akoz mesanste sa bann dimoun ki'n dir: Bondye pa war sa ki nou pe fer.
JER.12.5	La sa ki SENYER ti deklare:
JER.12.5	Zeremi! Si ou fatige fer lakours avek en zonm,
JER.12.5	ki mannyer ou pou kapab fer lakours avek en seval?
JER.12.5	Si ou pa santi ou an sekirite dan en pei trankil,
JER.12.5	ki ou pou fer si ou dan bann gran zerb obor larivyer Zourden?
JER.12.6	Annefe, menm bann manm ou prop fanmir in trai ou. Zot in fer konplo kont ou. Pa fer zot konfyans, menm ler zot vin anmyel ou avek bann zoli parol.
JER.12.7	La sa ki SENYER i deklare:
JER.12.7	Mon'n abandonn Izrael;
JER.12.7	Mon'n rezet mon nasyon prefere.
JER.12.7	Mon'n livre sa pep ki mon kontan
JER.12.7	dan lanmen son bann lennmi.
JER.12.8	Mon prop pep ki mon'n swazir
JER.12.8	in vir kont mwan.
JER.12.8	Parey en lyon dan lafore,
JER.12.8	in kriy avek mwan.
JER.12.8	Sa i fer mwan deteste li.
JER.12.9	Sa pep ki mon'n swazir, i parey en zwazo
JER.12.9	ki pe ganny atake par tou kote.
JER.12.9	Rasanble tou bann zannimo sovaz!
JER.12.9	Dir zot vin pran par dan festen!
JER.12.10	Bann berze avek zot troupo
JER.12.10	in detri mon plantasyon rezen.
JER.12.10	Zot in pil lo mon later;
JER.12.10	zot in transform mon zoli plantasyon
JER.12.10	e fer li vin en dezer ranpli avek latristes.
JER.12.11	Zot in fer li vin en rezyon devaste
JER.12.11	ki'n ganny marke par dey.
JER.12.11	Pei antye in ganny detri
JER.12.11	e personn pa pran okenn ka.
JER.12.12	Partou dan rezyon montanny
JER.12.12	kot personn pa reste,
JER.12.12	bann devastater pe vini.
JER.12.12	Mon'n anvoy lager pour detri pei antye.
JER.12.12	Pou napa lape.
JER.12.13	Mon pep in senm lagrenn dible,
JER.12.13	me zot in rekolte move zerb.
JER.12.13	Zot in travay dir, san okenn profi.
JER.12.13	Zot rekolt pa'n bon akoz gran lakoler SENYER.
JER.12.14	La sa ki SENYER i deklare: Tou mon bann move vwazen ki'n rin sa pei ki mon'n donn mon pep Izrael, mon pou derasin zot dan zot pei, parey ou derasin en plant. Mon pou osi derasin parmi zot, bann zabitan Zida. 
JER.12.15	Me apre ki mon'n derasin zot, mon pou pran pitye ankor pour zot tou. Mon pou retourn avek zot dan zot pei, sakenn dan son teritwar. 
JER.12.16	Si zot senserman aksepte pour viv parey mon pep, si zot pret serman lo non SENYER ki vivan parey zot ti ansenny mon pep fer an loner Baal, alor zot osi, zot ava fer parti mon pep.
JER.12.17	Me si zot pa oule obei mwan, alor mon pou derasin zot definitivman e detri zot totalman, SENYER i deklare.
JER.13.1	La sa ki SENYER ti dir mwan, “Al aste en sang latwal. Atas li otour ou leren, me pa lav li.” 
JER.13.2	Alor, mon ti al aste en sang latwal, parey SENYER ti'n dir mwan e mon ti met li otour mon leren.
JER.13.3	SENYER ti koz ankor avek mwan, 
JER.13.4	“Pran sa sang ki ou'n aste e ki ou'n met otour ou leren, e al ziska larivyer Perat. La, ou ava kasyet li dan en trou ros.” 
JER.13.5	Alor mon ti ale e mon ti fer sa ki SENYER ti'n dir mwan.
JER.13.6	En bon pe letan apre, SENYER ti dir mwan, “Retourn kot larivyer Perat e pran sa sang ki mon ti demann ou kasyet.”
JER.13.7	Alor mon ti retourn kot larivyer Perat. Kan mon ti revwar sa plas kot mon ti'n kasyet sa sang, mon ti war ki i ti'n pouri e i ti nepli bon pour nanryen.
JER.13.8	SENYER ti ankor koz avek mwan, 
JER.13.9	La sa ki SENYER i deklare: Mon pou detri larogans Zida e gran lorgey Zerizalenm. 
JER.13.10	Zot en pep rebel ki refize obei mwan. Dan zot lantetman, zot in kontinyen swiv zot prop dezir; zot in kontinyen ador e servi lezot bondye. Alor, zot pou vin parey sa sang ki nepli bon pour nanryen. 
JER.13.11	Annefe, SENYER i deklare, parey en zonm i ser en sang otour son leren, mon ti'n atas rwayonm Zida ek rwayonm Izrael otour mwan. Mon ti fer sa pour ki zot vin mon pep, en size loner e laglwar pour mwan. Me zot pa'n oule obei mwan.
JER.13.12	La parol ki ou ava dir zot: La sa ki SENYER, Bondye Izrael i deklare: Tou bann barik i servi pour ranpli avek diven. Zot pou dir ou: Byen sir nou konnen ki barik i la pour met diven ladan. 
JER.13.13	Alor ou ava dir zot: La sa ki SENYER i deklare: Mon pou soul tou bann zabitan sa pei, ansanm avek bann lerwa ki asiz lo tronn David: Pret, profet ek zabitan Zerizalenm. 
JER.13.14	Mon pou bat zot latet ansanm, papa kont zanfan, SENYER i deklare. Personn pa pou ganny eparnyen. Mon pa pou annan okenn bonte, okenn pitye, okenn konpasyon. Personn pa pou anpes mwan detri zot.
JER.13.15	Pep Izrael! Ekout sa ki SENYER i deklare:
JER.13.15	Aret fer vantar.
JER.13.16	Rann glwar SENYER ou Bondye
JER.13.16	avan ki i anvoy fernwanr,
JER.13.16	avan ki ou tap ou lipye kont en ros dan montanny.
JER.13.16	Ou ti pe esper lalimyer,
JER.13.16	me plito fernwanr ek nyaz sonm ki vini.
JER.13.17	Si, akoz ou vantardiz,
JER.13.17	ou pa ekoute,
JER.13.17	mon pour al asiz dan mon kwen.
JER.13.17	Mon pou al pler bokou,
JER.13.17	akoz troupo SENYER pe ganny deporte.
JER.13.18	Al dir lerwa ek son manman:
JER.13.18	Sorti lo tronn, akoz ou zoli kouronn in tonbe.
JER.13.19	Bann lavil dan Sid Zida in fermen.
JER.13.19	Personn pa kapab antre.
JER.13.19	Tou bann zabitan dan Zida pe ganny deporte.
JER.13.20	Zerizalenm! Lev ou lizye, gete:
JER.13.20	Ou bann lennmi pe vini sorti dan Nor!
JER.13.20	Oli sa troupo ki mon'n konfye ou?
JER.13.20	Oli sa bann mouton ki ti fer ou fyer?
JER.13.21	I annan dimoun ki ou'n fer zanmi avek.
JER.13.21	Ki ou pou dir kan zot ava azir kont ou e domin ou?
JER.13.21	Douler pou pran ou
JER.13.21	parey en fanm ki dan douler lanfantman.
JER.13.22	Si ou demann ou lekor:
JER.13.22	Akoz tousala in arive ou?
JER.13.22	Akoz sa kantite fot ki ou'n fer
JER.13.22	kan ou rob ti ganny desire
JER.13.22	e ou ti ganny vyole.
JER.13.23	Eski en dimoun nwanr i kapab sanz kouler son lapo?
JER.13.23	Eski en leopar i kapab tir bann tas lo li?
JER.13.23	Ou, ki abitye fer lemal,
JER.13.23	ou pou kapab fer sa ki byen?
JER.13.24	SENYER pou dispers ou
JER.13.24	parey bren lapay
JER.13.24	ki divan sorti dan dezer i fer anvole.
JER.13.25	Sanmenm sa ou sor, SENYER i deklare.
JER.13.25	Sanmenm sa ki i'n deside pour fer avek ou,
JER.13.25	akoz ou'n oubliy li e ou'n al fer konfyans dan mansonz.
JER.13.26	Mwan osi, mon pou lev ou rob lo ou figir
JER.13.26	e tou dimoun ava war ou touni.
JER.13.27	SENYER in war ou komet adilter;
JER.13.27	in tann ou bann tapaz kontantman.
JER.13.27	In war ou al kot bann fo bondye
JER.13.27	lo bann montanny e dan laplenn.
JER.13.27	Malerezman pour ou, Zerizalenm!
JER.13.27	Ou pa oule swiv mwan pour ou ganny pirifye.
JER.13.27	Ankor konbyen letan sa sityasyon i kapab dire?
JER.14.1	La sa ki SENYER ti dir Zeremi lo size lasesres:
JER.14.2	Zida i an dey;
JER.14.2	son bann lavil pe tonm anrin.
JER.14.2	Son bann zabitan pe asiz ater.
JER.14.2	Zerizalenm pe kriy ver lesyel.
JER.14.3	Bann sef in anvoy bann serviter al rod delo;
JER.14.3	zot al kot bann sitern,
JER.14.3	me zot pa trouv delo.
JER.14.3	Zot retourn avek zot potao vid.
JER.14.3	Dekouraze, kanmi, zot kasyet zot ti kouver zot latet.
JER.14.4	Lapli pa'n tonbe, later i sek.
JER.14.4	Bann fermye i dezapwente;
JER.14.4	zot bes latet.
JER.14.5	Menm en manman serf
JER.14.5	i abandonn son piti
JER.14.5	ki'n fek ne,
JER.14.5	akoz nepli annan zerb.
JER.14.6	Bann bourik sovaz i reste dan montanny.
JER.14.6	Zot pran lapis dan divan parey bann sakal.
JER.14.6	Zot lizye i fatige afors rod zerb.
JER.14.6	Me nepli annan.
JER.14.7	Mon pep i kriy ver mwan:
JER.14.7	Menm si nou pese i akiz nou,
JER.14.7	ed nou, SENYER, pour loner ou non.
JER.14.7	Plizyer fwa nou'n tourn nou ledo kont ou;
JER.14.7	nou'n komet bokou pese kont ou.
JER.14.8	SENYER! Ou ki lespwar Izrael,
JER.14.8	ou ki son sover dan maler,
JER.14.8	akoz ou pas parey en etranze dan pei?
JER.14.8	Akoz ou konport ou parey en vwayazer
JER.14.8	ki pas zis en lannwit?
JER.14.9	Akoz ou fer sanblan ki ou'n perdi ou lafors,
JER.14.9	parey en ero ki nepli kapab sov personn?
JER.14.9	Pourtan, SENYER, ou la parmi nou;
JER.14.9	ou non in ganny envoke lo nou.
JER.14.9	Pa les nou tonbe.
JER.14.10	La sa ki SENYER i deklar avek sa pep: Wi, sa pep i kontan marsaye e al kot i anvi. Me sa pa fer plezir SENYER. Mon pa pou oubliy pese ki i'n fer. Mon pou pini li pour sa.
JER.14.11	SENYER ti dir mwan, “Pa demann mwan fer nanryen pour ed sa pep. 
JER.14.12	Menm si zot fer en zenn, mon pa pou ekout zot lapriyer; menm si zot ofer mwan bann sakrifis konplet ek lofrann vezetal, mon pa pou aksepte. O kontrer, mon pou detri zot par lager, lafanmin ek lepidemi.”
JER.14.13	Alor mon ti dir, “Malerezman, Senyer BONDYE, bann profet pe dir avek lepep ki pou napa okenn lager ni lafanmin. Dapre zot, ou'n promet ki pou annan en vre lape.”
JER.14.14	SENYER ti reponn mwan, “Bann profet pe servi mon non pour koz mansonz. Mon pa'n anvoy zot koz dan mon non; mon pa'n donn zot okenn lord; mon pa'n koz okenn parol avek zot. Bann vizyon ki zot dir zot in ganny pa sorti kot mwan. Tou zot bann fo mesaz i sorti dan zot limazinasyon e pa fer okenn sans.”
JER.14.15	Pour sa rezon, la sa ki SENYER i deklare: Konsernan bann profet ki mon pa'n anvoye, me ki pe koz an mon non e ki dir ki pou napa ni lager ni lafanmin, mon pou detri zot par lager e par lafanmin. 
JER.14.16	Sa bann dimoun avek ki zot in anons lavenir, zot osi, zot pou mor dan menm fason. Zot lekor pou ganny zete dan bann lari Zerizalenm, e pa pou annan personn pour anter zot. Sa pou ariv avek zot tou: Fanm, garson ek fiy. Mon pou fer zot mesanste retonm lo zot menm.
JER.14.17	La sa ki ou ava dir lepep:
JER.14.17	Mon lizye i ranpli avek larm nwit e zour;
JER.14.17	mon pa aret plere,
JER.14.17	akoz mon pep ki mon kontan parey mon fiy
JER.14.17	in soufer en kantite.
JER.14.17	Son blesir i vreman grav.
JER.14.18	Kan mon al dan lakanpanny,
JER.14.18	mon war zis kadav dimoun ki'n ganny masakre.
JER.14.18	Kan mon retourn dan lavil,
JER.14.18	mon war dimoun ki pe mor lafen.
JER.14.18	Profet avek pret i vwayaz atraver pei;
JER.14.18	me zot pa konpran nanryen.
JER.14.19	Lepep i demann SENYER:
JER.14.19	SENYER! Eski ou'n vreman rezet Zida?
JER.14.19	Eski ou'n degoute avek Zerizalenm?
JER.14.19	Akoz ou'n tap nou sitan for
JER.14.19	ki nou blesir pa geri?
JER.14.19	Nou ti annan lespwar, me nanryen bon pa'n ariv nou;
JER.14.19	nou ti esper gerizon, me lafreyer ki'n anvai nou.
JER.14.20	SENYER! Nou konnen e nou rekonnet
JER.14.20	ki nou ek nou bann zanset,
JER.14.20	nou'n mal azir kont ou.
JER.14.21	Akoz ou promes, pa mepriz nou.
JER.14.21	Pa anmenn dezoner lo Zerizalenm,
JER.14.21	la kot tronn ou laglwar i'n ganny etabli.
JER.14.21	Pa kas sa lalyans ki ou ti fer avek nou.
JER.14.22	Napa enn sa bann fo bondye dan lezot nasyon
JER.14.22	ki kapab fer lapli tonbe.
JER.14.22	Lesyel li tousel pa kapab fer lapli tonbe.
JER.14.22	SENYER nou Bondye, zis dan ou, ki nou'n met nou lespwar.
JER.14.22	Ou ki'n fer tousala arive.
JER.15.1	La sa ki SENYER ti dir mwan: Menm si Moiz ek Samyel ti ava debout devan mwan, mon pa ti pou pran pitye pour sa pep. Sas zot devan mwan, fer zot ale. 
JER.15.2	Si zot demann ou kote fodre zot ale, dir zot:
JER.15.2	Serten in destinen pour mor par maladi
JER.15.2	zot ava mor par maladi.
JER.15.2	En bann pou ganny masakre.
JER.15.2	En bann pou mor par lafanmin.
JER.15.2	En bann pou ganny deporte.
JER.15.3	La sa ki SENYER i deklare:
JER.15.3	Mon'n deside azir kont zot par kat maler:
JER.15.3	Touye dan lager;
JER.15.3	desire par bann lisyen;
JER.15.3	devore par zwazo ek zannimo sovaz.
JER.15.4	Kan zot ava war sa pep,
JER.15.4	tou bann rwayonm lo later pou tranble avek lafreyer.
JER.15.4	Sa i rezilta tou sa ki Manase,
JER.15.4	garson Ezekyas ti fer dan Zerizalenm,
JER.15.4	letan i ti lerwa Zida.
JER.15.5	Lekel ki pou pran pitye pour ou, Zerizalenm?
JER.15.5	Lekel ki pou sagren pour ou?
JER.15.5	Lekel ki pou deranz li
JER.15.5	pour vin pran ou nouvel?
JER.15.6	Ou'n rezet mwan, SENYER i deklare.
JER.15.6	Ou'n vir ou ledo avek mwan.
JER.15.6	Alor, mon pran aksyon pour mwan pini ou,
JER.15.6	akoz mon fatige pran konpasyon anver ou.
JER.15.7	Partou dan bann lavil,
JER.15.7	mon'n servi mon fours
JER.15.7	pour senm zot dan divan parey lapay.
JER.15.7	Mon'n detri mon pep konpletman,
JER.15.7	mon'n touy son bann zanfan,
JER.15.7	akoz i pa'n oule sanz son mannyer viv.
JER.15.8	I annan pli bokou vev dan zot pei
JER.15.8	ki gren disab obor lanmer.
JER.15.8	Mon'n fer detri zot bann zennzan
JER.15.8	e zot manman in soufer.
JER.15.8	Mon'n anvoy langwas ek lafreyer
JER.15.8	pour anvai zot en sel kou.
JER.15.9	Sa manman ki ti'n fer set zanfan
JER.15.9	in perdi konnesans;
JER.15.9	i pe mank respirasyon.
JER.15.9	Son lalimyer in sanz an fernwanr.
JER.15.9	In ganny kouver avek laont;
JER.15.9	in perdi son loner.
JER.15.9	Mon pou les lennmi touy tou sa ki ankor vivan,
JER.15.9	SENYER i deklare.
JER.15.10	Mon en zonm malere!
JER.15.10	Akfer mon manman ti met mwan omonn?
JER.15.10	Tou dimoun dan pei, i kont mwan
JER.15.10	e zot dispit avek mwan.
JER.15.10	Pourtan, mon pa'n pret larzan personn,
JER.15.10	e mon pa'n demann personn pret mwan larzan.
JER.15.10	Me tou dimoun pe modi mwan.
JER.15.11	Pourtan, SENYER ti'n dir mwan:
JER.15.11	Mon promet ou ki mon pou delivre ou
JER.15.11	pour en bon rezon.
JER.15.11	Mon promet ou ki mon pou fer ou lennmi
JER.15.11	vin sipliy ou, kan i pou dan maler.
JER.15.12	Lekel ki pou kapab kas feray,
JER.15.12	ki sorti dan Nor, oubyen bronz?
JER.15.13	La sa ki SENYER ti dir avek pep Zida:
JER.15.13	Mon pou livre zot larises
JER.15.13	ek zot trezor avek zot lennmi.
JER.15.13	Sa i konsekans zot bann pese
JER.15.13	ki zot in komet atraver pei.
JER.15.14	Mon pou fer zot vin lesklav zot lennmi
JER.15.14	dan en pei ki zot pa konnen.
JER.15.14	Mon lakoler in alimen parey en dife ki pe bril kont zot.
JER.15.15	Zeremi ti dir SENYER:
JER.15.15	Ou konn tou!
JER.15.15	Pa oubliy mwan, vin sekour mwan SENYER.
JER.15.15	Vanz dan mon plas mon bann lennmi ki persekit mwan.
JER.15.15	Pa pran bokou pasyans avek zot,
JER.15.15	sankwa zot ava ganny letan touy mwan.
JER.15.15	Akoz ou ki mon siport sa bann lensilt.
JER.15.16	SENYER, Bondye liniver!
JER.15.16	Kan ou ti koz avek mwan,
JER.15.16	mon ti ekout tou sa ki ou ti dir
JER.15.16	Kan ou ti koz avek mwan,
JER.15.16	mon ti devor ou parol.
JER.15.16	In ranpli mon leker
JER.15.16	avek lazwa e kontantman
JER.15.16	e mon'n vin ou zanfan.
JER.15.17	Mon pa'n frekant dimoun
JER.15.17	ki pas zot letan anmize e fer lafet.
JER.15.17	Akoz mon ti anba ou lotorite,
JER.15.17	mon pa'n mel mwan avek zot
JER.15.17	e mon ti'n ranpli avek lakoler kont lepep.
JER.15.18	Akoz mon pe kontinyen soufer?
JER.15.18	Akoz mon bann blesir pa pe geri?
JER.15.18	Zot pa pe sikatrize.
JER.15.18	Ou'n vreman dezapwent mwan
JER.15.18	parey en sours sek dan sezon lapli.
JER.15.19	SENYER ti reponn:
JER.15.19	Si ou repanti, mon pou repran ou
JER.15.19	koman mon serviter parey avan.
JER.15.19	Si, olye dir bann parol ki pa fer sans,
JER.15.19	ou proklanm en mesaz serye,
JER.15.19	mon pou repran ou koman mon profet.
JER.15.19	Les sa pep tourn ver ou;
JER.15.19	pa ou ki bezwen tourn ver li.
JER.15.20	Devan sa bann dimoun,
JER.15.20	mon pou fer ou vin solid
JER.15.20	parey en miray fortifye an bronz.
JER.15.20	Si zot esey fer lager kont ou,
JER.15.20	mon pou avek ou pour protez ou,
JER.15.20	gard ou e delivre ou.
JER.15.21	Mon pou aras ou dan zot lanmen.
JER.15.21	Mon pou sov ou kont dimoun vyolan,
JER.15.21	SENYER i deklare.
JER.16.1	La sa ki SENYER ti dir mwan, 
JER.16.2	“Ou pa devre marye, ni fer zanfan dan sa pei. 
JER.16.3	Annefe, la sa ki mwan SENYER, mon deklare lo sa ki pou arive avek bann zanfan ki'n ne dan sa pei, e avek zot paran: 
JER.16.4	Zot pou mor avek en bann maladi grav. Personn pa pou pler zot lanmor, ni anter zot. Zot kadav pou ganny met an ta parey fimyen. Zot pou ganny masakre, oubyen zot pou mor lafen. Zwazo ek zannimo sovaz pou manz zot kadav.”
JER.16.5	Annefe, la sa ki SENYER i deklare: Pa antre dan okenn lakaz kot i annan en lanmor; pa asiste okenn lanterman, akoz mon'n aret beni mon pep, e mon nepli montre mon labonte ek mon lafeksyon anver li, SENYER i deklare. 
JER.16.6	Ris koman pov, pou mor dan sa pei. Personn pou anter zot oubyen met dey. Personn pa pou sizle son lapo, ni raz son latet pour montre son lapenn. 
JER.16.7	Personn pa pou ofer manze dimoun ki an dey, ni rekonfort li dan son lapenn. Personn pa pou donn zot keksoz pour bwar, menm si i zot papa oubyen zot manman ki'n mor.
JER.16.8	Pa osi antre dan en lakaz kot dimoun pe fete. Pa asiz avek zot pour ou manze e bwar. 
JER.16.9	Annefe, la sa ki SENYER liniver, Bondye Izrael i deklare: Mon pou fer aret lafet; tou tapaz rezouisans ek sanson pour nouvo ek nouvel marye. Tousala pou ariv devan zot lizye, letan zot ankor vivan, e anba ou lizye.
JER.16.10	Kan ou pou dir sa pep tousala, zot pou demann ou akoz SENYER nou Bondye in deside anvoy tou sa bann gran maler lo nou. Ki krim nou'n komet? Ki pese nou'n fer.
JER.16.11	Alor ou ava dir zot, la sa ki SENYER i deklare: Sa i akoz zot bann zanset in abandonn mwan pour zot al ador e servi bann fo bondye. Zot in abandonn mwan e zot pa'n obei mon komannman. 
JER.16.12	Me zot, zot in fer pli pir ki zot zanset: Zot tou, zot kontinyen reste dan lantetman e zot pa oule ekout sa ki mon dir zot. 
JER.16.13	Pour sa rezon, mon pou sas zot dan sa pei; mon pou anvoy zot dan en pei ki ni zot zanset, ni zot menm zot pa konnen. Laba, zot ava ador bann fo bondye, lannwit koman lizour, e mon pa pou montre zot mon labonte.
JER.16.14	La sa ki SENYER i deklare: Lontan, kan zot ti fer serman, zot ti dir: Mon promet lo non SENYER ki vivan, ki'n fer pep Izrael sorti Lezip. Me sa zour pe vini kan zot pou dir: 
JER.16.15	Mon promet lo non SENYER ki vivan, ki'n fer pep Izrael sorti dan pei Nor e dan lezot pei kot in dispers zot. Wi, mwan, mon pou fer zot retourn lo later ki mon ti'n donn zot zanset.
JER.16.16	La sa ki SENYER i deklare: Mon pe anvoy en kantite peser ki pou lepidemi zot. Apre sa, mon pou anvoy en kantite saser ki pou debiste zot dan montanny, dan kolin e dan bann kap ros. 
JER.16.17	Mon war byen tou sa ki zot fer. Nanryen pa sap mwan; i kler ki zot koupab. 
JER.16.18	Me avan sa, mon pou fer zot pey doub pour zot move mannyer fer e pour zot pese, akoz zot in sali mon pei avek zot bann zidol degoutan. Zot in ranpli mon landrwa avek zot bann fo zidol.
JER.16.19	Ou menm, SENYER, ki mon lafors,
JER.16.19	mon refiz dan langwas.
JER.16.19	Par tou kote lo later,
JER.16.19	bann nasyon pou vin dir ou:
JER.16.19	Nou bann zanset in erit zis mansonz;
JER.16.19	bann fo bondye ki pa ti kapab fer nanryen.
JER.16.20	Eski zonm i kapab fer son bann bondye,
JER.16.20	alor ki li menm i pa en vre bondye?
JER.16.21	Pour sa rezon,
JER.16.21	mon pou fer sa bann nasyon
JER.16.21	konn mon pouvwar ek mon pwisans.
JER.16.21	Konmsa, zot ava konnen ki mon non i SENYER.
JER.17.1	Pese Zida in ganny ekri avek lapwent an fer,
JER.17.1	ek en dyanman, lo tablet zot leker,
JER.17.1	lo bann korn dan kwen zot lotel.
JER.17.2	Parey zot koz lo zot zanfan,
JER.17.2	zot koz lo zot lotel ek bann poto sakre, bann Asera,
JER.17.2	anba bann pye dibwa ki ranpli ek verdir,
JER.17.2	lo oter bann kolin.
JER.17.3	Akoz ou bann pese dan pei antye,
JER.17.3	ou ki frekant lo bann montanny ek lakanpanny,
JER.17.3	mon pou donn koman piyaz lager,
JER.17.3	tou ou larises, tou ou bann trezor ek ou bann landrwa sakre.
JER.17.4	Ou pou bezwen rann sa pei ki mon ti'n donn ou.
JER.17.4	Mon pou fer ou vin lesklav dan en pei lennmi ki ou pa konn ditou,
JER.17.4	akoz ou'n fer mon lakoler alimen parey en dife
JER.17.4	ki pa pou zanmen tennyen.
JER.17.5	La sa ki SENYER i deklare:
JER.17.5	Mon modi sa zonm ki met son konfyans dan zonm,
JER.17.5	ki met son konfyans zis dan zonm,
JER.17.5	ki rod son lafors dan bann mwayen imen.
JER.17.5	Son leker i lwen avek SENYER.
JER.17.6	I parey en zarbis dan dezer
JER.17.6	ki pouse dan en later sek,
JER.17.6	dan en later vid, ranpli avek disel
JER.17.6	kot nanryen pa pouse,
JER.17.6	kot personn pa reste.
JER.17.7	Me mon beni sa zonm ki met son konfyans dan SENYER,
JER.17.7	e ki kont antyerman lo SENYER.
JER.17.8	I parey en pye dibwa plante obor delo.
JER.17.8	Son rasin i desann ver larivyer.
JER.17.8	I pa per kan letan lasaler i vini,
JER.17.8	son fey i reste touzour ver.
JER.17.8	En lannen lasesres pa trakas li;
JER.17.8	i kontinyen donn fri.
JER.17.9	Leker imen i fourb e koronpi.
JER.17.9	I pa kapab ganny geri.
JER.17.9	Lekel ki kapab konpran li?
JER.17.10	Mwan, SENYER, mon teste sa ki zonm i mazinen;
JER.17.10	mon egzamin son bann santiman.
JER.17.10	Mon tret sakenn dapre son mannyer viv,
JER.17.10	dapre son bann aksyon.
JER.17.11	Sa enn ki vin ris dan fason malonnet,
JER.17.11	i parey en poul ki kouv dizef kannar:
JER.17.11	Dan milye son lavi, son fortin pou kit li,
JER.17.11	e alafen, i fini parey en fou.
JER.17.12	I annan en tronn glorye
JER.17.12	lao dan lesyel depi konmansman lemonn.
JER.17.12	Sa i lanplasman pour nou sanktyer.
JER.17.13	SENYER! Izrael in met son lespwar dan ou.
JER.17.13	Tou sa bann ki abandonn ou pou onte.
JER.17.13	Tou sa bann ki pou pran zot distans avek mwan,
JER.17.13	ki sours lavi,
JER.17.13	pou disparet parey en non
JER.17.13	ki'n ganny ekri dan lapousyer.
JER.17.14	SENYER! Zis ou ki kapab geri mwan.
JER.17.14	Zis ou ki kapab sov mwan.
JER.17.14	Ou menm ki fer mwan sant ou laglwar.
JER.17.15	Dimoun i demann mwan:
JER.17.15	Oli sa ki SENYER in dir pou arive?
JER.17.15	Ki son parol i realize.
JER.17.16	Me mwan SENYER, zanmen mon'n demann ou
JER.17.16	anvoy okenn maler lo zot.
JER.17.16	Mon pa'n zanmen swete ki dezas i tonm lo zot.
JER.17.16	Ou menm ki konnen
JER.17.16	tou parol ki'n sorti dan mon labous i devan ou.
JER.17.17	Pa fer mwan tranble avek lafreyer.
JER.17.17	Ou menm mon refiz dan letan maler.
JER.17.18	SENYER! Fer onte sa bann
JER.17.18	ki persekit mwan;
JER.17.18	me eparny mwan.
JER.17.18	Fer zot tranble avek lafreyer,
JER.17.18	me eparny mwan.
JER.17.18	Fer zour maler tap zot,
JER.17.18	detri zot konpletman.
JER.17.19	La sa ki SENYER ti dir mwan: Zeremi! Al met ou devan gran laport ki bann lerwa Zida i servi pour antre e sorti dan lavil. Apre, al osi devan lezot laport lavil Zerizalenm. 
JER.17.20	Al dir lerwa Zida, tou bann zabitan dan Zida ek tou bann zabitan Zerizalenm ki antre dan lavil par sa bann laport:
JER.17.21	La sa ki SENYER i deklare: Fer byen atansyon, pa transport nanryen zour saba; pa fer antre okenn fardo atraver bann laport Zerizalenm. 
JER.17.22	Zot pa devre zour saba, sorti avek okenn pake. Zot pa devre fer okenn travay zour saba; zot devre rezerv sa zour zis pour mwan, akoz i en zour sakre, parey mon ti ordonn zot zanset. 
JER.17.23	Me zot pa'n ekoute, zot pa'n ouver zot zorey. Zot in reste dan zot lantetman; zot in refize obei e resevwar okenn leson.
JER.17.24	Me si zot obei mwan, SENYER i deklare, si zot pa transport okenn pake dan lavil sa zour ki en zour repo; si zot pa fer okenn travay sa zour la, 
JER.17.25	alor, bann lerwa e zot bann zofisye pou antre par bann laport lavil, asiz lo tronn David. Zot ava antre la dan kales e lo seval. Pep Zida ek zabitan Zerizalenm ava akonpanny zot e pou touzour annan zabitan dan sa lavil. 
JER.17.26	Alor dimoun pou vini depi bann lavil Zida e bann vilaz otour Zerizalenm; zot pou sorti dan teritwar Benzamen, dan laplenn, dan kolin e dan Sid Zida. Zot ava anmenn dan tanp SENYER bann sakrifis konplet e bann sakrifis lape, bann lofrann legren ek lansan, ek bann lofrann rekonesans.
JER.17.27	Me si zot pa ekout mwan, si zot pa obzerv sa zour saba koman en zour sakre, si zot kontinyen pas avek pake dan bann laport Zerizalenm, alor mon pou met dife dan sa bann laport lavil. Sa dife ki pa pou zanmen tennyen, pou detri bann pale dan Zerizalenm.
JER.18.1	La parol ki SENYER ti dir mwan: 
JER.18.2	Leve! Al toudswit kot potye. La, mon ava fer ou antann mon parol. 
JER.18.3	Alor mon ti desann kot potye. I ti pe travay lo son tour. 
JER.18.4	Parey i arive avek larzil ki i pe travay avek, sa po ki i ti pe tournen ti rate. Alor, i ti rekonmans en lot ki i ti krwar i bon.
JER.18.5	La sa ki SENYER ti dir mwan: 
JER.18.6	Eski mon napa drwa fer avek pep Izrael, parey sa ki sa potye pe fer avek larzil? Zot dan mon lanmen parey larzil i dan lanmen sa potye. 
JER.18.7	Parfwa kan mon pe koz lo en nasyon oubyen en rwayonm, mon dir ki mon pou arase, ranverse, detri. 
JER.18.8	Me si sa nasyon i repanti e sanz son mannyer viv, mwan osi mon pa pou egzekit sa ki mon ti'n deside pou fer. 
JER.18.9	Parfwa, mon dir ki mon pou rekonstri e replant en nasyon oubyen en rwayonm. 
JER.18.10	Me si sa nasyon i dezobei mwan e i pa ekout mwan, alor, mon pou sanz mon lide lo dibyen ki mon ti pou al fer. 
JER.18.11	Aprezan, al dir pep Zida e bann zabitan Zerizalenm ki mon pe mazin en maler pour zot, ki mon pe fer en plan kont zot. Sakenn i devre sorti dan son move lavi; sanz son mannyer viv ek son mannyer fer.
JER.18.12	Zot pou reponn: Akfer nou bezwen sanze? Nou pou fer sa ki nou'n deside; nou pou swiv nou bann move lentansyon.
JER.18.13	La sa ki SENYER i deklare:
JER.18.13	Alor, demann bann nasyon etranze
JER.18.13	si zot in deza tande ki en nasyon
JER.18.13	in azir parey Izrael.
JER.18.14	Eski lannez
JER.18.14	i arete kouver latet bann montanny dan Liban?
JER.18.14	Eski delo larivyer ki sorti dan montanny i aret koule?
JER.18.15	Me mon pep in oubliy mwan
JER.18.15	e in al bril lansan devan bann fo bondye
JER.18.15	ki'n fer li tonbe dan semen,
JER.18.15	lo semen ki zot ti swiv dan tan lontan
JER.18.15	e al mars dan bann nouvo santye ki pa ankor trase.
JER.18.16	Zot in telman devaste pei,
JER.18.16	ki tou dimoun ki pas par la
JER.18.16	i soke e sekwe latet.
JER.18.17	Parey divan ki sorti dan Les,
JER.18.17	e ki balye tou lo son pasaz,
JER.18.17	mon pou dispers zot devan son lennmi.
JER.18.17	Zour maler pou arive,
JER.18.17	mon pou tourn mon ledo avek zot;
JER.18.17	mon pa pou tourn ver zot.
JER.18.18	Alor serten parmi lepep ti dir: Annou prepar en konplo kont Zeremi! Nou pou touzour annan pret pour ansenny nou lalwa, bann saz pour donn nou konsey, profet pour proklanm mesaz Bondye. Annou par dir dimal lo li; annou aret ekout sa ki i dir. 
JER.18.19	Alor mon ti priye:
JER.18.19	SENYER, ekout mwan!
JER.18.19	Ekout sa ki mon lennmi pe dir kont mwan.
JER.18.20	Eski dimoun i rann lemal pour lebyen?
JER.18.20	Zot in fouy en trou pour fer mwan tonbe.
JER.18.20	Rapel kan mon ti koz avek ou dan zot faver,
JER.18.20	pour ki ou pa vin ankoler kont zot.
JER.18.21	Alor, les zot bann zanfan mor lafen;
JER.18.21	fer zot ganny touye dan lager.
JER.18.21	Pa les zot bann fanm ganny ankor zanfan
JER.18.21	e ki zot vin vev.
JER.18.21	Fer ki zot mari i mor avek en lepidemi;
JER.18.21	e bann zennzan i ganny touye dan lager.
JER.18.22	Anvoy bann gerye pour detri zot lakaz,
JER.18.22	pour ki zot ava kriye dan douler.
JER.18.22	Zot in fouy en trou pour mwan tonm ladan;
JER.18.22	zot in kasyet bann latrap pour pran mwan par lipye.
JER.18.23	SENYER! Ou konn byen tou zot bann konplo
JER.18.23	pour touy mwan.
JER.18.23	Pa oubliy zot krim;
JER.18.23	pa pardonn zot pese.
JER.18.23	Fer zot tonbe devan ou.
JER.18.23	Pa les zot sape devan ou lakoler.
JER.19.1	La sa ki SENYER ti dir: Al aste en gargoulet kot en potye. Pran avek ou detrwa zonm parmi bann ansyen e detrwa pret pli aze. 
JER.19.2	Sorti e al dan kote vale Ben Hinonm ki dan lantre laport bann Po kase. La, ou ava kriy mesaz ki mon pou donn ou.
JER.19.3	Ou ava dir zot: Lerwa Zida, e zabitan Zerizalenm! Ekout parol SENYER. La sa ki SENYER liniver, Bondye Izrael i deklare: Gete! Mon pou anvoy en tel dezas lo sa later, ki tou dimoun ki ava antann sa ki'n arive pou tranble ek lafreyer.
JER.19.4	Annefe, bann zabitan Zida in abandonn mwan. Mon pa rekonnet sa landrwa ki zot in profannen avek zot bann sakrifis an loner bann fo bondye, bann fo bondye ki ni zot, ni zot zanset, ni bann lerwa Zida pa'n zanmen konnen. Zot in ranpli sa plas avek disan dimoun inosan. 
JER.19.5	An loner Baal, zot in konstri en lotel kot zot bril zot zanfan an sakrifis. Sa i en keksoz ki mon pa'n zanmen ordonn zot pou fer, e ki'n zanmen vin dan mon lespri pour demann zot fer.
JER.19.6	Akoz zot in fer tousala, letan pe vini kan sa plas pou nepli ganny apele Tofet oubyen Vale Ben Hinonm, me Vale Masak. 
JER.19.7	Mon pou detri tou bann plan ki zabitan Zida ek Zerizalenm i annan pour sa landrwa. Mon pou les zot lennmi masakre zot. Mon pou donn zwazo ek zannimo sovaz zot kadav pou manze. 
JER.19.8	Mon pou met sa lavil dan en tel leta degoutan, ki tou dimoun ki pase pou ganny en sok e zot ava kriye ek sezisman devan en tel destriksyon. 
JER.19.9	Lennmi pou kanp otour lavil e zot pou esey atak son bann zabitan. Mon pou fer zot manz laser zot zanfan e zot pou manz kanmarad. 
JER.19.10	Apre sa, ou ava kas sa gargoulet devan bann zonm ki'n vin avek ou.
JER.19.11	Ou ava dir zot: La sa ki SENYER liniver i deklare: Mon pou kas sa pep ek sa lavil parey ou kas en gargoulet ki pa pou zanmen kapab ganny repare. Dimoun pou anter zot kadav menm dan Tofet, akoz pa pou annan okenn landrwa pour anter zot. 
JER.19.12	Mon promet ki mon pou fer sa lavil ek son bann zabitan vin parey Tofet, SENYER i deklare.
JER.19.13	Tou bann lakaz dan Zerizalenm, menm pale lerwa Zida ek tou bann lakaz kot zot in bril lansan an loner bann zetwal dan lesyel, kot zot in prezant lofrann diven avek sa bann bondye etranze, pou ganny deklare enpir parey Tofet.
JER.19.14	Apre sa, Zeremi ti kit Tofet kot SENYER ti'n anvoy li pour koz lo son non. I ti al debout dan lakour tanp SENYER kot i ti dir avek lepep.
JER.19.15	La sa ki SENYER liniver, Bondye Izrael i deklare: Mon pe fer vin lo sa lavil e lo bann vilaz zalantour tou sa bann maler ki mon ti'n anonse kont li, akoz bann zabitan i antete e zot in refize ekout mon parol.
JER.20.1	Pret Pasour, garson Imer, sef bann gard dan tanp, ti antann Zeremi anons sa bann parol sorti kot SENYER. 
JER.20.2	I ti kalot profet Zeremi e anmar li dan lasenn dan tanp, pre avek laport Benzamen ki parlao. 
JER.20.3	Lannmen bomaten, Pasour ti fer larg Zeremi ki ti dir li: SENYER pou nepli apel ou Pasour, me Magor-Misabib, savedir Laper ki partou. 
JER.20.4	Annefe, la sa ki SENYER i deklare: Mon pou fer ou ek ou bann zanmi per zot lonbraz. Avek ou prop lizye, ou pou war lennmi masakre zot tou. Mon pou osi livre Zida anba pouvwar lerwa Babilonn ki pou anvoy zot annegzil Babilonn, kot zot ava ganny masakre. 
JER.20.5	Mon pou osi les zot lennmi pran e fer piyaz tou larises sa lavil e sezi tou sa ki zot in gannyen afors travay, zot bann lobze presye, menm trezor bann lerwa Zida. Tousala, lennmi pou pran e anmenn avek li Babilonn.
JER.20.6	Kanta ou, Pasour, ou pou ganny kaptire e ganny anvoye Babilonn avek tou ou fanmir. Ou pou mor e ganny antere laba avek tou ou bann zanmi avek ki ou'n anons mansonz.
JER.20.7	SENYER! Ou'n tronp mwan
JER.20.7	e mon'n les mwan ganny tronpe.
JER.20.7	Ou pli for ki mwan
JER.20.7	e ou'n pran mwan par lafors.
JER.20.7	Tou le zour, dimoun i riy mwan,
JER.20.7	e monk mwan.
JER.20.8	Sak fwa ki mon bezwen koze,
JER.20.8	fodre ki mon kriye pour anonse:
JER.20.8	Vyolans ek destriksyon.
JER.20.8	SENYER! Akoz mon proklanm ou mesaz,
JER.20.8	dimoun i ensilte mwan e monk mwan.
JER.20.9	Si mon dir dan mwan menm:
JER.20.9	Mon ava oubliy SENYER,
JER.20.9	e mon pou nepli koz lo son non,
JER.20.9	ou parol i vin parey en dife
JER.20.9	ki brile dan mwan.
JER.20.9	Mon esey tou pour reziste,
JER.20.9	me mon pa kapab.
JER.20.10	Mon antann dimoun pe dir:
JER.20.10	Laterer i par tou kote!
JER.20.10	Denons li! Annou denons li!
JER.20.10	Tou mon bann zanmi pe espere war mwan tonbe.
JER.20.10	Zot dir:
JER.20.10	Si nou esey zwe en trik lo li,
JER.20.10	alor nou ava pli for ki li
JER.20.10	e nou ava pran nou revanz lo li.
JER.20.11	Me SENYER i avek mwan;
JER.20.11	e i konbat pour mwan avek pwisans.
JER.20.11	Sa bann ki fer mwan dimal pou tonbe,
JER.20.11	zot pa pou kapab fer nanryen kont mwan.
JER.20.11	Zot pou ganny kouver avek laont,
JER.20.11	akoz zot pa pou kapab reisi kont mwan.
JER.20.11	Personn pa pou oubliye
JER.20.11	koman zot ti ganny dezonore pour touzour.
JER.20.12	SENYER liniver!
JER.20.12	Ou teste bann ki fidel anver ou.
JER.20.12	Ou teste zot leker ek zot lespri.
JER.20.12	Mon'n plas mon problenm dan ou lanmen.
JER.20.12	Fer mwan war ou vanzans lo zot,
JER.20.12	akoz mon'n konfye mon problenm i dan ou lanmen.
JER.20.13	Annou sant pour SENYER!
JER.20.13	Annou selebre SENYER!
JER.20.13	In delivre bann pov
JER.20.13	dan lanmen bann malfeter.
JER.20.14	Modi sa zour ki mon ti ne!
JER.20.14	Oubliy sa zour
JER.20.14	ki mon manman ti met mwan o monn!
JER.20.15	Modi sa zonm ki ti al anons mon papa:
JER.20.15	Ou'n ganny en garson!
JER.20.16	I ava vin parey bann lavil
JER.20.16	ki SENYER ti detri san pitye.
JER.20.16	I ava antann plennyen bomaten
JER.20.16	e tronpet sonnen midi.
JER.20.17	Si selman Bondye ti'n les mwan mor dan vant mon manman!
JER.20.17	Alor, lekor mon manman ti ava'n vin mon latonm.
JER.20.17	I ti ava'n gard mwan dan son vant pour touzour!
JER.20.18	Akfer mon ti sorti dan vant mon manman
JER.20.18	si ti zis pour konn latristes ek soufrans
JER.20.18	e fini mon lavi dan laont?
JER.21.1	Zeremi ti resevwar en mesaz sorti kot SENYER, pour li adres Sedesyas. Lerwa ti'n anvoy Pasour, garson Malkiya avek pret Sofoni, garson Maaseya pou demann li: 
JER.21.2	Konsilte SENYER pour nou, akoz Naboukodonozor, lerwa Babilonn, pe fer lager kont nou. Kekfwa SENYER ava fer en mirak dan nou faver e fer Naboukodonozor sorti kot nou.
JER.21.3	Alor Zeremi ti reponn zot: 
JER.21.4	Al dir Sedesyas: La sa ki SENYER, Bondye Izrael, i deklare: Ou pe fer lager kont larme lerwa Babilonn ki'n anserkle ou lavil. Mon pou detourn kont ou, tou bann zarm ki ou pe servi kont lerwa Babilonn. Mon pou fors bann gerye ki pe anserkle ou pour retourn dan lavil. 
JER.21.5	Mwan menm, mon pou lager kont ou avek tou mon lafors e dan en lakoler terib e vyolan. 
JER.21.6	Mon pou detri tou et vivan dan sa lavil: Zonm ek zannimo. Zot pou mor dan en lepidemi terib.
JER.21.7	SENYER ti deklare: Kanta Sedesyas, lerwa Zida ek son bann sef ek tou dimoun ki'n sirviv lafanmin, lepe ek lepidemi, mon pou livre zot dan lanmen lerwa Naboukodonozor ek bann lennmi ki oule touy zot. Naboukodonozor pou masakre zot tou. I pa pou eparny personn, ni montre konpasyon oubyen pitye anver personn.
JER.21.8	Ou ava dir sa pep: La sa ki SENYER i deklare: Mon pou les ou swazir ant semen lavi ek semen lanmor. 
JER.21.9	Tou dimoun ki ava reste dan lavil pou ganny masakre oubyen mor par lafanmin, oubyen par lepidemi. Me sa bann parmi zot ki ava sorti e ki ava rann zot avek bann Babilonyen ki pe anserkle lavil, zot pa pou ganny touye. Omwen, zot ava'n kapab sov zot lavi. 
JER.21.10	Annefe, SENYER i deklare: Mon pe tourn kont lavil Zerizalenm, pa pour son boner, me pour son maler. Mon pou detri li. I pou ganny livre avek lerwa Babilonn ki pou met dife ladan.
JER.21.11	La en mesaz SENYER pour lafanmir rwayal Zida:
JER.21.11	Ekoute sa ki SENYER i deklare:
JER.21.12	Zot ki sorti dan lafanmir David,
JER.21.12	la sa ki SENYER i deklare:
JER.21.12	Pratik vre lazistis tou le bomaten.
JER.21.12	Delivre bann ki pe ganny kraze
JER.21.12	anba lanmen bann ki pli for.
JER.21.12	Sankwa, akoz zot bann move aksyon,
JER.21.12	mon lakoler pou eklate parey en dife,
JER.21.12	ki personn pa kapab tennyen.
JER.21.13	Mon kont zot ki reste dan vale,
JER.21.13	la kot bann ros i plat,
JER.21.13	SENYER i deklare.
JER.21.13	Annefe, zot dir:
JER.21.13	Personn pa pou kapab desann pour atak nou
JER.21.13	ni penetre dan nou landrwa kasyet.
JER.21.14	Mon pou fer ou rann kont,
JER.21.14	dapre ou bann aksyon,
JER.21.14	SENYER i deklare.
JER.21.14	Mon pou met dife avek ou lafore;
JER.21.14	sa dife pou bril tou sa ki dan zalantour.
JER.22.1	SENYER ti dir Zeremi: Al kot lerwa Zida e dir li: 
JER.22.2	Lerwa Zida! Ou ki pe asiz lo tronn lerwa David; ou avek ou bann zofisye, avek sa bann dimoun ki antre dan ou pale, ekout sa ki SENYER i deklare:
JER.22.3	Fer sa ki zis e sa ki drwat. Delivre malere ki pe ganny vole. Pa bezwen eksplwat bann etranze, bann orfelen oubyen bann vev; pa servi vyolans e pa touy dimoun inosan dan sa landrwa. 
JER.22.4	Si ou vreman swiv mon bann konsey, alor bann lerwa ki lo tronn David ava kontinyen asiz lo son tronn. Avek zot bann zofisye e zot lantouraz, zot ava kontinyen pas atraver bann laport sa pale dan zot kales e lo zot seval. 
JER.22.5	Me si ou pa swiv mon bann konsey, mon promet ki sa pale pou tonm anrin, SENYER i deklare. 
JER.22.6	Annefe, la sa ki SENYER i deklare kont pale lerwa Zida:
JER.22.6	Pour mwan, ou osi zoli ki lafore Galaad,
JER.22.6	ki latet montanny Liban.
JER.22.6	Me san fot, mon pou fer ou vin en dezer,
JER.22.6	en lavil san zabitan.
JER.22.7	Mon pou anvoy bann zonm detri ou.
JER.22.7	Sakenn avek son zouti,
JER.22.7	pou koup ou bann pli zoli pye sed,
JER.22.7	e zet zot dan dife.
JER.22.8	En kantite nasyon etranze pou pas pre avek sa lavil. Zot pou demann avek kanmarad akoz SENYER in tret sa gran lavil konmsa? 
JER.22.9	Alor zot pou reponn: Akoz zot in abandonn lalyans ki zot in fer avek SENYER, zot Bondye; akoz zot in al ador e servi bann fo bondye.
JER.22.10	Zabitan Zida!
JER.22.10	Pa bezwen plere ni plennyen pour sa enn ki'n mor.
JER.22.10	Plere plito pour sa enn ki ale,
JER.22.10	akoz i pa pou zanmen retournen;
JER.22.10	i pa pou zanmen retourn
JER.22.10	dan pei kot i ti ne.
JER.22.11	Annefe, la sa ki SENYER i deklare konsernan Saloum, garson Zozyas ki ti mont lo tronn dan plas son papa Zozyas ki pa pou retournen: 
JER.22.12	I pou mor laba kot i ti ganny deporte. I pa pou war sa pei ankor.
JER.22.13	Maler lo sa dimoun ki fer son lakaz
JER.22.13	lo depan lazistis,
JER.22.13	e ki met letaz lo lenzistis;
JER.22.13	ki fer dimoun travay pour nanryen,
JER.22.13	ki pa pey son bann travayer.
JER.22.14	I ganny modi sa enn ki dir:
JER.22.14	Mon pou konstri en gran pale pour mwan
JER.22.14	avek bann gran lasanm dan letaz.
JER.22.14	I fer pers bann lafnet,
JER.22.14	e kouver miray avek lanbri dibwa sed,
JER.22.14	e penn zot an rouz.
JER.22.15	Lefe ki ou konstri lakaz avek dibwa sed
JER.22.15	pa fer ou en pli bon lerwa.
JER.22.15	Ou papa ti manze, bwar parey tou dimoun.
JER.22.15	Me i ti pratik lazistis,
JER.22.15	i ti en zonm drwat.
JER.22.15	Tou keksoz ti mars byen pour li.
JER.22.16	I ti defann drwa bann pov ek bann malere,
JER.22.16	e tou keksoz ti mars byen.
JER.22.16	Sa enn ki azir dan sa fason,
JER.22.16	i montre ki i kontan mwan, SENYER.
JER.22.17	Me ou, ou pe rod zis ou profi personnel.
JER.22.17	Ou fer touy sa enn ki inosan,
JER.22.17	ou kraz dimoun avek britalite.
JER.22.18	Alor, la sa ki SENYER i deklare kont Yoyakim,
JER.22.18	garson Zosyas, lerwa Zida:
JER.22.18	Personn pa pou regret son lanmor, oubyen dir:
JER.22.18	Maler pour ou, mon frer!
JER.22.18	Maler pour ou mon ser!
JER.22.18	Personn pa pou plere oubyen kriye:
JER.22.18	Maler pour mon met!
JER.22.18	Maler pour lerwa!
JER.22.19	I ava ganny antere parey en bourik.
JER.22.19	Son lekor ava ganny trennen
JER.22.19	an deor bann laport Zerizalenm.
JER.22.20	Mont Liban e kriye.
JER.22.20	Fer tande zot lavwa dan pei Basann.
JER.22.20	Kriye depi lao dan montanny Abarim,
JER.22.20	akoz tou zot bann zanmi in ganny bate.
JER.22.21	Mon ti averti ou
JER.22.21	kan tou ti pe al byen pour ou.
JER.22.21	Me ou ti dir: Mon pa tande.
JER.22.21	Ou'n touzour azir konmsa
JER.22.21	depi ou ti ankor pti.
JER.22.21	Ou pa'n zanmen oule obei mwan, ou SENYER.
JER.22.22	Tou ou bann sef pou ganny egzile
JER.22.22	parey ou bann zanmi.
JER.22.22	Zot tou, zot pou ganny balye dan en gro divan.
JER.22.22	Zot pou dan laont akoz zot move konportman.
JER.22.23	Ou pou viv trankilman
JER.22.23	dan lakaz fer avek dibwa sed sorti Liban,
JER.22.23	ler soufrans pou sezi ou.
JER.22.23	Ou pou kriye parey en fanm dan douler lakousman.
JER.22.24	La sa ki ou ava dir lerwa Yoyiakim, garson lerwa Yoyiakim, lerwa Zida: Osi vre ki mwan SENYER, mon vivan, mon deklare: Si ou ti sa bag ki lo mon lanmen drwat, mon ti pou tir li. 
JER.22.25	Mon pou livre ou dan lanmen bann ki anvi touy ou, ki fer ou tranble ek lafreyer: Naboukodonozor, lerwa Babilonn ek son bann gerye. 
JER.22.26	Mon pou anvoy ou ek ou manman, dan en lot pei kot ou pa ti ne. La, tou le de, zot pou mor. 
JER.22.27	Zanmen zot pou retourn dan sa pei ki zot ti sitan anvi war.
JER.22.28	Dimoun i demande: Eski Yoyakim in vin parey en gargoulet kase, ki'n ganny zete akoz i initil? Akoz li ek son bann zanfan, zot in ganny deporte dan en pei ki zot pa konnen? 
JER.22.29	O mon pei! Mon pei! Mon pei! Ekout parol SENYER.
JER.22.30	La sa ki SENYER i deklare: Anrezistre sa zonm konmsi i napa zanfan. Son lavi in rate. Okenn son desandan pa pou renny lo Zida koman sikseser David.
JER.23.1	La sa ki SENYER i deklare: Maler lo sa bann berze ki detri e ki dispers bann mouton dan mon troupo! 
JER.23.2	Akoz tousala, la sa ki SENYER, Bondye Izrael, i deklare kont sa bann berze ki sipoze pran swen son pep: Zot pa'n okip mon troupo; zot in dispers li dan tou kote. Alor, mwan ki pou okip zot e pini zot mannyer fer, SENYER i deklare. 
JER.23.3	Mwan menm ki pou rasanble leres mon troupo, dan tou sa bann pei kot mon'n sas zot; mon pou fer zot retourn dan zot pei kot zot ava fer bokou zanfan. 
JER.23.4	Mon pou donn zot bann bon berze pour diriz zot, ki pou pran swen avek zot. Avek zot, mon pep pou nepli per, ni konn lafreyer; pa pou annan enn ki pou manke; SENYER i deklare.
JER.23.5	La sa ki SENYER i deklare:
JER.23.5	Bann zour pe vini,
JER.23.5	kan mon pou fer paret
JER.23.5	en vre desandan David.
JER.23.5	En lerwa ki pou renny avek disernman
JER.23.5	e ki pou fer respekte lalwa ek lazistis dan pei.
JER.23.6	Pandan son renny, rwayonm Zida pou ganny libere
JER.23.6	e pep Izrael pou viv dan lape.
JER.23.6	I pou ganny apele: SENYER ki nou lazistis.
JER.23.7	Wi, sa zour pe vini, SENYER i deklare, kan dimoun pou nepli dir: Mon fer serman par SENYER ki vivan ki'n fer nou, bann Izraelit, sorti Lezip, 
JER.23.8	me: Mon fer serman par SENYER ki vivan, ki'n fer pep Izrael sorti dan pei Nor e partou dan lezot pei kot i ti sas zot, e in fer zot retourn lo zot prop later.
JER.23.9	La sa ki SENYER i deklare lo size bann profet:
JER.23.9	Mon leker i fer mal.
JER.23.9	Tou mon lekor pe tranble.
JER.23.9	Mon parey en zonm sou,
JER.23.9	en zonm ki'n tro bwar,
JER.23.9	akoz tou sa ki SENYER in fer,
JER.23.9	akoz bann parol ki i'n dir mwan.
JER.23.10	Sa pei i ranpli avek dimoun ki komet adilter.
JER.23.10	Akoz malediksyon Bondye, pei i an dey,
JER.23.10	e zerb i konpletman sek.
JER.23.10	Zot taye pour fer sa ki mal
JER.23.10	e zot servi zot kouraz pou fer sa ki devret.
JER.23.11	Ni bann profet, ni bann pret pa montre respe pour mwan.
JER.23.11	Mon'n war tou sa bann move aksyon
JER.23.11	ki zot komet menm dan tanp,
JER.23.11	SENYER i deklare.
JER.23.12	Pour sa rezon, mon pou fer zot glise dan semen.
JER.23.12	Zot pou bat ek kanmarad dan fernwanr
JER.23.12	e zot pou tonbe.
JER.23.12	Mon pe anmenn maler lo zot;
JER.23.12	letan zot pinisyon in arive,
JER.23.12	SENYER i deklare.
JER.23.13	Mon'n war pese ki bann profet dan Samari ti fer:
JER.23.13	Zot ti profetize lo non Baal
JER.23.13	e zot in anmenn Izrael, mon pep, lo move semen.
JER.23.14	Me mon'n war bann profet dan Zerizalenm fer keksoz degoutan:
JER.23.14	Zot komet adilter e zot viv dan mansonz.
JER.23.14	Zot ankouraz dimoun kontinyen fer sa ki mal,
JER.23.14	e personn pa sanz son mannyer fer.
JER.23.14	Pour mwan, zot osi move
JER.23.14	ki bann zabitan Sodonm ek Gomor.
JER.23.15	Alor, la sa ki SENYER liniver i deklare
JER.23.15	konsernan sa bann profet:
JER.23.15	Mon pou fer zot manz margoz anmer
JER.23.15	e bwar delo anpwazonnen.
JER.23.15	Akoz sa bann profet Zerizalenm,
JER.23.15	ki pei antye in ganny profannen.
JER.23.16	La sa ki SENYER liniver i deklare:
JER.23.16	Pa ekout parol bann profet.
JER.23.16	Pa les zot tronp ou avek en bann fo promes.
JER.23.16	Sa ki zot pe dir i zot prop lenvansyon;
JER.23.16	zot pa pe anons mesaz sorti kot SENYER.
JER.23.17	Zot osi dir avek bann dimoun ki napa respe pour mwan:
JER.23.17	SENYER in dir ki tou pou al byen pour zot.
JER.23.17	Avek sa bann ki reste dan zot lantetman,
JER.23.17	ki swiv zot prop mannyer fer,
JER.23.17	zot dir: Maler pa pou tonm lo zot.
JER.23.18	Me, lekel parmi sa bann profet ki'n deza konn sa ki SENYER i mazinen dan sekre? Lekel parmi zot in deza tande, oubyen konpran sa ki SENYER i dir?
JER.23.19	Lakoler SENYER i parey en tanpet,
JER.23.19	en divan tourbiyon lo latet bann move dimoun.
JER.23.20	Sa lakoler SENYER pa pou arete
JER.23.20	ziska ki SENYER in akonpli
JER.23.20	tou sa ki i ti annan lentansyon fer.
JER.23.20	Plitar, zot ava konpran tousala.
JER.23.21	Mon pa'n anvoy okenn sa bann profet,
JER.23.21	pourtan zot pe taye.
JER.23.21	Mon pa ti donn zot okenn mesaz;
JER.23.21	me zot in koz an mon non.
JER.23.22	Si zot ti konn sa ki mon mazinen dan sekre,
JER.23.22	zot ti ava'n proklanm mon mesaz avek mon pep.
JER.23.22	Konmsa, zot ti ava'n kapab fer lepep sanz son mannyer viv,
JER.23.22	e son move mannyer fer.
JER.23.23	La sa ki SENYER i deklare:
JER.23.23	Mwan menm Bondye ki annan pouvwar ek lotorite lo zot,
JER.23.23	de pre, osi de lwen.
JER.23.24	Personn pa kapab zwe avek mwan
JER.23.24	ki mon pa pou war li.
JER.23.24	Eski ou pa konnen ki mon partou
JER.23.24	dan lesyel e lo later?
JER.23.24	SENYER i deklare.
JER.23.25	Mon'n tande sa ki bann profet pe dir. Zot pretann ki zot koz dan mon non. Zot dir: Mon'n ganny en vizyon! Mon'n ganny en vizyon! Me sa pa vre. 
JER.23.26	Sa pa kapab kontinyen pour lontan ankor. Zot pa kapab kontinyen senm sa bann mansonz ki zot fabrike zot menm! 
JER.23.27	Par sa bann rev ki zot rakont kanmarad, zot oule fer mon pep oubliy mon non, parey zot bann zanset ti oubliy mon non pour al ador Baal. 
JER.23.28	Sa profet ki'n ganny en rev, i devre rakont son rev! Sa profet ki'n antann en mesaz ki sorti kot mwan, i devre proklanm sa mesaz avek fidelite! Ki lapay pe fer avek dible? SENYER i deklare. 
JER.23.29	Mon mesaz pa i parey en dife ki bril tou? SENYER i deklare. Pa i parey en marto ki kas ros?
JER.23.30	Pour sa rezon, SENYER i deklare, mon atak sa bann profet ki pran mon parol avek kanmarad. 
JER.23.31	Mon osi kont sa bann profet ki anons zot prop mesaz e pretann ki i sorti kot mwan, SENYER i deklare. 
JER.23.32	Mon pou atak sa bann profet ki rakont bann fo rev avek mon pep e dir ki zot in ganny en mesaz sorti kot mwan, SENYER i deklare. Par zot bann mansonz, zot pe tronp mon pep SENYER i deklare. Zanmen mon'n anvoy zot, zanmen mon'n donn zot okenn lord pour ale. Zot pa kapab rann okenn servis mon pep, SENYER i deklare.
JER.23.33	SENYER ti dir mwan: Zeremi! Si mon pep oubyen en profet, oubyen en pret i demann ou: Ki mesaz sorti kot SENYER? Ki responsabilite i pe met lo nou? Ou ava reponn li: Ou menm ki en fardo pour SENYER! I pou rezet ou, SENYER i deklare. 
JER.23.34	Si nenport ki parmi mon pep, oubyen en profet oubyen en pret i koz lo sa fardo ki SENYER in met lo li, mon pou pini li avek son fanmir. 
JER.23.35	O kontrer, zot devre demann zot zanmi ek zot frer: Ki larepons SENYER in donnen? Ki SENYER in dir? 
JER.23.36	Fodre pa ki lepep i koz lo fardo ki SENYER in met lo nou, akoz parol SENYER i zanmen en fardo. Si ou koz konmsa, ou pe detourn Parol Bondye ki vivan, SENYER liniver, nou Bondye.
JER.23.37	Zeremi! Al demann bann profet: Ki repons SENYER in donnen? Ki SENYER in dir? 
JER.23.38	Si zot kontinyen mansyonn fardo ki SENYER in enpoz lo nou, kan mwan, mon'n defann zot, alor ou ava dir zot: 
JER.23.39	Mon pou debaras mwan avek ou e avek sa lavil ki mon ti donn ou ek ou bann zanset. 
JER.23.40	Mon pou kouver ou avek dezoner pour touzour e ou pa pou zanmen retrouv ou loner. Personn pas pou oubliy ou.
JER.24.1	Dan en vizyon, SENYER ti montre mwan de pannyen fig ki ti'n ganny plase devan tanp SENYER. Sa ti arive apre ki Naboukodonozor, lerwa Babilonn, ti'n pran Yoyakin, garson Yoyakim, lerwa Zida, avek bann zofisye dan rwayonm, bann forzron ek bann artizan ek bann travayer kalifye koman prizonnyen, e anvoy zot depi Zerizalenm annegzil Babilonn. 
JER.24.2	Dan en pannyen, ti annan bann zoli fig ki ti'n mir avan rekolt. Dan lot pannyen, ti annan bann fig ki ti'n gate, ki ti nepli bon pour manze.
JER.24.3	SENYER ti demann mwan, “Ki ou war, Zeremi?”
JER.24.3	Mon ti reponn, “Bann fig. Bann ki bon i tre bon. Bann ki'n gate, zot telman gate, ki zot tro pouri pour manze.”
JER.24.4	Alor, SENYER ti adres mwan sa parol: 
JER.24.5	La sa ki mwan SENYER, Bondye Izrael mon deklare: Sa bann dimoun ki mon ti fer deporte Babilonn, zot parey sa bann bon fig. Alor mon pou tret zot avek bonte. 
JER.24.6	Mon pou pran gran swen avek zot, e mon pou fer zot retourn dan sa pei. Olye demoli zot ankor, mon pou relev zot; olye derasin zot, mon pou replant zot. 
JER.24.7	Mon pou donn zot en leker, pour ki zot rekonnet ki mwan SENYER. Zot ava retourn kot mwan avek tou zot leker. Zot ava mon pep e mwan, mon pou zot Bondye.
JER.24.8	Lo size Sedesyas, lerwa Zida, bann zofisye, e restan lepep dan Zerizalenm ki'n reste lo sa later, oubyen ki'n al Lezip, mon pou tret zot parey sa bann fig ki telman pouri ki ou pa kapab manze, SENYER i deklare. 
JER.24.9	Mon pou fer en tel maler tonm lo zot, ki tou nasyon lo later pou tranble avek lafreyer. Dimoun pou mepriz zot, rakont zistwar lo zot, ridikiliz zot, asosye zot non avek en malediksyon. 
JER.24.10	Mon pou anvoy lager, lafanmin ek lepidemi lo zot, ziska zour pou nepli annan en sel parmi zot ki reste vivan dan sa pei ki mon ti donn zot zanset ek zot menm.
JER.25.1	Dan katriyenm lannen ki Yoyakim, garson Zozyas ti lerwa Zida, SENYER ti adres en mesaz avek Zeremi, konsernan tou bann zabitan dan Zida. 
JER.25.2	La sa ki Zeremi ti dir avek tou bann zabitan Zida ek Zerizalenm:
JER.25.3	Pandan 23 an, depi trezyenm lannen ki Zozyas, garson Amonn ti lerwa Zida ziska ozordi, SENYER in koz avek mwan, e mon'n touzour transmet zot son mesaz. Me zot pa'n oule ekoute. 
JER.25.4	SENYER pa'n zanmen arete anvoy zot son bann serviter, bann profet. Me zot pa'n oule ekoute, ni port atansyon.
JER.25.5	I ti dir zot: Sanz zot mannyer viv e aret fer sa ki mal; konmsa, zot ava kontinyen viv dan sa pei ki SENYER in donn zot ek zot bann zanset depi touzour e pour touzour.
JER.25.6	Pa ador e servi lezot bondye e pa fer mwan ankoler avek bann stati ki zot in fabrike. Si zot ti'n obei SENYER, i pa ti pou pini zot. 
JER.25.7	Me zot in refize ekout mwan, SENYER i deklare. Olye, zot in fer mwan ankoler avek zot bann fo bondye ki zot in fabrike. Alor, i zot prop lafot si zot ganny pini.
JER.25.8	La sa ki SENYER liniver i deklare: Akoz ou pa'n oule ekout mwan, 
JER.25.9	mon pou anvoy tou bann zabitan sorti dan Nor avek zot sef, mon serviter, Naboukodonozor, lerwa Babilonn ki fer sa ki mon oule. Mon pou fer zot lager kont Zida, kont son bann zabitan ek tou bann nasyon vwazen. Mon pou detri sa nasyon ek son bann vwazen. Mon pou fer li vin en ta larin pour touzour, en keksoz terib e sokan ki pa pou ditou gou pour war. 
JER.25.10	Mon pou fer disparet tou sanson lazwa ek kontantman, tou sanson maryaz. Pou annan silans kot i moul lagrenn. Lalanp delwil pou aret kler lakaz dan fernwanr. 
JER.25.11	Tou sa pei pou vin en larin, en landrwa devaste. Tou sa bann nasyon pou anba dominasyon lerwa Naboukodonozor pandan 70 an.
JER.25.12	Apre sa 70 an, mon pou pini zabitan Babilonn ek son bann lerwa pour zot pese, SENYER i deklare. Mon pou detri sa pei e les li an rin pour touzour. 
JER.25.13	Mon pou fer tonm lo sa pei, tou bann maler ki mon ti'n anonse kont li. Sanmenm sa ki'n ganny ekri dan sa liv e ki Zeremi ti anonse lo mon non, kont sa bann nasyon. 
JER.25.14	Mon pou fer bann Babilonyen peye pour sa ki zot in fer. Zot pou anba dominasyon bokou nasyon ek bann gran pwisans. Konmsa mon pou fer zot rann kont pour zot aksyon e ditor ki zot in fer.
JER.25.15	La parol ki SENYER, Bondye Izrael ti dir mwan: Pran sa lakoup ki dan mon lanmen. I ranpli avek diven mon lakoler. Al kot tou bann nasyon kot mon pou anvoy ou e fer zot bwar. 
JER.25.16	Kan zot ava bwar sa diven, zot latet pou vire, zot pou sou e zot pou vin fou ler zot ava war sa masak ki mon pe anmenn lo zot.
JER.25.17	Alor, mon ti pran lakoup dan lanmen SENYER. Tou nasyon kot SENYER ti anvoy mwan, mon ti fer zot bwar. 
JER.25.18	Mon ti konmans par Zerizalenm ek bann lavil dan Zida, avek zot lerwa ek zot zofisye. Tou sa bann lavil ti ganny transformen koman en landrwa devaste, en landrwa malediksyon; i parey ankor ozordi.
JER.25.19	Apre sa, ti tour Faraon, lerwa Lezip, son bann serviter, son bann zofisye, tou son pep, 
JER.25.20	tou bann etranze ki viv Lezip; tou bann lerwa pei Ous e tou bann lerwa pei bann Filisten: Askelonn, Gaza, Ekronn, ek bann restan Asdod; 
JER.25.21	zabitan Edonm, Moab ek Amonn; 
JER.25.22	tou bann lerwa Tir, Sidon, ek bann ki lot kote lanmer; 
JER.25.23	zabitan Dedann, Tema, Booz e sa bann ki raz seve ki lo zot latanp; 
JER.25.24	bann lerwa Arabi ek popilasyon metis ki viv dan dezer; 
JER.25.25	tou bann lerwa Zimri, Elanm ek Med; 
JER.25.26	tou bann lerwa sorti dan Nor, pros oubyen lwen, enn apre lot, e tou bann rwayonm partou lo later, zot ti bezwen bwar dan sa lakoup. Dernyen dimoun ki ti bwar, ti lerwa Babilonn.
JER.25.27	Apre sa, SENYER ti dir mwan dir lepep: La sa ki SENYER liniver, Bondye Izrael i deklare: Fodre zot bwar ziska ler zot ava sou e rann tou; ziska ler zot ava nepli kapab leve, akoz zot pou ganny masakre.
JER.25.28	Si zot refize pran sa lakoup dan ou lanmen pour zot bwar, dir zot alor, la sa ki SENYER liniver i deklare: Fodre zot bwar. 
JER.25.29	Annefe, mon pou konmans detri mon prop lavil kot mon non i ganny envoke. Pa krwar ki zot pa pou ganny inosante. Zot osi, zot pou ganny pini, e mon pou anvoy dezas lo tou bann zabitan lo later, SENYER liniver i deklare.
JER.25.30	Ou, Zeremi, al anons tou sa ki mon deklare. Ou ava dir bann pep:
JER.25.30	La sa ki SENYER liniver i deklare:
JER.25.30	Parey tapaz ki en lyon i fer,
JER.25.30	SENYER pou apel depi lao dan lesyel.
JER.25.30	I pou fer son lavwa tande
JER.25.30	dan son tanp sakre.
JER.25.30	Parey en zwazo ki atak en mouton,
JER.25.30	i pou kriy byen for kont son pep.
JER.25.30	I pou kriye parey ler zot pe kraz rezen,
JER.25.30	kont tou zabitan lo later.
JER.25.31	Son lavwa pou rezonnen dan tou kwen later.
JER.25.31	SENYER in ouver en prose kont bann nasyon.
JER.25.31	I pou apel tou dimoun devan tribinal pour zizman.
JER.25.31	Bann malfeter pou ganny masakre, SENYER i deklare.
JER.25.32	La sa ki SENYER liniver i deklare:
JER.25.32	Maler pe tonm lo nasyon apre nasyon.
JER.25.32	En gro tanpet pe leve, sorti depi dan lot kote later.
JER.25.33	Sa zour, kadav bann ki SENYER in touye pou ganny fannen depi en bout later ziska lot bout. Personn pa pou met dey. Personn pa pou ranmas zot pou al antere. Zot pou tale ater parey bann ta fimyen.
JER.25.34	Bann berze mon troupo! Kriy byen for.
JER.25.34	Plere! Roul zot dan lapousyer.
JER.25.34	Letan pour zot ganny masakre
JER.25.34	e pour zot kadav ganny disperse in arive.
JER.25.34	Zot pou ganny kase parey en po presye.
JER.25.35	Landrwa kot bann berze i al kasyet in ganny detri.
JER.25.35	Tou semen ki dirizan mon pep i kapab pran pour sove, in ganny bloke.
JER.25.36	Ekout bann berze ki pe kriye
JER.25.36	e pe fer konplent lo bann sef troupo.
JER.25.36	Annefe, SENYER in detri zot landrwa manze,
JER.25.37	bann laplenn trankil
JER.25.37	in ganny devaste.
JER.25.38	Parey en lyon ki kit landrwa kot i kasyet,
JER.25.38	SENYER in abandonn sa pei kot i ti pe reste.
JER.25.38	Akoz bann ravaz ki lager in fer,
JER.25.38	e vyolans lakoler SENYER,
JER.25.38	sa pei in vin en dezer.
JER.26.1	Zis apre ki Zoyakim, garson Zozyas ti vin lerwa Zida, SENYER ti koz avek mwan: 
JER.26.2	La sa ki mwan, SENYER, mon deklare: Al met ou debout dan lakour tanp e anons tou sa ki mon'n demann ou dir sa pep ki sorti depi bann lavil Zida pour vin ador mwan. Pa mank okenn parol dan mon mesaz. 
JER.26.3	Petet, enn apre lot, lepep ava ekoute e sanz zot move mannyer fer. Alor, mon pa ava detri zot parey mon ti'n deside, pour zot bann move mannyer fer.
JER.26.4	Ou ava dir zot: Si ou pa obei mon lalwa ki mon met devan ou; si ou pa swiv sa ki mon'n aprann ou, 
JER.26.5	e ekout parol bann profet, mon bann serviter ki mon'n touzour anvoy kot ou, menm si ou pa'n ekout zot; 
JER.26.6	alor, mon pour detri sa tanp parey mon ti fer kraz sa enn ki Silo e fer Zerizalenm vin en malediksyon pour tou bann nasyon ki lo later.
JER.26.7	Bann pret, bann profet ek lepep antye, ti antann Zeremi pandan ki i ti pronons sa bann parol dan tanp SENYER. 
JER.26.8	Kan Zeremi ti'n fini dir tou sa ki SENYER ti'n ordonn li dir avek lepep, bann pret, bann profet e lepep antye ti sezi li e zot ti kriye: Ou merit lanmor! 
JER.26.9	Akfer ou profetize lo non SENYER, konmkwa sa tanp pou fini parey sa enn Silo e ki Zerizalenm pou ganny detri e pa pou reste okenn zabitan? Tou dimoun ti rasanble otour Zeremi dan tanp SENYER.
JER.26.10	Kan bann sef dan Zida ti antann sa ki'n arive, zot ti depese pou sorti dan pale lerwa pour al dan tanp. Zot ti rasanble kot laport tanp ki apel laport Nef. 
JER.26.11	Bann pret ek bann profet ti dir bann sef ek lepep antye, “Sa zonm i merit lanmor akoz in koz kont Zerizalenm. Zot tou, avek zot prop zorey, zot in tande sa ki i'n dir.”
JER.26.12	Alor, Zeremi ti reponn bann sef ek lepep antye, “SENYER ki'n anvoy mwan anons tou sa ki zot in antann mwan dir kont sa tanp e kont Zerizalenm. 
JER.26.13	Aprezan, zot devre sanz zot mannyer viv e zot mannyer fer. Ekout lavwa SENYER zot Bondye. Konmsa, SENYER ava sanz son lide. I pa ava anvoy lo zot sa bann maler ki i ti'n deside kont zot. 
JER.26.14	Kanta mwan, mon lavi i dan zot lanmen. Fer avek mwan sa ki zot krwar i byen e zis. 
JER.26.15	Me en keksoz i sir: Si zot touy mwan, zot, ansanm avek lepep, zot pou responsab lanmor en zonm inosan, akoz SENYER in vreman anvoy mwan pour dir zot sa bann parol.”
JER.26.16	Bann sef ek lepep ti dir bann pret ek bann profet: Sa zonm in koz lo non SENYER nou Bondye; i pa merit lanmor. 
JER.26.17	Detrwa bann ansyen ti leve e zot ti dir avek lepep ki ti'n rasanble:
JER.26.18	Kan Ezekyas ti lerwa Zida, Mise ki sorti Moreset, ti dir avek pep Zida:
JER.26.18	La sa ki SENYER liniver i deklare:
JER.26.18	Siyon pou ganny laboure parey en later;
JER.26.18	Zerizalenm pou vin en ta ros,
JER.26.18	e kolin kot tanp in ganny konstri,
JER.26.18	pour vin en oter kouver avek brousay.
JER.26.19	Eski lerwa Ezekyas ek lepep Zida ti fer Mise ganny touye pour sa? O kontrer, Ezekyas ti montre en gran respe pour SENYER e fer tou pour li ganny son faver. Alor, SENYER ti sanz son lide lo bann dezas ki i ti dir i pour anvoy lo zot. Fer atansyon ki nou pa anmenn en gran dezas lo nou menm.
JER.26.20	Dan sa letan, ti annan en lot zonm ki ti apel Ouri. I ti garson Semaya, sorti dan lavil Kiryat-Yearim. Li osi, parey Zeremi, i ti koz lo non SENYER kont sa lavil ek sa pei. 
JER.26.21	Kan lerwa Zoyakim ek tou son bann vayan gerye ek son bann sef ti antann sa ki Ouri ti'n dir, zot ti esey fer touy li. Ler Ouri ti antann sa, i ti per. Alor i ti sove Lezip. 
JER.26.22	Me lerwa Zoyakim ti anvoy Elnatan, garson Akbor ek detrwa lezot zonm avek li ziska Lezip. 
JER.26.23	Zot ti atrap Ouri e anmenn li kot lerwa Zoyakim ki ti touy li par en kou lepe, e zet son kadav dan en simityer piblik.
JER.26.24	Sepandan, Ahikanm, garson Safann, ti protez Zeremi e anpese ki i pa tonm dan lanmen lepep pour zot touy li.
JER.27.1	Sedesyas, garson Zozyas ti'n fek vin lerwa Zida, kan Zeremi ti ganny sa parol, sorti kot SENYER:
JER.27.2	La sa ki SENYER i deklare: Prepar bann sang an kwir ek bann bar dibwa ki ou ava met lo ou likou. 
JER.27.3	Apre, ou ava anvoy sa bann sang ek sa bann bar kot bann lerwa rwayonm Edonm, Moab, Amonn, Tir ek Sidon, atraver zot anbasader ki'n vin Zerizalenm kot Sedesyas, lerwa Zida. 
JER.27.4	La sa ki ou ava ordonn zot dir avek zot bann met: La en mesaz sorti kot SENYER liniver, Bondye Izrael. La sa ki zot ava dir avek zot lerwa:
JER.27.5	Mwan ki'n kre later, zonm ek bann zannimo ki viv lo later. Tou sa ki mon'n kree avek mon lafors e mon savwar fer, mon partaz li avek sa ki fer mwan plezir. 
JER.27.6	Mwan menm ki'n met tou bann nasyon anba pouvwar mon serviter, Naboukodonozor, lerwa Babilonn. Mon'n menm met tou bann zannimo sovaz anba son pouvwar pour servi li. 
JER.27.7	Tou bann nasyon pou servi li, son garson ek son pti zanfan, ziska ler son zour ava vini. Alor, bann nasyon ek bann lerwa pli pwisan ki li pour fer li lesklav. 
JER.27.8	Si en nasyon oubyen en rwayonm i refize soumet li anba lerwa Naboukodonozor, lerwa Babilonn; si i refize met son likou anba fardo lerwa Babilonn, alor mon pou pini sa nasyon par lager, lafanmin, lepidemi, ziska ki i ava'n detri li konpletman, SENYER i deklare. 
JER.27.9	Zot pa bezwen ekout zot bann profet ni sa bann ki predir lavenir, ni zot prop rev, oubyen envok lespri dimoun mor, ni fer mazi. Zot tou, zot pe dir ou: Ou pa pou tonm anba pouvwar lerwa Babilonn. 
JER.27.10	Annefe, tou sa ki zot anons ou koman profesi, i en bann mansonz. Si ou ekout zot, mon pou fer ou ganny deporte, mon pou anvoy ou lwen ek ou pei e ou pou disparet konpletman. 
JER.27.11	Me, tou nasyon ki soumet li anba pouvwar lerwa Babilonn e ki servi li, mon pou les li lo son later ki i ava kiltive e kot i ava reste, SENYER i deklare.
JER.27.12	Mon ti transmet menm mesaz avek Sedesyas, lerwa Zida: Aksepte sa bar dibwa ki lerwa Babilonn i met lo ou likou. Servi li ek son pep e ou ava reste vivan. 
JER.27.13	Akoz ou avek ou pep, zot devre mor dan lager, avek lafanmin oubyen lepidemi, parey SENYER in dir pou arive avek nenport ki nasyon ki pa soumet li anba lerwa Babilonn?
JER.27.14	Pa bezwen ekout sa bann profet ki dir ou: Ou pa pou tonm anba pouvwar lerwa Babilonn. Sa ki zot pe anonse i en mansonz. 
JER.27.15	Mon pa'n anvoy zot, SENYER i deklare; me zot pe anons mansonz ler zot pe koz lo mon non. Si ou ekout zot, mon pou deport ou, avek sa bann profet manter, zot pou ganny touye.
JER.27.16	Apre, mon ti dir bann pret ek lepep, sa ki SENYER i deklare: Pa bezwen ekout sa bann profet ki pe dir ki bann lobze ki servi dan tanp SENYER, pou byento retournen sorti Babilonn. Sa ki zot pe anonse i en mansonz. 
JER.27.17	Pa ekout zot. Servi lerwa Babilonn e zot ava reste vivan. Akoz sa lavil i bezwen ganny detri? 
JER.27.18	Si zot vreman profet, si zot vreman anons en parol sorti kot SENYER, alor, plito priy SENYER liniver pour ki bann lobze ki'n reste dan tanp SENYER, dan pale lerwa Zida e dan Zerizalenm, pa ganny anmennen Babilonn. 
JER.27.19	Akoz, la sa ki SENYER liniver i deklare konsernan bann pilye, gran basen delo, bann pyedestal, ek lezot lobze ki'n reste dan sa lavil. 
JER.27.20	Annefe, kan i ti anmenn Yoyakin, garson Yoyakim, lerwa Zida, avek bann sef dan Zida e dan Zerizalenm, Naboukodonozor, lerwa Babilonn pa ti pran tousala depi Zerizalenm pour anmenn Babilonn.
JER.27.21	La sa ki SENYER liniver, Bondye Izrael, i deklare konsernan bann lobze ki'n reste dan tanp SENYER, dan pale rwayal Zida e dan Zerizalenm: 
JER.27.22	Sa bann lobze pou ganny anmennen Babilonn. Zot pou reste laba ziska zour mon ava deside retourn zot isi, SENYER ki deklare.
JER.28.1	Sa menm lannen, dan konmansman renny Sedesyas, lerwa Zida, dan senkyenm mwan sa katriyenm lannen, Hananya, garson Azour, en profet ki sorti Gabaon, ti koz avek mwan dan tanp SENYER, devan bann pret e devan lepep: 
JER.28.2	La sa ki SENYER liniver, Bondye Izrael i deklare: Mon pou kas sa fardo ki lerwa Babilonn ti'n met lo bann nasyon. 
JER.28.3	Dan 2 an, mon fer retourn dan sa pei, tou bann lobze ki dan tanp SENYER e ki lerwa Naboukodonozor in anmenn avek li Babilonn. 
JER.28.4	Mon pour osi fer Yoyakin, garson Yoyakim ek lerwa Zida, retourn avek tou bann zabitan Zida ki ti'n al annegzil Babilonn. Wi, mon pou kas sa fardo ki lerwa Babilonn ti'n met lo zot, SENYER ki deklare.
JER.28.5	Devan bann pret ek lepep antye ki ti pe debout dan tanp SENYER, profet Zeremi ti reponn profet Hananya. 
JER.28.6	I ti dir li: Amenn! Mon demande ki SENYER i azir parey ou'n dir koman en profet! Ki i ranmenn depi Babilonn tou bann lobze ki ti dan tanp ek lepep ki ti'n ganny anvoye annegzil. 
JER.28.7	Selman, ekout sa ki mon annan pour dir ou ek lepep antye. 
JER.28.8	Bann profet ki ti vin avan ou ek mwan, dan letan pase, ti anons lager, lafanmin, lepidemi kont bokou pei e bann gran rwayonm. 
JER.28.9	Me si en profet i dir ki SENYER in anvoy li anons lape, nou ava krwar ki SENYER in vreman anvoy li, kan son parol ava realize.
JER.28.10	Alor, Hananya ti tir sa bar dibwa ki ti lo likou Zeremi e i ti kas li an morso. 
JER.28.11	I ti dir devan lepep antye: La sa ki SENYER i deklare: Dan 2 an, SENYER pou kas sa bar dibwa ki lerwa Naboukodonozor in met lo likou tou bann nasyon. Apre sa, Zeremi ti pran son semen, e ale.
JER.28.12	Apre ki profet Hananya ti'n kas sa bar dibwa ki ti lo likou Zeremi, SENYER ti koz avek Zeremi: 
JER.28.13	Al dir Hananya: La sa ki SENYER i deklare: Ou'n kapab kas sa bar dibwa, me mon pou ranplas li par enn an fer. 
JER.28.14	Annefe, la sa ki SENYER liniver, Bondye Izrael i deklare: Mon met lo likou tou sa bann nasyon, en bar an fer e zot ava servi Naboukodonozor, lerwa Babilonn. Menm bann zannimo sovaz pou anba son pouvwar.
JER.28.15	Profet Zeremi ti dir profet Hananya: Hananya! Ekout mwan byen. SENYER pa'n anvoy ou e ou pe fer sa pep krwar dan en mansonz. 
JER.28.16	Alor, la sa ki SENYER i deklare: Mon pou fer ou disparet lo sa later. Ou pou mor sa lannen, akoz ou'n fer dimoun revolte kont SENYER. 
JER.28.17	Profet Hananya ti mor dan setyenm mwan sa menm lannen.
JER.29.1	La let ki profet Zeremi ti anvoy depi Zerizalenm, kot restan bann ansyen, pret, profet, sef pei e tou leres dimoun ki Naboukodonozor ti'n deporte Babilonn koman prizonnyen depi Zerizalenm. 
JER.29.2	Zeremi ti anvoy sa let apre ki lerwa Yoyakim, son manman, bann zofisye enportan, bann sef Zida ek Zerizalenm, bann artizan e bann travayer kalifye ti'n ganny deporte. 
JER.29.3	I ti donn sa let avek Eleasa, garson Safann, e Gemarya, garson Hilkiya, ki Sedesyas, lerwa Zida, ti anvoy kot Naboukodonozor, lerwa Babilonn. La sa ki ti'n ekri:
JER.29.4	La sa ki SENYER liniver, Bondye Izrael i deklare avek tou bann ki mon ti fer deporte Babilonn, depi Zerizalenm: 
JER.29.5	Konstri bann lakaz e reste ladan; plant dan bann zarden e manz zot bann fri. 
JER.29.6	Marye e fer bann garson ek bann fiy. Fer zot bann zanfan marye e zot ava fer zanfan, akoz fodre ki zot popilasyon i ogmante; fodre pa ki i diminyen. 
JER.29.7	Travay pour fer lape dan lavil kot mon'n anvoy zot annegzil. Priy SENYER pour sa lavil, akoz ou boner i depann lo son boner.
JER.29.8	Annefe, la sa ki SENYER liniver, Bondye Izrael i deklare: Pa les zot ganny anbete par bann profet ki viv parmi zot, ni par okenn sa bann ki dir zot kapab anons lavenir atraver en rev. 
JER.29.9	Zot pe koz manti ler zot dir ki zot pe koz dan mon non. Zanmen mon'n anvoy zot, SENYER i deklare.
JER.29.10	Me la sa ki SENYER i deklare: Kan Babilonn ava'n egzers son pouvwar pandan 70 an, mon pou entervenir dan ou faver e mon pou realiz mon promes pour ou retourn dan sa pei. 
JER.29.11	Mon konn byen bann plan ki mon annan pour ou, SENYER i deklare: Bann plan ki pou anmenn prosperite pour ou, pa dezas; bann plan ki pour donn ou en lavenir ranpli avek lespwar. 
JER.29.12	Alor, ou ava envok mwan e ou ava kapab ale. Ou ava priy mwan e mon ava antann ou lapriyer. 
JER.29.13	Ou ava rod mwan e ou ava trouv mwan, akoz ou pou rod mwan avek tou ou leker. 
JER.29.14	Mon pou les ou trouv mwan, e mon pour fer ou retourn dan ou pei, SENYER i deklare. Mon pou rasanble ou depi dan tou bann nasyon e partou kot mon ti'n sas ou. Mon pou fer ou retourn isi kot mon ti tir ou pour al annegzil, SENYER ki deklare.
JER.29.15	Ou dir: SENYER in donn nou bann profet isi dan Babilonn.
JER.29.16	Me ekout sa ki SENYER i annan pour li dir lo sa lerwa ki asiz lo tronn David e lo size bann zabitan sa lavil, setadir, ou fanmir pros ki pa ti ganny deporte avek ou. 
JER.29.17	La sa ki SENYER liniver i deklare: Mon pe anvoy lager, lafanmin ek lepidemi lo zot, e mon pou fer zot vin parey bann fig ki'n pouri pour manze. 
JER.29.18	Mon pou kontinyen pourswiv zot avek lager, lafanmin e lepidemi, de sort ki tou bann rwayonm lo later ava tranble avek lafreyer kan zot ava war tousala. Partou kot mon pou dispers zot, dimoun pou soke e zot pou per kan zot ava war sa ki'n ariv zot. Dimoun pou mepriz zot e zot non pou vin en malediksyon. 
JER.29.19	Tousala pou arive, SENYER ki deklare akoz zot pa'n ekout bann parol ki mon'n kontinyen anvoy kot zot par lentermedyer mon bann serviter, bann profet. Me zot ti refize ekoute, SENYER ki deklare.
JER.29.20	Zot tou ki SENYER ti anvoy annegzil Babilonn depi Zerizalenm! Ekout sa ki SENYER i deklare.
JER.29.21	La sa ki SENYER liniver, Bondye Izrael i dir konsernan Akab, garson Kolaya, lo Sedesyas, garson Maaseya ki pe koz mansonz lo mon non. Mon pou livre zot dan lanmen Naboukodonozor, lerwa Babilonn ki pour met zot anmor devan zot lizye. 
JER.29.22	Akoz zot, parol malediksyon ki pou ganny servi par bann deporte ki sorti Zida dan Babilonn. Zot pou dir: Nou demann SENYER tret ou parey Sedesyas ek Akab ki lerwa Babilonn ti fer brile vivan.
JER.29.23	Tousala pou arive, akoz zot in fer en keksoz degoutan dan Izrael: Zot in komet adilter avek fanm zot vwazen e zot in koz manti lo mon non, bann parol ki mon pa ti'n ordonn zot. Mon konnen, e mon temwen tousala. SENYER ki deklare.
JER.29.24	La sa ki SENYER liniver, Bondye Izrael ti dir Zeremi anonse o size Semaya ki sorti Neelanm: 
JER.29.25	Lo ou prop non, ou'n anvoy bann let kot tou zabitan dan Zerizalenm, kot pret Sofoni, garson Maaseya e tou lezot pret. La sa ki ti'n ekri dan sa bann let:
JER.29.26	SENYER in nonm ou pret dan plas Yoyada, pour ou an sarz tanp SENYER. I ou devwar alor, pour veye ki okenn fou ki pretann i en profet, i ganny atase ek en lasenn e en kolye feray otour son likou. 
JER.29.27	Akoz ou pa'n fer repros Zeremi ki sorti Anatot e ki i'n koz koman en profet parmi zot? 
JER.29.28	I ti menm anvoy en mesaz kot bann zabitan Babilonn, konmkwa zot pou reste prizonnyen pandan en bon pe letan e ki zot ti devre konstri lakaz pour reste, plant dan bann zarden e manz bann prodwi.
JER.29.29	Pret Sofoni ti lir sa let avek profet Zeremi. 
JER.29.30	La sa ki SENYER ti dir Zeremi: 
JER.29.31	Anvoy sa mesaz kot tou bann egzile: La sa ki SENYER i deklare lo size Semaya ki sorti Neelanm: Akoz Semaya in koz avek zot lo mon non, san ki mon ti'n anvoy li; akoz in fer zot krwar dan en ta mansonz, 
JER.29.32	mon pou pini Semaya ki sorti Neelanm ek son bann desandan, SENYER i deklare. Personn pa pou vin reste parmi sa pep; i pa pou war dibyen ki mon pou fer an faver mon pep, akoz in pous mon pep pour li revolte kont SENYER.
JER.30.1	SENYER ti koz avek Zeremi: 
JER.30.2	La sa ki SENYER, Bondye Izrael i deklare: Ekri dan en liv tou sa ki mon'n dir ou. 
JER.30.3	Sa zour pe vini kan mon pou fer mon pep Izrael ek Zida retournen e repran posesyon sa pei ki mon ti'n donn zot zanset. Mwan, SENYER, mon deklare.
JER.30.4	La parol ki SENYER ti deklare konsernan pep Izrael ek pep Zida:
JER.30.5	La sa ki SENYER i deklare:
JER.30.5	Nou antann en tapaz ki fer per;
JER.30.5	en gran lafreyer ki pa anmenn lape.
JER.30.6	Al pran lenformasyon si en zonm i kapab ganny zanfan!
JER.30.6	Pourtan, mon ti war bann zonm
JER.30.6	ti'n met zot lanmen lo leren,
JER.30.6	parey en fanm ki dan douler lakousman!
JER.30.6	Akoz figir tou dimoun in vin pal?
JER.30.7	Maler! En zour terib pe vini;
JER.30.7	en zour ki ou pa kapab konpare.
JER.30.7	I en letan detres pour Zakob!
JER.30.7	Me i pou ganny delivre.
JER.30.8	La sa ki SENYER liniver i deklare: Sa zour pe arive, kan mon pou kas sa bar dibwa ki i pe fer peze lo zot likou e mon pou kas bann lasenn ki gard zot lesklav. Konmsa, zot pou nepli servi bann etranze. 
JER.30.9	Zot ava servi SENYER zot Bondye, e David, zot lerwa ki mon pou donn zot.
JER.30.10	Zakob mon serviter! Pa bezwen per!
JER.30.10	SENYER i deklare.
JER.30.10	Izrael! Pa bezwen perdi kouraz!
JER.30.10	Mon pou vin sov ou,
JER.30.10	lwen depi kot ou ete,
JER.30.10	e ou desandans dan pei kot i an kaptivite.
JER.30.10	Zakob pou retournen;
JER.30.10	i pou viv trankil e dan lape;
JER.30.10	i pou an sekirite e personn pa pou vin fer li per.
JER.30.11	Mon avek ou pour sov ou,
JER.30.11	SENYER i deklare.
JER.30.11	Mon pou detri tou bann nasyon
JER.30.11	kot mon ti deport ou.
JER.30.11	Me ou, mon pa pou detri ou.
JER.30.11	Sepandan, mon pou koriz ou dapre lazistis.
JER.30.11	Annefe, mon pa pou kapab tret ou konmsi ou ti inosan.
JER.30.12	La sa ki SENYER i deklare:
JER.30.12	Ou maladi pa kapab ganny swannyen,
JER.30.12	ou blesir pa kapab geri.
JER.30.13	Napa personn pou pran konsiderasyon pour ou.
JER.30.13	Napa remed pour ou bann boubou;
JER.30.13	napa okenn gerizon pour ou.
JER.30.14	Tou ou bann lanmoure in oubliy ou;
JER.30.14	zot nepli pran ka avek ou.
JER.30.14	Mon'n atak ou parey en lennmi i fer;
JER.30.14	mon'n pini ou san pitye,
JER.30.14	akoz ou bann fot i tre grav
JER.30.14	e ou'n fer en kantite pese.
JER.30.15	Akoz ou plennyen lo ou bann blesir?
JER.30.15	Napa okenn remed pour ou.
JER.30.15	Mon'n pini ou konmsa
JER.30.15	akoz ou koupab en kantite
JER.30.15	e ou'n komet bokou pese.
JER.30.16	Alor, sa bann ki devor ou
JER.30.16	pou ganny devore.
JER.30.16	Ou bann lennmi, san eksepsyon,
JER.30.16	pou ganny deporte.
JER.30.16	Sa bann ki vol ou
JER.30.16	pou ganny vole.
JER.30.16	Sa bann ki pran sa ki ou annan
JER.30.16	pou konn menm sor.
JER.30.17	Me mon pou swanny ou bann blesir,
JER.30.17	ou pou geri, SENYER ki deklare.
JER.30.18	La sa ki SENYER i deklare:
JER.30.18	Mon pou fer Zakob repran posesyon son latant;
JER.30.18	mon pou annan pitye pour sakenn son fanmir.
JER.30.18	Zerizalenm pou ganny rekonstri kot i ti ete avan;
JER.30.18	son pale pou ganny rekonstri parey avan.
JER.30.19	Bann zabitan pou sant bann kantik remersiman;
JER.30.19	zot pou riye avek kontantman.
JER.30.19	Avek mon benediksyon,
JER.30.19	zot popilasyon pou ogmante, olye diminyen;
JER.30.19	Zot ava en pep ki ganny respekte;
JER.30.19	personn pou nepli mepriz li.
JER.30.20	Sityasyon bann desandan ava parey i ti ete avan;
JER.30.20	Lakominote ava rasanble devan mwan.
JER.30.20	Mon pou pini sa bann ki oule kraz zot.
JER.30.21	Zot sef pou enn parmi zot,
JER.30.21	SENYER i deklare.
JER.30.21	Sa enn ki pou diriz zot, pou enn parmi zot.
JER.30.21	Mon pou fer li vin pre avek mwan,
JER.30.21	e i ava apros mwan.
JER.30.21	Annefe, lekel ki pou oze apros mwan
JER.30.21	san ki mon'n envit li,
JER.30.21	SENYER i deklare.
JER.30.22	Alor, zot ava vin mon pep
JER.30.22	e mon pou vin zot Bondye.
JER.30.23	Lakoler SENYER i arive parey en tanpet,
JER.30.23	en siklonn ki pe soufle an tourbiyon
JER.30.23	lo latet bann malfeter.
JER.30.24	Sa lakoler vyolan ki sorti kot SENYER,
JER.30.24	pa pou arete tan ki tou sa ki i'n deside,
JER.30.24	pa ganny realize.
JER.30.24	Plitar, zot ava konpran sa.
JER.31.1	La sa ki SENYER i deklare: Sa zour pe vini, kan mon pou Bondye tou bann tribi Izrael, e zot ava vin mon pep. 
JER.31.2	La sa ki SENYER i deklare:
JER.31.2	Mon'n montre mon bonte
JER.31.2	anver sa bann
JER.31.2	ki pa ti ganny masakre
JER.31.2	dan dezer.
JER.31.2	Izrael ava kapab repoze.
JER.31.3	Depi dan lwen, SENYER ti aparet avek mwan.
JER.31.3	Mon kontan ou depi touzour e pour touzour.
JER.31.3	Pour sa rezon, mon'n reste fidel anver ou.
JER.31.4	Izrael ki zoli! Mon pou rekonstri ou!
JER.31.4	Ou pou ganny remet lo ou de lipye.
JER.31.4	De nouvo, ou pou fer sorti ou bann tanbouren,
JER.31.4	e selebre dan lazwa avek bann danser.
JER.31.5	Ou pou replant pye rezen dan bann kolin Samari;
JER.31.5	bann planter pou manz prodwi zot plantasyon.
JER.31.6	Sa zour pe vini, kan bann gardyen ava kriye
JER.31.6	depi bann kolin dan rezyon montanny Efraim:
JER.31.6	Annou leve!
JER.31.6	Annou al Zerizalenm kot SENYER nou Bondye.
JER.31.7	La sa ki SENYER i deklare:
JER.31.7	Sant bann kantik lazwa pour Izrael!
JER.31.7	Kriy avek pasyon pour sa pli gran nasyon.
JER.31.7	Fer tande zot louanz e kriye:
JER.31.7	SENYER! Sov ou pep,
JER.31.7	sa restan pep Izrael.
JER.31.8	Annefe, mon pou fer zot retournen
JER.31.8	depi bann pei dan Nor,
JER.31.8	e rasanble zot depi pei pli lwen lo later.
JER.31.8	Tou dimoun pou la: Bann aveg, bann ki bwete,
JER.31.8	fanm ansent e fanm ki pe ganny zanfan.
JER.31.8	Sa pou en gran lasanble ki pou retourn isi.
JER.31.9	Zot pou ariv an pleran;
JER.31.9	mon pou akonpanny zot e konsol zot;
JER.31.9	mon pou anmenn zot kot bann larivyer;
JER.31.9	mon pou fer zot mars lo en semen san danze,
JER.31.9	kot zot pa pou riske tonbe.
JER.31.9	Annefe, mon en papa pour Izrael,
JER.31.9	e Efraim i mon premye garson.
JER.31.10	Tou bann nasyon!
JER.31.10	Ekout parol SENYER
JER.31.10	e al proklanm li dan bann zil elwannyen:
JER.31.10	SENYER ki ti dispers Izrael,
JER.31.10	pou aprezan rasanble li.
JER.31.10	I pou vey lo li parey en berze i gard son troupo.
JER.31.11	SENYER in delivre bann zabitan Izrael
JER.31.11	dan lanmen en lennmi ki ti tre pwisan.
JER.31.12	Zot pou vin selebre lo kolin Siyon
JER.31.12	avek lazwa lo zot figir,
JER.31.12	kan zot ava war tou sa ki SENYER in donn zot:
JER.31.12	Dible, diven nouvo, delwil,
JER.31.12	mouton, kabri ek bef.
JER.31.12	Zot lavi pou parey en zarden byen aroze;
JER.31.12	zot pou annan tou sa ki zot bezwen.
JER.31.13	Alor, bann zenn fiy ava danse dan lazwa;
JER.31.13	zennzan ek vyeyar pou fet ansanm.
JER.31.13	Mon pou sanz zot dey an lazwa;
JER.31.13	mon pou konsol zot
JER.31.13	e sanz zot tristes an lazwa.
JER.31.14	Mon pou nouri bann pret avek bokou lavyann gra.
JER.31.14	Mon pep pou rasazye avek mon bann byenfe,
JER.31.14	SENYER i deklare.
JER.31.15	La sa ki SENYER i deklare:
JER.31.15	Nou antann bann lavwa kriye asodlarm,
JER.31.15	sorti dan direksyon Rama.
JER.31.15	Sa i Rasel ki pe pler son bann zanfan.
JER.31.15	I refiz tou konsolasyon,
JER.31.15	akoz zot nepli la.
JER.31.16	Me la sa SENYER i deklare:
JER.31.16	Aret plere, eswiy ou bann larm.
JER.31.16	Tou sa ki ou'n fer
JER.31.16	pou ganny rekonpanse.
JER.31.16	Ou bann zanfan pou sorti dan pei lennmi.
JER.31.16	Zot pou retourn dan zot pei,
JER.31.16	SENYER i deklare.
JER.31.17	I annan lespwar pour ou lavenir,
JER.31.17	SENYER i deklare.
JER.31.17	Ou bann zanfan pou retourn dan zot pei.
JER.31.18	Mon'n antann konplent pep Efraim:
JER.31.18	Ou'n koriz nou severman
JER.31.18	parey en zenn toro sovaz i ganny drese.
JER.31.18	Fer nou retourn ver ou,
JER.31.18	akoz nou'n pare pour retourn kot ou,
JER.31.18	akoz zis ou SENYER, ki nou Bondye.
JER.31.19	Nou ti'n tourn lwen avek ou;
JER.31.19	me apre, nou ti regrete.
JER.31.19	Ou'n pini nou; aprezan nou rekonnet nou fot.
JER.31.19	Nou kanmi e nou'n ganny imilye,
JER.31.19	akoz pese ki nou'n komet dan nou zenes.
JER.31.20	La sa ki SENYER i deklare:
JER.31.20	Efraim! Ou menm mon garson prefere.
JER.31.20	Ou menm ki mon pli kontan.
JER.31.20	Sak fwa ki mon menase pour pini ou,
JER.31.20	mon kontinyen mazin ou an byen.
JER.31.20	Akoz mon annan bokou lanmour pour ou,
JER.31.20	mon pou pran pitye pour ou
JER.31.20	SENYER i deklare.
JER.31.21	Met bann sinyal tou dilon semen;
JER.31.21	rapel byen larout ki ou ti pran kan ou ti ale.
JER.31.21	Izrael ki zoli! Retournen.
JER.31.21	Retourn dan ou bann lavil.
JER.31.22	Fiy rebel!
JER.31.22	Pandan konbyen letan ou pou ankor ezite?
JER.31.22	SENYER in kre en keksoz nouvo lo later:
JER.31.22	Fanm ki pou fer lakour avek zonm.
JER.31.23	La sa ki SENYER liniver, Bondye Izrael i deklare: Kan mon ava'n fini retabli lepep koman i ti ete avan dan pei Zida e dan son bann lavil, zot pou rekonmans dir sa bann parol:
JER.31.23	Kolin sakre kot lazistis i reste!
JER.31.23	SENYER ava beni ou.
JER.31.24	Tou dimoun, bann fermye,
JER.31.24	bann berze avek zot troupo
JER.31.24	pou vin viv ansanm, dan Zida e dan son bann lavil.
JER.31.25	Mon pou rekonfort sa bann ki fatige,
JER.31.25	e sa bann ki lafen,
JER.31.25	mon pou donn zot tou sa ki zot bezwen.
JER.31.26	Apre sa, mon ti reveye; sa sonmey ti'n fer mwan dibyen.
JER.31.27	Letan pe vini, SENYER i deklare, kan mon pou ranpli Izrael ek Zida avek zabitan ek zannimo, parey ler ou senm lagrenn dan en plantasyon. 
JER.31.28	Mon'n fer tou pour derasinen, koupe, demoli, detri e fer dimal sa pep. Me aprezan, mon pou fer tou pour li; konmsa, i pou ganny rekonstri e replante, SENYER i deklare. 
JER.31.29	Kan sa zour pou vini, dimoun pou nepli dir:
JER.31.29	Bann paran ti manz rezen ver,
JER.31.29	me ledan bann zanfan ki pe grense.
JER.31.30	O kontrer, sa enn ki manz rezen ver ki son ledan pou grense; e sakenn pour ganny pini akoz son prop fot.
JER.31.31	Sa letan pe vini, SENYER i deklare, kan mon pou fer en nouvo lalyans avek pep Izrael ek pep Zida. 
JER.31.32	I pa pou parey sa enn ki mon ti fer avek zot bann zanset, kan mon ti pran zot par lanmen, pour fer zot sorti Lezip. Zot pa'n respekte sa lalyans, menm si mon ti zot met, SENYER i deklare.
JER.31.33	La koman pou ete, sa nouvo lalyans ki mon pou fer avek mon pep, SENYER i deklare: Mon pou met mon bann lalwa dan zot leker. Alor, mon ava vin zot Bondye, e zot ava vin mon pep. 
JER.31.34	Personn pa pou bezwen enstri son prosen oubyen son frer, SENYER i deklare, akoz zot tou, depi pli pti ziska pli gran, pou konn mwan. Mon pou pardonn zot fot, e oubliy zot pese, SENYER i deklare.
JER.31.35	La sa ki SENYER i deklare:
JER.31.35	Lekel ki donn soley pour klere pandan lizour?
JER.31.35	Lekel ki komann lalin ek bann zetwal pour klere lannwit?
JER.31.35	Lekel ki fer lanmer azite e laroul ronfle?
JER.31.35	Sa i SENYER liniver.
JER.31.36	Osi lontan ki sa lord natirel pa sanze,
JER.31.36	bann desandan Izrael pou kontinyen egziste koman en nasyon,
JER.31.36	SENYER ki deklare.
JER.31.37	Si lesyel ki anler, ti kapab ganny mezire;
JER.31.37	si bann fondasyon later ki anba, ti kapab ganny sonde;
JER.31.37	alor mon ti ava rezet tou bann desandan Izrael,
JER.31.37	pour tou lemal ki zot in fer,
JER.31.37	SENYER ki deklare.
JER.31.38	Sa zour pe vini, SENYER i deklare, kan lavil Zerizalenm pou ganny rekonstri zis pour mwan, depi latour Hananeel, ziska laport Dan Kwen. 
JER.31.39	Nouvo limit lavil pou ganny trase dabor lo kote Was, ver kolin Gareb; answit i pou vire ver Goa. 
JER.31.40	Sa vale antye kot bann dimoun mor i ganny antere e kot salte i ganny zete, tou bann propriyete ki sitye par lao pti larivyer Sedron ziska laport Seval ver Les, pour ganny konsakre pour SENYER. Nanryen pa pou ganny arase oubyen detri dan sa lavil.
JER.32.1	Dan dizyenm lannen ki Sedesyas ti lerwa Zida, e ki ti osi dizwityenm lannen ki Naboukodonozor ti lerwa Babilonn, SENYER ti koz avek Zeremi. 
JER.32.2	Dan sa letan, larme lerwa Babilonn ti pe anserkle Zerizalenm, e Zeremi ti prizonnyen dan lakour kordgard ki ti dan pale lerwa Zida, 
JER.32.3	kot lerwa Sedesyas ti'n fer met li an konsiny, apre ki i ti'n demann li: Akoz ou dir: La sa ki SENYER i deklare: Mon pour les lerwa Babilonn pran sa lavil, e i pou pran li. 
JER.32.4	Sedesyas, lerwa Zida, pa kapab sape anba pouvwar bann Babilonyen; i pou ganny livre dan lanmen lerwa Babilonn. I pou koz avek li an personn e i ava war li fas a fas. 
JER.32.5	Sedesyas pou ganny deporte Babilonn kot i pou reste ziska zour mon ava azir an son faver. Menm si ou kontinyen fer lager kont bann Babilonyen, ou pou perdi, SENYER ki deklare.
JER.32.6	Zeremi ti dir: La parol SENYER ti ariv kot mwan: 
JER.32.7	Ou kouzen Hanameel, garson Saloum, pe vin war ou. I pou dir ou: Aste mon later ki sitye Anatot; ou annan en drwa preferansyel pour aste sa morso later.
JER.32.8	Parey SENYER ti'n averti mwan, Hanameel pa ti tarde pour li vin war mwan dan lakour kordgard. I ti dir mwan: Aste mon morso later ki sitye Anatot, dan teritwar Benzamen. Annefe, ou mon fanmir pli pros e ou annan drwa aste avan lezot. Apre sa, mon ti sir ki SENYER ti'n vreman koz avek mwan.
JER.32.9	Alor mon ti aste sa later ki sitye Anatot avek mon kouzen Hanameel, e mon ti pey li 17 pyes larzan. 
JER.32.10	Mon ti siny lakt lavant; mon ti kaste en kopi devan temwen e fer pez larzan lo en balans. 
JER.32.11	Apre, mon ti pran sa kopi kaste ki fer mansyon tou bann kondisyon lavant, osi lot kopi ki pa ti'n kaste. 
JER.32.12	An prezans Hanameel e devan bann temwen, mon ti donn sa kontra lavant Barouk, garson Neriya e gran garson Maseya. Tou bann dimoun ki ti dan lakour kordgard ti osi temwen. 
JER.32.13	Alor, devan tou sa bann dimoun, mon ti dir Barouk:
JER.32.14	La sa ki SENYER liniver, Bondye Izrael, i deklare: Pran sa de lakt lavant, sa enn ki'n kaste avek sa enn ki pa'n ganny kaste, e met zot dan en po an later. Konmsa, zot ava ganny konserve pandan lontan. 
JER.32.15	Annefe, la sa ki SENYER liniver, Bondye Izrael i deklare: Dimoun pou rekonmans aste lakaz, later, plantasyon rezen dan sa pei.
JER.32.16	Kan mon ti'n donn Barouk, garson Neriya, bann lakt lavant, mon ti fer sa lapriyer:
JER.32.17	Senyer BONDYE! Kan ou ti kree lesyel ek later, ou ti montre ki pouvwar e ki lafors ou annan. Tou i fasil pour ou.
JER.32.18	Ou ti montre ou fidelite anver plizyer zenerasyon. Me ou osi pini zanfan pour pese ki zot paran e zot gran paran i fer. Ou menm Bondye ki gran e for; ou menm ki nou apel SENYER liniver.
JER.32.19	Ou bann proze i gran; ou realiz zot avek pwisans. Ou port bokou latansyon lo tou sa ki dimoun i fer; ou tret sakenn zot dapre son kondwit e dapre fri son bann aksyon.
JER.32.20	Otrefwa, ou ti akonpli bann mervey, bann keksoz fantastik dan pei Lezip; ou kontinyen fer tousala ozordi ankor dan Izrael e parmi tou bann imen. Sa i fer ki partou, dimoun i konn ou ozordi.
JER.32.21	Ou'n fer ou pep Izrael sorti Lezip atraver bann mirak e bann prodiz, par ou gran lafors e ou'n fer zot respe ou. 
JER.32.22	Parey ou ti'n promet avek zot bann zanset, ou'n donn zot sa later ki ris e fertil. 
JER.32.23	Zot ti vin dan sa pei ki zot ti pran posesyon. Me zot pa ti ekout ou lavwa, ni obei ou komannman; zot pa ti viv dapre ou lalwa; zot pa ti fer nanryen sa ki ou ti'n ordonn zot fer. Pour sa rezon ki ou ti fer tou sa bann maler tonm lo zot.
JER.32.24	Bann Babilonyen pe mont zot latak, pre avek lavil ki zot pou pran. Lager, lafanmin ek lepidemi pou fer lavil tonm dan zot lanmen. Parey ou war, tou sa ki ou ti dir pe ganny realize. 
JER.32.25	Zerizalenm i pre pour li al tonm dan lanmen bann Babilonyen. Akoz alor, Senyer BONDYE, ou ti ordonn mwan aste sa morso later dan Anatot e pey son pri devan temwen?
JER.32.26	Alor SENYER ti dir Zeremi: 
JER.32.27	Mwan menm SENYER, Bondye tou dimoun. Napa nanryen ki tro difisil pour mwan. 
JER.32.28	Mon pe al donn sa lavil avek Naboukodonozor, lerwa Babilonn ek son larme. I pou pran sa lavil. 
JER.32.29	Bann Babilonyen ki pe atak lavil pou antre, e zot pou met dife partou. Zot pou bril bann lakaz kot bann zabitan ti fer mon lakoler monte kont zot, akoz zot ti bril lansan en loner Baal lo twa lakaz, e ofer diven lezot bondye.
JER.32.30	Depi zot lazenes, pep Izrael ek pep Zida in fer zis sa ki mal ki mon pa kontan. Izraelit in pas zot letan provok mon lakoler par tou zot bann aksyon degoutan. 
JER.32.31	Depi zour ki lavil Zerizalenm ti ganny konstri, e ziska ozordi, son bann zabitan in provok mwan e fer mon lakoler monte. Pour sa rezon ki mon pou fer li disparet. 
JER.32.32	Mon pou detri sa lavil, akoz tou sa bann move keksoz ki pep Zida e pep Zerizalenm in komet avek zot bann lerwa, zot bann sef, zot bann pret e zot bann profet. 
JER.32.33	Olye tourn zot figir ver mwan, zot in vir zot ledo. Pourtan, mon pa'n zanmen arete averti zot; me zot pa'n oule ni ekoute ni aprann. 
JER.32.34	Zot in plas zot bann stati degoutan dan mon tanp ki'n ganny konsakre pour mwan e zot in rann li enpir. 
JER.32.35	Zot in konstri bann landrwa kot zot ador bondye Baal dan vale Benn-Hinonm. Zot fer bril dan dife zot garson ek zot fiy an loner bondye Molek. Zanmen mon ti demann zot fer sa; e zanmen mon ti mazinen ki zot ti ava fer en keksoz parey pour fer Zida komet pese.
JER.32.36	La sa ki SENYER, Bondye Izrael i deklare lo sa lavil ki zot pe dir: Lepep pe dir ki lager, lafanmin ek lepidemi in fer sa lavil tonm dan lanmen lerwa Babilonn.
JER.32.37	Mon pou rasanble zot depi tou bann pei kot mon ti'n dispers zot dan mon lakoler. Mon pou fer zot retourn isi kot zot ava viv an sekirite. 
JER.32.38	Alor, zot pou vin mon pep, e mon pou vin zot Bondye. 
JER.32.39	Mon pou donn zot en sel leker e en sel mannyer viv ki ava fer zot annan respe pour mwan, pour touzour. Sa i ava pour zot prop boner e osi pour boner zot bann desandan. 
JER.32.40	Mon pou fer en nouvo lalyans avek zot pour touzour; mon pou touzour fer zot dibyen. Zot ava annan respe pour mwan avek tou zot leker e zot pa pou abandonn mwan. 
JER.32.41	Mon pou pran plezir fer zot dibyen. Mon pou met tou mon leker e mon et antye pour ki zot enstal zot definitivman dan sa pei.
JER.32.42	La sa ki SENYER i deklare: Parey mon ti fer tou sa bann gran maler tonm lo sa pep, mon pou aprezan fer vin lo zot, tou boner ki mon'n promet li. 
JER.32.43	Ou dir ki sa pei in ganny livre ek bann Babilonyen e ki i parey en dezer kot ni dimoun ni zannimo pa viv. Me, dan sanmenm sa pei kot dimoun pou rekonmans aste later.
JER.32.44	Wi, dan teritwar Benzamen, otour Zerizalenm, dan bann lavil Zida, dan bann lavil ki lo kolin, dan bann lavil ki lo montanny e dan bann lavil ki dan Negev, dimoun pour aste ankor kare later. Bann akt lavant pour ganny ekri, sinyen, kaste devan temwen. Mon pou remet bann zabitan sa pei dan zot sityasyon pase, SENYER ki deklare.
JER.33.1	Zeremi ti ankor dan lakour prizon, kan SENYER ti adres li en lot mesaz.
JER.33.2	La sa ki SENYER ki'n kree later, ki'n donn li son laform e ki'n met li dan son plas, li menm ki son non i SENYER, i deklare:
JER.33.3	Apel mwan e mon ava reponn ou; mon pou montre ou bann gran sekre ki ou pa konnen. 
JER.33.4	Annefe, la sa ki SENYER, Bondye Izrael i deklare lo bann lakaz dan Zerizalenm ek bann pale bann lerwa Zida: Zot in ganny detri. Pa servi nanryen konbat kont bann miray ranfor e lite kont bann Babilonyen. 
JER.33.5	Sa pou zis ranpli lavil avek en ta kadav sa bann dimoun ki mon pou detri dan mon gran lakoler. Bann zabitan Zerizalenm in komet en kantite move keksoz ki mon pa oule war.
JER.33.6	Malgre sa, mon pou swanny sa lavil e mon pou geri son bann zabitan e fer zot viv dan lape e an sekirite. 
JER.33.7	Mon pou fer Zida ek Izrael prospere, e mon pou rekonstri zot parey zot ti ete avan. 
JER.33.8	Mon pou pirifye zot kont tou zot fot ki zot in komet kont mwan. Mon pou pardonn zot, zot bann fot ek rebelyon kont mwan. 
JER.33.9	Alor, i ava en gran plezir pour mwan pronons sa non: Zerizalenm. Sa lavil pou fer mon loner e mon pou fyer devan tou bann pep lo later. Sak nasyon pou tranble avek lafreyer kan zot ava antann tou sa bann bon keksoz ki mon fer pour pep Zerizalenm e koman mon'n fer sa lavil prospere.
JER.33.10	La sa ki SENYER i deklare: Dimoun i dir ki sa pei, in vin en dezer kot napa personn, ni zannimo ki viv. Annefe, bann lavil Zida e bann lari Zerizalenm i vid; napa personn ki reste, okenn imen, okenn zannimo. Dan sanmenm sa pei ou pou antann ankor 
JER.33.11	tapaz lafet, dimoun riye, bann zenn marye sante. Ou pou antann dimoun pe sante kan zot pe anmenn zot lofrann remersiman dan tanp SENYER:
JER.33.11	Loue SENYER liniver, akoz SENYER i bon,
JER.33.11	e son fidelite i pour touzour!
JER.33.11	Annefe, SENYER i deklare: Mon pou redonn sa pei son prosperite parey i ti ete avan.
JER.33.12	La sa ki SENYER i deklare: Dan sa pei ki parey en dezer, e kot napa personn ki viv, ni dimoun ni zannimo, e dan tou son bann lavil, pou annan nouvo landrwa kot bann berze pou kapab vey lo zot mouton ek zot bann kabri. 
JER.33.13	Dan bann lavil ki sitye dan montanny, dan sa bann ki dan laplenn, e dan Sid Zida, dan teritwar Benzamen, dan bann vilaz ki otour Zerizalenm, e dan bann lavil dan Zida, bann berze ava kapab kont zot mouton ek zot bann kabri enn par enn, parey avan, SENYER i deklare.
JER.33.14	La sa ki SENYER i deklare: Sa bann zour pe vini, kan mon pou akonpli sa promes ki mon ti fer avek pep Izrael e avek pep Zida. 
JER.33.15	Dan sa bann zour e dan sa letan, mon pou swazir en vre desandan pour David. I pou fer respekte lalwa ek lazistis partou dan pei.
JER.33.16	Dan sa bann zour, bann zabitan Zida pou ganny libere, e bann zabitan Zerizalenm pou viv an sekirite. Lavil li menm pou ganny apele: SENYER i nou lazistis!
JER.33.17	Annefe, la sa ki SENYER i deklare: Pou touzour annan en desandan David koman lerwa pep Izrael. 
JER.33.18	Pou touzour annan bann pret ki sorti dan tribi Levi pou ofer bann sakrifis konplet, lofrann vezetal, ek lezot sakrifis.
JER.33.19	SENYER ti dir Zeremi: 
JER.33.20	La sa ki SENYER i deklare: Personn pa kapab kas lalyans ki mon'n fer avek lizour ek lannwit. Eski ou kapab kas lalyans lizour avek lannwit e lannwit avek lizour pour fer ki lizour i nepli swiv lannwit. 
JER.33.21	Si sa ti arive, alor, mon lalyans avek mon serviter David ti ava'n kase; sa ti ava fer ki pa pou kapab annan en desandan pour rennyen lo son tronn e lalyans avek bann pret ki sorti dan tribi Levi pour servi mwan. 
JER.33.22	Parey i pa posib kont bann zetwal dan lesyel, ni bann gren disab dan lanmer, mon pou osi ogmant desandans mon serviter David e bann desandan Levi ki servi mwan koman pret.
JER.33.23	SENYER ti ankor dir Zeremi: 
JER.33.24	Eski ou pa'n antann sa pep dir ki mon'n rezet Izrael ek Zida, sa de fanmir ki mon ti'n swazir? Dimoun ki koz konmsa, zot mepriz mon pep, e zot nepli konsider li koman en nasyon.
JER.33.25	Me la sa ki SENYER i deklare: Si mon pa ti'n fer en lalyans avek lizour ek lannwit e si mon pa ti'n etabli bann lalwa ki gouvern later ek lesyel, 
JER.33.26	alor, mon ti ava'n kapab rezet desandans Zakob ek David mon serviter. Mon ti ava'n kapab rezet desandans Zakob ek mon serviter David e aret pran dan son desandans sa bann ki pou gouvern desandans Abrahanm, Izaak ek Zakob. Me mon pou annan pitye pour zot e mon pou fer zot prospere parey avan.
JER.34.1	La parol ki SENYER ti adres Zeremi, kan Naboukodonozor, lerwa Babilonn ek son bann gerye ti pe atak tou bann rwayonm lo later, ki tou bann pep dan son rwayonm ti pe lager kont Zerizalenm ek tou bann lavil:
JER.34.2	La sa ki SENYER, Bondye Izrael i deklare: Al kot Sedesyas, lerwa Zida. Ou ava dir li: La sa ki SENYER i deklare: Mon pe al met sa lavil dan lanmen lerwa Babilonn ki pou met dife ladan. 
JER.34.3	Ou menm, ou pa pou kapab sove; ou pou ganny kaptire e livre anba son pouvwar. Ou pou konparet devan li fas a fas; ou pou koz avek li an personn, e ou pou al Babilonn. 
JER.34.4	Me, Sedesyas! Ou ki lerwa Zida, ekout sa ki SENYER i deklare: Ou pa pou ganny masakre. 
JER.34.5	Ou pou mor anpe. Zour ou lanterman, dimoun pou bril lansan parey zot ti fer kan zot ti anter ou bann zanset ki ti lerwa avan ou. Zot pou sant bann kantik dey pour ou e zot pou dir: Maler! Nou lerwa in mor. Sanmenm sa ki SENYER i deklare.
JER.34.6	Profet Zeremi ti transmet tou sa bann parol avek Sedesyas, lerwa Zida, dan Zerizalenm. 
JER.34.7	Pandan sa letan, bann gerye lerwa Babilonn ti pe lager kont Zerizalenm, e kont lezot lavil fortifye ki ti ankor reste dan Zida: Lakis ek Azeka.
JER.34.8	Parol SENYER ti ariv kot Zeremi, apre sa bann levennman: Lerwa Sedesyas ti'n fer en lakor avek bann zabitan Zerizalenm pour liber 
JER.34.9	tou bann lesklav Ebre, zonm koman fanm. Personn pa ti devre fer lesklav okenn son konpatriyot Zwif. 
JER.34.10	Tou bann sef ek zabitan Zerizalenm ki ti aksepte sa lakor pour liber zot lesklav, zonm oubyen fanm, e pa zanmen fer zot travay koman lesklav, ti obei e zot ti liber zot bann lesklav. 
JER.34.11	Me plitar, zot ti sanz zot lide: Zot ti repran bann zonm ek bann fanm ki zot ti'n libere e obliz zot travay koman lesklav.
JER.34.12	Alor, SENYER ti koz avek Zeremi. 
JER.34.13	La sa ki SENYER, Bondye Izrael, i deklare: Mon ti'n fer en lalyans avek ou bann zanset kan mon ti fer zot sorti Lezip kot zot ti pe viv dan lesklavaz. Mon ti dir zot: 
JER.34.14	Tou le 7 an, zot pou liber zot frer Ebre ki zot ti'n aste koman lesklav e ki'n servi zot pandan 6 an. Me ou bann zanset pa ti ekout mwan e zot ti bous zot zorey.
JER.34.15	Zot, o kontrer, zot in sanz zot lide ki'n fer mwan plezir: Zot tou, zot in met zot dakor pour rann laliberte zot prosen. Zot in fer en lalyans devan mwan dan tanp kot mon non in ganny konsakre. 
JER.34.16	Me alor, zot pa'n gard zot parol e zot in dezonor mon non: Sakenn parmi zot in repran son lesklav; zonm koman fanm, ki zot ti'n libere. Zot in ganny forse travay ankor koman lesklav.
JER.34.17	Alor, la sa ki SENYER i deklare: Zot pa'n obei mwan, akoz zot pa'n liber zot frer e zot prosen, parey mon ti'n ordonn zot. Pour sa rezon, mon pou rann ou lib: Ou pou lib pour ou ganny detri dan lager, par lepidemi ek lafanmin. SENYER ki deklare. Alor, tou bann rwayonm lo later pou tranble avek lafreyer kan zot ava war ou. 
JER.34.18	Bann ki'n kas mon lalyans e ki pa'n respekte bann kondisyon lalyans ki zot ti fer devan mwan, zot pou vin parey sa pti toro ki ti ganny koup an de e pas dan milye sa bann morso. 
JER.34.19	Sef dan Zida e dan Zerizalenm, enik, pret ek lepep ki dan laplenn ki ti pas ant sa de morso sa pti toro, 
JER.34.20	pou ganny livre dan lanmen zot lennmi ek bann ki oule touy zot; zot kadav pou ganny manze par bann zwazo ek bann zannimo sovaz.
JER.34.21	Mon pou osi livre Sedesyas, lerwa Zida ek son bann zofisye dan lanmen lennmi ek bann ki oule touy zot. Mon pou livre zot dan lanmen lerwa Babilonn ki pe kit zot. 
JER.34.22	Mon pou donn lord ki zot retournen e atak sa lavil, SENYER i deklare. Enn fwa ki zot kaptir sa lavil, zot pou met dife ladan. Mon pou devaste bann lavil dan Zida e fer zot vin parey en landrwa devaste, san zabitan.
JER.35.1	La mesaz ki SENYER ti adres Zeremi kan Yoyakim, garson Zozyas ti lerwa Zida: 
JER.35.2	Al war bann Rekabit e koz avek zot. Fer zot vin dan enn bann lasal dan tanp SENYER. Ofer zot diven pour bwar.
JER.35.3	Alor, mon ti al sers Yazanya, garson Zeremi e pti zanfan Habasinia, son bann frer, son bann zanfan e klan bann Rekabit antye. 
JER.35.4	Mon ti fer zot antre dan tanp, dan lasal kot bann disip profet Hanann, garson Yigdalia zot abitye rankontre. Sa lasal ti akote sa enn ki rezerve pour bann sef, par lao sa enn kot Maaseya, garson Saloum, pret ki an sarz lantre tanp. 
JER.35.5	Mon ti plas devan bann Rekabit, bann resipyan ranpli avek diven, ek bann lakoup. Mon ti dir zot, “Bwar en pe diven.”
JER.35.6	Me zot ti reponn, “Nou pa bwar diven akoz nou zanset Yonadab, garson Rekab, ti ordonn nou: Ni zot, ni zot bann desandan pa pou bwar diven. 
JER.35.7	Zot pa pou fer okenn lakaz, ni senmen, ni plant rezen, ni vin propriyeter en plantasyon rezen. Tou zot lavi, zot ava reste anba latant. Konmsa, zot ava kapab viv lontan dan sa pei kot zot pe reste parey bann etranze.
JER.35.8	Nou'n obei tou sa ki Yonadab, garson Rekab ti ordonn nou bann zanset. Ni nou menm, ni nou bann fanm, ni nou bann zanfan, ni nou bann fiy, pa'n zanmen bwar diven. 
JER.35.9	Nou pa konstri okenn lakaz. Nou napa okenn plantasyon rezen, ni later pour plante. 
JER.35.10	Nou reste anba latant. Konmsa menm ki nou obei e respekte tou bann lord ki nou zanset Yonadab in komann nou. 
JER.35.11	Me kan lerwa Naboukodonozor, lerwa Babilonn ti anvai sa pei, nou ti deside sov isi Zerizalenm, pour nou reste lwen avek bann gerye Babilonyen ek Siriyen. Pour sa rezon ki nou pe viv dan Zerizalenm.”
JER.35.12	Alor, SENYER ti dir Zeremi: 
JER.35.13	Al koz avek lepep ki dan Zida ek bann zabitan Zerizalenm. Dir zot: La sa ki SENYER liniver, Bondye Izrael i deklare: Eski zot ava anfen aksepte swiv mon lenstriksyon e ekout sa ki mon dir zot? 
JER.35.14	Bann desandan Yonadab, garson Rekab, in obei lord ki zot papa ti donn zot: Zot pa pou zanmen bwar diven. Mwan, mon pa'n zanmen aret koz avek zot; me zot pa'n ekout mwan. 
JER.35.15	Mon'n touzour anvoy bann profet, mon bann serviter, pou dir zot: Sakenn parmi zot, abandonn zot move lavi, sanz zot konportman; aret ador lezot bondye. Alor, zot ava reste dan sa pei ki mon'n donn zot ek zot zanset. Me zot pa'n ekoute, ni pran ka. 
JER.35.16	Bann desandan Yonadab in obei lord ki zot zanset ti donn zot, me ou mon pep, ou pa'n obei mwan.
JER.35.17	La sa ki SENYER liniver, Bondye Izrael i deklare: Pour sa rezon, mon pou fer tonm lo pep Zida ek zabitan Zerizalenm tou bann maler ki mon'n averti pour tonm lo zot. Mon pou fer sa, akoz zot pa'n ekoute kan mon ti koz avek zot, e zot pa'n reponn mwan kan mon ti apel zot.
JER.35.18	Zeremi ti dir avek klan bann Rekabit: La sa ki SENYER liniver, Bondye Izrael i deklare: Zot in obei lord zot zanset Yonadab; zot swiv tou son bann lenstriksyon e zot egzekit tou sa ki i ti ordonn zot. 
JER.35.19	Alor, la sa ki SENYER liniver, Bondye Izrael i deklare: Pour sa rezon, Yonadab, garson Rekab pou touzour annan en desandan pour servi mwan.
JER.36.1	Dan katriyenm lannen, kan Yoyakim, garson Zozyas ti lerwa Zida, la parol ki SENYER ti adres Zeremi: 
JER.36.2	Pran en liv e ekri tou sa bann parol ki mon ti dir ou lo Izrael, Zida ek tou bann nasyon, depi lepok Zozyas ziska ozordi. 
JER.36.3	Kekfwa bann zabitan Zida ava antann tou sa bann maler ki mon annan lentansyon anvoy lo zot, pour ki zot sanz zot move mannyer viv. Alor mon ava pardonn zot pour zot fot ek zot pese.
JER.36.4	Alor, Zeremi ti apel Barouk, garson Neriya. Barouk ti ekri lo en liv, tou bann parol ki Zeremi ti dikte li e ki SENYER ti'n dir li.
JER.36.5	Apre sa, Zeremi ti donn Barouk sa lord: Mon'n ganny anpese antre dan tanp SENYER. 
JER.36.6	Alor, prosen zour ki lepep pou fer en zenn, ou ava al dan mon plas. La, ou ava lir byen for sa ki ou'n ekri lo sa roulo. Konmsa, tou dimoun ava antann tou sa ki SENYER ti'n dir mwan e ki mon'n dikte avek ou. Ou ava fer sa osi devan tou dimoun ki'n vin depi bann lavil dan Zida. 
JER.36.7	Kekfwa zot ava priy SENYER e ki zot ava sanz zot lavi, akoz SENYER in menas sa pep avek en gran lakoler.
JER.36.8	Alor Barouk, garson Neriya, ti fer tou sa ki Zeremi ti'n ordonn li: Dan tanp, i ti lir dan liv, tou bann parol ki SENYER ti'n dir.
JER.36.9	Dan senkyenm lannen ki Zoyakim, garson Zozyas ti lerwa Zida, dan nevyenm mwan, en seremoni zenn ti ganny proklanmen pour lepep ki reste Zerizalenm ek tou bann pep sorti dan bann lavil Zida. 
JER.36.10	Barouk ti lir byen for e devan tou dimoun, parol Zeremi ki ti'n ekri dan liv. I ti fer sa dan tanp depi lasal Gemarya, garson Safann, ki ti sekreter lakour. Sa lasal ti par lao lakour tanp, pre Nouvo Laport tanp SENYER.
JER.36.11	Ler Mikaya, garson Gemarya, garson Safann ti antann mesaz SENYER ki Barouk ti lir depi liv roulo, 
JER.36.12	i ti al kot pale lerwa, dan lasal sekreter lakour, kot bann sef ti'n reini. Ti annan Elisama, sekreter lakour, Delaya, garson Semaya, Elnatan, garson Akbor, Gemarya, garson Safann, Sedesyas, garson Hananya ek tou lezot zofisye. 
JER.36.13	Mikaya ti raport tou bann parol ki i ti'n tande, sa ki Barouk ti lir avek lepep. 
JER.36.14	Alor, bann sef ti anvoy Yeoudi, garson Netanya, garson Selemia, garson Kousi, pour dir Barouk, “Vin kot nou avek sa liv roulo ki ou'n lir an piblik.”
JER.36.14	Barouk, garson Neriya, ti pran sa liv roulo e i ti al kot zot. 
JER.36.15	Zot ti dir li, “Asiz, e lir pour nou sa ki'n ekri dan sa liv roulo.”
JER.36.15	Alor, Barouk ti lir sa bann parol devan zot. 
JER.36.16	Kan zot ti'n fini antann tou sa mesaz, zot ti get kanmarad avek lafreyer. Zot ti dir Barouk, “Nou bezwen raport tou sa bann parol avek lerwa.”
JER.36.17	Apre, zot ti kestyonn Barouk, “Eski ou kapab eksplik nou ki mannyer ou'n arive ekri tou sa bann parol? Eski Zeremi ki ti dikte zot avek ou?”
JER.36.18	Barouk ti reponn zot, “Zeremi ti dikte mwan tou sa bann parol ki mon ti ekri avek lank dan sa roulo.”
JER.36.19	Apre, sa bann zofisye ti dir li, “Ou avek Zeremi, zot devre al kasyet. Pa les personn konnen kote zot ete.”
JER.36.20	Sa bann zofisye ti met sa liv roulo dan lasal Elisama, sekreter lakour. Zot ti al kot pale lerwa kot zot ti raport li tou bann parol.
JER.36.21	Alor, lerwa ti anvoy Yeoudi sers sa liv roulo. Yeoudi ti al pran dan lasal Elisama, sekreter lakour. Devan lerwa ek bann zofisye ki ti pe debout otour li, Yeoudi ti lir sa ki ti'n ekri.
JER.36.22	Sa ti pas dan nevyenm mwan lannen. Lerwa ti pe asiz dan son pale liver devan en reso alimen. 
JER.36.23	Anmezir ki Yeoudi ti lir trwa oubyen kat pasaz sa mesaz, lerwa ti koup zot avek en kannif e i ti zet dan dife sa reso. I ti fer sa ziska ki liv roulo ti fini ganny brile. 
JER.36.24	Ni lerwa ni okenn son bann zofisye ki ti'n antann tou sa bann parol pa ti per. Zot pa ti montre okenn siny latristes. Personn pa ti desir son lenz. 
JER.36.25	Pourtan, Elnatan, Delaya ek Gemarya ti ensiste avek lerwa pour li pa bril sa liv roulo. Me lerwa pa ti port okenn atansyon.
JER.36.26	Alor, lerwa ti donn lord son garson Zerameel ek Seraya, garson Azriel ek Selemia, garson Abdeel, pour al aret profet Zeremi ek Barouk son sekreter. Me SENYER ti kasyet zot.
JER.36.27	Apre ki lerwa Zoyakim ti'n bril sa liv roulo avek mesaz ki Zeremi ti'n dikte avek Barouk, parol SENYER ti ariv kot Zeremi:
JER.36.28	Pran en lot liv roulo e ekri tou sa bann mesaz ki ti'n ganny ekri dan sa premye roulo e ki Yoyakim, lerwa Zida, in brile.
JER.36.29	Konsernan Yoyakim, lerwa Zida, ou ava dir: La sa ki SENYER i deklare: Akoz eski ou'n bril sa liv roulo kot Zeremi ti'n anonse ki lerwa Babilonn pou vin detri sa pei e touy tou son bann zabitan ek zot bann zannimo?
JER.36.30	Pour sa rezon, la sa ki SENYER i deklare konsernan Yoyakim, lerwa Zida: I pa pou annan okenn desandan ki pour renny lo rwayonm David. Son kadav pou ganny zete deor kot i ava ganny ekspoze avek lasaler lizour ek lafreser lannwit. 
JER.36.31	Mon pou pini li, son bann desandan ek son bann sef pour bann pese ki zot tou zot in komet. Personn parmi zabitan Zerizalenm oubyen Zida in ekout mon bann avertisman. Alor, mon pou anmenn lo zot, tou sa bann maler ki mon ti menas zot avek.
JER.36.32	Zeremi ti pran en lot liv roulo ki i ti donn Barouk, garson Neriya, ki ti sekreter. Barouk ti ekri sa ki Zeremi ti dikte li. I ti ekri tou sa ki ti lo premye roulo e ki Yoyakim, lerwa Zida ti'n brile. Ti annan osi lezot mesaz parey.
JER.37.1	Naboukodonozor, lerwa Babilonn, ti'n enstal Sedesyas garson Zozyas, koman lerwa dan plas Yoyakin, garson Yoyakim. 
JER.37.2	Me ni Sedesyas, ni son bann zofisye, ni lepep, pa ti obei mesaz ki SENYER ti'n donnen par lentermedyer Zeremi.
JER.37.3	Pourtan, lerwa Sedesyas ti anvoy Yeoukal, garson Selemia avek pret Sofoni, garson Maaseya, kot profet Zeremi. Zot ti dir li: Priy SENYER nou Bondye pour nou.
JER.37.4	Zeremi pa ti'n ankor ganny met dan prizon. Alor, i ti kapab ale e vini parmi lepep. 
JER.37.5	Kan bann Babilonyen ki ti pe atak Zerizalenm ti tande ki bann gerye Faraon, lerwa Lezip ti'n travers frontyer Lezip, zot ti rekile.
JER.37.6	Alor, SENYER, ti koz avek profet Zeremi: 
JER.37.7	La sa ki SENYER, Bondye Izrael i deklare: Ou ava dir avek lerwa Zida ki'n anvoy ou pour konsilte mwan: Bann gerye Faraon ki ti'n vin pour port ou sekour, in vire e zot pe retourn kot li, Lezip. 
JER.37.8	Bann gerye Babilonn pou retournen. Zot pou atak sa lavil ki zot pou pran e ki zot pou brile.
JER.37.9	La sa ki SENYER i deklare: Pa les zot ganny anbete; pa krwar ki bann gerye Babilonn pou ale e zot pa pou retournen. 
JER.37.10	Akoz, menm si ou bat tou bann gerye Babilonyen ki pe lager kont ou; menm si i reste zis gerye blese dan zot latant, zot pou sorti e met dife dan sa lavil.
JER.37.11	Kan larme Babilonn ti'n elwanny avek Zerizalenm akoz larme Faraon ti pe aprose, 
JER.37.12	Zeremi ti oule kit Zerizalenm pour li al dan teritwar Benzamen, pour li pran posesyon son teritwar parmi son pep. 
JER.37.13	Me ler i ti ariv kot baro Benzamen, i ti tonm lo Yiriya, garson Selemia, garson Hananya ki ti zofisye ansarz bann gard. Hananya ti aret profet Zeremi. I ti dir li, “Ou pe al rann ou lekor avek bann Babilonyen.”
JER.37.14	Zeremi ti reponn, “Sa i en mansonz. Mon pe al rann mon lekor avek bann Babilonyen”.
JER.37.14	Me Yiriya pa ti krwar li. I ti aret Zeremi e anmenn li kot bann zofisye. 
JER.37.15	Zot ti ankoler kont Zeremi; zot ti bat li e anferm li kot Zonatan, sekreter lakour, ki son lakaz ti'n ganny transformen koman en prizon. 
JER.37.16	Zeremi ti ganny anfermen dan en kaso souteren, kot i ti reste en bon pe letan.
JER.37.17	En zour, lerwa Sedesyas ti anvoy sers Zeremi e anmenn li kot li. La, lerwa ti kestyonn li an sekre, “SENYER pa'n donn ou okenn mesaz pour mwan?”
JER.37.17	Zeremi ti reponn, “Wi, i annan.”
JER.37.17	I ti azoute, “Ou pou ganny livre dan lanmen lerwa Babilonn.”
JER.37.18	Zeremi ti demann lerwa Sedesyas, “Ki krim mon'n komet kont ou, ou bann sef, oubyen ou pep, pour ki ou'n fer met mwan dan kaso? 
JER.37.19	Oli ou bann profet ki ti anons ou ki lerwa Babilonn pa pou atak ou, ni sa pei? 
JER.37.20	Aprezan, mon demann ou, mon senyer lerwa, ekout mwan. Ekout sa ki mon pou demann ou: Mon sipliy ou, pa ranvoy mwan kot sekreter Zonatan. Sankwa mon pou mor.”
JER.37.21	Alor, lerwa Sedesyas ti donn lord pour gard Zeremi dan kordgard. Tou le zour, zot ti donn li en dipen sorti dan lari bann Boulanze, ziska zour ki ti nepli annan dipen dan lavil.
JER.37.21	Konmsa ki Zeremi ti reste dan kordgard.
JER.38.1	Sefatya, garson Matann, Gedalya, garson Pasour, Youkal, garson Selemia ek Pasour, garson Malkiya ti antann sa ki Zeremi ti pe dir lepep antye: 
JER.38.2	La sa ki SENYER i deklare: Tou dimoun ki kontinyen reste dan sa lavil pou mor par lepe, par lafen ou byen par lepidemi. Me sa enn ki sorti pour rann son lekor avek bann Babilonyen, pou reste vivan. Omwen i ava sov son lavi.
JER.38.3	La sa ki SENYER i deklare: Sa lavil pou ganny livre dan lanmen bann gerye Babilonyen ki pou pran li.
JER.38.4	Apre, bann zofisye ti dir lerwa, “Sa zonm i merit lanmor, akoz sa ki i pe dir, i dekouraz bann gerye ki pe reste dan lavil, e osi tou bann zabitan. Annefe, i pa pe rod boner sa pep, me plito son maler.”
JER.38.5	Lerwa Sedesyas ti reponn zot, “Fer sa ki zot oule avek li. Lerwa pa kapab fer nanryen kont zot.”
JER.38.6	Alor, zot ti pran Zeremi e zet li dan en sitern sitye dan lakour pale e ki ti pou Malkiya, garson lerwa. Zot ti fil li dan sitern avek en lakord. Ti napa delo dan sa sitern, me labou. Alor Zeremi ti anfonse dan labou.
JER.38.7	Ebed-Melek en Etyopyen ki ti en enik dan lakour lerwa, ti aprann ki zot ti'n met Zeremi dan sitern. Lerwa ti pe asiz devan Laport Benzamen. 
JER.38.8	Alor, Ebed-Melek ti sorti dan pale; i ti al war lerwa: 
JER.38.9	Mazeste! I pa byen mannyer sa bann zonm in azir anver profet Zeremi; zot in zet li dan en sitern. I pou mor lafen dan sa trou, akoz nepli annan dipen dan lavil.
JER.38.10	Alor, lerwa ti donn sa lord avek Ebed-Melek ki sorti Kous: Pran 30 zonm isi e tir profet Zeremi dan sa sitern avan ki i mor.
JER.38.11	Alor, Ebed-Melek ti pran sa bann zonm avek li; zot ti al dan en lasal ki ti anba lasal trezor, dan pale lerwa. La, zot ti pran bann vye lenz ek sifon ki zot ti fer desann dan sitern pour Zeremi. 
JER.38.12	Ebed-Melek ki sorti Kous, ti dir Zeremi: Met sa bann vye sifon anba ou lebra anba lakord. 
JER.38.13	Avek sa lakord, bann zonm ti fer Zeremi monte. Zeremi ti reste dan lakour kordgard.
JER.38.14	Lerwa Sedesyas ti fer profet Zeremi vin kot li. Fas a fas dan trwazyenm lantre tanp, i ti dir li, “Mon pou poz ou en kestyon; dir mwan laverite.”
JER.38.15	Zeremi ti reponn Sedesyas, “Si mon dir ou laverite, ou pou touy mwan. Si mon donn ou en konsey, ou pa pou swiv li.”
JER.38.16	Alor, an sekre, lerwa Sedesyas ti fer sa promes avek Zeremi, “Mon fer serman, devan SENYER ki vivan, ki'n donn nou lavi: Mon pa pou fer ou ganny touye, e mon pa pou livre ou dan lanmen sa bann zonm ki oule touy ou.”
JER.38.17	Alor Zeremi ti dir Sedesyas, “La sa ki SENYER, Bondye liniver e Bondye Izrael i deklare: Si ou sorti pour ou al rann ou lekor avek bann zofisye lerwa Babilonn, ou, avek ou fanmir, zot pa pou ganny touye. Zerizalenm pa pou ganny detri dan dife. 
JER.38.18	Me si ou refize rann ou lekor avek bann zofisye lerwa Babilonn, alor, sa lavil pou ganny livre dan lanmen bann Babilonyen ki ava met dife ladan. Ou menm, ou pa pou sape dan zot lanmen.”
JER.38.19	Lerwa Sedesyas ti reponn Zeremi, “Mon per ki mon bann prop konpatriyot ki'n dezerte, zot al kot bann Babilonyen pour maltret mwan e menm tortir mwan.”
JER.38.20	Zeremi ti reponn, “Non, ou pa pou ganny livre avek ou bann prop zanmi. Mon demann ou ekout sa ki mon pe dir ou e ki sorti kot SENYER. Si ou ekout mwan, tou pou al byen e ou ava reste vivan. 
JER.38.21	Me si ou refize rann ou lekor, SENYER in fer mwan war dan en vizyon sa ki pou arive: 
JER.38.22	Tou bann fanm ki'n reste dan pale lerwa Zida pou ganny anmennen kot bann zofisye lerwa Babilonn. La sa ki zot pou dir lo ou:
JER.38.22	Ou bann meyer zanmi dan ki ou ti annan konfyans in tronp ou,
JER.38.22	zot in bat ou latet.
JER.38.22	La ki ou lipye in anfons dan labou
JER.38.22	ou bann zanmi in abandonn ou.
JER.38.23	Tou ou bann fanm ek ou bann zanfan pou ganny anmennen kot bann Babilonyen; ou osi ou pa pou sape. Lerwa Babilonn pou fer ou prizonnyen e met dife dan lavil.”
JER.38.24	Sedesyas ti dir Zeremi, “Si oule reste vivan, pa les personn konnen sa ki nou'n koze. 
JER.38.25	Si bann sef i tande ki mon'n koz avek ou, zot pou vin demann ou sa ki nou'n dir. Zot pou promet ki zot pa pou touy ou, si ou rakont zot tou. 
JER.38.26	Zis dir zot ki ou'n vin enplor lerwa pour li pa retourn ou dan lakaz Zonatan kot ou pou mor.”
JER.38.27	Tou bann sef ti vin kestyonn Zeremi ki ti dir zot parey sa ki lerwa ti'n dir li. Alor, zot ti les li trankil, akoz personn pa ti'n antann zot konversasyon. 
JER.38.28	Konmsa, Zeremi ti reste dan kordgard pale ziska zour ki Zerizalenm ti tonm dan lanmen lennmi.
JER.39.1	Dan nevyenm lannen ki Sedesyas ti lerwa Zida dan nevyenm mwan, Naboukodonozor, lerwa Babilonn, ti vin atak Zerizalenm avek tou son bann gerye. 
JER.39.2	Lo nevyenm zour, katriyenm mwan, onzyenm lannen ki Sedesyas ti lerwa, bann miray lavil ti degrengole. 
JER.39.3	Alor, tou bann o zofisye lerwa Babilonn ti antre dan lavil e zot ti vin enstal zot dan Laport Milye. Ti annan Nergal-Sareser, sef larme, Sanmgar-Nebou, Sarsekim sef bann serviter lerwa e tou lezot zofisye lerwa Babilonn.
JER.39.4	Kan lerwa Sedesyas ek son bann gerye ti war sa ki pe pase, zot ti esey sove dan lannwit. An pasan par laport ant sa de miray, zot ti al dan zarden rwayal dan direksyon Araba. 
JER.39.5	Me bann gerye Babilonyen ti pourswiv zot e atrap Sedesyas dan laplenn pre Zeriko. Zot ti kaptir li e anmenn li Ribla dan teritwar Hamat kot lerwa Naboukodonozor. I ti pas santans kont li. 
JER.39.6	Lerwa Babilonn ti egorz bann zanfan Sedesyas devan son lizye; i ti osi fer egorz bann sef Zida, Ribla. 
JER.39.7	Apre, i ti fer krev lizye Sedesyas, fer atas li avek lasenn an bronz e fer anmenn li Babilonn.
JER.39.8	Antretan, Bann Babilonyen ti met dife avek pale rwayal ek lakaz bann zabitan. Zot ti osi kraz miray ki protez Zerizalenm. 
JER.39.9	Finalman, Nebouzaradann sef bann gard, ti fer deport Babilonn, tou dimoun ki ti'n reste dan lavil. I ti fer deport osi popilasyon ki ti'n dezerte. 
JER.39.10	Me Nebouzaradann, sef bann gard, ti les dan pei, bann pov ki ti napa nanryen. I ti distribye avek zot bann plantasyon rezen ek bann kare later.
JER.39.11	La lord ki lerwa Naboukodonozor ti'n donn Nabouzeradann, sef bann gard: 
JER.39.12	Al sers Zeremi e pran byen swen avek li. Pa fer li dimal, me tret li parey i ava demann ou.
JER.39.13	Alor, Nebouzaradann, sef bann gard, ti tonm dakor avek Nebousazbann, sef bann serviter lerwa, ek Nergal-Sareser, sef larme, e avek lezot zofisye lerwa Babilonn, 
JER.39.14	pour anvoy bann gerye al sers Zeremi dan kordgard pour anmenn li kot Gedalya, garson Ahikanm e pti zanfan Safann. Gedalya, pour permet Zeremi retourn se li. Konmsa, Zeremi ti al reste parmi bann zabitan.
JER.39.15	Kan Zeremi ti ankor prizonnyen dan kordgard, SENYER ti koz avek li: 
JER.39.16	Al anmenn sa mesaz kot Ebed-Melek, sa Etyopyen: La sa ki SENYER liniver, Bondye Izrael i deklare: Parey mon ti dir, mon pe anmenn maler e non pa prosperite lo Zerizalenm. Sa pou arive devan ou. 
JER.39.17	Me ler sa zour maler pou arive, mon pou delivre ou. Mon pa pou les ou tonm dan lanmen sa bann dimoun ki ou per. 
JER.39.18	Mon pou protez ou pour ki personn pa pou kapab touy ou. Ou pou sov ou lavi akoz ou ti met ou konfyans dan mwan, SENYER i deklare.
JER.40.1	Zeremi ti'n ganny atase avek lasenn e ganny anmennen Rama avek lezot dimoun sorti Zerizalenm e Zida ki ti pe ganny deporte Babilonn. Nabouzeradann, sef bann gard, ti fer larg li, e les li kit Rama. La, SENYER ti koz avek Zeremi.
JER.40.2	Nabouzeradann ti anmenn li akote. I ti dir li: SENYER ou Bondye ti'n predir sa maler kont Zerizalenm. 
JER.40.3	La aprezan, in realiz sa ki i ti'n dir i pou fer. Tousala in arive akoz ou pep in komet pese e i pa'n obei SENYER. 
JER.40.4	Ozordi menm, mon pou detas lasenn ki dan ou pwannyen. Ou kapab vin Babilonn avek mwan si oule e mon ava vey lo ou. Me pa santi ou oblize pour ou vin avek mwan Babilonn. Ou lib pour ou al partou kot oule dan pei.
JER.40.5	Zeremi pa ti ganny letan vir son ledo, ki Nabouzeradann ti azoute: Retourn kot Gedalya, garson Ahikanm, garson Safann, ki lerwa Babilonn in nonm gouverner bann lavil Zida. Ou kapab al reste kot li e viv parmi bann zabitan. Ou kapab osi al kot ou anvi.
JER.40.5	Sef bann gard ti donn Zeremi provizyon manze ek bann kado. Apre, i ti les li ale. 
JER.40.6	Zeremi ti al reste kot Gedalya, garson Ahikanm, dan Mispa; la, i ti viv parmi bann zabitan ki ti ankor pe reste dan pei.
JER.40.7	Kan tou bann zofisye avek zot sef ki pa ti'n rann zarm, ti aprann ki lerwa Babilonn ti'n nonm Gedalya, garson Ahikanm, gouverner pei e ki i ti'n met li ansarz bann dimoun ki pli pov, zonm, fanm ek zanfan ki pa ti'n ganny deporte Babilonn, 
JER.40.8	zot ti al Mispa pour war Gedalya. Ti annan Ismael, garson Netanya, Yohanann, garson Karea, Seraya, garson Tanoumet, bann zanfan Efai ki sorti Netofat, e Yezanya ki sorti Maaka. 
JER.40.9	Gedalya, garson Ahikanm, garson Safann, ti dir avek bann zofisye ek zot bann zonm: Pa bezwen per pour servi anba bann Babilonyen. Enstal zot dan sa pei, met zot dan servis lerwa Babilonn e tou ava mars byen pour zot. 
JER.40.10	Mwan menm, mon pe enstal mwan isi Mispa, pour reprezant zot devan bann Babilonyen ki pe vini. Zot ava rekolte rezen, bann fri ek delwil. Gard sa bann rekolt an rezerv e enstal zot dan bann lavil ki zot pe okipe.
JER.40.11	Kan bann zabitan Zida ki ti Moab, kot bann Amonit, dan pei Edonm ek lezot pei, ti aprann ki lerwa Babilonn ti'n permet en restan dimoun reste dan Zida e ki i ti'n nonm Gedalya, garson Ahikanm, garson Safann gouverner, 
JER.40.12	zot osi, zot ti retourn Zida e raport avek Gedalya, dan Mispa. Zot ti rekolte en gran kantite rezen; zot ti fer diven; zot ti ranmas bokou fri.
JER.40.13	Yohanann, garson Karea ek lezot sef bann gerye ki pa ti'n rann zarm, ti al Mispa pour war Gedalya. 
JER.40.14	Zot ti demann li si i ti okouran ki Baalis, lerwa bann Amonit in anvoy Ismael, garson Netanya pour touy li. Me Gedalya pa ti oule krwar. 
JER.40.15	Dan Mispa, Yohanann ti dir an sekre avek Gedalya, “Les mwan al touy Ismael, garson Netanya. Personn pa pou konnen lekel ki ti fer sa. Akfer donn li lokazyon pran ou lavi? Si i touy ou, tou bann Izraelit ki'n rasanble otour ou pou ganny deporte ankor en fwa. Sa i pou en gran dezas pour bann dimoun ki reste dan rwayonm Zida.”
JER.40.16	Me Gedalya, garson Ahikanm, ti reponn Yohanann, garson Karea, “Pa fer sa! Sa ki ou pe dir lo Ismael pa vre.”
JER.41.1	Dan setyenm mwan, Ismael, garson Netanya, garson Elisama, en manm lafanmir rwayal e enn bann sef zofisye lerwa, ti al Mispa avek 10 zonm, pour li war Gedalya. Kan zot ti pe manze ansanm, 
JER.41.2	Ismael ti leve e sa 10 zonm ti fer parey. Zot ti touy Gedalya, garson Ahikanm, garson Safann, akoz lerwa Babilonn ti'n nonm li gouverner pei. 
JER.41.3	Ismael ti osi touy bann Izraelit ki ti Mispa avek Gedalya ek bann gerye Babilonyen.
JER.41.4	Lannmen ki Gedalya ti ganny asasinen, alor ki personn pa ti ankor okouran, 
JER.41.5	80 zonm ti arive sorti Sikenm, Silo ek Samari. Zot ti'n raz zot labarb, zot lenz ti desire e zot ti'n sizle zot lekor. Zot ti'n vin avek bann lofrann vezetal ek lansan pour ofer dan tanp SENYER. 
JER.41.6	Alor, Ismael, garson Netanya, ti sorti dan Mispa, pour al rankontre sa bann zonm. I ti plere an alan. Kan i ti rankontre zot, i ti dir zot: Vin kot Gedalya, garson Ahikanm. 
JER.41.7	Me kan zot ti ariv dan lavil, Ismael, garson Natanya ek bann zonm ki ti avek li, ti touy 70 parmi zot e zet zot lekor dan en sitern. 
JER.41.8	Me ti annan 10 zonm ki ti'n dir Ismael: Pa touy nou. Nou'n kasyet en ta provizyon an deor lavil: Dible, lorz, delwil e dimyel.
JER.41.9	Ismael ti'n zet lekor bann zonm ki i ti'n touye, dan sitern sa gran pi ki lerwa Asa ti fer fouye pandan ki i ti pe lager kont Basa, lerwa Izrael. Dan sanmenm sa pi ki Ismael ti'n fer zet bann kadav.
JER.41.10	Apre, Ismael ti fer prizonnyen tou sa bann dimoun ki ti'n reste Mispa, bann fiy lerwa ek tou restan zabitan Mispa ki Nabouzeradann, sef bann gard ti'n met anba responsabilite Gedalya. I ti kit Mispa e al reste dan teritwar bann Amonit.
JER.41.11	Kan Yohanann, garson Karea, ek son bann sef ti aprann sa krim ki Ismael ti'n komet, 
JER.41.12	zot ti al atak li ek son bann zonm. Zot ti rankontre li pre avek Gran Lanmar ki dan Gabaon. 
JER.41.13	Bann prizonnyen Ismael ti tre kontan ler zot ti war Yohanann ek son bann zofisye avek li. 
JER.41.14	Alor, zot tou, zot ti fer demi tour e al rezwenn Yohanann. 
JER.41.15	Me Ismael avek wit son bann zonm ti kapab sove e al rezwenn bann Amonit.
JER.41.16	Apre sa, Yohanann ek bann sef ki ti pe akonpanny li, ti rasanble tou sa bann ki ti ankor vivan e ki Ismael ti'n anmenn Mispa, apre ki Gedalya ti'n ganny asasinen: Gerye, fanm, zanfan ek bann enik. 
JER.41.17	Zot ti ale, e zot ti aret dan kan Kimhanm, ki pre Betlehenm, avek lentansyon al Lezip. 
JER.41.18	Annefe, zot ti per bann Babilonyen depi ki Ismael ti'n asasin Gedalya, ki lerwa Babilonyen ti'n nonmen koman gouverner Zida.
JER.42.1	Apre sa, tou bann sef, Yohanann, garson Karea e Azarya, garson Osaya ek tou lepep, depi pli pti ziska pli gran, ti al 
JER.42.2	kot profet Zeremi. Zot ti dir li, “Nou sipliy ou, priy SENYER ou Bondye pour nou. Priy pour nou tou ki'n reste vivan. Parey ou kapab war ou menm, i pa reste bokou nou. 
JER.42.3	Demann SENYER ou Bondye kote nou devre ale e sa ki nou devre fer.”
JER.42.4	Profet Zeremi ti reponn zot, “Dakor! Mon ava priy SENYER zot Bondye parey zot in demann mwan. Apre, mon ava fer zot konnen ki repons SENYER i donnen; mon pa pou kasyet zot nanryen.”
JER.42.5	Zot ti dir Zeremi, “Nou promet pour fer egzakteman tou sa ki SENYER ou Bondye i ava anvoy ou dir nou. Nou pran li koman temwen sir lo sa promes ki SENYER in anvoy avek ou pour nou. 
JER.42.6	Nou anvoy ou konsilte SENYER nou Bondye pour nou. Kontan pa kontan, nou pou obei sa ki i pou demann nou fer par ou lentermedyer. Konmsa, tou ava mars byen pour nou, akoz nou ava pe obei SENYER nou Bondye.”
JER.42.7	Dis zour plitar, SENYER ti koz avek Zeremi. 
JER.42.8	Alor, Zeremi ti konvok Yohanann, garson Karea, tou bann sef gerye ki ti avek li e tou lezot dimoun, pti koman gran. 
JER.42.9	I ti dir zot: Zot ti'n demann mwan prezant zot demann devan SENYER, Bondye Izrael. La sa ki SENYER, Bondye Izrael i deklare:
JER.42.10	Si zot kontinyen reste dan sa pei, alor mon ava rekonstri zot pep, mon pa pou detri li. Olye derasin zot, mon ava replant zot, akoz mon regret tou sa maler ki mon'n fer tonm lo zot. 
JER.42.11	Aprezan, pa bezwen per lerwa Babilonn! Pa bezwen per li, akoz mon avek zot e mon pou sov zot, SENYER i deklare. Mon avek zot, mon pou delivre zot anba son pouvwar. 
JER.42.12	Mon pou azir dan zot faver. I pou pran pitye pour zot, e i pou les zot retourn dan zot pei.
JER.42.13	Me si zot refize obei lord sorti kot SENYER zot Bondye, 
JER.42.14	e si zot dir: Non, nou pa oule viv dan sa pei, me nou prefer al viv Lezip. Laba, pou nepli annan lager, nou pa pou antann son tronpet ki anons lager, nou pa pou soufer lafen. Laba ki nou oule reste.
JER.42.15	Alor, zot restan pep Zida, ekout parol SENYER. La sa ki SENYER liniver, Bondye Izrael i deklare: Si zot in vreman deside retourn Lezip e al enstal zot pour touzour, 
JER.42.16	lager ki zot sitan per pou swiv zot laba Lezip; lafanmin ki donn zot en ta traka pou pourswiv zot laba Lezip kot zot pou mor. 
JER.42.17	Tou lepep ki ava'n deside al enstal zot Lezip, pou mor swa par lager, swa par lafen, swa par lepidemi. Maler ki mon pou fer tonm lo zot pa pou eparny personn.
JER.42.18	Annefe, la sa ki SENYER liniver, Bondye Izrael i deklare: Sa lakoler ki mon ti devers lo zabitan Zerizalenm, mon pou fer li tonm lo zot, si zot al Lezip. Zot pou antre dan proverb malediksyon e pour ensilte dimoun. Zanmen zot pou revwar sa pei ankor. 
JER.42.19	SENYER in dir ou, restan lepep ki dan Zida: Pa al Lezip. Sa i en lavertisman serye ki zot gannyen ozordi. 
JER.42.20	Zot pe fer en gro fot. Zot ti demann mwan priy SENYER nou Bondye pour zot, e zot ti promet ki zot pou fer tou sa ki i pou dir zot fer. 
JER.42.21	Aprezan, la mon donn zot repons. Me zot pa pe ekout sa ki SENYER i dir zot par mon lentermedyer. 
JER.42.22	Alor, zot devre konnen ki zot pou mor par lager, lafanmin e par lepidemi dan sa pei kot zot oule al reste.
JER.43.1	Ler Zeremi ti'n fini raport tou sa ki SENYER zot Bondye ti'n anvoy li dir sa bann dimoun, 
JER.43.2	Azarya, garson Hosaya e Yohanann, garson Karea, ek bann zonm arogan ti reponn Zeremi: I pa vre. SENYER nou Bondye pa'n anvoy ou dir pa al reste Lezip. 
JER.43.3	Laverite, se ki Barouk garson Neriya, ki'n mont ou latet kont nou. Annefe, i oule livre nou avek bann Babilonyen ki pou swa touy nou, swa deport nou Babilonn.
JER.43.4	Alor, Yohanann, garson Karea, ek tou bann zofisye larme e lepep antye, ti refize obei lord SENYER ki zot devre reste dan Zida. 
JER.43.5	Alor, Yohanann e tou bann sef son larme ti anmenn Lezip tou bann zabitan dan Zida ki ti ankor vivan. Sa ti konpran bann dimoun ki ti'n dabor ganny disperse en pe partou dan bann pei vwazen e ki apre, ti retourn viv dan Zida: 
JER.43.6	Zonm, fanm, zanfan e bann fiy lerwa. Zot ti pran tou sa bann dimoun ki Nabouzeradann, zofisye en sarz, ti'n les anba komann Gedalya, garson Ahikanm, garson Safann. Zot ti osi anmenn profet Zeremi ek Barouk, garson Neriya. 
JER.43.7	Donk, zot ti refize obei lord SENYER e zot ti al Lezip. Zot ti ariv Tafanes.
JER.43.8	SENYER ti koz avek Zeremi dan Tafanes:
JER.43.9	Pran bann gro ros. Al anter zot dan twa an brik ki devan pale Faraon dan Tafanes. Fer sir ki i annan dimoun ki war ou fer sa. 
JER.43.10	Ou ava dir zot: La sa ki SENYER liniver, Bondye Izrael i deklare: Mon pou fer mon serviter Naboukodonozor, lerwa Babilonn, vin isi. Mon pou enstal son tronn par lao sa bann ros ki mon'n kasyet. La ki i pou etabli son latant rwayal. 
JER.43.11	Kan i pou vini, i pou kraz pei Lezip. I pou fer touy sa bann ki devre ganny touye; i pou deport sa bann ki devre ganny deporte; i pou touy sa bann ki devre mor par lepe. 
JER.43.12	Naboukodonozor pou met dife avek bann stati ki dan tanp Lezip; i pou bril sa bann stati, e anmenn zot Babilonn. Parey en berze i tir pis dan son lenz, i pou netway Lezip e personn pa pou oze met lanmen lo li. 
JER.43.13	I pou osi detri bann moniman an pyer ki Heliopolis, dan pei Lezip; e i pou bril tanp bann bondye Ezipsyen.
JER.44.1	La mesaz ki SENYER ti donn Zeremi konsernan tou bann Izraelit ki ti pe viv Lezip, dan bann lavil Migdol, Tafanes, Menmfis, e dan pei Patros:
JER.44.2	La sa ki SENYER liniver, Bondye Izrael i deklare: Zot menm, zot temwen tou sa bann maler ki mon'n anvoy lo Zerizalenm e lo lezot lavil dan Zida ki ozordi ankor, zot anrin e napa okenn zabitan. 
JER.44.3	Tousala in arive akoz bann zabitan ti provok mon lakoler par bann aksyon degoutan ki zot ti'n fer. Zot in al ofer sakrifis e ador lezot bondye ki ni zot zanset, ni zot menm, zot pa ti konnen. 
JER.44.4	Pourtan, mwan, mon pa'n arete anvoy zot mon bann serviter, bann profet ki ti dir zot pa fer sa bann keksoz degoutan ki mon pa kontan. 
JER.44.5	Me zot pa ti ekout mwan, e zot pa'n port okenn atansyon. Zot pa'n renons zot move mannyer fer, e zot in kontinyen ofer bann sakrifis an loner lezot bondye. 
JER.44.6	Alor, parey en dife, lavyolans mon lakoler e mon lendinyasyon in bril bann lavil Zida e bann lari dan Zerizalenm. Tou i an rin, tou i zis en dezer ziska ozordi.
JER.44.7	Aprezan, SENYER liniver, Bondye Izrael i demande: Akoz eski zot fer zot menm tou sa kantite ditor? Eski zot oule anmenn destriksyon total lo zonm, fanm, zanfan e pti baba? Eski zot oule ki zot pep i disparet? 
JER.44.8	Akoz zot provok mon lakoler par zot bann move aksyon e par bann sakrifis an loner bann bondye dan pei Lezip, kot zot in vin reste? Sa ki zot pe fer, pe detri zot e fer zot vin en legzanp malediksyon ek laont pour tou bann nasyon dan lemonn. 
JER.44.9	Eski zot in oubliy bann krim zot bann zanset, bann lerwa Zida, zot bann fanm, zot menm ek zot bann fanm, zot ti komet dan pei Zida e dan bann lari Zerizalenm? 
JER.44.10	Ziska prezan, personn pa'n eksprim okenn regre, ni lafreyer; personn pa'n swiv mon bann lalwa ek mon bann direktiv ki mon ti donn zot ek zot bann zanset.
JER.44.11	Pour sa rezon, la sa ki SENYER liniver, Bondye Izrael, i deklare: Mon pou fer maler tonm lo zot e detri Zida. 
JER.44.12	Tou restan lepep ki ankor vivan dan Zida ki'n deside refizye Lezip, pou ganny detri laba. Zot tou, gran koman pti, zot pou mor Lezip swa par lager, swa par lafanmin. Zot pou antre dan proverb pour donn malediksyon e pour ensilte dimoun. 
JER.44.13	Parey mon ti pini bann zabitan Zerizalenm, mon pou osi detri sa bann ki viv Lezip par lager, lafanmin ek lepidemi. 
JER.44.14	Konmsa, bokou parmi sa bann ki ti ankor vivan dan pei Zida e ki'n al reste Lezip pa pou kapab sove, ni sov zot lavi, sof en pti group refizye.
JER.44.15	Tou bann zonm ki ti konnen ki zot bann fanm ti'n ofer sakrifis anver lezot bondye, tou bann fanm ki ti la, e tou lezot ki ti'n vin reste Patros, dan pei Lezip ti reponn Zeremi: 
JER.44.16	Nou refize ekout mesaz ki ou'n dir sorti kot SENYER. 
JER.44.17	Nou pou kontinyen fer tou sa ki nou ti'n promet fer. Nou pou ofer bann lofrann lansan e bann lofrann diven an loner larenn lesyel, parey nou'n fer ziska aprezan e parey nou zanset, nou bann lerwa e nou bann sef ti abitye fer dan bann lavil Zida e dan bann lari Zerizalenm. Dan sa lepok, nou ti annan dekwa manze, nou ti pe prospere, nou ti napa okenn traka. 
JER.44.18	Me depi ki nou'n aret bril lansan e ofer lofrann diven an loner larenn lesyel, nou napa nanryen e nou pe ganny masakre e nou pe mor lafen.
JER.44.19	Bann fanm ti azoute: Nou mari ti dakor kan nou ti kwi gato dan laform larenn lesyel, kan nou ti ofer lansan ek bann lofrann diven.
JER.44.20	Alor Zeremi ti dir avek lepep antye: Zonm, avek fanm ki ti'n reponn li, 
JER.44.21	“Pa krwar ki SENYER pa'n war, oubyen ki i'n oubliy tou sa bann lansan ki zot, zot zanset, zot lerwa, zot sef e zabitan ti ofer dan bann lavil Zida e dan bann lari Zerizalenm. 
JER.44.22	SENYER ti nepli kapab siport zot bann move aksyon e bann pratik degoutan ki fer onte; pour sa rezon, zot pei in vin en ta debri, konpletman devaste, en size malediksyon, san okenn zabitan. Tou dimoun i konn sa. 
JER.44.23	La rezon akoz maler in tonm lo zot ozordi: Zot in ofer lansan an loner lezot bondye, zot in rann zot koupab anver SENYER; zot pa'n ekout li, zot pa'n swiv ni son lansennyman, ni son komannman, ni son bann konsey.”
JER.44.24	Zeremi ti dir ankor avek lepep antye, e avek tou bann fanm: Zot ki sorti Zida e ki pe reste Lezip, ekout sa ki SENYER i deklare. 
JER.44.25	La sa ki, SENYER liniver, Bondye Izrael i deklare: Avek zot fanm, zot in akonpli avek zot lanmen, sa ki zot ti dir avek zot labous, zot pou fer: Nou pou gard nou promes pou bril lansan e ofer diven an loner larenn lesyel. Tre byen alor! Kontinyen gard zot promes e akonpli bann ve ki zot in fer! 
JER.44.26	Alor, zot tou ki sorti Zida e ki pe reste Lezip, ekout byen sa ki SENYER i dir zot: Mon fer serman par mon gran non, SENYER i deklare: Zanmen ankor mon pour permet personn parmi zot ki reste Zida, e partou dan pei Lezip, servi mon non pour dir: Mon fer serman par Senyer BONDYE ki vivan. 
JER.44.27	Mon pou vey lo zot, pa pour zot boner, me pour zot maler. Zot tou ki sorti Zida e ki pe reste Lezip, zot pou ganny masakre oubyen mor par lafen. Personn pa pou sape. 
JER.44.28	Sof en pti group ki pa pou ganny eksterminen, e ki pou kit Lezip pour retourn Zida. Me sa restan dimoun ki sorti Zida e ki'n vin viv dan pei Lezip pou rekonnet lekel parol ki pe ganny realize: Mon parol, oubyen zot parol! 
JER.44.29	La koman mon pou prouv zot: Mwan SENYER, mon deklare ki mon pou azir kont zot isi Lezip e mon pou donn zot en siny. Konmsa, zot pou war ki mon parol kont zot pe realize. 
JER.44.30	La sa ki SENYER i deklare: Parey mon ti livre Sedesyas, lerwa Zida dan lanmen Naboukodonozor, lerwa Babilonn, son lennmi ki ti oule touy li, mon pou livre Hofra, lerwa Lezip dan lanmen son bann lennmi ki oule son lanmor.
JER.45.1	Dan katriyenm lannen, kan Yoyakim, garson Zozyas, ti lerwa Zida, Zeremi ti dikte son mesaz avek Barouk, garson Neriya:
JER.45.2	La sa ki SENYER, Bondye Izrael i dir ou Barouk: 
JER.45.3	Ou ti dir: Maler! SENYER in azout douler lo mon lapenn. Mon fatige afors plennyen. Mon napa repo.
JER.45.4	La sa ki ou ava dir li: Mon pe al demoli sa ki mon ti'n konstri; mon pe al derasin sa ki mon ti'n plante partou dan pei. 
JER.45.5	E ou? Eski ou pe rod gran keksoz pour ou? Pa rode, akoz mon pe anvoy maler lo tou dimoun. Me ou, mon pou protez ou lavi koman en depouy lager, partou kot ou pou ale.
JER.46.1	SENYER ti adres profet Zeremi konsernan bann diferan nasyon etranze.
JER.46.2	Lo size Lezip: Konsernan larme Faraon Neko, lerwa Lezip ki ti lo larivyer Efrat, dan Karkemis, e ki ti'n ganny bate par Naboukodonozor, lerwa Babilonn, dan katriyenm lannen renny Yoyakim, garson Zosyas, lerwa Zida:
JER.46.3	Prepar zot bann boukliye,
JER.46.3	bann ki gran ek bann ki pti.
JER.46.3	Annavan pour atake!
JER.46.4	Prepar bann seval.
JER.46.4	Atake avek bann kales lager!
JER.46.4	Prepar zot pour met zot kas!
JER.46.4	Fit zot lans!
JER.46.4	Met zot proteksyon lager!
JER.46.5	Akoz mon war zot dan lafreyer?
JER.46.5	Zot pe rekile?
JER.46.5	Zot bann gerye in ganny bate;
JER.46.5	zot in sove osi vit ki zot kapab.
JER.46.5	Zot pa get deryer zot.
JER.46.5	Laterer in antour zot,
JER.46.5	SENYER i deklare.
JER.46.6	Menm gerye ki tay pli vit pa kapab sove.
JER.46.6	Bann meyer konbatan i ganny atrape.
JER.46.6	Laba, dan Nor, obor larivyer Efrat,
JER.46.6	zot perdi lekilib e zot tonbe.
JER.46.7	Lekel sa enn ki pe monte parey larivyer Nil,
JER.46.7	parey en larivyer ki pe deborde?
JER.46.8	Lezip pe monte parey larivyer Nil,
JER.46.8	parey bann larivyer ki pe deborde.
JER.46.8	Lezip ti dir:
JER.46.8	Mon pou deborde e mon pou kouver later.
JER.46.8	Mon pou detri bann lavil
JER.46.8	ek zot bann zabitan.
JER.46.9	Bann seval! Atake.
JER.46.9	Bann kales lager!
JER.46.9	Bann gerye ki sorti Letyopi ek Pout;
JER.46.9	ki mannye bann boukliye;
JER.46.9	lezot gerye ki sorti Loud
JER.46.9	e ki konn mannye fles! Fonse.
JER.46.10	Sa zour, i zour Senyer BONDYE liniver:
JER.46.10	Sa zour, i en zour revanz.
JER.46.10	Sa zour, i pou pini son bann lennmi.
JER.46.10	Lepe, parey en mons
JER.46.10	pe devor zot avek gran lapeti,
JER.46.10	e bwar zot disan ziska ler i sou.
JER.46.10	Ozordi, dan Nor, obor larivyer Efrat,
JER.46.10	sakrifis pe ganny ofer an loner Senyer BONDYE liniver.
JER.46.11	Bann Ezipsyen! Monte ziska Galaad
JER.46.11	pour zot rod en latizann
JER.46.11	ki pou geri zot bann blesir.
JER.46.11	Me sa pa servi dan nanryen
JER.46.11	akoz zot bann blesir pa pou geri.
JER.46.12	Tou bann nasyon in aprann ou laont;
JER.46.12	partou, dimoun in antann ou pe kriye.
JER.46.12	Bann gerye i tap ek kanmarad
JER.46.12	e tou le de zot tonbe.
JER.46.13	La sa ki SENYER ti anonse, par lentermedyer profet Zeremi, konsernan latak Naboukodonozor, lerwa Babilonn lo Lezip:
JER.46.14	Al anons sa nouvel dan bann lavil Lezip,
JER.46.14	dan Migdol, Menmfis, Tafanes:
JER.46.14	Debout! Met zot pare;
JER.46.14	akoz lager in deza detri zot vwazen!
JER.46.15	Akoz Apis in sove?
JER.46.15	Akoz eski in degrengole kan SENYER in bouskil li?
JER.46.16	SENYER in fer tonbe bokou zot bann gerye.
JER.46.16	Zot tonm enn lo lot,
JER.46.16	zot dir avek kanmarad:
JER.46.16	Leve! Annou retourn dan nou pei
JER.46.16	kot nou bann zans,
JER.46.16	avan ki lennmi i masakre nou.
JER.46.17	Laba, zot pe kriye:
JER.46.17	Faraon, lerwa Lezip i zis fer tapaz;
JER.46.17	in rat son sans.
JER.46.18	Mwan, sa lerwa ki apel SENYER liniver,
JER.46.18	mon deklare:
JER.46.18	Osi vre ki mon vivan, lennmi pe vini.
JER.46.18	Osi vre ki montanny Tabor
JER.46.18	i pli o parmi bann montanny;
JER.46.18	osi vre ki montanny Karmel i domin lanmer,
JER.46.18	i pe vini.
JER.46.19	Pep Ezipsyen! Anmas ou pake;
JER.46.19	prepar ou pour al annegzil.
JER.46.19	Lavil Menmfis pour vin parey en dezer;
JER.46.19	en ta debri san okenn zabitan.
JER.46.20	Lezip i parey en zoli zenis
JER.46.20	ki'n ganny pike par en mous
JER.46.20	ki sorti dan Nor.
JER.46.21	Menm bann mersener byen angrese parey bann toro
JER.46.21	ti vire e sove san okenn rezistans.
JER.46.21	Akoz sa zour katastrof ti'n tonm lo zot,
JER.46.21	zot zour rann kont ti'n arive.
JER.46.22	Lezip li, ti glise parey en serpan.
JER.46.22	Lennmi ti atak akoud gran lars
JER.46.22	ki servi pour koup pye dibwa.
JER.46.23	SENYER i deklare:
JER.46.23	Menm si lafore i epe
JER.46.23	e ki ou pa kapab traverse,
JER.46.23	zot pou detri tou.
JER.46.23	Akoz, zot pli nonbre ki bann sotrel:
JER.46.23	Ou pa kapab konte konbyen zot i annan.
JER.46.24	Sa zoli Lezip in ganny imilye.
JER.46.24	In tonm anba dominasyon en pep sorti dan Nor.
JER.46.25	La sa ki SENYER liniver, Bondye Izrael i deklare: Mon pou pini Amonn, bondye lavil Teb. Mon pou osi pini Faraon ek tou Lezip antye, son bann bondye e son bann lerwa. Wi! Mon pou pini Faraon e tou sa bann dimoun ki met zot konfyans dan li. 
JER.46.26	Mon pou livre zot avek sa bann dimoun ki oule zot lanmor: Naboukodonozor lerwa Babilonn ek son bann gerye. Me plitar, Lezip pou ganny repeple, parey i ti ete dan letan pase, SENYER i deklare.
JER.46.27	Me ou, Izrael, mon serviter!
JER.46.27	Mon pep! Pa bezwen per!
JER.46.27	Pep Izrael! Pa perdi kouraz!
JER.46.27	Mon pou sov ou,
JER.46.27	mon pou fer ou sorti dan pei lwenten,
JER.46.27	pei kot ou prizonnyen.
JER.46.27	Ou pou retourn dan ou pei kot ou ava viv anpe;
JER.46.27	ou pou an sekirite e personn pa pou vin fer ou per.
JER.46.28	Izrael! Ou ki mon serviter,
JER.46.28	Pa bezwen per, SENYER i deklare.
JER.46.28	Mon pou vin sov ou.
JER.46.28	Mon pou detri tou bann nasyon
JER.46.28	kot mon ti fer ou ganny deporte.
JER.46.28	Me mon pa pou detri ou.
JER.46.28	Menm si mon ti bezwen pini ou
JER.46.28	akoz ou ti merite,
JER.46.28	mon pa ti kapab
JER.46.28	tret ou koman en inosan.
JER.47.1	Avan ki lerwa Lezip ti atak Gaza, SENYER ti koz avek profet Zeremi konsernan bann Filisten. 
JER.47.2	La sa ki SENYER i deklare:
JER.47.2	Gete! Bann lennmi pe rasanble dan Nor,
JER.47.2	parey en larivyer ki pe grosi.
JER.47.2	Zot parey en gran linondasyon
JER.47.2	ki pou kouver later bann Filisten
JER.47.2	e tou bann zabitan pei
JER.47.2	pou kriy osekour.
JER.47.3	Zot pou antann tapaz seval
JER.47.3	ki pe tape avek zot sabo,
JER.47.3	fraka larou bann kales lager.
JER.47.3	Bann paran nepli okip zot zanfan.
JER.47.4	Sa i akoz sa zour pe vini
JER.47.4	kan SENYER pou detri bann Filisten.
JER.47.4	Pa pou annan personn pour ed bann lavil Tir ek Sidon.
JER.47.4	SENYER pe fer ravaz kot bann zabitan Kaftor.
JER.47.5	En gran latristes in anvai lepep ki reste Gaza.
JER.47.5	Zabitan Askelonn nepli oze koze.
JER.47.5	Ziska kan zot pou sizle zot lekor?
JER.47.6	Zot kriye: Kan eski lepe SENYER pour pran en pe repo?
JER.47.6	In ler pour li antre dan son fouro,
JER.47.6	reste trankil e fer silans.
JER.47.7	Me ki mannyer mon kapab repoze
JER.47.7	ler mon annan travay latas pour mwan fer?
JER.47.7	Mon'n ganny lord atak Askelonn
JER.47.7	e bann zabitan lakot.
JER.48.1	La sa ki SENYER liniver, Bondye Izrael i deklare konsernan Moab:
JER.48.1	Maler pour Nebo!
JER.48.1	In ganny detri.
JER.48.1	Kiryataim in ganny imilye, in ganny kaptire;
JER.48.1	son bann miray in ganny kraze.
JER.48.2	Moab in perdi son repitasyon.
JER.48.2	Depi Hesbonn, lennmi in fer konplo kont li:
JER.48.2	Vini, annou al detri sa lavil parmi bann nasyon!
JER.48.2	Ou osi, Madmen, ou pour ganny detri;
JER.48.2	lepe pour pourswiv ou.
JER.48.3	Ou kapab antann bann zabitan Horonaim pe kriy osekour:
JER.48.3	Dezolasyon! Tou in ganny detri!
JER.48.4	Moab in ganny detri.
JER.48.4	Son bann zanfan pe kriye.
JER.48.5	Tou dilon semen ki mont Louit, dimoun pe plere.
JER.48.5	Ou antann kri dezespwar.
JER.48.5	Menm kri detres i ganny tande
JER.48.5	lo sa semen ki desann Horonaim.
JER.48.6	Depese! Sov zot lavi!
JER.48.6	Taye, parey en bourik sovaz dan dezer!
JER.48.7	Moab! Akoz ou ti met ou konfyans
JER.48.7	dan ou prop lafors e dan ou larises,
JER.48.7	ou osi, ou pou pri.
JER.48.7	Kemos pou al annegzil
JER.48.7	avek son bann pret ek son bann sef.
JER.48.8	Sa enn ki detri tou pou antre dan bann lavil;
JER.48.8	okenn lavil pou sape.
JER.48.8	Ni vale, ni plato pa pou ganny eparnyen,
JER.48.8	parey SENYER in anonse.
JER.48.9	Donn Moab lezel pour li sove;
JER.48.9	son destriksyon pe vini.
JER.48.9	Son bann lavil pou ganny detri,
JER.48.9	son bann zabitan pou disparet.
JER.48.10	Maler lo sa enn ki pa servi SENYER
JER.48.10	avek tou son leker!
JER.48.10	Maler lo sa enn ki pa servi son lepe
JER.48.10	pour fer disan koule!
JER.48.11	Depi son zenes, Moab in touzour viv trankilman.
JER.48.11	Zanmen in ganny anvoye annegzil.
JER.48.11	Moab i parey diven ki son lanmar in poze.
JER.48.11	Zanmen in ganny vide dan diferan resipyan.
JER.48.11	I pa'n zanmen perdi son parfen.
JER.48.11	In gard son bon gou.
JER.48.12	Pour sa rezon, SENYER i deklare: Mon pou anvoy dimoun pou transvid Moab. Zot pou vid bann danmzann ki zot ava kas an morso apre. 
JER.48.13	Alor, parey pep Izrael ti kanmi akoz Betel, ki zot ti fer konfyans, bann zabitan Moab pou kanmi zot bondye Kemos.
JER.48.14	Zabitan Moab!
JER.48.14	Koman eski zot kapab dir
JER.48.14	ki zot bann ero e bann vayan gerye?
JER.48.15	Lennmi in atak bann lavil;
JER.48.15	zot in detri Moab.
JER.48.15	Son bann meyer zennzan in ganny masakre.
JER.48.15	Lerwa ki apel SENYER liniver, i deklare.
JER.48.16	Moab pe al ganny detri.
JER.48.16	Maler pa pe tarde pour tonm lo li.
JER.48.17	Pep dan vwazinaz ki konn repitasyon sa lavil!
JER.48.17	Dir: Son gran pwisans in ganny kase;
JER.48.17	son laglwar ek son lafors in disparet.
JER.48.18	Zabitan Dibonn!
JER.48.18	Desann depi zot pyedestal,
JER.48.18	vin asiz dan lapousyer.
JER.48.18	Lennmi ki'n vin pour detri Moab
JER.48.18	pe vin atak ou;
JER.48.18	in detri ou bann miray fortifikasyon.
JER.48.19	Zabitan Aroer!
JER.48.19	Reste debout obor semen e gete;
JER.48.19	demann bann zonm ki pe sove
JER.48.19	ek bann fanm ki pe taye:
JER.48.19	Ki'n arive.
JER.48.20	Zot pou reponn:
JER.48.20	Plere, kriye, akoz Moab in ganny devaste;
JER.48.20	in ganny kouver avek laont.
JER.48.20	Al anons sa nouvel obor larivyer Arnon:
JER.48.20	Moab in ganny detri.
JER.48.21	SENYER in ziz bann lavil ki lo plato: Holonn, Yasa, Mefaat, 
JER.48.22	Dibonn, Nebo, Bet-Diblataim 
JER.48.23	Kiryataim, Bet-Gamoul, Bet-Meonn 
JER.48.24	Keriyot ek Bosra, lo tou bann lavil dan Moab, pros e lwen avek Moab.
JER.48.25	Korn Moab in ganny koupe;
JER.48.25	in perdi tou son pouvwar,
JER.48.25	SENYER ki deklare.
JER.48.26	Moab ti krwar ki i pli gran ki mwan, SENYER i deklare. Fer li bwar ziska i sou, e les li debat dan son vomi. Konmsa, tou dimoun ava mepriz li. 
JER.48.27	Moab! Ou ti abitye mepriz pep Izrael. Ou ti sanble pran li pour en voler. Annefe, sak fwa ki ou ti koz lo li, ou ti sekwe ou latet avek degou.
JER.48.28	Zabitan Moab! Kit bann lavil,
JER.48.28	al reste dan bann kap ros.
JER.48.28	Fer parey bann pizon ki fer zot nik dan lantre presipis.
JER.48.29	Tou dimoun in tande
JER.48.29	koman Moab i orgeye,
JER.48.29	koman i tre fyer,
JER.48.29	koman i vantar,
JER.48.29	koman i arogan,
JER.48.29	koman i pa krwar ki i ete!
JER.48.30	Mwan SENYER, mon deklare:
JER.48.30	Mwan osi, mon konn byen son larogans;
JER.48.30	koman i vant son lekor pour nanryen.
JER.48.30	Me i koz dan vid e tou sa ki i fer pa vo nanryen.
JER.48.31	Alor, mon plere pour Moab;
JER.48.31	mon apel osekour pour lepep antye;
JER.48.31	mon pou vers en kantite larm
JER.48.31	pour bann zabitan Kir-Heres.
JER.48.32	Mon pler pour zabitan Sibma
JER.48.32	ki parey en plantasyon rezen,
JER.48.32	plis ki mon ti plere pour zabitan Yazer.
JER.48.32	Son bann brans in file atraver lanmer Mor
JER.48.32	pour li al ziska Yazer.
JER.48.32	Me en lennmi in detri son rekolt;
JER.48.32	son bann grap in ganny detri.
JER.48.33	Zabitan Moab nepli konnen
JER.48.33	kisisa lazwa, kisisa boner.
JER.48.33	Mon'n fer diven aret koule.
JER.48.33	Nepli annan personn pour kraz rezen
JER.48.33	e anmenmtan, sant dan lazwa.
JER.48.34	Hesbonn in kriy telman for ki zot lavwa i ganny tande dan Eleale, e menm ziska Yaas, depi Soar ziska Horonaim e Eglat-Selisya. Menm bann sours delo ki Nimrim in vin sek. 
JER.48.35	Mon pou fer disparet dan Moab, bann dimoun ki bril lansan dan bann landrwa sakre, e ofer bann sakrifis en loner zot bann bondye, SENYER i deklare. 
JER.48.36	Alor, mon leker i plere pour Moab parey en lanmizik lo en laflit e pour bann zabitan Kir-Heres, akoz zot in perdi tou sa ki zot ti annan.
JER.48.37	Zot tou, zot in raz zot latet, koup zot labarb, sizle zot lanmen e zot in met en lenz dey lo zot. 
JER.48.38	Partou dan Moab, lo twa bann lakaz, dan bann plas piblik, ou antann zis lamantasyon, akoz mon'n kas Moab an morso, parey en potao ki personn nepli oule, SENYER i deklare. 
JER.48.39	Moab in ganny kraze! Plere! Moab i dan laont. In vir son ledo avek mwan. Pour tou son bann vwazen, i pou dezormen en size laont.
JER.48.40	La sa ki SENYER i deklare:
JER.48.40	Gete! Lennmi i parey en leg ki pe plannen
JER.48.40	avek son lezel gran ouver par lao Moab.
JER.48.41	Bann lavil pou ganny kaptire;
JER.48.41	bann plas byen proteze pou ganny kaptire.
JER.48.41	Sa zour, bann gerye Moab pou per
JER.48.41	parey en fanm ki dan douler lanfantman.
JER.48.42	Akoz i ti plas li par lao SENYER,
JER.48.42	Moab pou ganny detri.
JER.48.42	I pou nepli menm egziste koman en pep.
JER.48.43	La sa ki SENYER i deklare:
JER.48.43	Moab! Lafreyer, lafos, latrap,
JER.48.43	pe esper ou bann zabitan.
JER.48.44	Sa enn ki pou esey sov lafreyer,
JER.48.44	pou tonm dan lafos.
JER.48.44	Sa enn ki sorti dan lafos,
JER.48.44	pou ganny pri dan latrap,
JER.48.44	akoz SENYER in fikse letan
JER.48.44	ler Moab pour ganny detri.
JER.48.45	Bann refizye san okenn defans
JER.48.45	pou esey al rod proteksyon dan Hesbonn,
JER.48.45	sa lavil ki ti ganny dirize par lerwa Siyonn.
JER.48.45	Me la i pe brile.
JER.48.45	Dife in detri tou, depi frontyer
JER.48.45	ziska latet bann montanny.
JER.48.45	Moab, sa pei kot son bann zabitan i kontan lape.
JER.48.46	Maler lo ou Moab!
JER.48.46	Bann zabitan Kemos in disparet.
JER.48.46	Ou bann garson ek ou bann fiy
JER.48.46	in ganny deporte koman prizonnyen.
JER.48.47	Me dan lavenir,
JER.48.47	mon pou redonn Moab son larises
JER.48.47	SENYER i deklare.
JER.48.47	Sanmenm sa zizman
JER.48.47	ki ti ganny prononse lo Moab.
JER.49.1	Lo size bann Amonit, la sa ki SENYER i dir:
JER.49.1	Akoz eski Milkonm in pous Gad e pran son teritwar?
JER.49.1	Akoz eski zabitan Amonn pe okip bann lavil Gad?
JER.49.1	Eski Izrael napa okenn desandan ni zeritye?
JER.49.2	Pour sa rezon, sa zour pe sirman vini,
JER.49.2	SENYER i deklare,
JER.49.2	kan tapaz lager pou rezonnen dan Raba,
JER.49.2	lavil bann Amonit.
JER.49.2	Sa lavil pou vin en ta debri;
JER.49.2	son bann vilaz pou ganny brile.
JER.49.2	Alor, Izrael ava kapab repran son posesyon
JER.49.2	avek sa bann ki ti'n pran li.
JER.49.3	Zabitan Hesbonn! Kriye!
JER.49.3	Ai ki'n ganny devaste.
JER.49.3	Bann fiy Raba! Kriye.
JER.49.3	Met zot lenz dey e plere,
JER.49.3	taye tou dilon miray,
JER.49.3	akoz Milkonm, pou ganny deporte
JER.49.3	avek tou son bann pret ek bann sef.
JER.49.4	Ou pep enfidel!
JER.49.4	Ou vant larises ki dan ou vale.
JER.49.4	Ou met ou konfyans dan ou larises
JER.49.4	e ou dir ki personn pa pou kapab atak ou.
JER.49.5	Mwan Senyer, BONDYE liniver,
JER.49.5	mon pou fer lafreyer akapar zot.
JER.49.5	I pou sorti partou kote
JER.49.5	e zot pou ganny sase.
JER.49.5	Pou napa personn ki pou fer zot retournen.
JER.49.6	Me plitar, mon pou retabli sityasyon bann Amonit
JER.49.6	dan son prosperite parey avan,
JER.49.6	SENYER i deklare.
JER.49.7	Konsernan Edonm, la sa ki SENYER liniver i deklare:
JER.49.7	Eski nepli annan dimoun saz dan Temann?
JER.49.7	Eski nepli annan okenn konseye
JER.49.7	parmi bann zonm pridan?
JER.49.7	Eski tou zot lasazes in koronpi?
JER.49.8	Zabitan Dedann! Sove! Retournen!
JER.49.8	Al kasyet dan bann kavern.
JER.49.8	Mon pe anvoy katastrof Ezai lo li,
JER.49.8	akoz letan in arive pour mwan pini zot.
JER.49.9	Dimoun ki vin ranmas grap rezen,
JER.49.9	pa pran tou rezen.
JER.49.9	Kan voler i vini dan lannwit,
JER.49.9	i pran zis sa ki i oule.
JER.49.10	Me mwan, mon'n met Ezai touni.
JER.49.10	Mon'n dekouver son bann landrwa
JER.49.10	e i pa kapab al kasyet.
JER.49.10	Son bann frer ek son bann vwazen in ganny detri;
JER.49.10	napa personn ki reste.
JER.49.11	Les zot bann orfelen avek mwan;
JER.49.11	mon pou okip zot.
JER.49.11	Bann vev ava kapab kont lo mwan.
JER.49.12	Annefe, la sa ki SENYER i deklare: Si sa bann dimoun ki pa ti devre ganny pini, in bezwen bwar lakoup, ou osi ou pou bezwen bwar! Ou pa pour kapab sap pinisyon; ou osi, ou pour bezwen bwar. 
JER.49.13	SENYER i deklare: Mon fer sa serman: Lavil Bosra pour vin en sit degoutan, en ta debri. I pou vin en proverb malediksyon, en mokri. Tou bann vilaz dan zanviron pour ganny devaste pour touzour.
JER.49.14	Mon'n ganny en mesaz sorti kot SENYER.
JER.49.14	In anvoy en mesaze pour anons bann nasyon:
JER.49.14	Rasanble zot ansanm kont Edonm;
JER.49.14	leve pour fer lager!
JER.49.15	Mon pou fer Edonm vin en pli pti pei
JER.49.15	parmi tou bann nasyon.
JER.49.15	Tou dimoun pou mepriz li!
JER.49.16	Ou larogans i fer ou krwar
JER.49.16	ki tou dimoun i per ou.
JER.49.16	Me ou tronpe.
JER.49.16	Ou reste lao lo latet montanny,
JER.49.16	dan bann trou ros;
JER.49.16	me menm si ou viv la anler parey bann leg,
JER.49.16	mon pou fer ou desann,
JER.49.16	SENYER i deklare.
JER.49.17	Edonm pou vin en ta debri; bann pasan pou soke e soufle avek degou ler zot ava war sa dega ki'n arive.
JER.49.18	Sa katastrof pou parey Sodonm ek Gomor
JER.49.18	kan zot ti ganny detri avek bann lavil vwazen,
JER.49.18	SENYER i deklare.
JER.49.18	Personn pa pour vin reste la,
JER.49.18	personn pa pour vin etabli li dan sa landrwa.
JER.49.19	Parey en lyon ki sorti dan brousay
JER.49.19	obor larivyer Zourden pour vin dan laplenn,
JER.49.19	mon pou vini e fer tou dimoun taye kot zot.
JER.49.19	Alor, mon pou etabli en sef ki mon ava'n swazir.
JER.49.19	Lekel ki kapab konpar li avek mwan?
JER.49.19	Lekel ki pou oze kontredir mwan?
JER.49.19	Lekel sa berze ki pou kapab opoz mwan?
JER.49.20	Alor, ekout proze ki SENYER in fer kont bann zabitan Edonm,
JER.49.20	e bann plan ki i'n prepare kont bann zabitan lavil Temann.
JER.49.20	Menm bann zanfan pou ganny trennen deor, parey zannimo;
JER.49.20	e tou dimoun pou reste soke.
JER.49.21	Edonm pou tonm avek;
JER.49.21	en gro tapaz pour sekwe later antye;
JER.49.21	zot kriy osekour pou ganny tande osi lwen ki lanmer Rouz.
JER.49.22	Lennmi pour atak Bosra parey en leg ki desann avek son lezel gran ouver. Sa zour la, bann meyer gerye Moab pou per parey en fanm ki dan douler lanfantman.
JER.49.23	Lo size Damas, la sa ki SENYER ti deklare:
JER.49.23	Zabitan bann lavil Hamat ek Arpad i onte.
JER.49.23	Zot dan traka
JER.49.23	akoz zot in antann en move nouvel.
JER.49.23	Zot trouble parey en lanmer demonte
JER.49.23	ki enposib kalme.
JER.49.24	Zabitan Damas in perdi kouraz
JER.49.24	e zot in sove dan lafreyer.
JER.49.24	Zot dan langwas ek douler,
JER.49.24	parey en fanm ki dan douler lanfantman.
JER.49.25	Sa lavil ki otrefwa ti ere,
JER.49.25	in ganny abandonnen konpletman.
JER.49.26	Sa zour la, son bann zennzan pour ganny touye dan bann plas piblik, e tou son bann zenn gerye pou perdi zot lavi, SENYER liniver i deklare. 
JER.49.27	Mon pou met dife dan bann miray Damas. Sa dife pou bril pale lerwa Benn-Hadad.
JER.49.28	La sa ki SENYER i deklare lo size tribi Kedar e bann rezyon kontrole par Hazor ki Naboukodonozor, lerwa Babilonn ti ganny dan lager:
JER.49.28	Atak pep Kedar e detri sa tribi ki sorti dan Les.
JER.49.29	Sezi zot bann latant ek zot bann troupo.
JER.49.29	Tir zot rido ek tou sa ki zot annan.
JER.49.29	Pran zot samo e dir lepep:
JER.49.29	Lafreyer i partou!
JER.49.30	Zabitan Azor! Mwan, SENYER, mon deklare:
JER.49.30	Sove, al lwen! Al kasyet zot dan bann kavern.
JER.49.30	Naboukodonozor, lerwa Babilonn, i annan en proze kont zot.
JER.49.30	In prepar en plan kont zot,
JER.49.30	SENYER i deklare.
JER.49.31	Leve! Al atak sa nasyon
JER.49.31	ki krwar i an sekirite.
JER.49.31	Son lavil napa okenn baro ni kadnan pour protez zot.
JER.49.31	Zot tousel.
JER.49.32	Zot bann samo ek tou zot gran troupo
JER.49.32	pour vin en piyaz lager.
JER.49.32	Sa bann dimoun ki raz zot latanp,
JER.49.32	SENYER pou dispers zot dan tou direksyon
JER.49.32	e i pour anmenn dezas lo zot partou kote.
JER.49.33	Hazor pour vin en dezer pou touzour,
JER.49.33	en plas kot zis bann sakal ki pou vin reste.
JER.49.33	Personn pa pour vin reste isi ankor,
JER.49.33	SENYER i deklare.
JER.49.34	La parol ki SENYER ti adres profet Zeremi konsernan Elanm, zis apre ki Sedesyas ti vin lerwa Zida: 
JER.49.35	La sa ki SENYER liniver i deklare:
JER.49.35	Mon pou detri tou bann gerye arme avek fles
JER.49.35	e ki fer lafors Elanm.
JER.49.36	Mon pou fer divan
JER.49.36	sorti dan kat kwen lesyel,
JER.49.36	soufle lo Elanm;
JER.49.36	mon pou dispers son pep partou,
JER.49.36	ziska ki ava napa okenn pei,
JER.49.36	kot zot pa'n al rod refiz.
JER.49.37	Mon pou fer bann zabitan Elanm
JER.49.37	per devan zot lennmi
JER.49.37	ek bann ki swet zot lanmor.
JER.49.37	Dan mon gran lakoler,
JER.49.37	mon pou detri zabitan Elanm,
JER.49.37	SENYER i deklare.
JER.49.37	Mon pou anvoy lepe kont li,
JER.49.37	ziska ki zot ava'n ganny detri konpletman.
JER.49.38	Mon pou detri zot bann lerwa ek zot bann sef;
JER.49.38	mon pou etabli mon tronn dan sa pei,
JER.49.38	SENYER i deklare.
JER.49.39	Me plitar, mon pou retabli Elanm dan son larises,
JER.49.39	SENYER i deklare.
JER.50.1	La sa ki SENYER ti deklare par lentermedyer profet Zeremi, konsernan rwayonm Babilonn antye:
JER.50.2	Anons sa nouvel parmi bann nasyon:
JER.50.2	Met en lafis pour fer konnen sa nouvel.
JER.50.2	Proklanmen! Pa kasyet nanryen:
JER.50.2	Lennmi in pran Babilonn.
JER.50.2	Bel in ganny kouver ek laont.
JER.50.2	Merodak i dan lafreyer.
JER.50.2	Son bann stati in ganny kouver avek laont;
JER.50.2	son bann fo bondye i dan lafreyer.
JER.50.3	En nasyon sorti dan Nor pe vin atak Babilonn
JER.50.3	e fer pei vin en landrwa devaste;
JER.50.3	personn pa pou reste la.
JER.50.3	Dimoun ek zannimo pou sove.
JER.50.4	La sa ki SENYER i deklare:
JER.50.4	Dan sa bann zour, dan sa letan,
JER.50.4	bann zabitan Izrael ek bann zabitan Zida,
JER.50.4	pour retourn ansanm.
JER.50.4	Zot pou vin rod mwan an pleran,
JER.50.4	mwan, SENYER, zot Bondye.
JER.50.5	Zot pou demann semen pour al Siyon.
JER.50.5	Zot pou tourn ver lavil:
JER.50.5	Vini e fer en lalyans pour touzour avek SENYER.
JER.50.5	Zanmen zot pou oubliy sa lalyans.
JER.50.6	Mon pep in vin parey en troupo mouton egare;
JER.50.6	zot berze in anmenn zot lo move semen.
JER.50.6	In fer zot tourn anron dan montanny;
JER.50.6	zot in rode partou dan bann kolin,
JER.50.6	ziska ler zot in oubliye
JER.50.6	kote zot reste.
JER.50.7	Zot in ganny devore
JER.50.7	par tou dimoun ki war zot.
JER.50.7	Zot bann lennmi ti dir:
JER.50.7	Nou pa'n fer nanryen mal,
JER.50.7	akoz sa bann zans in komet pese kont SENYER
JER.50.7	ki zot vre berze,
JER.50.7	lespwar zot bann zanset.
JER.50.8	Sove dan Babilonn!
JER.50.8	Kit pei bann Kaldeen!
JER.50.8	Fer parey bann bouk ki diriz en troupo.
JER.50.9	Mon pe soulev en group bann gran nasyon for sorti dan pei Nor.
JER.50.9	Mon pour anvoy zot atak Babilonn.
JER.50.9	Zot pou pran zot pozisyon pour latak
JER.50.9	e zot pou kaptir lavil.
JER.50.9	En konbatan adrwa ki viz byen,
JER.50.9	pa zanmen mank son mark.
JER.50.9	En konbatan adrwat ki viz byen
JER.50.9	pa zanmen mank son mark.
JER.50.10	Alor, Babilonn pou ganny vandalize;
JER.50.10	tou son bann larises pou ganny pran,
JER.50.10	SENYER i deklare.
JER.50.11	Pep Babilonn! Ou kontan, ou dan lazwa.
JER.50.11	Ou'n pran tou sa ki pour mwan.
JER.50.11	Ou pe sote parey en zenis dan laplenn;
JER.50.11	ou kriye parey en seval.
JER.50.12	Me ou manman ki ti met ou omonn,
JER.50.12	in ganny kouver avek laont;
JER.50.12	in perdi tou son loner.
JER.50.12	I pou vin dernyen parmi bann nasyon;
JER.50.12	i pou vin en pei dezer, en later sek, kot napa delo.
JER.50.13	Akoz gran lakoler SENYER,
JER.50.13	personn pa pou vin reste ankor dan Babilonn;
JER.50.13	i pou ganny konpletman devaste.
JER.50.13	Tou sa ki pas par la
JER.50.13	pou soke e ganny sezisman,
JER.50.13	akoz tou son bann boubou.
JER.50.14	La sa ki SENYER i deklare:
JER.50.14	Zot tou ki tir lark! Met zot pare.
JER.50.14	Viz lo li. Tir tou zot bann fles kont li,
JER.50.14	akoz zot in komet pese kont SENYER.
JER.50.15	Kriye, fer tapaz dan tou kote lavil kont li.
JER.50.15	Fer tapaz avek aklamasyon lager.
JER.50.15	Babilonn in rann zarm.
JER.50.15	Son bann lavil fortifye in tonbe,
JER.50.15	son bann miray in ganny kraze.
JER.50.16	Anpes sa enn ki senmen antre dan Babilonn;
JER.50.16	osi sa enn ki servi fosi pandan larekolt.
JER.50.16	Devan lepe ki detri tou,
JER.50.16	tou bann etranze pou retourn kot zot pep,
JER.50.16	zot pou sov dan zot pei.
JER.50.17	Izrael i parey en mouton egare ki bann lyon pe atake. Lerwa Lasiri ti premye pou devor li. Dernyen, Naboukodonozor, lerwa Babilonn in vin kraz son bann lezo. 
JER.50.18	Alor, la sa ki SENYER liniver, Bondye Izrael i deklare: Mon pou pini Naboukodonozor ki lerwa sa pei, parey mon ti pini lerwa Asiri.
JER.50.19	Mon pou fer pep Izrael
JER.50.19	retourn se li, dan son domenn.
JER.50.19	I pou trouv dekwa manze
JER.50.19	lo montanny Karmel,
JER.50.19	dan rezyon Basann,
JER.50.19	dan bann teritwar Efraim ek Galaad,
JER.50.19	dekwa pour satisfer son lapeti.
JER.50.20	Kan sa zour i arive e dan sa letan,
JER.50.20	SENYER i deklare,
JER.50.20	ou pou rod fot Izrael,
JER.50.20	me ou pa pou trouve.
JER.50.20	Ou pou rod pese Zida,
JER.50.20	me ou pa pou war,
JER.50.20	akoz mon pou pardonn sa restan Izrael
JER.50.20	ki mon'n eparnyen.
JER.50.21	La sa ki SENYER i deklare:
JER.50.21	Al atak bann zabitan Merataim ek Pekod!
JER.50.21	Touye! Detri zot tou konpletman.
JER.50.21	Fer tou sa ki mon'n ordonn ou.
JER.50.22	Tapaz lager i partou dan pei,
JER.50.22	bann gran destriksyon pe arive.
JER.50.23	Gete! Babilonn ti parey en marto
JER.50.23	ki ti kraz tou nasyon;
JER.50.23	Aprezan, in ganny kraze an morso!
JER.50.23	Koman i fer ki Babilonn
JER.50.23	en vin keksoz ki fer per tou bann nasyon!
JER.50.24	Babilonn! Ou'n provok SENYER.
JER.50.24	Alor, mon'n met en latrap pour ou,
JER.50.24	me ou pa ti konnen, e ou'n ganny pri.
JER.50.24	Ou'n ganny atrape, akoz ou ti provok SENYER.
JER.50.25	SENYER in ouver lasal zarm,
JER.50.25	e in tir zarm son lakoler,
JER.50.25	akoz li, Senyer BONDYE liniver,
JER.50.25	i annan en travay pour fer dan Babilonn.
JER.50.26	Vin kot li, zot tou ki sorti lwen!
JER.50.26	Ouver son bann grennyen.
JER.50.26	Fer bann ta avek bann legren
JER.50.26	e detri zot konpletman.
JER.50.26	Ki nanryen pa reste!
JER.50.27	Masakre tou bann toro!
JER.50.27	Fer zot desann dan labatwar.
JER.50.27	Lepep Babilonn in ganny modi!
JER.50.27	Letan pour li ganny pini in arive.
JER.50.28	Bann sirvivan ki ti'n sape Babilonn
JER.50.28	e ki'n ariv Zerizalenm ti rakonte
JER.50.28	koman SENYER nou Bondye in fer son revanz
JER.50.28	pour sa ki bann Babilonyen ti'n fer avek son tanp.
JER.50.29	Rasanble tou bann ki konn tir fles!
JER.50.29	Anvoy zot atak lavil Babilonn.
JER.50.29	Fer zot anserkle li.
JER.50.29	Pa les personn sove!
JER.50.29	Fer li pey tou sa bann dimal ki i'n fer.
JER.50.29	Tret li parey in tret lezot,
JER.50.29	akoz in azir avek lorgey kont mwan,
JER.50.29	SENYER, Bondye sen Izrael.
JER.50.30	Sa zour la, son bann zennzan
JER.50.30	pou ganny touye dan lavil,
JER.50.30	e tou son bann zenn konbatan pou perdi lavi,
JER.50.30	SENYER i deklare.
JER.50.31	Babilonn! Mon kont ou,
JER.50.31	akoz ou vantar.
JER.50.31	Letan in arive pour mwan,
JER.50.31	Senyer BONDYE liniver, pini ou.
JER.50.32	Sa nasyon ki vantar,
JER.50.32	pour fer en fo pa e i pou tonbe.
JER.50.32	Personn pa pour vin ed li.
JER.50.32	Mon pour met dife avek son bann lavil
JER.50.32	e tou sa ki otour li, pour ganny detri.
JER.50.33	La sa ki SENYER liniver i deklare:
JER.50.33	Pep Izrael ek pep Zida i viktim zot lennmi
JER.50.33	ki'n gard zot e anpes zot sove.
JER.50.34	Me zot defanser i for.
JER.50.34	Son non i SENYER liniver.
JER.50.34	I pour entervenir dan zot faver,
JER.50.34	pour ki i anmenn lape dan pei,
JER.50.34	me ki i fer tranble bann zabitan Babilonn.
JER.50.35	Lager kont Babilonn,
JER.50.35	kont son bann zabitan,
JER.50.35	son bann sef e son bann saz,
JER.50.35	SENYER i deklare.
JER.50.36	Mon deklar lager kont son bann fo profet
JER.50.36	ki pou ganny trete koman bann fou.
JER.50.36	Mon deklar lager kont son bann gerye
JER.50.36	pour ki zot ganny masakre.
JER.50.37	Mon deklar lager kont son bann seval
JER.50.37	ek son bann kales lager;
JER.50.37	kont tou bann troup etranze
JER.50.37	ki parmi zot,
JER.50.37	pour zot tonm feb parey bann fanm.
JER.50.37	Detri tou son bann trezor;
JER.50.37	ki zot ganny vole.
JER.50.38	Lasesres kont son bann larivyer!
JER.50.38	Fer zot vin sek!
JER.50.38	Sa pei i ranpli avek bann stati ki fer per
JER.50.38	e ki'n bat latet bann zabitan.
JER.50.39	Pour sa rezon,
JER.50.39	bann bebet sovaz pou vin reste
JER.50.39	parmi bann yenn dan Babilonn;
JER.50.39	bann lotris pour osi vini.
JER.50.39	Zanmen personn pour vin reste isi;
JER.50.39	sa lavil pour reste dezer pour touzour.
JER.50.40	Sa ki pour ariv lo Babilonn,
JER.50.40	pour parey katastrof ki mon ti anvoy
JER.50.40	lo Sodonm ek Gomor,
JER.50.40	kan mon ti detri sa de lavil
JER.50.40	avek tou bann lavil dan zalantour,
JER.50.40	SENYER i deklare.
JER.50.40	Alor, personn pa pou vin reste isi,
JER.50.40	personn pa pou pas isi.
JER.50.41	En pep ki sorti dan Nor pe vini;
JER.50.41	sa i en gran nasyon avek bann lerwa pwisan.
JER.50.42	Zot lev bann fles ek bann lans;
JER.50.42	zot kriyel e san pitye.
JER.50.42	Tapaz ki zot fer lo zot seval
JER.50.42	e parey en lanmer dan move tan.
JER.50.42	Zot in pare pour atak ou, Babilonn ki zoli.
JER.50.43	Bann lerwa Babilonn ti'n antann nouvel.
JER.50.43	Zot ti perdi kouraz, zot lagorz ti sere;
JER.50.43	Zot ti soufer parey en fanm ki pe akouse.
JER.50.44	Mon pou vin parey en lyon
JER.50.44	ki sorti dan brousay, obor larivyer Zourden
JER.50.44	dan en oazis, SENYER i deklare.
JER.50.44	Toudenkou, mon pou fer zot sove.
JER.50.44	Alor, mon pou nonm en sef
JER.50.44	ki mon ava'n swazir.
JER.50.44	Annefe, lekel ki kapab konpar li avek mwan?
JER.50.44	Lekel ki pou al kont mwan?
JER.50.44	Lekel sa berze ki pou kapab opoz mwan?
JER.50.45	Alor, ekout sa plan
JER.50.45	ki SENYER in fer kont Babilonn,
JER.50.45	e ki lentansyon i annan
JER.50.45	kont bann zabitan sa pei.
JER.50.45	San okenn dout,
JER.50.45	son bann zanfan pour ganny trennen deor,
JER.50.45	e tou dimoun pour reste soke.
JER.50.46	Kan Babilonn pou ganny kaptire,
JER.50.46	later pou tranble;
JER.50.46	son bann apel osekour pour ganny tande
JER.50.46	parmi bann nasyon.
JER.51.1	La sa ki SENYER i deklare:
JER.51.1	Mon pou anvoy en divan ki pou detri Babilonn
JER.51.1	e kont bann zabitan Leb-Kamai.
JER.51.2	Mon pou anvoy bann etranze kont Babilonn
JER.51.2	ki pou vid sa pei.
JER.51.2	Zot sorti dan tou kwen.
JER.51.2	Sa zour la, zot pou vin par tou kote
JER.51.2	e zot pou ravaz pei.
JER.51.3	Pa donn sa bann ki tir fles,
JER.51.3	letan pour zot redi zot lark,
JER.51.3	ni met zot lenz konba.
JER.51.3	Pa pran pitye pou okenn son bann zennzan!
JER.51.3	Detri tou son bann gerye.
JER.51.4	Zot pou tonbe, blese anmor dan pei Babilonn
JER.51.4	e blese lo son bann semen.
JER.51.5	Izrael ek Zida, pa'n ganny prive
JER.51.5	par zot Bondye, SENYER liniver;
JER.51.5	menm si pei Babilonn i ranpli avek pese kont
JER.51.5	Bondye Sen Izrael.
JER.51.6	Sove dan Babilonn!
JER.51.6	Sakenn sov son lavi!
JER.51.6	Pa les zot ganny touye par lafot Babilonn.
JER.51.6	Ler in arive pour SENYER pran son revanz
JER.51.6	e pini li parey i merite.
JER.51.7	Babilonn ti parey en lakoup annor dan lanmen SENYER.
JER.51.7	I ti soul later antye.
JER.51.7	Bann nasyon ti bwar son diven e zot in perdi latet.
JER.51.8	En sel kou, Babilonn in tonbe e in ganny detri.
JER.51.8	Sant bann kantik dey lo li.
JER.51.8	Met en kataplas lo son boubou;
JER.51.8	kekfwa i ava kapab ganny geri!
JER.51.9	Nou'n esey swanny Babilonn,
JER.51.9	me i pa'n kapab ganny geri.
JER.51.9	Annou abandonn li, annou kit sa pei
JER.51.9	e retourn kot nou.
JER.51.9	Son bann zizman in tous lesyel,
JER.51.9	i'n travers bann nyaz.
JER.51.10	SENYER in ziz dan nou faver.
JER.51.10	Annou al rakont bann zabitan Zerizalenm,
JER.51.10	sa ki SENYER nou Bondye in fer.
JER.51.11	Fit zot bann fles!
JER.51.11	Ranpli zot sak!
JER.51.11	SENYER in revey bann lerwa Med
JER.51.11	pour egzekit son plan
JER.51.11	pour li detri Babilonn.
JER.51.11	Konmsa ki i pou revanze
JER.51.11	kont sa bann dimoun ki ti detri son tanp.
JER.51.12	Donn sinyal pour atake!
JER.51.12	Ogmant kantite santinel!
JER.51.12	Met bann zonm dan maske,
JER.51.12	pare pour zot atak dimoun ki oule sove.
JER.51.12	Wi! SENYER in akonpli sa ki i ti dir i pou fer
JER.51.12	kont bann zabitan Babilonn.
JER.51.13	Zot, bann zabitan Babilonn
JER.51.13	ki reste kot delo i annabondans!
JER.51.13	Zot annan en kantite larises!
JER.51.13	Me zot letan in fini.
JER.51.13	Pa reste lontan pour zot viv.
JER.51.14	SENYER liniver in fer serman lo li menm:
JER.51.14	Mon pou anvoy en kantite zonm dan Babilonn,
JER.51.14	parey en lesen sotrel
JER.51.14	e zot ava sant sanson laviktwar lo ou.
JER.51.15	SENYER in kree later par son pwisans.
JER.51.15	Avek son lasazes i ti kree lemonn;
JER.51.15	par son disernman, in deroul lesyel.
JER.51.16	Ler i fer tande son lavwa,
JER.51.16	delo i anmase dan lesyel.
JER.51.16	I fer monte bann gro nyaz depi lorizon;
JER.51.16	i fer zekler anmenn lapli;
JER.51.16	i fer divan sorti dan son bann rezerv.
JER.51.17	Sa ki war sa i reste ebet, san konpran.
JER.51.17	Bann forzron i kanmi,
JER.51.17	akoz sa bann stati ki zot fer i en mansonz
JER.51.17	e zot napa okenn lavi.
JER.51.18	Zot napa okenn valer, zot ridikil.
JER.51.18	Zour rann kont, zot pou ganny detri.
JER.51.19	Me Bondye Izrael i pa parey zot.
JER.51.19	In kree liniver
JER.51.19	e in swazir Izrael koman son prop pep.
JER.51.19	SENYER liniver i son non.
JER.51.20	SENYER i deklare:
JER.51.20	Babilonn! Ou menm mon marto, mon zarm lager.
JER.51.20	Avek ou, mon'n kraz bann nasyon,
JER.51.20	e detri bann rwayonm.
JER.51.21	Avek ou, mon'n kraz bann seval ek zot kavalye,
JER.51.21	bann kales lager ek zot kondikter.
JER.51.22	Avek ou, mon'n touy zonm ek fanm,
JER.51.22	vye koman zenn, garson koman fiy.
JER.51.23	Avek ou, mon'n touy bann berze ek zot troupo,
JER.51.23	bann fermye ek zot seval,
JER.51.23	bann gouverner e zot bann zofisye.
JER.51.24	Aprezan, zot ava war
JER.51.24	koman mon fer Babilonn
JER.51.24	ek son bann zabitan
JER.51.24	pey pour tou sa bann ditor
JER.51.24	ki zot in fer dan Zerizalenm,
JER.51.24	SENYER i deklare.
JER.51.25	Babilonn! Ou parey en montanny
JER.51.25	ki detri later antye,
JER.51.25	SENYER i deklare.
JER.51.25	Mon pou lev mon lanmen kont ou.
JER.51.25	Mon pou fer ou degrengole depi bann ta ros,
JER.51.25	e fer ou vin en montanny brile.
JER.51.26	Okenn ros pa pou kapab servi koman pyer fondasyon,
JER.51.26	oubyen pour konstriksyon.
JER.51.26	Ou pou en dezer pour touzour,
JER.51.26	SENYER i deklare.
JER.51.27	Anonse dan tou pei!
JER.51.27	Fer soufle tronpet parmi bann nasyon!
JER.51.27	Mobiliz bann nasyon pour fer lager kont Babilonn!
JER.51.27	Konvok bann rwayonm Ararat, Mini, Askenaz
JER.51.27	pour zot atake.
JER.51.27	Nonm en sef pour diriz latak.
JER.51.27	Anvoy bann seval atake,
JER.51.27	parey lesen sotrel.
JER.51.28	Mobiliz bann nasyon pour fer lager kont Babilonn!
JER.51.28	Fer vin bann lerwa Med,
JER.51.28	avek zot bann gouverner ek zot bann zofisye
JER.51.28	e larme tou bann pei ki anba zot kontrol.
JER.51.29	Later i tranble; i tranble avek lafreyer
JER.51.29	kan SENYER i realiz son proze
JER.51.29	pour fer Babilonn vin en dezer
JER.51.29	kot personn pa pou vin reste.
JER.51.30	Bann gerye Babilonyen in arete konbat.
JER.51.30	Zot in reste dan zot kan.
JER.51.30	Zot nepli annan kouraz,
JER.51.30	zot in vin parey bann kapon.
JER.51.30	Zot bann lakaz pe brile,
JER.51.30	baro lavil in ganny kraze.
JER.51.31	Enn deryer lot, bann mesaze pe taye
JER.51.31	pour dir lerwa Babilonn
JER.51.31	ki son lavil in ganny anvai par tou kote.
JER.51.32	Lennmi in sezi tou bann pasaz sekre;
JER.51.32	kot dimoun i travers larivyer.
JER.51.32	Zot in met dife avek bann ranfor.
JER.51.32	Bann gerye in panike.
JER.51.33	Annefe, la sa ki SENYER liniver, Bondye Izrael i deklare:
JER.51.33	Byento Babilonn pou ganny kraze
JER.51.33	parey en ta dible ki pe al ganny pile.
JER.51.33	Letan pour rekolte in arive.
JER.51.34	Naboukodonozor, lerwa Babilonn,
JER.51.34	in devor mwan e in anval mwan.
JER.51.34	In les mwan parey en resipyan vid.
JER.51.34	Parey en mons, in anval mwan.
JER.51.34	In ranpli son vant avek sa ki i ti anvi
JER.51.34	e in zet sa ki ti reste.
JER.51.35	Zabitan Zerizalenm i dir:
JER.51.35	Babilonn i devret ganny rekonnet
JER.51.35	koman sel responsab pour vyolans
JER.51.35	ki i'n fer kont nou.
JER.51.35	Bann zabitan Zerizalenm i dir:
JER.51.35	Babilonn i devret ganny rekonnet
JER.51.35	sel responsab pour tou sa ki nou'n soufer.
JER.51.36	La sa ki SENYER ti deklare:
JER.51.36	Mon pou pled ou ka e mon pou vanz dan ou plas.
JER.51.36	Mon pour fer sek lanmer Babilonn
JER.51.36	e fer sek son sours.
JER.51.37	Mon pou fer Babilonn
JER.51.37	vin en ta ros,
JER.51.37	kot zannimo sovaz ki pou viv;
JER.51.37	en landrwa devaste
JER.51.37	ki pou fer per,
JER.51.37	En landrwa kot personn pa pou reste.
JER.51.38	Bann zabitan Babilonn
JER.51.38	pe kriye parey lyon.
JER.51.38	Zot pe gronnyen parey bann pti lyon.
JER.51.39	Pour satisfer zot gran lapeti,
JER.51.39	mon pou prepar en gran festen pour zot,
JER.51.39	kot zot ava bwar ziska ler zot pou sou.
JER.51.39	Kan zot ava al dormi,
JER.51.39	zot pa pou zanmen leve,
JER.51.39	SENYER i deklare.
JER.51.40	Mon pou anmenn zot labatwar
JER.51.40	parey mouton, kabri, ek bouk.
JER.51.41	Ki mannyer i fer ki Babilonn
JER.51.41	in ganny fer prizonnyen?
JER.51.41	I ti laglwar lemonn antye;
JER.51.41	in ganny kaptire.
JER.51.41	Ki mannyer Babilonn in ganny devaste
JER.51.41	parmi bann nasyon?
JER.51.42	Lanmer in anvai Babilonn;
JER.51.42	gro laroul in vin kouver Babilonn.
JER.51.43	Pa gou war son bann lavil;
JER.51.43	zot in vin en dezer
JER.51.43	kot personn pa reste,
JER.51.43	kot personn pa ni menm pase.
JER.51.44	Mon pour pini Bel,
JER.51.44	bondye Babilonn.
JER.51.44	Mon pou fer li rann tou sa ki i'n vole.
JER.51.44	Bann nasyon pa pou ador Bel ankor.
JER.51.44	Miray Babilonn in tonbe.
JER.51.45	Mon pep! Sorti dan sa lavil!
JER.51.45	Sov ou lavi devan gran lakoler SENYER.
JER.51.46	Pa perdi kouraz, pa per bann rimer ki ganny fannen toulezan, rimer konmkwa vyolans i dan pei e ki en lerwa pe fer lager kont en lot lerwa.
JER.51.47	Sa zour pe vini kan mon pou azir
JER.51.47	kont bann fo bondye ki dan Babilonn.
JER.51.47	Pei antye pou dan laont.
JER.51.47	Lekor tou bann zabitan ki'n ganny blese anmor
JER.51.47	pou tale ater partou dan pei.
JER.51.48	Tou bann kreatir dan lesyel e lo later
JER.51.48	pou sant zot lazwa lo Babilonn;
JER.51.48	bann atakan pou sorti dan Nor e
JER.51.48	pour vin detri sa lavil
JER.51.48	SENYER i deklare.
JER.51.49	Bokou dimoun dan lemonn antye,
JER.51.49	in tonbe pour Babilonn.
JER.51.49	Aprezan, i son tour tonbe
JER.51.49	pour bann Izraelit son bann viktim.
JER.51.50	Ou'n sap lanmor!
JER.51.50	Ale aprezan! Pa trennen!
JER.51.50	Menm si ou lwen ek lakour,
JER.51.50	pa oubliy mwan ki ou SENYER,
JER.51.50	e rapel ou Zerizalenm.
JER.51.51	Nou pa fyer pour antann sa bann lensilt.
JER.51.51	Nou santi nou san okenn sekour,
JER.51.51	akoz bann etranze in penetre dan ou tanp, SENYER.
JER.51.52	Alor, la sa ki SENYER i deklare:
JER.51.52	Sa letan pe vini,
JER.51.52	kan mon pou pini bann fo bondye ki dan Babilonn.
JER.51.52	Tapaz dimoun blese ki pe plennyen
JER.51.52	pour ganny tande partou dan pei.
JER.51.53	Menm si Babilonn
JER.51.53	ti ava mont ziska dan lesyel;
JER.51.53	menm si i ti ava ranforsi son bann fortifikasyon,
JER.51.53	mon pou kanmenm
JER.51.53	anvoy lennmi pour detri li,
JER.51.53	SENYER ki deklare.
JER.51.54	Ekoute! Zabitan Babilonn pe kriy osekour.
JER.51.54	Tapaz gran dezas i sorti dan pei Babilonn!
JER.51.55	SENYER ki pe detri Babilonn.
JER.51.55	I'n fer arete bann leokri dan lavil.
JER.51.55	Larme pe anvai lavil
JER.51.55	parey bann gro laroul.
JER.51.55	Zot pe atake avek en kantite tapaz.
JER.51.56	Sa enn ki detri tou, in vin kont li, kont Babilonn;
JER.51.56	son bann gerye in ganny kaptire,
JER.51.56	zot lark in ganny kase.
JER.51.56	Annefe, SENYER i en Bondye ki fer rann kont, e ki fer peye.
JER.51.56	I pou tret bann Babilonn parey zot merite.
JER.51.57	Mon pou soul son bann sef, son bann saz, son bann gouverner, son bann gerye. Zot pou al dormi pour touzour e zot pa pou zanmen lev ankor, sa enn ki Lerwa, ki apel SENYER liniver i deklare.
JER.51.58	Lennmi pou kraz miray epe ki protez Babilonn. Son bann gran laport pou ganny detri par dife. Zefor bann nasyon pa servi dan nanryen. Tou zot travay i fini dan dife, SENYER liniver i deklare.
JER.51.59	La lord ki profet Zeremi ti donn Seraya, garson Neriya, garson Mahaseya, kan i al Babilonn avek Sedesyas, lerwa Zida, dan katriyenm lannen ki Sedesyas ti lerwa, Seraya ti sef dan group bann deporte. 
JER.51.60	Zeremi ti ekri dan en roulo li tou bann maler ki ti pou frap Babilonn, tou sa ki'n ekri lo size Babilonn. 
JER.51.61	I ti dir Seraya: Kan ou ariv Babilonn, fer sir ki ou lir tou sa ki'n ekri. 
JER.51.62	Ou ava dir: SENYER! Ou ki ti dir ou pou detri sa landrwa kot okenn kreatir vivan pa pou reste, ni dimoun, ni zannimo. Sa landrwa pou ganny devaste pour touzour.
JER.51.63	Ler ou ava'n fini lir sa roulo avek lepep, ou ava atas li avek en ros e zet li dan milye larivyer Efrat. 
JER.51.64	Ou ava dir: Konmsa ki Babilonn pou koule. I pou koule e i pa pou zanmen leve ankor, akoz bann pinisyon ki mon pe fer vin lo li.
JER.51.64	Bann parol Zeremi i fini la.
JER.52.1	Sedesyas ti annan 21 an kan i ti vin lerwa; i ti renny 11 an dan Zerizalenm. Son manman ti apel Hamoutal; i ti fiy Zeremi ki sorti Libna. 
JER.52.2	I ti fer sa ki mal devan SENYER, parey Yoyakim. 
JER.52.3	Zerizalenm ek Zida ti provok lakoler SENYER ziska i ti rezet zot, lwen avek li. Sedesyas ti revolte kont lerwa Babilonn.
JER.52.4	Dan nevyenm lannen son renny, dizyenm mwan, dizyenm zour, Naboukodonozor, lerwa Babilonn, ti atak Zerizalenm avek tou son bann gerye. I ti anserkle li. Zot ti konstri bann lenstalasyon latak toultour lavil. 
JER.52.5	Alor, lavil ti ganny anserkle ziska onzyenm lannen dan renny Sedesyas.
JER.52.6	Nevyenm zour dan katriyenm mwan, sa menm lannen, lafanmin ti'n vin sitan for dan lavil, ki ti nepli annan manze. 
JER.52.7	Alor, en trou ti ganny ouver dan miray lavil. Dan lannwit, lerwa avek tou bann gerye ti sove par laport ki ant sa de miray kot zarden lerwa, menm si bann Babilonyen ti ankor otour lavil. Zot ti sov dan direksyon Araba. 
JER.52.8	Me bann gerye Babilonyen ti pourswiv lerwa Sedesyas e atrap li dan laplenn pre Zeriko; tou son bann gerye ti'n ganny disperse; zot ti'n abandonn li. 
JER.52.9	Zot ti fer lerwa prizonnyen e anmenn li, Ribla, devan lerwa Babilonn ki ti pas santans kont li. 
JER.52.10	Lerwa Babilonn ti fer touy bann zanfan Sedesyas devan son lizye; i ti osi fer touy bann zofisye, Ribla. 
JER.52.11	Apre sa, i ti krev lizye Sedesyas, atas li avek lasenn e anmenn li Babilonn. I ti reste dan prizon ziska son lanmor.
JER.52.12	Dizyenm zour, senkyenm mwan, dan diznevyenm lannen renny Naboukodonozor, lerwa Babilonn, Nebouzaradann, sef bann gard lerwa, ti antre dan Zerizalenm. 
JER.52.13	I ti met dife dan tanp SENYER, pale lerwa ek tou bann lakaz dan Zerizalenm. I ti bril tou bann gran lakaz. 
JER.52.14	Tou bann gerye Babilonyen ki ti avek li, ti demoli tou bann miray ki antour Zerizalenm.
JER.52.15	Nebouzaradann, sef gard rwayal, ti deport Babilonn leres bann zabitan dan lavil: Bann ki ti'n abandonnen pour al zwenn avek lerwa Babilonn, ansanm avek bann zouvriye kalifye. 
JER.52.16	Me Nebouzaradann, sef bann gard rwayal, ti kit deryer dan pei bann ki ti pli pov dan pei, pour zot travay dan bann plantasyon rezen e koman kiltivater.
JER.52.17	Bann Babilonyen ti kas an morso bann kolonn an bronz avek son sipor ek gran basen an bronz ki ti dan tanp SENYER. Zot ti anmenn tou sa bronz Babilonn. 
JER.52.18	Zot ti osi anmenn tou bann resipyan: Bann po, lapel, tennywar lalanp, tou bann istansil an bronz ki ti ganny servi pour servis tanp. 
JER.52.19	Sef gard rwayal ti pran bann pti kivet, bol pour bril lansan, lakoup pour tenir disan ki servi pour sakrifis, resipyan pour anmas lasann, portlanp bann bol ki servi pour lansan, e bann bol ki servi pour lofrann diven. I ti pran tou bann lobze annor e annarzan. 
JER.52.20	Sa de kolonn, sa gran basen, sa 12 pti toro an bronz ki lerwa Salomon ti'n fer pour tanp, tousala ti enposib peze. 
JER.52.21	Sak kolonn ti mezir nef met oter e sis met larzer. Anndan ti vid e i ti annan wit santimet lepeser. 
JER.52.22	Par lao sa kolonn ti annan en kornis an bronz ki ti de met edmi oter. Sa kornis ti ranpli avek en dekor dan laform grenad ki ti osi an bronz ti'n grave lo la. 
JER.52.23	Ti annan 96 grenad lo bann kote; an tou, ti annan 100 grenad grave otour pilye.
JER.52.24	Sef gard rwayal, ti fer aret Gran-Pret Seraya, son segon, Sofoni ek trwa gardyen laport tanp. 
JER.52.25	Dan lavil i ti fer aret en zofisye ki ti ansarz bann gerye, set zonm ki ti parmi lantouraz lerwa. I ti osi fer aret sekreter komandan larme ki ti ansarz pour anrol dimoun dan larme e 60 zonm parmi zabitan pei, ki ti ankor dan lavil. 
JER.52.26	Nebouzaradann ti anmenn zot kot lerwa Babilonn ki ti dan lavil Ribla, 
JER.52.27	ki dan teritwar Hamat. La, lerwa ti met zot tou anmor. Konmsa ki pep Zida ti ganny deporte lwen avek son pei.
JER.52.28	La kantite dimoun ki Naboukodonozor ki fer deporte: Dan setyenm lannen ki i ti lerwa: 3,023 sorti Zida. 
JER.52.29	Dan dizwityenm lannen ki i ti lerwa: 832 sorti Zerizalenm; 
JER.52.30	dan ventrwazyenm lannen ki Naboukodonozor ti lerwa, Nebouzaradann, sef bann gard ti deport 745 Zwif. An tou, 4,600 dimoun ti ganny deporte.
JER.52.31	Dan lannen ki Evil-Merodak ti vin lerwa Babilonn, i ti grasye Yoyakin, lerwa Zida, ki i ti fer sorti dan prizon. Sa ti ariv lo vennsenkyenm zour, trwazyenm mwan, trannsetyenm lannen apre ki Yoyakim ti'n ganny deporte. 
JER.52.32	Evil-Merodak ti tret li byen. I ti donn li en pozisyon pli o ki lezot lerwa ki ti annegzil avek li Babilonn. 
JER.52.33	Konmsa, Yoakin ti ganny permisyon pour li tir son lenz prizonnyen. Tou son lavi diran, i ti manz lo menm latab avek lerwa Babilonn. 
JER.52.34	Tan ki Yoyakim ti vivan, lerwa Babilonn ti donn li tou sa ki i ti bezwen pour viv tou le zour.
LAM.1.1	Otrefwa, Zerizalenm ti en lavil byen peple.
LAM.1.1	Ozordi i en lavil abandonnen.
LAM.1.1	Otrefwa, Zerizalenm ti enn parmi bann gran nasyon.
LAM.1.1	Ozordi i parey en vev.
LAM.1.1	Otrefwa, Zerizalenm ti parey en prenses parmi bann provens.
LAM.1.1	Ozordi in vin en lesklav.
LAM.1.2	I plere tou lannwit,
LAM.1.2	larm i koule lo son lazou.
LAM.1.2	Tou sa bann ki ti kontan li, in abandonn li;
LAM.1.2	napa personn pour konsol li.
LAM.1.2	Tou son bann zanmi in trai li;
LAM.1.2	zot in vin son lennmi.
LAM.1.3	Popilasyon Zida i annegzil;
LAM.1.3	i'n ganny kraze avek lanmizer.
LAM.1.3	I pe asiz parmi bann nasyon
LAM.1.3	san trouv okenn repo.
LAM.1.3	Son bann lennmi in anserkle li,
LAM.1.3	napa semen pour zot sove.
LAM.1.4	Semen ki anmenn Siyon i an dey,
LAM.1.4	personn pa pas par la pour al dan bann lafet.
LAM.1.4	Dimoun nepli pas par son bann laport.
LAM.1.4	Son bann pret i plennyen.
LAM.1.4	Son bann zenn fiy
LAM.1.4	zot dan lapenn.
LAM.1.4	Siyon i dan lanmertim.
LAM.1.5	Son bann ladverser in vin son sef
LAM.1.5	son bann lennmi i trankil.
LAM.1.5	SENYER in fer Zida soufer
LAM.1.5	akoz tou son bann dezobeisans.
LAM.1.5	Son bann zanfan in vin prizonnyen;
LAM.1.5	zot in ganny anmennen annegzil.
LAM.1.6	Lavil Siyon in perdi tou son splander.
LAM.1.6	Son bann sef i vin parey en serf
LAM.1.6	ki napa nanryen pour manze.
LAM.1.6	San lafors, zot in sove devan bann ki pourswiv zot.
LAM.1.7	Dan son bann zour maler, Zerizalenm i mazin
LAM.1.7	tou sa bann trezor ki i ti annan dan letan pase.
LAM.1.7	Kan son pep ti tonm dan lanmen lennmi,
LAM.1.7	ti napa personn pour ed li.
LAM.1.7	Lennmi ti get li tonbe
LAM.1.7	e zot ti riy avek kontantman.
LAM.1.8	Zerizalenm in fer bokou pese;
LAM.1.8	in sali son lekor.
LAM.1.8	Tou dimoun ki ti annan respe pour li,
LAM.1.8	pe mepriz li aprezan,
LAM.1.8	akoz zot in war son touni.
LAM.1.8	Li menm i onte e i kasyet son figir.
LAM.1.9	Son lenpirte i lo son rob;
LAM.1.9	i pa'n mazin son lavenir.
LAM.1.9	In tonm tre ba;
LAM.1.9	napa personn pour konsol li.
LAM.1.9	Alor, i kriye:
LAM.1.9	SENYER! Get mon soufrans,
LAM.1.9	akoz mon lennmi in ganny laviktwar.
LAM.1.10	Lennmi in poz son lanmen
LAM.1.10	lo tou son bann trezor.
LAM.1.10	Son pep in war
LAM.1.10	bann pep etranze antre dan tanp
LAM.1.10	kot SENYER li menm ti defann zot antre.
LAM.1.11	Tou bann zabitan pe plennyen;
LAM.1.11	zot pe rod keksoz pour manze.
LAM.1.11	Zot fer lesanz zot bizou
LAM.1.11	pour ganny manze,
LAM.1.11	pour zot repran en pe lafors.
LAM.1.11	Zot sipliye: Get mwan SENYER!
LAM.1.11	Get mon lanmizer.
LAM.1.12	Zot ki pas par la, zot pa konpran ki
LAM.1.12	personn pa'n soufer otan parey mwan?
LAM.1.12	SENYER li menm, ki'n anvoy sa soufrans
LAM.1.12	dan letan son gran lakoler.
LAM.1.13	Depi lao dan lesyel, in anvoy dife ki'n penetre mon lezo.
LAM.1.13	I'n met en latrap anba mon lipye
LAM.1.13	e i'n fer mwan savire.
LAM.1.13	I'n abandonn mwan;
LAM.1.13	mon douler pa zanmen fini.
LAM.1.14	I'n fer en pake avek mon bann pese
LAM.1.14	ki i'n met lo mon zepol.
LAM.1.14	I'n diminyen mon lafors.
LAM.1.14	SENYER in livre mwan dan lanmen lennmi.
LAM.1.14	Mon pa kapab defann mon lekor.
LAM.1.15	SENYER in rezet tou bann vayan gerye
LAM.1.15	ki ti pe defann mwan.
LAM.1.15	I'n anvoy en larme pour detri mwan.
LAM.1.15	I'n detri tou mon bann zennzan.
LAM.1.15	Parey rezen i ganny kraze pour fer diven,
LAM.1.15	SENYER in kraz Zida,
LAM.1.15	sa zoli zenn fiy.
LAM.1.16	Se pour sa bann rezon ki mon pe plere.
LAM.1.16	Mon lizye pe noye dan larm,
LAM.1.16	akoz mon konsolater,
LAM.1.16	sa enn ki kapab redonn mwan lavi,
LAM.1.16	in abandonn mwan.
LAM.1.16	Napa okenn lavenir pour mon bann zanfan,
LAM.1.16	akoz lennmi in ranport laviktwar.
LAM.1.17	Siyon i lev lanmen,
LAM.1.17	me napa personn pour konsol li.
LAM.1.17	SENYER in donn lord bann vwazen
LAM.1.17	pour atak Izrael par tou kote.
LAM.1.17	Zerizalenm in vin en ta salte parmi zot.
LAM.1.18	SENYER ti annan rezon azir konmsa anver mwan,
LAM.1.18	akoz mon'n revolte kont son komannman.
LAM.1.18	Tou bann pep! Ekout mwan:
LAM.1.18	Get mon soufrans.
LAM.1.18	Mon bann zenn fiy ek mon bann zennzan
LAM.1.18	in ganny anvoye annegzil.
LAM.1.19	Mon ti apel mon bann zanmi,
LAM.1.19	me zot in les mwan tonbe.
LAM.1.19	Mon bann pret ek mon bann konseye
LAM.1.19	in mor dan lavil,
LAM.1.19	letan zot ti pe rod keksoz pour manze,
LAM.1.19	pour zot kapab repran zot lafors.
LAM.1.20	SENYER! Gete dan ki maler mon ete;
LAM.1.20	gete koman mon boulverse;
LAM.1.20	mon leker i fer mal
LAM.1.20	akoz mon'n revolte kont ou.
LAM.1.20	Deor, dimoun pe ganny masakre.
LAM.1.20	Dan lakaz, ou war zis lanmor.
LAM.1.21	Zot in antann mwan plennyen;
LAM.1.21	napa personn pour konsol mwan.
LAM.1.21	Tou mon bann lennmi in antann mon maler
LAM.1.21	e zot kontan sa ki ou'n fer avek mwan.
LAM.1.21	Fer vini sa zour ki ou'n promet,
LAM.1.21	pour ki zot osi, zot ava vin parey mwan.
LAM.1.22	Fer anmenn tou zot bann forfe devan ou.
LAM.1.22	Tret zot parey ou ti tret mwan akoz mon bann pese.
LAM.1.22	Mon pe plennyen akoz mon soufrans i gran
LAM.1.22	e mon leker i malad.
LAM.2.1	Dan son lakoler, SENYER in met Zerizalenm anba en nyaz.
LAM.2.1	Depi lesyel, in zet ater,
LAM.2.1	sa ki ti fer splander Izrael.
LAM.2.1	Zour son lakoler,
LAM.2.1	SENYER pa ti ni menm mazin landrwa
LAM.2.1	kot i poz son lipye.
LAM.2.2	San okenn pitye,
LAM.2.2	SENYER in detri tou bann vilaz dan Izrael.
LAM.2.2	Dan son lakoler,
LAM.2.2	in kraz bann lavil byen proteze dan Zida.
LAM.2.2	In anmenn dezoner lo rwayonm
LAM.2.2	e lo son bann sef.
LAM.2.3	Dan son gran lakoler,
LAM.2.3	SENYER in kas lafors Izrael.
LAM.2.3	In refize sekour Izrael devan bann lennmi.
LAM.2.3	I ti alim en gran dife
LAM.2.3	ki ti bril tou keksoz otour li.
LAM.2.4	Parey en lennmi,
LAM.2.4	i'n viz son fles lo nou,
LAM.2.4	son lanmen drwat i pare pour tire.
LAM.2.4	I'n touy tou sa ki nou ti pli kontan admire.
LAM.2.4	I'n devers son lakoler, parey en dife lo Siyon.
LAM.2.5	SENYER in azir parey en lennmi.
LAM.2.5	I'n detri Izrael,
LAM.2.5	i'n detri son bann pale.
LAM.2.5	I'n kraz son bann miray proteksyon.
LAM.2.5	I'n ogmant latristes ek maler
LAM.2.5	partou dan Zida.
LAM.2.6	I'n defons son miray konmsi baraz en zarden
LAM.2.6	e detri landrwa kot zot rankontre.
LAM.2.6	SENYER in fer pep Izrael
LAM.2.6	oubliy bann zour lafet ek saba.
LAM.2.6	Dan son gran lakoler,
LAM.2.6	in abes bann lerwa ek bann pret.
LAM.2.7	SENYER in rezet son lotel;
LAM.2.7	i'n abandonn son sanktyer.
LAM.2.7	I'n les lennmi detri miray son bann pale.
LAM.2.7	Tapaz dan tanp ti parey en bann zour lafet.
LAM.2.8	SENYER in deside met anrin
LAM.2.8	tou bann miray ki protez Zerizalenm.
LAM.2.8	I ti fer mezire e fer sir
LAM.2.8	ki tou ti ganny kraze.
LAM.2.8	Aprezan, son bann tour ek bann miray
LAM.2.8	in vin zis en ta debri.
LAM.2.9	Bann gran laport in ganny met ater.
LAM.2.9	Bann fermtir in ganny kase an morso.
LAM.2.9	Lerwa ek son bann zofisye
LAM.2.9	in ganny anvoye annegzil.
LAM.2.9	Lalwa nepli ganny ansennyen;
LAM.2.9	bann profet nepli ganny vizyon sorti kot SENYER.
LAM.2.10	Bann ansyen dan Zerizalenm in asiz ater
LAM.2.10	san dir nanryen.
LAM.2.10	Zot in kouver zot latet avek lapousyer
LAM.2.10	e zot in met lenz dey.
LAM.2.10	Bann zenn fiy dan Zerizalenm
LAM.2.10	in bes zot latet ater.
LAM.2.11	Mon lizye i fatige plere.
LAM.2.11	Mon leker i boulverse,
LAM.2.11	mon dan dezespwar.
LAM.2.11	Lennmi in detri mon pep.
LAM.2.11	Bann zanfan e bann pti baba
LAM.2.11	pe mor lo bann semen dan lavil.
LAM.2.12	Zot demann avek zot manman:
LAM.2.12	Oli dipen ek diven?
LAM.2.12	Zot tonm febles lo semen dan lavil,
LAM.2.12	parey zonm ki'n ganny blese.
LAM.2.12	Zot mor dan lebra zot manman.
LAM.2.13	Zerizalenm! Ki mon kapab dir dan ou faver?
LAM.2.13	Avek ki mon kapab konpar ou?
LAM.2.13	Ki mon kapab fer pour konsol ou?
LAM.2.13	Zanmen personn in soufer parey ou.
LAM.2.13	Dezas ki ou'n pas ladan
LAM.2.13	i osi gran ki losean.
LAM.2.13	Lekel ki pou kapab geri ou?
LAM.2.14	Ou bann profet ti ganny bokou vizyon
LAM.2.14	ki ti zis mansonz pour anbet ou.
LAM.2.14	Si zot ti'n fer ou konn ou fot,
LAM.2.14	ou sityasyon ti ava'n kapab sanze.
LAM.2.14	Me zot mesaz ti zis mansonz.
LAM.2.15	Dimoun ki pase pe bat lanmen deryer ou, Zerizalenm.
LAM.2.15	Zot sifle, zot sekwe zot latet, zot riy ou.
LAM.2.15	Sanmenm sa lavil ki ti labote parfe;
LAM.2.15	ki ti fer lazwa later antye?
LAM.2.16	Tou ou bann lennmi pe koz kont ou.
LAM.2.16	Zot sifle avek ou, zot monk ou.
LAM.2.16	Zot kriye: Nou'n detri li;
LAM.2.16	Nou'n war sa zour ki nou ti pe espere.
LAM.2.17	Parey i ti'n deside depi byen lontan,
LAM.2.17	SENYER in detri Zerizalenm san pitye.
LAM.2.17	Sa ki i'n fer avek nou
LAM.2.17	i'n fer lennmi rezoui lo ou maler;
LAM.2.17	i'n fer ou bann lennmi vin pli for.
LAM.2.18	Zerizalenm! Les ou miray kriy ver SENYER!
LAM.2.18	Lannwit koman lizour,
LAM.2.18	les ou larm koule parey en toran.
LAM.2.18	Kontinyen plere menm;
LAM.2.18	pa pran okenn repo.
LAM.2.19	Leve e Kriye tou lannwit.
LAM.2.19	Vid ou leker devan SENYER, parey delo.
LAM.2.19	Lev ou lanmen ver SENYER
LAM.2.19	i ava sov lavi ou bann zanfan
LAM.2.19	ki pe mor lafen dan tou kwen semen.
LAM.2.20	SENYER! Lev ou lizye. Gete!
LAM.2.20	Lekel ki ou'n tret konmsa?
LAM.2.20	Eski bann manman i kapab manz zot prop zanfan,
LAM.2.20	zanfan ki zot in kontan?
LAM.2.20	Eski fodre ki bann pret ek bann profet
LAM.2.20	zot ganny touye dan sanktyer SENYER?
LAM.2.21	Zenn koman vye in tale dan lapousyer lo semen.
LAM.2.21	Zenn fiy ek zenn garson in ganny masakre.
LAM.2.21	Zour ou lakoler ti leve,
LAM.2.21	ou'n touy zot, ou'n masakre zot san pitye.
LAM.2.22	Ou'n envit mon bann lennmi par tou kote,
LAM.2.22	konmsi en zour lafet.
LAM.2.22	Zour lakoler SENYER ti leve,
LAM.2.22	personn pa'n kapab sape;
LAM.2.22	napa okenn sirvivan.
LAM.2.22	Mon lennmi in masakre bann zanfan
LAM.2.22	ki mon'n elve, e ki mon'n dorlote.
LAM.3.1	Mwan menm sa zonm ki'n konn maler
LAM.3.1	anba baton lakoler Bondye.
LAM.3.2	I'n pous mwan devan li;
LAM.3.2	i pa'n fer mwan mars dan lalimyer,
LAM.3.2	me dan fernwanr.
LAM.3.3	Kont zis mwan, tou le zour i tourn son lakoler,
LAM.3.3	i kontinyen tourmant mwan san pitye.
LAM.3.4	SENYER in mertri mon lekor antye.
LAM.3.4	I'n kas tou mon bann lezo.
LAM.3.5	I'n serkle mwan, i'n soul mwan
LAM.3.5	avek lanmertim e avek soufrans.
LAM.3.6	I'n fer mwan viv dan fernwanr,
LAM.3.6	parey dimoun ki'n mor depi lontan.
LAM.3.7	SENYER in konstri en miray otour mwan,
LAM.3.7	pour mwan pa kapab sove.
LAM.3.7	I'n anmar mwan avek gro lasenn.
LAM.3.8	Mon kriye e mon demann son led;
LAM.3.8	me i refize ekout mon lapriyer.
LAM.3.9	I'n bar mon semen avek bann gro ros;
LAM.3.9	i'n fer devye mon larout.
LAM.3.10	SENYER in azir anver mwan
LAM.3.10	parey en lours ki pare pour atake,
LAM.3.10	parey en lyon ki'n kasyet dan brousay.
LAM.3.11	I'n fer mwan perdi mon semen;
LAM.3.11	i'n desir mwan e abandonn mwan.
LAM.3.12	Son lark in pare pour tire
LAM.3.12	e i'n viz son fles lo mwan.
LAM.3.13	SENYER in anfons son bann fles
LAM.3.13	drwat dan mon leker.
LAM.3.14	Lepep antye pe riy mwan.
LAM.3.14	Mon dan zot sanson tou lazournen.
LAM.3.15	I'n ranpli mwan avek zerb anmer;
LAM.3.15	i'n donn mwan labsent pour bwar.
LAM.3.16	I'n fer mwan manz gravye
LAM.3.16	ki'n kas mon ledan.
LAM.3.16	I'n roul mwan dan lapousyer.
LAM.3.17	Mon nepli konnen kisisa lape.
LAM.3.17	Mon nepli konnen ki savedir boner.
LAM.3.18	Alor, mon dir: Mon loner in disparet
LAM.3.18	e tou mon lespwar dan SENYER in fini.
LAM.3.19	Mazin mon lapenn ek mon maler,
LAM.3.19	konmsi margoz anmer ki mon'n manze
LAM.3.19	e fyel ki mon'n bwar.
LAM.3.20	Kan mon mazin tousala,
LAM.3.20	mon tonm dan depresyon.
LAM.3.21	Pourtan, mon repran kouraz.
LAM.3.21	La sa ki mon pe espere:
LAM.3.22	SENYER ava reste touzour fidel
LAM.3.22	e son konpasyon pa pou zanmen fini.
LAM.3.23	Tou le bomaten, son lanmour i nef!
LAM.3.23	Ou fidelite i gran.
LAM.3.24	Mon dir:
LAM.3.24	SENYER i mon sel trezor.
LAM.3.24	Alor, mon met tou mon lespwar dan li.
LAM.3.25	SENYER i bon anver tou sa ki met son konfyans dan li;
LAM.3.25	anver sa enn ki met son lespwar dan li.
LAM.3.26	I bon ki nou esper an silans,
LAM.3.26	delivrans ki sorti kot SENYER.
LAM.3.27	I bon ki en zonm i anmenn son fardo
LAM.3.27	depi letan son zenes.
LAM.3.28	Dan lasoufrans, i devre asiz tousel e dan silans.
LAM.3.29	I devre imilye li
LAM.3.29	akoz i annan ankor lespwar.
LAM.3.30	I devre donn lot lazou avek sa enn ki tap li;
LAM.3.30	i devre aksepte ganny ensilte.
LAM.3.31	Annefe, SENYER pa pou rezet personn pour touzour.
LAM.3.32	Menm si i fer li soufer,
LAM.3.32	i montre son konpasyon
LAM.3.32	dan son gran fidelite.
LAM.3.33	SENYER pa pran plezir
LAM.3.33	fer nou soufer.
LAM.3.34	Ler prizonnyen i ganny maltrete
LAM.3.34	partou dan pei;
LAM.3.35	ler drwa en imen i ganny abize
LAM.3.35	devan Bondye Treo;
LAM.3.36	SENYER pa i war, kan dan en zafer ankour,
LAM.3.36	lazistis i ganny fose.
LAM.3.37	Personn pa kapab fer keksoz arive
LAM.3.37	san ki SENYER i deside.
LAM.3.38	Tou sa ki arive, maler koman boner,
LAM.3.38	i ariv par lavolonte Bondye Treo.
LAM.3.39	Akoz en zonm i bezwen plennyen
LAM.3.39	pour son bann pese ki i'n fer?
LAM.3.40	Annou get byen nou mannyer viv
LAM.3.40	e retourn ver SENYER.
LAM.3.41	Annou lev nou leker ek nou lanmen
LAM.3.41	ver Bondye ki dan lesyel.
LAM.3.42	Nou'n fer pese e nou'n revolte kont ou;
LAM.3.42	me ou pa'n pardonn nou.
LAM.3.43	Ou'n anvlop ou dan ou lakoler;
LAM.3.43	ou'n pourswiv nou e ou'n touy nou san pitye.
LAM.3.44	Ou'n kasyet ou dan en nyaz,
LAM.3.44	pour anpes nou lapriyer
LAM.3.44	penetre ziska kot ou.
LAM.3.45	Ou'n fer nou vin en ta salte,
LAM.3.45	en bann lobze degoutan parmi lezot pep.
LAM.3.46	Tou nou bann lennmi in ensilte nou.
LAM.3.47	Lafreyer ek pyez in tonm lo nou.
LAM.3.47	Tou in ganny devaste,
LAM.3.47	tou in ganny detri.
LAM.3.48	Akoz mon pep in ganny detri,
LAM.3.48	mon lizye i deborde avek larm
LAM.3.48	ki koule parey delo larivyer.
LAM.3.49	Mon lizye pa pou aret plere,
LAM.3.50	ziska ki, SENYER
LAM.3.50	i gete depi lesyel koman lepep pe soufer.
LAM.3.51	Mon lizye i fer mal
LAM.3.51	akoz sa ki'n arive
LAM.3.51	avek bann zenn fiy mon lavil.
LAM.3.52	San okenn rezon, mon bann lennmi
LAM.3.52	in pourswiv mwan parey en zwazo.
LAM.3.53	Zot in zet mwan vivan dan en sitern;
LAM.3.53	zot in saboul mwan avek ros.
LAM.3.54	Ler delo ti mont par lao mon latet,
LAM.3.54	mon ti dir: Mon pe noye.
LAM.3.55	Depi dan fon mon sitern
LAM.3.55	mon ti apel ou non, SENYER.
LAM.3.56	Ou ti antann mon lapriyer:
LAM.3.56	Pa bous ou zorey ler mon kriy osekour!
LAM.3.57	Kan mon ti apel ou,
LAM.3.57	ou ti vin pre avek mwan.
LAM.3.57	Ou ti dir mwan: Pa per!
LAM.3.58	SENYER! Ou'n pran mon defans;
LAM.3.58	ou'n sov mon lavi.
LAM.3.59	SENYER! Ou'n war ditor ki zot in fer mwan.
LAM.3.59	Rann lazistis dan mon faver.
LAM.3.60	Ou'n war tou zot vanzans;
LAM.3.60	tou zot bann plan kont mwan.
LAM.3.61	SENYER! Ou'n antann zot bann ensilt,
LAM.3.61	e tou zot bann konplo kont mwan.
LAM.3.62	Tou le zour zot koz lo mwan,
LAM.3.62	e zot fer konplo kont mwan.
LAM.3.63	Depi bomaten ziska aswar,
LAM.3.63	zot fer sanson lo mwan.
LAM.3.64	SENYER! Fer zot osi soufer
LAM.3.64	pour sa ki zot in fer mwan.
LAM.3.65	Pini zot, fer zot perdi lespwar.
LAM.3.66	Dan ou lakoler pourswiv zot;
LAM.3.66	fer zot disparet anba ou lesyel, SENYER.
LAM.4.1	Gete! Lor nepli klate!
LAM.4.1	Lor pir in melanze!
LAM.4.1	Bann ros sorti dan miray tanp
LAM.4.1	i fannen dan tou kwen semen.
LAM.4.2	Zabitan Zerizalenm
LAM.4.2	ki ti vo zot pwa annor
LAM.4.2	pe ganny estimen dapre en potis anter
LAM.4.2	ki'n ganny fer par en potye?
LAM.4.3	Menm bann sakal i donn tete e nouri zot piti.
LAM.4.3	Me bann manman dan Zerizalenm
LAM.4.3	in vin kriyel parey lotris dan dezer.
LAM.4.4	Son bann piti in telman swaf
LAM.4.4	ki zot lalang i kole dan pale.
LAM.4.4	Bann zanfan i demann manze;
LAM.4.4	me napa personn pour donn zot.
LAM.4.5	Bann ki ti abitye manz bon manze
LAM.4.5	pe mor lafen dan semen.
LAM.4.5	Bann ki ti grandi dan lopilans
LAM.4.5	pe fouy dan salte pour ganny en morso manze.
LAM.4.6	Pese mon pep i pli grav
LAM.4.6	ki pese Sodonm ki ti ganny kraze en sel kou;
LAM.4.6	personn pa ti annan letan pour sov li.
LAM.4.7	Son bann sef ti pli pir ki lannez;
LAM.4.7	pli blan ki dile.
LAM.4.7	Zot lekor ti pli roz ki koray,
LAM.4.7	e labote zot figir ti parey safir.
LAM.4.8	Aprezan, zot laparans in vin pli nwanr ki sarbon,
LAM.4.8	personn pa rekonnet zot dan semen;
LAM.4.8	zot lapo in retresi lo zot lezo,
LAM.4.8	in vin parey dibwa sek.
LAM.4.9	Sa bann ki ti ganny masakre
LAM.4.9	ti pli sanse ki bann viktim lafen;
LAM.4.9	zot deperi dousman
LAM.4.9	akoz napa nanryen pour manze.
LAM.4.10	Bann manman ki ti annan konpasyon
LAM.4.10	ti kwi zot prop zanfan pour zot manze,
LAM.4.10	akoz dezas ki ti'n vin lo mon pep.
LAM.4.11	SENYER in les deborde son lakoler;
LAM.4.11	i'n repann son lakoler partou.
LAM.4.11	I'n alim en dife dan Zerizalenm
LAM.4.11	ki'n bril ziska son fondasyon.
LAM.4.12	Napa en lerwa lo later,
LAM.4.12	ni okenn zabitan dan lemonn
LAM.4.12	ki ti ava kapab krwar ki ladverser,
LAM.4.12	lennmi ti ava kapab antre par bann laport Zerizalenm.
LAM.4.13	Sa in arive akoz pese son bann profet
LAM.4.13	e fot son bann pret
LAM.4.13	ki ti fer koule parmi zot disan dimoun inosan.
LAM.4.14	Zot ti marsaye dan semen parey bann aveg.
LAM.4.14	Zot lenz ti telman tase avek disan,
LAM.4.14	ki personn pa ti kapab tous zot.
LAM.4.15	Dimoun ti kriye: Sorti la! Enpir! Ale!
LAM.4.15	Sorti! Sorti! Pa tous personn!
LAM.4.15	Ensi, zot ti vin bann egzile e zot ti eran.
LAM.4.15	Dimoun i dir parmi bann nasyon:
LAM.4.15	Zot pou nepli reste parmi nou.
LAM.4.16	SENYER li menm in dispers zot,
LAM.4.16	i pou nepli get zot.
LAM.4.16	Bann pret nepli ganny onore;
LAM.4.16	bann ansyen nepli ganny respekte.
LAM.4.17	Nou lizye in fatige esper led ki pa'n zanmen arive;
LAM.4.17	nou'n veye san pozman,
LAM.4.17	pour ki en nasyon vin sov nou.
LAM.4.18	Nou pa ti kapab sorti dan semen,
LAM.4.18	akoz lennmi ti pe espyonn lo nou.
LAM.4.18	Nou lafen ti pros;
LAM.4.18	nou zour ti'n ganny konte.
LAM.4.18	Lafen nou lavi ti'n arive.
LAM.4.19	Bann ki ti pe pourswiv nou
LAM.4.19	ti pli vit ki bann votour dan lesyel;
LAM.4.19	zot ti sas nou lo bann montanny,
LAM.4.19	zot ti met bann latrap dan dezer pour nou.
LAM.4.20	Lerwa, sours nou lavi,
LAM.4.20	e ki SENYER ti swazir
LAM.4.20	in ganny met dan zot kaso.
LAM.4.20	Nou ti dir lo li:
LAM.4.20	Nou ava viv parmi bann nasyon
LAM.4.20	anba son proteksyon.
LAM.4.21	Nou swete ki bann zabitan Edonm ek Our
LAM.4.21	ava zwaye; zot ava fer la fet.
LAM.4.21	Me mon pou pas lakoup avek zot osi;
LAM.4.21	zot pou sou e zot pou ekspoz zot touni.
LAM.4.22	Zabitan Zerizalenm in pey pour son pese;
LAM.4.22	SENYER pa pou gard zot annegzil.
LAM.4.22	Me SENYER pou pini bann zabitan Edonm;
LAM.4.22	i ava ekspoz zot pese.
LAM.5.1	SENYER! Pa oubliy sa ki'n arive avek nou;
LAM.5.1	Zet ou regar lo nou, e get nou dezoner!
LAM.5.2	Nou patrimwann i dan lanmen bann etranze.
LAM.5.2	Nou lakaz i aprezan pour lezot nasyon.
LAM.5.3	Nou'n vin bann orfelen, san papa.
LAM.5.3	Nou bann manman in vin parey bann vev.
LAM.5.4	Nou bezwen peye pour delo ki nou bwar.
LAM.5.4	Nou bezwen aste dibwa pour fer dife.
LAM.5.5	Nou lennmi i lo nou ledo;
LAM.5.5	nou'n randi, zot pa les nou repoze.
LAM.5.6	Nou bezwen al mandyan nou dipen
LAM.5.6	avek Lezip e Lasiri
LAM.5.7	Nou bann zanset ki ti fer pese, me zot in mor.
LAM.5.7	Nou ki pe anmenn konsekans zot fot.
LAM.5.8	Nou ganny dominen par bann lesklav;
LAM.5.8	personn pa kapab delivre nou dan zot lanmen.
LAM.5.9	Nou riske nou lavi pour al rod manze
LAM.5.9	akoz lennmi pe veye dan zanviron.
LAM.5.10	Lafen pe touy nou;
LAM.5.10	nou lapo pe brile parey en four.
LAM.5.11	Bann fanm in ganny vyole dan Zerizalenm;
LAM.5.11	bann vyerz dan bann lavil Zida.
LAM.5.12	Bann sef in ganny pann par zot lanmen;
LAM.5.12	personn pa respekte bann vyeyar.
LAM.5.13	Bann zennzan in ganny abize dan moulen;
LAM.5.13	Bann garson i tonbe anba pwa pake dibwa.
LAM.5.14	Bann vye dimoun nepli asiz obor laport lavil;
LAM.5.14	bann zennzan nepli zwe lanmizik.
LAM.5.15	Nepli annan lazwa dan nou leker;
LAM.5.15	nou ladans in vin dey.
LAM.5.16	Nou kouronn in tonbe lo nou latet.
LAM.5.16	Maler i lo nou akoz nou'n fer pese.
LAM.5.17	La rezon akoz nou leker i malad.
LAM.5.17	La rezon akoz nou pa war byen kler:
LAM.5.18	Akoz montanny Siyon in ganny abandonnen,
LAM.5.18	bann sakal eran dan semen.
LAM.5.19	Me ou SENYER!
LAM.5.19	Ou renny i pour touzour;
LAM.5.19	ou tronn pou touzour la atraver bann zenerasyon.
LAM.5.20	Akoz ou'n oubliy nou pour touzour?
LAM.5.20	Eski ou pou abandonn nou pandan tou dilon nou lavi?
LAM.5.21	Fer nou retourn kot ou, SENYER,
LAM.5.21	e nou ava retournen.
LAM.5.21	Redonn nou, nou dinyite letan pase.
LAM.5.22	Eski ou'n vreman rezet nou pour touzour?
LAM.5.22	Eski ou telman ankoler kont nou?
EZK.1.1	Dan senkyenm zour, katriyenm mwan, trantyenm lannen, mon ti parmi bann egzile lo bor larivyer Kebar. Mon ti war lesyel ouver e mon ti war bann vizyon sorti kot Bondye. 
EZK.1.2	Sa ti ariv senkyenm zour le mwan, dan senkyenm lannen apre deportasyon lerwa Yoakin, 
EZK.1.3	kan SENYER ti adres son parol avek pret Ezekyel, garson Bouzi, lo bor larivyer Kebar, dan Babilonn. SENYER ti poz son lanmen lo li.
EZK.1.4	Kan mon ti gete, en rafal divan ti soufle sorti dan Nor e anmenn avek li en gro nyaz; en rebor lalimyer ti ilimin lesyel otour li. Laflanm dife ti sorti dan son milye; i ti klate parey bronz ki pe fonn dan dife. 
EZK.1.5	Dan son milye ti sorti sa ki ti resanble kat et vivan ki ti annan resanblans e laform imen. 
EZK.1.6	Zot ti annan kat figir ek kat lezel sakenn. 
EZK.1.7	Zot lazanm ti drwat; zot lipye ti parey sabo bef ki ti briye parey bronz poli. 
EZK.1.8	Anba zot lezel, zot ti annan lanmen parey lanmen imen. 
EZK.1.9	Zot bout lezel ti tous avek kanmarad e zot ti mars drwat devan, san tourn zot lekor. 
EZK.1.10	Figir zot tou le kat, devan ti parey en figir imen; lo kote drwat, ti parey en lyon; lo kote gos ti parey en bef e deryer ti resanble en leg. 
EZK.1.11	Zot lezel, de ti ouver e zot bout ti tous ansanm anler, de lot ti kouver zot lekor. 
EZK.1.12	Zot ti mars drwat devan; zot ti al drwat kot lespri ti gid zot san bezwen tournen. 
EZK.1.13	Parmi sa bann et vivan, ti annan en keksoz ki ti resanble labrez dife. I ti parey bann flanbo ki ti pe bouze toultan. Dife ti briye e zekler ti fannen. 
EZK.1.14	Bann et vivan ti pe ale vini osi vit ki zekler.
EZK.1.15	Pandan ki mon ti pe get sa bann et vivan, mon ti war en larou lo later akote sak et vivan, en larou pour sakenn. 
EZK.1.16	Tou le kat larou ti annan menm laform. Zot ti briye parey pyer presyez. Lafason ki zot ti'n ganny konstri ti paret konmsi zot ti enn dan lot. 
EZK.1.17	Zot ti bouz dan nenport kat direksyon san bezwen vire lo zot pivo. 
EZK.1.18	Zot rebor toultour ti gran e efreyan e ti annan bann lizye klate toultour. 
EZK.1.19	Kan bann et vivan ti deplase, tou bann larou ti deplas akote zot; kan bann et vivan ti mont anler, bann larou osi ti monte. 
EZK.1.20	Partou kot lespri ti ale, zot osi zot ti ale e bann larou osi. Kan zot ti monte, bann larou ti mont avek zot, akoz lespri bann et vivan ki ti dan sa bann larou. 
EZK.1.21	Sak fwa ki zot ti bouz devan, arete, oubyen monte, bann larou osi ti fer menm mouvman: Swa arete, oubyen mont avek zot, akoz lespri ti dan bann larou.
EZK.1.22	Parlao latet bann et vivan ti annan sa ki ti resanble en twa ki ti klate parey kristal. 
EZK.1.23	Anba sa twa, sak et vivan ti annan de lezel ki ti ouver e sak bout ti tous kanmarad e de lot lezel ti kouver zot lekor. 
EZK.1.24	Kan zot ti deplase, mon ti antann tapaz zot lezel ki ti parey tapaz gro lanmer, for parey lavwa Bondye Toupwisan. Kan zot ti bouze, ti paret konmsi mouvman en gran larme. Kan zot ti arete, zot ti zis ferm zot lezel. 
EZK.1.25	Ti annan en lavwa sorti par lao twa par lao zot latet. Kan zot ti aret bouze, zot ti repliy zot lezel.
EZK.1.26	Zis par lao sa twa ki ti lo zot latet, ti annan en lobze parey safir e ki ti resanble en tronn; par lao tronn, ti annan en laform ki ti resanble en imen. 
EZK.1.27	Mon ti war depi son leren ziska anba, ti klate parey dife e ti briye toultour. 
EZK.1.28	Sa lalimyer otour li ti parey en larkansyel dan nyaz apre en zour lapli. I ti reflekte laglwar SENYER. Kan mon ti war sa, mon ti tonm lafas ater e mon ti antann en lavwa.
EZK.2.1	I ti dir mwan: Ou ki en imen, debout! Mon oule koz avek ou. 
EZK.2.2	Kan i ti koz avek mwan, en lespri ti antre dan mwan e met mwan lo mon lipye; mon ti ekout li koze.
EZK.2.3	I ti dir mwan: Ou ki en imen, mon pe anvoy ou kot bann Izraelit, ver bann rebel ki'n revolte kont mwan; zot ek zot bann zanset in revolte ziska ozordi. 
EZK.2.4	Mon pe anvoy ou kot sa pep antete e ki annan leker dir. Dir zot: La sa ki Senyer BONDYE i deklare: 
EZK.2.5	Si zot ekoute oubyen zot refize ekoute, omwen, zot ava konnen ki i annan en profet parmi zot. Annefe, zot en pep rebel.
EZK.2.6	Alor, ou ki en imen, pa per zot, ni parol ki zot dir; ou antoure avek zarbis rons ek pikan, oubyen asiz lo bann skorpyon. Me pa per sa ki zot dir, ni les lekspresyon zot figir efrey ou, akoz zot en ras rebel. 
EZK.2.7	Ou ava repet parol ki mon dir ou, menm si zot ekoute oubyen pa ekout ou, akoz zot en pep rebel.
EZK.2.8	Me ou ki en imen, ekout sa ki mon pou dir ou: Pa bezwen ki ou revolte kont mwan parey sa pep rebel. Ouver ou labous e manz sa ki mon pou donn ou.
EZK.2.9	Mon ti gete e mon ti war en lanmen ki ti prezant mwan en liv. 
EZK.2.10	I ti deroul li devan mwan; ti'n ekri lo de kote: Lamantasyon, konplent, zemisman!
EZK.3.1	I ti dir mwan, “Ou ki en imen, manz sa. Manz sa roulo e al koz avek pep Izrael.”
EZK.3.2	Alor, mon ti ouver mon labous e i ti fer mwan manz sa roulo. 
EZK.3.3	I ti dir mwan, “Ou ki en imen, manz sa roulo ki mon donn ou e ranpli ou vant.” Mon ti manze. I ti dou dan labous parey dimyel.
EZK.3.4	I ti dir mwan, “Ou ki en imen, al kot pep Izrael e repet parol ki mon pou dir ou. 
EZK.3.5	Mon pa'n anvoy ou kot en pep ki koz en langaz etranz, ki difisil pour konpran, me kot pep Izrael. 
EZK.3.6	Si mon ti anvoy ou kot en pep avek en gran popilasyon, ki koz en langaz etranze ki difisil pour konpran, zot ti ava ekout ou. 
EZK.3.7	Me, bann Izraelit pa pou oule ekout ou, akoz zot pa oule ekout mwan. Zot latet i dir e zot leker i fermen. 
EZK.3.8	Me mwan, mon pou fer ou latet vin pli dir ki pour zot e rann ou leker fermen parey pour zot. 
EZK.3.9	Mon pou fer ou latet vin dir koman dyanman, pli dir ki ros. Pa per zot, pa les zot fer ou per. Zot en pep rebel.”
EZK.3.10	I ti dir mwan ankor, “Ou ki en imen, ouver gran ou zorey e ekout tou bann parol ki mon pou dir ou. 
EZK.3.11	Al kot sa bann egzile, ou pep. Menm si zot ekoute oubyen zot refize ekoute, dir zot: La sa ki Senyer BONDYE i deklare.”
EZK.3.12	Apre, lespri Bondye ti soulev mwan; mon ti antann en gro tapaz deryer mwan en lavwa ti dir: Rann glwar SENYER kot son prezans i reste. 
EZK.3.13	Mon ti antann batman lezel bann et vivan ki ti pe tap avek kanmarad, tapaz bann larou ki ti dan bor zot, konmsi ti en tranblemandter. 
EZK.3.14	Lespri ti soulev mwan e anmenn mwan. Mon ti irite e ofanse, me lanmen SENYER ti pez for lo mwan. 
EZK.3.15	Alor, mon ti ariv Tel-Aviv, kot bann egzile ki ti reste lo bor larivyer Kebar. Mon ti reste la parmi zot pandan set zour, avek en lespri trouble.
EZK.3.16	Apre sa set zour, SENYER ti dir mwan: 
EZK.3.17	Ou ki en imen, mon'n etabli ou koman en gardyen lo pep Izrael. Sak fwa ou antann en parol sorti dan mon labous, ou ava transmet pep Izrael mon lavertisman. 
EZK.3.18	Kan mon dir avek en malfeter: Ou pou mor, ou devre anons li e averti li pour ki i sanz son kondwit e viv. Si ou pa fer li, i pou mor, byensir akoz son fot; me ou, mon pou demann ou rann kont son lanmor. 
EZK.3.19	Me si ou averti en malfeter son fot, e i pa abandonn son move lavi, i pou mor dan son pese. Me ou, ou ava sov ou lavi.
EZK.3.20	Si en dimoun zis i abandonn sa ki byen e konmans pratik sa ki mal, mon pou plas en pyez dan son semen. I pou mor. Si ou pa averti li son danze, i pou mor dan son pese. Son bann bon aksyon pase pa pou servi li; me ou, mon pou fer ou rann kont son lanmor. 
EZK.3.21	Me si ou averti sa zonm pour li pa fer pese e i arete, i pou sirman viv, akoz i'n ekout ou lavertisman; me ou, ou ava sov ou lavi.
EZK.3.22	Lanmen SENYER ti sezi mwan. I ti dir mwan: Leve! Al dan laplenn, kot mon pou koz avek ou. 
EZK.3.23	Alor, mon ti sorti e mon ti al dan laplenn. Laglwar SENYER ti aparet, parey ki mon ti'n war kot larivyer Kebar; mon ti tonm lafas ater.
EZK.3.24	Lespri Bondye ti antre dan mwan e met mwan debout lo mon lipye. I ti dir mwan: Al anferm ou dan ou lakaz. 
EZK.3.25	Ou ki en imen, ou pou ganny anmare avek lakord pour ou pa kapab sorti pour al dan piblik. 
EZK.3.26	Mon pou fer ou lalang kol dan ou pale; ou pa pou kapab koze pour remontrans zot, akoz zot en pep rebel. 
EZK.3.27	Me kan mon koz avek ou, mon pou ouver ou labous e ou ava dir zot: La sa ki Senyer BONDYE i deklare: Sa enn ki oule tande! Tande! Sa enn ki oule refize tande, pa ekoute, akoz zot en pep rebel.
EZK.4.1	Ou ki en imen, pran en brik e plas li devan ou. Desin en lavil lo la, lavil Zerizalenm. 
EZK.4.2	Montre ki i'n ganny anserkle par lennmi. Plas fose ek miray latak kont li. Enstal bann kan ek masin lager kont li toultour lavil. 
EZK.4.3	Apre, pran en plak feray e plas li koman en miray ant ou ek lavil. Get li byen; lavil in ganny anserkle. Ou ki pe atak li. Sa i en lavertisman pour pep Izrael.
EZK.4.4	Alonz ou lo ou kote gos; ou ava plas pese pep Izrael lo ou. Ou ava responsab zot pese pour otan zour ki ou reste alonze lo sa kote. 
EZK.4.5	Mon pou propoz ou en serten kantite zour egal avek menm kantite lannen ki Izrael i devre ganny pini pour zot fot: Ou pou port pwa bann fot Izrael pandan 390 zour.
EZK.4.6	Kan sa letan i fini, ou ava alonz lo kote drwat e ou ava port pese pep Zida pandan 40 zour. Mon pou propoz ou en zour pour sak lannen. 
EZK.4.7	Ou ava fikse ou regar e lev ou lebra lo Zerizalenm ki'n ganny anserkle. Ou ava profetiz kont sa lavil. 
EZK.4.8	Mon pou anmar ou avek lakord pour ou pa tourn ni adrwat, ni agos, ziska ki ou'n konplet bann zour ki Zerizalenm in ganny anserkle.
EZK.4.9	Pran dible, lorz, zariko, lantir, timil ek dible dir. Melanz tou dan en resipyan pour fer dipen. Sa i ava ou manze pandan 390 zour, tou letan ki ou pe alonze lo ou kote. 
EZK.4.10	Ou ava manz en rasyon anviron 200 granm par zour. 
EZK.4.11	Ou ava osi bwar en rasyon delo: En lit par zour. 
EZK.4.12	Ou ava manz galet ki ou ava kwi devan tou dimoun lo en ta leskreman imen.
EZK.4.13	SENYER ti azoute: Konmsa ki pep Izrael pou manz en nouritir enpir dan sa bann pei etranze kot mon pou sas li.
EZK.4.14	Alor, mon ti reponn, “Senyer BONDYE! Depi mon lazenes ziska ozordi, mon pa'n zanmen manz lavyann zannimo mor natirelman, oubyen desire par zannimo sovaz. Okenn lavyann enpir pa'n zanmen antre dan mon labous.”
EZK.4.15	I ti reponn, “Bon! Mon permet ou ranplas leskreman imen par leskreman bef, pour ou fer kwi ou dipen.”
EZK.4.16	I ti azoute, “Ekoute, ou ki en imen! Mon pe al detri bann rezerv dipen dan Zerizalenm. Zot pou ganny dipen par rasyon e delo osi pou ganny rasyonnen. Zot pou manze e bwar avek lafreyer ek langwas. 
EZK.4.17	Zot pou mank manze ek delo. Zot pou get kanmarad avek dezespwar. Zot pou deperi dan dezespwar, akoz zot pese.”
EZK.5.1	Ekoute, ou ki en imen! Pran en lepe byen koupe. Servi li koman en razwar; raz ou seve ek ou labarb. Pez sa seve lo en balans e partaz li an trwa porsyon. 
EZK.5.2	Ou ava bril en tyer dan dife, dan milye lavil. Apre letan ki Zerizalenm in ganny anserkle in fini, pran en lot tyer ki ou ava koup koupe avek lepe otour lavil. Ou ava fann sa dernyen tyer dan divan e mwan, mon ava servi mon lepe kont Zerizalenm. 
EZK.5.3	Ou ava gard detrwa bren seve ki ou ava kasyet dan fon ou pos ou rob. 
EZK.5.4	Ou ava osi tir detrwa bren ladan ki ou ava zet dan dife e brile. Sa dife pou propaze e bril pep Izrael.
EZK.5.5	La sa ki Senyer BONDYE i deklare: Kanta Zerizalenm, mon'n plas li dan milye bann nasyon; en kantite pei i antour li. 
EZK.5.6	I'n revolte kont mon bann desizyon ek regleman plis ki lezot nasyon. Son konportman i pli move ki bann nasyon etranze ki antour li. I'n rezet mon bann desizyon e i pa'n obei mon bann regleman. 
EZK.5.7	Alor, la sa ki Senyer BONDYE i deklare: Akoz ou konportman i pli move ki bann nasyon dan zalantour, ou pa'n swiv mon bann desizyon, ou pa'n gard mon bann regleman, ou pa'n ni menm swiv sa ki pour bann nasyon dan zalantour. 
EZK.5.8	Alor, la sa ki Senyer BONDYE i deklare: Mwan menm, mon pou tourn kont ou! Mon pou egzekit mon zizman kont ou devan tou bann nasyon. 
EZK.5.9	Akoz ou bann aksyon degoutan ki ou'n komet, mon pou egzekit kont ou sa ki mon pa'n zanmen fer e ki mon pou zanmen fer. 
EZK.5.10	Akoz sa, dan sa lavil, bann paran pou manz zot zanfan e zanfan pou manz zot paran. Mon pou egzekit mon zizman kont ou e dispers tou bann sirvivan, dan tou kote.
EZK.5.11	Alor, osi vre ki mon vivan, la sa ki mwan Senyer BONDYE mon deklare: Akoz ou'n rann mon sanktyer enpir par ou move konportman, par ou bann aksyon degoutan, mwan osi, mon pou abandonn ou e aret protez ou san pitye. 
EZK.5.12	En tyer ou zabitan pou mor, swa par lepidemi, oubyen par lafanmin dan lavil; en tyer pou ganny masakre dan zalantour; en tyer, mon pou disperse par tou kote e mon pou servi mon lepe kont zot.
EZK.5.13	Mon pou les mon lakoler azir e vanze kont zot, ziska ki mon ganny satisfaksyon. Kan mon lakoler ava'n fini avek zot, zot ava konnen ki mwan SENYER ki'n koze; mon zalou. 
EZK.5.14	Ou Zerizalenm, mon pou fer ou vin en ta debri e en laont parmi bann nasyon dan zalantour e devan tou sa ki pas par la.
EZK.5.15	Kan mon pou egzekit mon zizman avek tou mon gran lakoler, mon pinisyon pou terib. Bann nasyon dan zalantour pou monk zot e ensilte zot. Zerizalenm pou vin en lavertisman e en lafreyer pour bann nasyon. Mwan SENYER ki deklare. 
EZK.5.16	Mon pou anvoy lanmor par mon bann dart ki anmenn lafanmin: Mon pou detri tou ou rezerv manze e fer ou mor lafen. 
EZK.5.17	Mon pou anvoy kont ou lafanmin ek zannimo sovaz ki pou touy ou bann zanfan; lepidemi, vyolans ek lager pou detri tou. Mwan, SENYER ki deklare.
EZK.6.1	SENYER ti koz avek mwan: 
EZK.6.2	Ou ki en imen, tourn ou regar ver bann montanny Izrael e anons mon menas kont zot. 
EZK.6.3	Ou ava dir: Bann montanny Izrael, ekout parol Senyer BONDYE! La sa ki Senyer BONDYE i dir avek bann montanny ek kolin, bann ranpar ek vale: Mwan, mon pou anvoy lager kont zot e detri zot bann landrwa sakre. 
EZK.6.4	Ou bann lotel pou ganny detri, bann brazye lansan ranverse e mon pou zet ou bann viktim ater devan bann zidol. 
EZK.6.5	Mon pou tal kadav bann Izraelit devan zot bann zidol e mon pou fann zot bann lezo partou otour zot bann lotel. 
EZK.6.6	Partou kot zot ete, zot bann lavil pou ganny devaste, landrwa sakre detri, lotel, zidol ek bann brazye lansan kas an morso e tou sa ki zot in fer pou disparet. 
EZK.6.7	Bokou parmi zot pou mor. Alor, zot ava rekonnet ki mwan menm SENYER.
EZK.6.8	“Mon pou sepandan les serten parmi zot sirviv sa masak e dispers zot partou dan bann pei. 
EZK.6.9	Bann sirvivan ava mazin mwan parmi bann nasyon kot zot pou viv koman bann egzile. Zot ava rapel ki mannyer mon'n detri zot, avek zot leker enfidel ki'n abandonn mwan e zot lizye ki'n reste fikse lo sa bann zidol. Zot pou ganny repinyans pour zot prop lekor, akoz bann aksyon degoutan ki zot in komet. 
EZK.6.10	Zot ava rekonnet ki mwan menm SENYER. Sa ki mon'n dir pa ti bann parol initil, kan mon ti anons maler lo zot.”
EZK.6.11	La sa ki Senyer BONDYE i deklare: Bat lanmen, pile, kriye: Ayoyo! Akoz sa bann aksyon degoutan pep Izrael, zot pou ganny touye par lager, lafanmin ek lepidemi. 
EZK.6.12	Sa enn ki lwen pou mor avek lepidemi e sa enn ki pre pou ganny masakre. Sa enn ki reste e ki'n sirviv, pou mor par lafanmin. Konmsa, mon ava egzekit mon lakoler ziska dan bout. 
EZK.6.13	Ou ava konnen ki mwan menm SENYER, ler zot kadav ava fannen parmi zot bann zidol toultour zot bann lotel, lo sak kolin, lo sak montanny, anba sak zarbis ver e anba sak pye dibwa ki annan feyaz, partou kot zot ofer sakrifis devan zot zidol. 
EZK.6.14	Mon pou montre zot mon pwisans. Mon pou detri zot pei e fer tou zabitan disparet depi dezer dan Sid ziska Ribla dan Nor. Alor, zot ava konnen ki mwan menm SENYER.
EZK.7.1	SENYER ti koz avek mwan:
EZK.7.2	Ou ki en imen, ekout sa ki mwan, Senyer BONDYE, mon deklare avek pep Izrael:
EZK.7.2	I'n fini! Lafen in arive, maler i dan kat kwen pei.
EZK.7.3	Aprezan, lafen in ariv lo ou.
EZK.7.3	Mon pou tir mon lakoler lo ou,
EZK.7.3	mon pou ziz ou dapre ou kondwit,
EZK.7.3	mon pou fer ou peye pour tou ou bann aksyon degoutan.
EZK.7.4	Mon pa pou pran pitye;
EZK.7.4	mon pa pou montre okenn konpasyon pour personn.
EZK.7.4	Mon pou pini ou move kondwit,
EZK.7.4	mon pou met o kler tou ou bann aksyon degoutan.
EZK.7.4	Alor, ou ava konnen ki mwan menm SENYER.
EZK.7.5	La sa ki Senyer BONDYE i deklare: En maler in arive!
EZK.7.5	Gro maler ki zot pa'n zanmen war pe vini.
EZK.7.6	Lafen pe vini, in arive.
EZK.7.6	Maler pe vin tonm lo zot; la in arive!
EZK.7.7	Zabitan sa pei! Ou tour in arive.
EZK.7.7	Ou letan in arive!
EZK.7.7	Sa zour i pros, en zour konfizyon!
EZK.7.7	I nepli zour selebrasyon lo montanny.
EZK.7.8	Aprezan, la mon pe al fer ou santi mon lakoler avek tou son lafors.
EZK.7.8	Mon pou ziz ou dapre ou kondwit;
EZK.7.8	mon pou fer ou peye pour tou ou bann aksyon degoutan.
EZK.7.9	Mon pa pou pran konpasyon pour ou;
EZK.7.9	mon pa pou montre okenn pitye pour personn.
EZK.7.9	Mon pou fer ou peye pour tou ou move kondwit;
EZK.7.9	ou bann aksyon degoutan pou ganny revele.
EZK.7.9	Alor, ou ava konnen ki mwan SENYER ki pe tap ou.
EZK.7.10	Sa zour zizman i la! La i vini! Ou tour in arive!
EZK.7.10	Baton in pet an fler! Larogans in fleri!
EZK.7.11	Vyolans in ogmante pour vin en baton mesanste.
EZK.7.11	Nepli reste nanryen:
EZK.7.11	Ni zot labondans, ni zot larises,
EZK.7.11	ni zot lenportans, ni zot lafoli grander!
EZK.7.12	Letan in arive, sa zour pe aprose!
EZK.7.12	Bann aster pa bezwen selebre,
EZK.7.12	bann vander pa bezwen aflize,
EZK.7.12	akoz en gran lakoler pou tonm lo tou dimoun.
EZK.7.13	Menm si tou le de zot reste vivan,
EZK.7.13	bann vander pa pou reganny sa ki zot pe vann,
EZK.7.13	akoz sa vizyon ki anons destriksyon pou realize.
EZK.7.13	Akoz son fot, personn pa pou kapab sov son lavi.
EZK.7.14	Tronpet in soufle, tou in pare, me personn pa pe al lager,
EZK.7.14	akoz mon lakoler in monte kont sa pep antye.
EZK.7.15	Lepe pou deor e lepidemi ek lafanmin pou anndan.
EZK.7.15	Sa enn ki dan laplenn pou ganny masakre;
EZK.7.15	sa enn ki dan lavil pou ganny devore par lafanmin ek lepidemi.
EZK.7.16	Si okenn sirvivan i sov dan montanny,
EZK.7.16	zot tou, parey pizon ki plennyen, zot pou zemir akoz zot pese.
EZK.7.17	Tou lebra pou tonbe;
EZK.7.17	tou zenou pou tranble.
EZK.7.18	Zot pou anvlop zot dan lenz dey,
EZK.7.18	zot pou konny ansanm avek lafreyer.
EZK.7.18	Zot figir pou kouver avek laont;
EZK.7.18	zot tou, zot pou bezwen raz zot latet telman zot onte.
EZK.7.19	Zot pou zet zot larzan dan lari
EZK.7.19	e zot lor pa pou annan plis valer ki salte,
EZK.7.19	akoz ni zot larzan, ni zot lor pa pou kapab sov zot,
EZK.7.19	zour SENYER ava montre son lakoler.
EZK.7.19	Zot pou napa ase manze pour satisfer zot lapeti,
EZK.7.19	zot vant pou reste vid.
EZK.7.19	Zot lor ek zot larzan ki'n fer zot tonm dan pese.
EZK.7.20	Zot ti fer vantar akoz zot labote ek zot larises;
EZK.7.20	zot in servi pour fer zot bann stati degoutan ek lezot lobze degoutan.
EZK.7.20	Alor, mwan SENYER, mon'n fer zot larises
EZK.7.20	vin degoutan pour zot.
EZK.7.21	Mon pou donn bann etranze pour fer piyaz ladan,
EZK.7.21	bann bandi pou depouy zot larises e profann li.
EZK.7.22	Kan zot pou profann mon sanktyer, mon pou abandonn zot.
EZK.7.22	Bann bandi pou penetre mon sanktyer e rann li enpir.
EZK.7.23	Fabrik en lasenn, akoz pei i ranpli avek krim,
EZK.7.23	lavil i ranpli avek vyolans.
EZK.7.24	Mon pou fer nasyon pli kriyel pran posesyon zot lakaz.
EZK.7.24	Mon pou detri larogans bann ki for
EZK.7.24	e profann zot landrwa sakre.
EZK.7.25	Dezas pou tonm lo zot;
EZK.7.25	zot pou rod lape, me anven.
EZK.7.26	Maler apre maler, move nouvel pou vin enn apre lot.
EZK.7.26	Zot pou sipliy profet pour revel en vizyon,
EZK.7.26	me pret pou nepli annan lalwa pour ansennyen.
EZK.7.26	Bann ansyen pou nepli annan konsey pour donnen.
EZK.7.27	Zot lerwa pou met dey, bann sef pou tonm dan dezespwar.
EZK.7.27	Lanmen lepep dan pei antye pou tranble.
EZK.7.27	Mwan, mon pou azir dapre zot kondwit;
EZK.7.27	mon pou ziz zot dapre sa ki zot merite.
EZK.7.27	Alor, zot ava konnen ki mwan menm SENYER.
EZK.8.1	Senkyenm zour, sizyenm mwan dan sizyenm lannen, mon ti pe asiz dan mon lakaz; bann ansyen sorti dan Zida ti pe asiz devan mwan. En sel kou, lanmen Senyer BONDYE ti sezi mwan. 
EZK.8.2	Mon ti war en laform ki ti parey en laform imen. Son lekor, apartir son leren an desandan, ti koman en dife; par lao, i ti briye parey bronz dan dife. 
EZK.8.3	En keksoz dan laform en lanmen ti sezi mwan par mon seve. Lespri ti soulev mwan ant later ek lesyel e transport mwan dan en vizyon dan Zerizalenm, devan lantre lo kote Nor dan tanp, kot zot ti'n plas sa stati zalouzi, ki provok zalouzi. 
EZK.8.4	Laglwar Bondye Izrael ti la, parey dan sa vizyon ki mon ti war dan vale.
EZK.8.5	Apre, Bondye ti dir mwan, “Ou ki en imen, get dan direksyon Nor.” Mon ti gete, e la kot laport lotel, zis dan lantre, mon ti war sa stati zalouzi.
EZK.8.6	Bondye ti dir mwan, “Ou ki en imen, ki ou war zot pe fer? Sa ki pep Izrael pe komet la, i bann pratik degoutan ki pou fer mwan reste lwen avek mon sanktyer. Me ou pou war keksoz ki pli degoutan.”
EZK.8.7	I ti transport mwan kot lantre lakour tanp. Mon ti gete e mon ti war en trou dan miray. 
EZK.8.8	Apre, i ti dir mwan, “Ou ki en imen, fouy en trou dan miray.” Mon ti fouye e ouver en pasaz. 
EZK.8.9	I ti dir mwan, “Antre e get sa bann aksyon degoutan e revoltan ki ganny komet isi.” 
EZK.8.10	Alor, mon ti antre e la sa ki mon ti war: Miray partou otour mwan ti kouver avek desen ki reprezant bann reptil ek bann zannimo degoutan ek tou bann zidol pep Izrael. 
EZK.8.11	Devan sa bann zimaz, 70 ansyen parmi pep Izrael ti pe debout. Yazanya, garson Safann ti parmi zot. Sakenn ti annan en lansanswar dan son lanmen e lafimen loder lansan ti pe monte. 
EZK.8.12	I ti demann mwan, “Ou ki en imen, eski ou'n war ki bann ansyen pep Izrael pe fer dan fernwanr, sakenn dan son lasal dekore avek bann zimaz? Zot dir: SENYER pa war nou, SENYER in abandonn pei.”
EZK.8.13	I ti osi dir, “Ou pou war zot pe fer aksyon pli degoutan ankor.”
EZK.8.14	Apre, i ti anmenn mwan kot lantre laport Nor tanp SENYER, kot en group fanm ti pe asiz e pe pler lanmor Tanmouz
EZK.8.15	I ti dir mwan, “Ou ki en imen, ou'n war sa? Me ou pou war keksoz pli degoutan ankor.”
EZK.8.16	I ti anmenn mwan dan lakour enteryer kot lantre tanp SENYER ant vestibil ek lotel kot ti annan apepre 25 zonm. Zot ledo ti tourn avek tanp e zot figir ver Les, zot ti prosternen devan soley. 
EZK.8.17	I ti dir mwan, “Ou ki en imen, ou'n war sa? I pa ase ki zabitan Zida i komet sa bann keksoz degoutan isi? Eski zot bezwen ranpli sa pei avek vyolans pour provok mon lakoler plis ankor? Pour ensilte mwan, zot met en brans anba mon nennen. 
EZK.8.18	Alor, aprezan mon tour: Mon pou azir avek lakoler san pitye; mon pa pou eparny personn. Zot ava kriye avek tou zot lafors, mon pa pou ekout zot.”
EZK.9.1	Apre, mon ti antann SENYER kriy byen for: Koste, zot ki egzekit pinisyon kont lavil, sakenn avek son zarm destriksyon. 
EZK.9.2	Alor, sis zonm ti arive par laport siperyer ki vir lo kote Nor. Sakenn ti annan son zarm pour masakre dan son lanmen. Parmi zot, ti annan en zonm abiye dan lenz linenn ki ti annan son lekipman pour ekri dan son kote. Zot ti antre e debout akote lotel an bronz. 
EZK.9.3	Laglwar Bondye Izrael ti mont par lao bann seriben e al dan direksyon lantre tanp; i ti apel sa zonm dan lenz linenn ki ti annan lekipman ekri dan son kote. 
EZK.9.4	SENYER ti dir li, “Al partou atraver lavil, atraver Zerizalenm; met en mark lo fron bann ki plennyen e plere akoz bann aksyon degoutan ki ganny komet dan sa lavil.”
EZK.9.5	I ti osi dir avek lezot dan mon prezans, “Swiv li atraver lavil e touy tou sa ki ou war, san okenn pitye pour personn. 
EZK.9.6	Touy zot tou: Vyeyar, zennzan, zenn fiy, pti zanfan ek bann fanm, me pa tous personn ki annan mark lo fron. Ou ava konmans par mon sanktyer.” Alor, zot ti konmans touy bann ansyen ki ti devan tanp.
EZK.9.7	Apre, i ti dir zot, “Touy tou dimoun ki dan lakour tanp, ranpli lakour avek kadav e fer tanp vin enpir. Apre ale.” Alor, zot ti ale e zot ti masakre tou dan lavil.
EZK.9.8	Pandan ki zot ti pe fer sa masak, mon ti reste tousel. Mon ti tonm lafas ater e plere, “A wi! Senyer BONDYE! Dan ou gran lakoler kont Zerizalenm, eski ou pou detri tou restan Izraelit?”
EZK.9.9	I ti reponn, “Pese pep Izrael ek Zida i tre grav. Pei i ranpli avek disan e lavil i ranpli avek lenzistis akoz zot pe dir: SENYER in abandonn sa pei e SENYER pa war nou. 
EZK.9.10	Mwan, mon pa pou montre okenn konpasyon, ni pitye pour personn, me mon pou fer zot siport konsekans zot bann aksyon.”
EZK.9.11	Sa menm moman, sa zonm dan lenz linenn ek son ekritwar ti vin fer son rapor, “Mon'n fini fer sa ki ou'n ordonnen.”
EZK.10.1	Mon ti remarke, lo sa twa ki ti par lao latet bann seriben, ti aparet en keksoz parey en pyer presyez, parey en safir dan laform en tronn. 
EZK.10.2	Bondye ti dir sa zonm dan lenz linenn, “Antre dan sa tourbiyon larou ki anba bann seriben. Ranpli ou lanmen avek labrez sarbon ki ant bann seriben e fann zot lo lavil.”
EZK.10.2	Mon ti war li ale. 
EZK.10.3	Kan sa zonm ti ale, bann seriben ti debout lo kote drwat tanp e en nyaz lafimen ti ranpli lakour ki enteryer. 
EZK.10.4	Laglwar SENYER ti sorti kot seriben e monte dan direksyon lantre tanp. En nyaz ti ranpli tanp, me lakour ti ganny iliminen par laglwar SENYER. 
EZK.10.5	Tapaz lezel bann seriben ti ariv ziska dan lakour eksteryer; i ti resanble lavwa Bondye Toupwisan ler i koze.
EZK.10.6	Kan i ti donn lord sa zonm dan lenz linenn, “Pran dife dan tourbiyon larou ki anba seriben.” Sa zonm ti antre e debout akote en larou. 
EZK.10.7	Alor, en seriben ti anvoy son lanmen ant bann seriben ver dife ki ti ant zot. I ti pran en pe sa dife e met dan lanmen sa zonm dan lenz linenn. Sa zonm ti pran sa dife e sorti deor. 
EZK.10.8	Anba zot lezel, bann seriben ti annan lanmen dan laform en lanmen imen.
EZK.10.9	Mon ti gete: Ti annan kat larou pre avek bann seriben, en larou kot sak seriben. Sa bann larou ti briye parey en pyer presyez. 
EZK.10.10	Kanta zot laparans, tou le kat larou ti parey e ou ti ava krwar ki zot ti enn dan lot. 
EZK.10.11	Ler zot ti deplase, zot ti kapab bouz dan tou le kat direksyon san bezwen vire. Zot ti bouz dan nenport direksyon ki latet enn ti vire e lezot ti swiv san bezwen vire. 
EZK.10.12	Lekor antye sa bann seriben: Ledo, lanmen ek lezel, ti ranpli avek lizye toultour, menm bann larou ki tou le kat ti annan. 
EZK.10.13	Mon ti antann kan sa bann larou ti ganny apele: Larou Tourbiyon. 
EZK.10.14	Sak seriben ti annan kat figir: Premye ti annan en figir seriben, dezyenm en imen, trwazyenm en lyon, katriyenm en leg.
EZK.10.15	Bann seriben ti monte. Zot ti sa bann menm kreatir ki mon ti war obor larivyer Kebar. 
EZK.10.16	Kan bann seriben ti deplase, bann larou osi ti al ansanm e kan bann seriben ti bat lezel pour mont dan lezer, bann larou pa ti kit zot. 
EZK.10.17	Si zot ti arete, bann larou osi ti arete. Si zot ti mont dan lezer, bann larou osi ti monte, akoz lespri sa bann kreatir ti osi dan zot.
EZK.10.18	Apre, laglwar SENYER ti sorti devan lantre tanp e ti al lo bann seriben. 
EZK.10.19	Bann seriben ti bat zot lezel e mon ti war zot mont dan lezer. Bann larou ti mont avek zot. Zot ti apoz kot lantre lo kote Les tanp, e laglwar Bondye Izrael ti briye par lao zot.
EZK.10.20	Mon ti rekonnet ki zot ti sa bann menm kreatir, bann seriben ki mon ti'n war anba Bondye Izrael, lo bor larivyer Kebar. 
EZK.10.21	Sakenn zot ti annan kat figir, kat lezel, e anba bann lezel, keksoz ki ti parey lanmen en imen. 
EZK.10.22	Zot figir ti resanble menm figir ki mon ti'n war lo bor larivyer Kebar. Sak seriben ti al drwat devan.
EZK.11.1	Lespri SENYER ti soulev mwan e anmenn mwan kot laport tanp lo kote Les. La, devan laport, ti annan 25 zonm. Parmi zot, mon ti war Yazanya, garson Azour, ek Pelatya, garson Benaya, de sef lepep. 
EZK.11.2	Lespri ti dir mwan, “Ou ki en imen, la bann zonm ki manigans bann plan pour fer dimal e ki donn move konsey dan sa lavil. 
EZK.11.3	Zot dir: Nou pa pou konstri bann lakaz desito. Lavil i parey en marmit e nou, nou koman lavyann ladan. 
EZK.11.4	Alor, profetiz kont zot. Ou ki en imen, profetiz kont zot.”
EZK.11.5	Lespri SENYER ti sezi mwan e dir mwan: Dir: La sa ki SENYER i deklare: Mon konnen ki mannyer ou koze, pep Izrael. Mon konnen sa ki ou mazinen. 
EZK.11.6	Ou'n touy en kantite dimoun dan sa lavil e ou'n ranpli bann semen avek kadav.
EZK.11.7	Alor, la sa ki Senyer BONDYE i deklare: Ou'n fer lavil vin en marmit e bann ki ou'n touye in vin lavyann ladan. Me ou, ou pou ganny sase dan sa lavil. 
EZK.11.8	Ou per lepe! La mon dir ou: Mon pou anvoy lepe kont ou. Mwan, Senyer BONDYE ki'n deklare. 
EZK.11.9	Mon pou sas ou dan Zerizalenm e livre ou dan lanmen bann etranze. Mon pou egzekit mon bann zizman kont ou. 
EZK.11.10	Mon pou ziz teritwar Izrael e fer ou ganny masakre. Alor, ou ava konnen ki mwan menm SENYER. 
EZK.11.11	Lavil Zerizalenm pa pou vin en marmit pour ou, e ou, lavyann ladan; me mon pou ziz ou dan teritwar Izrael. 
EZK.11.12	Alor, ou ava konnen ki mwan menm SENYER. Ou pa'n swiv mon bann regleman, ni mon bann desizyon, me ou'n swiv regleman bann nasyon ki otour ou.
EZK.11.13	Pandan ki mon ti pe transmet sa mesaz, Pelatya, garson Benaya ti mor. Alor, mon ti tonm lafas ater e mon ti kriy byen for, “Senyer BONDYE eski ou pou fer disparet leres pep Izrael?”
EZK.11.14	SENYER ti koz avek mwan:
EZK.11.15	Ou ki en imen, zot ou bann frer, ou bann prop fanmir e konpatriyot Izraelit, gete ki bann zabitan Zerizalenm i'n dir lo zot: Reste lwen avek prezans SENYER. I'n donn nou posesyon sa pei. 
EZK.11.16	Alor, ou ava dir zot: La sa ki Senyer BONDYE i deklare: Menm si mon'n dispers zot lwen dan bann pei, parmi bann nasyon etranze, mon'n touzour reste prezan en pe letan parmi zot dan bann pei partou kot zot in ale. 
EZK.11.17	Alor, ou ava dir zot: La sa ki Senyer BONDYE i deklare: Mon pou tir zot dan tou sa bann pei kot zot in disperse, e rasanble zot. Mon pou donn zot later Izrael. 
EZK.11.18	Kan zot ava'n retournen, mon pou fer disparet bann pratik degoutan ek bann lobze degoutan. 
EZK.11.19	Mon pou donn zot tou en menm leker. Mon pou met dan zot en nouvo lespri. Mon pou retir dan zot, sa leker ros e donn zot en leker laser. 
EZK.11.20	Konmsa, zot ava obei mon komannman e met an pratik mon bann regleman. Zot ava vin mon pep e mwan, mon ava zot Bondye. 
EZK.11.21	Me bann ki zot leker i reste atase avek bann pratik degoutan ek bann lobze degoutan, zot pou sibir konsekans zot prop aksyon. Mwan Senyer BONDYE ki deklare.
EZK.11.22	Alor, bann seriben ki annan bann larou akote zot, ti ouver zot lezel. Laglwar Bondye Izrael ti briy lo zot. 
EZK.11.23	Apre, laglwar SENYER ti monte sorti dan milye lavil e aret lo montanny ki dan Les lavil. 
EZK.11.24	Lespri ti soulev mwan e anmenn mwan dan vizyon par lespri Bondye, ziska kot bann egzile dan Babilonn. Alor, vizyon ki mon ti'n war ti disparet. 
EZK.11.25	Alor, mon ti dir bann egzile tou sa ki SENYER ti'n revel mwan.
EZK.12.1	SENYER ti koz avek mwan:
EZK.12.2	Ou ki en imen, ou ki viv parmi en pep rebel, zot annan lizye pour war, me zot pa war. Zot annan zorey pour antann, me zot pa tande; zot en pep rebel. 
EZK.12.3	Ou ki en imen, prepar ou bagaz koman en egzile. Al annegzil letan i ankor lizour pour dimoun war ou. Sorti kot ou reste, al annegzil dan en lot landrwa, devan zot lizye; petet zot ava konpran, menm si zot en pep rebel. 
EZK.12.4	Ou ava tir ou bagaz kan i ankor lizour, devan zot lizye. Aswar, ou ava sorti devan zot, parey dimoun ki pe al annegzil. 
EZK.12.5	Devan zot, pers en trou dan miray kot ou ava fer sorti ou bann zafer par la. 
EZK.12.6	Devan zot, ou ava met li lo ou zepol e ale dan fernwanr. Ou ava maske ou figir pour ki ou pa war pei otour ou. Mon pe servi ou koman en siny lavertisman pour pep Izrael.
EZK.12.7	Mon ti sorti avek mon bagaz parey SENYER ti'n ordonn mwan: Mon ti fer sorti mon bagaz lizour, koman en egzile; aswar, mon ti fer en trou dan miray avek mon prop lanmen. Mon ti met mon bagaz lo mon zepol devan zot e mon ti sorti dan fernwanr.
EZK.12.8	Lannmen bomaten, SENYER ti koz avek mwan: 
EZK.12.9	Ou ki en imen! Pep Izrael, sa pep rebel, pa'n demann ou: Ki ou pe fer? 
EZK.12.10	Dir zot: La sa ki Senyer BONDYE i deklare: Sa i en lavertisman pour sa prens ki gouvern Zerizalenm e pour tou pep Izrael ki laba. 
EZK.12.11	Dir zot: Mon en siny lavertisman pour zot. Sa ki mon'n fer, pou ariv avek zot; zot pou ganny deporte pour al annegzil. 
EZK.12.12	Sa prens ki parmi zot, pou met son bagaz lo son zepol dan fernwanr e sorti; zot ava pers en trou dan miray pour fer li sorti. I ava kouver son figir pour li pa war pei. 
EZK.12.13	Mon pou met mon lasenn lo li e fer li pri dan mon pyez. Mon pou anmenn li Babilonn, dan pei bann Kaldeen. Me i pa pou war sa pei; i pou mor laba. 
EZK.12.14	Mon pou dispers dan tou direksyon divan, tou bann ki otour li, son lantouraz ek tou son troup. Mon pou pourswiv zot avek lepe. 
EZK.12.15	Alor, kan mon ava'n dispers zot parmi tou bann nasyon e fann zot atraver bann pei, zot ava konnen ki mwan menm SENYER. 
EZK.12.16	Me mon pou eparny en pe zonm parmi zot ki pou sape dan lager, lafanmin ek lepidemi, pour ki zot rakont partou dan pei kot zot ale, tou zot bann pratik degoutan ki zot in komet. Alor, bann zabitan ava konnen ki mwan menm SENYER.
EZK.12.17	SENYER ti adres mwan ankor son parol: 
EZK.12.18	Ou ki en imen, ou pou manz an tranblan e bwar avek lafreyer ek lenkyetid. 
EZK.12.19	Dir avek popilasyon antye: La sa ki Senyer BONDYE i dir bann zabitan Zerizalenm ki'n reste dan pei Izrael: Zot pou manz zot dipen avek lafreyer, bwar delo an tranblan, akoz zot pei pou ganny devaste. Pa pou reste nanryen akoz vyolans ki son zabitan in komet. 
EZK.12.20	Bann lavil kot i annan zabitan pou ganny devaste e pei pou tonm anrin. Alor, zot ava konnen ki mwan menm SENYER.
EZK.12.21	SENYER ti koz avek mwan: 
EZK.12.22	Ou ki en imen, ki sa proverb ki pe sirkile dan pei Izrael? Zot pe dir: Letan in pase, okenn vizyon pa'n realize. 
EZK.12.23	Alor, dir zot: La sa ki Senyer BONDYE i deklare: Mon pou fer arete sa proverb; i pa pou ganny repete ankor dan pei Izrael. Dir zot o kontrer, letan pe arive pour tou vizyon ganny akonpli. 
EZK.12.24	Pou nepli annan fo vizyon, ni prediksyon flater dan pei Izrael.
EZK.12.25	Annefe, mwan SENYER ki pou anons sa ki pou arive. Sa ki mon dir, pou realize san tarde. Me dan ou zenerasyon pep rebel, parol ki mon pou prononse, mon pou realiz li, Senyer BONDYE ki deklare.
EZK.12.26	SENYER ti koz avek mwan ankor:
EZK.12.27	Ou ki en imen, ekout sa ki pep Izrael i dir: Vizyon ki ou gannyen pou pran bokou letan pour realize; sa bann profesi i pour en lepok bokou plitar. 
EZK.12.28	Alor, dir zot: La sa ki Senyer BONDYE i deklare: Mon pou realiz tou mon parol san tarde. Senyer BONDYE ki'n deklare.
EZK.13.1	SENYER ti koz avek mwan:
EZK.13.2	Ou ki en imen, profetiz kont bann profet Izrael, profetiz kont tou bann profet ki koz lo zot prop non: Ekout parol SENYER!
EZK.13.3	La sa ki Senyer BONDYE i deklare: Maler lo zot, bann profet fou ki swiv zot prop lenspirasyon, san ganny okenn vizyon. 
EZK.13.4	Izrael! Ou bann profet i parey bann renar ki rodaye dan bann debri lavil. 
EZK.13.5	Ou pa'n esey bous bann trou dan miray ki'n degrengole pour protez Izrael par en baraz kont lager zour SENYER. 
EZK.13.6	Zot vizyon in ganny envante, zot prediksyon i en bann mansonz. Zot dir: SENYER in deklare, kan SENYER pa'n anvoy zot e zot ekspekte zot parol realize. 
EZK.13.7	Vizyon ki zot gannyen i zis bann ilizyon; zot bann prediksyon i mansonz. Zot dir tousala i deklarasyon SENYER, kan mon pa'n dir nanryen. 
EZK.13.8	Alor, la sa ki Senyer BONDYE i deklare: Akoz zot parol ki zot dir i zis ilizyon, e zot vizyon zis mansonz, mon pou azir kont zot. Senyer BONDYE ki'n deklare. 
EZK.13.9	Mon pou montre mon pwisans kont sa bann profet ki envant vizyon e fer prediksyon bann mansonz. Pa pou annan plas pour zot dan lasanble mon pep; zot pa pou form parti pep Izrael; zot pa pou ni antre lo later Izrael. Konmsa, zot ava konnen ki mwan menm Senyer BONDYE.
EZK.13.10	Annefe, zot in tronp mon pep kan zot in dir: Tou i byen! Alor ki tou ti mal. Kan mon pep i konstri en miray, sa bann profet i kontante zis blansi li avek laso. 
EZK.13.11	Dir sa bann profet ki zis blansi miray: Miray pou tonbe! En gro lapli pe vini; lagrel pou tonbe e en tanpet pou kraz tou! 
EZK.13.12	Ler miray in tonbe, dimoun pou demande: Oli sa laso ki zot ti blansi li avek? 
EZK.13.13	Alor, la sa ki Senyer BONDYE i deklare: Dan mon lakoler, mon pou fer en gro tanpet divan soufle, en gro lapli pou vini; lagrel pou tonbe avek en lafors terib e detri sa miray. 
EZK.13.14	Mon pou fer degrengole sa miray ki ou'n blansi avek laso; mon pou aplati li e met son fondasyon deor dan kler. Mon pou fer zot disparet parmi son bann debri. Konmsa, zot ava konnen ki mwan menm SENYER.
EZK.13.15	Konmsa, ki mon pou montre lafors mon lakoler kont sa miray e kont sa bann ki'n blansi li. Mon pou dir: Zot miray i nepli; i'n disparet ansanm avek bann ki ti blansi li; 
EZK.13.16	sa bann profet ki ti koz lo Zerizalenm e ki par zot vizyon, ti anonse ki tou i byen, kan nanryen pa ti pe marse. Senyer BONDYE ki'n deklare.
EZK.13.17	Kanta ou ki en imen, tourn ou ver bann fanm parmi ou pep ki koz lo zot prop non. Denons zot. 
EZK.13.18	Ou ava dir: La sa ki Senyer BONDYE i deklare: Maler lo zot, bann fanm, ki koud bann riban pour met lo tou pwannyen ek vwal pour met lo latet dimoun tou grander pour kontrol zot lavi. Zot oule kontrol lavi mon pep e prezerv zot prop lavi. 
EZK.13.19	Zot in dezonor mwan devan mon pep pour detrwa ponnyen lorz ek detrwa morso dipen. Par zot mansonz avek mon pep ki ekout zot, zot in touy dimoun ki pa merit lanmor e les viv sa bann ki pa devre viv.
EZK.13.20	Pour sa rezon, la sa ki Senyer BONDYE i deklare: Mon pou desir zot bann riban ki zot servi pour kontrol lavi dimoun konmsi zot bann zwazo. Mon pou aras li lo zot lebra e liber bann lavi ki zot kontrole konmsi zwazo. 
EZK.13.21	Mon pou desir sa bann foular mazik e liber mon pep anba zot pouvwar e zot ava arete servi li koman en latrap. Alor, zot ava konnen ki mwan menm SENYER.
EZK.13.22	Par zot mansonz, zot dekouraz bon dimoun, kan mwan mon pa'n fer li, e zot in ankouraz bann malfeter dan zot mesanste e anpes zot kit zot move konportman. Alor, permet zot viv. 
EZK.13.23	Aprezan, zot pou nepli ganny sa bann fo vizyon, ni bann prediksyon. Mon pou delivre mon pep ki anba zot pouvwar. Alor, zot ava konnen ki mwan menm SENYER.
EZK.14.1	Serten zonm parmi bann ansyen Izrael ti vin war mwan e zot ti asiz devan mwan. 
EZK.14.2	Alor, SENYER ti koz avek mwan:
EZK.14.3	Ou ki en imen, ekoute! Sa bann zonm ki gard zot zidol dan zot leker. Zot zis plas en lobstak devan zot; zot fot pou fer zot tonbe. Eski mon pou les zot konsilte mwan? 
EZK.14.4	Alor koz avek zot e dir zot: La sa ki Senyer BONDYE i deklare: Dimoun parmi pep Izrael ki gard son bann zidol dan son leker, ki plas devan li en lobstak ki pou fer li tonbe par son fot, si i vin war profet, mwan SENYER ki pou reponn li kan i vini, akoz son kantite zidol. 
EZK.14.5	Konmsa, mon pou tous leker pep Izrael ki'n abandonn mwan akoz zot zidol.
EZK.14.6	Pour sa rezon, dir pep Izrael: La sa ki Senyer BONDYE i deklare: Retournen! Kit zot bann zidol. Abandonn tou zot bann pratik degoutan. 
EZK.14.7	Akoz sa, kan en dimoun parmi pep Izrael, oubyen en etranze ki reste dan pei Izrael, ki'n abandonn mwan, e ki gard son zidol dan son leker e plas en lobstak par son fot, ki vin konsilte mwan atraver en profet, mwan SENYER ki pou reponn li. 
EZK.14.8	Mon pou debout kont li; sa ki mon pou fer avek li pou reste en siny e en proverb. Mon pou elimin li parmi mon pep. Alor, zot ava konnen ki mwan menm SENYER.
EZK.14.9	Si en profet i les li ganny tronpe e reponn par son prop lotorite, mwan SENYER ki pou tronp li. Mon pou montre li mon pwisans e mon pou fer li disparet parmi mon pep, Izrael. 
EZK.14.10	Zot pou sibir konsekans zot fot: Sa profet ek sa enn ki'n vin konsilte li in komet menm fot. 
EZK.14.11	Konmsa, pep Izrael pou nepli egare lwen avek mwan e zot pa pou vin pli enpir par zot fot. Alor, zot ava vin mon pep e mwan, mon ava vin zot Bondye. Senyer BONDYE ki deklare.
EZK.14.12	SENYER ti koz avek mwan:
EZK.14.13	Ou, ki en imen, ekoute! Kan zabitan en pei i fer pese kont mwan e zot enfidel anver mwan, mon pou azir kont zot. Mon pou detri zot sours manze e anvoy lafanmin kont zot. Mon pou fer disparet bann imen osi byen ki bann zannimo. 
EZK.14.14	Menm si sa trwa zonm i parmi zot: Noe, Danyel ek Zob, zis zot ki ava sov zot lavi, par zot fidelite, Senyer BONDYE ki deklare. 
EZK.14.15	Si mon anvoy bann bebet feros atraver pei e ki zot devor bann zabitan, devaste pei e ki personn pa kapab pase akoz sa bann zannimo sovaz, 
EZK.14.16	menm si sa trwa zonm i parmi zot, osi vre ki mon vivan, Senyer BONDYE i deklare, personn pa pou sove, ni zot garson, ni zot fiy. Zis sa trwa zonm ki pou ganny sove e pei pou ganny devaste.
EZK.14.17	Oubyen, si mon anvoy lennmi kont sa pei e komann en larme detri pei e touy zonm ek zannimo, 
EZK.14.18	menm si sa trwa zonm ti parmi zot, osi vre ki mon vivan, Senyer BONDYE i deklare, personn pa pou sove, ni zot garson, ni zot fiy. Zis sa trwa zonm ki pou ganny sove.
EZK.14.19	Oubyen si mon anvoy en lepidemi dan sa pei e mon montre mon lakoler kont li avek disan, pour fer tou disparet, imen koman zannimo, 
EZK.14.20	menm si Noe, Danyel ek Zob i parmi zot, osi vre ki mon vivan, Senyer BONDYE i deklare, personn pa pou sove, ni zot garson, ni zot fiy. Zis sa trwa zonm ki pou ganny sove, akoz zot fidelite.
EZK.14.21	Alor, la sa ki Senyer BONDYE i deklare: Kan mon pou anvoy kont Zerizalenm mon kat zizman terib: Lepe, lafanmin, bebet feros ek lepidemi pour fer disparet zonm koman zannimo, 
EZK.14.22	serten sirvivan pou reste; zot pou sov zot garson ek zot fiy. Zot pou vin kot ou; ou ava war zot konportman e ou ava ganny konsolasyon dan bann gran maler ki'n tonm lo Zerizalenm. Mwan ki'n fer tousala tonm lo li. 
EZK.14.23	Ou ava ganny konsole, kan ou ava war zot konportman. Alor, ou ava konpran ki mon ti annan rezon azir dan sa fason kont li. Senyer BONDYE ki deklare.
EZK.15.1	SENYER ti koz avek mwan:
EZK.15.2	Ou ki en imen, reponn! Ki mannyer dibwa pye rezen i diferan avek lezot dibwa? Eski son brans i annan plis valer ki brans lezot pye dibwa dan lafore? 
EZK.15.3	Eski son dibwa i ganny servi pour okenn louvraz? Eski i kapab ganny servi pour fer en krok pour met anpandan okenn lobze? 
EZK.15.4	Non! I ganny zet dan dife pour brile. Kan son de bout in brile, son milye osi i brile. Eski ou kapab fer ankor keksoz avek? 
EZK.15.5	Menm kan i ti antye, ou pa ti kapab fer nanryen avek; ki ou kapab fer avek, aprezan ki i'n brile e i'n vin sarbon? Nanryen!
EZK.15.6	Alor, la sa ki Senyer BONDYE i deklare: Parmi tou pye dibwa lafore, dibwa pye rezen ki mon prefere zet dan dife e les li brile. Mon pou bril zabitan Zerizalenm parey. 
EZK.15.7	Mon pou azir kont zot; zot krwar zot in sove dan dife, me dife pou detri zot. Kan mon pou azir kont zot, zot ava konnen ki mwan menm SENYER. 
EZK.15.8	Mon pou devaste sa pei, akoz zot pa'n fidel anver mwan, Senyer BONDYE ki'n deklare.
EZK.16.1	SENYER ti koz avek mwan:
EZK.16.2	Ou ki en imen, fer Zerizalenm konn son bann pratik degoutan! 
EZK.16.3	Ou ava dir: La sa ki Senyer BONDYE i deklare avek Zerizalenm: Ou sorti dan Kanaan kot ou ti ne; ou papa ti en Amorit e ou manman ti en Hitit. 
EZK.16.4	Kan ou ti ne, personn pa ti koup ou lonbri, personn pa ti lav ou avek delo, ni frot ou avek disel, ni anvlop ou dan en drapo. 
EZK.16.5	Personn pa ti pran pitye pour ou; personn pa ti fer nanryen pour montre konpasyon pour ou. Me ou ti ganny zete deor dan laplenn, akoz kan ou ti ne, zot ti annan degou pour ou.
EZK.16.6	Mon ti pas pre kot ou e mon ti war ou la, pe debat dan ou disan. Mon ti dir: Viv dan ou disan! 
EZK.16.7	Mon ti fer ou pouse parey en plant dan laplenn. Ou ti pouse e devlope pour vin en bote parfe. Ou tete ti'n formen e ou pwal ti'n pouse, me ou ti napa lenz lo ou; ou ti touni.
EZK.16.8	Mon ti repas la kot ou ti ete e mon ti get ou; ou ti'n ganny laz pour fer lanmour. Alor, mon ti kouver ou avek en bout mon lenz, akoz ou ti touni. Mon ti promet ou fidelite e fer en lalyans avek ou; ou ti vin pour mwan. Senyer BONDYE ki'n deklare.
EZK.16.9	Apre, mon ti pran delo, benny ou e lav disan ki ti lo ou. Mon ti pas delwil lo ou. 
EZK.16.10	Mon ti met ou lenz brode, sandal an kwir, anvlop ou dan latwal linenn fen e kouver ou avek laswa. 
EZK.16.11	Mon ti orn ou avek bizou: Brasle lo ou pwannyen ek en kolye otour ou likou. 
EZK.16.12	Mon ti plas en bag dan ou nennen, zanno dan ou zorey, ek en zoli kouronn lo ou latet. 
EZK.16.13	Ou ti ganny ornen avek lor ek larzan; ou ti abiye dan lenz linenn fen, laswa ek latwal brode. Ou ti manz lafarin meyer kalite, dimyel ek delwil. Deplizanpli, ou ti vin pli zoli, parey en larenn. 
EZK.16.14	Ou ti renonmen parmi bann nasyon pour ou labote ki parfe, akoz mon ti'n orn ou avek mon laglwar. Senyer BONDYE ki deklare.
EZK.16.15	Me ou ti met ou konfyans dan ou labote; ou ti tonm dan prostitisyon akoz ou renonmen e ou ti zet ou dan lebra tou zonm ki ti pas par la. 
EZK.16.16	Ou ti servi en pe ou bann zoli lenz kouler pour dekor bann landrwa sakre, kot ou ti abandonn ou dan prostitisyon. Sa pa ti'n deza arive e i pa pou zanmen ariv ankor. 
EZK.16.17	Ou ti osi servi bizou annor e annarzan ki mon ti'n donn ou e ou ti fabrik bann stati zonm e livre ou avek zot dan prostitisyon. 
EZK.16.18	Ou ti kouver zot avek lenz brode e ou ti plas mon delwil ek mon lansan devan zot. 
EZK.16.19	Pour fer zot plezir, ou ti menm ofer devan zot, lafarin meyer kalite, dimyel ek delwil, sa bann manze ki mon ti'n donn ou. La sa ki ti arive. Senyer BONDYE ki deklare.
EZK.16.20	Ou ti pran ou bann garson ek ou bann fiy ki ou ti'n fer avek mwan e ou ti ofer zot koman sakrifis pour zot ganny devore. Eski ou lavi prostitisyon pa ti ase? 
EZK.16.21	Ou ti bezwen touy mon bann zanfan e bril zot koman sakrifis devan ou bann zidol? 
EZK.16.22	Dan tou sa bann aksyon degoutan ek ou prostitisyon, ou pa ti mazin lepok ou lazenes, kan ou ti touni, san nanryen lo ou, kan ou ti pe debat dan ou disan.
EZK.16.23	Apre tou sa mesanste ki ou'n fer, maler, maler lo ou! Senyer BONDYE i deklare. 
EZK.16.24	Dan tou kwen, ou'n konstri en pti lakaz pour ou; partou, ou'n konstri landrwa pour ador zidol. 
EZK.16.25	Dan tou kwen semen, ou ti annan bann lakaz kot ou ti servi ou labote e livre ou lekor avek tou sa ki pase. Tou le zour, ou lavi prostitisyon ti ogmante.
EZK.16.26	Ou ti larg ou avek ou bann vwazen Ezipsyen ki ti annan gro lekor, ou ti kontinyen ogmant ou bann aksyon degoutan pour provok mon lakoler. 
EZK.16.27	Alor, mon ti montre ou mon pwisans, mon ti koup ou provizyon, mon ti livre ou devan lapeti ou bann lennmi; menm bann fiy Filisten ti onte pour zot bann aksyon degoutan.
EZK.16.28	Ou ti osi abandonn ou avek bann Asiriyen akoz ou pa ti'n ankor satisfer ou pasyon. Ou ti livre ou lekor avek zot, me la ankor ou pa ti satisfe.
EZK.16.29	Ou ti osi livre ou avek bann Babilonyen, bann marsan, e la ankor, ou pa ti ganny satisfaksyon.
EZK.16.30	Senyer BONDYE i deklare: Fodre ki ou lespri i vreman malad pour ou fer tousala! Ou ti fer tousala koman en prostitye profesyonnel. 
EZK.16.31	Ou'n konstri ou lakaz prostitisyon lo sak kwen semen e plas ou landrwa ladorasyon dan sak plas piblik. Me ou ti diferan avek lezot prostitye, ou ti refiz larzan.
EZK.16.32	Fanm adilter! Ou pran bann zonm etranze dan plas ou mari! 
EZK.16.33	Bann prostitye i resevwar kado, tandis ki ou, se ou ki ofer kado ou bann galan. Ou peye pour zot vini, sorti dan tou kote, pour dormi avek ou. 
EZK.16.34	Dan ou lavi prostitisyon, ou'n fer tou lekontrer ki lezot fanm: Pa zonm ki'n rod ou; ou'n fer lekontrer, ou ki'n donn larzan olye resevwar en lapey.
EZK.16.35	Alor prostitye! Ekout parol SENYER: 
EZK.16.36	La sa ki Senyer BONDYE i deklare: Akoz ou'n tir ou touni avek ou bann galan dan prostitisyon, akoz tou ou bann pratik degoutan, akoz disan ou bann zanfan ki ou'n ofer zot, 
EZK.16.37	mon pou rasanble tou ou bann galan avek ki ou'n ganny plezir, bann ki ou'n kontan ek bann ki ou pa'n kontan. Mon pou rasanble zot kont ou, sorti tou kote. Mon pou tir ou, touni devan zot e zot ava war ou touni. 
EZK.16.38	Mon pou kondann ou parey en fanm adilter e bann ki fer koule disan. Dan lakoler ek pasyon zalou, mon pou met ou ansan. 
EZK.16.39	Mon pou livre ou dan lanmen ou bann galan e zot ava kraz ou bann lakaz prostitisyon ek ou bann landrwa sakre. Zot pou met ou touni, pran tou ou bann bizou e kit ou konpletman touni.
EZK.16.40	Apre, zot pou eksit en lafoul kont ou. Zot ava saboul ou avek ros e koup ou an morso avek zot lepe. 
EZK.16.41	Zot pou met dife dan ou bann lakaz. Zot pou egzekit kondannasyon dapre zizman kont ou dan prezans en lafoul fanm. Mon pou met en lafen avek ou lavi prostitisyon, e dezormen, ou ava osi aret donn larzan ou bann galan. 
EZK.16.42	Kan mon ava'n satisfer mon lakoler kont ou, mon zalouzi ava arete e mon ava repran mon kalm; mon lakoler ava tonbe. 
EZK.16.43	Ou'n fer monte mon lakoler avek tousala, akoz ou nepli rapel letan ou lazenes. Alor, mon tour, mon pou fer ou bann aksyon retonm lo ou. Senyer BONDYE ki'n deklare.
EZK.16.43	Annefe, an plis ki sa bann pratik onte, pa ou'n komet bann aksyon ankor pli degoutan?
EZK.16.44	Tou bann ki kontan fer proverb, pou servi sa enn avek ou: Tel mer, tel fiy. 
EZK.16.45	Ou vreman fiy ou manman ki ti ay son mari ek son prop zanfan. Ou vreman parey ou bann ser ki ti annan laenn pour zot mari ek zot zanfan. Ou manman ti en Hitit e ou papa en Amorit. 
EZK.16.46	Ou gran ser, Samari ek son bann fiy, i lo ou kote Nor, e ou pti ser, Sodonm, i lo ou kote Sid ek son bann fiy. 
EZK.16.47	Ou pa'n zis kontante swiv zot bann pratik degoutan, me ou'n fer pir ki zot dan en pti moman.
EZK.16.48	Senyer BONDYE i deklare: Osi vre ki mon vivan, ou ser Sodonm ek son bann zanfan pa'n fer otan ki ou ek ou bann fiy. 
EZK.16.49	La fot ou ser, Sodonm ek son bann fiy: Zot ti annan lafyerte, zot ti kontan manz bokou, zot pa ti pran okenn traka, zot pa ti fer nanryen pour ed bann pov, ni bann malere. 
EZK.16.50	Zot ti orgeye e zot ti fer keksoz degoutan devan mwan; kan mon ti war sa, mon ti detri zot.
EZK.16.51	Samari pa'n komet lanmwatye bann pese ki ou'n komet; ou bann pratik degoutan in depas tou sa ki zot in fer e ou bann ser i paret inosan akote bann keksoz degoutan ki ou'n fer. 
EZK.16.52	Ou ki'n esey blansi ou bann ser, ou devret onte akoz ou'n komet keksoz bokou pli degoutan ki zot. Aprezan, i ou tour pour perdi ou loner, akoz zot paret pli zis ki ou.
EZK.16.53	Mon pou sanz desten Sodonm ek son bann fiy, Samari ek son bann fiy; mon pou retabli ou sityasyon parmi zot. 
EZK.16.54	Konmsa, ou ava siport ou imilyasyon ek laont pour tou sa ki ou'n fer. Sa i pou en konsolasyon pour zot. 
EZK.16.55	Ou bann ser Sodonm ek son bann fiy pou retourn dan zot sityasyon avan. Samari ek son bann ser pou retourn dan zot sityasyon avan. Pour ou osi, i pou parey: Ou pou reganny ou sityasyon avan. 
EZK.16.56	Dan sa letan ki ou ti pe viv dan lafyerte, pa ou ti malparl ou ser, Sodonm? 
EZK.16.57	Sa ti avan ki ou bann move mers ti ganny dekouver. Aprezan ki ou'n vin parey zot, i ou tour ganny maltrete par bann fiy Edonm ek tou son bann vwazen, bann fiy Filisten, dan tou bann zalantour kot zot deteste ou. 
EZK.16.58	Ou pe siport konsekans ou bann pratik degoutan. SENYER ki deklare.
EZK.16.59	La sa ki Senyer BONDYE i deklare: Mon pou tret ou dapre sa ki ou merite. Ou pa'n respekte ou serman e ou'n kas lalyans. 
EZK.16.60	Me mwan, mon pou rapel mon lalyans ki mon ti fer avek ou, kan ou ti ankor zenn. Mon pou etabli mon lalyans avek ou pour touzour. 
EZK.16.61	Ou ava rapel tou sa ki ou'n fer e ou ava onte kan ou ava resevwar ou gran ser ek ou pti ser; mon pou fer zot vin ou bann fiy. Me sa napa okenn rapor ant mon lalyans ek ou. 
EZK.16.62	Mon pou renouvle mon lalyans avek ou. Konmsa ou ava konnen ki mwan menm SENYER. 
EZK.16.63	Alor, ou ava rapel lepase e ou ava kanmi avek laont san oze ouver labous. Me mwan, mon pou pardonn ou pour tou sa ki ou'n fer. Senyer BONDYE ki'n deklare.
EZK.17.1	SENYER ti koz avek mwan:
EZK.17.2	Ou ki en imen, propoz en parabol. Rakont pep Izrael. 
EZK.17.3	Dir zot: La sa ki Senyer BONDYE i deklare: Ti annan en gro leg, avek gran lezel, plim epe toudsort kouler. I ti anvol dan montanny Liban e kas leker bann pye sed. 
EZK.17.4	I ti kas sa pli pti leker lo bann brans ki i ti anmenn dan en pei komersan e depoz dan en lavil bann marsan. 
EZK.17.5	Apre, i ti pran en pti legren dan pei Izrael ki i ti al plant dan later fertil. I ti plant li kot ti annan dekwa delo parey en plant ki kontan delo. 
EZK.17.6	Sa pti legren ti pouse e vin en pye rezen avek zoli brans ki file. Son bann brans ti fil dan direksyon leg me son rasin ti reste lanmenm anba li. Sa pye rezen ti devlope e donn en kantite brans.
EZK.17.7	Ti annan en dezyenm gran leg avek gran lezel ek plim epe. Alor, sa pye rezen ti anvoy son bann rasin ek son bann brans dan son direksyon pour ki i aroz li. 
EZK.17.8	Pourtan, i ti'n ganny transplante dan later fertil kot ti annan bokou delo, pour ki i raport bokou fri e vin en zoli pye rezen.
EZK.17.9	Alor, la sa ki Senyer BONDYE i deklare: Eski sa plant pou pouse? Sa premye leg pa pou aras son rasin, detri son bann fri e koup son bann nouvo brans pour les zot sek? Pa pou bezwen en gran lafors ni bokou zonm pour aras li. 
EZK.17.10	Kan i ganny transplante, eski i pou pouse? Pa i pou sek ler divan sorti dan Les pou soufle lo li? Pa i pou zis fletri dan sa landrwa kot i ti devre pouse?
EZK.17.11	SENYER ti koz avek mwan:
EZK.17.12	Demann sa bann rebel si zot konnen ki savedir sa parabol. Dir zot lerwa Babilonn ti al Zerizalenm kot i ti pran prizonnyen son lerwa ek bann sef pour anmenn zot avek li Babilonn. 
EZK.17.13	I ti swazir en desandan rwayal pour fer en lalyans avek li e fer li pret serman pour reste lwayal anver li. I ti'n anmenn tou bann sef dan pei 
EZK.17.14	pour fer sir ki pei i reste pti, i pa devlope e ki i respekte zot trete. 
EZK.17.15	Me i ti revolte kont li kan i ti anvoy bann anbasader Lezip pour demann seval ek en gran larme. Eski i pou reisi sov son lapo apre ki i'n fer en tel demars? Eski i kapab kas trete san fer fas avek son konsekans?
EZK.17.16	Senyer BONDYE i deklare: Osi vre ki mon vivan, i pou mor dan pei sa lerwa ki'n plas li lo tronn, avek ki i'n fer en trete e ki i'n kase apre. I pou mor dan Babilonn. 
EZK.17.17	Menm avek en gran larme for, Faraon lerwa Lezip pa pou kapab ede pour defann li dan lager kont Babilonn, kan zot fouy transe e mont miray latak pour detri en kantite lavi. 
EZK.17.18	I pa'n respekte son promes, akoz in kas lalyans apre ki i ti'n fer en serman; i pa pou kapab sove.
EZK.17.19	La sa ki Senyer BONDYE i deklare:
EZK.17.19	Osi vre ki mon vivan, se mon serman ki lerwa Izrael in kase; se mon lalyans ki i pa'n respekte. Alor, mon pou fer li sibir bann konsekans. 
EZK.17.20	Mon pou fer li tonm dan en latrap, i pou pri; mon pou fer anmenn li Babilonn e mon pou ziz li pour son lenfidelite anver mwan. 
EZK.17.21	Bann meyer gerye pou ganny touye dan lager. Bann sirvivan pou disperse dan tou kote. Alor, zot ava konnen ki mwan SENYER, mon'n koze.
EZK.17.22	La sa ki Senyer BONDYE i deklare:
EZK.17.22	Mwan menm mon pou pran en brans lo leker pye sed,
EZK.17.22	e met li an plas.
EZK.17.22	Mon pou kas en bourzon tann lo bout son bann brans.
EZK.17.22	Mwan menm, mon pou plant li lo latet en montanny byen o.
EZK.17.23	Mon pou plant li lo en montanny ki domin Izrael.
EZK.17.23	I pou ganny bokou brans; i pou raport fri;
EZK.17.23	i pou vin en zoli pye sed.
EZK.17.23	Tou kalite zwazo pou apoz lo la.
EZK.17.23	Zot pou fer zot nik dan lonbraz son bann brans.
EZK.17.24	Tou pye dibwa dan lakanpanny pou konnen
EZK.17.24	ki mwan menm SENYER.
EZK.17.24	Mon pou abes bann gran pye dibwa.
EZK.17.24	Mon pou elev bann pti pye dibwa.
EZK.17.24	Mon pou fer sek bann pye dibwa ver e fer bann ki sek fleri.
EZK.17.24	Mwan SENYER ki'n koze, mon pou fer li.
EZK.18.1	SENYER ti koz avek mwan:
EZK.18.2	Ki savedir sa proverb konsernan later Izrael ki dimoun i kontinyen repete:
EZK.18.2	Bann paran in manz rezen ver;
EZK.18.2	ledan bann zanfan in grense?
EZK.18.3	Senyer BONDYE i deklare: Osi vre ki mon vivan, zot pou arete servi sa proverb lo later Izrael. 
EZK.18.4	Annefe, lavi sak dimoun i pour mwan; lavi bann paran koman lavi bann zanfan. Sa enn ki'n fer pese, se li menm ki pou mor.
EZK.18.5	En dimoun zis ki azir dapre lazistis e ki fer sa ki byen, 
EZK.18.6	ki pa manz sa ki'n ganny ofer devan bann zidol lo montanny, ni ador bann zidol Izrael, i pa sali repitasyon fanm son prosen, ni annan relasyon seksyel avek en fanm pandan son reg. 
EZK.18.7	I pa abiz lo lezot, me i rann sa ki en dimoun in met angaz pour en det. I pa tronp lezot. I donn manze sa enn ki lafen e lenz sa enn ki touni. 
EZK.18.8	I pa pret son larzan avek lentere; ni egziz en profi lo la. I evit bann move pratik e i donn en bon zizman dapre lazistis. 
EZK.18.9	I obei mon lalwa e swiv mon bann regleman avek fidelite. Sa i en zonm zis e i pou viv. Senyer BONDYE ki'n deklare.
EZK.18.10	Me si sa zonm i ganny en garson ki en bandi, ki touy dimoun e komet nenport sa bann move aksyon. 
EZK.18.11	Si i fer tou lekontrer ki son papa, i manz sa ki'n ganny ofer devan zidol lo montanny; i sali loner fanm son prosen; 
EZK.18.12	i eksplwat bann pov ek bann malere; i vol dimoun; i pa rann sa ki en dimoun in met angaz pour son det; i ador bann zidol e fer toudsort pratik degoutan; 
EZK.18.13	i pret son larzan avek lentere e fer profi; eski i pou viv? I pa pou viv. In komet tou sa bann pratik degoutan. Alor, i pou sertennman mor e i ava li menm responsab son lanmor.
EZK.18.14	Aprezan, si sa zonm i ganny en garson ki'n war tou pese ki son papa in komet, me i pa azir parey: 
EZK.18.15	I pa manz sa ki'n ganny ofer devan zidol lo montanny; i pa ador bann zidol Izrael e i pa sali repitasyon fanm son prosen; 
EZK.18.16	i pa abiz lo lezot, me i rann sa ki en dimoun in met angaz pour en det; i pa tronp lezot; i donn manze sa enn ki lafen e donn lenz sa enn ki touni. 
EZK.18.17	I evit bann move pratik; i pa pret son larzan avek lentere, ni egziz en profi lo la. I obei mon lalwa e swiv mon bann regleman avek fidelite. I pa pou mor akoz fot son papa, me i pou sirman viv. 
EZK.18.18	Tandis ki son papa, akoz in eksplwat lezot, vole e tronp son frer, pratik sa ki move parmi son pep, se li alor, ki pou mor pour son prop fot.
EZK.18.19	Selman, ou demande: Akoz en garson pa responsab pese son papa? En garson ki'n respekte lalwa e fer sa ki zis, ki obei tou mon komannman, i pou sirman viv. 
EZK.18.20	Sa enn ki'n fer pese, se li menm ki pou mor. En garson pa pou ganny pini akoz fot son papa, ni en papa akoz fot son garson. En dimoun ki azir byen pou ganny rekonpanse pour azir dapre lazistis; sa enn ki move pou ganny pini pour tou bann mal ki i'n fer.
EZK.18.21	Si en move dimoun i abandonn tou pese ki i'n komet; si i swiv mon bann regleman, respekte lalwa e fer sa ki byen, i pa pou mor; i pou sirman viv. 
EZK.18.22	Tou son bann pese ki i'n komet pou ganny oubliye; akoz in azir byen, i pou viv.
EZK.18.23	Senyer BONDYE i deklare:
EZK.18.23	Eski zot krwar i fer mwan plezir war lanmor bann malfeter? Sa ki mon oule, se ki plito zot abandonn zot bann move pratik e ki zot viv. 
EZK.18.24	Me si en dimoun zis i abandonn sa ki byen pour al fer sa ki mal e imit bann malfeter dan zot pratik degoutan, eski i pou viv? Tou bann bon aksyon ki i'n fer pou ganny oubliye. I pou mor, akoz tou son bann pese ek enfidelite ki i'n komet.
EZK.18.25	Pourtan zot dir: Sa ki SENYER i fer pa zis. Ekoute pep Izrael! Eski mwan ki pa zis oubyen plito zot ki mal azir? 
EZK.18.26	Kan en zonm zis i abandonn sa ki byen e pratik sa ki mal, i pou mor akoz sa ki i'n fer pa byen. 
EZK.18.27	Si o kontrer, en move dimoun i abandonn son bann move pratik pour azir dapre lalwa e fer sa ki byen, i ava sov son lavi. 
EZK.18.28	Akoz i'n rann kont e i'n deside abandonn son move lavi, sirman i ava viv, i pa pou mor. 
EZK.18.29	Me pep Izrael i dir: SENYER pa azir byen. Pep Izrael! Ou asire mwan ki pa azir byen? Oubyen ou plito ki pe mal fer?
EZK.18.30	Alor, pep Izrael! Mon pou ziz sakenn dapre son prop aksyon, Senyer BONDYE i deklare. Sanz ou lavi e abandonn ou bann move mannyer fer. Pa les ou pese detri ou. 
EZK.18.31	Abandonn sa bann move aksyon ki ou'n komet kont mwan. Rod en nouvo leker ek en nouvo lespri. Pep Izrael, akoz ou oule lanmor? 
EZK.18.32	Vreman! Mon pa anvi war lanmor personn. Abandonn sa ki mal e ou ava viv. Senyer BONDYE ki deklare.
EZK.19.1	SENYER ti dir mwan sant en kantik dey pour bann prens ki gouvern Izrael.
EZK.19.2	Ou ava dir:
EZK.19.2	Ou manman, pa ti en femel lyon?
EZK.19.2	I ti dormi parmi bann lyon,
EZK.19.2	pour sonny son bann piti.
EZK.19.3	I ti dres enn son piti,
EZK.19.3	ki ti vin en zenn lyon.
EZK.19.3	I ti aprann ki mannyer atrap en zannimo;
EZK.19.3	e i ti devor dimoun.
EZK.19.4	Bann nasyon ti antann koz lo li
EZK.19.4	e zot ti pri li dan zot latrap.
EZK.19.4	Zot ti anmenn li Lezip
EZK.19.4	avek en lanmson dan son nennen.
EZK.19.5	Kan sa femel lyon ti war ki i ti'n esper anven,
EZK.19.5	i ti perdi lespwar.
EZK.19.5	I ti dres en lot parmi son bann piti
EZK.19.5	e fer li vin en zenn lyon.
EZK.19.6	I ti pronmnen parmi bann lyon;
EZK.19.6	i ti vin en zenn lyon.
EZK.19.6	I ti aprann ki mannyer atrap en zannimo
EZK.19.6	e i ti osi devor dimoun.
EZK.19.7	I ti demoli zot fortifikasyon
EZK.19.7	e detri zot lavil.
EZK.19.7	Kan i ti kriye
EZK.19.7	bann zabitan dan pei ti tranble.
EZK.19.8	Bann nasyon dan zanviron
EZK.19.8	ti antoure pour atak li.
EZK.19.8	Zot ti mont en latrap kont li;
EZK.19.8	i ti ganny pri dan zot latrap.
EZK.19.9	Zot ti kros li e met li dan en lakaz.
EZK.19.9	Zot ti anmenn li devan lerwa Babilonn
EZK.19.9	e met li dan kaso,
EZK.19.9	pour zot nepli antann son lavwa,
EZK.19.9	lo bann montanny Izrael.
EZK.19.10	Ou manman ti parey en pye rezen
EZK.19.10	ki'n ganny plante obor en larivyer.
EZK.19.10	Akoz i ti ganny bokou delo,
EZK.19.10	son bann brans ti tale e sarze avek fri.
EZK.19.11	Son bann brans ti for
EZK.19.11	e ti servi koman en baton lerwa.
EZK.19.11	Sa pye rezen ti grandi
EZK.19.11	e depas tou bann zarbis.
EZK.19.11	Son grander ti remarkab
EZK.19.11	avek son ta brans.
EZK.19.12	Me i ti ganny derasinen avek lakoler
EZK.19.12	e ganny zet ater.
EZK.19.12	Divan sorti dan Les ti fer li sek
EZK.19.12	e son bann fri ti degrennen.
EZK.19.12	Son bann brans byen for
EZK.19.12	ti ganny detri par dife.
EZK.19.13	Aprezan, i'n ganny transplante dan dezer,
EZK.19.13	dan en later sek e san delo.
EZK.19.14	Dife sorti dan son tron
EZK.19.14	in bril tou son bann brans ek bann fri.
EZK.19.14	I nepli annan okenn brans solid,
EZK.19.14	pour fer baton rwayal.
EZK.19.14	Sa poenm i ganny sante koman en kantik dey.
EZK.20.1	Dizyenm zour, senkyenm mwan, dan setyenm lannen apre deportasyon, serten ansyen dan Izrael ti vin war mwan pour konsilte SENYER; zot ti asiz devan mwan. 
EZK.20.2	SENYER ti koz avek mwan:
EZK.20.3	Ou ki en imen, koz avek bann ansyen dan Izrael: La sa ki Senyer BONDYE i deklare:
EZK.20.3	Akfer zot in vin konsilte mwan? Me osi vre ki mon vivan, mwan Senyer BONDYE mon deklare, mon pa pou les zot konsilte mwan. 
EZK.20.4	Dir mwan, ou ki en imen, eski ou pou ziz zot? Alor, dir zot bann pratik degoutan ki zot zanset ti komet. 
EZK.20.5	Dir zot: La sa ki Senyer BONDYE i deklare:
EZK.20.5	Zour mon ti swazir pep Izrael, mon ti fer en serman avek bann desandan Zakob. Mon ti fer zot konn mwan Lezip; mon ti fer en serman; lanmen leve, mon ti dir: Mwan menm SENYER zot Bondye. 
EZK.20.6	Sa zour, mon ti fer en promes solannel, ki mon pou tir zot dan sa pei Lezip e anmenn zot dan sa pei pli merveye ki mon'n swazir pour zot, kot i annan dile ek dimyel annabondans. 
EZK.20.7	Mon ti dir zot: Sakenn parmi zot, abandonn sa bann lobze degoutan ki zis atir regar! Pa rann zot enpir avek bann zidol Lezip. Mwan menm Senyer BONDYE.
EZK.20.8	Me zot ti revolte kont mwan e refize ekout mwan. Personn pa'n oule abandonn sa bann lobze degoutan ki ti atir zot lizye, ni rezet bann zidol Ezipsyen.
EZK.20.8	Alor, mon ti annan lentansyon tir mon gran lakoler lo zot san okenn pitye e les zot ale ziska Lezip. 
EZK.20.9	Me mon'n azir avek konsiderasyon pour mon loner, pour ki mon non pa ganny profannen parmi bann nasyon kot zot zanset ti reste. Annefe, sa bann nasyon ti deza konn mon promes pour fer zot sorti Lezip. 
EZK.20.10	Alor, mon ti fer zot sorti Lezip e anmenn zot dan dezer. 
EZK.20.11	Mon ti donn zonm mon bann lalwa e fer zot konn mon bann regleman ki pou fer zot viv, si zot met li an pratik. 
EZK.20.12	Mon ti osi donn zot mon bann saba koman en siny ant mwan ek zot, pour ki zot konnen ki mwan SENYER ki rann zot sen.
EZK.20.13	Me pep Izrael ti revolte kont mwan dan dezer. Zot pa ti swiv mon bann lalwa e zot ti rezet mon bann regleman ki zonm devre obei pour viv. Zot in montre mepri pour mon saba. Dan mon lakoler, mon ti anvi detri zot dan dezer. 
EZK.20.14	Pourtan, mon'n azir avek konsiderasyon pour mon loner, pour ki mon non pa ganny profannen parmi bann nasyon ki ti war kan mon ti fer zot sorti Lezip. 
EZK.20.15	Mon ti osi fer en serman avek zot dan dezer, pour pa pou anmenn zot dan sa pei ki mon ti'n donn zot, sa pli merveye pei kot i annan dile ek dimyel annabondans. 
EZK.20.16	Akoz zot ti rezet mon bann regleman, zot pa'n obei mon bann lalwa e zot pa'n gard mon saba. Zot in prefere ador bann zidol.
EZK.20.17	Me mon'n annan en regar pitye pour zot; mon pa'n detri zot, mon pa'n ekstermin zot dan dezer. 
EZK.20.18	Mon ti dir avek zot bann zanfan dan dezer: Pa obei lalwa zot bann zanset, pa gard zot bann regleman, ni rann zot enpir avek zot bann zidol.
EZK.20.19	Mwan menm SENYER, zot Bondye. Obei mon bann lalwa, swiv mon bann regleman e met zot an pratik. 
EZK.20.20	Gard mon bann saba koman sakre, pour ki i ava vin en siny ant mwan ek zot, par lekel zot ava rapel ki mwan SENYER, zot Bondye.
EZK.20.21	Me sa bann zanfan ti revolte kont mwan, zot pa ti obei mon bann lalwa; zot pa ti swiv mon bann regleman ki zonm i devre obei pour viv. Me zot in profann mon saba. Alor, mon ti'n pare pour tir mon gran lakoler san okenn kontrol lo zot dan dezer. 
EZK.20.22	Me mon pa ti fer li; mon ti azir an konsiderasyon mon loner pour ki mon non pa ganny profannen parmi bann nasyon ki ti war kan mon ti fer zot sorti Lezip.
EZK.20.23	Dan dezer, mon ti ankor fer en serman ki mon pou dispers zot atraver tou bann pei etranze, parmi tou lezot nasyon, 
EZK.20.24	akoz zot pa ti gard mon bann regleman, zot in rezet mon bann lalwa e profann mon bann saba; zot in les zot ganny atire par bann zidol zot bann zanset. 
EZK.20.25	An plis, mon ti menm donn zot bann lalwa ki pa ti bon ek bann regleman ki zot pa ti kapab viv avek. 
EZK.20.26	Me mon ti les zot vin enpir par zot bann don, ler zot ti ofer an sakrifis zot premye zanfan pour mwan, pour fer zot per e pour ki zot konnen: Mwan ki SENYER.
EZK.20.27	Alor, ou ki en imen, koz avek pep Izrael, dir zot:
EZK.20.27	La sa ki Senyer BONDYE i deklare: Zot bann zanset in ankor ensilte mwan par zot enfidelite. 
EZK.20.28	Mon'n anmenn zot dan sa pei ki mon ti promet par en serman pour donn zot. Me zot in les zot ganny atire par sak kolin ek sak touf feyaz. La, zot in ofer zot bann sakrifis, prezant bann don ki ti fer mwan ankoler par bann lofrann avek loder ki ti fer plezir ek lofrann labwason. Zot in fer tousala zis pour fer monte mon lakoler. 
EZK.20.29	Mon ti demann zot: Kisisa sa bann landrwa sakre kot zot ale? Depi sa, zot ti apel li landrwa sakre. 
EZK.20.30	Alor, dir pep Izrael: La sa ki Senyer BONDYE i deklare: Pa bezwen rann zot enpir parey zot bann zanset, e livre zot dan prostitisyon avek zot bann zidol degoutan. 
EZK.20.31	Menm aprezan, kan zot ofer sakrifis zot bann zanfan ki zot brile dan dife devan bann zidol, zot rann zot enpir. Pep Izrael! Zot krwar mon pou les zot konsilte mwan? Osi vre ki mon vivan, mon pa pou les zot konsilte mwan, Senyer BONDYE i deklare.
EZK.20.32	Zot in met dan zot lespri ki zot pou vin parey lezot nasyon. Parey lezot pep dan lezot pei, zot oule ador bann pye dibwa ek ros. Me sa pa pou zanmen arive.
EZK.20.33	Osi vre ki mon vivan, Senyer BONDYE i deklare: Mon pou servi tou mon lafors ek tou mon pwisans: Mon pou les mon lakoler deborde kont zot; mon pou vin zot lerwa. 
EZK.20.34	Mon pou fer zot sorti parmi bann diferan nasyon kot zot in disperse. Mon pou tir zot partou dan bann pei kot zot ete e rasanble zot; mon pou montre zot lafors ek pwisans mon lakoler. 
EZK.20.35	Mon pou anmenn zot dan dezer bann nasyon; la, mon pou ziz zot fas a fas. 
EZK.20.36	Mon pou ziz zot parey mon ti ziz zot bann zanset dan dezer Lezip. Senyer BONDYE ki'n deklare. 
EZK.20.37	Mon pou fer zot pas anba mon baton berze e gid zot par mon lalyans. 
EZK.20.38	Mon pou tir parmi zot, bann ki rebel e ki dezobei mwan; mon pou tir zot dan pei kot zot reste, me zot pa pou antre dan pei Izrael. Konmsa, zot ava konnen ki mwan menm SENYER.
EZK.20.39	La sa ki Senyer BONDYE i deklare:
EZK.20.39	Pep Izrael, sakenn parmi zot, zot kapab al ador zot zidol; apre, zot ava oblize obei mwan. Zot pou nepli profann mon non sen e ofer lofrann devan zot bann zidol.
EZK.20.40	La sa ki Senyer BONDYE i deklare: Tou Izraelit, tou sa ki pou reste dan sa pei, pou ador mwan lo mon montanny sen, lo gran montanny Izrael. La mon pou akey zot. Mon pou resevwar bann don ki zot in konsakre, tou zot bann meyer lofrann ek don pour ofer mwan. 
EZK.20.41	Mon pou akey zot avek plezir, parey en lofrann ki fer mwan plezir. Mon pou fer zot sorti parmi bann pep, dan tou pei kot zot in disperse e rasanble zot. Konmsa, mon pou montre bann nasyon ki mwan menm Bondye sen. 
EZK.20.42	Mon pou anmenn zot dan pei Izrael, pei ki mon ti fer serman pour donn zot bann zanset. Alor, zot ava konnen ki mwan menm SENYER.
EZK.20.43	La, zot ava rapel zot lavi pase, tou bann aksyon ki zot in fer pour rann zot enpir. Zot pou degout zot menm akoz tou zot bann move aksyon. 
EZK.20.44	Alor, zot ava konnen ki mwan menm SENYER, kan mon pran aksyon pour prezerv mon loner, akoz mon pa pou pran kont zot move lavi, ni zot move aksyon. Senyer BONDYE ki deklare.
EZK.20.45	SENYER ti koz avek mwan:
EZK.20.46	Ou ki en imen, tourn ver direksyon Sid, adres bann menas e pronons en kondannasyon pour mwan kont lafore dan Sid. 
EZK.20.47	Dir lafore Negev: Ekout parol SENYER, la sa ki Senyer BONDYE i deklare: Mon pou alim en dife ki pou bril tou pye dibwa dan ou lafore, bann ki ver oubyen bann sek. Personn pa pou kapab tenny li. Depi Nor ziska Sid, tou pou ganny brile par lasaler son laflanm. 
EZK.20.48	Tou dimoun pou war ki mwan SENYER ki alim li; i pa pou ganny tennyen.
EZK.20.49	Apre mon ti dir: Senyer BONDYE! Zot dir ki mon zis en rakonter parabol.
EZK.21.1	SENYER ti koz avek mwan:
EZK.21.2	Ou ki en imen, tourn ver Zerizalenm, adres ou bann menas kont bann sanktyer; profetiz kont pei Izrael. 
EZK.21.3	Dir bann Izraelit: La sa ki SENYER i deklare:
EZK.21.3	Mon pou pran aksyon kont ou. Mon pou servi mon lepe pour detri tou dimoun, bon koman move. 
EZK.21.4	La rezon akoz mon pe servi mon lepe kont tou dimoun, pour mwan detri zot tou, bon ou move, depi Sid ziska Nor. 
EZK.21.5	Tou dimoun pou konnen ki mwan SENYER, mon'n tir mon lepe e mon pa pou retourn li dan son fouro.
EZK.21.6	Alor, ou ki en imen, plennyen avek en leker brize, dan dezespwar anmer devan tou dimoun. 
EZK.21.7	Kan zot demann ou akoz ou pe plennyen, dir zot: Akoz mon'n ganny move nouvel. Bann leker pou brize, lebra pou tonbe avek dekourazman; pou nepli annan lafors dan zenou. Ler in arive pour sa realize, Senyer BONDYE i deklare.
EZK.21.8	SENYER ti adres mwan ankor son parol:
EZK.21.9	Ou ki en imen, anonse:
EZK.21.9	Ekoute! La sa ki SENYER i deklare:
EZK.21.9	La en lepe, en lepe byen fite e klate.
EZK.21.10	I'n ganny fite pour masakre,
EZK.21.10	byen poli pour klate parey zekler.
EZK.21.10	Pa pou kapab annan selebrasyon,
EZK.21.10	akoz mon pep pa'n ekout ni lavertisman ni pinisyon.
EZK.21.11	Lepe in ganny poli pour li ganny servi.
EZK.21.11	I'n ganny fite e poli pour met dan lanmen bouro.
EZK.21.12	Ou ki en imen, kriye e plennyen!
EZK.21.12	Sa lepe i kont mon pep e kont tou bann prens ki gouvern Izrael.
EZK.21.12	Zot pou ganny masakre ansanm avek leres mon pep.
EZK.21.12	Tap zot pwatrin avek dezespwar.
EZK.21.13	Sa i en leprev byen dir, me ou pa aksepte pinisyon.
EZK.21.14	Aprezan, ou ki en imen, anonse!
EZK.21.14	Tap lestoma, en fwa, de fwa, trwa fwa.
EZK.21.14	Sa i en lepe ki donn lanmor,
EZK.21.14	en lepe ki pou masakre partou dan tou kote.
EZK.21.15	I pou fer perdi kouraz,
EZK.21.15	e fer dimoun tranble.
EZK.21.15	Devan sak laport,
EZK.21.15	mon pou plas lepe pour masakre.
EZK.21.15	I klate koman zekler, i touzour pare pour touye.
EZK.21.16	Atak kote drwat! Atak kote gos!
EZK.21.16	Partou kot ou lepe i pase.
EZK.21.17	Mwan osi, mon pou tap koudpwen.
EZK.21.17	Mon pou satisfer mon lakoler.
EZK.21.17	Mwan, SENYER, mon'n koze.
EZK.21.18	SENYER ti koz avek mwan:
EZK.21.19	Ou ki en imen, tras de semen pour lepe lerwa Babilonn ki pe vini; tou le de pou sorti dan menm pei. Dan lantre sak semen, plas en siny pour montre direksyon lavil. 
EZK.21.20	Tras en semen pour lepe kont Raba, lavil Amonit, en lot ver Zida, kont Zerizalenm, lavil fortifye. 
EZK.21.21	Lerwa Babilonyen i debout dan krwaze semen pour tir osor. I sekwe son bann dart; i konsilte son bann stati; i egzamin lefwa zannimo. 
EZK.21.22	Sor pour Zerizalenm i dan son lanmen drwat: Lans sinyal latak; kriye pour konmans masak e plas bann masin lager kont laport lavil. Fer bann twa ek miray latak e fouy bann transe. 
EZK.21.23	Pour zabitan Zerizalenm, sa i en desizyon par azar san valer; zot in ganny promet proteksyon. Me lerwa Babilonn i rapel ki akoz zot in kas zot promes, i pou pran zot prizonnyen.
EZK.21.24	Alor, la sa ki Senyer BONDYE i deklare: Zot in rapel zot bann krim, ler zot rebelyon ti ganny dekouver, ler tou zot bann pese ti vin okler. Zot in atir latansyon lo zot. Alor, zot pou tonm dan lanmen lennmi ki pou pran zot prizonnyen.
EZK.21.25	Ekoute! Move sef ki gouvern Izrael!
EZK.21.25	Ou letan in fini, zour lafen ou bann krim pou arive.
EZK.21.26	La sa ki Senyer BONDYE i deklare:
EZK.21.26	Tir ou kouronn, anlev ou tirban.
EZK.21.26	Tou pou sanze:
EZK.21.26	Sa enn ki ganny imilye pou ganny eleve,
EZK.21.26	Sa ki ganny eleve pou ganny imilye.
EZK.21.27	Larin! Larin! Larin!
EZK.21.27	Mon pou fer sa lavil tonm anrin!
EZK.21.27	Tou in deza sanze:
EZK.21.27	Me pa avan ki sa enn ki posed zizman i arive,
EZK.21.27	avek ki mon pou remet li sa pouvwar.
EZK.21.28	Ekoute! Ou ki en imen, anons mon parol avek bann Amonit konsernan bann lensilt: La sa ki Senyer BONDYE i deklare:
EZK.21.28	Lepe! Lepe i pare pour touye;
EZK.21.28	i'n byen fite pour masakre e fer zekler.
EZK.21.29	Malgre bann fo vizyon lo ou,
EZK.21.29	bann prediksyon mansonz ki'n ganny fer,
EZK.21.29	la i'n pare pour koup likou
EZK.21.29	bann malfeter, bann kriminel.
EZK.21.29	Ou letan in fini; zour pour ou aret ou bann krim pe arive.
EZK.21.30	Remet ou lepe dan son fouro!
EZK.21.30	Mon pou ziz ou la kot ou ti ganny kree,
EZK.21.30	dan pei kot ou sorti.
EZK.21.31	Mon pou devers lo ou tou mon lakoler.
EZK.21.31	Mon pou soufle dife mon lakoler kont ou.
EZK.21.31	Mon pou livre ou dan lanmen bann brit, eksper dan destriksyon.
EZK.21.32	Ou pou ganny devore par dife,
EZK.21.32	ou disan pou koule dan milye pei.
EZK.21.32	Personn pa pou rapel ou.
EZK.21.32	Mwan SENYER mon'n koze.
EZK.22.1	SENYER ti koz avek mwan: 
EZK.22.2	Ou ki en imen! Eski ou pou zize? Pa ou devre ziz sa lavil kriminel e fer li konn son bann aksyon degoutan?
EZK.22.3	Dir li: La sa ki Senyer BONDYE i deklare: Ou en lavil ki son zabitan i komet krim; ou ador bann zidol ki rann ou enpir; son letan in arive. 
EZK.22.4	Ou koupab pour bann krim ki ou'n komet e ou'n vin enpir akoz bann stati ki ou bann zabitan in fer. Ou'n rakoursi ou lavi; ou destriksyon i pros. Alor, mon'n kouver ou avek laont devan lezot nasyon. Tou nasyon pe gognard ou. 
EZK.22.5	Tou pep, pre koman lwen, pou riy ou akoz move repitasyon ek dezord parmi ou pep.
EZK.22.6	La koman tou bann sef ki gouvern Izrael i ete: Zot abiz zot pouvwar pour komet krim. 
EZK.22.7	Parmi zot, napa respe pour zot papa ek zot manman; bann etranze i ganny kraze avek lenzistis; bann orfelen ek bann vev i ganny eksplwate. 
EZK.22.8	Ou napa respe pour keksoz ki'n ganny konsakre pour mwan e ou pa gard mon bann saba. 
EZK.22.9	Kot ou, i annan ki fer kalonmni pour fer disan koule. Zot manz dan bann landrwa sakre lo montanny e livre zot dan en lavi debos. 
EZK.22.10	Kot ou, e i annan ki abiz bann fanm pandan zot reg. 
EZK.22.11	Kot ou, i annan ki komet bann aksyon degoutan avek fanm zot prosen; i annan ki abiz zot belfiy; i annan ki dormi avek zot demi ser, fiy zot papa. 
EZK.22.12	Kot ou, i annan ki aksepte larzan pour fer koule disan, ki pret larzan, egziz gro lentere e eksplwat zot prosen pour anrisi zot. Me mwan, zot in oubliy mwan, Senyer BONDYE ki deklare.
EZK.22.13	Alor, mon lev mon koudpwen kont zot akoz bann aksyon malonnet ek krim ki zot komet parmi zot. 
EZK.22.14	Eski zot pou annan ase kouraz ek lafors pour sa zour ki mon pou pran aksyon kont zot? Mwan SENYER ki deklare, mon pou fer li. 
EZK.22.15	Mon pou dispers zot parmi bann nasyon e atraver bann pei e mon pou debaras zot avek zot bann aksyon enpir. 
EZK.22.16	Akoz zot, mon pou ganny abese devan bann nasyon. Konmsa, zot ava rekonnet ki mwan menm SENYER.
EZK.22.17	SENYER ti koz avek mwan ankor: 
EZK.22.18	Ou ki en imen, ekoute! Pep Izrael in vin koman salte metal. Zot in vin parey salte metal ki reste apre ki larzan, bronz, leten, fer ek diplon in pas dan fourno. 
EZK.22.19	Alor, la sa ki Senyer BONDYE i deklare: Akoz zot tou, zot in vin koman salte metal, mon pou met zot an ta dan milye Zerizalenm. 
EZK.22.20	Parey dimoun i met an ta later ki kontenir larzan, bronz, fer, diplon ek leten met li dan en fourno e soufle dife lo la pour fer fonn. Mwan, dan mon lakoler, mon pou rasanble zot e fonn zot dan dife. 
EZK.22.21	Mon pou met zot an ta, alim dife mon lakoler e fonn zot parey bann metal i ganny fonn. 
EZK.22.22	Mon pou fonn zot parey larzan i ganny fonn dan dife. Alor, zot ava konnen ki mwan menm SENYER ki'n devers mon lakoler lo zot.
EZK.22.23	SENYER ti adres mwan ankor son parol:
EZK.22.24	Ou ki en imen, dir Zerizalenm: Ou en later ki pa'n ganny pirifye; i pa'n ganny lapli pandan bann zour mon lakoler. 
EZK.22.25	Son bann profet i parey bann lyon ki kriye e desir en zannimo ki zot in atrape. Zot in touy dimoun, vol zot larzan ek zot byen presye e les deryer en kantite vev.
EZK.22.26	Zot bann pret in kas mon lalwa e zot in profann bann landrwa konsakre pour mwan. Zot pa'n fer diferans ant sa ki sen ek sa ki profann, ni ansenny dimoun diferans ant sa ki pir ek sa ki enpir. Zot pa'n pran ka mon bann saba, e zot in dezonor mwan parmi zot.
EZK.22.27	Zot bann prens i parey loulou ki desir son viktim. Zot touy dimoun pour akapar zot byen. 
EZK.22.28	Zot bann profet i kasyet tousala anba en kous lapentir. Zot rakont fo vizyon ek mansonz ki zot envante. Zot dir: La sa ki Senyer BONDYE in dir, alor SENYER pa'n dir nanryen. 
EZK.22.29	Partou dan pei, dimoun in servi lafors ek vyolans. Zot in vole e profit lo malere; zot in eksplwat bann etranze san respekte bann drwa. 
EZK.22.30	Mon'n rod parmi zot en zonm ki kapab konstri en miray, ki kapab debout devan mwan kot miray in kase pour byennet pei, pour ki mon pa detri li. Me mon pa'n trouv personn. 
EZK.22.31	Alor, mon'n devers mon lakoler kont zot. Mon'n bril zot avek dife mon lakoler. Mon'n fer zot pey konsekans zot move konportman. Senyer BONDYE ki deklare.
EZK.23.1	SENYER ti koz avek mwan:
EZK.23.2	Ou ki en imen, ekoute! Ti annan de ser, fiy menm manman. 
EZK.23.3	Kan zot ti ankor zenn e pe viv Lezip, zot ti tonm dan prostitisyon. Zot ti les zonm tripot avek zot tete e kares zot lekor zenn fiy. 
EZK.23.4	Enn ti apel Ohola; lot ser ti apel Oholiba. Sa enn premye i reprezant Samari; lot i reprezant Zerizalenm. Sa de fiy ti pour mwan e zot ti ganny plizyer garson ek fiy.
EZK.23.5	Ohola ti vin en prostitye dan menm letan ki i ti pour mwan. I ti tonm anmoure avek son bann vwazen bann solda Asiriyen e zot ti vin galan. 
EZK.23.6	Ti annan bann solda dan liniform rouz, bann sef ek komandan ki ti bann zennzan galan, bann bon kavalye. 
EZK.23.7	Ohola ti livre son lekor avek tou sa bann zonm Asiriyen enportan. Dan son pasyon i ti al avek zot, ador bann zidol Asiriyen e rann li enpir. 
EZK.23.8	I ti kontinyen dan prostitisyon depi Lezip, kan i ti ankor zenn. Bann zonm ti dormi avek li, kares son lekor zenn fiy e antrenn li dan prostitisyon. 
EZK.23.9	Alor, mon ti abandonn li avek son bann galan Asiriyen, avek ki i ti'n tonm anmoure. 
EZK.23.10	Zot ti tir li touni; zot ti pran son bann garson ek son bann fiy; zot ti touy li avek lepe; zot zizman kont li ti vin en legzanp pour bann fanm partou kot zot ti koze.
EZK.23.11	Son ser Oholiba ti war tousala. Me i ti vin pli deregle dan son pasyon; i ti fer pir ki son ser Ohola. I ti depas son ser dan prostitisyon. 
EZK.23.12	I ti abandonn son lekor avek bann Asiriyen, bann sef ek bann komandan, bann gerye dan liniform ek bann kavalye. Zot tou, zot ti bann zennzan byen galan. 
EZK.23.13	Mon ti war ki zot ti'n tonm dan limoralite. Tou le de ti'n swiv menm semen.
EZK.23.14	Oholiba ti al pli lwen dan son prostitisyon. I ti'n war portre bann zonm Kaldeen, penn an rouz lo miray. 
EZK.23.15	Zot ti annan sang otour zot leren, tirban otour zot latet; zot tou, zot ti parey bann zofisye. Sa ti portre bann Babilonyen. 
EZK.23.16	Kan i ti war zot, i ti anvi zot e i ti anvoy bann mesaze kot zot, dan pei Kalde. 
EZK.23.17	Bann Babilonyen ti vin fer lanmour e dormi avek li. Zot ti rann li enpir par prostitisyon e apre, kit zot avek degou. 
EZK.23.18	I ti'n tonm dan prostitisyon, tir li touni an piblik; mon ti kit li avek degou, parey mon ti kit son ser. 
EZK.23.19	Me i ti'n tonm pli ba ankor dan son prostitisyon, parey i ti fer Lezip, pandan son lazenes. 
EZK.23.20	Pour satisfer son pasyon, i ti livre li avek bann pervers ki ti annan seks parey bourik e ki ti zouir parey seval. 
EZK.23.21	Ou'n retourn dan limoralite ou lazenes, lepok ki bann Ezipsyen ti tripot ou e kares ou tete zenn fiy.
EZK.23.22	Alor, Oholiba! La sa ki Senyer BONDYE i deklare: Mon pou tourn ou bann galan kont ki ou ti annan degout. Mon pou rasanble zot kont ou, sorti dan tou kote. 
EZK.23.23	Mon pou fer vin kont ou bann Babilonyen, tou bann Kaldeen, bann zabitan Pekod, Soa ek Koa, ansanm avek tou bann Asiriyen; zot tou, bann zenn zonm galan, bann gouverner ek ziz, bann gerye lo seval. 
EZK.23.24	Zot pou atak ou sorti dan Nor, en gran lafoul dimoun avek kales lager ek lezot veikil lager. Zot pou atak ou lo tou kote; zot pou ganny proteze par zot bann boukliye ek kas. Mon pou prezant ou ka devan zot; zot ava ziz ou dapre zot prop lalwa. 
EZK.23.25	Akoz mon lakoler kont ou, mon pou les zot tret ou avek vyolans. Zot pou koup ou nennen ek ou zorey; bann ki reisi sirviv pou ganny masakre. Zot pou atrap ou bann garson ek fiy e bann ki sirviv pou ganny brile. 
EZK.23.26	Zot pou depouy ou lenz e pran tou ou bizou. 
EZK.23.27	Mon pou met en lafen avek ou bann aksyon imoral ek ou lavi prostitisyon ki ou ti'n konmanse depi ki ou'n sorti Lezip. Ou pou nepli get zonm, ni mazin Lezip.
EZK.23.28	La sa ki Senyer BONDYE i deklare: Mon pou livre ou dan lanmen bann ki ou deteste, dan lanmen bann pour ki ou ti annan degou. 
EZK.23.29	Zot pou tret ou avek laenn e sezi tou bann prodwi ou travay. Zot pou kit ou konpletman touni e met deor an piblik tou ou bann move lavi ek ou prostitisyon. 
EZK.23.30	Ou pou sibir en tel tretman, akoz ou'n tonm dan prostitisyon avek bann nasyon etranze; ou'n livre ou dan lenpirte avek zot bann zidol. 
EZK.23.31	Akoz ou'n pran menm semen ki ou ser, mon pou plas son lakoup dan ou lanmen. 
EZK.23.32	La sa ki Senyer BONDYE i deklare:
EZK.23.32	Ou pou bwar menm lakoup avek ou ser,
EZK.23.32	en lakoup byen larz e byen fon.
EZK.23.32	Ou pou ganny riye e gognarde,
EZK.23.32	akoz ou lakoup i byen plen.
EZK.23.33	Ou pou ranpli avek douler ek soufrans,
EZK.23.33	en lakoup lafreyer ek devastasyon.
EZK.23.33	Sanmenm sa lakoup ki ou ser Samari in bwar.
EZK.23.34	Ou ava bwar li ziska i vid;
EZK.23.34	ou ava kraz li anba ou ledan
EZK.23.34	e sizle ou tete avek son morso.
EZK.23.34	Mwan Senyer BONDYE ki deklare.
EZK.23.35	Alor, la sa ki Senyer BONDYE i deklare:
EZK.23.35	Akoz ou'n oubliy mwan e ou'n abandonn mwan, ou ava siport konsekans ou move lavi, ou prostitisyon.
EZK.23.36	SENYER ti dir mwan: Ou ki en imen, eski ou pare pour ziz Ohola ek Oholiba? Met devan zot, zot bann pratik degoutan. 
EZK.23.37	Zot in livre zot dan en lavi adilter; zot annan disan lo zot lanmen. Zot in komet adilter avek zot bann zidol. Zot in menm ofer an sakrifis zot prop zanfan ki zot in donn nesans.
EZK.23.38	La sa ki zot in fer mwan ankor: Anplis, zot in profann mon sanktyer e menm zour, zot in osi kas mon saba, ki'n ganny konsakre pour mwan. 
EZK.23.39	Sa menm zour ki zot in ofer sakrifis zot zanfan devan zot zidol, zot in al dan mon sanktyer pour profann li.
EZK.23.40	Anplis, zot in anvoy mesaze envit zonm sorti dan pei elwannyen. Zot in vini. Pour sa bann zonm, zot in bennyen, penn zot lizye, kouver zot avek bizou. 
EZK.23.41	Apre, zot in enstal zot lo en gro sofa e dres en latab devan. Zot in pran tou mon lansan ek mon delwil lesans e plas ansanm lo la. 
EZK.23.42	Ti annan tapaz selebrasyon en lafoul ensousyan, bann zonm soular tou kalite. Zot ti'n vini sorti dan dezer; zot ti met brasle lo lebra sa de fanm ek zoli kouronn lo latet.
EZK.23.43	Mon ti dir: En fanm ki'n ize dan lavi adilter, i kontinyen ganny servi dan prostitisyon. 
EZK.23.44	Akoz bann zonm ti'n al kot li parey zot, al kot en prostitye. Zot ti al kot Ohola ek Oholiba, bann fanm ki anmenn en lavi imoral. 
EZK.23.45	Bann zonm zis pou pas zizman lo zot koman bann adilter, parey bann kriminel i ganny zize. Annefe, zot in komet adilter e zot ti annan disan lo zot lanmen.
EZK.23.46	La sa ki Senyer BONDYE i deklare: Rasanble lepep kont zot; fer zot tranble; depouy zot avek tou sa ki zot posede. 
EZK.23.47	Sa lafoul pou saboul zot avek ros e pou masakre zot; zot pou masakre tou zot bann garson ek zot bann fiy e bril zot bann lakaz. 
EZK.23.48	Konmsa, ki mon pou met en lafen avek lavi imoral dan pei. Sa i ava servi legzanp pour tou bann fanm e zot ava arete avek zot lavi imoral. 
EZK.23.49	Zot ava port konsekans zot lavi imoral ek zot bann pese idolatri. Alor, zot ava rekonnet ki mwan menm Senyer BONDYE.
EZK.24.1	Dizyenm zour, dizyenm mwan dan nevyenm lannen apre deportasyon, SENYER ti koz avek mwan:
EZK.24.2	Ou ki en imen, ekri sa dat ozordi. Lerwa Babilonn in anserkle Zerizalenm. 
EZK.24.3	Rakont sa parabol devan sa pep rebel. Dir zot: La sa ki Senyer BONDYE i deklare:
EZK.24.3	Prepar en marmit, met li lo dife.
EZK.24.3	Ranpli li avek delo.
EZK.24.4	Met bann morso lavyann ladan.
EZK.24.4	Swazir bann zoli morso, kwis ek zepol.
EZK.24.4	Met bann meyer lezo.
EZK.24.5	Pran pli zoli lavyann mouton dan troupo,
EZK.24.5	plas bann lezo an ta dan fon marmit.
EZK.24.5	Bwi li ziska i byen kwi;
EZK.24.5	menm lezo ki dan marmit, fodre i byen kwi.
EZK.24.6	Alor, la sa ki Senyer BONDYE i deklare:
EZK.24.6	Maler lo sa lavil ranpli avek disan.
EZK.24.6	I parey en marmit rouye;
EZK.24.6	larouy in enkriste ladan e i pa oule sorti.
EZK.24.6	Tir bann morso enn apre lot san ki ou bezwen swazir.
EZK.24.7	Disan ki Zerizalenm in fer koule in reste dan lavil.
EZK.24.7	I'n koul lo ros, pa dan later,
EZK.24.7	ni kot i pou ganny kouver avek lapousyer.
EZK.24.8	Pour provok mon lakoler, pour vanze,
EZK.24.8	mon'n kit sa disan ankor vif lo ros,
EZK.24.8	san ki personn i kouver li.
EZK.24.9	Alor, la sa ki Senyer BONDYE i deklare:
EZK.24.9	Maler lo sa lavil ranpli avek disan!
EZK.24.9	Mon pou met dibwa an ta.
EZK.24.10	Mon fer en gro ta dibwa, e alim en dife,
EZK.24.10	fer byen bwi sa lavyann,
EZK.24.10	azout zepis,
EZK.24.10	les li kwi ziska bann lezo i brile.
EZK.24.11	Apre, met sa marmit vid lo labrez.
EZK.24.11	Sof li ziska son metal i vin rouz,
EZK.24.11	fer fonn tou salte ladan e fer brile son larouy.
EZK.24.12	Mon'n fatig mwan pour nanryen; dife pa'n fer sa gro larouy nanryen. 
EZK.24.13	Zerizalenm! Ou bann aksyon imoral in sali ou. Menm ki mon ti oule pirifye ou, ou'n reste enpir. Ou pa pou ganny pirifye tan ki mon pa satisfer mon lakoler kont ou.
EZK.24.14	Mwan SENYER mon'n koze e sa pou realize. Mon pa pou rekile, mon pou fer li san pitye. Mon pa pou regret nanryen, mon pou ziz ou dapre ou lavi ek ou bann aksyon. Senyer BONDYE ki deklare.
EZK.24.15	SENYER ti koz avek mwan:
EZK.24.16	Ou ki en imen, ekoute! Mon pou pran avek en sel kou, sa enn ki donn ou lazwa. Me ou, fodre pa ki ou fer lanterman, ni plere, ni vers larm pour li. 
EZK.24.17	Pa les tande ou soupir, pa les war siny dey. Atas ou tirban e met ou sandal. Pa kouver ou moustas e pa manz sa ki dimoun an dey i manze.
EZK.24.18	Mon ti'n koz avek lepep bomaten, e sa swar, mon fanm ti mor. Son lannmen, mon ti egzekit tou sa ki SENYER ti'n ordonn mwan. 
EZK.24.19	Dimoun ti demann mwan, “Eski ou kapab eksplik nou ki savedir tou sa ki ou pe fer.”
EZK.24.20	Mon ti dir zot: La parol ki SENYER in adres mwan: 
EZK.24.21	Dir pep Izrael: La sa ki Senyer BONDYE i deklare: Mon pou profann mon sanktyer, ki fer lafyerte ou lafors, ki donn ou plezir e satisfer dezir ou leker. Ou bann garson ek ou bann fiy ki ou'n kit deryer pou ganny masakre. 
EZK.24.22	Zot ava fer parey mwan: Pa kouver zot moustas, ni manz sa ki dimoun an dey i manze. 
EZK.24.23	Gard zot tirban lo zot latet e zot sandal dan zot lipye. Zot pa bezwen ni lamante, ni plere, me zot ava zemir dan zot fot e zot ava konsol kanmarad.
EZK.24.24	Alor, Ezekyel ava vin en siny pour zot; zot ava fer parey li. Kan sa i arive, zot ava konnen ki mwan menm Senyer BONDYE.
EZK.24.25	Ekoute, ou ki en imen: Sa zour, mon pou pran sa ki fer zot lafors, zot lazwa, zot lafyerte, zot plezir e satisfer dezir zot leker. Mon pou osi pran zot bann garson ek zot fiy. 
EZK.24.26	Sa zour, kan sa i arive, en sirvivan pou vin anons ou sa nouvel. 
EZK.24.27	Sa zour, ou labous pou ouver devan sa sirvivan e ou pou koze, ou pou nepli reste trankil. Ou pou vin en siny pour zot. Alor, zot ava konnen ki mwan menm SENYER.
EZK.25.1	SENYER ti koz avek mwan:
EZK.25.2	Ou ki en imen, tourn ou ver bann Amonit e profetiz kont zot. 
EZK.25.3	Dir zot ekout parol Senyer BONDYE: La sa ki Senyer BONDYE i deklare: Ou ti byen riye kan mon sanktyer ti ganny profannen, kan pei Izrael ti ganny devaste e pep Zida ti ganny deporte. 
EZK.25.4	Alor, mon pe al livre ou dan lanmen bann tribi sorti dan Les; ou pou vin zot posesyon. Zot pou etabli zot kan se ou, mont zot latant kot ou, manz ou fri e bwar ou dile. 
EZK.25.5	Mon pou fer ou lavil Raba vin en laplenn pour bann samo e bann lavil Amonit, en park pour bann mouton. Alor, ou ava konnen ki mwan menm SENYER.
EZK.25.6	La sa ki Senyer BONDYE i deklare: Akoz ou'n bat lanmen, ou'n danse, ou'n pile, ou'n selebre depi dan fon ou leker lo maler Izrael, 
EZK.25.7	mon pou pran aksyon kont ou. Mon pou livre ou dan lanmen bann etranze e ou pou ganny depouye. Mon pou fer ou disparet koman en nasyon e detri ou pei konpletman. Alor, ou ava konnen ki mwan menm SENYER.
EZK.25.8	La sa ki Senyer BONDYE i deklare:
EZK.25.8	Akoz Moab ek Seir in dir: Pep Zida i parey tou lezot nasyon, 
EZK.25.9	mon pou les bann lavil lo frontyer Moab ganny atake ansanm avek lezot son bann lavil: Bet-Yesimot, Baal-Meonn ek Kiryataim. 
EZK.25.10	Mon pou les bann tribi sorti dan Les pran posesyon Moab parey zot in pran Amonn, pour ki dan lavenir personn pa pou rapel Moab. 
EZK.25.11	Mon pou egzekit mon zizman kont Moab. Alor, zot ava konnen ki mwan menm SENYER.
EZK.25.12	La sa ki Senyer BONDYE i deklare:
EZK.25.12	Akoz bann Edomit in azir avek vanzans kont pep Zida, e ki zot in komet en gro lofans par zot vanzans, 
EZK.25.13	la sa ki Senyer BONDYE i deklare: Mon pou pran aksyon kont Edonm; mon pou ekstermin imen koman zannimo; mon pou devaste sa pei e masakre son zabitan par lager depi Temann ziska Dedann. 
EZK.25.14	Mon pou les mon pep Izrael tir vanzans kont Edonm. Izrael pou tret zot dapre mon gran lakoler e zot ava rekonnet mon vanzans, Senyer BONDYE i deklare.
EZK.25.15	La sa ki Senyer BONDYE i deklare:
EZK.25.15	Bann Filisten in azir avek vanzans. Zot in vanze avek bokou rankin dan zot leker e avek en laenn depi lontan. 
EZK.25.16	Alor, la sa ki Senyer BONDYE i deklare: Mon pou pran aksyon kont bann Filisten; mon pou detri bann Keretit ek tou sa ki reste lo borlanmer. 
EZK.25.17	Mon pou egzekit mon vanzans e pini zot avek lakoler. Alor, zot ava santi mon vanzans e zot ava konnen ki mwan menm SENYER.
EZK.26.1	Premye zour lemwan, dan onzyenm lannen apre deportasyon, SENYER ti koz avek mwan:
EZK.26.2	Ou ki en imen, ekoute sa ki zabitan Tir in dir kont Zerizalenm:
EZK.26.2	Laport kot tou pep i pase in kase;
EZK.26.2	i'n ouver pour mwan;
EZK.26.2	i mon tour pour mwan vin ris,
EZK.26.2	la ki i'n ganny detri.
EZK.26.3	Alor, la sa ki Senyer BONDYE i deklare:
EZK.26.3	Tir! Mon pou pran aksyon kont ou.
EZK.26.3	Parey lanmer i anvoy son bann laroul,
EZK.26.3	mon pou anvoy bann nasyon kont ou.
EZK.26.4	Zot pou detri bann miray Tir,
EZK.26.4	zot pou demoli son bann tour.
EZK.26.4	Mon pou grat tou son later
EZK.26.4	e kit bann ros touni.
EZK.26.5	I pou vin dan milye lanmer,
EZK.26.5	zis en landrwa kot zot fer sek lasenn,
EZK.26.5	akoz mwan Senyer BONDYE mon'n koze.
EZK.26.5	Bann nasyon etranze pou vin depouy li;
EZK.26.6	son bann fiy ki dan lakanpanny pou ganny masakre.
EZK.26.6	Alor, dimoun ava konnen ki mwan menm SENYER.
EZK.26.7	La sa ki Senyer BONDYE i deklare: Mon pou fer vini kont Tir, Naboukodonozor lerwa Babilonn, en lerwa parmi bann lerwa, avek tou son seval ek kales lager, son bann kavalye ek en gran larme, sorti dan Nor.
EZK.26.8	I pou masakre ou bann fiy dan lakanpanny.
EZK.26.8	I pou fouy transe
EZK.26.8	e met en miray boukliye kont ou.
EZK.26.9	I pou defons ou miray avek son masin lager
EZK.26.9	e demoli ou bann tour avek pik.
EZK.26.10	Ou pou ganny kouver avek son lapousyer,
EZK.26.10	telman pou annan en kantite seval.
EZK.26.10	Tapaz bann kavalye ek zot kales lager,
EZK.26.10	pou fer tranble ou bann miray.
EZK.26.10	Annefe, zot pou antre par ou bann laport
EZK.26.10	konmsi miray ti'n defonse.
EZK.26.11	I pou kraz tou ou bann semen
EZK.26.11	anba bann sabo son bann seval.
EZK.26.11	I pou masakre ou bann zabitan;
EZK.26.11	ou bann gro kolonn pou degrengole.
EZK.26.12	Zot pou pran ou bann larises
EZK.26.12	e vol tou ou marsandiz;
EZK.26.12	zot pou demoli ou bann miray
EZK.26.12	e detri ou bann pale.
EZK.26.12	Zot pou pran tou ou ros, dibwa ek later
EZK.26.12	e zet zot dan fon lanmer.
EZK.26.13	Mon pou fer arete lanmizik ek ou bann sanson;
EZK.26.13	pou nepli antann son lanmizik lo laarp.
EZK.26.14	Mon pou fer ou vin parey en ros sek;
EZK.26.14	ou pou vin en landrwa kot ou fer sek lasenn;
EZK.26.14	lavil pa pou zanmen ganny rekonstri.
EZK.26.14	Mwan, SENYER mon'n koze.
EZK.26.15	La sa ki Senyer BONDYE i deklare kont Tir:
EZK.26.15	Bann zabitan bann zil pou tranble kan zot pou tande ki ou'n ganny detri; kan zot pou antann ou lamante e ganny nouvel ki ou bann zabitan in ganny masakre. 
EZK.26.16	Tou bann lerwa dan rezyon lakot pou kit zot tronn. Zot pou kit zot rob ek zot lenz brode. Zot pou tranble avek gro lafreyer; zot pou asiz ater dan lafreyer e zemir lo ou sor. 
EZK.26.17	Zot pou sant sa kantik dey pour ou:
EZK.26.17	Gete! La ou'n ganny detri
EZK.26.17	ou ki ti en lavil enportan.
EZK.26.17	Ou'n disparet lo bor lanmer
EZK.26.17	ou ki ti pwisan lo lanmer
EZK.26.17	e ki ti fer tou dimoun per.
EZK.26.18	Pep bann zil ti tranble zour ou ti tonbe.
EZK.26.18	Zabitan bann zil ti per akoz ou nepli egziste.
EZK.26.19	La sa ki Senyer BONDYE i deklare:
EZK.26.19	Mon pou detri ou e fer ou vin en lavil anrin, kot personn pa reste. Mon pou fer gro delo monte e kouver ou konpletman. 
EZK.26.20	Mon pou fer ou desann dan lemonn lanmor avek bann ki'n ale depi lontan. Mon pou fer ou reste dan profonder later. Parey bann rin lantikite, ou pou reste avek sa ki dan lemonn lanmor; ou pou nepli annan okenn zabitan e mon pou donn later bann vivan ou labote. 
EZK.26.21	Ou sor pou efreyan; ou pou nepli. Menm si zot rod ou, personn pa pou trouv ou ankor. Senyer BONDYE ki deklare.
EZK.27.1	SENYER ti koz avek mwan:
EZK.27.2	Ou ki en imen, sant en kantik dey lo lavil Tir. 
EZK.27.3	Dir Tir, sa lavil lo borlanmer, ki fer komers avek tou bann nasyon parmi pep bann zil: La sa ki Senyer BONDYE i deklare:
EZK.27.3	Tir! Ou ki'n dir: Mon posed en labote parfe.
EZK.27.4	Ou teritwar i al ziska an plennmer.
EZK.27.4	Ou konstrikter in donn ou en labote parfe.
EZK.27.5	Ou bordaz in ganny fer avek dibwa sipre sorti Senir.
EZK.27.5	Ou lema in ganny fer avek dibwa sed sorti Liban.
EZK.27.6	Ou bann zaviron in ganny fabrike
EZK.27.6	avek meyer dibwa sorti Basann.
EZK.27.6	Ou pon in ganny konstri avek meyer dibwa,
EZK.27.6	enkriste avek livwar, sorti zil Sip.
EZK.27.7	Ou bann lavwal in ganny koud avek linenn fen,
EZK.27.7	sorti Lezip, dekore avek brodri,
EZK.27.7	parey paviyon ki ou rekonnet depi lwen.
EZK.27.7	Ou ti osi annan latwal kouler vyolet ek rouz sorti zil Sip.
EZK.27.8	Ou bann nazer zaviron
EZK.27.8	ti bann zonm sorti Sidon ek Arvad.
EZK.27.8	Ou ti pran bann maren pli abil koman matlo.
EZK.27.9	Ou ti pran bann zouvriye eksperyanse sorti Gebal
EZK.27.9	pour fer bann reparasyon.
EZK.27.9	Tou bann bato ek zot maren ti aret kot ou
EZK.27.9	pour vin aste ou marsandiz.
EZK.27.10	Dan ou larme, ti annan solda sorti Lapers, Loud ek Pout.
EZK.27.10	Sa bann gerye ti met zot bann boukliye ek zot kas anpandan kot ou.
EZK.27.10	Zot ti fer ou renonmen.
EZK.27.11	Bann gerye sorti Arvad
EZK.27.11	ansanm avek ou prop gerye ti veye otour miray;
EZK.27.11	larme sorti Gamad ti dan ou bann tour.
EZK.27.11	Zot ti met zot boukliye anpandan lo ou miray
EZK.27.11	ki ti rann ou labote parfe.
EZK.27.12	Tarsis ti fer komers avek ou akoz ou ti posed bokou larises; zot ti fourni ou avek larzan, fer, leten ek diplon.
EZK.27.13	Menm Lagres, Toubal ek Mesek ti fer komers avek ou; zot ti fourni ou lesklav ek bann lobze an bronz kont ou marsandiz. 
EZK.27.14	Zabitan Bet-Togarma ti vann ou seval, seval lager ek bourik. 
EZK.27.15	Bann zabitan Dedann ti fer komers avek ou; komers bokou bann zil ti pas par ou lanmen. Zot ti pey ou avek livwar ek dibwa ebenn. 
EZK.27.16	Bann Edomit ti fer komers avek ou e ou ti annan marsandiz annabondans. Kont ou bann prodwi, zot ti fourni ou avek pyer presyez, zoli latwal tenn an vyolet ek rouz, bann brodri, latwal linenn fen, koray ek ribi. 
EZK.27.17	Pep Zida ek Izrael ti fer komers avek ou; annesanz pour ou prodwi zot ti fourni ou dible, zoliv ek fig kont sezon, dimyel ek lesans. 
EZK.27.18	Damas ti fer komers avek ou akoz ou ti annan marsandiz annabondans; ou ti annan tou kalite larises. Zot ti fourni ou avek diven Helbon ek lalenn blan. 
EZK.27.19	Depi lavil Ouzal, Vedann ek Lagres ti fourni ou avek fer forze, kannel ek plant medisinal annesanz pour ou marsandiz. 
EZK.27.20	Dedann ti fer trafik avek ou pour lekipman kavalri. 
EZK.27.21	Arabi ek bann sef dan Kedar, ti ou bann komersan prefere. Zot ti fourni ou avek mouton ek kabri annesanz pour ou marsandiz. 
EZK.27.22	Bann komersan Saba ek Rama, zot ti fer komers avek ou dan bann bon kalite lesans, pyer presyez ek lor. 
EZK.27.23	Lavil Harann, Kane ek Edenn, parey komersan Saba, Asour ek Kilmad, zot osi, zot ti fer komers avek ou. 
EZK.27.24	Zot ti fer trafik avek ou dan bann lenz deliks, lenz kouler, lenz brode, karpet tou kouler ek zoli lakord byen trese. 
EZK.27.25	Tou ou bann marsandiz ti ganny transporte dan bann gran bato sorti Tarsis.
EZK.27.25	Tir! Ou ranpli avek marsandiz.
EZK.27.25	Ou ti parey en bato sarze an plennmer.
EZK.27.26	Ou bann nazer zaviron in anmenn ou dan kre.
EZK.27.26	Divan sorti dan Les in kraz lo ou an plennmer.
EZK.27.27	Ou larises, ou bann prodwi, ou bann marsandiz,
EZK.27.27	ou bann maren ek tou ou lekipaz,
EZK.27.27	bann artizan ki repar ou bann domaz,
EZK.27.27	komersan ki negosye ou marsandiz,
EZK.27.27	tou bann gerye dan ou servis.
EZK.27.27	Zour ou pou koule,
EZK.27.27	zot tou pou desann dan fon;
EZK.27.27	ou, avek tou sa ki abor.
EZK.27.28	Ler zot pou antann ou bann matlo kriye,
EZK.27.28	bann zabitan lakot pou tranble.
EZK.27.29	Tou bann nazer zaviron pou abandonn zot bato.
EZK.27.29	Tou maren ek lekipaz pou reste ater.
EZK.27.30	Zot pou pler lo ou e lamante avek plent anmer.
EZK.27.30	Zot pou fann lapousyer lo zot latet;
EZK.27.30	zot pou roul zot dan lasann.
EZK.27.31	Akoz ou, zot pou raz zot latet e met lenz dey.
EZK.27.31	Zot pou kriye e lamante akoz ou.
EZK.27.32	Dan zot douler, zot pou sant sa kantik dey e lamante pour ou:
EZK.27.32	Tir! Napa okenn lavil parey ou.
EZK.27.32	Me ou'n ganny detri an plennmer.
EZK.27.33	Kan ou ti debark bann marsandiz, bokou pep ti satisfe.
EZK.27.33	Bann lerwa lo later in anrisi avek lakantite prodwi ou komers.
EZK.27.34	Aprezan, ou'n ganny kraze par gro laroul.
EZK.27.34	Gro lanmer in kouver ou,
EZK.27.34	tou ou marsandiz ek ou lekipaz
EZK.27.34	in koul avek ou dan fon lanmer.
EZK.27.35	Tou bann zabitan bann zil,
EZK.27.35	zot dan lapenn akoz ou.
EZK.27.35	Zot bann lerwa i dan gran latristes.
EZK.27.35	Lafreyer i marke lo zot figir.
EZK.27.36	Bann komersan parmi bann pep pe gognard ou.
EZK.27.36	Dimoun i dan gran sirpriz kan zot war
EZK.27.36	ki ou'n fini pour touzour.
EZK.28.1	SENYER ti koz avek mwan:
EZK.28.2	Ou ki en imen, dir lerwa Tir: La sa ki Senyer BONDYE i deklare:
EZK.28.2	Akoz lorgey in ranpli ou leker
EZK.28.2	e ou'n dir: Mon en bondye;
EZK.28.2	mon pe asiz lo son tronn lo milye lanmer.
EZK.28.2	Me, ou pa bondye, ou zis en et imen.
EZK.28.2	Ou konsider ou egal avek en bondye.
EZK.28.3	Ou krwar ki ou pli saz ki Danyel,
EZK.28.3	ki ou konpran tou sekre.
EZK.28.4	Akoz ou lasazes ek ou disernman,
EZK.28.4	ou'n fer ou fortin.
EZK.28.4	Ou'n akimil en trezor, lor ek larzan.
EZK.28.5	Par ou konnesans dan komers, ou'n ogmant ou larises,
EZK.28.5	ki'n ranpli ou leker avek lorgey.
EZK.28.6	Alor, la sa ki Senyer BONDYE i deklare:
EZK.28.6	Akoz ou konsider ou saz koman en bondye,
EZK.28.7	mon pou anvoy bann etranze kont ou,
EZK.28.7	bann nasyon ki pli terib.
EZK.28.7	Zot pou atak ou labote ek prodwi ou lasazes;
EZK.28.7	zot pou detri ou renonmen.
EZK.28.8	Zot pou fer ou desann dan lafos;
EZK.28.8	ou pou mor par en lanmor terib an plennmer.
EZK.28.9	Eski devan bann ki pe touy ou,
EZK.28.9	ou pou kontinyen dir: Mon en bondye,
EZK.28.9	menm si ou pa bondye, me zis en imen
EZK.28.9	dan lanmen bann ki pe touy ou?
EZK.28.10	Ou pou mor dan laont
EZK.28.10	parey bann ensirkonsi,
EZK.28.10	anba kou bann etranze.
EZK.28.10	Mwan Senyer BONDYE ki deklare.
EZK.28.11	SENYER ti koz avek mwan ankor:
EZK.28.12	Ou ki en imen, sant en kantik dey lo lerwa Tir.
EZK.28.12	Dir li: La sa ki Senyer BONDYE i deklare:
EZK.28.12	Ou ti sa model laperfeksyon,
EZK.28.12	ranpli avek lasazes, avek en labote parfe.
EZK.28.13	Ou ti reste dan Edenn, zarden Bondye.
EZK.28.13	Ou ti kouver avek tou kalite pyer presyez:
EZK.28.13	Ribi, topaz ek dyanman,
EZK.28.13	krizolit, beril ek oniks,
EZK.28.13	safir, grena ek emerod.
EZK.28.13	Tou ou bann bizou ek ornman ti annor
EZK.28.13	prepare depi sa zour ki ou ti ganny kree.
EZK.28.14	Mon ti swazir ou koman en seriben protekter
EZK.28.14	avek lezel gran ouver.
EZK.28.14	Ou ti la lo montanny sakre Bondye.
EZK.28.14	Ou ti pronmnen parmi bann pyer presyez.
EZK.28.15	Ou konportman ti parfe
EZK.28.15	depi zour ou ti ganny kree,
EZK.28.15	ziska zour ki lemal in ganny trouve dan ou.
EZK.28.16	Lenportans ou komers in ranpli ou avek vyolans
EZK.28.16	e ou'n komet pese.
EZK.28.16	Alor, mon ti sas ou lo montanny Bondye,
EZK.28.16	e plas ou dan ran ordiner.
EZK.28.16	Ou sa seriben protekter, mon'n fer ou disparet,
EZK.28.16	parmi bann pyer presyez.
EZK.28.17	Lorgey in ranpli ou leker akoz ou labote;
EZK.28.17	par ou renonmen, ou lasazes in koronpi.
EZK.28.17	Alor, mon zet ou ater e fer ou vin en spektak devan bann lerwa.
EZK.28.18	Ou'n fer bokou ditor, par ou bann magouy dan komers.
EZK.28.18	Ou'n sali ou bann landrwa sakre.
EZK.28.18	Aprezan, mon pou fer sorti en dife avek ou ki pou bril ou.
EZK.28.18	Mon pou fer ou vin en ta lasann devan tou sa ki get ou lo later.
EZK.28.19	Tou bann nasyon ki konn ou, pou dan lafreyer akoz ou maler.
EZK.28.19	Ou'n fini; ou pou ganny detri pour touzour.
EZK.28.20	SENYER ti koz avek mwan:
EZK.28.21	Ou ki en imen, tourn ver lavil Sidon, anons sa kont li. 
EZK.28.22	La sa ki Senyer BONDYE i deklare:
EZK.28.22	Mon kont ou, Sidon!
EZK.28.22	Mon pou montre mon laglwar parmi zot.
EZK.28.22	Kan mon pou egzekit zizman kont li,
EZK.28.22	Kan mon pou montre mon sentete,
EZK.28.22	tou dimoun pou konnen ki mwan menm SENYER.
EZK.28.23	Mon pou anvoy en lepidemi kont li,
EZK.28.23	disan pou koule partou lo bann semen.
EZK.28.23	Latak pou sorti partou dan tou kote,
EZK.28.23	bann zabitan pou ganny masakre.
EZK.28.23	Zot ava konnen ki mwan menm SENYER.
EZK.28.24	Alor, pou nepli annan sa pikan kont pep Izrael, sa bann pikan ki toultan fer li soufer, parmi bann pep dan zalantour ki montre zis mepri. Alor, zot ava konnen ki mwan menm SENYER.
EZK.28.25	La sa ki Senyer BONDYE i deklare: Mon pou rasanble pep Izrael parmi bann nasyon partou kot zot ti ganny disperse. La ki mannyer mon pou montre tou bann nasyon ki mwan menm sa Bondye sen. Pep Izrael pou etabli li dan son prop pei ki mon ti donn mon serviter Zakob. 
EZK.28.26	Zot ava viv dan sekirite. Zot ava konstri zot lakaz; plant rezen. Zot pou viv an sekirite ler mon egzekit mon zizman lo bann pep dan zalantour, ki'n mepriz zot. Alor, zot ava konnen ki mwan menm SENYER zot Bondye.
EZK.29.1	Douzyenm zour, dizyenm mwan, dan dizyenm lannen, SENYER ti koz avek mwan:
EZK.29.2	Ou ki en imen, tourn ou ver Faraon, lerwa Lezip e profetiz kont li e kont Lezip antye. 
EZK.29.3	Dir li: La sa ki Senyer BONDYE i deklare:
EZK.29.3	Mon kont ou, Faraon, lerwa Lezip.
EZK.29.3	Ou parey sa gran krokodil ki dormi dan milye larivyer.
EZK.29.3	I dir: Sa i mon Nil, mon larivyer,
EZK.29.3	mon'n fer li pour mwan.
EZK.29.4	Mon pou agraf en lanmson dan ou lanmaswar
EZK.29.4	e fer bann pwason ou larivyer kol avek ou lekay.
EZK.29.4	Mon pou redi e tir ou dan ou larivyer
EZK.29.4	avek tou bann pwason larivyer ki'n kole lo ou lekay.
EZK.29.5	Mon pou zet ou dan dezer,
EZK.29.5	ou, avek tou ou bann pwason ki dan larivyer Nil.
EZK.29.5	Ou pou reste la ater dan laplenn.
EZK.29.5	Personn pa pou ranmas ou;
EZK.29.5	personn pa pou anter ou.
EZK.29.5	Mon pou fer ou ganny manze
EZK.29.5	par bann zannimo lo later ek zwazo dan ler.
EZK.29.6	Alor, tou zabitan Lezip ava konnen
EZK.29.6	ki mwan menm SENYER.
EZK.29.6	Akoz led ki ou'n donn pep Izrael,
EZK.29.6	pa ti pli gran ki en pti banbou.
EZK.29.7	Ler zot atrape,
EZK.29.7	i ava zis kase e bles zot dan zot zepol.
EZK.29.7	Ler zot apiy lo ou, ou zis kase
EZK.29.7	e fer zot lazanm tranble e paraliz zot.
EZK.29.8	Alor, la sa ki Senyer BONDYE i deklare:
EZK.29.8	Mon pou anvoy lager kont ou
EZK.29.8	e detri zonm koman zannimo.
EZK.29.9	Lezip pou vin en pei devaste, en dezer.
EZK.29.9	A lor, zot ava konnen ki mwan menm SENYER.
EZK.29.9	Akoz ou pe dir: Larivyer Nil i pour mwan,
EZK.29.9	mwan ki'n fer li.
EZK.29.10	Akoz sa, mon pou pran aksyon
EZK.29.10	kont ou ek ou bann larivyer.
EZK.29.10	Mon pou fer Lezip vin zis en ta debri.
EZK.29.10	Sa pei pou vin en dezer
EZK.29.10	depi Migdol ziska Aswann lo frontyer Letyopi.
EZK.29.11	Personn pa pou travers li, pa menm zannimo.
EZK.29.11	Pandan 40 an i pou reste san zabitan.
EZK.29.12	Mon pou fer Lezip vin en pei dezer
EZK.29.12	parmi bann pei devaste.
EZK.29.12	Son bann lavil pou ganny detri plis ki tou lavil.
EZK.29.12	I pou reste dan sa leta pandan 40 an.
EZK.29.12	Son bann zabitan pou ganny disperse partou
EZK.29.12	parmi bann nasyon dan tou pei.
EZK.29.13	La sa ki Senyer BONDYE i deklare:
EZK.29.13	Apre 40 an, mon pou rasanble bann Ezipsyen partou kot zot ti'n disperse. 
EZK.29.14	Mon pou retabli sityasyon Lezip e les bann Ezipsyen retourn dan zot pei e les li form en pti rwayonm. 
EZK.29.15	I pou vin sa pli pti rwayonm. I pa pou zanmen kapab domin lezot nasyon ankor. 
EZK.29.16	Pep Izrael pa pou zanmen met son konfyans dan li ankor. Konmsa, Izrael pa pou rod led Lezip e les li tonm dan pese. Alor, zot ava konnen ki mwan menm Senyer BONDYE.
EZK.29.17	Premye zour, premye mwan, dan vennsetyenm lannen apre deportasyon, SENYER ti koz avek mwan:
EZK.29.18	Ou ki en imen ekoute, Naboukodonozor, lerwa Babilonn, ti obliz son larme fer en gro travay kont Tir. Latet son bann zonm ti'n ganny raze; tou zepol ti'n deplise. Me ni li, ni son bann zonm pa'n ganny peye avek Tir pour zot lapenn.
EZK.29.19	Alor, la sa ki Senyer BONDYE i dir: Mon pou donn Naboukodonozor, lerwa Babilonn, Lezip. I pou depouy li konpletman e detri li. I pou servi tou son larises pour pey bann gerye. 
EZK.29.20	Mon donn li Lezip koman rekonpans akoz i'n travay pour mwan, Senyer BONDYE i deklare.
EZK.29.21	Kan sa zour i arive, mon pou donn pep Izrael nouvo lafors; mon pou ouver ou labous pour ou kapab koz ankor parmi zot. Alor, zot ava konnen ki mwan menm SENYER.
EZK.30.1	SENYER ti koz avek mwan:
EZK.30.2	Ou ki en imen, pronons sa kondannasyon: La sa ki Senyer BONDYE i deklare:
EZK.30.2	Lamante! Zour maler pe vini.
EZK.30.3	Sa zour SENYER i pros,
EZK.30.3	en zour ki lesyel pou kouver avek nyaz;
EZK.30.3	i pou en zour maler pour tou nasyon.
EZK.30.4	Lager pou ganny deklare lo Lezip;
EZK.30.4	Letyopi pou tranble avek lafreyer.
EZK.30.4	Bann Ezipsyen pou ganny touye,
EZK.30.4	son bann trezor pou ganny vole,
EZK.30.4	son fondasyon pou ganny demoli.
EZK.30.5	Bann zonm sorti Letyopi, Pout ek Loud, Arabi ek Libi, en melanz bann pep,
EZK.30.5	ansanm avek mon pep pou ganny masakre.
EZK.30.6	La sa ki SENYER i deklare:
EZK.30.6	Lezip avek son bann zonm vantar pou ganny kraze.
EZK.30.6	Tou bann ki defann li,
EZK.30.6	depi Migdol ziska Aswann
EZK.30.6	pou ganny masakre ansanm avek li,
EZK.30.6	Senyer BONDYE i deklare.
EZK.30.7	Lezip pou ganny devaste.
EZK.30.7	I pou vin pli dezer parmi tou lezot pei dezer.
EZK.30.7	Son bann lavil pou ganny kraze
EZK.30.7	plis ki lezot lavil.
EZK.30.8	Kan mon ava'n met dife dan Lezip
EZK.30.8	e tou bann ki pe ed li in ganny kraze,
EZK.30.8	zot ava konnen ki mwan menm SENYER.
EZK.30.9	Sa zour, mon pou anvoy mesaze sorti kot mwan par bato. Zot pou fer tranble Letyopi ki krwar i an sekirite. En zour maler kan bann zabitan pou tranble avek lafreyer i pros.
EZK.30.10	La sa ki Senyer BONDYE i deklare:
EZK.30.10	Mon pou fer disparet zabitan Lezip,
EZK.30.10	par lanmen Naboukodonozor, lerwa Babilonn.
EZK.30.11	Bann zans pli brit ki egziste,
EZK.30.11	pou vin avek son pep.
EZK.30.11	Zot pou detri sa pei, fer lager kont son pep
EZK.30.11	e ranpli sa pei avek kadav.
EZK.30.12	Mon pou fer sek bann brans larivyer Nil
EZK.30.12	e vann pei avek bann malfeter.
EZK.30.12	Mon pou servi bann nasyon etranze
EZK.30.12	pour detri sa pei ek tou sa ki ladan.
EZK.30.12	Mwan SENYER mon'n koze.
EZK.30.13	La sa ki Senyer BONDYE i deklare:
EZK.30.13	Mon pou detri tou zot bann zidol;
EZK.30.13	mon pou fer disparet bann stati dan Menmfis.
EZK.30.13	Dan Lezip, pou nepli annan personn pour gouvernen.
EZK.30.13	Alor, mon pou ranpli li avek lafreyer.
EZK.30.14	Mon pou devaste Sid Lezip
EZK.30.14	e met dife dan lavil Soann.
EZK.30.14	Mon pou egzekit mon zizman kont lavil Teb.
EZK.30.15	Mon pou tir mon lakoler lo Sin,
EZK.30.15	sa lavil ki protez Lezip.
EZK.30.15	Mon pou osi detri Teb.
EZK.30.16	Mon pou met dife dan Lezip.
EZK.30.16	Zabitan Sin pou tranble avek lafreyer.
EZK.30.16	Zot pou pers en trou dan miray Teb;
EZK.30.16	miray Teb pou fann,
EZK.30.16	Menmfis pou ganny kouver anba delo.
EZK.30.17	En bann zennzan dan lavil Heliopolis ek Pi-Beset
EZK.30.17	pou ganny touye dan lager
EZK.30.17	e lezot pou ganny deporte.
EZK.30.18	Kan mon pou detri pwisans Lezip
EZK.30.18	e aret son lorgey,
EZK.30.18	Tapanes pou reste dan fernwanr,
EZK.30.18	en nyaz pou kouver li;
EZK.30.18	son bann zabitan pou ganny deporte.
EZK.30.19	Konmsa, ki mon pou egzekit zizman lo Lezip.
EZK.30.19	Alor, zot ava konnen ki mwan menm SENYER.
EZK.30.20	Setyenm zour, premye mwan, dan onzyenm lannen, SENYER ti koz avek mwan:
EZK.30.21	Ou ki en imen, ekoute! Mon'n kas lebra Faraon, lerwa Lezip. Personn pa'n met ni en pansman pour geri li e pour li kapab atrap en lepe. 
EZK.30.22	Alor, la sa ki Senyer BONDYE i deklare: Mon pou pran aksyon kont Faraon, lerwa Lezip. Mon pou kas son de lebra: Sa enn ki ankor for e sa enn ki ti'n deza kase. Lepe pa pou tenir dan son lanmen. 
EZK.30.23	Mon pou dispers bann Ezipsyen parmi bann nasyon e fer zot fannen dan tou pei. 
EZK.30.24	Mon rann pou for lebra lerwa Babilonn e met mon lepe dan son lanmen. Me mon pou kas lebra Faraon. I pou plennyen devan li, parey en dimoun ki'n ganny blese anmor. 
EZK.30.25	Mon pou fer lebra lerwa Babilonn vin for, me lebra Faraon pou tonm anpandan. Alor, zot ava konnen ki mwan menm SENYER. Mon pou met mon lepe dan lanmen lerwa Babilonn e i pou pran aksyon kont Lezip. 
EZK.30.26	Mon pou fer bann Ezipsyen fannen parmi bann nasyon e dispers zot dan tou pei. Alor, zot ava konnen ki mwan menm SENYER.
EZK.31.1	Premye zour, trwazyenm mwan, dan onzyenm lannen, SENYER ti koz avek mwan:
EZK.31.2	Ou ki en imen, dir Faraon, lerwa Lezip ek son pep:
EZK.31.2	Lekel ki resanble ou, lekel ki gran parey ou?
EZK.31.3	Ou gran parey en pye sed Liban,
EZK.31.3	avek bann zoli brans ki donn lonbraz,
EZK.31.3	e son leker i mont ziska dan nyaz.
EZK.31.4	Delo i nouri li, delo souteren i fer li grandi.
EZK.31.4	Larivyer i koul otour, kot in ganny plante
EZK.31.4	e koul toultour bann pye dibwa lafore.
EZK.31.5	Pour sa rezon, i'n vin pli gran ki tou lezot pye dibwa.
EZK.31.5	I annan bokou brans,
EZK.31.5	tou son bann gran brans in tale,
EZK.31.5	akoz i ganny bokou delo.
EZK.31.6	Dan son bann brans, tou lespes zwazo dan lesyel ti fer zot nik.
EZK.31.6	Anba son bann brans, tou zannimo sovaz ti met ba.
EZK.31.6	Bokou nasyon ti reste anba son lonbraz.
EZK.31.7	I ti en zoli pye dibwa avek gran brans.
EZK.31.7	Son bann rasin ti plonz dan fon
EZK.31.7	ziska kot zot ganny delo annabondans.
EZK.31.8	Dan zarden Bondye, okenn pye sed pa ti parey li;
EZK.31.8	okenn brans pye dibwa pa ti zoli parey li;
EZK.31.8	okenn feyaz pye dibwa ki ti parey son fey.
EZK.31.8	Okenn pye dibwa pa ti annan en lonbraz parey pour li.
EZK.31.8	Okenn pye dibwa dan zarden Bondye, pa ti osi zoli.
EZK.31.9	Mon ti'n anbeli li avek bann gran e zoli brans.
EZK.31.9	Tou pye dibwa dan Edenn,
EZK.31.9	zarden Bondye, ti zalou li.
EZK.31.10	Alor, la sa ki Senyer BONDYE i deklare: Akoz i ti grandi ziska dan bann nyaz, lorgey in ranpli son leker. 
EZK.31.11	Mon'n abandonn li dan lanmen sef bann nasyon pli for, pour ki i ganny trete dapre sa ki i merite pour tou son mesanste. Mon'n rezet li. 
EZK.31.12	Bann nasyon etranze pli vyolan ki tou lezot nasyon, in koup li e kit li ater. Son bann brans in tonm partou lo bann montanny e dan bann vale. Son bann brans i ranpli bann sours delo dan pei; e tou bann pep lo later in kit son lonbraz e abandonn li. 
EZK.31.13	Toudsort zwazo in vin reste lo son siko, e bann zannimo sovaz in vin abrit parmi son bann brans sek. 
EZK.31.14	Konmsa, bann pye dibwa obor delo, pou nepli vin gran, okenn pye dibwa pa pou kapab pous par lao lezot touf zarbis. Okenn pye dibwa ki pous obor delo pa pou kapab vant son grander par lao lezot. Akoz zot tou, zot pe mor, zot pe al dan profonder later parmi bann imen, ansanm avek bann ki desann dan latonm.
EZK.31.15	La sa ki Senyer BONDYE i deklare: Zour ki sa pye sed in desann dan lemonn lanmor, mon'n deklar en dey; mon'n ferm li dan gran profonder; mon'n aret delo larivyer; mon'n anpes bann gran delo koule. Akoz li, mon'n kouver Liban avek nyaz sonm e bann pye dibwa lafore in sek. 
EZK.31.16	Mon'n fer tranble tou bann nasyon avek tapaz sa pye dibwa ler in tonbe, kan mon'n fer li desann dan lemonn lanmor, avek bann ki desann dan latonm. Tou bann pli zoli pye dibwa dan Edenn, bann ki ti pli byen aroze dan Liban, in selebre dan lemonn lanmor. 
EZK.31.17	Zot in desann dan lemonn lanmor, parmi bann ki'n ganny masakre. Zot ti siport li e zot ti reste anba son lonbraz parmi bann nasyon.
EZK.31.18	Dan Edenn, napa pye dibwa ki ti konparab avek ou labote ek ou grander. Pourtan, ou osi, ou'n desann avek zot dan lemonn lanmor. Ou pou dormi ansanm avek bann ki pa'n sirkonsi, avek bann ki'n ganny masakre.
EZK.31.18	La sor Faraon, lerwa Lezip ek tou son pep. Senyer BONDYE ki deklare.
EZK.32.1	Premye zour, douzyenm mwan, dan douzyenm lannen, apre deportasyon, SENYER ti koz avek mwan:
EZK.32.2	Ou ki en imen, fer en konplent kont Faraon, lerwa Lezip. Dir li:
EZK.32.2	Ou ti pran ou pour en lyon parmi bann nasyon;
EZK.32.2	me ou ti parey en dragon dan lanmer.
EZK.32.2	Ou ti debat dan ou gran larivyer;
EZK.32.2	ou ti brouy delo avek ou lapat
EZK.32.2	e ou ti fer labou.
EZK.32.3	La sa ki Senyer BONDYE i deklare:
EZK.32.3	Mon pou anvoy mon lasenn lo ou
EZK.32.3	parmi bann pep ki'n rasanble
EZK.32.3	e zot pou trenn ou dan mon lasenn.
EZK.32.4	Mon pou zet ou ater dan milye bann plantasyon.
EZK.32.4	Mon pou fer bann zwazo antour ou
EZK.32.4	e bann zannimo sovaz sorti partou kote, devor ou.
EZK.32.5	Mon pou fann ou kadav partou lo montanny,
EZK.32.5	e ranpli bann vale avek ou depouy.
EZK.32.6	Mon pou aroz later avek ou disan
EZK.32.6	ziska ki i kouver montanny e ranpli bann larivyer.
EZK.32.7	Kan ou pou ganny tennyen,
EZK.32.7	mon pou kouver lesyel
EZK.32.7	e fer vin sonm bann zetwal.
EZK.32.7	Mon pou kouver soley avek en nyaz
EZK.32.7	e lalin pou nepli donn son lalimyer.
EZK.32.8	Akoz ou, mon pou fer tou lalimyer dan lesyel vin sonm
EZK.32.8	e plonz ou pei antye dan fernwanr.
EZK.32.8	Senyer BONDYE ki deklare.
EZK.32.9	Mon pou trouble leker bokou nasyon,
EZK.32.9	kan mon pou fer zot konn nouvel ou destriksyon.
EZK.32.10	Bokou nasyon pou soke.
EZK.32.10	Zot bann lerwa pou fremir akoz ou,
EZK.32.10	kan mon pou lans mon lepe devan zot.
EZK.32.10	Zour ou tonbe, zot pa pou aret tranble,
EZK.32.10	zot pou per pour zot prop lavi.
EZK.32.11	La sa ki Senyer BONDYE i deklare:
EZK.32.11	Lepe lerwa Babilonn pou sorti kont ou.
EZK.32.12	Mon pou anvoy kont ou,
EZK.32.12	larme pli terib parmi bann nasyon,
EZK.32.12	ki pou touy en gran kantite parmi ou pep.
EZK.32.12	Zot pou detri lafyerte Lezip
EZK.32.12	e tou son pep pou ganny detri.
EZK.32.13	Mon pou detri tou son bann zannimo
EZK.32.13	ki viv pre avek larivyer.
EZK.32.13	Okenn lipye zonm pa pou brouy delo ankor,
EZK.32.13	ni menm sabo bann troupo
EZK.32.14	Apre, mon pou les son delo poze;
EZK.32.14	mon pou les larivyer koul trankilman parey delwil.
EZK.32.14	Senyer BONDYE ki deklare.
EZK.32.15	Sa zour kan mon pou fer Lezip vin en dezer,
EZK.32.15	depouy li avek tou sa ki i posede,
EZK.32.15	e detri tou son zabitan.
EZK.32.15	Alor, zot ava konnen ki mwan menm SENYER.
EZK.32.16	Sa i en lamantasyon ki zot ava sante; bann fanm dan tou nasyon pou sant lo Lezip e lo son gran popilasyon. Senyer BONDYE ki deklare.
EZK.32.17	Kenzyenm zour, premye mwan, dan douzyenm lannen apre deportasyon, SENYER ti koz avek mwan:
EZK.32.18	Ou ki en imen, lamante lo popilasyon Lezip;
EZK.32.18	fer zot desann dan profonder later avek bann fiy,
EZK.32.18	tou bann gran nasyon, ansanm avek bann ki'n desann dan latonm.
EZK.32.19	Eski ou labote i plis ki pour lezot?
EZK.32.19	Desann dan latonm avek bann ensirkonsi.
EZK.32.20	Zot pou tonm parmi bann ki'n ganny masakre dan lager. Lepe i la pare; i pou detri Lezip avek tou son popilasyon. 
EZK.32.21	Dan lemonn lanmor, bann gerye pli brav, ansyen alye Lezip, pou dir: Zot in desann, zot pe dormi ansanm bann ensirkonsi, ki'n mor dan lager.
EZK.32.22	Lerwa Asiri i la avek tou son bann zonm. I antoure avek tou bann ki'n tonbe dan lager. 
EZK.32.23	Zot latonm i la dan gran profonder lafos, e toultour son latonm, bann latonm son pep. Zot ki ti ravaz lemonn bann vivan, zot in tonbe, zot osi, zot bann viktim lager.
EZK.32.24	Lerwa Elanm i la, avek tou son larme otour son latonm. Zot tou, bann ensirkonsi, ki'n ganny masakre dan lager, zot ki ti ravaz later bann vivan, aprezan zot la, kouver avek laont, ansanm avek tou sa ki'n desann dan lemonn lanmor. 
EZK.32.25	Annefe, lerwa Elanm avek son bann zonm pe dormi avek tou bann viktim lager; zot latonm i otour li. Zot bann ensirkonsi ki'n tonbe dan lager. Zot ti ravaz later bann vivan. La aprezan, zot kouver avek laont, ansanm avek tou bann ki'n desann dan latonm, ki'n ganny touye dan lager.
EZK.32.26	Lerwa Mesek, Toubal, avek zot bann zonm, zot la, antoure avek latonm bann gerye. Zot tou, bann ensirkonsi ki'n mor dan lager, zot ti ravaz later bann vivan. 
EZK.32.27	Zot pa'n ganny antere avek bann brav gerye letan pase, ki ti ravaz later bann vivan. Zot bann ki pa'n sirkonsi ki'n desann dan lemonn lanmor avek tou zot zarm lager: Zot lepe poze anba zot latet ek boukliye lo zot lekor. 
EZK.32.28	Aprezan, i tour bann Ezipsyen pour ganny kraze e ganny antere parmi bann ensirkonsi ki'n tonbe dan lager.
EZK.32.29	Edonm, son bann lerwa ek son bann prens osi i la. Malgre tou zot kouraz, zot ansanm avek lezot viktim lager. Zot osi, zot ansanm avek bann ensirkonsi ki'n desann dan latonm.
EZK.32.30	Tou bann prens sorti dan Nor i la avek tou bann zabitan Sidon. Zot in tonbe avek lezot viktim dan laont, zot ki ti brav e fer tranble later. Aprezan, sa bann ensirkonsi, kouver avek laont, zot la ansanm avek bann ki'n ganny masakre e ki'n desann dan latonm.
EZK.32.31	Kan lerwa Lezip ava war sa, i pou ganny konsole pour son pep, akoz tou son bann zonm ki'n ganny masakre dan lager. Senyer BONDYE ki'n deklare.
EZK.32.32	Mon'n les lerwa Lezip ravaz later bann vivan, me la, li osi, avek son bann zonm, i pou ganny antere avek bann ensirkonsi, viktim lager. Senyer BONDYE ki deklare.
EZK.33.1	SENYER ti koz avek mwan:
EZK.33.2	Ou ki en imen, koz avek ou pep e dir zot sa ki arive kan mon anvoy lager kont en pei. Bann zabitan sa pei i swazir en zonm parmi zot e plas li koman santinel. 
EZK.33.3	Kan sa santinel i war lennmi pe vin atak pei, i sonn tronpet e averti zabitan. 
EZK.33.4	Alor, si en dimoun i antann lavertisman tronpet, e i pa pran ka sa lavertisman, lennmi i vini e touy li; li menm ki pou responsab son prop lanmor. 
EZK.33.5	I mor par son prop fot akoz i'n antann tronpet, me i'n negliz lavertisman. Alor, i responsab son lanmor. Sa enn ki pran kont lavertisman, i sov son lavi. 
EZK.33.6	Par kont, si en santinel i war lennmi pe vini e i pa sonn tronpet; bann zabitan pa ganny averti; lennmi i arive e touy en dimoun, sa lanmor i arive akoz fot sa santinel, e mon pou demann li rann kont disan sa zonm.
EZK.33.7	Alor, ou ki en imen, mon plas ou koman santinel pour pep Izrael. Ou devre ekout mon parol, e pas zot lavertisman ki sorti kot mwan. 
EZK.33.8	Si mon dir en malfeter ki i pou mor e ou pa averti li, si ou pa demann li sanz son lavi, sa zonm pou mor akoz son fot. Me ou, mon pou rann ou responsab son lanmor. 
EZK.33.9	Par kont, si ou averti li e fer li sanz son konportman, me i pa fer li, i pou mor akoz son fot. Me ou, ou ava sov ou lavi.
EZK.33.10	Ou ki en imen, dir pep Izrael: Zot pe dir: Nou fot ek nou pese i en fardo lo nou akoz nou move konportman, nou pe deperi anba son pwa. Ki nou pou fer pour viv? 
EZK.33.11	Osi vre ki mwan Senyer BONDYE, mon vivan, mon pa anvi ki en peser i mor, me sa ki mon anvi war, se ki i sanz son move konportman e ki i viv. Pep Izrael! Sanze, sanz ou move lavi. Pour ki rezon ou devre mor?
EZK.33.12	Ou ki en imen, dir ou pep: En zonm i kapab zis me kan i'n mal azir, i pa pou kapab sov son lavi; ni en zonm, osi move ki i kapab ete, i pa pou perdi, si i abandonn son move lavi. En zis pa pou kapab viv par son lazistis kan i tonm dan pese. 
EZK.33.13	Si mon dir en zonm zis ki i pou viv, me li i krwar ki son bon lavi dan lepase pou sov li e i azir mal, okenn son bann bon aksyon avan pa pou annan valer; i pou mor dan son move kondwit.
EZK.33.14	Si mon dir en malfeter ki sirman i pou mor e sa dimoun i kit son move lavi, i konmans i abandonn son pese e viv dapre lalwa pour fer sa ki byen, 
EZK.33.15	si sa malfeter i rann en lobze ki i ti'n pran angaz, si i rann sa ki i ti'n vole, e i obei lalwa ki donn lavi, e evit fer lemal, i pa pou mor; i pou viv. 
EZK.33.16	Tou son bann pese lepase pa pou konte. Akoz i'n obei lalwa ek lazistis, i pou viv.
EZK.33.17	Parmi ou pep zot pe dir: Mannyer ki SENYER i azir pa zis. An realite, se zot mannyer azir ki pa zis. 
EZK.33.18	Si en dimoun zis i konmans azir mal e komet pese, akoz sa, i pou mor. 
EZK.33.19	Si par kont, en malfeter i abandonn son move lavi e obei lalwa ek lazistis, akoz sa, i pou sirman viv. 
EZK.33.20	Me pep Izrael i dir: Mannyer ki SENYER i azir i pa zis. Alor, pep Izrael! Mon pou ziz sakenn dapre son kondwit.
EZK.33.21	Senkyenm zour, dizyenm mwan, dan douzyenm lannen apre deportasyon, en zonm ki ti'n sove sorti Zerizalenm ti vin dir mwan, “Lavil in tonbe.” 
EZK.33.22	Aswar, avan ki i ti arive, SENYER ti fer mwan santi son pwisans e rann mwan laparol. Lannmen kan sa zonm ti vin kot mwan, mon labous ti ouver; mon ti reganny laparol.
EZK.33.23	SENYER ti koz avek mwan:
EZK.33.24	Ou ki en imen, ekoute: Bann zabitan dan bann landrwa devaste dan pei Izrael pe kontinyen dir: Abrahanm ki ti en zonm tousel, me i ti ganny posesyon sa pei. Tandis ki nou, nou nonbre, alor, se nou ki devre ganny posesyon sa pei.
EZK.33.25	Alor, dir zot: La sa ki Senyer BONDYE i deklare: Zot manz lavyann avek son disan, zot ador zot bann zidol, zot fer krim, zot krwar zot pou kapab pran posesyon sa pei? 
EZK.33.26	Zot bann zonm, zot depann lo zot lepe; zot komet bann aksyon degoutan; zot pran fanm zot prosen; eski zot krwar zot pou kapab ganny posesyon sa pei? 
EZK.33.27	Dir zot: La sa ki Senyer BONDYE i deklare: Osi vre ki mon vivan, bann ki reste dan bann lavil devaste pou ganny masakre. Sa bann ki dan lakanpanny pou ganny devore par zannimo sovaz. Bann ki pe kasyet dan montanny e dan bann kavern pou mor par lepidemi. 
EZK.33.28	Mon pou detri sa pei e fer li vin en landrwa devaste; son lafors ki fer son lorgey pou disparet. Bann montanny Izrael pou ganny devaste; personn pa pou pas par la. 
EZK.33.29	Mon pou konpletman detri sa pei, akoz zot bann aksyon degoutan, e zot ava konnen ki mwan menm SENYER.
EZK.33.30	Me ou ki en imen, ekoute: Ou bann prop dimoun pe koz lo ou e pe dir avek kanmarad tou dilon bann miray e devan laport zot lakaz: Vin ekout parol ki SENYER i dir. 
EZK.33.31	Alor, mon pep pou rasanble e asiz devan ou. Zot pou ekout ou, me zot pa pou fer sa ki ou dir zot. Zot pou fer sa ki fer zot plezir e sa ki dan zot prop lentere. 
EZK.33.32	Zot pou pran ou zis koman en bon santer avek en zoli lavwa, ek lakonpannyman lanmizik. Zot antann sa ki ou dir, me zot pa met li an pratik. 
EZK.33.33	Kan sa i arive, akoz i pre pou arive, zot ava konnen ki ti annan en profet parmi zot.
EZK.34.1	SENYER ti koz avek mwan:
EZK.34.2	Ou ki en imen, pronons mon parol kont bann berze Izrael. La sa ki Senyer BONDYE i deklare: Maler lo zot, bann berze Izrael, ki pran ka zis avek zot prop lekor! Eski bann berze pa devre pe okip zot bann mouton? 
EZK.34.3	Zot manz lagres, zot abiy dan lalenn, zot touy mouton pli gra, me zot pa nouri troupo. 
EZK.34.4	Zot pa pran ka avek bann mouton feb, ni sonny sa ki malad e pans sa ki'n ganny blese. Zot pa'n fer retournen sa ki'n egare, ni rod sa ki'n perdi. Me zot in domin lo zot avek lafors e montre zot kriyel. 
EZK.34.5	Alor, zot in ganny disperse e zot in vin viktim zannimo sovaz. 
EZK.34.6	Mon troupo in disperse partou dan bann montanny ek kolin. I'n disperse partou dan pei antye. Personn pa pran swen avek li; personn pa rod li.
EZK.34.7	Alor, zot bann berze, ekout parol SENYER:
EZK.34.8	La sa ki Senyer BONDYE i deklare: Osi vre ki mon vivan, mon bann mouton in ganny depouye, akoz zot napa berze. Zot in ganny devore par zannimo sovaz, akoz mon bann berze pa'n rod mon bann mouton. Zot in nouri zot prop lekor e zot pa'n nouri mon bann mouton. 
EZK.34.9	Alor, zot, bann berze, ekout parol SENYER!
EZK.34.10	La sa ki Senyer BONDYE i deklare: Mon pou pran aksyon kont bann berze; mon pou fer zot rann mwan kont mon bann mouton. Mon pou repran mon troupo; mon pa pou kontinyen les zot ansarz, pour ki bann berze nepli kontinyen profit lo zot. Mon pou aras mon bann mouton dan zot labous; zot pa pou kontinyen servi zot pour zot nouritir.
EZK.34.11	La sa ki Senyer BONDYE i deklare:
EZK.34.11	Mwan menm, mon pou rod mon bann mouton e pran swen avek zot. 
EZK.34.12	Parey en berze, i pran swen son troupo ki'n disperse partou, mon pou rasanble tou mon troupo. Mon pou al rod zot partou la kot zot in disperse, dan sa zour movetan e gro fernwanr. 
EZK.34.13	Mon pou retir zot parmi bann nasyon etranze; mon pou rasanble zot e ranmenn zot dan zot pei. Mon pou nouri zot lo bann montanny Izrael, dan bann vale partou dan meyer landrwa, dan sa pei. 
EZK.34.14	Mon pou nouri zot dan bann bon laplenn zerb e lo bann montanny Izrael. Zot ava ganny bann laplenn avek zoli zerb pour dormi e pour manze lo bann montanny Izrael. 
EZK.34.15	Mwan menm ki pou vin berze mon troupo. Mwan menm ki pou fer zot repoze. Mwan Senyer BONDYE ki deklare.
EZK.34.16	Mon pou rod bann ki'n perdi; fer retournen bann ki'n egare; pans bann ki'n ganny blese e fer bann ki malad repran zot lafors. Me mon pou elimin bann ki gra e for. Mon pou diriz mon troupo avek ladrwatir.
EZK.34.17	La sa ki Senyer BONDYE i deklare:
EZK.34.17	Kanta zot mon troupo, mon pou ziz sakenn zot; mon pou separ bann mouton mal ek bann bouk. 
EZK.34.18	Pa zis kontante ki zot manz bon zerb. Eski zot bezwen kraz tou leres? Pa ase ki zot bwar delo kler? Eski fodre ki zot sali leres avek zot lapat? 
EZK.34.19	Eski leres mon troupo pou manz zerb ki zot in pil lo la e bwar delo ki zot in sali?
EZK.34.20	Alor, la sa ki Senyer BONDYE i deklare:
EZK.34.20	Mwan menm ki pou ziz ant bann mouton gra ek mouton meg. 
EZK.34.21	Akoz zot in pouse e bouskile avek zot kote ek zot zepol, e tap koudkorn bann ki feb ziska ki zot in ganny disperse partou deor, 
EZK.34.22	mon pou vin sov mon troupo; zot pou nepli viktim; mwan ki pou zize lekel ki bon e lekel ki move ant zot.
EZK.34.23	Mon pou etabli en sel berze: Mon serviter David. I pou nouri zot e vin zot berze.
EZK.34.24	Mwan SENYER, mon pou vin zot Bondye e mon serviter David pou vin sef parmi zot. Mwan SENYER ki deklare.
EZK.34.25	Mon pou fer en lalyans lape avek zot e fer disparet tou zannimo feros dan sa pei. Konmsa zot ava kapab viv anpe dan dezer e dormi dan bwa an sekirite. 
EZK.34.26	Mon pou fer zot viv dan rezyon mon montanny sakre; mon pou fer lapli tonbe dan son sezon; sa i ava lapli benediksyon. 
EZK.34.27	Bann pye fri dan lakanpanny pou raporte e later pou donn son prodwi; zot pou viv an sekirite dan zot pei. Zot ava konnen ki mwan menm SENYER, kan mon ava kas zot lasenn e delivre zot anba pouvwar bann ki'n fer zot lesklav. 
EZK.34.28	Zot pou nepli viktim bann nasyon, ni ganny devore par bann zannimo sovaz. Zot ava viv an sekirite e personn pa pou fer zot per. 
EZK.34.29	Mon pou fer zot bann plantasyon vin renonmen; zot pou nepli soufer lafen dan sa pei e zot pa pou kontinyen ganny ensilte par lezot nasyon. 
EZK.34.30	Alor, zot ava konnen ki mwan SENYER, zot Bondye, mon avek zot, e pep Izrael i mon pep. Senyer BONDYE ki deklare.
EZK.34.31	Zot, zot mon troupo, zot mon bann mouton ki mon nouri; e mwan, mon zot Bondye. Senyer BONDYE ki deklare.
EZK.35.1	SENYER ti koz avek mwan:
EZK.35.2	Ou ki en imen, tourn ver bann rezyon montanny Edonm e profetiz kont bann zabitan. 
EZK.35.3	Dir zot: La sa ki Senyer BONDYE i deklare:
EZK.35.3	Mon pou pran aksyon kont ou, montanny Edonm!
EZK.35.3	Mon pou montre mon pwisans
EZK.35.3	e ou pou vin en landrwa dezer.
EZK.35.4	Mon pou detri ou bann lavil
EZK.35.4	e devaste ou pei.
EZK.35.4	Alor, ou ava konnen ki mwan menm SENYER.
EZK.35.5	Annefe, ou'n touzour gard rankin kont Izrael, ou'n profite pour masakre zot dan moman zot maler, letan ki zot ti pe sibir konsekans zot bann fot. 
EZK.35.6	Alor, osi vre ki mon vivan, Senyer BONDYE i deklare: Mon pou fer ou disan koule. Disan ki ou'n fer koule pou ganny vanze. Ou koupab pour fer disan koule. Alor, disan pou pourswiv ou partou. 
EZK.35.7	Mon pou detri montanny Edonm e fer li vin en landrwa devaste; mon pou fer disparet tou sa ki travers par la. 
EZK.35.8	Mon pou kouver ou bann montanny avek kadav. Partou, bann viktim lager pou tonbe: Lo bann kolin, dan bann vale, dan bann larivyer. 
EZK.35.9	Mon pou fer ou vin en rezyon devaste pour touzour; personn pa pou reste dan ou bann lavil. Alor, ou ava konnen ki mwan menm SENYER.
EZK.35.10	Akoz ou ti dir: Mon pou pran sa de nasyon, mon pou fer sa de pei vin mon posesyon, menm si SENYER ti la. 
EZK.35.11	Alor, osi vre ki mwan Senyer BONDYE, mon vivan, mon deklare: Mon pou tret ou avek menm lakoler, zalouzi ek laenn ki ou'n montre kont bann Izraelit. Par mon zizman kont ou, mon pou fer ou konnen lekel mwan. 
EZK.35.12	Ou ava konnen ki mwan SENYER, mon'n antann tou bann parol ensilt ki ou'n dir kont bann montanny Izrael. Zot in dir: Zot in ganny devaste, zot dan nou lanmen, annou profite. 
EZK.35.13	Ou ti dir bann parol arogan kont mwan; mwan menm mon'n tande.
EZK.35.14	La sa ki Senyer BONDYE i deklare:
EZK.35.14	Pandan ki tou bann nasyon dan zalantour pe selebre, mon pou detri ou konpletman. 
EZK.35.15	Akoz ou ti montre kontantman kan ou ti war patrimwann mon pep Izrael ganny devaste, mon pou fer parey avek ou.
EZK.35.15	Rezyon montanny Seir ek Edonm antye, pou ganny devaste.
EZK.35.15	Alor, zot ava konnen ki mwan menm SENYER.
EZK.36.1	Ou ki en imen, profetiz lo bann montanny Izrael. Dir zot: Montanny Izrael! Ekout parol SENYER. 
EZK.36.2	La sa ki Senyer BONDYE i deklare:
EZK.36.2	Lennmi Izrael ti dir an riyan: Aprezan, sa bann vye montanny, in vin pour nou.
EZK.36.3	Alor, pronons kont zot: La sa ki Senyer BONDYE i deklare: Zot ti oule detri e kraz montanny Izrael lo tou kote, ziska ki zot vin posesyon bann pep etranze. Dimoun in gognarde e dir tou kalite ensilt lo zot. 
EZK.36.4	Pour sa rezon, montanny Izrael, ekout sa ki Senyer BONDYE i deklare avek bann montanny ek kolin, bann larivyer ek vale, bann landrwa devaste ek bann lavil abandonnen ki'n ganny depouye e kouver avek ensilt bann nasyon dan zalantour.
EZK.36.5	Alor, la sa ki Senyer BONDYE i deklare:
EZK.36.5	Avek tou pasyon mon lakoler, mon pronons bann menas kont lezot nasyon e kont Edonm antye. Dan lazwa e san kanmi, sa bann nasyon, zot in pran mon pei e depouy li. 
EZK.36.6	Pour sa rezon, anonse lo later Izrael! Dir avek bann montanny, bann kolin, bann ranpar ek bann vale: La sa ki Senyer BONDYE i deklare: Dan pasyon mon lakoler, mon koze akoz zot in ganny ensilte par lezot nasyon. 
EZK.36.7	Pour sa rezon, la sa ki Senyer BONDYE i deklare: Mon fer serman avek lanmen leve: Sa bann nasyon otour ou pou sibir konfizyon par zot bann prop ensilt.
EZK.36.8	Me zot, montanny Izrael, zot pye dibwa pou bourzonnen e raport fri pour mon pep Izrael. Byento sa pou arive. 
EZK.36.9	Mon la lo zot kote, mon pou tourn ver zot! Mon pou fer sir ki zot later pou ganny kiltive e legren pou ganny senmen dan zot later. 
EZK.36.10	Mon pou fer grandi zot popilasyon: Izrael dan tou son teritwar pou ogmante; tou bann lavil pou ganny abite e bann landrwa devaste pou ganny rekonstri. 
EZK.36.11	Mon pou ogmant ou popilasyon, dimoun koman zannimo. Zot pou ganny bokou zanfan e vin en gran pep. Zot pou ganny peple parey dan lepase e mon pou ogmant zot prosperite plis ki avan. Alor, zot ava konnen ki mwan menm SENYER. 
EZK.36.12	Mon pou plas bann nasyon lo ou, Izrael, mon pep. Zot pou pran ou koman zot posesyon e zot bann zanfan pa pou ganny detri.
EZK.36.13	La sa ki Senyer BONDYE i deklare:
EZK.36.13	Zot dir: Ou'n devor bann imen, ou'n touy bann zanfan ou prop nasyon. 
EZK.36.14	Aprezan, ou pou nepli devor dimoun, ou pou nepli touy bann zanfan ou nasyon. Senyer BONDYE i deklare. 
EZK.36.15	Mon pa pou les ou antann bann ensilt bann nasyon, ni bann parol mepri bann pep; ou pa pou les ou nasyon tonbe. Senyer BONDYE ki'n deklare.
EZK.36.16	SENYER ti koz avek mwan:
EZK.36.17	Ou ki en imen, ekoute! Kan pep Izrael ti ankor pe viv dan son pei, i ti fer sa pei vin enpir par son konportman ek son bann aksyon. Son kondwit ti enpir parey disan en fanm dan son reg. 
EZK.36.18	Alor, mon'n devers lo zot mon lakoler, akoz disan ki'n koule dan sa pei e akoz bann zidol par ki zot in sali sa pei. 
EZK.36.19	Mon'n dispers zot parmi bann nasyon, mon'n dispers zot dan tou pei. Mon'n ziz zot dapre zot lavi, dapre zot bann aksyon. 
EZK.36.20	Me, parmi bann nasyon partou kot zot in ale, zot in fer mon non sen ganny bafwe. Dimoun in menm dir: Sa pep SENYER; me zot ti forse kit son pei. 
EZK.36.21	Mon'n oule prezerv mon non sen ki pep Izrael in bafwe parmi bann pep partou kot zot in ale.
EZK.36.22	Pour sa rezon, dir pep Izrael: La sa ki Senyer BONDYE i deklare: Pa akoz zot, ki mon'n azir konmsa, me akoz mon non sen ki zot in bafwe parmi bann nasyon partou kot zot in ale. 
EZK.36.23	Mon pou montre ki mon non i gran e sen parmi bann nasyon. Bann nasyon ava rekonnet mon non ki zot in bafwe ki mwan menm SENYER. Mwan Senyer BONDYE ki'n deklare. 
EZK.36.24	Mon pou retir zot parmi bann nasyon; mon pou rasanble zot dan tou bann pei kot zot ete e anmenn zot dan zot pei. 
EZK.36.25	Mon pou asperz zot avek delo pir e fer zot vin pir. Mon pou pirifye zot avek tou zot bann aksyon ek tou zot bann zidol ki'n rann zot enpir. 
EZK.36.26	Mon pou donn zot en leker nouvo e mon pou met dan zot en lespri nouvo. Mon pou tir dan zot sa leker ros e mon pou donn zot en leker laser. 
EZK.36.27	Mon pou met mon lespri dan zot pour ki zot obeir mon bann lalwa e met an pratik mon bann regleman. 
EZK.36.28	Zot pou reste dan pei ki mon'n donn zot bann zanset. Zot pou vin mon pep, e mon pou vin zot Bondye. 
EZK.36.29	Mon pou delivre zot avek tou sa ki rann zot enpir. Mon pou fer dible pouse e donn zot bon rekolt. Mon pa pou fer zot konn lafanmin ankor. 
EZK.36.30	Mon pou ogmant rapor zot pye fri ki pou donn bokou fri e zot bann plantasyon pou donn gran rekolt pour ki zot pa konn ankor laont lafanmin parmi lezot nasyon. 
EZK.36.31	Alor, zot ava rapel zot bann move lavi ek zot bann aksyon ki fer onte. Zot pou kanmi pour zot bann fot ek bann aksyon degoutan ki zot in komet. 
EZK.36.32	Pep Izrael, mon fer zot konnen ki pa akoz zot, ki mon pe azir konmsa, me zot devre vreman onte pour zot move konportman. Senyer BONDYE ki deklare.
EZK.36.33	La sa ki Senyer BONDYE i deklare:
EZK.36.33	Sa zour, kan mon pou pirifye zot avek tou zot fot, mon pou repeple bann lavil, e zot ava rekonstri lo bann debri. 
EZK.36.34	Sa pei devaste pou ganny kiltive; bann pasan pou nepli war en landrwa dezer. 
EZK.36.35	Zot pou dir: Sa later devaste in vin koman zarden Edenn; bann lavil detri e abandonnen, aprezan, in ganny rekonstri e repeple. 
EZK.36.36	Alor, bann nasyon dan zalantour ki'n reste deryer, ava konnen ki mwan menm SENYER ki'n rekonstri sa ki ti'n ganny kraze e ki'n replant sa ki ti'n ganny devaste. Mwan, SENYER mon'n koze e mon pou fer li.
EZK.36.37	La sa ki Senyer BONDYE i deklare:
EZK.36.37	La sa ki mon pou fer: Mon pou les pep Izrael vin rod ankor mon led, pour mwan azir dan zot faver; mon pou ogmant zot popilasyon e fer li vin nonbre parey mouton dan en troupo. 
EZK.36.38	Bann lavil devaste pou ranpli avek popilasyon, parey Zerizalenm ti otrefwa ranpli avek zannimo pour sakrifis pandan gran lafet. Alor, zot ava konnen ki mwan menm SENYER.
EZK.37.1	SENYER ti sezi mwan; lespri SENYER ti anmenn mwan e depoz mwan dan milye en vale ki ti ranpli avek lezo. 
EZK.37.2	I ti anmenn mwan fer letour; ti annan bokou lezo dan vale, zot ti vreman sek.
EZK.37.3	I ti dir mwan, “Ou ki en imen, eski sa bann lezo, i kapab reviv?”
EZK.37.3	Mon ti reponn, “Senyer BONDYE, zis ou ki konnen!”
EZK.37.4	Apre, i ti dir mwan, “Anons mon parol avek sa bann lezo e dir zot: Lezo sek, ekout parol SENYER. 
EZK.37.5	La sa ki Senyer BONDYE i deklare avek sa bann lezo: Mon pou met en souf lavi dan zot e zot ava viv. 
EZK.37.6	Mon pou fer pouse bann nerf lo zot; mon pou fer misk pouse lo zot e kouver zot avek lapo. Mon pou met en souf dan zot e zot ava viv. Alor, zot ava rekonnet ki mwan menm SENYER.”
EZK.37.7	Mon ti anonse parey mon ti'n ganny ordonnen. Pandan ki mon ti pe koze, ti annan en tapaz, ti annan en krakman e bann lezo ti rapros ansanm enn avek lot. 
EZK.37.8	Mon ti regarde, ti annan bann nerf lo zot. Misk ti pouse lo zot e lapo ti refermen, me ti napa souf lavi dan zot.
EZK.37.9	Apre, Senyer ti dir mwan: Ou ki en imen, anons avek souf lavi! Dir li: La sa ki Senyer BONDYE i deklare:
EZK.37.9	Souf lavi, vini sorti dan kat direksyon divan, soufle lo sa bann mor pour ki zot viv. 
EZK.37.10	Alor, mon ti profetize parey i ti'n ordonn mwan. Souf lavi ti antre dan zot, zot ti vin vivan e zot ti lev debout lo zot lipye. Zot ti form en gran larme.
EZK.37.11	Apre, SENYER ti dir mwan: Ou ki en imen, ekoute! Sa bann lezo i pep Izrael antye. Zot dir: Nou en bann lezo sek, nou lespwar in mor, nou'n perdi. 
EZK.37.12	Alor, anons zot: La sa ki Senyer BONDYE i deklare: Mon pou ouver zot bann tonbo; mon pou fer zot remonte sorti dan zot latonm! Mon pep! Mon pou fer zot retourn lo later Izrael. 
EZK.37.13	Konmsa, mon pep, kan mon ava ouver zot tonbo e fer zot sorti dan zot latonm, zot ava konnen ki mwan menm SENYER! 
EZK.37.14	Mon pou met mon souf dan zot e zot ava reviv. Mon pou retabli zot dan zot prop pei. Alor, zot ava konnen ki mwan, SENYER, mon'n koze e mon pou fer li. SENYER ki deklare.
EZK.37.15	SENYER ti koz avek mwan: 
EZK.37.16	Ou ki en imen, pran en morso dibwa e ekri lo la: Pour Zida ek bann Izraelit ki asosye avek li. Pran en lot morso dibwa e ekri lo la: Pour Zozef, dibwa Efraim e pour pep Izrael antye ki asosye avek li. 
EZK.37.17	Koste sa de morso dibwa ansanm pour ki zot zwenn e vin en sel morso dan ou lanmen. 
EZK.37.18	Kan ou bann dimoun parmi ou pep ava demann ou leksplikasyon tousala, 
EZK.37.19	ou ava dir zot: La sa ki Senyer BONDYE i deklare: La mon pe al pran baton Zozef ki dan lanmen Efraim ek bann tribi Izrael ki asosye avek li. Mon pou koste baton Zida avek li pour form en sel morso dibwa. Zot in zwenn ansanm dan mon lanmen. 
EZK.37.20	Gard dan ou lanmen sa bann morso dibwa ki ou'n ekri lo la, pour ki tou dimoun i war. 
EZK.37.21	Dir zot: La sa ki Senyer BONDYE i deklare: Mon pou retir pep Izrael parmi bann nasyon kot zot in disperse; mon pou rasanble zot sorti dan tou kote e anmenn zot dan zot prop pei. 
EZK.37.22	Mon pou fer zot vin en sel nasyon dan sa pei, dan bann montanny Izrael; zot ava annan en sel lerwa pour zot tou; zot pou nepli form de nasyon; zot pou nepli divize an de rwayonm. 
EZK.37.23	Zot pou nepli rann zot enpir ankor par zot bann zidol e par zot bann aksyon degoutan, ni par tou lezot pese. Me mon pou delivre zot dan tou bann landrwa kot zot in fer pese kont mwan. Mon pou pirifye zot; zot ava vin mon pep e mon ava vin zot Bondye.
EZK.37.24	Mon serviter David pou vin zot lerwa; zot pou annan en sel berze pour zot tou. Zot ava swiv mon bann komannman, obzerv mon bann regleman e met zot an pratik. 
EZK.37.25	Zot pou reste dan sa pei ki mon'n donn mon serviter, Zakob, la kot zot bann zanset ti reste. Zot pou reste dan sa pei avek zot zanfan ek zanfan zot zanfan, pour touzour. Mon serviter David ava vin zot lerwa pour touzour.
EZK.37.26	Mon pou fer en lalyans lape avek zot. Sa i en lalyans ki pou reste pour touzour. Mon pou beni zot la e fer zot vin nonbre. Mon pou etabli mon sanktyer parmi zot pour touzour. 
EZK.37.27	Mon pou reste parmi zot; mon pou vin zot Bondye e zot ava vin mon pep. 
EZK.37.28	Kan mon ava'n plas mon sanktyer parmi zot pour touzour, bann nasyon ava konnen ki mwan menm SENYER; mon'n konsakre Izrael pour mon servis.
EZK.38.1	SENYER ti koz avek mwan:
EZK.38.2	Ou ki en imen, tourn ver Gog, dan pei Magog,
EZK.38.3	Dir li: La sa ki Senyer BONDYE i deklare: Mon kont ou, Gog, gran sef pep Mesek ek Toubal. 
EZK.38.4	Mon pou met en lanmson dan ou lanmaswar e trenn ou pardfors. Mon pou fors ou sorti avek ou larme: Seval ek son kavalye abiye dan liniform. Zot ava form en gran latroup gerye, zot tou arme avek zot boukliye ek lepe. 
EZK.38.5	Bann gerye Lapers, Letyopi ek Pout, zot osi, arme avek boukliye ek zot kasket, zot ava al avek ou. 
EZK.38.6	Bann gerye Gomer ek tou son latroup; Bet-Togarma ki konpletman dan Nor avek son latroup avek en gran kantite zonm sorti parmi bokou lezot pep.
EZK.38.7	Prepar ou, met ou byen pare avek tou sa bann ki avek ou; gard zot pare anba ou komann. 
EZK.38.8	Dan ankor en bon pe letan, ou pou ganny enstale dan ou plas. Plitar, mon pou donn ou lord pour atak pei avek en pep ki'n sape dan lager. Zot pou sorti parmi bann nasyon kot zot ti reste e rasanble lo bann montanny Izrael ki'n reste san zabitan depi lontan. Aprezan ki zot in sorti parmi sa bann nasyon, zot ava kapab viv an sekirite. 
EZK.38.9	Ou, avek tou ou bann alye ki avek ou, monte e atak zot. Ou ava desann lo zot koman en tanpet. Parey en gro nyaz, ou ava kouver pei avek ou bann troup.
EZK.38.10	La sa ki Senyer BONDYE i deklare:
EZK.38.10	Sa zour, toudsort lide pou mont dan ou lespri. Ou ava form en proze ki anmenn maler. 
EZK.38.11	Ou ava deside al atak en pei san defans, en pep ki pe viv trankil an sekirite; en bann lavil ki napa ni miray proteksyon, ni baro. 
EZK.38.12	Ou ava depouy zot e sezi bann larises. Ou ava atak bann zabitan ki reste dan bann landrwa ki ti'n deza ganny detri. Zot en pep ki'n rasanble sorti parmi bann nasyon etranze. Zot in ganny bokou troupo ek lezot larises, zot reste dan milye lemonn. 
EZK.38.13	Zabitan Saba ek Dedann, marsan Tarsis ek son bann vilaz otour li pou demann ou: Eski ou'n vin zis pour depouy nou avek nou bann larises? Ou'n rasanble ou troup pour depouy nou, pour pran nou lor ek nou larzan, nou bann troupo ek tou nou byen pour anmenn en gran kantite depouy lager avek ou?
EZK.38.14	Alor, ou ki en imen, anons sa mesaz. Dir Gog: La sa ki Senyer BONDYE i deklare:
EZK.38.14	Sa zour, ki mon pep Izrael ava viv an sekirite, ou ava konnen. 
EZK.38.15	Ou ava sorti dan ou pei dan lekstrenm Nor; ou ava anmenn en kantite dimoun avek ou lo seval pour form en troup, en larme byen for. 
EZK.38.16	Ou ava atak mon pep Izrael, parey en nyaz ki kouver later. La sa ki pou arive apre sa: Byen lontan apre, mon pou fer ou monte e atak mon pei, pour ki atraver ou, Gog, mon ava montre ki mon sen devan bann nasyon.
EZK.38.17	La sa ki Senyer BONDYE i deklare:
EZK.38.17	Se ou menm sa enn ki depi lontan, mon ti anonse atraver mon serviter, bann profet Izrael, ou ki mon pou fer atak mon pep.
EZK.38.18	Senyer BONDYE i deklare:
EZK.38.18	Sa zour, kan Gog pou atak pei Izrael, mon lakoler pou monte. 
EZK.38.19	Mon deklare dan mon zalouzi e dan mon gran lakoler, sa zour pou anmenn en gran sekous dan pei Izrael: 
EZK.38.20	Pwason dan lanmer, zwazo dan lezer, bann zannimo sovaz, sa ki ranpe lo later, tou bann imen lo later pou tranble devan mon prezans. Montanny pou afese, ros dan montanny pou degrengole, tou miray pou degrennen. 
EZK.38.21	Mon pou anvoy lager kont Gog dan tou mon bann montanny. Senyer BONDYE ki deklare. Zot pou touy kanmarad. 
EZK.38.22	Dan mon zizman kont li, mon pou anvoy lepidemi, zot ava ganny masakre; mon pou anvoy gro lapli ek lagrel, dife ek souf lo zot larme e lo tou zot bann alye. 
EZK.38.23	Konmsa ki mon pou montre tou nasyon ki mon en Bondye gran e sen. Alor, zot ava konnen ki mwan menm SENYER.
EZK.39.1	Ou ki en imen, anons mon parol kont Gog. Dir li: La sa ki Senyer BONDYE i deklare:
EZK.39.1	Mon kont ou, Gog, gran sef dan Mesek ek Toubal! 
EZK.39.2	Mon pou vir ou e fer ou fer demi tour; ou pou sorti dan lekstrenm Nor pour ou al atak bann montanny Izrael. 
EZK.39.3	Apre sa, mon pou tap ou: Mon pou kas ou fles ki dan ou lanmen gos e fer tonbe ou bann dart ki dan ou lanmen drwat. 
EZK.39.4	Ou, avek tou ou larme ek ou bann alye, pou tonbe lo bann montanny; mon pou donn zot kadav bann zwazo ek zannimo sovaz pour devore. 
EZK.39.5	Zot pou mor dan lakanpanny parey mon'n anonse. Mwan Senyer BONDYE ki'n deklare. 
EZK.39.6	Mon pou met en dife dan pei Magog e parmi bann zabitan bann zil ki viv an sekirite. Zot ava konnen ki mwan menm SENYER. 
EZK.39.7	Mon pou fer konn mon non sen parmi mon pep, Izrael. Mon pa pou les mon non ganny profannen ankor. Tou bann nasyon pou konnen ki mwan menm SENYER, sa enn ki sen dan Izrael. 
EZK.39.8	Tousala pe konmans realize. Senyer BONDYE ki'n deklare. Sanmenm sa zour ki mon ti anonse.
EZK.39.9	Alor, bann zabitan dan bann lavil Izrael ava sorti pour alim en dife e bril tou bann zarm: Pti boukliye, gran boukliye, fles, baton, lans. Tousala pou ganny servi pour alim dife pandan set an. 
EZK.39.10	Zot pa pou bezwen al anmas dibwa dan lakanpanny, ni koup pye dibwa dan lafore, akoz zot bann zarm ava ase pour gard sa dife alimen. Zot pou pran avek bann ki'n vol zot. Zot pou depouy bann ki'n depouy zot. Senyer BONDYE ki deklare.
EZK.39.11	Sa zour la, mon pou swazir en landrwa dan Izrael pour anter Gog, dan vale bann vwayazer, dan Les lanmer Mor. Sa latonm pou bar semen bann vwayazer. Gog ek tou son larme pou ganny antere la e zot pou apel sa landrwa Vale larme Gog.
EZK.39.12	I pou pran pep Izrael set mwan pour anter bann lekor e netway sa pei. 
EZK.39.13	Tou dimoun dan pei pou anter zot. Zot pou fyer zour mon pou montre zot mon laglwar. Senyer BONDYE ki'n deklare.
EZK.39.14	Apre sa set mwan, zot ava swazir en group zonm ki pou pas letan pour rode e anter tou bann kadav dan pei. 
EZK.39.15	Zot pou monte desann dan pei. Kan en dimoun i dekouver en leskelet imen, i ava met en mark dan bor pour ki bann ki fouy lafos i vin anmase pour al antere dan Vale Larme Gog. 
EZK.39.16	I pou menm annan en lavil ki pou apel Hamona, savedir larme. Konmsa, pei ava ganny netwaye.
EZK.39.17	Senyer BONDYE ti deklare:
EZK.39.17	Kanta ou imen, apel tou bann zwazo ek zannimo sovaz. Dir zot pour mwan: Rasanble zot! Sorti dan tou kote, rasanble pour partisip dan sakrifis ki mon pe prepare pour zot. Sa i pou en gran sakrifis ki mon pou ofer pour zot lo bann montanny Izrael. Zot ava manz lavyann e bwar disan. 
EZK.39.18	Zot ava manz lavyann bann gran konbatan e bwar disan bann sef lo later ki pou ganny ofer dan plas bann mouton, bouk, toro, tou bann zannimo gra dan Basann. 
EZK.39.19	Zot ava manz lagres ziska zot rasazye e bwar disan ziska zot sou. Sanmenm sakrifis ki mon pou ofer pour zot. 
EZK.39.20	Dan sa gran repa, zot pou manz ziska zot rasazye: Seval ek son kavalye, solda ek toudsort konbatan. Senyer BONDYE ki'n deklare.
EZK.39.21	Mon pou montre mon grander parmi bann nasyon; zot ava war mon pwisans dan legzekisyon mon zizman. 
EZK.39.22	Alor, apartir sa zour, pep Izrael pou konnen ki mwan menm SENYER, zot Bondye. 
EZK.39.23	Bann nasyon etranze ava konnen ki pep Izrael ti ganny deporte akoz son pese, son lenfidelite anver mwan. Mon'n detourn mon vizaz avek zot e mon'n abandonn zot dan lanmen zot lennmi ki'n masakre zot. 
EZK.39.24	Mon ti tourn mon lafas kont zot e tret zot dapre zot bann aksyon degoutan ek zot pese.
EZK.39.25	Alor, la sa ki Senyer BONDYE i deklare: Dezormen, mon pou pran pitye pour pep Izrael, mon pou sanz desten desandan Zakob; mon pou reklanm respe pour mon non sen. 
EZK.39.26	Alor, personn pa pou fer zot per; zot ava viv anpe dan zot pei. Zot ava oubliy zot laont ek tou zot aksyon enfidel anver mwan. 
EZK.39.27	Mon pou rasanble zot e fer zot sorti dan bann pei lennmi e atraver zot, mon ava montre mon sentete parmi bann nasyon. 
EZK.39.28	Zot ava konnen ki mwan menm SENYER, zot Bondye. Apre ki mon'n deport zot dan pei etranze, mon pou rasanble zot lo later Izrael. Mon pa pou kit personn deryer. 
EZK.39.29	Mon pou devers mon Lespri lo pep Izrael. Mon pa pou zanmen detourn mon vizaz ankor kont zot. Senyer BONDYE ki deklare.
EZK.40.1	Dan vennsenkyenm lannen, konmansman lannen apre deportasyon, son dizyenm zour lemwan, ki ti osi katorzyenm lannen depi ki Zerizalenm ti'n ganny kaptire, SENYER ti sezi mwan e transport mwan laba. 
EZK.40.2	Dan bann vizyon, Bondye ti transport mwan dan pei Izrael. I ti depoz mwan lo latet en montanny byen o. Lo son kote Sid, ti annan sa ki parey bann konstriksyon en lavil. 
EZK.40.3	La kot i ti anmenn mwan, mon ti war en zonm ki ti klate koman bronz. Dan son lanmen ti annan en latres an linenn ek en baton pour mezire. I ti pe debout devan laport lavil. 
EZK.40.4	Sa zonm ti dir mwan: Ou ki en imen, ouver byen gran ou lizye ek ou zorey. Port atansyon avek tou sa ki mon pou fer ou war. Pour sa rezon ki ou isi, pour ou al anons tou sa ki ou pou war, avek pep Izrael.
EZK.40.5	Ti annan en miray lo deor ki ti antour tanp lo tou kote. Sa zonm ti pran son baton ki ti trwa met longer e i ti mezir miray. Lepeser ti en mezir; oter ti en mezir. 
EZK.40.6	Apre, i ti al kot laport ki vir lo kote Les. I ti mont bann mars e mezir palye: I ti en mezir larzer. Sak palye ti en mezir larzer. 
EZK.40.7	Dan en koridor, ti annan godon pour gardyen e sak godon ti en mezir, lo sak kote. Ti annan en lespas de met edmi ant sak godon; lespas ant palye ek vestibil par anndan ti en mezir. 
EZK.40.8	I ti osi mezir anndan vestibil laport; i ti ganny en mezir. 
EZK.40.9	Vestibil laport enteryer, ti kat met larzer, son bann pilye ti en met. 
EZK.40.10	Ti annan trwa godon pour gardyen lo sak kote koridor; tou le trwa ti menm grander. Bann pilye lo tou le de kote ti osi menm grander. 
EZK.40.11	Apre, i ti mezir larzer laport lantre: Senk met; larzer laport li menm, ti sis met edmi. 
EZK.40.12	Devan bann godon pour gardyen, ki ti kare e mezir trwa met sak kote, ti annan en baryer 50 santimet sak kote. 
EZK.40.13	Apre, i ti mezir laport konmansan par deryer sorti kot en godon pour al kot lot. Son larzer ant de lantre ti mezir 13 met. 
EZK.40.14	I ti osi mezir vestibil ki ti mezir 10 met; akote, ti annan bann pilye otour lakour. 
EZK.40.15	Ti annan 26 met ant lespas depi lantre ziska laport vestibil. 
EZK.40.16	Bann godon ti annan lafnet avek griyaz toultour; vestibil osi ti annan lafnet dan miray toultour par anndan; bann pilye ti dekore avek fey palm.
EZK.40.17	Apre, sa zonm ti anmenn mwan dan lakour tanp, kot ti annan 30 lasal; lakour otour ti pave avek bann plak. 
EZK.40.18	Pavaz ki ti tou dilon bann laport, ti pli ba ki lakour enteryer.
EZK.40.19	Apre, i ti mezir distans depi devan laport ziska bor lakour anndan; i ti ganny 52 met lo kote Les.
EZK.40.20	Sa zonm ti mezir longer ek larzer laport dan lakour eksteryer lo kote Nor. 
EZK.40.21	Son bann godon, trwa lo en kote e trwa lo lot kote, son bann pilye ek son bann vestibil, tou ti menm dimansyon avek bann pour premye laport: 26 met longer e 13 met larzer. 
EZK.40.22	Son bann lafnet, son bann vestibil, son bann brans palm, tou ti menm dimansyon avek bann ki ti vir lo kote Les. Pour ariv devan son bann vestibil anndan, ti annan set mars. 
EZK.40.23	Vizavi laport Nor, parey lo kote Les, ti annan en laport ki ti vir dan lakour enteryer; i ti mezir depi en laport ziska lot; ti annan 52 met.
EZK.40.24	Apre, i ti anmenn mwan dan direksyon Sid, kot laport Sid. I ti mezir bann pilye ek bann vestibil; zot tou, zot ti menm dimansyon parey lezot laport. 
EZK.40.25	La osi, ti annan lafnet otour lantre ek bann vestibil parey lezot: 26 met longer e 13 met larzer. 
EZK.40.26	Pour ariv devan son bann vestibil enteryer, ti annan set mars pour monte. Lo sak kote ti annan bann pilye avek dekorasyon brans palm. 
EZK.40.27	Ti annan en laport enteryer lo kote Sid lakour; i ti osi mezir distans en laport ziska lot laport dan direksyon Sid: 52 met.
EZK.40.28	Apre, sa zonm ti anmenn mwan dan lakour enteryer par laport Sid. I ti mezir laport Sid ki ti menm dimansyon ki lezot laport. 
EZK.40.29	Son bann godon, bann pilye ek bann vestibil, tou ti menm dimansyon. Sa lantre avek son bann vestibil ti annan lafnet toultour. Zot ti 26 met longer e 13 met larzer. 
EZK.40.30	Toultour, ti annan vestibil ki ti 13 met longer e 2.6 met larzer. 
EZK.40.31	Sa bann vestibil ti donn akse dan lakour eksteryer. Ti annan wit mars pour monte; lo son bann pilye, ti annan dekorasyon brans palm.
EZK.40.32	Apre, sa zonm ti anmenn mwan dan lakour enteryer, ver laport Les. I ti mezir laport ki ti menm dimansyon avek lezot. 
EZK.40.33	Son bann godon, son bann pilye ek son bann vestibil ti menm dimansyon. Sa lantre ek son bann vestibil ti annan lafnet toultour. Zot ti 26 met longer e 13 met larzer. 
EZK.40.34	Son bann vestibil ti donn akse dan lakour eksteryer. Ti annan wit mars pour monte; lo son bann pilye, ti annan dekorasyon brans palm.
EZK.40.35	Apre, i ti anmenn mwan kot laport Nor ki i ti mezire: I ti menm dimansyon avek lezot. 
EZK.40.36	I ti annan bann godon, son bann pilye ek son bann vestibil ek bann lafnet toultour. I ti mezir 26 met longer e 13 met larzer. 
EZK.40.37	Son bann vestibil ti donn akse dan lakour eksteryer. Ti annan wit mars pour monte; lo son bann pilye, ti annan dekorasyon brans palm.
EZK.40.38	Ti annan en lasal ki son laport ti dan vestibil lantre. La, zot ti netway bann zannimo pour sakrifis konplet ek lezot sakrifis. 
EZK.40.39	Dan vestibil lantre, ti annan de latab sak kote. Lo sa bann latab kot zannimo ti ganny touye pour sakrifis konplet ek lezot sakrifis pour pardon pese. 
EZK.40.40	Lo kote eksteryer vestibil, kot ou monte par lantre laport Nor, ti annan osi de latab; lo lot kote vestibil la osi ti annan de latab. 
EZK.40.41	Ti annan kat latab lo kote enteryer e kat latab eksteryer; wit latab an tou, kot bann zannimo ti ganny touye pour sakrifis. 
EZK.40.42	Ti annan kat latab an ros taye, rezerve pour preparasyon sakrifis konplet. Zot ti mezir 80 santimet longer, 80 santimet larzer e 52 santimet oter. Lo la ki bann zouti ki servi pour prepar zannimo pour sakrifis ti ganny depoze. 
EZK.40.43	Toultour bann latab, ti annan en rebor set santimet edmi oter. Lavyann pour sakrifis ti ganny plase lo sa bann latab.
EZK.40.44	Deor, devan laport enteryer ti annan lasal pour bann santer: Enn ti akote laport Nor ki vir kote Sid; lot ti akote laport Les e ti vir kote Nor. 
EZK.40.45	Sa zonm ti dir mwan: Sa lasal ki vir kote Sid i pour bann pret ki ansarz servis tanp. 
EZK.40.46	Lasal enteryer ki vir kote Nor i pour bann pret ki ansarz lotel; zot bann desandan Sadok. Zis zot, parmi bann desandan Levi, ki kapab prezant zot devan SENYER pour servi li.
EZK.40.47	Sa zonm ti mezir lakour, i ti en kare: 52 met longer e 52 met larzer. Lotel ti devan tanp. 
EZK.40.48	Apre, i ti anmenn mwan dan vestibil tanp. I ti mezir bann pilye vestibil: De met, 60 santimet lo sak kote; larzer laport ti set met e miray akote en met edmi sak kote. 
EZK.40.49	Vestibil ti mezir dis met edmi longer e senk met 80 santimet larzer. Ti annan dis mars pour monte, ki ti ganny ankadre par en kolonn lo sak kote.
EZK.41.1	Apre, sa zonm ti anmenn mwan dan gran lasal tanp. I ti mezir bann pilye; sak kote ti trwa met larzer. 
EZK.41.2	Lantre ti mezir senk met larzer; miray akote ti mezir de met edmi lepeser. Lasal ti 20 met longer, 10 met larzer.
EZK.41.3	Apre, i ti al dan lasal ki dan fon. I ti mezir pilye: En met; larzer lantre: Trwa met; miray lantre: Trwa met edmi lepeser. 
EZK.41.4	I ti mezir lasal: Longer 10 met, larzer 10 met. I ti dir mwan, “Sa i Lasal Tre Sen.”
EZK.41.5	Apre, i ti mezir miray tanp: Trwa met lepeser; larzer bann lasal lo kote, otour tanp: De met. 
EZK.41.6	Bann lasal lo kote ti annan trwa letaz, 30 lo sak letaz. Sak lasal i ganny ankastre dan miray eksteryer, me pa dan miray tanp. 
EZK.41.7	Anmezir i ti monte, lasal ti vin pli larz lo sak letaz. En leskalye tournan ti fer letour miray tanp. Pour sorti lo en letaz pour mont lo lot, ou pas par sa enn dan milye.
EZK.41.8	Mon ti remarke ki toultour bann lasal ti annan en soubasman ki ti mezir trwa met longer. 
EZK.41.9	Miray eksteryer bann lasal ti de met edmi lepeser. Lespas ant bann lasal tanp 
EZK.41.10	ek lasal ki vir lo kote lakour ti mezir 10 met larzer toultour tanp, lo sak kote. 
EZK.41.11	Ti annan de laport pour antre dan sa bann lasal. Zot ti vir lo en lespas ouver, enn ti vir lo kote Nor, en lot lo kote Sid. Larzer lespas ouver ti mezir de met edmi toultour.
EZK.41.12	Lo kote Les, ti annan en batiman ki ti vir lo lakour tanp. I ti mezir 45 met longer e 35 met larzer; miray sa batiman ti de met edmi lepeser toultour.
EZK.41.13	Apre, i ti mezir tanp: 50 met longer; lakour, batiman ek son bann miray ti osi 50 met longer. 
EZK.41.14	Kote Les tanp ek lakour ti mezir 50 met.
EZK.41.15	Apre, i ti mezir longer batiman ki vir lo kote Was lakour, ansanm avek galri ki lo sak kote: I ti 50 met. Miray dan lantre dan lasal prensipal ek lasal deryer ti kouver avek pano an bwa. 
EZK.41.16	Lankadreman lafnet toultour tou le trwa letaz, ti osi kouver avek pano an bwa; ti annan pano an bwa partou depi ater ziska oter lafnet; menm lafnet ti kouver avek lanm an bwa. 
EZK.41.17	Depi deor tanp ziska anndan, depi laport antre ziska lasal deryer, par lao bann lafnet ek miray toultour ti ganny dekore. 
EZK.41.18	Ti annan skilptir seriben ek brans palm; en brans palm ti separ sak seriben. Sak seriben ti annan de figir: 
EZK.41.19	Lo en kote, figir en zonm ti vir avek en brans palm; lot kote, figir en zenn lyon ti vir avek en lot brans palm. Sa skilptir ti partou toultour tanp. 
EZK.41.20	Skilptir seriben ek brans palm ti kouver miray partou, depi ater ziska par lao laport.
EZK.41.21	Montan laport dan lantre lasal prensipal ti kare. Devan lasal sen, ti annan keksoz ki ti resanble 
EZK.41.22	en lotel an bwa en met edmi oter, en met longer e en met larzer; son kwen, son sipor ek son bann kote, tou ti an bwa. Sa zonm ti dir mwan: Sa i latab ki'n ganny plase devan SENYER. 
EZK.41.23	Lasal prensipal ek lasal sen ti annan en laport doub, enn ti ouver lo kote lasal prensipal, lot ti ouver lo kote Lasal Tre Sen. 
EZK.41.24	Sa bann laport ti annan de batan. 
EZK.41.25	Lo laport lasal prensipal, ti annan bann skilptir seriben ek brans palm, parey bann lo miray. Ti annan en ovan an bwa par deor devan vestibil. 
EZK.41.26	Lo miray dan lantre, ti annan griyaz ek dekorasyon skilptir brans palm en pe partou lo kote bann lasal tanp ek son ovan.
EZK.42.1	Apre, i ti fer mwan sorti dan lakour eksteryer tanp lo kote Nor. I ti anmenn mwan dan bann lasal ki ti vizavi lakour tanp e vizavi batiman lo kote Nor. 
EZK.42.2	Batiman ki ti lo kote Nor ti 50 met longer e 25 met larzer. 
EZK.42.3	Anfas, ti annan en lespas dan lakour enteryer ki ti 10 met lo en kote tanp. Lot kote ti vir lo pavaz dan lakour eksteryer avek son koulwar lo trwa letaz. 
EZK.42.4	Devan bann lasal, lo kote lakour ki ti vir par anndan, ti annan en lale ki ti 50 met longer e senk met larzer. Son lantre ti lo kote Nor. 
EZK.42.5	Bann lasal lo trwazyenm letaz ti pli pti ki bann lo lezot letaz, akoz koulwar lo trwazyenm letaz, ti pli larz ki lo lezot letaz. 
EZK.42.6	Parlao, lo tou le trwa letaz, ti annan balkon. Zot pa ti tenir lo kolonn parey lezot batiman, me lasal ti antre, anmezir ou monte. 
EZK.42.7	Lo kote lakour eksteryer, miray ki ti tou dilon bann lasal ti mezir 25 met longer. 
EZK.42.8	Bann lasal ti mezir 25 met. Par kont, bann lasal ki ti vir lo kote tanp, ti mezir 50 met longer. 
EZK.42.9	Anba bann lasal, lo kote Les batiman, ti annan en lantre pour bann ki sorti dan lakour 
EZK.42.10	Lantre ti la kot miray lakour i konmanse. Lo kote Sid, ti osi annan bann lasal ki vir lo lakour ek batiman ki ti deryer tanp. 
EZK.42.11	Par devan bann lasal, ti annan en lale. Sa bann lasal ti egzakteman parey sa ki ti lo kote Nor: Zot dimansyon, zot pozisyon, laport antre ek sorti, tou ti parey. 
EZK.42.12	Anba bann lasal lo kote Sid, ti annan en lantre dan Les en koulwar vizavi miray ki protez lasal sen.
EZK.42.13	Sa zonm ti dir mwan: Bann lasal ki vir lo kote Nor e lo kote Sid i bann lasal sakre, kot bann pret ti prezant devan SENYER, pour manz bann lofrann tre sakre. La kot zot met bann lofrann tre sen: Bann lofrann vezetal ek zannimo ofer pour diferan sakrifis pour pardon pese, akoz sa landrwa i sen. 
EZK.42.14	Bann pret ki antre dan sanktyer pa devre sorti direkteman dan lakour. Zot devre kit zot lenz sakre ki zot mete pour servi SENYER dan lasal. Zot devre met zot lenz ordiner avan al dan landrwa kot lepep i rasanble.
EZK.42.15	Kan i ti'n fini mezir enteryer tanp, i ti fer mwan sorti par en laport ki vir lo kote Les, e i ti mezir lakour otour tanp. 
EZK.42.16	I ti mezir lo kote Les avek son baton: 250 met. 
EZK.42.17	I ti mezir kote Nor; la osi ti 250 met. 
EZK.42.18	I ti mezir kote Sid avek son baton: 250 met. 
EZK.42.19	Apre, i ti mezir lo kote Was; la osi ti 250 met. 
EZK.42.20	I ti mezir tou le kat kote. Toultour ti annan miray: 250 met longer e 250 met larzer ki ti separ lespas sakre avek lespas ordiner.
EZK.43.1	Sa zonm ti anmenn mwan kot laport ki ti vir lo kote Les. 
EZK.43.2	Mon ti war laglwar Bondye Izrael sorti lo kote Les. I ti parey tapaz en gro delo. I ti ekler later avek son laglwar. 
EZK.43.3	Sa vizyon ti parey sa enn ki mon ti'n war avan, pre larivyer Kebar, kan i ti vin detri Zerizalenm. Mon ti tonbe, lafas ater. 
EZK.43.4	Laglwar SENYER ti antre dan tanp par laport ki vir lo kote Les. 
EZK.43.5	Lespri Bondye ti soulev mwan e transport mwan ziska dan lakour tanp; mon ti war laglwar SENYER ranpli tanp.
EZK.43.6	Pandan ki sa zonm ki ti pe akonpanny mwan ti lanmenm akote mwan, mon ti antann en lavwa sorti dan tanp koz avek mwan. 
EZK.43.7	Sa lavwa ti dir mwan: Ou ki en imen, ekoute! Isi i landrwa kot mon tronn i ete; la kot mon poz mon lipye. Mon pou reste parmi pep Izrael pour touzour. Ni pep Izrael, ni son bann lerwa pa pou dezonor mon non sen ankor par zot lavi prostitisyon e par bann kadav zot bann lerwa lo zot bann oter. 
EZK.43.8	Bann lerwa in plas lantre zot pale akote montan laport mon tanp. I annan en sel miray ki separ zot lale avek mon tanp. Zot in rann enpir mon non sakre par zot bann aksyon degoutan ki zot in komet. Pour sa rezon, dan mon lakoler mon'n detri zot. 
EZK.43.9	Aprezan, elwanny zot prostitisyon ek zot bann lerwa mor avek mwan e mon ava reste parmi zot pour touzour.
EZK.43.10	Kanta ou ki en imen, fer en deskripsyon plan tanp devan pep Izrael. Fer zot egzamin byen sa plan pour ki zot bann fot i fer zot onte. 
EZK.43.11	Si zot vreman onte pour tou sa ki zot in fer, montre zot plan tanp. Fer zot konn son laranzman, bann antre ek bann sorti, son laform zeneral avek bann regleman, son plan ek bann lalwa. Ekri tousala e met devan zot lizye pour ki zot ava swiv tou bann regleman e met zot an pratik. 
EZK.43.12	La regleman pour tanp: Tou lespas lo latet sa montanny ek teritwar toultour, i devre ganny konsidere tre sakre. Sa i lalwa tanp.
EZK.43.13	La bann dimansyon lotel: En mezir ti en pe plis ki 50 santimet. Lotel ti antoure avek en rigol anviron 50 santimet fonder e 50 santimet larzer avek an deor, en rebor 25 santimet oter. La oter lotel: 
EZK.43.14	Depi ater ziska son platform anba, i ti mezir en met, avek en dekalaz 50 santimet larzer toultour, ziska lot platform ki ti mezir de met oter; li osi avek en dekalaz 50 santimet toultour. 
EZK.43.15	Sa parti lotel, kot son fwaye, ti de met oter e ti annan en rebor lo son kat kwen. 
EZK.43.16	Fwaye lotel ti form en kare sis met sak kote. 
EZK.43.17	Dezyenm platform ti osi form en kare set met sak kote. Lo kote eksteryer, ti annan en rebor 25 santimet oter. Rigol ti 50 santimet larzer, toultour. Peron pour ariv anler ti lo kote Les.
EZK.43.18	Apre, i ti dir mwan: Ou ki en imen, la sa ki Senyer BONDYE i deklare: La bann regleman pour lotel: Zour ki lotel i ganny konstri pour ofer bann sakrifis konplet e pour laspersyon disan, 
EZK.43.19	ou ava remet en toro pour sakrifis pardon pese avek bann pret levit ki sorti dan fanmir Sadok. Zis zot ki annan drwa prezant devan mwan, Senyer BONDYE i deklare. 
EZK.43.20	Ou ava pran en pe disan e met lo kat kwen lotel, lo kat kwen dezyenm platform e lo son rebor toultour. Alor, ou ava pirifye li e konsakre li pour ganny pardon pese. 
EZK.43.21	Ou ava osi pran sa toro pour pardon pese e bril li dan landrwa rezerve pour sa, an deor sanktyer.
EZK.43.22	Son lannmen, ou ava ofer en bouk san defo pour pardon pese pour pirifikasyon lotel, parey ou fer avek toro. 
EZK.43.23	Kan ou ava'n fini sakrifis pirifikasyon, ou ava pran dan troupo, en toro san defo ek en mouton mal san defo pour sakrifis. 
EZK.43.24	Ou ava prezant zot devan SENYER. Bann pret ava fann disel lo zot e ofer zot koman sakrifis konplet devan SENYER. 
EZK.43.25	Tou le zour, pandan set zour, ou ava ofer sakrifis en bouk pour pardon pese. Apre, ou ava osi ofer en toro ek en mouton mal san defo. 
EZK.43.26	Pandan set zour i ava annan sakrifis pour pardon pese. Lotel ava ganny pirifye e ganny konsakre. 
EZK.43.27	Apre sa set zour, bann pret ava ofer lo lotel, sakrifis konplet ek bann sakrifis lakominyon pour lepep. Alor, mon ava aksepte zot. Senyer BONDYE ki'n deklare.
EZK.44.1	Sa zonm ti retourn avek mwan kot lantre lo kote Les tanp; laport ti fermen. 
EZK.44.2	SENYER ti dir mwan: Sa laport i pou reste fermen; fodre pa zanmen ouver e personn pa pou antre par la, akoz SENYER, Bondye Izrael, in antre par la; i pou reste fermen. 
EZK.44.3	Zis prens ki pou kapab asiz pour manz repa sakre devan SENYER, akoz i en prens. I ava antre par vestibil e sorti par sa menm semen.
EZK.44.4	Apre, i ti anmenn mwan devan tanp an pasan par lantre Nor. Mon ti gete: Mon ti war tanp SENYER ranpli avek laglwar prezans SENYER; mon ti tonm lafas ater. 
EZK.44.5	SENYER ti dir mwan: Ou ki en imen, port atansyon, ouver ou lizye e ouver ou zorey. Ekout tou bann regleman ki konsern tanp SENYER ek son bann rityel. Fer byen atansyon sa ki konsern bann lantre ek bann sorti sanktyer.
EZK.44.6	Dir sa bann rebel, pep Izrael: La sa ki Senyer BONDYE i deklare: Izrael, mon'n ganny ase avek ou bann pratik degoutan. 
EZK.44.7	Ou anmenn bann etranze, bann ki pa sirkonsi, ni dan zot leker, ni dan zot lekor, dan mon sanktyer e profann mon tanp. Anmenmtan ki ou ofer mwan manze lagres ek disan, ou pe kas mon lalyans par tou ou bann pratik degoutan. 
EZK.44.8	Ou pa'n okip mon servis sakre; me ou'n met bann etranze dan ou plas pour mon servis sakre, dan mon sanktyer.
EZK.44.9	Alor, la sa ki Senyer BONDYE i deklare: Okenn etranze, ki pa'n sirkonsi, dan son leker e dan son lekor, ni okenn etranze ki pe reste parmi pep Izrael, pa devre antre dan mon sanktyer.
EZK.44.10	Bann levit ki'n abandonn mwan anmenmtan ki Izrael ti detournen avek mwan pour al ver bann zidol, zot pou sibir konsekans zot pese. 
EZK.44.11	Zot ava servi dan mon tanp koman gardyen lantre tanp ek serten servis dan tanp; zot ki ava touy bann zannimo pour sakrifis konplet ek lezot sakrifis ki lepep i ofer. Zot ava la pour servi lepep. 
EZK.44.12	Me akoz zot ti servi devan bann zidol e zot in fer pep Izrael tonm dan pese, mon ti fer en serman kont zot, ki zot ava port konsekans zot pese. Senyer BONDYE ki'n deklare. 
EZK.44.13	Zot pa pou apros mwan pour servi mwan koman pret, ni apros bann lobze ki'n konsakre pour mwan. Sa bann keksoz i tre sakre. Zot ava port laont ek konsekans zot bann pratik degoutan. 
EZK.44.14	Sepandan, mon pou met zot ansarz bann aktivite neseser pour fonksyonnman tanp.
EZK.44.15	Bann pret-levit, bann desandan Sadok ki'n reste dan servis tanp ler pep Izrael ti abandonn mwan, se zot ki pou apros mwan e servi mwan. Zot ava debout dan mon prezans pour ofer mwan lagres ek disan. Senyer BONDYE ki'n deklare. 
EZK.44.16	Zot ki pou antre dan mon sanktyer; zot ki pou apros mon latab pour servi mwan e zot ava responsab mon servis. 
EZK.44.17	Alor, kan zot ariv dan lakour enteryer, zot ava met lenz latwal linenn; zot pa devre met okenn lenz lalenn ler zot dan servis, ni kot lantre lakour enteryer, ni dan tanp. 
EZK.44.18	Zot ava met tirban latwal linenn otour latet, en morso latwal linenn otour zot leren; zot pa devre met nanryen ki pou fer zot transpire. 
EZK.44.19	Ler zot sorti pour zwenn lepep dan lakour eksteryer, zot devre tir sa lenz ki zot in ofisye ladan e depoz li dan bann lasal sanktyer. Zot ava met lezot lenz pour zot pa ganny kontak sakre avek lepep. 
EZK.44.20	Zot pa devre raz latet, ni les zot seve long; zot ava tay li e gard li byen annord. 
EZK.44.21	Okenn pret pa devre bwar diven ler i pe al antre dan lakour enteryer. 
EZK.44.22	Zot pa devre marye avek en vev, ni avek en fanm divorse, me zis avek bann zenn fiy ki sorti dan en fanmir Izraelit. 
EZK.44.23	Zot ava ansenny mon pep diferans ant sa ki sakre avek sa ki profann e fer li konn distenksyon ant sa ki pir ek sa ki enpir.
EZK.44.24	Dan en prose, zot ki ava azir koman ziz e rann zizman dapre mon lalwa. Zot ava gard mon bann komannman ek bann regleman konsernan bann lafet. Zot ava veye pour ki mon bann saba i ganny garde sakre. 
EZK.44.25	Zot pa devre al kot en dimoun mor pou rann zot enpir; me zot ava kapab zis dan ka en papa oubyen en manman, en garson oubyen en fiy, en frer oubyen en ser ki pa ankor marye. 
EZK.44.26	Apre son pirifikasyon, i ava esper set zour. 
EZK.44.27	Zour ki i antre dan tanp, dan lakour enteryer pour servis dan tanp, i ava ofer son sakrifis pour pardon son pese. Senyer BONDYE ki'n deklare.
EZK.44.28	Konsernan bann pret, zot pou servi mwan. Zot pa pou ganny okenn propriyete dan teritwar Izrael, mwan ki zot propriyete. 
EZK.44.29	Zot ki ava manz bann lofrann vezetal, sakrifis pour pardon pese, ek sakrifis reparasyon. Tou sa ki konsakre pour mwan dan pei Izrael, i ava pour zot. 
EZK.44.30	Bann pret i devre ganny tou premye parti rekolt ek tou lofrann ki ganny konsakre pour mwan. Zot ava osi donn bann pret premye parti lapat ki fer dipen, pour ki mon beni zot fanmir. 
EZK.44.31	Bann pret pa devre manz okenn zwazo mor, ni okenn zannimo mor ki'n ganny desire par en lot zannimo.
EZK.45.1	Kan ou partaz later ant bann tribi Izrael pour donn zot koman en posesyon, ou ava rezerv en porsyon pour SENYER; i ava en porsyon sakre: 12,500 met longer e 10,000 met larzer. Sa teritwar antye pou ganny konsidere koman sakre. 
EZK.45.2	Separ en porsyon kare 250 met par 250 met pour tanp, avek en lespas 25 met toultour. 
EZK.45.3	Dan sa teritwar sakre, mezir en seksyon 12,500 met longer e 5,000 met larzer. La lo sa porsyon, pou annan lanplasman tanp, landrwa pli sakre. 
EZK.45.4	I pou en porsyon later sakre dan pei; met li apar pour bann pret ki dan servis tanp devan SENYER. I ava en landrwa sakre pour tanp, anmenmtan, i ava servi koman lakaz pour pret. 
EZK.45.5	En lot seksyon, 12,500 met longer par 5,000 met larzer, ava vin pour bann levit ki dan servis tanp, koman lanplasman pour bann lavil; pou annan 20 lasal.
EZK.45.6	Lo longer sa porsyon later sakre, ou ava delimit en morso 2,500 met larzer e 12,500 longer, pour lanplasman en lavil, ki ava pour pep Izrael antye.
EZK.45.7	Ou ava rezerv pour prens ki gouvern pei, en porsyon later lo de kote, kote lavil ek kote distrik sakre. Lo kote Was, i ava ale ziska lanmer e lo kote Les, lo tou longer teritwar Izrael. 
EZK.45.8	Konmsa, Sa prens ki gouvern pei, ava ganny en propriyete dan Izrael. Zot ava arete profit lo mon pep; zot ava les pep Izrael zouir pei dapre zot tribi.
EZK.45.9	La sa ki Senyer BONDYE i deklare:
EZK.45.9	Bann prens ki gouvern Izrael! Ase! Aret fer vyolans ek viktimizasyon. Respekte lalwa ek lazistis; aret vol bann byen ki pour mon pep, Senyer BONDYE i deklare.
EZK.45.10	Itiliz balans ek mezir zis. 
EZK.45.11	En efa ek en bat, devret bann mezir egal. Mezir debaz i en omer: En omer i egal 10 bat; en efa i egal 10 bat. 
EZK.45.12	Sa pyes larzan sekel i vo 20 gera; 60 sekel i vo en min.
EZK.45.13	La lofrann ki zot devre ofer: Sereal dible ek lorz: En sizyenm efa par omer. 
EZK.45.14	Delwil i ganny fikse par bat: En dizyenm bat par kor; parey omer, dis bat i fer en kor. 
EZK.45.15	Parmi zannimo pep Izrael: En mouton par sak troupo 200. Sa i bann lofrann vezetal, sakrifis konplet ek sakrifis lape pour pardon zot pese, Senyer BONDYE i deklare. 
EZK.45.16	Pep antye dan pei devre zwenn ansanm pour kontribye dan lofrann pour sa prens ki gouvern Izrael. 
EZK.45.17	Lobligasyon i tonm lo prens pour fourni sa ki neseser pour sakrifis konplet, lofrann vezetal ek lofrann diven pandan lafet, sirtou, bann nouvellin ek bann saba ek tou lezot seremoni ki ganny rekomande pour pep Izrael. I devre ofer sakrifis pour pese, lofrann vezetal, sakrifis konplet ek sakrifis lape, pour ki pep Izrael i ganny pardon son pese.
EZK.45.18	La sa ki Senyer BONDYE i deklare:
EZK.45.18	Premye zour, premye mwan, ou ava pran en zenn toro san defo e ou ava pirifye sanktyer. 
EZK.45.19	Pret ava pran en pe disan sakrifis pour pese e plas lo poto laport tanp, lo kat kwen bor lotel, lo montan lantre lakour enteryer. 
EZK.45.20	Setyenm zour lemwan, ou ava fer parey pour bann ki'n komet pese par erer oubyen par linyorans. Konmsa, ou ava fer pirifikasyon pour tanp.
EZK.45.21	Katorzyenm zour, dan premye mwan, ou ava selebre lafet Pak. Pandan set zour, zot ava manz dipen san lelven. 
EZK.45.22	Sa zour, prens ki gouvern pei ava ofer en zenn toro koman sakrifis pour li menm e pour lepep dan pei antye. 
EZK.45.23	Pandan sa set zour lafet, i ava ofer SENYER koman sakrifis konplet, set zenn toro, set mouton mal, san defo ek en bouk tou le zour pour pardon pese. 
EZK.45.24	Koman lofrann vezetal, i ava ofer 30 kilo dible pour sak toro, avek sis lit delwil pour sak toro ek sak mouton sakrifis. 
EZK.45.25	Kenzyenm zour, dan setyenm mwan e pandan set zour lafet, i ava ofer sa menm sakrifis pour pese, sakrifis konplet, lofrann vezetal avek delwil.
EZK.46.1	La sa ki Senyer BONDYE i deklare:
EZK.46.1	Laport lantre kote Les pou reste fermen pandan sis zour lasemenn; me i pou ouver, zour saba ek zour nouvellin. 
EZK.46.2	Prens ava sorti dan lakour eksteryer, pas par lasal ki obor lantre e reste debout pre kot poto lantre. Pandan ki bann pret pe ofer sakrifis konplet ek sakrifis pour lape, i ava prosternen devan laport. Apre, i ava sorti; me laport ava reste ouver ziska aswar. 
EZK.46.3	Lepep antye ava vin prosternen devan SENYER pre kot laport antre sak saba e sak nouvellin. 
EZK.46.4	Zour saba, prens ava ofer sis zenn mouton ek en mouton mal san defo koman sakrifis konplet devan SENYER. 
EZK.46.5	I ava osi ofer en lofrann 30 kilo dible pour sak mouton mal; me pour bann zenn mouton, i ava met kantite dible ki i ava war bon e azout sis lit delwil. 
EZK.46.6	Zour nouvellin, i ava ofer en zenn toro, sis zenn mouton san defo. 
EZK.46.7	I ava ofer en lofrann 30 kilo lafarin par toro e pour bann zenn mouton, lakantite lafarin ki i ava war bon; e i ava azout sis lit delwil pour sak 30 kilo lafarin. 
EZK.46.8	Prens ava antre par lasal pre avek lantre e sorti par menm semen.
EZK.46.9	Kan zabitan pei i apros devan SENYER pour selebre bann lafet, sa ki antre par laport Nor pour ladorasyon ava sorti par laport Sid; sa ki antre par laport Sid ava sorti par laport Nor. Personn pa devre sorti par menm laport ki i'n antre, me i devre sorti par laport opoze. 
EZK.46.10	Kan zot antre, prens ki gouvern pei ava antre ansanm avek zot; kan zot sorti, i ava osi sorti avek zot.
EZK.46.11	Pour bann zour lafet ek bann gran seremoni, zot ava ofer 30 kilo dible par toro, oubyen mouton mal; lofrann avek zenn mouton i ava sa ki i war bon. I ava azout sis lit delwil pour 30 kilo dible.
EZK.46.12	Kan prens i ofer SENYER en lofrann volonter, swa en sakrifis konplet, swa en sakrifis lape, ouver laport ki vir lo kote Les pour li; i ava ofer son sakrifis konplet oubyen son sakrifis lape, parey pour zour saba. Ler i fini, i ava sorti e laport ava ganny fermen.
EZK.46.13	Pour lofrann tou le zour, i ava donn en zenn mouton enn an, san defo tou le bomaten, pour sakrifis konplet. 
EZK.46.14	Tou le bomaten, zot ava osi ofer SENYER senk kilo lafarin melanze avek de lit delwil. Sa bann regleman pour lofrann tou le zour i valab pour touzour. 
EZK.46.15	Tou le bomaten zot ava ofer SENYER sa zenn mouton avek lafarin ek delwil koman lofrann; e sa pour touzour.
EZK.46.16	La sa ki Senyer BONDYE i deklare:
EZK.46.16	Si prens ki gouvern pei i donn enn son garson en par dan son posesyon koman kado, sa i ava vin propriyete sa garson e i ava ganny pase avek son desandan koman zot patrimwann. 
EZK.46.17	Me si i donn enn son serviter en parti dan son propriyete koman kado, i ava reste pour sa serviter ziska lannen son liberasyon. Apre, i ava retourn pour sa prens. Konmsa, zis son bann garson ki kapab garde koman patrimwann. 
EZK.46.18	Prens pa devre pran patrimwann lepep e met zot deor lo zot propriyete. I ava donn son bann garson son propriyete, pour ki personn parmi mon pep pa ganny arase son propriyete.
EZK.46.19	Apre, sa zonm ti fer mwan pas par lantre ki ti akote laport bann lasal rezerve pour bann pret lo kote Nor. I ti montre mwan en landrwa dan fon, lo kote Was. 
EZK.46.20	I ti dir mwan: Sa i landrwa kot bann pret ava bwi lavyann zannimo pour sakrifis pardon pese; lanmenm kot zot pou osi kwi bann lofrann, pour ki lepep pa antre an kontak avek sa ki sakre.
EZK.46.21	Apre, i ti anmenn mwan dan lakour eksteryer, e fer mwan pas devan kat kwen lakour; kot sak kwen ti annan en lakour. 
EZK.46.22	Ti annan en pti lakour kot tou le kat kwen, 20 met longer e 15 met larzer; zot tou ti menm grander. 
EZK.46.23	Sak lakour ti antoure avek en miray ros; tou dilon miray ti annan bann four. 
EZK.46.24	Sa zonm ti dir mwan: Sa i bann lakwizin kot bann serviter tanp i bwi lavyann pour sakrifis ki lepep in ofer.
EZK.47.1	Sa zonm ti retourn avek mwan kot lantre tanp kot ti annan en sours delo ki ti sorti anba padport tanp, lo kote Les. Annefe, tanp ti vir dan kote Les. Delo ti sorti anba e koul lo kote drwat tanp, kote Sid lotel. 
EZK.47.2	I ti fer mwan sorti par laport Nor e anmenn mwan deor kot lantre ki vir lo kote Les. La, delo ti koule sorti lo kote drwat.
EZK.47.3	Sa zonm ti mars dan direksyon Les avek en latres dan son lanmen; i ti mezir 500 met. I ti fer mwan travers delo ki ti ariv ziska kot sevir. 
EZK.47.4	I ti mezir ankor 500 met e fer mwan travers delo ki ti ariv ziska kot leren. 
EZK.47.5	I ti mezir ankor 500 met; i ti'n vin en larivyer, mon pa ti kapab traverse akoz delo ti'n monte. I ti tro kre, ti fodre naze pour traverse. 
EZK.47.6	I ti dir mwan: Ou ki en imen, eski ou'n war sa?
EZK.47.6	I ti anmenn mwan en pe pli lwen, apre, retourn avek mwan lo bor larivyer. 
EZK.47.7	Letan mon ti pe retournen, mon ti war en kantite pye dibwa lo sak kote larivyer. 
EZK.47.8	I ti dir mwan: Sa larivyer i koul dan direksyon rezyon Les; i desann dan vale Araba ziska dan lanmer Mor e delo lanmer ava vin delo dou. 
EZK.47.9	Partou kot delo sa larivyer i arive, pou annan tou kalite et vivan. Pwason pou kapab viv e reprodwir. Lavi pou aparet partou kot sa delo i koule. Lanmer pou ganny transformen. 
EZK.47.10	Bann peser pou kapab debout lo borlanmer depi Enn-Gedi ziska En-Eglaim; i pou vin en landrwa kot peser i tal zot lasenn. Pou annan tou kalite pwason parey dan lanmer Mediterane. 
EZK.47.11	Me son bann lanmar pa pou vin delo dou; i pou ganny servi koman en rezerv disel. 
EZK.47.12	Me lo de bor larivyer, tou kalite pye fri pou pouse. Son bann fey pa pou zanmen fletri e i pou touzour donn fri. Zot pou raport fri sak mwan, akoz i pou ganny aroze avek delo ki sorti dan tanp. Son fri pou ganny servi pour nouritir e son feyaz pour remed.
EZK.47.13	La sa ki Senyer BONDYE i deklare:
EZK.47.13	La bann balizaz ki pou diviz bann propriyete parmi sa 12 tribi Izrael. Zozef pou ganny de par. 
EZK.47.14	Ou ava donn sakenn en par egal; mon ti fer en serman pour donn ou bann zanset sa later koman patrimwann. Alor, sa pei ava vin pour zot.
EZK.47.15	La kot balizaz pou pase: Lo kote Nor, depi lanmer Mediterane pasan atraver Hetlonn, Lebo-Hamat ziska Sedad. 
EZK.47.16	Apre, i ava travers bann lavil Berota ek Sibraim ki ant rwayonm Damas ek rwayonm Hamat. Finalman, i ava swiv semen Haser-Tikonn ki lo frontyer Horann. 
EZK.47.17	Alor, frontyer ava sorti kot lanmer Mediterane ziska Hatsar-Enonn. Lo kote Nor, i ava sorti rwayonm Damas ziska Hamat. Sa i ava pour kote Nor.
EZK.47.18	Lo kote Les, frontyer ava pas ant Damas ek Horann; i ava swiv vale Zourden ant rezyon Galaad ek pei Izrael, ziska Tamar lo lanmer Mor. Sa i ava pour kote Les.
EZK.47.19	Lo kote Sid, frontyer ava sorti Tamar ziska oazis Meriba Kades. I ava swiv larivyer Lezip ziska lanmer Mediterane. Sa i ava pour kote Sid.
EZK.47.20	Lo kote Was, lanmer Mediterane ki ava servi frontyer depi Sid ziska Lebo-Hamat dan Nor. Sa i ava pour kote Was.
EZK.47.21	Zot ava partaz pei parmi zot dapre bann tribi Izrael. 
EZK.47.22	Zot ava pran koman zot posesyon e pour bann etranze ki viv parmi zot e ki'n ganny zanfan dan pei. Zot ava konsider zot koman Izraelit. Zot ava ganny en par later parmi bann tribi Izrael. 
EZK.47.23	Sakenn ava ganny son par dan tribi, la kot i reste. Senyer BONDYE ki deklare.
EZK.48.1	La non bann tribi avek zot par: Teritwar Dann pou konmans depi Nor, tou dilon semen ki pas par Hetlonn, Lebo-Hamat ek Hatsar-Enonn, pre avek rwayonm Damas ek Amat. I pou sorti depi frontyer dan Les e al ziska lanmer Mediterane dan Was.
EZK.48.2	Par pour Aser ava vin akote teritwar Dann. I pou sorti dan Les ziska Was. 
EZK.48.3	Akote teritwar Aser, pou vin par Neftali. 
EZK.48.4	Akote par Neftali, pou vin teritwar Manase. 
EZK.48.5	Akote par Manase, pou vin teritwar Efraim. 
EZK.48.6	Akote par Efraim, pou vin teritwar Riben. 
EZK.48.7	Akote par Riben, sorti Les ziska Was, pou vin teritwar Zida.
EZK.48.8	Akote par Zida, sorti depi frontyer Les ziska lanmer Mediterane dan Was, en teritwar menm longer avek lezot par pour sak tribi e 12 kilomet edmi larzer, pou ganny rezerve. Tanp pou trouv lo milye sa teritwar. 
EZK.48.9	Dan sa porsyon, en morso 12 kilomet edmi longer e 10 kilomet larzer pou ganny rezerve pour SENYER. 
EZK.48.10	Dan sa porsyon sakre, en morso ava vin pour bann pret: I pou mezir en porsyon sorti depi Les ziska Was: 12 kilomet edmi e senk kilomet larzer. Tanp SENYER pou trouv dan milye sa porsyon. 
EZK.48.11	Sa porsyon ava vin pour bann pret konsakre, desandan Sadok ki ti servi mwan avek fidelite. Zot pa'n abandonn mwan parey bann levit ti fer kan pep Izrael ti abandonn mwan.
EZK.48.12	Sa porsyon spesyal ava vin zot par dan sa porsyon tre sakre, akote par bann levit. 
EZK.48.13	Par bann levit pou parey par bann pret. Tou le de pou mezir 12 kilomet edmi longer, depi Les ziska Was, e senk kilomet larzer, Nor ziska Sid. 
EZK.48.14	Sa morso later pli enportan, i sakre pour SENYER; personn pa pou kapab ni vann, ni fer lesanz, ni transfer.
EZK.48.15	Sa morso 12 kilomet edmi longer, senk kilomet larzer ki reste, ava servi pour lizaz ordiner, pour lozman ek lezot litilite. Lavil pou trouv dan milye. 
EZK.48.16	I pou en kare ki mezir 2,250 met lo sak kote, Nor, Sid, Les ek Was. 
EZK.48.17	Lo kat kote lavil, pou annan en lespas lib ki mezir 125 met larzer. 
EZK.48.18	Later ki reste dan porsyon sakre lo sak kote lavil: Lo kote Sid, lo en longer senk kilomet par de kilomet edmi larzer lo kote Les ek Was, pou ganny servi pour plantasyon manze pour bann zabitan lavil.
EZK.48.19	Bann travayer ki pou kiltiv later dan lavil pou sorti dan nenport tribi Izrael. 
EZK.48.20	Grander sa porsyon later ki ou pou met apar pour SENYER, enkli lavil, ava en kare 12 kilomet edmi longer par 12 kilomet edmi larzer.
EZK.48.21	Sa ki reste lo de kote sa propriyete sakre ek lavil, pou vin pour prens. I pou mezir 12 kilomet edmi larzer sorti depi frontyer Les ziska lanmer Mediterane dan Was. Konmsa, propriyete rezerve pour SENYER ek tanp pou trouv dan milye sa rezyon. 
EZK.48.22	Teritwar bann levit ek lavil pou trouv dan milye teritwar bann prens. Propriyete ki pour prens pou trouv omilye ant teritwar Zida ek teritwar Benzamen.
EZK.48.23	La par pour leres bann tribi: Sorti depi dan Les ziska lanmer Mediterane dan Was, en par pour Benzamen. 
EZK.48.24	Akote par Benzamen, en par pour Simeon. 
EZK.48.25	Akote par Simeon, en par pour Isakar. 
EZK.48.26	Akote par Isakar, en par pour Zabilon. 
EZK.48.27	Akote par Zabilon, en par pour Gad.
EZK.48.28	Lo kote Sid, par Gad pou baliz avek Negev. Frontyer pou sorti depi Tamar ziska oazis Meriba Kades, tou dilon larivyer, ziska lanmer Mediterane. 
EZK.48.29	Sanmenm sa pei ki ou pou partaz koman posesyon bann tribi Izrael. Senyer BONDYE ki deklare.
EZK.48.30	La bann laport sorti lavil Zerizalenm: Lo kote Nor ki mezir 2,250 met, 
EZK.48.31	pou annan trwa laport: Laport Riben, laport Zida ek laport Levi. Non bann laport i dapre non bann tribi Izrael.
EZK.48.32	Lo kote Les ki osi mezir 2,250 met, pou annan trwa laport: Laport Zozef, laport Benzamen, laport Dann.
EZK.48.33	Lo kote Sid ki mezir 2,250 met, pou annan trwa laport: Laport Simeon, laport Isakar, laport Zabilon.
EZK.48.34	Lo kote Was ki osi mezir 2,250 met, pou annan trwa laport: Laport Gad, laport Aser, laport Neftali. 
EZK.48.35	Dezormen, Lavil pou antoure avek en miray 9,000 met toultour. Dezormen, lavil pou apel: SENYER i la.
DAN.1.1	Dan trwazyenm lannen ki Yoyakim ti lerwa Zida, Naboukodonozor, lerwa Babilonn, ti vin anserkle Zerizalenm. 
DAN.1.2	SENYER ti livre Yoyakim, lerwa Zida, dan lanmen Naboukodonozor, avek serten bann istansil tanp Bondye. Naboukodonozor ti anmenn sa bann istansil dan pei Sinear e met zot dan lasal trezor son bann bondye.
DAN.1.3	Apre, Lerwa Naboukodonozor ti ordonn Aspenaz, sef zofisye son pale, pour swazir serten parmi bann Izraelit ki sorti dan fanmir rwayal e dan fanmir nob. 
DAN.1.4	Sa bann zennzan ti devre san defo fizik, zoli, doue avek lasazes, konnesans ek disernman. Konmsa zot ava kapab antre dan servis lerwa, ganny ansennyen bann literatir ek langaz Babilonyen. 
DAN.1.5	Lerwa ti ordonnen ki tou le zour, zot ganny en porsyon manze ek diven rwayal. I ti oule ki zot ganny edike pandan 3 an; apre, zot ava ganny prezante devan lerwa. 
DAN.1.6	Parmi sa bann zennzan, ti annan Danyel, Hananya, Misael, ek Azarya. Zot tou, zot ti sorti dan tribi zida. 
DAN.1.7	Sef zofisye dan pale ti donn zot diferan non. I ti apel Danyel, Beltasar; Hananya, Sadrak; Misael, Mesak; e Azarya, Abed-Nego.
DAN.1.8	Danyel ti deside pour pa rann li enpir avek manze lerwa ek diven lerwa. Alor, i ti demann sef zofisye dan pale rwayal pour pa obliz li rann li enpir. 
DAN.1.9	Bondye ti permet ki Danyel i ganny faver ek konpasyon sa sef personnel pale. 
DAN.1.10	Sef pale rwayal ti dir Danyel, “Mon per, mon senyer, lerwa, ki'n deside sa ki zot pou manze e bwar. Fodre pa ki i war zot pli fay ki lezot zennzan zot laz. Si lerwa i war sa, mon riske ganny koup likou.”
DAN.1.11	Alor, Danyel ti demann sa enn ki sef pale rwayal ti'n met ansarz Danyel, Hananya, Misael ek Azarya, 
DAN.1.12	“Silvouple, teste nou, ou bann serviter pandan dis zour. Donn nou zis legim pour manze ek delo pour bwar. 
DAN.1.13	Apre, ou ava kapab konpar nou laparans avek sa bann zennzan ki manz sa ki lerwa i manze, e ou ava azir avek ou bann serviter, dapre sa ki ou ava'n war.”
DAN.1.14	I ti aksepte zot propozisyon e teste zot pandan dis zour. 
DAN.1.15	Apre sa dis zour, zot ti paret pli an form e an meyer sante ki sa bann ki ti'n manz manze rwayal. 
DAN.1.16	Alor, sa zofisye pa ti donn zot bann manze rwayal ek diven, me zis legim.
DAN.1.17	An sa ki konsern literatir ek lasazes, Bondye ti donn sa kat zennzan, disernman ek konnesans. Danyel ti osi kapab enterpret bann vizyon ek bann rev.
DAN.1.18	Apre letan fikse par lerwa, sef pale rwayal ti anmenn zot devan lerwa Naboukodonozor. 
DAN.1.19	Lerwa ti koz avek zot; parmi zot tou, ti napa enn ki ti parey avek Danyel, Hananya, Mikael ek Azarya; alor, zot ti ganny plase dan lakour lerwa. 
DAN.1.20	Dan tou kestyon ki konsern lasazes ek disernman ki lerwa ti demande, zot ti ganny trouve dis fwa pli siperyer ki tou bann mazisyen ek savan dan son rwayonm antye. 
DAN.1.21	Alor, Danyel ti kontinyen servi lerwa ziska premye lannen lerwa Siris.
DAN.2.1	Pandan dezyenm lannen renny lerwa Naboukodonozor, lerwa ti ganny en rev ki ti trouble son lespri e son sonmey ti fannen. 
DAN.2.2	Alor, i ti fer apel bann mazisyen, bann savan, ek bann sorsye pour revel li sa ki i'n reve. Zot ti vin devan lerwa. 
DAN.2.3	I ti dir zot, “Mon'n fer en rev ki'n trouble mon lespri; mon anvi konpran sa rev.”
DAN.2.4	Bann mazisyen ti reponn lerwa dan langaz Arameen, “Mazeste! Viv pour touzour! Rakont nou, ou bann serviter ou rev, e nou ava donn ou son lenterpretasyon.”
DAN.2.5	Lerwa ti dir zot, “Sa i mon desizyon: Si zot pa dir mwan mon rev e donn mwan son lenterpretasyon, zot pou ganny koup an morso e zot lakaz pou ganny detri. 
DAN.2.6	Me si zot dir mwan mon rev e donn mwan son lenterpretasyon, zot ava resevwar bokou kado, prezan ek gran loner. Alor, dir mwan mon rev e donn mwan son lenterpretasyon.”
DAN.2.7	Zot ti reponn ankor, “Mazeste! Dir nou, ou bann serviter ou rev avan; apre nou ava donn ou lenterpretasyon.”
DAN.2.8	Lerwa ti dir, “Mon konnen ki zot pe esey rod fason ganny plis letan, akoz zot in konn mon desizyon. 
DAN.2.9	Si zot pa fer mwan konn mon rev, pou annan en sel santans pour zot tou. Zot in deside pour zot dir mwan bann mansonz ek bann fo zistwar ziska ki keksoz i sanze. Alor, dir mwan mon rev, e mon ava konnen ki zot kapab donn mwan son lenterpretasyon.”
DAN.2.10	Bann mazisyen ti reponn lerwa, “Napa personn lo later ki kapab revel sa ki lerwa i demande! Annefe, napa okenn lerwa, menm pli gran e pli pwisan ki i kapab ete, ki'n deza demann en tel keksoz avek okenn mazisyen, savan, oubyen sorsye. 
DAN.2.11	Sa ki lerwa pe demande i tro difisil, napa personn ki kapab revel lerwa sa, eksepte bann bondye ki pa reste parmi bann imen.”
DAN.2.12	Akoz sa, lerwa ti pran en gran lakoler. I ti ordonnen ki tou bann saz dan Babilonn, i ganny touye. 
DAN.2.13	Lord lerwa ti ganny pibliye; bann saz ti pou ganny egzekite. Zot ti al rod Danyel ek son bann zanmi pour touy zot.
DAN.2.14	Alor, Danyel, avek bann parol saz e pridan, ti koz avek Aryok, sef gard lerwa, ki ti pe al touy bann zonm saz dan Babilonn. 
DAN.2.15	I ti dir Aryok, sef zofisye rwayal, “Akoz lord lerwa i sever konmsa?” Aryok ti eksplik Danyel sa ki ti'n arive.
DAN.2.16	Deswit, Danyel ti al kot lerwa. I ti demann li en pe letan pour donn li lenterpretasyon son rev.
DAN.2.17	Apre, Danyel ti retourn kot li e enform son bann zanmi, Hananya, Misael ek Azarya. 
DAN.2.18	I ti demann zot pour rod konpasyon Bondye lesyel, konsernan sa rev mister, pour ki zot pa fer disparet Danyel ek son bann zanmi, ansanm avek leres bann saz dan Babilonn. 
DAN.2.19	Sa menm swar, sa rev mister ti ganny revele avek Danyel dan en vizyon. Danyel ti remersye Bondye ki dan lesyel.
DAN.2.20	I ti dir:
DAN.2.20	Beni non Bondye pour touzour e touzour,
DAN.2.20	akoz lasazes ek pwisans i pour li.
DAN.2.21	I sanz letan ek sezon,
DAN.2.21	i ranvers en lerwa e etablir en lot lerwa;
DAN.2.21	i donn lasazes bann saz
DAN.2.21	e konnesans bann ki annan disernman.
DAN.2.22	I revel bann keksoz ki profon e bann ki sekre,
DAN.2.22	I konnen sa ki kasyet dan fernwanr,
DAN.2.22	akoz i antoure avek lalimyer.
DAN.2.23	Bondye mon bann zanset!
DAN.2.23	Mon montre mon rekonesans e louanz anver ou,
DAN.2.23	akoz ou'n donn mwan lasazes ek pwisans,
DAN.2.23	e la, ou'n revel mwan sa ki nou'n demann ou;
DAN.2.23	ou'n revel nou sa ki lerwa in ordonnen.
DAN.2.24	Alor Danyel ti al kot Aryok, sa enn ki lerwa ti'n apwente pour touy bann savan dan Babilonn. I dir li, “Pa touy bann savan dan Babilonn; anmenn mwan devan lerwa, e mon ava donn lerwa lenterpretasyon son rev.”
DAN.2.25	Deswit, Aryok ti anmenn Danyel devan lerwa. I ti dir li, “Mon'n war parmi bann egzile sorti Zide, en zonm ki kapab donn lerwa lenterpretasyon son rev.”
DAN.2.26	Lerwa ti dir avek Danyel, ki ti apel Beltasar, “Eski ou kapab dir mwan mon rev avek son lenterpretasyon?”
DAN.2.27	Danyel ti reponn: Napa okenn savan, okenn mazisyen, okenn deviner ki kapab montre lerwa sa rev mister ki lerwa pe demande. 
DAN.2.28	Me i annan en Bondye dan lesyel ki revel bann mister, e i'n montre lerwa Naboukodonozor sa ki pou arive dan lavenir. La ou rev ek bann vizyon ki ou'n gannyen dan ou sonmey:
DAN.2.29	Mazeste, letan ou ti pe dormi lo ou lili, ou ti pe mazin lo lavenir. Sa enn ki revel bann mister, ti montre ou sa ki pou arive. 
DAN.2.30	Si sa mister in ganny revele avek mwan, se pa akoz okenn lasazes ki mon annan anplis ki lezot imen, me pour ki lerwa i konn lenterpretasyon e pour fer ou konpran sa ki ou ti pe mazinen dan ou lespri.
DAN.2.31	Mazeste! Ou ti ganny en vizyon; dan sa vizyon ou ti war en gran stati. Sa stati ti gran e ekstraordiner. I ti debout devan ou, e son laparans ti terib. 
DAN.2.32	Latet sa stati ti annor pir, son pwatrin ek son lebra ti annarzan; son vant ek son de kwis ti an bronz; 
DAN.2.33	son de lazanm ti an fer; son lipye ti an parti fer, e an parti later. 
DAN.2.34	Letan ou ti pe gete, san okenn lentervansyon imen, en ros sorti dan montanny, ti tap lipye sa stati ki ti an fer e anter; i ti kraze e vin lapousyer. 
DAN.2.35	Alor, fer, later, bronz, larzan ek lor, ti ganny kraze e vin lapousyer. Zot ti anvole parey lapay, ler ou bat dible. Divan ti balye zot san kit okenn latras. Me sa ros ki ti tap sa stati ti vin en gran montanny ki ti ranpli later antye.
DAN.2.36	Sa ti ou rev. Aprezan, la son lenterpretasyon. 
DAN.2.37	Mazeste! Ou lerwa tou lerwa, akoz Bondye dan lesyel in donn ou rwayonm, pouvwar, pwisans ek laglwar. 
DAN.2.38	Bondye in met dan ou lanmen tou bann imen, dan nenport landrwa kot zot reste. I'n donn ou dominasyon lo tou bann zannimo sovaz, ek bann zwazo dan lesyel. Ou ki sa latet annor.
DAN.2.39	Apre ou, pou annan en lot rwayonm, en pe mwen pwisan ki pour ou. Apre li pou annan en trwazyenm rwayonm ki pou an bronz, e ki pou gouvern later antye. 
DAN.2.40	Apre, pou annan en katriyenm rwayonm for parey fer. Parey ki fer i kraz e kas tou keksoz, i pou kraze e dispers tou. 
DAN.2.41	Parey ou ti war son lipye ek son bann pous an parti later en potye e an parti an fer, sa rwayonm pou divize; me i pou an parti for koman fer, parey ou ti war fer melanze avek later. 
DAN.2.42	Parey ki bann pous lipye ti an parti fer e an parti later, sa rwayonm pou an parti for e an parti fay. 
DAN.2.43	Parey ou ti war fer melanze avek later, zot pou melanze avek kanmarad par bann lalyans imen; me zot pa pou reste atase ansanm, parey ki fer pa melanz byen avek later. 
DAN.2.44	Dan lepok sa bann lerwa, Bondye lesyel pou etabli en rwayonm ki pa pou zanmen ganny detri; sa rwayonm pa pou zanmen pas avek en lot pep. I pou kraz tou sa bann rwayonm e detri tou konpletman; me li, i pou reste pour touzour. 
DAN.2.45	Ou ti war sa ros sorti dan montanny, san lentervansyon okenn lanmen, e i ti kraz fer, bronz, later, larzan ek lor. Bondye ki gran in fer konnen lerwa sa ki pou arive dan lavenir. Sa rev i vre e son lenterpretasyon i bon.
DAN.2.46	Alor, lerwa Naboukodonozor ti tonm lafas ater, devan Danyel. I ti ordonnen ki zot prezant li lofrann ek parfen. 
DAN.2.47	Lerwa ti dir Danyel, “Vreman, ou Bondye i Bondye tou bann bondye, e SENYER tou bann lerwa, sa enn ki revel bann mister, akoz ou'n kapab revel sa mister avek mwan!”
DAN.2.48	Apre, lerwa ti donn Danyel bann gran loner; i ti donn li bokou gro kado, e met li ansarz provens Babilonn antye. I ti fer li sef bann savan dan Babilonn. 
DAN.2.49	Danyel ti fer en demann avek lerwa e lerwa ti apwent Sadrak, Mesak, ek Abed-Nego pour ansarz ladministrasyon provens Babilonn. Danyel li, ti reste dan lakour lerwa.
DAN.3.1	Lerwa Naboukodonozor ti fer en stati annor 30 met oter e trwa met larzer. I ti plas li dan laplenn Doura, dan provens Babilonn. 
DAN.3.2	Apre, lerwa Naboukodonozor ti rasanble tou bann sef, gouverner, konseye, trezorye, ziz, mazistra, e tou bann zofisye dan bann provens, pour dedikas sa stati ki lerwa Naboukodonozor ti'n fer. 
DAN.3.3	Alor, tou bann sef, gouverner, konseye, trezorye, ziz, mazistra, e tou bann zofisye dan bann provens ti rasanble pour dedikas sa stati ki lerwa Naboukodonozor ti'n fer. Zot ti rasanble devan sa stati ki Naboukodonozor ti'n fer. 
DAN.3.4	Portparol lerwa ti kriy byen for: Tou bann pep, sorti dan tou nasyon, e ki koz diferan langaz, ekout sa lord: 
DAN.3.5	Kan zot antann son tronpet, laflit, sitar, triyang, laarp, tanbour, ek tou lezot lenstriman lanmizik, zot ava prosternen pour ador sa stati annor ki lerwa Naboukodonozor in fer. 
DAN.3.6	Sa enn ki pa prosternen pour ador sa stati, pou deswit ganny zete dan fourno laflanm dife.
DAN.3.7	Alor, kan bann dimoun ti antann son tronpet, laflit, sitar, triyang, laarp, tanbour, e tou lezot lenstriman lanmizik, tou bann pep, sorti dan tou nasyon, e ki koz diferan langaz, ti prosternen e ador sa stati annor ki Lerwa Naboukodonozor ti'n fer.
DAN.3.8	Deswit apre, serten Babilonyen ti vin akiz bann Zwif. 
DAN.3.9	Zot ti dir lerwa Naboukodonozor: Mazeste! Viv pour touzour! 
DAN.3.10	Ou menm lerwa, ou ti ordonnen, ki tou dimoun ki antann son tronpet, laflit, sitar, triyang, laarp, tanbour, e tou lezot lenstriman lanmizik, i prosternen e ador stati annor. 
DAN.3.11	Sa ki pa prosternen e ki pa ador sa stati, pou ganny zete dan fourno laflanm dife. 
DAN.3.12	I annan serten Zwif ki ou'n apwente pour ladministrasyon provens Babilonn: Sadrak, Mesak ek Abed-Nego ki pa'n respekte lord lerwa. Zot refize servi ou bann bondye e refize ador sa stati annor ki ou'n fer.
DAN.3.13	Dan en gran lakoler, Naboukodonozor ti ordonnen pour anmenn devan li Sadrak, Mesak ek Abed-Nego. Alor, sa bann zonm ti ganny anmennen devan lerwa. 
DAN.3.14	Naboukodonozor ti demann zot, “Sadrak, Mesak ek Abed-Nego, eski i vre ki zot pa servi mon bann bondye e ki zot refize ador sa stati annor ki mon'n fer? 
DAN.3.15	Aprezan, met zot pare, kan zot antann son tronpet, laflit, sitar, triyang, laarp, tanbour, e tou lezot lenstriman lanmizik, zot ava prosternen pour ador sa stati ki mon'n fer. Si zot pa ador li, zot pou deswit ganny zete dan fourno laflanm dife. Lekel sa bondye ki pou sov zot dan mon lanmen?”
DAN.3.16	Sadrak, Mesak ek Abed-Nego ti dir lerwa Naboukodonozor, “Nou pa bezwen defann nou lo sa size. 
DAN.3.17	Mazeste! Nou Bondye ki nou servi, i kapab sov nou dan sa fourno laflanm dife, e dan ou lanmen. 
DAN.3.18	Menm si i pa fer li, nou fer ou konnen, ki nou pa pou servi ou bann bondye e nou pa pou ador sa stati annor ki ou'n fer.”
DAN.3.19	Alor, Naboukodonozor ti ranpli avek en gran lakoler kont Sadrak, Mesak ek Abed-Nego ki son figir ti sanz kouler. I ti donn lord pour sof fourno set fwa pli so ki labitid. 
DAN.3.20	I ti donn lord avek son bann gard pli for dan son larme pour anmar Sadrak, Mesak ek Abed-Nego e zet zot dan fourno laflanm dife. 
DAN.3.21	Alor, sa bann zonm ti ganny anmare, dan tou zot lenz, zot manto, zot kannson, zot bonnen, tou zot labiyman; zot ti ganny zete dan fourno laflanm dife. 
DAN.3.22	Vi ki lord lerwa ti irzan e fourno ti bokou pli so, lafors laflanm dife ti touy sa bann zonm ki ti'n zet Sadrak, Mesak ek Abed-Nego dan fourno. 
DAN.3.23	Me sa trwa zonm, Sadrak, Mesak ek Abed-Nego, ti tonm dan milye fourno laflanm dife ankor anmare.
DAN.3.24	Alor, lerwa Naboukodonozor ti soke e leve toudswit. I ti demann son bann konseye, “Pa ti annan trwa zonm ki ti ganny zete anmare dan dife?”
DAN.3.24	Zot ti reponn lerwa, “Wi, Mazeste.”
DAN.3.25	I ti dir, “Me, mon war kat zonm ki pa anmare, pe marse dan milye dife. Zot pa ni ganny brile, e sa katriyenm i annan laparans en bondye.”
DAN.3.26	Naboukodonozor ti apros laport fourno laflanm dife. I ti dir, “Sadrak, Mesak ek Abed-Nego, serviter Bondye Toupwisan, sorti! Vini!”
DAN.3.26	Alor, Sadrak, Mesak ek Abed-Nego ti sorti dan dife. 
DAN.3.27	Tou bann sef, gouverner, ek konseye lerwa ti rasanble e war ki sa dife pa ti'n fer okenn dimal lo lekor sa bann zonm: Seve lo zot latet pa ti'n brile, zot lenz pa ti'n brile, e zot pa ti ni santi loder brile. 
DAN.3.28	Naboukodonozor ti dir, “Beni non Bondye Sadrak, Mesak ek Abed-Nego, ki'n anvoy son lanz pour sov son bann serviter akoz zot annan konfyans dan li. Zot in dezobei lord lerwa e riske zot lavi, plito ki servi e ador en lot bondye apar zot prop Bondye. 
DAN.3.29	Alor, mon ordonn tou bann pep, tou zabitan ki sorti dan diferan pei e ki koz bann diferan langaz: Okenn dimoun ki koz kont Bondye Sadrak, Mesak e Abed-Nego, pou ganny touye e zot lakaz pou ganny detri, akoz napa okenn lot Bondye ki kapab anmenn delivrans parey.” 
DAN.3.30	Apre, lerwa ti donn bann responsabilite pli enportan Sadrak, Mesak ek Abed-Nego dan provens Babilonn.
DAN.4.1	Mesaz lerwa Naboukodonozor pour tou bann pep, tou bann nasyon, ki koz diferan langaz, atraver later antye: Soue lape ek gran prosperite! 
DAN.4.2	I en gran plezir pour mwan anons zot bann mirak ek mervey ki Bondye Toupwisan in fer pour mwan.
DAN.4.3	Son bann mirak i gran!
DAN.4.3	Son bann mervey i pwisan!
DAN.4.3	Son rwayonm i eternel!
DAN.4.3	Son renny i dire pour touzour dan tou zenerasyon!
DAN.4.4	Mwan, Naboukodonozor, mon ti pe viv trankilman e ere se mwan dan mon pale. 
DAN.4.5	Mon ti ganny en rev ki ti fer mwan per. Bann keksoz ki ti dan mon lespri pandan mon sonmey ek bann vizyon dan mon lespri ti tourmant mwan. 
DAN.4.6	Mon ti donn lord pour anmenn devan mwan, tou bann saz dan Babilonn pour ki zot donn mwan lenterpretasyon sa rev. 
DAN.4.7	Alor, bann saz, bann mazisyen, bann deviner ti vini. Mon ti rakont zot sa rev, me zot pa ti kapab fer mwan konn son lenterpretasyon. 
DAN.4.8	Dernyen pour vin kot mwan, Danyel, ki ti osi apel Beltasar, dapre non mon bondye. I ti annan dan li, lespri bann bondye sen. Mon ti rakont li mon rev: 
DAN.4.9	Beltasar, sef bann mazisyen, mon konnen ki ou annan dan ou lespri bann bondye sen; pour ou, napa okenn mister ki tro difisil. Donn mwan lenterpretasyon mon rev.
DAN.4.10	Mon ti dan mon lili. Dan mon lespri, mon ti war sa vizyon:
DAN.4.10	Dan milye later, ti annan en gran pye dibwa.
DAN.4.11	Sa pye dibwa ti gran e for,
DAN.4.11	son leker ti tous lesyel.
DAN.4.11	Ti kapab war li depi en bout later ziska lot.
DAN.4.12	I ti annan zoli feyaz e bokou fri;
DAN.4.12	ti annan dekwa pour nouri tou dimoun.
DAN.4.12	Bann zannimo ti repoz dan son lonbraz;
DAN.4.12	bann zwazo ti fer zot nik dan son bann brans;
DAN.4.12	i ti prodwi nouritir pour tou et vivan.
DAN.4.13	Pandan sa vizyon, letan mon ti lo mon lili, mon ti war en lanz, en sen, desann sorti dan lesyel. 
DAN.4.14	I ti kriy byen for:
DAN.4.14	Koup sa pye dibwa e koup son bann brans,
DAN.4.14	deplim tou son bann fey e fann son bann fri partou.
DAN.4.14	Sas bann zannimo anba li.
DAN.4.14	Fer fannen bann zwazo lo son bann brans.
DAN.4.15	Me gard son tron avek son bann rasin dan later;
DAN.4.15	anmar li avek en lasenn an fer ek bronz otour li,
DAN.4.15	dan milye laplenn zerb.
DAN.4.15	I ava ganny lave par laroze sorti dan lesyel;
DAN.4.15	i ava manz zerb parey bann zannimo.
DAN.4.16	Son leker imen pou ganny ranplase;
DAN.4.16	i pou ganny en leker zannimo.
DAN.4.16	I pou reste konmsa pandan set an.
DAN.4.17	Sa i desizyon bann lanz,
DAN.4.17	rezolisyon bann sen,
DAN.4.17	pour ki tou bann et vivan i konnen
DAN.4.17	ki Bondye Toupwisan i met tou bann rwayonm imen.
DAN.4.17	I donn larwayote avek sa ki i anvi,
DAN.4.17	e i elev an dernyen parmi bann imen.
DAN.4.18	Sa ti rev ki mwan, lerwa Naboukodonozor, mon ti gannyen. Aprezan ou, Beltasar, donn son lenterpretasyon, akoz tou bann savan dan mon rwayonm pa'n kapab dir mwan son lenterpretasyon. Ou, ou kapab, akoz ou posed dan ou, lespri bann bondye sen.
DAN.4.19	Danyel, ki ti osi apel Beltasar, ti trakase pour en moman. Son panse ti tourmant li. Lerwa ti dir li, “Beltasar, pa les sa rev ek son lenterpretasyon tourmant ou.”
DAN.4.19	Beltasar ti reponn, “Mazeste, si selman sa rev ti konsern ou bann lennmi, e son lenterpretasyon ti pour ou bann ladverser! 
DAN.4.20	Ou ti war en pye dibwa ki ti grandi e vin for; son leker ti ariv ziska dan lesyel. Tou dimoun, partou ziska dan bout later, ti kapab war li. 
DAN.4.21	I ti annan zoli feyaz ek bokou fri pour nouri tou dimoun; anba son lonbraz, bann zannimo ti repoze e parmi son bann brans, zwazo lesyel ti fer zot nik. 
DAN.4.22	Sa pye dibwa se ou, Mazeste, ki'n vin gran e pwisan. Ou pouvwar in ariv ziska lesyel, e ou lotorite ziska dan bout later.
DAN.4.23	Apre, lerwa ti war en lanz, en sen, sorti dan lesyel ki ti dir: Koup sa pye dibwa e detri li, me gard son tron ek son bann rasin dan later, dan milye laplenn; antour li avek en lasenn an fer e an bronz. Pandan set an, i ava ganny mouye avek laroze lesyel e viv parmi bann zannimo. 
DAN.4.24	Mazeste! La son lenterpretasyon: Sa i desizyon Bondye Toupwisan ki'n ariv kot ou, mon senyer lerwa: 
DAN.4.25	Ou pou ganny sase parmi bann imen, e ou pou viv parmi zannimo sovaz. Ou pou manz zerb parey bef; ou pou ganny kouver avek laroze lesyel. Set lannen pou pase, ziska ki ou aksepte ki Bondye Toupwisan i kontrol tou rwayonm imen e i donn sa ki i anvi. 
DAN.4.26	Lord pour gard tron avek son rasin, savedir ki ou rwayonm pou kontinyen pour ou, ziska ki ou aksepte ki Bondye lesyel i met tou. 
DAN.4.27	Mazeste! Aksepte mon konsey: Ranplas ou bann pese par lazistis e ou bann fot par konpasyon anver bann pov. Petet sa ava prolonz ou trankilite.”
DAN.4.28	Tousala ti ariv lo lerwa Naboukodonozor. 
DAN.4.29	Douz mwan plitar, lerwa ti pe pronmnen lo twa son pale Babilonn. 
DAN.4.30	I ti dir: La sa gran Babilonn ki mon'n konstri pour mon rezidans! Mon'n fer li par mon lafors, par mon pwisans, pour mon loner e mon laglwar!
DAN.4.31	Sa bann parol ti ankor dan labous lerwa, kan en lavwa sorti dan lesyel ti dir: Lerwa Naboukodonozor, sa bann parol i konsern ou: Ou'n ganny arase ou pouvwar rwayal. 
DAN.4.32	Ou pou ganny sase parmi bann imen; ou pou al viv parmi bann zannimo sovaz. Ou pou manz zerb parey bef, pandan set an, ziska ki ou rekonnet ki Bondye Toupwisan i annan pouvwar lo tou rwayonm imen, ki i donn sa ki i anvi.
DAN.4.33	Deswit, sa parol ti realize: Naboukodonozor ti ganny sase parmi bann imen. I ti manz zerb parey bef. Son lekor ti ganny tranpe avek laroze lesyel. Son seve ti pouse pour vin koman plim leg e son bann zong ti vin parey zong zwazo.
DAN.4.34	Plitar, apre ki sa set an ti'n pase, mwan, Naboukodonozor, mon ti lev mon lizye ver lesyel e mon ti reganny mon bon rezonnman.
DAN.4.34	Mon ti remersye Bondye Toupwisan,
DAN.4.34	e rann glwar ek loner sa enn ki viv eternelman.
DAN.4.34	Son pouvwar rwayal i pour touzour,
DAN.4.34	son rwayonm pou dire pour touzour, atraver tou zenerasyon.
DAN.4.35	Tou zabitan later pa vo nanryen devan li.
DAN.4.35	I tret mannyer i anvi bann zabitan lesyel ek later.
DAN.4.35	Personn pa opoz son pwisans;
DAN.4.35	personn pa demann li: Ki ou pe fer.
DAN.4.36	Dan sa moman, mon larezon ti retournen. Mon loner, mon dinyite, mon rwayote, mon grander ek mon pwisans ti ganny retabli. Mon bann konseye ek bann sef mon rwayonm ti vin rod mwan. Mon ti ganny retabli dan mon rwayonm e mon loner ti kontinyen ogmante.
DAN.4.37	Aprezan mwan, Naboukodonozor, mon loue e mon elev lerwa lesyel!
DAN.4.37	Akoz tou son bann mervey i vre e son bann aksyon i zis.
DAN.4.37	I annan pouvwar abes bann ki ranpli avek lorgey.
DAN.5.1	Lerwa Baltazar ti donn en gran festen pour 1,000 parmi son bann gran zofisye. I ti bwar diven dan prezans son bann envite. 
DAN.5.2	Anba lefe diven, Baltazar ti donn lord pour anmenn bann istansil annor e annarzan ki son papa Naboukodonozor ti'n pran dan tanp Zerizalenm. I ti servi pour bwar ladan, li avek son bann gran zofisye, son bann fanm, ek son bann menazer. 
DAN.5.3	Alor, bann serviter ti anmenn sa bann istansil annor e annarzan ki ti'n ganny pran dan tanp, dan lakaz Bondye Zerizalenm. Lerwa, son bann gran zofisye, son bann fanm ek bann menazer, ti bwar ladan. 
DAN.5.4	Zot ti bwar diven e loue bann bondye annor e annarzan, an bronz e an fer, an bwa e an ros.
DAN.5.5	Deswit, bann ledwa en lanmen imen ti aparet e ti konmans ekri lo miray pale rwayal, anfas avek lalimyer portlanp. Lerwa ti war sa lanmen ki ti pe ekri. 
DAN.5.6	Son figir ti sanz kouler, e son lespri ti tourmante. Son lekor ti large e son de zenou ti tranble. 
DAN.5.7	Lerwa ti kriye avek tou son lafors, pour apel bann savan, bann mazisyen, bann deviner. I ti dir avek bann savan Babilonn: Sa enn ki kapab lir sa ki'n ganny ekri e dir mwan son lenterpretasyon, pou ganny met en rob rwayal rouz, en kolye annor otour son likou, e i ava ganny trwazyenm plas dan gouvernman mon rwayonm. 
DAN.5.8	Tou bann saz dan lakour lerwa ti antre, me zot pa ti kapab lir sa lekritir, ni dir lerwa son lenterpretasyon. 
DAN.5.9	Sa ti fer lerwa Baltazar tourmante e son figir ti vin pal; e son bann konseye rwayal pa ti konnen ki pou fer.
DAN.5.10	Larenn mer ti antann bann parol lerwa ek son bann konseye rwayal. I ti antre dan lasal festen. I ti dir: Viv Lerwa! Pa les ou lespri tourmante e ou figir vin pal. 
DAN.5.11	I annan en zonm dan ou rwayonm ki annan lespri parey lespri bann bondye sen. Dan lepok ou papa, sa zonm ti posed konnesans ek lasazes parey lasazes bann bondye. Ou papa, lerwa Naboukodonozor, ti met li sef bann mazisyen, bann savan, ek bann deviner, 
DAN.5.12	akoz dan sa letan, Danyel, ki ti osi apel Beltasar, ti annan en lespri ekstraordiner. I ti annan abilite ek konnesans pour enterpret bann rev, desifre bann kestyon konplike e trouv solisyon bann problenm. Aprezan, fer apel Danyel e i ava donn lenterpretasyon.
DAN.5.13	Alor, Danyel ti ganny anmennen devan lerwa. Lerwa ti dir li, “Ou menm sa Danyel, enn bann egzile sorti Zida, ki mon papa, lerwa, ti anmennen? 
DAN.5.14	Mon'n aprann lo ou size, ki lespri bann bondye i dan ou. Ou annan en disernman kler ek lasazes ekstraordiner. 
DAN.5.15	Mon'n fer apel bann saz ek bann mazisyen pour lir sa lekritir e fer mwan konn son lenterpretasyon. Me zot pa'n kapab donn mwan lenterpretasyon sa bann mo. 
DAN.5.16	Me, mon'n aprann ki ou kapab donn lenterpretasyon e rezoud bann problenm difisil. Aprezan, si ou kapab lir sa lekritir e donn mwan son lenterpretasyon, ou ava ganny abiye dan en rob rouz, ou ava ganny en kolye annor otour ou likou e ou ava okip trwazyenm plas dan gouvernman mon rwayonm.”
DAN.5.17	Danyel ti reponn devan lerwa, “Gard ou bann kado pour ou e donn en lot dimoun sa bann prezan. Sepandan, mon pou lir sa lekritir avek lerwa e fer li konn son lenterpretasyon.”
DAN.5.18	Mazeste! Bondye Toupwisan ti fer ou papa Naboukodonozor vin lerwa. I ti donn li grander, loner ek laglwar. 
DAN.5.19	Akoz sa grander ki Bondye ti'n donn li, tou pep, nasyon tou pei, ki koz diferan langaz, ti tranble devan li. I ti touy sa ki i ti anvi, e les viv sa ki i ti anvi. I ti donn loner sa ki i ti anvi e abes bann ki i ti anvi abese. 
DAN.5.20	Me letan son leker ti ranpli avek lorgey e dan son lespri ti annan larogans, i ti ganny tire lo son tronn e ganny arase son loner. 
DAN.5.21	I ti ganny sase parmi bann imen e i ti vin parey zannimo. I ti reste parmi bann bourik sovaz; i ti manz zerb parey bef, e son lekor ti ganny tranpe avek laroze lesyel, ziska ki i ti rekonnet ki Bondye Toupwisan ki annan tou pouvwar lo rwayonm imen, e i donn avek ki i anvi.
DAN.5.22	Ou, Baltazar, son garson, ou pa'n imilye ou leker, menm ki ou ti konn tousala. 
DAN.5.23	Ou'n met ou kont SENYER lesyel. Ou'n fer anmenn bann istansil son tanp devan ou. Ou avek ou bann zofisye rwayal, ou bann fanm ek ou bann menazer, zot in bwar diven ladan. Ou'n loue bann bondye annarzan e annor, an bronz e an fer, an bwa e an ros, ki pa ni war kler, ni tande e ki napa konnesans. Ou pa'n rann glwar sa Bondye ki tenir ou lavi e ki kontrol tou ou bann aksyon dan son lanmen.
DAN.5.24	Pour sa rezon ki i'n anvoy sa lanmen ekri sa mesaz. 
DAN.5.25	La mesaz ki'n ganny ekri: MENE, MENE, TEKEL, PARSIN. 
DAN.5.26	La son lenterpretasyon: MENE, savedir konte: Bondye in fer kont bann zour ou renny e i'n deside met en lafen avek ou renny. 
DAN.5.27	TEKEL, savedir peze: Ou'n ganny peze lo en balans e ou'n ganny trouve tro leze. 
DAN.5.28	PERES
DAN.5.29	Deswit, Baltazar ti donn lord pour abiy Danyel dan en lenz rouz, met en kolye annor otour son likou, e proklanm li trwazyenm personnaz dan gouvernman son rwayonm. 
DAN.5.30	Pandan sa lannwit ki ti swiv, Baltazar, lerwa Babilonn ti ganny touye. 
DAN.5.31	Dariis, en Med, ti vin lerwa. I ti annan 62 an.
DAN.6.1	Dariis ti deside apwent 120 gouverner pour gouvern rwayonm antye. 
DAN.6.2	I ti met trwa sef ansarz. Danyel ti enn parmi; bann gouverner ti bezwen rann kont avek zot pour fer sir ki lentere lerwa pa ganny afekte. 
DAN.6.3	Danyel ti montre li meyer ki sa bann sef ek bann gouverner, akoz ti annan en lespri ekstraordiner dan li. Lerwa ti annan lentansyon met Danyel ansarz rwayonm antye. 
DAN.6.4	Alor, sa bann sef ek bann gouverner ti rod fason pour akiz Danyel lo size zafer leta. Me, zot pa ti trouv nanryen kont li pour kapab akiz li, ni neglizans, ni okenn fot; i ti en zonm konfyans, san defo. 
DAN.6.5	Sa bann zonm ti dir: Nou pa pou war nanryen pour fer en lakizasyon kont sa Danyel, amwen ki nou rod enn dan lalwa son Bondye.
DAN.6.6	Apre, sa bann sef ek bann gouverner ti depese pour al kot lerwa. Zot ti dir li: Lerwa Dariis! Viv pour touzour! 
DAN.6.7	Tou bann sef ou rwayonm, bann administrater, bann gouverner, bann konseye, ek bann zofisye, in tonm dakor pour pibliy sa lord: Okenn dimoun, ki pandan 30 zour, i adres lapriyer anver okenn lot bondye oubyen et imen, apard ou, Mazeste, ava ganny zete dan kavern lyon. 
DAN.6.8	Aprezan, Mazeste, konfirmen e siny sa lord, pour ki personn pa kapab sanze, dapre lalwa bann Med ek bann Pers, ki pa kapab sanze. 
DAN.6.9	Alor, lerwa Dariis ti siny sa lord.
DAN.6.10	Kan Danyel ti aprann ki sa lord ti'n ganny sinyen, i ti al dan son lakaz, dan lasanm letaz, kot bann lafnet ki vir ver Zerizalenm. Trwa fwa par zour, i ti met li azenou pour priye e loue son Bondye, parey i ti abitye fer. 
DAN.6.11	Sa bann zonm ti vin kot li e zot ti war Danyel ki ti pe priye e fer son siplikasyon devan son Bondye. 
DAN.6.12	Apre, zot ti al kot lerwa e koz avek li konsernan sa lord rwayal, “Eski pa ou ti siny en lord ki okenn dimoun ki adres lapriyer anver okenn lot bondye, oubyen et imen, apard ou Mazeste, pou ganny zete dan kavern lyon?”
DAN.6.12	Lerwa ti reponn, “Sa i vre, dapre lalwa bann Med ek bann Pers, ki personn pa kapab sanze.”
DAN.6.13	Alor, zot ti dir lerwa, “Danyel, enn parmi bann egzile sorti Zida, pa'n pran okenn kont lerwa, ni sa lord ki ou'n sinyen. I pe fer son lapriyer trwa fwa par zour.”
DAN.6.14	Kan lerwa ti antann sa, i ti tourmante. I ti anvi sov Danyel, e ziska soley kouse, i ti fer tou son posib pour sov li. 
DAN.6.15	Bann lennmi Danyel ti al ankor kot lerwa. Zot ti dir li, “Mazeste i konnen ki dapre lalwa bann Med ek Pers, okenn lord e okenn regleman ki lerwa in sinyen, personn pa kapab sanze.”
DAN.6.16	Alor, lerwa ti ordonnen ki zot anmenn Danyel e zet li dan kavern lyon. Lerwa ti dir avek Danyel, “Ou Bondye, ki ou servi avek perseverans ava delivre ou!” 
DAN.6.17	Zot ti met en ros devan lantre kavern; lerwa ti poz lo la son sele avek son bag personnel e avek bag son bann gran zofisye, pour ki nanryen pa ganny sanze konsernan Danyel. 
DAN.6.18	Apre sa, lerwa ti al dan son pale; i ti reste azen tou lannwit e i pa ti fer apel son bann menazer kot li; i pa ti kapab ganny sonmey.
DAN.6.19	Koman lizour ti fer, lerwa ti leve e al kot kavern bann lyon. 
DAN.6.20	I ti aprose e avek en lavwa enkyet, i ti kriye, “Danyel, serviter Bondye vivan, eski ou Bondye ki ou servi avek perseverans in kapab delivre ou kont bann lyon?”
DAN.6.21	Danyel ti dir lerwa, “Mazeste! Viv pour touzour! 
DAN.6.22	Mon Bondye in anvoy son lanz pour ferm lagel bann lyon ki pa'n fer mwan okenn dimal, akoz i'n war mon linosans. Devan ou osi Mazeste, mon pa'n fer nanryen mal.”
DAN.6.23	Lerwa ti vreman kontan, e i ti ordonnen ki Danyel i ganny tire dan kavern lyon. Alor, Danyel ti ganny tire dan kavern e ti napa okenn blesir lo li, akoz i ti'n met son konfyans dan son Bondye. 
DAN.6.24	Lerwa ti ordonnen ki bann ki ti'n akiz Danyel zot ganny anmennen e ganny zete dan kavern lyon, zot, zot zanfan ek zot fanm. Avan menm ki zot ti ariv dan fon lafos, bann lyon ti sot lo zot e kraz zot bann lezo.
DAN.6.25	Apre sa, lerwa Dariis ti ekri tou bann pep, tou nasyon dan diferan pei e tou langaz atraver later antye: Mon swete ki zot ava ganny en gran lape! 
DAN.6.26	Mon ordonnen ki partou dan mon rwayonm, tou dimoun i montre respe ek loner anver Bondye Danyel.
DAN.6.26	Annefe, Bondye i vivan e i viv pour touzour!
DAN.6.26	Son rwayonm pa pou zanmen ganny detri!
DAN.6.26	Son dominasyon pou reste ziska lafen.
DAN.6.27	I delivre e i sove.
DAN.6.27	I akonpli bann siny ek mervey dan lesyel e lo later.
DAN.6.27	I'n delivre Danyel dan grif bann lyon.
DAN.6.28	Alor, Danyel ti prospere pandan renny lerwa Dariis e pandan renny Siris, lerwa Lapers.
DAN.7.1	Pandan premye lannen renny Baltazar, lerwa Babilonn, Danyel ti ganny en rev. I ti war en vizyon pandan ki i ti pe dormi lo son lili. I ti ekri sa rev. La sa ki i ti ekri:
DAN.7.2	Mwan, Danyel, dan mon vizyon, dan lannwit, mon ti war sa kat divan dan lesyel pe azit sa gran lanmer. 
DAN.7.3	Kat gro bebet ti sorti dan lanmer, sakenn diferan avek lot. 
DAN.7.4	Premye bebet ti parey en lyon. I ti annan lezel leg. Pandan ki mon ti pe gete, i ti ganny arase son bann lezel. I ti ganny leve par lao later e i ti debout lo son de lapat deryer parey en imen, e i ti ganny en lespri imen.
DAN.7.5	Apre, ti annan en dezyenm bebet. I ti parey en lours. I ti kabann lo en kote; i ti annan trwa kot dan son lagel, ant son bann ledan. I ti ganny dir: Leve, devor bokou laser!
DAN.7.6	Apre sa, mon ti war en trwazyenm bebet. I ti parey en leopar ki ti annan kat lezel zwazo lo son ledo, ek kat latet. I ti resevwar pouvwar pour domin lemonn.
DAN.7.7	Apre sa, mon ti kontinyen regard tou sa ki ti dan mon vizyon dan lannwit. Mon ti war en katriyenm bebet. I ti terib e fer per. I ti annan en lafors ekstraordiner. I ti annan bann gran ledan an fer e i ti pe devor tou, kas tou an morso, e kraz anba son lipye tou sa ki reste. I ti diferan avek lezot bebet avan li. I ti annan dis korn. 
DAN.7.8	Pandan ki mon ti pe egzamin sa bann korn, en pti korn ti pouse, parmi lezot pour fer plas pour sa pti korn, trwa parmi lezot korn ti ganny arase. Lo sa korn ti annan lizye, parey lizye imen e en labous ki ti koz avek larogans.
DAN.7.9	Pandan ki mon ti kontinyen regarde,
DAN.7.9	bann tronn ti ganny enstale.
DAN.7.9	En Vyeyar ti asiz lo tronn.
DAN.7.9	Son lenz ti blan parey lannez,
DAN.7.9	son seve ti parey lalenn pir.
DAN.7.9	Son tronn ti briye avek laflanm,
DAN.7.9	bann larou tronn ti alimen parey dife.
DAN.7.10	En larivyer dife ti sorti e koule devan li.
DAN.7.10	Plizyer milyon dimoun ti servi li,
DAN.7.10	e plizyer milyar ti debout devan li.
DAN.7.10	Bann ziz ti pran zot plas,
DAN.7.10	e bann liv ti ganny ouver.
DAN.7.11	Mon ti kontinyen regarde, akoz sa bann parol arogan ki sa korn ti dir. Letan mon ti pe regarde, sa bebet ti ganny touye. Son lekor ti ganny detri e i ti ganny zete dan dife pour brile. 
DAN.7.12	Lezot bebet ti ganny arase zot pouvwar, me zot ti ganny permisyon pour viv ankor en serten letan.
DAN.7.13	Dan mon bann vizyon pandan lannwit,
DAN.7.13	mon ti war arive avek bann nyaz dan lesyel,
DAN.7.13	enn ki ti resanble en zonm.
DAN.7.13	I ti apros ver sa Vyeyar;
DAN.7.13	zot ti anmenn li dan son prezans.
DAN.7.14	I ti resevwar lotorite, loner ek rwayote;
DAN.7.14	tou bann pep, tou bann nasyon,
DAN.7.14	dimoun ki sorti dan tou langaz ti servi li.
DAN.7.14	Son pouvwar pou reste pour touzour.
DAN.7.14	Son renny pa pou zanmen fini.
DAN.7.14	Son rwayonm pa pou zanmen ganny detri.
DAN.7.15	Mwan, Danyel, mon ti bokou trouble. Mon lespri ti tourmante par sa bann vizyon. 
DAN.7.16	Mon ti apros enn sa bann personnaz ki ti la, e demann li en leksplikasyon sa bann vizyon. I ti donn mwan lenterpretasyon:
DAN.7.17	Sa kat gro bebet, i kat lerwa ki pou leve lo later. 
DAN.7.18	Me bann sen ki devan Bondye Toupwisan pou resevwar sa rwayonm e zot pou posed rwayote pour touzour e touzour.
DAN.7.19	Alor, mon ti anvi ganny leksplikasyon lo sa katriyenm bebet, ki ti diferan avek lezot e pli terib, ki ti annan ledan an fer ek grif an bronz. I ti devor e kraz an morso son viktim e pil lo tou sa ki ti reste. 
DAN.7.20	Mon ti osi anvi leksplikasyon konsernan sa dis korn lo son latet, sa lot korn ki ti'n pouse, e sa trwa korn ki ti tonbe devan li; sa korn ki ti annan lizye e en labous ki ti koz avek larogans e ki ti paret pli for ki lezot. 
DAN.7.21	Mon ti war sa korn deklar lager kont bann sen e ti pe ganny laviktwar lo zot, 
DAN.7.22	ziska ki sa vyeyar ti vin rann lazistis an faver bann sen ki pour Bondye Toupwisan. Letan ti'n arive pour donn bann sen pouvwar rwayal.
DAN.7.23	I ti dir mwan: Sa katriyenm bebet,
DAN.7.23	i en katriyenm rwayonm lo later.
DAN.7.23	I pou diferan avek tou lezot rwayonm.
DAN.7.23	I pou devor tou, kraz tou e kas an morso tou sa ki lo later.
DAN.7.24	Sa dis korn, i dis lerwa
DAN.7.24	ki pou leve dan sa rwayonm.
DAN.7.24	En lot lerwa pou leve apre zot.
DAN.7.24	I pou diferan avek sa bann avan, e i pou fer tonbe trwa lerwa.
DAN.7.25	I pou koz kont Bondye Toupwisan.
DAN.7.25	I pou fer soufer bann sen ki pour Bondye Toupwisan,
DAN.7.25	I pou esey sanz bann zour lafet ek lalwa.
DAN.7.25	Bann sen pou ganny livre dan son lanmen
DAN.7.25	pandan en lannen, de lannen, e lanmwatye en lannen.
DAN.7.26	Apre sa, pou ariv ler zizman.
DAN.7.26	I pou ganny arase son pouvwar.
DAN.7.26	I pou ganny konpletman detri e i pou disparet.
DAN.7.27	Rwayote, pouvwar ek grander tou bann rwayonm anba lesyel
DAN.7.27	pou ganny donnen dan lanmen pep sen
DAN.7.27	ki pour Bondye Toupwisan.
DAN.7.27	Sa rwayonm pou dire pour touzour,
DAN.7.27	e tou bann pwisans pou servi e obeir li.
DAN.7.28	Mon vizyon i fini la. Me mwan, Danyel, mon lespri ti bokou trouble; mon ti vin pal e mon ti gard sa bann parol dan mon leker.
DAN.8.1	Dan trwazyenm lannen renny Lerwa Baltazar, mwan, Danyel, mon ti ganny ankor en vizyon. 
DAN.8.2	Dan sa vizyon, mon ti war mwan dan lavil Siz, ki dan provens Elanm, obor larivyer Oulai.
DAN.8.3	Mon ti lev mon lizye e mon ti war en mouton mal lo bor larivyer. I ti annan de gran korn. Tou le de korn ti long, me sa korn ki ti pous an dernyen, ti pli long ki lot. 
DAN.8.4	Mon ti war sa mouton mal donn koud korn dan direksyon Was, Nor e Sid. Okenn zannimo pa ti kapab reziste son lafors, e personn pa ti kapab ganny delivre anba son pouvwar. I ti fer sa ki i ti oule e i ti vin pli pwisan.
DAN.8.5	Letan mon ti pe reflesi lo la, en bouk ti aparet sorti dan Was. I ti vin tre vit, san tous later. Sa bouk ti annan en korn remarkab ant son lizye. 
DAN.8.6	I ti ariv kot sa mouton mal avek de korn, ki mon ti war lo bor larivyer. I ti lans lo li avek tou son lafors. 
DAN.8.7	Mon ti war li atak sa mouton mal. I ti ankoler kont li e i ti tap sa mouton mal avek vyolans e kas son de korn, san ki sa mouton ti annan lafors pour reziste. I ti zet li ater e pil lo li. Personn pa ti kapab sov sa mouton mal, anba pouvwar sa bouk.
DAN.8.8	Sa bouk ti vin tre gran. Me, letan i ti'n vin vreman for, son gran korn ti kase. Kat korn remarkab ti pouse dan son plas, dan direksyon kat divan. 
DAN.8.9	Dan enn son korn, en lot pti korn ti pouse. I ti grandi ver Sid, ver Les e ver sa pli zoli pei. 
DAN.8.10	I ti dres li kont larme lesyel. I ti zet ater en parti larme ek bann zetwal e i ti pil lo zot. 
DAN.8.11	I ti al atak sef larme lesyel; i ti fer arete sakrifis tou le zour e rann enpir son sanktyer. 
DAN.8.12	Larme lesyel ti ganny livre, ansanm avek bann sakrifis akoz bann transgresyon. Sa korn ti zet laverite ater e i ti reisi dan tou sa ki i ti antreprann.
DAN.8.13	Apre, mon ti antann en lanz koze. En dezyenm lanz ti dir avek sa enn ki ti pe koze, “Ziska kan sa vizyon lo sakrifis tou le zour e lo transgresyon pou kontinyen? Ziska kan sanktyer ek larme lesyel pou ganny kraze anba lipye?”
DAN.8.14	I ti dir mwan, “Ziska ki 2,300 swar ek maten in pase; apre sa, sanktyer pou reganny konsakre.”
DAN.8.15	Letan, mwan, Danyel, mon ti war sa vizyon e mon ti esey konpran li, en et parey en zonm ti aparet devan mwan. 
DAN.8.16	Mon ti antann en lavwa imen sorti dan larivyer Oulai. I ti kriye: Gabriyel, eksplik li sa vizyon. 
DAN.8.17	Alor, Gabriyel ti vin pre kot mon ti ete. Kan i ti arive, mon ti ganny en lafreyer, e mon ti tonm lafas ater.
DAN.8.17	I ti dir mwan, “Ekoute, imen! Konpran ki sa vizyon i konsern letan lafen.” 
DAN.8.18	Pandan ki i ti pe koz avek mwan, mon ti tonm san konnesans lafas ater e perdi konnesans. I ti tous mwan e met mwan debout kot mon ti ete. 
DAN.8.19	Apre, i ti dir mwan: Ekoute, mon ava fer ou konnen sa ki pou arive kan lakoler Bondye pou fini, letan ki i'n fikse pour lafen.
DAN.8.20	Sa mouton mal ki ou ti war avek de korn, sa i bann lerwa Med e Lapers. 
DAN.8.21	Sa bouk i lerwa Lagres. Sa gran korn ant son lizye i son premye lerwa. 
DAN.8.22	Sa kat korn ki ti pouse dan plas sa korn kase, i kat rwayonm ki pou ganny etabli parmi sa nasyon, me zot pou napa lafors sa enn avan.
DAN.8.23	Alafen zot renny, kan pese ava'n tous son pli o nivo,
DAN.8.23	en lerwa arogan e rize pou leve.
DAN.8.24	Son pwisans pou kontinyen ogmante,
DAN.8.24	me pa par son prop lafors.
DAN.8.24	I pou lakoz bokou destriksyon.
DAN.8.24	I pou reisi dan tou sa ki i antreprann.
DAN.8.24	I pou detri bann pwisan ek pep Bondye.
DAN.8.25	Par riz, i pou reisi tronp bokou.
DAN.8.25	Leker ranpli avek larogans,
DAN.8.25	i pou touy bokou dimoun ki ti krwar zot an sekirite.
DAN.8.25	I pou dres li kont lerwa tou bann lerwa.
DAN.8.25	Me i pou ganny detri, san okenn lentervansyon imen.
DAN.8.26	Sa vizyon ki konsern bann swar ek maten, i serten.
DAN.8.26	Me ou, gard sa vizyon sekre, akoz i konsern en lepok lwen dan lavenir.
DAN.8.27	Mwan Danyel, mon ti feb e malad pandan plizyer zour. Apre, mon ti leve e repran mon travay kot lerwa. Mon ti reste boulverse akoz sa vizyon; mon pa ti konpran li.
DAN.9.1	Dariis, garson Zerzes, en Med, ti vin lerwa rwayonm Babilonyen. 
DAN.9.2	Dan premye lannen son renny, mwan, Danyel, mon ti konsilte bann liv sakre pour konpran parol ki SENYER ti'n donnen par profet Zeremi. Mon ti konpran ki Zerizalenm pou reste detri pour 70 lannen. 
DAN.9.3	Mon ti tourn ver Senyer Bondye, pour trouv solisyon par lapriyer ek siplikasyon, par zenn, abiye dan lenz dey ek lasann. 
DAN.9.4	Mon ti priy SENYER, mon Bondye, e mon ti fer sa konfesyon:
DAN.9.4	Senyer, Bondye gran e terib! Ou ki gard ou lalyans ek ou fidelite anver bann ki kontan ou e ki gard ou bann komannman! 
DAN.9.5	Nou'n komet pese e fer sa ki mal. Nou'n komet bann aksyon move e nou'n revolte. Nou'n abandonn ou bann komannman ek ou bann lalwa. 
DAN.9.6	Nou pa'n ekout ou bann serviter, bann profet. Zot ti koz lo ou non avek nou bann lerwa, nou bann sef, ek nou bann zanset, e avek tou bann pep sa pei.
DAN.9.7	Senyer, lazistis i pour ou! Me nou, nou kouver avek laont. Pep Zida, zabitan Zerizalenm, pep Izrael antye, bann ki pre e bann ki lwen, partou dan bann pei kot ou'n dispers nou, akoz sa pese lenfidelite ki zot in komet kont ou. 
DAN.9.8	SENYER! Laont i pour nou! Nou, avek nou bann lerwa, nou bann sef, ek nou bann zanset, nou onte, akoz nou'n fer pese kont ou. 
DAN.9.9	Senyer, nou Bondye, ou pran konpasyon e ou pardonnen; pourtan nou'n revolte kont ou. 
DAN.9.10	Nou pa'n obei SENYER, nou Bondye e swiv son bann lalwa ki i ti met devan nou par lentermedyer son bann serviter, bann profet.
DAN.9.11	Izrael antye in pas akote ou lalwa e i'n detournen san ekout ou parol. Alor, bann malediksyon ki asosye avek bann serman dan lalwa Moiz, serviter Bondye, in ganny deverse lo nou, akoz nou bann pese. 
DAN.9.12	Bondye in akonpli sa ki i ti dir kont nou e kont bann sef ki gouvern nou; i'n anvoy lo nou, dan Zerizalenm, sa pli gran maler ki pa'n zanmen deza arive anba lesyel. 
DAN.9.13	Tou sa bann maler in vin lo nou, parey i'n ganny ekri dan lalwa Moiz. Nou pa'n sipliye pour kalme lakoler SENYER, nou Bondye. Nou pa'n abandonn nou bann fot; nou pa'n swiv ou laverite. 
DAN.9.14	Alor, SENYER in deside pour anvoy sa maler lo nou. SENYER, nou Bondye! Ou zis dan tou sa ki ou fer, me, nou pa'n ekout ou.
DAN.9.15	Aprezan Senyer, nou Bondye, ou ki'n fer ou pep sorti Lezip par lafors ou lanmen e fer ou renonmen parmi ou pep ziska ozordi, nou'n fer pese, nou'n fer sa ki mal devan ou. 
DAN.9.16	Senyer, dan ou lazistis, mon sipliy ou, detourn ou lakoler kont ou lavil, Zerizalenm, ou montanny sakre. Akoz nou bann pese ek bann fot nou zanset, Zerizalenm ek ou pep i ganny ensilte par tou nou bann vwazen otour nou. 
DAN.9.17	Aprezan, nou Bondye, ekout lapriyer ek bann siplikasyon ou serviter. Zet en regar favorab lo ou sanktyer ki'n ganny detri! 
DAN.9.18	Mon Bondye ekoute! Ouver ou lizye e war nou lavil ki'n konpletman detri, sa lavil kot ou non i ganny envoke. Nou prezant nou siplikasyon devan ou, pa akoz nou'n azir dapre lazistis, me akoz ou gran konpasyon. 
DAN.9.19	Senyer, ekoute! Senyer, pardonn nou! Senyer, pran pitye! Azir, san tarde! Pour ou non, mon Bondye! Akoz ou non i ganny envoke lo sa lavil e lo ou pep!
DAN.9.20	Mon ti ankor pe koze, mon ti pe priye pour demann pardon mon pese ek pese mon pep, Izrael, e prezant mon siplikasyon devan SENYER, mon Bondye an faver montanny sakre mon Bondye. 
DAN.9.21	Mon ti ankor pe priye, kan Gabriyel, sa zonm ki mon ti'n war avan dan en vizyon, ti anvol ver mwan avek en gran vites. Sa ti pandan sakrifis aswar. 
DAN.9.22	I ti dir mwan: Danyel, la mon'n vini pour donn ou lasazes ek disernman. 
DAN.9.23	Koman ou ti konmans ou siplikasyon, en parol ti ganny prononse, e mon'n vini pour anons ou, akoz Bondye i kontan ou. Alor, sezi byen sa parol e konpran sa vizyon:
DAN.9.24	En peryod 70 semenn in ganny fikse
DAN.9.24	pour ou pep e pour ou lavil sen,
DAN.9.24	pour fer arete transgresyon, e met en lafen avek pese;
DAN.9.24	pour fer disparet tou sa ki mal;
DAN.9.24	pour etabli lazistis pour touzour;
DAN.9.24	pour realiz vizyon ek mesaz sa profet
DAN.9.24	e konsakre en Lasal Tre Sen.
DAN.9.25	Pran kont alor, e konpran: Apartir sa lord pour retabli e rekonstri Zerizalenm, ziska konsekrasyon en sef, ou ava kont set semenn. Pandan 62 semenn, lavil ek son miray pou ganny rekonstri, me dan en letan difisil. 
DAN.9.26	Apre sa 62 semenn, sa enn ki'n resevwar lonksyon pou ganny detri, san personn pour defann li. Sef en larme ki pou vini, pou detri lavil ek sanktyer, me i pou ganny detri, e lager pou kontinyen ziska lafen; pou annan gran destriksyon. 
DAN.9.27	I pou fer en lalyans solid avek bokou pour en semenn; e pandan lanmwatye en semenn, i pou fer arete sakrifis ek lofrann. En devastater pou met anplas en pratik degoutan, ziska son prop destriksyon, dapre sa ki'n ganny deside.
DAN.10.1	Dan trwazyenm lannen Siris, lerwa Lapers, en mesaz ti ganny revele avek Danyel, ki zot ti osi apel Beltasar. Sa mesaz ti vre! Pou annan en gran konba. Danyel ti resevwar sa mesaz e i ti konpran sa vizyon.
DAN.10.2	Dan sa letan, mwan Danyel, mon ti an dey pandan trwa semenn. 
DAN.10.3	Mon pa ti manz okenn bon manze. Mon pa ti met ni lavyann, ni diven dan mon labous e mon pa ti ni pennyen ziska sa trwa semenn ti fini.
DAN.10.4	Vennkatriyenm zour, premye mwan, mon ti pe debout lo bor gran larivyer Tig. 
DAN.10.5	Mon ti lev mon lizye e mon ti war en zonm abiye dan lenz linenn, avek en sentir annor pir otour son leren. 
DAN.10.6	Son lekor ti briye parey pyer presyez krizolit, son figir ti briye parey zekler, son lizye ti resanble en flanbo, son lebra ek son lazanm ti klate parey bronz ki'n ganny poli, e son lavwa ti rezonnen parey tapaz en gran lafoul. 
DAN.10.7	Zis mwan, Danyel, ki ti war sa vizyon. Bann zonm ki ti avek mwan pa ti war sa vizyon, me zot ti ganny en gran lafreyer e zot ti sove pour al kasyet. 
DAN.10.8	Alor, mon ti reste tousel pour get sa vizyon enpresyonnan. Mon lafors ti kit mwan, e mon figir ti sanz kouler e vin tre pal, mon ti nepli annan lafors. 
DAN.10.9	Mon ti antann son lavwa; mon ti antann son lavwa e mon ti tonm san konnesans, lafas ater.
DAN.10.10	Alor, en lanmen ti tous mwan, lev mwan, met mwan an tranblan, lo mon zenou e lo mon lanmen. 
DAN.10.11	I ti dir mwan, “Danyel, ou ki Bondye i kontan, ekout byen sa bann parol ki mon pe al dir ou. Debout, akoz mon'n ganny anvoye kot ou.” Ler i ti dir mwan sa bann parol, mon ti leve an tranblan.
DAN.10.12	I ti dir mwan: Pa per, Danyel; depi premye zour ki ou ti deside pour konpran e imilye ou devan ou Bondye, ou lapriyer i'n ganny ekoute. Pour sa rezon, mon'n vini. 
DAN.10.13	Sef rwayonm Lapers ti opoz mwan pandan 21 zour. Apre, Mikael, en sef parmi bann sef, ti vin sekour mwan. Alor, mon ti'n reste laba kot bann lerwa Lapers. 
DAN.10.14	Aprezan, mon'n vini pour fer ou konpran sa ki pou arive avek ou pep dan lavenir, akoz i annan ankor en vizyon pour sa bann zour.
DAN.10.15	Letan i ti pe koz avek mwan, mon ti bes mon latet e mon ti reste san dir nanryen. 
DAN.10.16	Alor, en personnaz ki ti resanble en imen, ti tous mon lalev. Mon ti ouver mon labous e mon ti dir sa enn ki ti pe debout devan mwan: Mon senyer, akoz sa vizyon, mon ganny en douler e mon nepli annan lafors. 
DAN.10.17	Ki mannyer, mwan, ou serviter pou kapab koz avek mon senyer? Mon nepli annan lafors e mon mank respirasyon.
DAN.10.18	Alor, sa enn ki ti resanble en zonm, ti tous mwan pour mwan reganny lafors.
DAN.10.19	I ti dir mwan, “Pa per, ou ki Bondye i kontan, reste trankil! Reste for! Pran kouraz!” Letan i ti pe koz avek mwan, mon ti reganny lafors e mon ti dir, “Koze, mon senyer, ou'n redonn mwan lafors.”
DAN.10.20	I ti dir, “Eski ou konnen akoz mon'n vin kot ou? Aprezan mon bezwen retournen pour al konbat kont sef rwayonm Lapers. Kan mon fini avek li, sef rwayonm Lagres pou vini. 
DAN.10.21	Me, mon bezwen anons ou sa ki'n ganny ekri dan liv Laverite.” Napa personn pour ed mwan kont zot, eksepte Mikael, sef lanz.
DAN.11.1	Kanta mwan, pandan premye lannen renny Dariis, lerwa Med, mon ti avek li pour ed li e donn li sipor.
DAN.11.2	Aprezan, sa ki mon pou anons ou i laverite. Ankor trwa lerwa pou leve dan Lapers. Katriyenm lerwa pou vin pli ris ki lezot avan. Par son larises, i pou vin for e i pou fer tou pour atak rwayonm Lagres. 
DAN.11.3	Me en gerye pou vin lerwa. I pou gouvern avek gran lotorite e fer sa ki fer li plezir. 
DAN.11.4	Letan in byen etabli li, son rwayonm pou ganny kase e divize ver kat kwen later; me pa son bann garson ki pou vin lerwa. Zot pa pou pwisan parey li. Son rwayonm pou ganny derasinen e ganny pase avek en lot.
DAN.11.5	Lerwa dan Sid, pou vin for, me enn son bann sef pou vin pli for ki li; i pou pran pouvwar.
DAN.11.6	Apre detrwa lannen, zot pou etabli en lalyans: Fiy lerwa Sid pou marye avek lerwa Nor, pour etabli sa lakor. Me i pa pou gard son pouvwar e son mari pa pou viv, ni son garson. I pou ganny touye avek son papa ek son mari, ansanm avek son lantouraz.
DAN.11.7	Enn parmi son desandans pou pran son plas. I pou monte avek en larme e penetre defans lerwa Nor. I pou atake e ganny laviktwar. 
DAN.11.8	I pou menm anmenn Lezip tou zot bann bondye, zot bann stati an metal ek bann lobze valer annarzan e annor, koman piyaz lager. Pandan en pe lannen, i pou evite atak lerwa Nor. 
DAN.11.9	Pourtan, lerwa Nor pou antre dan rwayonm lerwa Sid. Apre, i pou oblize retourn dan son teritwar.
DAN.11.10	Son bann garson pou sorti pour konba e rasanble en gran larme. Enn parmi zot, pou atake; parey an gro delo, pou balye e anmenn tou dan son semen. I pou retournen e kontinyen atake ziska son fortres. 
DAN.11.11	Lerwa Sid avek en gran lakoler, pou sorti kont lerwa Nor, ki pou rasanble en gran larme, me i pou ganny detri. 
DAN.11.12	Avek son laviktwar lo sa gran larme, leker lerwa Sid pou ranpli avek lorgey. I pou touy plizyer milye gerye, me son laviktwar pa pou dire. 
DAN.11.13	Lerwa Nor pou retournen avek en pli gran larme ki sa enn avan. Apre en pe letan, detrwa lannen, i pou mont ankor en latak avek en gran larme e avek bokou lekipman lager.
DAN.11.14	Dan sa lepok, bokou dimoun pou revolte kont lerwa Sid. Bann zonm vyolan parmi ou pep pou revolte pour esey realiz sa vizyon, me zot pa pou reisi. 
DAN.11.15	Lerwa Nor pou vini e enstal miray latak kont en lavil fortifye ki i pou pran. Lafors larme lerwa Sid avek son larme elit, pa pou kapab reziste, akoz zot pa pou ase for pour tenir kont latak. 
DAN.11.16	Sa enn ki pou vin kont li pou fer sa ki fer li plezir; personn pa pou kapab opoz li. I pou enstal li dan sa pli zoli pei e i pou masakre tou sa ki dan son semen. 
DAN.11.17	I pou deside anmenn lafors son rwayonm antye avek li, pour etablir en lalyans. I pou fer son fiy marye avek lerwa Sid, pour li detri sa pei, me i pa pou reisi. 
DAN.11.18	Apre i pou tourn ver bann rezyon lakot e i pou kaptir bokou pei. Me en sef pou fer arete son larogans san ki i fer parey. 
DAN.11.19	Apre, i pou retourn ver lavil fortifye dan son prop pei, me i pa pou reisi fer nanryen. I pou tonbe e personn pa pou war li ankor.
DAN.11.20	Sa enn ki pou ranplas li, pou anvoy en diktater dan pli zoli pei dan rwayonm; me dan detrwa zour, i pou ganny detri, me pa par lakoler, ni par lager.
DAN.11.21	I pou ganny ranplase par en move zonm, san okenn pouvwar rwayal; i pou ariv trankilman, e i pou akapar rwayonm par bann mwayen malonnet. 
DAN.11.22	Tou troup larme, pou ganny detri devan li; sef lalyans osi. 
DAN.11.23	Par bann lalyans ki i'n fer, avek tronpri e avek led en pti group dimoun, i pou vin pwisan. 
DAN.11.24	Trankilman, i pou enstal li dan landrwa pli ris dan provens. I pou fer sa ki ni son bann zanset, ni zanset son bann zanset, pa'n zanmen fer. I pou partaz bann piyaz lager, bann byen ek larises. I pou fer plan pour atak bann lavil fortifye, me zis pandan en serten letan.
DAN.11.25	I pou servi son lafors ek son determinasyon, e avek led en gran larme, pour atak lerwa Sid. Lerwa Sid pou sorti pour lager avek en gran larme e tre for, me i pa pou kapab tenir, akoz bann konplo kont li. 
DAN.11.26	Dimoun dan son prop lantouraz, ki manz avek li, pou detri li; son larme pou ganny detri konpletman e bokou dimoun pou mor. 
DAN.11.27	Sa de lerwa pou asiz devan menm latab. Me akoz zot leker ti ranpli avek mesanste, zot pou anbet kanmarad par bann mansonz. Me zot pa pou reisi akoz en letan in ganny fikse pour lafen. 
DAN.11.28	Lerwa Nor pou retourn dan son pei avek bokou larises; son leker pou tourn kont lalyans sen. I pou realiz son bann proze e retourn dan son prop pei.
DAN.11.29	Kan son letan i arive, lerwa Nor pou retourn kont rwayonm Sid, me keksoz pa pou pas parey avan. 
DAN.11.30	Bann bato sorti Sip pou atak li; i pou dekouraze e retournen. Dan son lakoler, i pou tourn kont lalyans sakre e tonm dakor avek sa bann ki'n abandonn lalyans sakre. 
DAN.11.31	Bann troup anba son komann, pou antre e rann enpir sanktyer ek son fortifikasyon. Zot pou fer arete bann sakrifis ofer sak zour e etabli en pratik degoutan. 
DAN.11.32	Par bann parol mansonz, i pou fer abandonn lalyans, me bann ki lwayal anver Bondye pou kontinyen azir avek kouraz. 
DAN.11.33	Bann parmi lepep ki annan disernman, pou enstri bokou dimoun. Me pandan en pe letan, i annan ki pou tonbe: Serten pou mor par lepe, serten pou ganny brile dan laflanm, serten pou soufer dan prizon e zot byen pou ganny konfiske. 
DAN.11.34	Pandan sa letan lasoufrans, zot pou ganny en pe led, me bokou pou zwenn avek zot par fourbri. 
DAN.11.35	Parmi bann ki annan disernman, i annan ki pou tonbe, pour ki zot ganny netwaye, pirifye e lave ziska letan lafen, akoz sa pou ariv dan en letan ki'n ganny fikse.
DAN.11.36	Sa lerwa pou fer sa ki i anvi. I pou ranpli avek lorgey e i pou plas li par lao tou bondye. I pou koz parol blasfenm kont Bondye ki par lao tou bondye. I pou reisi ziska ki lakoler Bondye i aparet. Bondye pou realiz sa ki i'n deside. 
DAN.11.37	I pou napa respe ni pour bann bondye son bann zanset, ni bondye prefere bann fanm. Sa lerwa pa pou montre okenn respe pour bondye, akoz i pou plas li par lao zot tou. 
DAN.11.38	I pou onor sa bondye ki defann bann lavil fortifye; en bondye ki son bann zanset pa'n konnen. I pou onor li avek lor, larzan, bann pyer presyez ek bann lobze valer. 
DAN.11.39	I pou atak bann landrwa fortifye avek led en bondye etranze. Sa enn ki aksepte li, i pou donn zot plas sef lo bokou dimoun. I pou rekonpans zot avek bann porsyon later.
DAN.11.40	Kan letan lafen pou arive, lerwa Sid pou atak li. Me, lerwa Nor pou atak li avek kales lager, bann kavalye e avek bokou bato. I pou penetre dan bokou pei e travers zot frontyer parey en lavalas. 
DAN.11.41	I pou antre dan sa pli zoli pei; i pou fer bokou viktim. Me Edonm, Moab ek bann sef Amonit pou reisi sape. 
DAN.11.42	I pou anvai bann pei; menm Lezip pa pou ganny eparnyen. 
DAN.11.43	I pou sezi bann trezor: Lor ek larzan ek tou bann larises Lezip. Bann Libyen ek bann Etyopyen pou soumet devan li. 
DAN.11.44	Me rapor sorti dan Les, dan Nor, pou fer li per; i pou sorti dan en gran lakoler pour li detri e ekstermin bokou dimoun. 
DAN.11.45	I pou enstal son bann latant rwayal ant lanmer ek sa zoli montanny, montanny sen. I pou trouv son lafen san ki personn i vin sekour li.
DAN.12.1	Dan sa letan, sa gran sef, Mikael,
DAN.12.1	sa enn ki defann ou pep, pou leve.
DAN.12.1	Sa letan pou en letan langwas,
DAN.12.1	ki pa'n zanmen arive depi ki bann nasyon i egziste.
DAN.12.1	Dan sa letan, ou pep pou ganny eparnyen;
DAN.12.1	sa enn ki son non in ganny ekri dan liv, pou ganny eparnyen.
DAN.12.2	Bokou parmi bann ki pe dormi dan lapousyer later, pou leve:
DAN.12.2	Serten pour lavi eternel; lezot pour laont e pour maler eternel.
DAN.12.3	Bann ki annan disernman,
DAN.12.3	pou briye parey lalimyer dan lesyel;
DAN.12.3	bann ki'n diriz lepep ver lazistis,
DAN.12.3	pou briye parey bann zetwal pour touzour e touzour.
DAN.12.4	Me ou, Danyel, gard sekre sa bann parol e kaste sa liv ziska letan lafen. Dan sa lepok, bokou pou esey konpran e zot konnesans pou ogmante.
DAN.12.5	Apre, mwan, Danyel, mon ti war de lezot zonm ki ti pe debout lo bor larivyer; enn ti lo en kote e lot, ti lo lot kote. 
DAN.12.6	Enn ant zot ti dir avek sa zonm dan lenz linenn, ki ti par lao larivyer, “Konbyen letan ankor pour lafen sa bann keksoz ekstraordiner arive?”
DAN.12.7	Sa zonm abiye dan lenz linenn, ki ti par lao larivyer, ti lev son de lanmen ver lesyel. Mon ti antann li fer en serman par sa Enn ki vivan pour touzour. I ti dir, “Pour en lannen, de lannen e lanmwatye lannen. Kan lafors sa pep sen ava'n konpletman fini, tou sa bann keksoz pou ganny akonpli.”
DAN.12.8	Mon ti tande, me mon pa ti kapab konpran. Alor mon ti dir, “Mon senyer, ki mannyer tousala pou fini?”
DAN.12.9	I ti dir mwan, “Kontinyen, Danyel, akoz sa bann parol pou reste sekre, kaste, ziska letan lafen. 
DAN.12.10	Bokou pou ganny pirifye, lave e netwaye; me bann malfeter pou kontinyen persiste dan sa ki mal. Okenn bann malfeter pa pou konpran, me sa enn ki annan disernman ava konpran.
DAN.12.11	Depi letan ki sakrifis tou le zour i ganny aboli, pour ki sa pratik degoutan i ganny etabli, pou annan 1,290 zour. 
DAN.12.12	Byennere sa bann ki persevere e ariv ziska 1,335 zour. 
DAN.12.13	Me ou, kontiny ou semen ziska lafen. Ou ava pran ou repo e ou ava leve pour resevwar ou rekonpans dan letan lafen.”
HOS.1.1	SENYER ti koz avek Oze garson Beeri, dan lepok ki Ozyas, Yotanm, Akaz, Ezekyas, bann lerwa rwayonm Zida. Ti osi lepok Zeroboanm garson Yoas, lerwa rwayonm Izrael.
HOS.1.2	La ki mannyer SENYER ti konmans koz avek pep Izrael atraver Oze. I ti dir Oze:
HOS.1.2	Al marye avek en fanm prostitye,
HOS.1.2	e ou ava ganny zanfan dan prostitisyon.
HOS.1.2	Pep sa pei in tonm dan prostitisyon,
HOS.1.2	akoz zot in abandonn SENYER.
HOS.1.3	Alor, Oze ti al marye avek en fanm ki ti apel Gomer fiy Diblaim. I ti tonm ansent e ganny en garson pour li.
HOS.1.4	SENYER ti dir Oze:
HOS.1.4	Apel li Zizreel, akoz dan ankor en pe letan
HOS.1.4	mon pou fer lafanmir Zehou peye
HOS.1.4	pour krim ki zot in komet dan lapenn Zizreel.
HOS.1.4	Mon pou met en lafen avek rwayonm Izrael.
HOS.1.5	Sa zour, mon pou detri lafors larme Izrael
HOS.1.5	dan laplenn Zizreel.
HOS.1.6	Gomer ti ansent ankor e i ti ganny en fiy. SENYER ti dir Oze:
HOS.1.6	Ou ava apel li Lo-Rouama, savedir: Sa ki mon pa kontan.
HOS.1.6	Mon pou nepli kontan pep Izrael
HOS.1.6	e kontinyen pardonn zot.
HOS.1.7	Me mon pou kontan pep Zida. Mwan SENYER zot Bondye, mon pou sov zot san servi fles, ni lepe, ni lager, ni bann seval oubyen kavalye.
HOS.1.8	Gomer ti sevre Lo-Rouama; i ti ansent ankor e ganny ankor en garson. 
HOS.1.9	SENYER ti dir Oze:
HOS.1.9	Apel li Lo-Ami, savedir: Pa mon pep.
HOS.1.9	Annefe, ou pa mon pep,
HOS.1.9	e mwan mon pa egziste pour ou.
HOS.1.10	Pep Izrael pou vin koman disab lo bor lanmer,
HOS.1.10	personn pa pou kapab konte.
HOS.1.10	La kot zot ti dir: Ou pa mon pep!
HOS.1.10	Zot pou ganny dir: Zot zanfan Bondye vivan.
HOS.1.11	Pep Zida ek pep Izrael pou rasanble ansanm.
HOS.1.11	Zot pou swazir en sel sef.
HOS.1.11	Zot pou pran posesyon zot pei;
HOS.1.11	sa pou en gran zour pour Zizreel.
HOS.2.1	Dir ou bann frer: Ami! Setadir Mon Pep.
HOS.2.1	Dir osi ou bann ser Rouama! Setadir: Mon Byenneme!
HOS.2.2	Fer en prose kont Izrael, ou manman.
HOS.2.2	I nepli mon fanm, e mon nepli son mari!
HOS.2.2	Fer li efas bann mark prostitisyon ki lo son figir.
HOS.2.2	Fer li tir sa bann mark adilter ki ant son tete!
HOS.2.3	Sankwa, mon pou tir li touni,
HOS.2.3	parey i ti ete zour son nesans.
HOS.2.3	Mon pou fer teritwar Izrael vin en dezer;
HOS.2.3	mon pou fer li vin en later konpletman sek.
HOS.2.3	Mon pou fer li mor laswaf.
HOS.2.4	Mon pa pou kontan son bann zanfan:
HOS.2.4	Zot bann zanfan en fanm prostitye.
HOS.2.5	Annefe, zot manman i en prostitye.
HOS.2.5	Sa enn ki'n met zot omonn, i kouver avek laont.
HOS.2.5	I ti dir: Mon pou swiv mon bann galan
HOS.2.5	ki donn mwan mon manze ek mon delo,
HOS.2.5	mon lalenn ek mon latwal linenn,
HOS.2.5	mon delwil ek mon diven.
HOS.2.6	Pour sa rezon, mwan SENYER,
HOS.2.6	mon pou blok son semen.
HOS.2.6	Mon pou antour li avek en bison pikan.
HOS.2.6	I pa pou war semen pase.
HOS.2.7	I pou tay deryer son bann galan,
HOS.2.7	me i pa pou zwenn zot.
HOS.2.7	I pou rod zot, me i pa pou trouv zot.
HOS.2.7	Alor, i ava dir:
HOS.2.7	Mon pou retourn kot mon premye mari.
HOS.2.7	Otrefwa, mon ti pli ere ki ozordi.
HOS.2.8	I pa ti'n konpran sa:
HOS.2.8	Mwan ki ti pe donn li dible, diven ek delwil.
HOS.2.8	Mon ti donn li larzan ek lor,
HOS.2.8	me i ti servi pour ofer Baal.
HOS.2.9	Pour sa rezon, mon pou vin repran
HOS.2.9	mon dible dan letan rekolt,
HOS.2.9	ek mon diven nouvo dan son sezon.
HOS.2.9	Mon pou repran mon lalenn ek mon latwal
HOS.2.9	ki i servi pour kouver son touni.
HOS.2.10	Aprezan, mon pou tir li touni
HOS.2.10	devan son bann galan.
HOS.2.10	Personn pa pou delivre li dan mon lanmen.
HOS.2.11	Mon pou fer arete son bann lanmizman,
HOS.2.11	son bann lafet, son bann lafet nouvellin,
HOS.2.11	son bann saba ek tou lezot seremoni.
HOS.2.12	Mon pou detri son bann plantasyon rezen ek son bann pye fig.
HOS.2.12	I ti pe dir: Sa lapey ki mon bann galan in donn mwan.
HOS.2.12	Mon pou fer zot vin en landrwa brousay,
HOS.2.12	kot zannimo sovaz pou vin manze.
HOS.2.13	Mon pou fer li peye pour letan ki i'n pase avek bann Baal.
HOS.2.13	I ti ofer zot lansan.
HOS.2.13	I ti abiye dan bag ek kolye pour zot.
HOS.2.13	I ti swiv son bann galan, me mwan, i ti oubliye.
HOS.2.13	SENYER ki deklare.
HOS.2.14	Pour sa rezon, mon pou sedwir li;
HOS.2.14	mon pou anmenn li dan dezer e reganny son konfyans.
HOS.2.15	La, mon pou rann li son plantasyon rezen
HOS.2.15	e fer vale Akor, sa vale maler, vin en laport lespwar.
HOS.2.15	I pou swiv mwan parey dan letan son lazenes,
HOS.2.15	parey lepok ki i ti sorti Lezip.
HOS.2.16	La sa SENYER i deklare:
HOS.2.16	Sa zour ou pou apel mwan: Mon mari.
HOS.2.16	I pou nepli apel mwan: Mon Baal.
HOS.2.17	Mon pou fer disparet non bann Baal dan son labous.
HOS.2.17	Zot pa pou mansyonn sa non ankor.
HOS.2.18	Alor, sa zour mon pou fer en lalyans
HOS.2.18	avek tou bann zannimo sovaz,
HOS.2.18	bann zwazo dan lezer,
HOS.2.18	e avek tou bann pti bebet lo later.
HOS.2.18	Mon pou detri tou bann fles, lepe ek tou zarm lager.
HOS.2.18	Mon pou fer zot disparet dan pei
HOS.2.18	e permet bann zabitan dormi an sekirite.
HOS.2.19	Mon pou fer ou vin mon fanm pour touzour;
HOS.2.19	Ou ava vin mon fanm par lazistis, fidelite ek lanmour.
HOS.2.20	Mon pou reganny ou par mon fidelite
HOS.2.20	e ou ava konn SENYER.
HOS.2.21	La sa ki SENYER i deklare:
HOS.2.21	Sa zour mon pou reponn.
HOS.2.21	Lesyel pou reponn sa ki later pe espere.
HOS.2.22	Later pou reponn avek dible, diven nouvo, delwil fre;
HOS.2.22	e zot ava reponn avek sa ki Zizreel pe espere.
HOS.2.23	Mon pou senmen dan sa pei;
HOS.2.23	mon pou kontan Lo-Rouama setadir, Sa enn ki mon pa kontan.
HOS.2.23	Mon pou apel Lo-Ami: Mon pep
HOS.2.23	e i pou reponn: Mon Bondye.
HOS.3.1	SENYER ti dir mwan ankor: Ale e kontan ankor en fanm adilter ki annan en galan. Kontan li parey SENYER i kontan pep Izrael, menm si zot al ver lezot Bondye e zot kontan pake rezen.
HOS.3.2	Alor, mon ti reaste mon fanm. Mon ti pey 15 pyes larzan ek 600 lit lorz. 
HOS.3.3	Mon ti dir li, “Ou ava reste kot mwan pandan lontan. Pa al vann ou lekor ankor, pa donn ou lekor okenn zonm. Mwan osi, mon ava reste parey ou.”
HOS.3.4	Pep Izrael pou reste lontan san en lerwa, san sef, san sakrifis, san ros sakre, ni rob pret, ni pti stati.
HOS.3.5	Plitar, Izrael ava retourn ver SENYER, zot Bondye e David zot lerwa. An tranblan, zot ava tourn ver SENYER e ver son bonte dan lavenir.
HOS.4.1	Izrael, ekoute! Ekout parol SENYER!
HOS.4.1	SENYER i annan en lakizasyon kont bann zabitan sa pei,
HOS.4.1	akoz napa ni lwayote, ni fidelite,
HOS.4.1	ni konnesans Bondye dan sa pei.
HOS.4.2	I annan zis malediksyon, mansonz, krim, vol, adilter.
HOS.4.2	Zot pas letan dan vyolans e fer krim enn apre lot.
HOS.4.3	Pour sa rezon pei pou dan dey, son bann zabitan pe deperi
HOS.4.3	ansanm avek bann zannimo sovaz,
HOS.4.3	bann zwazo dan lesyel.
HOS.4.3	Menm bann pwason dan lanmer pe disparet.
HOS.4.4	Personn pa devre pe akize, personn pa devre pe fer repros,
HOS.4.4	akoz mon lakizasyon i kont zot, bann pret.
HOS.4.5	An plen zour, ou pou tonbe.
HOS.4.5	Bann profet ki kot ou, pou osi tonbe pandan lannwit.
HOS.4.5	Mon pou detri ou manman.
HOS.4.6	Mon pep i ganny detri akoz zot mank konnesans.
HOS.4.6	Akoz ou, ou'n rezet konnesans, mon pou rezet ou koman mon pret.
HOS.4.6	Akoz ou'n oubliy lalwa ou Bondye, mon pou oubliy ou bann zanfan.
HOS.4.7	Pli zot in ogmante, pli zot pese kont mwan in ogmante.
HOS.4.7	Mon pou fer zot laglwar vin laont.
HOS.4.8	Zot anrisi lo pese mon pep.
HOS.4.8	Alor, zot ankouraz mon pep pour komet plis pese.
HOS.4.9	Mon pou tret lepep ek bann pret parey.
HOS.4.9	Mon pou fer zot rann kont pour zot konportman.
HOS.4.9	Mon pou fer zot peye pour zot aksyon.
HOS.4.10	Zot pou manze, me zot pou reste touzour lafen.
HOS.4.10	Zot pou viv dan prostitisyon, me zot popilasyon pa pou ogmante,
HOS.4.10	akoz zot nepli annan respe pour SENYER.
HOS.4.11	Diven ek diven nouvo i fer perdi latet.
HOS.4.12	Mon pep i kestyonn son morso dibwa;
HOS.4.12	son baton mazik ki donn li larepons.
HOS.4.12	En divan prostitisyon in soufle lo zot e i'n fer zot egare.
HOS.4.12	Zot in tonm dan prostitisyon akoz zot in elwannyen avek zot Bondye.
HOS.4.13	Zot ofer sakrifis lo latet bann montanny.
HOS.4.13	Zot bril lansan lo bann kolin,
HOS.4.13	anba nenport pye dibwa ki donn bon lonbraz.
HOS.4.13	Pour sa rezon ki zot bann fiy i dan prostitisyon,
HOS.4.13	e zot bann belfiy in komet dan adilter.
HOS.4.14	Mon pa pou fer zot bann fiy rann kont pour zot prostitisyon,
HOS.4.14	ni zot bann belfiy pour zot adilter.
HOS.4.14	Annefe, zot menm, bann pret, zot al avek bann prostitye,
HOS.4.14	zot partaz repa sakre avek bann prostitye dan tanp.
HOS.4.14	En pep san disernman pe al ver son destriksyon.
HOS.4.15	Izrael, ou'n tonm dan prostitisyon,
HOS.4.15	pourvi ki Zida pa tonm dan menm fot.
HOS.4.15	Pa bezwen al Gilgal, pa mont Bet-Aven,
HOS.4.15	e pa pronons en serman pour dir: Par SENYER ki vivan.
HOS.4.16	Izrael i retif parey en zenis ki refize bouze.
HOS.4.16	Eski SENYER pou tret li parey mouton dan laplenn?
HOS.4.17	Efraim in asosye zot avek bann zidol: Les li!
HOS.4.18	Zot in fini avek zot bwar;
HOS.4.18	zot tonm dan prostitisyon;
HOS.4.18	zot sef i prefere laont.
HOS.4.19	Zot pou anvole dan divan.
HOS.4.19	Zot pou onte avek zot bann sakrifis.
HOS.5.1	Bann pret, ekoute!
HOS.5.1	Pep Izrael, port byen atansyon!
HOS.5.1	Bann lerwa, ekoute!
HOS.5.1	Sa zizman i pour zot, akoz zot ti en pyez dan Mispa.
HOS.5.1	Zot ti en latrap ki'n ganny zete lo montanny Tabor.
HOS.5.2	Bann enfidel in fouy en gran trou dan Sitim,
HOS.5.2	me mon pou donn zot en bon leson.
HOS.5.3	Mon konn Efraim,
HOS.5.3	e Izrael pa en sekre pour mwan.
HOS.5.3	Efraim in tonm dan prostitisyon,
HOS.5.3	e aprezan, Izrael antye in vin enpir.
HOS.5.4	Zot bann aksyon pa permet zot retourn ver zot Bondye.
HOS.5.4	Sa venen prostitisyon i tase dan zot,
HOS.5.4	akoz zot pa konn SENYER.
HOS.5.5	Lorgey Izrael i temwanny kont li.
HOS.5.5	Efraim i tonbe akoz son fot,
HOS.5.5	e Zida i tonm ansanm avek li.
HOS.5.6	Avek zot bann troupo, zot pou al rod SENYER.
HOS.5.6	Me zot pa pou trouv li, akoz in elwanny li avek zot.
HOS.5.7	Zot pa'n fidel avek SENYER,
HOS.5.7	akoz zot in fer en bann zanfan ilezitim.
HOS.5.7	Aprezan, nouvellin pou devor zot avek zot plantasyon.
HOS.5.8	Fer tande korn lager dan Gibea, soufle tronpet dan Rama.
HOS.5.8	Sonn lavertisman dan Bet-Aven
HOS.5.8	get deryer ou, Benzamen.
HOS.5.9	Zour SENYER i pini Efraim, i pou vin zis en dezer.
HOS.5.9	Sa ki mon pe anons Izrael i en fe serten.
HOS.5.10	Bann sef Zida, zot fer parey sa bann ki deplas bann taso balizaz;
HOS.5.10	Mon pou devers lo zot mon lakoler, parey delo larivyer.
HOS.5.11	Efraim pou ganny kraze par zizman,
HOS.5.11	akoz i'n kontan swiv sa ki vid, san valer.
HOS.5.12	Mon pou parey en labse pour Efraim
HOS.5.12	e en lapouritir pour pep Zida.
HOS.5.13	Efraim i rekonnet son maladi, e Zida son bann blesir.
HOS.5.13	Alor, Efraim in al ver Asiri
HOS.5.13	e anvoy mesaze kot lerwa Yareb.
HOS.5.13	Me sa lerwa pa pou kapab geri li, ni pran ka son bann boubou.
HOS.5.14	Annefe, mon pou parey en lyon pour Efraim,
HOS.5.14	e parey en zenn lyon pour pep Zida.
HOS.5.14	Mon pou desir li, apre mon pou ale.
HOS.5.14	Sa ki mon pou anmenn avek mwan,
HOS.5.14	personn pa pou kapab delivre li.
HOS.5.15	Mon pou ale apre, mon pou retourn kot mwan,
HOS.5.15	ziska zot avoue ki zot koupab e rod mwan.
HOS.5.15	Dan zot maler, zot pou retourn ver mwan.
HOS.6.1	Zot dir: Annou retour ver SENYER.
HOS.6.1	I'n desir nou, me i ava geri nou.
HOS.6.1	I'n bles nou, me i ava pans nou blesir.
HOS.6.2	I pou redonn nou lavi apre de zour;
HOS.6.2	dan trwazyenm zour i pou releve nou,
HOS.6.2	pour nou viv ankor dan son prezans.
HOS.6.3	Annou konn li, annou vreman rode pour konn SENYER.
HOS.6.3	I pou aparet, sa i sir parey lizour i fer.
HOS.6.3	I pou vini zis parey lapli i tonbe,
HOS.6.3	parey lapli i aroz later dan sezon lapli.
HOS.6.4	SENYER i reponn:
HOS.6.4	Ki mon pou fer pour ou, Efraim?
HOS.6.4	Ki mon pou fer pour ou, Zida?
HOS.6.4	Ou lanmour i parey nyaz granmaten,
HOS.6.4	parey laroze granmaten, ki disparet.
HOS.6.5	Pour sa rezon, mon'n konbat zot par bann profet;
HOS.6.5	mon'n pronons kondannasyon anmor kont ou.
HOS.6.5	Mon zizman i aparet koman lalimyer.
HOS.6.6	Lanmour ki mon oule, pa sakrifis zannimo.
HOS.6.6	Mon prefer konnesans Bondye, pa sakrifis konplet.
HOS.6.7	Parey Adan, zot pa'n respekte mon lalyans;
HOS.6.7	zot pa'n reste fidel anver mwan.
HOS.6.8	Galaad i en lavil ranpli avek bandi,
HOS.6.8	ek latras disan partou.
HOS.6.9	Bann pret, parey bann bandi ki pare pour atake,
HOS.6.9	zot touy dimoun lo semen Sikenm.
HOS.6.9	Sa i en laont.
HOS.6.10	Dan Izrael, mon'n war bann keksoz efreyan;
HOS.6.10	Efraim in tonm dan prostitisyon;
HOS.6.10	Izrael in rann li menm enpir.
HOS.6.11	Pour ou osi Zida, byento mon pe prepar en rekolt,
HOS.6.11	kan mon pou retabli destinen mon pep.
HOS.7.1	Kan mon oule geri pep Izrael,
HOS.7.1	mon war bann fot Efraim ek bann krim Samari:
HOS.7.1	Zot malonnet; bann voler ki kas lakaz;
HOS.7.1	bann bandi ki vole dan semen.
HOS.7.2	Zot pa mazinen ki mon war tou keksoz mal ki zot fer.
HOS.7.2	Zot bann aksyon i anvlop zot.
HOS.7.2	Tou sa ki zot fer i devan mwan.
HOS.7.3	Zot mesanste i anmiz lerwa;
HOS.7.3	zot bann trik i fer plezir bann sef.
HOS.7.4	Zot tou, zot in komet adilter.
HOS.7.4	Zot parey en four ki en boulanze i sofe.
HOS.7.4	Me i aret vey dife depi ki i'n petri lapat,
HOS.7.4	ziska ki son lapat in fini leve.
HOS.7.5	Zour lafet pour lerwa,
HOS.7.5	bann minis i bwar diven ziska zot malad;
HOS.7.5	zot vin gaga e lerwa i fer parey.
HOS.7.6	Anndan, zot brile parey dife en four;
HOS.7.6	tou lannwit zot lakoler i sofe dan sonmey, e bomaten laflanm i pete.
HOS.7.7	Zot tou, zot sofe parey en four;
HOS.7.7	zot devor zot bann sef.
HOS.7.7	Zot bann lerwa in tonbe;
HOS.7.7	personn pa rod mwan.
HOS.7.8	Izrael i les li melanze avek lezot pep.
HOS.7.8	Efraim i parey en galet ki'n kwi zis en kote.
HOS.7.9	Bann etranze i sis son lafors, san ki i konnen.
HOS.7.9	Lavyeyes in akapar li, san ki i remarke.
HOS.7.10	Lorgey Izrael i temwanny kont li.
HOS.7.10	Izrael pa'n retourn ver SENYER son Bondye.
HOS.7.10	Apre tou, zot pa rod li.
HOS.7.11	Efraim in vin parey en pizon timid san disernman.
HOS.7.11	Zot demann led Lezip e zot al Asiri.
HOS.7.12	Letan zot pe ale, mon zet en latrap lo zot;
HOS.7.12	mon fer zot tonbe parey zwazo;
HOS.7.12	mon pou koriz zot pour krim ki zot in fer.
HOS.7.13	Maler lo zot!
HOS.7.13	Zot in sov lwen avek mwan!
HOS.7.13	Zot pou ganny detri akoz zot in revolte kont mwan.
HOS.7.13	Mon pou delivre zot, me zot dir mansonz kont mwan.
HOS.7.14	Zot pa apel mwan avek zot leker;
HOS.7.14	me zot kriye lo zot lili;
HOS.7.14	zot sizle zot lekor pour ganny diven ek dible;
HOS.7.14	zot revolte kont mwan.
HOS.7.15	Mwan ki'n ansenny zot, e donn zot lafors;
HOS.7.15	me zot in fer konplo kont mwan.
HOS.7.16	Zot in tourn ver sa ki pa anmenn okenn profi.
HOS.7.16	Zot parey en fles tord.
HOS.7.16	Zot sef pou tonbe dan lager,
HOS.7.16	akoz zot bann parol arogan;
HOS.7.16	dan Lezip, zot pou ganny riye.
HOS.8.1	Met ou tronpet avek ou labous!
HOS.8.1	Maler, parey en leg, in tonm lo lakaz SENYER,
HOS.8.1	akoz zot in kas mon lalyans
HOS.8.1	e zot in revolte kont mon lalwa.
HOS.8.2	Zot kriy ver mwan:
HOS.8.2	Mon Bondye, nou Izrael, nou konn ou!
HOS.8.3	Izrael in rezet sa ki byen;
HOS.8.3	Zot lennmi pou pourswiv zot.
HOS.8.4	Zot swazir zot lerwa, me san mon lakor.
HOS.8.4	Zot etabli bann sef, me san fer mwan konnen.
HOS.8.4	Zot fabrik zot zidol avek zot larzan ek zot lor,
HOS.8.4	me i anmenn zot destriksyon.
HOS.8.5	Samari! Ou zenn bef i ganny rezete.
HOS.8.5	Mon lakoler in monte kont zot.
HOS.8.5	Konbyen letan zot pou kapab viv en lavi inosan?
HOS.8.6	Sa zenn bef i sorti kot Izrael,
HOS.8.6	en artizan ki'n fer li. I pa Bondye.
HOS.8.6	Sa zenn bef Samari, pou ganny kas an morso.
HOS.8.7	Zot in senm divan; zot pou rekolte tanpet.
HOS.8.7	Dible ki ou plante pa pou donn lafarin;
HOS.8.7	si i donnen, bann etranze ki pou manze.
HOS.8.8	Izrael in ganny anvale.
HOS.8.8	Aprezan, parmi bann nasyon, i parey en lobze san valer.
HOS.8.9	Zot in al Asiri parey en bourik sovaz ki tousel.
HOS.8.9	Efraim in bezwen peye pour li ganny galan.
HOS.8.10	Kanmenm zot in pey bann nasyon,
HOS.8.10	mon pou rasanble zot.
HOS.8.10	Zot pou soufer anba fardo zot bann lerwa ek zot bann sef.
HOS.8.11	Efraim in ogmant son bann lotel pour pardon pese,
HOS.8.11	zot vin bann lokazyon pour fer plis pese.
HOS.8.12	Mon ava kapab ekri bokou detay lo lalwa,
HOS.8.12	me pour zot, sa i drol.
HOS.8.13	Menm si zot ofer sakrifis, menm si zot manz lavyann,
HOS.8.13	SENYER pa pe aksepte zot.
HOS.8.13	Aprezan, in rapel zot krim, e fer zot peye pour zot pese.
HOS.8.13	Zot pou retourn Lezip.
HOS.8.14	Izrael in oubliy son Kreater e in konstri bann pale.
HOS.8.14	Zida li, in fortifye en kantite lavil.
HOS.8.14	Me mon pou met dife dan bann lavil,
HOS.8.14	dife pou devor zot bann zoli pale.
HOS.9.1	Izrael, pa bezwen rezouir!
HOS.9.1	Aret selebre parey lezot nasyon.
HOS.9.1	Ou'n tonm dan prostitisyon lwen avek ou Bondye
HOS.9.1	e ou'n pran larzan partou kot ou bat dible.
HOS.9.2	Ou pa pou ganny ni dible
HOS.9.2	ni diven nouvo ki ou pe espere.
HOS.9.3	Zot pa pou reste dan pei SENYER;
HOS.9.3	Efraim pou retourn Lezip,
HOS.9.3	e i pou manz manze enpir Asiri.
HOS.9.4	I pa pou vers lofrann diven devan SENYER;
HOS.9.4	zot sakrifis pa pou fer li plezir.
HOS.9.4	I pou koman en dipen dey,
HOS.9.4	tou sa ki manze pou vin enpir;
HOS.9.4	sa dipen pou zis pour zot vant;
HOS.9.4	i pa pou antre dan tanp SENYER.
HOS.9.5	Ki ou pou fer zour rankont pour lafet,
HOS.9.5	zour lafet SENYER?
HOS.9.6	Kan zot sove zour katastrof,
HOS.9.6	Lezip ki pou rasanble zot.
HOS.9.6	Lavil Menmfis pou vin zot tonbo.
HOS.9.6	Move zerb pou kouver zot larzan e rons pou anvai zot latant.
HOS.9.7	Sa zour in arive, zour rann kont in arive:
HOS.9.7	Izrael pou konnen!
HOS.9.7	Profet in vin fou, sa zonm ki'n ganny enspire pe rabase,
HOS.9.7	akoz grander ou krim ek latak vyolan.
HOS.9.8	Bondye in anvoy son profet pour vey lo Efraim;
HOS.9.8	me zot met latrap pour li partou;
HOS.9.8	i ganny atake menm dan tanp Bondye.
HOS.9.9	Zot in tonm pli ba dan lemal, parey Gibea lontan.
HOS.9.9	Bondye i rapel zot krim,
HOS.9.9	i pou fer zot rann kont zot pese.
HOS.9.10	Mon ti trouv pep Izrael
HOS.9.10	konmsi zot ti rezen dan dezer.
HOS.9.10	Mon ti war zot zanset
HOS.9.10	konmsi ti bann premye fig lo pye.
HOS.9.10	Me zot ti al ver Baal-Peor.
HOS.9.10	Zot ti konsakre zot avek en lobze laont,
HOS.9.10	zot in vin degoutan parey sa bann lobze ki zot kontan.
HOS.9.11	Laglwar Efraim pou anvole parey en zwazo:
HOS.9.11	Pou nepli annan nesans;
HOS.9.11	pou nepli annan fanm ansent;
HOS.9.11	pou nepli annan lansentman.
HOS.9.12	Menm si zot fer grandi zot zanfan,
HOS.9.12	mon pou pran zot tou, san les en sel.
HOS.9.12	Maler lo zot kan mon kit zot!
HOS.9.13	Efraim ti koman en plantasyon palm
HOS.9.13	dan en zoli landrwa,
HOS.9.13	me i pou les son zanfan al ver bann bouro.
HOS.9.14	Donn zot, SENYER, sa ki ou pou donn zot.
HOS.9.14	Donn zot en vant steril ek tete ki'n sek.
HOS.9.15	Tou zot move aksyon ti konmans depi Gilgal;
HOS.9.15	la ki mon ti konmans deteste zot.
HOS.9.15	Akoz zot move aksyon,
HOS.9.15	mon pou sas zot se mwan.
HOS.9.15	Mon pa pou kontinyen kontan zot;
HOS.9.15	zot bann sef, zot tou, zot bann rebel.
HOS.9.16	Efraim in fletri, son rasin in sek;
HOS.9.16	i pa pou raport ankor okenn fri.
HOS.9.16	Si zot fanm i ganny zanfan,
HOS.9.16	mon pou touy bann fri presye ki dan zot vant.
HOS.9.17	Mon Bondye pou rezet zot,
HOS.9.17	akoz zot pa'n ekout li.
HOS.9.17	Zot pou vin eran parmi bann nasyon.
HOS.10.1	Izrael ti parey en pye rezen ki ti prodwi bokou fri.
HOS.10.1	Pli i ti prospere, pli i'n ogmant bann lotel zidol.
HOS.10.1	Pli son pei i zoli, pli i'n anbeli bann ros sakre.
HOS.10.2	Zot leker pa senser.
HOS.10.2	Aprezan, zot pou bezwen peye.
HOS.10.2	Zot bann lotel pou ganny kraze.
HOS.10.2	Zot bann ros sakre pou ganny detri.
HOS.10.3	Aprezan, zot dir: Nou napa lerwa, akoz nou pa'n montre respe anver SENYER.
HOS.10.3	Ki en lerwa ti pou kapab fer pour nou?
HOS.10.4	Zot zis koze e fer bann fo serman ek bann promes vid.
HOS.10.4	Zot bann zizman i file koman en plant anvaisan
HOS.10.4	dan bann fose dan plantasyon.
HOS.10.5	Bann zabitan Samari i tranble devan zot zenn bef.
HOS.10.5	Zot pou port dey pour zot zidol
HOS.10.5	e bann pret pou plere pour zot.
HOS.10.5	Zot ava lamante pour son laglwar ki'n al annegzil lwen avek zot.
HOS.10.6	I pou ganny ofer avek lerwa Asiri
HOS.10.6	koman en kado pour sa gran lerwa.
HOS.10.6	Efraim pou dan laont.
HOS.10.6	Izrael pou onte avek son bann proze.
HOS.10.7	Pour Samari, tou in fini.
HOS.10.7	Son lerwa pe drive
HOS.10.7	koman en bout dibwa lo delo.
HOS.10.8	Bann landrwa sakre Aven,
HOS.10.8	la kot Izrael in fer pese, pou ganny detri.
HOS.10.8	Rons ek pikan pou pous lo zot bann lotel.
HOS.10.8	Zot pou dir avek montanny: Kouver nou!
HOS.10.8	Avek kolin: Tonm lo nou!
HOS.10.9	Izrael! Depi zafer Gibea, ou'n pese
HOS.10.9	e ou pe kontinyen.
HOS.10.9	Alor, pa i normal ki lager pou ariv ziska Gibea?
HOS.10.10	Mon pou pini zot akoz zot atase avek zot krim.
HOS.10.10	Bann nasyon pou met zot ansanm kont zot.
HOS.10.11	Efraim i en zenis byen drese
HOS.10.11	ki kontan bat dible;
HOS.10.11	kan mon ti dekouver son likou byen miskle,
HOS.10.11	mon ti anvi fer li kas later:
HOS.10.11	Zida ava defrise e Izrael ava kas later.
HOS.10.12	Senm lazistis e ou ava rekolte fidelite.
HOS.10.12	Defris en nouvo plantasyon:
HOS.10.12	Letan in arive pour ou tourn ver SENYER,
HOS.10.12	pour mwan vin devers lazistis lo ou.
HOS.10.13	Ou'n senm lemal, ou'n rekolte krim
HOS.10.13	e ou'n manz fri mansonz.
HOS.10.13	Akoz ou'n kont lo ou prop lafors e lo ou gran larme,
HOS.10.14	alor, pou annan dega lager parmi ou pep,
HOS.10.14	e tou ou bann fortres pou ganny detri
HOS.10.14	parey Salmann ti detri Bet-Arbel,
HOS.10.14	e bann manman ti ganny kraze avek zot bann zanfan.
HOS.10.15	Sanmenm ki pou arive avek ou Betel,
HOS.10.15	akoz ou bann gran krim:
HOS.10.15	De ki lizour i fer, lerwa Izrael pou ganny detri.
HOS.11.1	Kan Izrael ti ankor zenn, mon ti kontan li,
HOS.11.1	mon'n apel mon garson pour sorti Lezip.
HOS.11.2	Plis mon apel zot, plis zot elwanny zot avek mwan;
HOS.11.2	zot kontinyen ofer sakrifis devan Baal,
HOS.11.2	e ofer lansan devan bann zidol.
HOS.11.3	Me mwan ki ti montre Efraim marse;
HOS.11.3	mon ti pran zot dan mon lebra;
HOS.11.3	me zot pa ti konnen ki mon pran swen pour zot.
HOS.11.4	Mon ti gid zot avek lafeksyon, avek lanmour;
HOS.11.4	mon ti pran zot koman mon zanfan
HOS.11.4	e plas zot kont mon lazou.
HOS.11.4	Mon ti bese e fer zot manze.
HOS.11.5	Zot pa pou retourn Lezip,
HOS.11.5	me en Asiriyen ki pou vin zot lerwa,
HOS.11.5	akoz zot in refize retourn kot mwan.
HOS.11.6	Lepe lager pou balye zot bann lavil.
HOS.11.6	I pou detri tou son bann defans,
HOS.11.6	i pou devor tou, akoz zot move proze.
HOS.11.7	Mon pep i antete pour elwanny zot avek mwan.
HOS.11.7	Zot ganny apele lao, me personn pa leve.
HOS.11.8	Ki mannyer mon pou kapab abandonn Efraim,
HOS.11.8	e debarase avek ou, Izrael?
HOS.11.8	Ki mannyer mon pou kapab tret ou parey Adma,
HOS.11.8	e tret ou parey avek Seboim?
HOS.11.8	Sa lide i boulvers mon leker,
HOS.11.8	mon konpasyon i tro for.
HOS.11.9	Mon pa pou les monte mon gran lakoler;
HOS.11.9	mon pa pou detri Efraim ankor;
HOS.11.9	akoz mon pa en zonm, mwan Bondye,
HOS.11.9	sa Enn ki sen i parmi zot,
HOS.11.9	mon pa pe vin kot zot avek lakoler.
HOS.11.10	Zot pou swiv SENYER ki pou kriye parey en lyon.
HOS.11.10	Kan i kriye, son bann zanfan pou taye sorti dan Was an tranblan.
HOS.11.11	Zot pou arive an tranblan parey zwazo sorti Lezip,
HOS.11.11	parey en group tourtrel sorti Asiri.
HOS.11.11	Mon pou fer zot retourn se zot.
HOS.11.11	SENYER ki'n deklare.
HOS.11.12	Efraim in antour mwan avek mansonz.
HOS.11.12	Izrael in anvlop mwan dan son bann tronpri;
HOS.11.12	me Zida i reste fidel e i mars avek Bondye sen.
HOS.12.1	Efraim i nouri lo divan,
HOS.12.1	i tay deryer divan Les tou lazournen;
HOS.12.1	i miltipliy mansonz ek vyolans.
HOS.12.1	In fer en lalyans avek Asiri,
HOS.12.1	e i fourni delwil doliv Lezip.
HOS.12.2	SENYER in fer en lakizasyon kont Zida.
HOS.12.2	I pou pini Zakob dapre son move kondwit,
HOS.12.2	e fer li peye pour son bann aksyon.
HOS.12.3	Dan vant son manman, i ti atrap son frer par son talon,
HOS.12.3	e kan in grandi, i'n lager avek Bondye.
HOS.12.4	I ti lager avek lanz e i ti ganny laviktwar;
HOS.12.4	i ti plere e sipliye pour ganny benediksyon.
HOS.12.4	I ti'n rankontre li letan i ti Betel.
HOS.12.4	Se la ki i ti koz avek nou.
HOS.12.5	SENYER i Bondye liniver;
HOS.12.5	son non i SENYER.
HOS.12.5	Konmsa ki i devre ganny envoke.
HOS.12.6	Me ou, ou devre retourn kot ou Bondye,
HOS.12.6	pratik lanmour e annan respe pour lazistis;
HOS.12.6	touzour met ou lesperans dan ou Bondye.
HOS.12.7	Parey bann Kananeen,
HOS.12.7	Efraim i kontan servi fo balans,
HOS.12.7	i kontan fer frod.
HOS.12.8	Efraim i dir: Mon ris, mon'n fer en fortin.
HOS.12.8	Me mon pa'n fer nanryen mal;
HOS.12.8	mon pa'n fer okenn fot ki en pese.
HOS.12.9	Mwan, mon SENYER ou Bondye, depi ki ou ti ankor Lezip.
HOS.12.9	Mon pou fer ou viv dan latant ankor,
HOS.12.9	parey lontan, dan nou bann rankont.
HOS.12.10	Mon ti koz avek bann profet;
HOS.12.10	mwan ki miltipliy zot bann vizyon,
HOS.12.10	e atraver bann profet, mon pou anmenn destriksyon.
HOS.12.11	Galaad in komet pese e i pou disparet.
HOS.12.11	Dan Gilgal, zot ofer sakrifis toro,
HOS.12.11	me son bann lotel i zis en ta ros dan transe plantasyon.
HOS.12.12	Zakob ti sove pour al an Mezopotami.
HOS.12.12	I ti antre dan servis en lot zonm pour ganny en fanm.
HOS.12.12	Pour pri en fanm, i ti vin en gardyen mouton.
HOS.12.13	Par lentermedyer en profet,
HOS.12.13	SENYER ti fer Izrael sorti Lezip.
HOS.12.13	Par en profet, i ti gard Izrael, son pep.
HOS.12.14	Efraim ti provok son lakoler;
HOS.12.14	SENYER pou fer li pey konsekans son bann krim.
HOS.13.1	Kan Efraim i koze, tou dimoun i tranble;
HOS.13.1	i ti enportan dan Izrael,
HOS.13.1	me par Baal, i ti rann li koupab e in mor.
HOS.13.2	Aprezan i kontinyen fer pese
HOS.13.2	e fer stati an metal, avek zot larzan;
HOS.13.2	avek zot lar, zot ti fabrik bann zidol.
HOS.13.2	Zot ti dir: Ofer sakrifis devan zot!
HOS.13.2	Bann imen ti pe anbras bann zenn toro.
HOS.13.3	Alor, zot pou parey brouyar granmaten,
HOS.13.3	oubyen laroze ki disparet dan en pti moman.
HOS.13.3	Zot parey lapay dible
HOS.13.3	oubyen lafimen ki sorti par lafnet.
HOS.13.4	Sepandan, mwan ki SENYER, zot Bondye
HOS.13.4	depi ki zot in sorti Lezip.
HOS.13.4	Zot pa'n konn okenn lot Bondye eksepte mwan;
HOS.13.4	apard mwan, napa en lot sover.
HOS.13.5	Mwan ki ti nouri zot dan dezer, dan lasesres.
HOS.13.6	Mon ti nouri zot, e zot ti rasazye;
HOS.13.6	zot leker ti fyer e zot ti oubliy mwan.
HOS.13.7	Alor, mon pou vin koman en lyon pour zot;
HOS.13.7	koman en leopar, mon pou vey zot lo semen.
HOS.13.8	Mon pou atak zot parey en lours ki'n perdi son bann piti;
HOS.13.8	mon pou desir zot lapo leker;
HOS.13.8	parey en femel lyon, mon pou devor zot,
HOS.13.8	parey bann zannimo sovaz i fer.
HOS.13.9	Izrael! Mon pou detri ou,
HOS.13.9	lekel ki pou delivre ou?
HOS.13.10	Oli ou lerwa, pour li sov ou?
HOS.13.10	Dan tou ou bann lavil, oli ou bann sef?
HOS.13.10	Pa ou ti dir: Donn mwan en lerwa ek bann sef?
HOS.13.11	Dan mon lakoler, mon ti donn ou en lerwa,
HOS.13.11	e dan mon lakoler, mon pou repran li.
HOS.13.12	Bann fot Efraim i ganny anmare byen sere
HOS.13.12	e garde an rezerv dan en landrwa sir.
HOS.13.13	Douler pour son nesans i arive,
HOS.13.13	me i sitan bet ki i refize sorti dan vant son manman.
HOS.13.14	Mon pou liber zot dan lemonn lanmor.
HOS.13.14	Mon pou sov zot dan pouvwar lanmor.
HOS.13.14	Lanmor! Oli ou bann zarm?
HOS.13.14	Lanmor, montre ou pouvwar touye!
HOS.13.14	Mon pou nepli annan pitye pour sa pep.
HOS.13.15	Menm si i pous byen parey move zerb,
HOS.13.15	divan Les pe vini,
HOS.13.15	SENYER pou anvoy li sorti dan dezer.
HOS.13.15	Tou son sours delo, tou son pwi pou sek.
HOS.13.15	Ou pou ganny depouye avek tou ou bann trezor.
HOS.13.16	Samari pou pey konsekans son krim,
HOS.13.16	akoz in revolte kont Bondye.
HOS.13.16	Zot pou ganny masakre;
HOS.13.16	pti baba pou ganny kraze;
HOS.13.16	fanm ansent pou ganny ouver vant.
HOS.14.1	Izrael! Retourn ver SENYER ou Bondye.
HOS.14.1	Ou fot in fer ou tonbe.
HOS.14.2	Anmenn parol avek ou e retourn kot SENYER.
HOS.14.2	Dir li: Pardonn tou nou bann krim;
HOS.14.2	aksepte sa ki bon;
HOS.14.2	dan plas toro, nou ofer ou bann fri nou labous.
HOS.14.3	Asiri pa kapab sov nou,
HOS.14.3	nou pa pou mont seval;
HOS.14.3	nou pa pou koz ankor;
HOS.14.3	nou pa pou dir ankor avek travay ki nou lanmen in fer: Ou nou Bondye.
HOS.14.3	Ou ki pran pitye pour bann orfelen.
HOS.14.4	Mon pou geri zot lenfidelite.
HOS.14.4	Mon pou kontan li avek tou mon leker,
HOS.14.4	akoz mon nepli ankoler kont li.
HOS.14.5	Mon pou vin en laroze pour Izrael;
HOS.14.5	i pou fleri parey en lis;
HOS.14.5	i pou pran rasin parey pye dibwa dan lafore Liban.
HOS.14.6	Son bann brans pou tale,
HOS.14.6	son labote pou parey pye zoliv,
HOS.14.6	son loder pou santi bon parey montanny Liban.
HOS.14.7	Zot pou vin reste ankor anba mon lonbraz;
HOS.14.7	zot ava fer dible repouse;
HOS.14.7	zot pou fleri parey en pye rezen
HOS.14.7	e donn Liban en loder diven.
HOS.14.8	Efraim! Ki i annan ant mwan ek ou bann zidol?
HOS.14.8	Se mwan ki reponn e pran swen avek ou.
HOS.14.8	Parey en pye dibwa byen ver,
HOS.14.8	mon ava kouver ou anba mon feyaz.
HOS.14.8	Mwan ki fer ou donn fri.
HOS.14.9	Bann ki annan lasazes ava konpran sa.
HOS.14.9	Bann ki annan disernman i konnen.
HOS.14.9	Semen SENYER i drwat.
HOS.14.9	Dimoun ki drwat pou swiv,
HOS.14.9	me bann rebel pou tonbe.
JOL.1.1	SENYER ti koz avek Zoel, garson Petouel:
JOL.1.2	Ekout sa! Zot tou bann ansyen!
JOL.1.2	Ekout byen! Zot zabitan Zida!
JOL.1.2	Dir mwan: Eski en keksoz parey in deza arive dan zot lepok,
JOL.1.2	oubyen dan lepok zot zanset?
JOL.1.3	Rakont sa avek zot bann zanfan;
JOL.1.3	zot bann zanfan, ava rakont avek zot bann zanfan;
JOL.1.3	zot bann pti zanfan ava rakont avek prosen zenerasyon.
JOL.1.4	Lesen sotrel, enn apre lot, in apoz lo zot plantasyon.
JOL.1.4	Tou sa ki en lesen pa'n fini manze, en lot in devore.
JOL.1.4	Tou sa ki en lesen in kit deryer, en lot lesen in detri.
JOL.1.5	Reveye, zot bann soular!
JOL.1.5	Plere, zot bann bwarer diven!
JOL.1.5	Rezen pour fer diven nouvo in ganny detri.
JOL.1.6	En nasyon in anvai zot pei;
JOL.1.6	zot tro nonbre e zot for.
JOL.1.6	Zot ledan i parey ledan lyon;
JOL.1.6	zot lanmaswar i parey lanmaswar en femel lyon.
JOL.1.7	Zot in devaste mon plantasyon rezen;
JOL.1.7	mon pye fig in ganny manze.
JOL.1.7	Zot in ronz son lekors,
JOL.1.7	son bann brans in vin blan.
JOL.1.8	Lamante zot tou, parey en zenn fiy an dey
JOL.1.8	ki pe pler lanmor son zenn fiyanse.
JOL.1.9	Personn nepli anmenn lofrann vezetal,
JOL.1.9	ni lofrann labwason dan tanp SENYER.
JOL.1.10	Bann plantasyon in ganny devaste,
JOL.1.10	later i an dey,
JOL.1.10	dible in ganny detri,
JOL.1.10	nepli annan prodiksyon diven,
JOL.1.10	nepli annan prodiksyon delwil.
JOL.1.11	Kriye dan dezespwar, zot bann planter!
JOL.1.11	Plere, zot bann travayer plantasyon rezen,
JOL.1.11	akoz tou rekolt dible ek lorz in ganny detri.
JOL.1.12	Brans rezen pe sek; pye fig pe fletri;
JOL.1.12	pye grenad, pye dat, pye ponm ek tou lezot pye fri, tousala pe sek debout.
JOL.1.12	Tou lazwa in ale parmi bann imen.
JOL.1.13	Zot bann pret! Met zot lenz dey!
JOL.1.13	Lamante, zot ki servi lo lotel!
JOL.1.13	Antre dan tanp e pas lannwit dan lenz dey.
JOL.1.13	Lamante, zot bann serviter Bondye!
JOL.1.13	I nepli annan lofrann vezetal ek lofrann diven dan tanp zot Bondye.
JOL.1.14	Donn lord pour fer en zenn.
JOL.1.14	Rasanble bann zabitan pour en lasanble solannel!
JOL.1.14	Rasanble bann ansyen ek tou zabitan dan pei,
JOL.1.14	dan tanp SENYER zot Bondye e enplor SENYER.
JOL.1.15	Maler! Zour SENYER i pros.
JOL.1.15	Zour destriksyon ki Bondye Toupwisan pou anvoye.
JOL.1.16	Manze pe disparet lanmenm la devan nou lizye.
JOL.1.16	Lazwa ek boner in disparet dan tanp Bondye.
JOL.1.17	Bann lagrenn ki'n senmen pa'n zermen.
JOL.1.17	Bann grennyen i vid; langar lagrenn in ganny demoli.
JOL.1.18	Gete! Bann zannimo pe kriye.
JOL.1.18	Zot in disperse partou akoz napa zerb;
JOL.1.18	menm bann mouton pe soufer.
JOL.1.19	Ver ou SENYER, mon pe kriye,
JOL.1.19	zerb ek pye dibwa in sek partou,
JOL.1.19	konmsi en laflanm dife ki'n bril tou.
JOL.1.20	Menm bann zannimo sovaz i sipliy ou,
JOL.1.20	akoz delo dan bann larivyer in sek,
JOL.1.20	dife pe bril tou pye dibwa dan lakanpanny.
JOL.2.1	Sonn tronpet lo montanny Siyon!
JOL.2.1	Kriye lo mon montanny sakre!
JOL.2.1	Tranble, zot bann zabitan pei Zida!
JOL.2.1	Zour SENYER pe vini, i byen pros.
JOL.2.2	En zour fernwanr ek brouyar,
JOL.2.2	en zour avek nyaz epe ki kouver montanny.
JOL.2.2	En gran larme zensek, nonbre e for,
JOL.2.2	ki nou pa'n zanmen war, pe vini.
JOL.2.2	Zanmen en keksoz parey in deza arive,
JOL.2.2	e i pa pou zanmen ariv ankor dan lavenir.
JOL.2.3	Par devan, konmsi en dife ki devor tou.
JOL.2.3	Par deryer, laflanm i detri tou.
JOL.2.3	Oparavan, later ti parey zarden Edenn,
JOL.2.3	me in vin sek, parey en dezer.
JOL.2.3	Napa nanryen ki sap li.
JOL.2.4	Zot parey bann seval;
JOL.2.4	zot taye konmsi bann seval lager.
JOL.2.5	Zot fer tapaz, konmsi bann kales lager
JOL.2.5	ki pe sote lo latet montanny.
JOL.2.5	Ou ava krwar en dife ki pe bril lapay sek.
JOL.2.5	Zot met zot annord parey en gran larme, pare pour lager.
JOL.2.6	Lepep i tranble kan zot war sa;
JOL.2.6	zot vin pal avek lafreyer.
JOL.2.7	Zot atake parey bann brav gerye;
JOL.2.7	zot mont miray parey bann gerye;
JOL.2.7	zot avanse dan lord, san kit semen.
JOL.2.8	Personn pa bar kanmarad.
JOL.2.8	Zot al drwat devan zot,
JOL.2.8	nanryen pa kapab bar zot.
JOL.2.9	Zot antre dan bann lavil,
JOL.2.9	grenp lo bann miray;
JOL.2.9	zot antre partou dan bann lakaz;
JOL.2.9	zot antre par lafnet parey voler.
JOL.2.10	Zot fer later tranble.
JOL.2.10	Lesyel i vibre ler zot pase.
JOL.2.10	Soley ek lalin i vin sonm,
JOL.2.10	e zetwal nepli briye.
JOL.2.11	SENYER i fer tande son lavwa devan son larme,
JOL.2.11	son gran larme pwisan ki egzekit son lord.
JOL.2.11	Zour SENYER i gran e vreman terib.
JOL.2.11	Lekel ki pou kapab reziste?
JOL.2.12	La sa ki SENYER i deklare:
JOL.2.12	Retourn kot mwan avek tou zot leker:
JOL.2.12	Zennen, plere, lamante.
JOL.2.13	Pa desir zot lenz, me plito zot leker.
JOL.2.13	Retourn kot SENYER, zot Bondye,
JOL.2.13	akoz i ranpli avek konpasyon ek pitye.
JOL.2.13	I ranpli avek pasyans ek fidelite;
JOL.2.13	i regret bann pinisyon.
JOL.2.14	Petet i ava sanz son desizyon,
JOL.2.14	e donn ou son benediksyon!
JOL.2.14	Alor, ofer SENYER, ou Bondye en lofrann dible ek diven.
JOL.2.15	Sonn tronpet dan Siyon!
JOL.2.15	Donn lord pour fer en zenn!
JOL.2.15	Rasanble bann zabitan pour en rasanbleman sakre.
JOL.2.16	Rasanble tou dimoun, konsakre zot pour en lasanble sakre.
JOL.2.16	Rasanble bann vyeyar.
JOL.2.16	Reini bann zanfan, menm bann pti baba.
JOL.2.16	Nouvo marye, kit lakaz!
JOL.2.16	Nouvel marye, kit lasanm!
JOL.2.17	Zot bann pret ki servi SENYER!
JOL.2.17	Lamante ant lotel ek laport sanktyer.
JOL.2.17	Dir: SENYER! Sov ou pep!
JOL.2.17	Pa les ou bann zanfan vin en laont parmi bann nasyon!
JOL.2.17	Pa les bann nasyon dir: Oli zot Bondye?
JOL.2.18	Alor, SENYER ti montre son gran zalouzi;
JOL.2.18	i ti pran pitye pour son pep.
JOL.2.19	SENYER ti reponn son pep:
JOL.2.19	Mon pou donn zot dible,
JOL.2.19	diven ek delwil ziska ki zot rasazye.
JOL.2.19	Mon pa pou les zot vin en laont ankor,
JOL.2.19	parmi bann nasyon.
JOL.2.20	Mon pou sas bann sotrel ki sorti dan Nor;
JOL.2.20	mon pou sas zot lwen dan en later sek e devaste.
JOL.2.20	Mon pou anvoy son avangard, dan lanmer Mor,
JOL.2.20	e sa ki deryer zot, dan lanmer Mediterane.
JOL.2.20	Piyanter kadav bann gerye pou monte.
JOL.2.20	SENYER in akonpli bann gran mervey.
JOL.2.21	Later! Pa bezwen per! Plito rezoui,
JOL.2.21	akoz SENYER in akonpli bann gran mervey!
JOL.2.22	Zannimo sovaz dan lakanpanny!
JOL.2.22	Pa bezwen per, zerb pe repouse lo montanny!
JOL.2.22	Pye dibwa pe raport zot fri;
JOL.2.22	pye fig ek pye rezen pe donn zot fri annabondans.
JOL.2.23	Zot bann zabitan Siyon!
JOL.2.23	Rezoui dan SENYER, zot Bondye.
JOL.2.23	In fer tonbe lapli apre lasesres;
JOL.2.23	in fer tonbe lapli annabondans:
JOL.2.23	Lapli pour sak sezon, parey avan.
JOL.2.24	Landrwa kot zot bat dible pou ranpli avek legren.
JOL.2.24	Barik diven ek delwil pou deborde.
JOL.2.25	Mon pou ranplas tou sa ki zot in perdi,
JOL.2.25	devore par sotrel, senir, kasbol,
JOL.2.25	mon gran larme, ki mon'n anvoy lo zot.
JOL.2.26	Zot pou manze ziska zot ava rasazye;
JOL.2.26	zot ava loue SENYER, zot Bondye
JOL.2.26	ki'n fer bann mervey pour zot.
JOL.2.26	Mon pep pa pou zanmen ganny laont ankor.
JOL.2.27	Alor, zot pou konnen ki mon prezan parmi pep Izrael,
JOL.2.27	ki mwan menm SENYER, zot Bondye e ki napa en lot.
JOL.2.27	Mon pep pa pou zanmen santi zot onte ankor.
JOL.2.28	Apre sa, mon pou devers mon lespri lo tou dimoun:
JOL.2.28	Zot zennzan ek zot zenn fiy pou profetize.
JOL.2.28	Zot bann vyeyar pou ganny rev,
JOL.2.28	Zot bann zennzan pou ganny vizyon.
JOL.2.29	Dan sa letan, mon pou devers mon lespri lo tou dimoun,
JOL.2.29	menm lo bann serviter, fanm koman zonm.
JOL.2.30	Mon pou fer paret bann siny ekstraordiner
JOL.2.30	dan lesyel e lo later:
JOL.2.30	Pou annan disan, dife, ek lafimen.
JOL.2.31	Avan sa zour SENYER i arive,
JOL.2.31	soley pou vin sonm,
JOL.2.31	lalin pou vin kouler disan.
JOL.2.31	I pou en zour gran e terib.
JOL.2.32	Sa zour la, sa enn ki envok SENYER, ava ganny sove,
JOL.2.32	parey SENYER in promet Zerizalenm, lo montanny Siyon.
JOL.2.32	Pou annan parmi bann sirvivan,
JOL.2.32	en restan pep ki SENYER in apele.
JOL.3.1	La sa ki SENYER i deklare:
JOL.3.1	Sa zour la, dan sa letan, mon pou retabli
JOL.3.1	sityasyon Zida ek Zerizalenm.
JOL.3.2	Mon pou rasanble tou bann nasyon
JOL.3.2	e fer zot desann dan vale Zozafat.
JOL.3.2	La, mon pou pas zizman lo zot, akoz Izrael mon pep,
JOL.3.2	mon posesyon ki zot in disperse parmi bann nasyon.
JOL.3.2	Mon pou osi pas zizman lo size mon pei ki zot in partaze.
JOL.3.3	Zot in tir osor lo mon pep.
JOL.3.3	Zot in vann bann zennzan,
JOL.3.3	pour pey bann prostitye.
JOL.3.3	Zot in vann bann zenn fiy,
JOL.3.3	pour pey diven ki zot in bwar.
JOL.3.4	Zabitan Tir, Sidon ek bann rezyon Filisten! Ki zot oule avek mwan? Zot oule revanze? Alor! Mon pou fer zot vanzans retonm lo zot. 
JOL.3.5	Annefe, zot in pran mon larzan ek mon lor. Zot in anmenn dan zot tanp tou mon trezor ki annan pli gran valer. 
JOL.3.6	Zot in vann bann zabitan Zida ek Zerizalenm avek bann Grek, pour anmenn zot lwen avek zot pei. 
JOL.3.7	Me aprezan, mon pou retir zot la kot zot in ganny vann. Mon pou fer zot forfe retonm lo zot. 
JOL.3.8	Mon pou vann zot zennzan ek zot zenn fiy avek zabitan Zida, ki apre, pou vann zot avek bann Sabeen, en pep ki reste lwen avek zot. SENYER ki'n deklare.
JOL.3.9	Anons sa parmi bann nasyon!
JOL.3.9	Met zot pare pour lager!
JOL.3.9	Mobiliz bann gerye!
JOL.3.9	Rasanble zot e met pare pour atake.
JOL.3.10	Transform pyos pour fer lepe.
JOL.3.10	Fer lans avek zot bann sekater.
JOL.3.10	Ou ki feb! Dir: Mon for!
JOL.3.11	Bann nasyon dan zalantour!
JOL.3.11	Degaze, vini zot tou! Rasanble zot tou!
JOL.3.11	SENYER! Fer desann ou bann gerye.
JOL.3.12	Bann nasyon, bouze!
JOL.3.12	Mont dan vale Zozafat.
JOL.3.12	La, mon pou asize,
JOL.3.12	pour mwan ziz tou bann nasyon dan zalantour.
JOL.3.13	Lans zot fosi, rekolt in mir.
JOL.3.13	Vini, vin pile, akoz moulen rezen in plen;
JOL.3.13	bann basen pe deborde.
JOL.3.13	Zot mesanste in depas limit.
JOL.3.14	Gran, Gran lafoul pe rasanble
JOL.3.14	dan vale zizman.
JOL.3.14	Zour SENYER i pros;
JOL.3.14	i pe vin dan vale zizman.
JOL.3.15	Soley ek lalin pou vin sonm,
JOL.3.15	bann zetwal pou nepli donn laklerte.
JOL.3.16	SENYER i kriye depi Siyon;
JOL.3.16	i fer tande son lavwa depi Zerizalenm.
JOL.3.16	Lesyel ek later i tranble.
JOL.3.16	Me SENYER i en labri pour son pep,
JOL.3.16	en proteksyon pour Izrael.
JOL.3.17	Alor, zot ava konnen ki mwan SENYER, zot Bondye.
JOL.3.17	Mon reste dan Siyon, mon montanny sakre.
JOL.3.17	Zerizalenm pou vin en landrwa sakre,
JOL.3.17	kot okenn etranze pou nepli kapab antre.
JOL.3.18	Sa zour, diven ek dile pou koule sorti lo montanny.
JOL.3.18	Delo pou koule dan tou bann larivyer dan Zida.
JOL.3.18	En sours pou sorti dan tanp SENYER;
JOL.3.18	i pou aroz bann landrwa sek.
JOL.3.19	Lezip pou ganny detri;
JOL.3.19	Edonm pou vin en dezer,
JOL.3.19	akoz vyolans ki zot ti fer anver bann zabitan Zida.
JOL.3.19	Zot in fer koule disan bann inosan dan sa pei.
JOL.3.20	Me pou touzour annan zabitan dan pei Zida ek Zerizalenm.
JOL.3.21	Mon pa pou pini zot; mon pou deklar zot inosan.
JOL.3.21	Mwan, SENYER, mon pou fer mon demer dan Siyon.
AMO.1.1	La bann parol Amos, en berze sorti Tekoa, dapre sa ki SENYER ti revel li konsernan rwayonm Izrael. Sa ti ariv 2 an avan tranblemandter, dan lepok lerwa Ozyas, lerwa Zida ek Zeroboanm, garson Zoas, lerwa Izrael.
AMO.1.2	Amos ti dir:
AMO.1.2	SENYER i kriye depi Siyon,
AMO.1.2	e i fer antann son lavwa depi Zerizalenm.
AMO.1.2	I annan dezolasyon dan laplenn.
AMO.1.2	Latet montanny Karmel i sek.
AMO.1.3	La sa ki SENYER i deklare:
AMO.1.3	Akoz sa gran kantite krim pep Damas,
AMO.1.3	mon pa pou sanz mon desizyon:
AMO.1.3	Akoz zot in kraz Galaad avek lenstriman an fer,
AMO.1.4	mon pou met dife dan pale Hazael,
AMO.1.4	e i pou bril bann pale Benn-Hadad.
AMO.1.5	Mon pou fer sote laport Damas,
AMO.1.5	e mon pou detri bann zabitan dan vale Aven,
AMO.1.5	ensi ki lerwa ki renny dan vale Edenn;
AMO.1.5	mon pou deport pep Siriyen dan rezyon Kir.
AMO.1.5	SENYER ki deklare.
AMO.1.5	Kont bann Filisten
AMO.1.6	La sa ki SENYER i deklare:
AMO.1.6	Akoz sa kantite krim pep Gaza,
AMO.1.6	mon pa pou sanz mon desizyon:
AMO.1.6	Akoz zot in deport en pep antye
AMO.1.6	e livre zot dan lanmen bann Edomit,
AMO.1.7	mon pou met dife kont miray Gaza,
AMO.1.7	e detri son bann pale.
AMO.1.8	Mon pou detri bann zabitan dan Asdod;
AMO.1.8	mon pou fer disparet lerwa Askelonn;
AMO.1.8	mon pou tourn mon lanmen kont pep Ekronn,
AMO.1.8	e leres bann Filisten pou disparet.
AMO.1.8	Senyer BONDYE ki'n deklare.
AMO.1.8	Kont bann Fenisyen
AMO.1.9	La sa ki SENYER i deklare:
AMO.1.9	Akoz sa kantite krim pep Tir,
AMO.1.9	mon pa pou sanz mon desizyon.
AMO.1.9	Akoz zot in livre en pep antye dan lanmen bann Edomit,
AMO.1.9	san menm mazin lalyans fraternel ant zot,
AMO.1.10	mon pou met dife kont miray lavil Tir
AMO.1.10	e i pou detri tou son bann pale.
AMO.1.10	Kont bann Edomit
AMO.1.11	La sa ki SENYER i deklare:
AMO.1.11	Akoz sa kantite krim pep Edonm,
AMO.1.11	mon pa pou sanz mon desizyon.
AMO.1.11	Akoz zot ti sas zot frer avek lepe,
AMO.1.11	san pran okenn konpasyon,
AMO.1.11	zot ti kontinyen dan zot lakoler
AMO.1.11	e kontinyelman gard rankin.
AMO.1.12	Alor, mon pou met en dife dan Temann,
AMO.1.12	e i pou detri bann pale Bosra.
AMO.1.12	Kont bann Amonit
AMO.1.13	La sa ki SENYER i deklare:
AMO.1.13	Akoz sa kantite krim pep Amonit,
AMO.1.13	mon pa pou sanz mon desizyon:
AMO.1.13	Akoz zot in fann vant bann fanm ansent
AMO.1.13	pour zot agrandi zot teritwar dan Galaad,
AMO.1.14	mon pou met dife dan Raba,
AMO.1.14	e i pou detri tou son bann pale.
AMO.1.14	Sa zour pou annan gran fraka lager, tanpet avek loraz.
AMO.1.15	Zot lerwa pou ganny deporte,
AMO.1.15	e tou son bann sef avek li.
AMO.1.15	SENYER ki'n deklare.
AMO.2.1	La sa ki SENYER i deklare:
AMO.2.1	Akoz sa kantite krim zabitan Moab,
AMO.2.1	mon pa pour sanz mon desizyon:
AMO.2.1	Akoz zot in bril bann lezo lerwa Edonm, ziska lasann,
AMO.2.2	mon pou met dife dan pei Moab,
AMO.2.2	e i pou bril tou bann pale dan Keriot.
AMO.2.2	Bann zabitan Moab pou mor
AMO.2.2	dan gran fraka lager avek tapaz tronpet.
AMO.2.3	Mon pou fer disparet son ziz,
AMO.2.3	e detri tou son bann sef avek li.
AMO.2.3	SENYER ki'n deklare.
AMO.2.3	Kont bann Zabitan Zida
AMO.2.4	La sa ki SENYER i deklare:
AMO.2.4	Akoz sa kantite krim Zida,
AMO.2.4	mon pa pour sanz mon desizyon:
AMO.2.4	Zot in rezet mon lansennyman,
AMO.2.4	zot pa'n obei mon komannman.
AMO.2.4	Zot in les zot ganny tronpe,
AMO.2.4	parey zot zanset ki ti ganny egare par bann mansonz.
AMO.2.4	Zot osi, zot in swiv sa bann mansonz.
AMO.2.5	Mon pou met dife dan Zida
AMO.2.5	ki pou bril tou bann pale dan Zerizalenm.
AMO.2.5	Zizman kont Izrael
AMO.2.6	La sa ki SENYER i deklare:
AMO.2.6	Akoz sa kantite krim Izrael,
AMO.2.6	mon pa pour sanz mon desizyon:
AMO.2.6	Zot in vann dimoun inosan, koman lesklav,
AMO.2.6	pour larzan ki zot pa'n kapab rann.
AMO.2.6	Zot in vann bann pov pour en per sandal.
AMO.2.7	Zot kraz bann malere dan lapousyer.
AMO.2.7	Zot napa respe pour okenn drwa bann ki feb.
AMO.2.7	En zonm i dormi avek menm fanm ki son papa;
AMO.2.7	sa i en ensilt pour mon loner.
AMO.2.8	Kot bann lotel, zot dormi
AMO.2.8	lo bann lenz ki zot in pran koman gaz avek bann malere.
AMO.2.8	Dan tanp zot bondye, zot bwar diven
AMO.2.8	ki zot in konfiske avek dimoun.
AMO.2.9	Pourtan, mon ti detri bann Amorit devan zot.
AMO.2.9	Sa bann zabitan ti osi gran ki bann pye sed
AMO.2.9	e osi solid ki bann pye senn.
AMO.2.9	Mon ti detri tou zot fri ek zot bann rasin.
AMO.2.10	Mon ti fer ou sorti Lezip;
AMO.2.10	mon ti kondwir ou atraver dezer pandan 40 an,
AMO.2.10	pour ou pran posesyon pei bann Amorit.
AMO.2.11	Mon ti apel serten parmi zot bann zanfan pour vin profet.
AMO.2.11	Parmi zot bann zennzan,
AMO.2.11	mon ti apel serten pour konsakre zot
AMO.2.11	pour mwan, par en ve.
AMO.2.12	Me ou'n fer zot bwar diven
AMO.2.12	alor ki zot pa ti devre bwar,
AMO.2.12	e anpes bann profet koz lo mon non.
AMO.2.13	Aprezan, mon pou kraz ou
AMO.2.13	parey en saret ranpli avek dible
AMO.2.13	ki kraz tou keksoz kot i pase.
AMO.2.14	Menm sa enn ki tay vit pa pou kapab sove;
AMO.2.14	menm bann ki pli for pa pou kapab servi zot lafors;
AMO.2.14	Bann pli bon gerye pa pou kapab sov zot lavi.
AMO.2.15	Bann tirer fles pa pou kapab reziste;
AMO.2.15	sa pli bon atlet pa pou kapab sape;
AMO.2.15	bann kavalye pa pou kapab sov zot lavi.
AMO.2.16	Sa zour la, menm bann pli brav gerye pou sove touni.
AMO.2.16	SENYER ki deklare.
AMO.3.1	Pep Izrael! Ekout parol ki SENYER i prononse kont ou, lo tou bann fanmir ki mon'n fer monte, sorti Lezip:
AMO.3.2	Parmi tou bann nasyon ki peple later, ou ki mon'n swazir.
AMO.3.2	Pour sa rezon, mon pou fer ou rann kont tou ou bann krim.
AMO.3.3	Eski de zonm i mars ansanm, si zot pa'n tonm dakor avan?
AMO.3.4	Eski en lyon i kriye dan lafore si i pa ankor atrap nanryen pour manze?
AMO.3.4	Eski en zenn lyon i gronnyen dan son trou si i pa'n atrap nanryen?
AMO.3.5	Eski en zwazo i tonm dan en latrap si napa nanryen pour atir li?
AMO.3.5	Eski en latrap i sote si napa nanryen ki'n pri ladan?
AMO.3.6	Eski tronpet i sonnen dan lavil san fer enkyet bann zabitan?
AMO.3.6	Eski en maler i arive dan en lavil si SENYER pa'n anvoye?
AMO.3.7	Annefe, Senyer BONDYE pa fer nanryen, san revel son plan avek son bann serviter, bann profet!
AMO.3.8	Kan en lyon i kriye, lekel ki pa pou per?
AMO.3.8	Kan Senyer BONDYE in koze lekel ki oze pa anons son mesaz?
AMO.3.9	Al anons dan bann pale Asdod e dan bann pale Lezip:
AMO.3.9	Rasanble zot lo bann montanny Samari,
AMO.3.9	zot ava war bann gran dezord ek vyolans ki pe ganny komet se li.
AMO.3.10	SENYER i deklare: Bann zabitan Samari pa konn viv dan en fason onnet;
AMO.3.10	zot ranpli zot pale avek vyolans ek bann lobze vole.
AMO.3.11	Pour sa rezon, la sa ki Senyer BONDYE i deklare:
AMO.3.11	En lennmi pou anserkle pei.
AMO.3.11	I pou detri ou bann fortifikasyon e depouy ou bann pale.
AMO.3.12	La sa ki SENYER i deklare:
AMO.3.12	Parey en berze i aras dan lagel en lyon
AMO.3.12	de lapat oubyen zis en bout zorey en mouton,
AMO.3.12	konmsa menm, ki pep Izrael ki viv dan Samari, pou ganny sove,
AMO.3.12	pandan ki i akroupi dan zot sofa, oubyen lo zot kousen dan lili.
AMO.3.13	La sa ki Senyer BONDYE, Bondye liniver i deklare:
AMO.3.13	Ekoute, e anons sa bann lavertisman bann desandan Zakob:
AMO.3.14	Zour mon pou pini pep Izrael pour son bann krim,
AMO.3.14	mon pou detri tou bann lotel ki dan Betel.
AMO.3.14	Tou bann kwen lotel pou ganny kase e pou tonm ater.
AMO.3.15	Mon pou detri zot bann rezidans liver ek zot bann pale lete.
AMO.3.15	Mon pou detri tou sa bann pale ki'n ganny dekore avek livwar.
AMO.3.15	Tou sa bann gran lakaz pou disparet.
AMO.3.15	SENYER ki deklare.
AMO.4.1	Bann fanm dan montanny Samari, ki gra parey bann vas Basann, ekout sa parol:
AMO.4.1	Zot ki maltret dimoun ki feb,
AMO.4.1	ki kraz bann pov,
AMO.4.1	e ki dir zot mari anmenn keksoz pour bwar,
AMO.4.2	Senyer BONDYE in fer sa serman:
AMO.4.2	Par mon sentete, sa zour pe vini
AMO.4.2	kan zot pou ganny trennen
AMO.4.2	parey bann pwason ki'n pri dan lanmson.
AMO.4.3	Zot ava sorti,
AMO.4.3	par bann trou dan miray ki drwat devan zot.
AMO.4.3	Zot pou ganny zete an deor lavil dan kote Nor pei.
AMO.4.3	SENYER ki deklare.
AMO.4.4	Zabitan Izrael!
AMO.4.4	Al Betel e kontinyen revolte kont mwan.
AMO.4.4	Kontinyen revolte dan Gilgal!
AMO.4.4	Ofer zot bann sakrifis tou le bomaten,
AMO.4.4	e lo trwazyenm zour, anmenn zot bann ladim.
AMO.4.5	Ofer lofrann remersiman avek dipen leve.
AMO.4.5	Proklanm bann lofrann, devan pep Izrael!
AMO.4.5	Sanmenm ki zot kontan!
AMO.4.5	Senyer BONDYE ki deklare.
AMO.4.6	Mwan ki ti anvoy lafanmin
AMO.4.6	dan tou zot lavil.
AMO.4.6	Mon'n anpes bann vilaz ganny manze.
AMO.4.6	Malgre sa, zot pa'n retourn ver mwan.
AMO.4.6	SENYER ki deklare.
AMO.4.7	Mon'n anpes lapli tonbe
AMO.4.7	depi trwa mwan avan rekolt.
AMO.4.7	Mon'n fer lapli tonm lo en lavil
AMO.4.7	me pa lo en lot lavil.
AMO.4.7	Lapli in tonm lo en plantasyon
AMO.4.7	me sa enn ki pa'n ganny lapli, in sek.
AMO.4.8	Zabitan detrwa lavil in marse
AMO.4.8	pour zot rod delo pour bwar,
AMO.4.8	me zot pa'n pas zot laswaf.
AMO.4.8	Malgre sa, zot pa'n retourn kot mwan.
AMO.4.8	SENYER ki deklare.
AMO.4.9	Mon'n anvoy maladi lo zot bann plantasyon.
AMO.4.9	Zot bann zarden, bann plantasyon rezen,
AMO.4.9	ek zot plantasyon zoliv,
AMO.4.9	in ganny devore par senir.
AMO.4.9	Malgre sa, zot pa'n retourn ver mwan.
AMO.4.9	SENYER ki'n deklare.
AMO.4.10	Mon ti anvoy lepidemi lo zot,
AMO.4.10	parey mon ti anvoy lo Lezip.
AMO.4.10	Mon'n masakre zot bann zennzan dan lager,
AMO.4.10	mon'n les zot bann seval ganny vole.
AMO.4.10	Mon'n fer monte dan zot nennen piyanter lanmor dan zot bann kan.
AMO.4.10	Malgre tousala, zot pa'n retourn ver mwan.
AMO.4.10	SENYER ki'n deklare.
AMO.4.11	Mon'n detri serten parmi zot,
AMO.4.11	parey mon ti detri Sodonm ek Gomor.
AMO.4.11	Bann ki'n sape, ti parey en tizon
AMO.4.11	ki'n ganny tire dan dife.
AMO.4.11	Malgre sa, zot pa'n retourn ver mwan.
AMO.4.11	SENYER ki'n deklare.
AMO.4.12	Izrael! Pour tou sa bann rezon, ou pou war koman mon pou pini ou.
AMO.4.12	Akoz mon pe al egzekit mon desizyon,
AMO.4.12	Izrael, prepar ou, pour ou prezant ou devan ou Bondye.
AMO.4.13	Bondye i sa enn ki form bann montanny e kree divan.
AMO.4.13	I revel son bann plan avek bann imen.
AMO.4.13	I fer lizour vin lannwit.
AMO.4.13	I mars lo bann oter.
AMO.4.13	Son non: SENYER, Bondye liniver.
AMO.5.1	Ekout sa parol, sa kantik dey ki mon pe sant lo ou, Izrael:
AMO.5.2	Izrael, sa zenn fiy vyerz,
AMO.5.2	in tonbe e personn pa pou lev li!
AMO.5.2	I'n tale ater dan son pei;
AMO.5.2	napa personn pour lev li.
AMO.5.3	Annefe, la sa ki Senyer BONDYE i deklare:
AMO.5.3	En lavil ki anvoy 1,000 zonm dan lager,
AMO.5.3	zis 100 ki pou retournen.
AMO.5.3	Lo 100 gerye ki al lager,
AMO.5.3	zis 10 ki pou retournen, pour Izrael.
AMO.5.4	La sa ki SENYER i deklare avek pep Izrael:
AMO.5.4	Swiv mwan, ou ava viv.
AMO.5.5	Pa bezwen mont Betel.
AMO.5.5	Pa al rod mwan Gilgal.
AMO.5.5	Pa bezwen travers Berseba,
AMO.5.5	akoz bann zabitan Gilgal pou al annegzil
AMO.5.5	e Betel pou ganny detri.
AMO.5.6	Swiv SENYER e ou ava viv.
AMO.5.6	Parey en dife, SENYER pou bril desandan Zozef.
AMO.5.6	I pou devor Betel, san ki personn i kapab tenny li.
AMO.5.7	Pour zot, lalwa i anmer e zot trenn lazistis dan labou.
AMO.5.8	SENYER ki ti kree bann zetwal: Pleyad ek Orion.
AMO.5.8	SENYER i sanz lannwit e fer li vin lizour e lizour vin lannwit.
AMO.5.8	I apel delo lanmer e devers li lo later.
AMO.5.8	SENYER i son non.
AMO.5.9	SENYER ki permet en zonm for tonbe
AMO.5.9	e ki detri lavil byen proteze.
AMO.5.10	Zot deteste sa enn ki akiz zot devan laport lavil;
AMO.5.10	zot ay sa enn ki dir laverite.
AMO.5.11	Zot in kraz dimoun pov,
AMO.5.11	zot in pran pardfors en parti zot rekolt.
AMO.5.11	Pour sa rezon, zot pa pou viv dan bann lakaz
AMO.5.11	fer avek ros taye e ki zot in konstri.
AMO.5.11	Zot pa pou bwar diven sorti dan zot bann plantasyon rezen.
AMO.5.12	Mon konnen kantite pese ki zot in fer
AMO.5.12	e tou sa kantite krim ki zot in komet.
AMO.5.12	Zot persekit bann inosan;
AMO.5.12	zot anpes bann pov rod zot drwa devan ziz.
AMO.5.13	Pour sa rezon, dan sa letan maler,
AMO.5.13	en zonm saz i reste trankil.
AMO.5.14	Touzour fer dibyen, non pa dimal.
AMO.5.14	Konmsa, SENYER Bondye liniver
AMO.5.14	ava avek zot parey zot dir.
AMO.5.15	Ay sa ki mal, kontan sa ki byen.
AMO.5.15	Fer respekte lazistis an kour.
AMO.5.15	Alor, SENYER, Bondye liniver ava kekfwa pran pitye
AMO.5.15	pour sa restan lafanmir Zozef.
AMO.5.16	Alor, la sa ki SENYER, Bondye liniver, SENYER i deklare:
AMO.5.16	Dan bann semen lavil,
AMO.5.16	dimoun pou antann zis bann kantik dey,
AMO.5.16	ek bann kriye lafreyer dan bann plas piblik.
AMO.5.16	Bann fermye pou ganny apele pour zot fer dey
AMO.5.16	e bann fanm pou vin sant kantik dey.
AMO.5.17	Dan tou bann plantasyon rezen,
AMO.5.17	ou pou antann zis kantik dey.
AMO.5.17	Tousala pou arive, akoz mon pe vin pini zot.
AMO.5.17	SENYER i deklare.
AMO.5.18	Maler pour zot ki pe esper avek lenpasyans sa zour SENYER!
AMO.5.18	Pour ki rezon zot pe esper sa zour SENYER?
AMO.5.18	I pou en zour teneb, non pa en zour lalimyer.
AMO.5.19	Sa zour pou parey en zonm ki pe taye
AMO.5.19	devan en lyon, pour li rankontre en lours.
AMO.5.19	Kan i rantre kot li, i apiy son lanmen kont miray
AMO.5.19	e en serpan i pik li.
AMO.5.20	Sa zour, SENYER pou anmenn fernwanr, non pa lalimyer;
AMO.5.20	i pou en zour teneb, san okenn lalimyer.
AMO.5.21	Mon deteste zot bann pelrinaz;
AMO.5.21	Mon pa siport zot bann rasanbleman.
AMO.5.21	Mon nepli kapab siport zot bann rasanbleman.
AMO.5.22	Mon pa pou aksepte bann sakrifis konplet
AMO.5.22	ek bann lofrann ki zot ofer mwan.
AMO.5.22	Mon pa pou aksepte zot sakrifis lape
AMO.5.22	ek bann zannimo gra ki zot ofer mwan.
AMO.5.23	Ase fatig mon zorey avek zot bann kantik!
AMO.5.23	Mon nepli anvi antann lanmizik zot laarp.
AMO.5.24	Plito, fer lazistis koule parey delo,
AMO.5.24	e ladrwatir parey en larivyer, ki pa zanmen sek!
AMO.5.25	Zabitan Izrael!
AMO.5.25	Pandan 40 an ki zot ti dan dezer,
AMO.5.25	mon pa'n zanmen demann zot okenn sakrifis ni lofrann.
AMO.5.26	Me ozordi, zot pe ador bann stati
AMO.5.26	ki zot in fabrike par zot prop lanmen.
AMO.5.26	Sakout, zot lerwa e Kevann, zot bondye zetwal ki zot adore,
AMO.5.27	mon pou anvoy zot annegzil lot kote Damas.
AMO.5.27	Mwan, SENYER, Bondye liniver ki deklare: Sa i mon non.
AMO.6.1	Maler lo zot ki viv trankilman dan Siyon,
AMO.6.1	e ki krwar zot an sekirite dan montanny Samari!
AMO.6.1	Zot bann elit parmi bann nasyon,
AMO.6.1	ver ki bann Izraelit i tournen!
AMO.6.2	Al lavil Kalne e get sa ki pe pase.
AMO.6.2	Apre, al dan sa gran lavil Hamat,
AMO.6.2	e desann Gat, kot bann Filisten.
AMO.6.2	Eski zot vo plis ki sa bann rwayonm?
AMO.6.2	Eski zot pei i pli gran ki pour ou?
AMO.6.3	Ou krwar ou kapab fer rekile sa zour maler;
AMO.6.3	me ou pe zis apel renny lavyolans.
AMO.6.4	Zot pe dormi lo bann lili dekore avek livwar;
AMO.6.4	zot alonze lo bann sofa pour manz
AMO.6.4	bon lavyann mouton sorti dan troupo,
AMO.6.4	ek lavyann zenn toro sorti dan letab.
AMO.6.5	Zot sante avek lakonpannyman laarp;
AMO.6.5	parey David, zot envant bann nouvo lenstriman lanmizik.
AMO.6.6	Zot bwar diven dan bann gran lakoup;
AMO.6.6	zot parfim zot lekor avek bann pli bon lesans.
AMO.6.6	Me zot pa montre lapenn pour dezas ki menas Izrael.
AMO.6.7	Pour sa rezon, zot pou premye pour ganny egzile.
AMO.6.7	Bann parese! Zot pou ganny deporte.
AMO.6.8	Senyer BONDYE, par en serman, SENYER, Bondye liniver i deklare:
AMO.6.8	Lorgey pep Izrael i degout mwan;
AMO.6.8	mon deteste lorgey lafanmir Zakob ek son bann pale.
AMO.6.8	Mon pou livre lavil Samari dan lanmen lennmi
AMO.6.8	ek tou sa ki ladan.
AMO.6.9	Si i reste dis zonm dan en lakaz, tou pou mor. 
AMO.6.10	Kan en manm lafanmir ava pran en mor pour al brile, i ava demann avek sa ki la si napa personn ankor dan lakaz. Lot ava reponn: Napa personn. Alor, i ava azoute: Reste trankil. Pa mansyonn non SENYER.
AMO.6.11	Annefe, SENYER i donn lord:
AMO.6.11	Kraz bann gran lakaz;
AMO.6.11	met an morso bann pti lakaz.
AMO.6.12	Eski en seval i galope lo ros?
AMO.6.12	Eski en dimoun i kiltiv lanmer avek son bef?
AMO.6.12	Zot in sanz ladrwatir pour fer li vin en pwazon
AMO.6.12	e fer lazistis vin en keksoz anmer.
AMO.6.13	Zot selebre akoz zot laviktwar lo lavil Lodabar,
AMO.6.13	savedir: Pa vo nanryen.
AMO.6.13	Zot dir: Nou ase for pour pran Karnaim,
AMO.6.13	lavil ki reprezant lafors.
AMO.6.14	Me SENYER Bondye liniver i deklare:
AMO.6.14	Pep Izrael! Mon pou anvoy en larme etranze
AMO.6.14	ki pou fer ou santi son pouvwar.
AMO.6.14	I pou kraz ou depi Lebo-Hamat dan Nor,
AMO.6.14	ziska larivyer Araba dan Sid.
AMO.7.1	La sa ki Senyer BONDYE ti montre mwan:
AMO.7.1	I ti pe prepar en lesen sotrel.
AMO.7.1	Sa ti zis ler zerb ti pe konmans repouse
AMO.7.1	apre ki i ti'n ganny koupe pour lerwa.
AMO.7.2	Kan bann sotrel ti'n fini manz tou zerb dan pei,
AMO.7.2	mon ti kriye: Senyer BONDYE! Pardonn ou pep!
AMO.7.2	Ki mannyer Zakob pou kapab sirviv? I telman pti!
AMO.7.3	Alor, SENYER ti regrete.
AMO.7.3	I ti dir: Sa pa pou arive.
AMO.7.4	La sa ki Senyer BONDYE ti fer mwan war:
AMO.7.4	Mon ti war li pare pour pini son pep par dife.
AMO.7.4	Dife ti'n fini bril tou delo anba later,
AMO.7.4	e i ti atak teritwar Izrael.
AMO.7.5	Alor, mon ti kriye:
AMO.7.5	Senyer BONDYE, mon priy ou: Arete.
AMO.7.5	Ki mannyer Zakob pou kapab sirviv? I telman pti!
AMO.7.6	Alor, SENYER ti sanz son lide.
AMO.7.6	I ti dir: Sa osi pa pou arive.
AMO.7.7	SENYER ti donn mwan en lot vizyon: Mon ti war SENYER pe debout kot en miray avek en filaplon dan son lanmen. 
AMO.7.8	SENYER ti poz mwan sa kestyon: Amos, ki ou war?
AMO.7.8	Mon ti reponn, “En filaplon.”
AMO.7.8	Alor, SENYER ti dir mwan,
AMO.7.8	“Mon pe servi sa filaplon pour montre mon pep
AMO.7.8	ki i parey en miray ki pa daplon.
AMO.7.8	Mon pa pou eparny li.
AMO.7.9	Mon pou detri bann landrwa sakre desandan Izaak.
AMO.7.9	Bann sanktyer Izrael pou ganny met anrin.
AMO.7.9	Mon pou servi lepe kont lafanmir rwayal Zeroboanm.”
AMO.7.10	Amasya ki ti pret dan lavil Betel, ti anvoy en rapor kot Zeroboanm, lerwa Izrael, pour dir: Amos pe fer konplo kont ou dan rwayonm Izrael. Son bann parol pou detri pei.
AMO.7.11	La sa ki Amos in dir:
AMO.7.11	“Zeroboanm pou mor dan lager,
AMO.7.11	e pep Izrael pou ganny deporte lwen avek zot pei.”
AMO.7.12	Amasya ti reponn Amos, “Sorti isi, ale! Profet! Sov dan pei Zida. Laba, ou ava kapab ganny ou lavi e profetize. 
AMO.7.13	Aret fer profet isi Betel. Isi i sanktyer lerwa, tanp rwayal.”
AMO.7.14	Amos ti reponn Amasya, “Mon pa ni profet, ni desandan en profet. Mon fer elvaz bef e mon kiltiv pye sikomor. 
AMO.7.15	Me SENYER ti pran mwan deryer mon troupo e i ti dir mwan: Al anons mon parol avek mon pep Izrael.”
AMO.7.16	“Aprezan, ekout parol SENYER.
AMO.7.16	Ou dir: Aret profetiz kont Izrael,
AMO.7.16	aret pres kont lafanmir Izaak.
AMO.7.17	Alor, la sa ki SENYER i deklare:
AMO.7.17	Ou fanm pou vin en prostitye dan lavil;
AMO.7.17	ou bann zanfan pou mor dan lager;
AMO.7.17	ou later pou ganny arpante e partaze.
AMO.7.17	Ou menm, ou pou mor dan en pei etranze
AMO.7.17	e pep Izrael pou ganny deporte lwen avek zot pei.”
AMO.8.1	Senyer BONDYE ti montre mwan en pannyen fri mir dan en vizyon. 
AMO.8.2	SENYER ti demann mwan, “Amos, ki ou war?”
AMO.8.2	Mon ti reponn “En pannyen fri mir.”
AMO.8.2	Alor, SENYER ti dir mwan:
AMO.8.2	Letan lafen pour mon pep Izrael, in arive.
AMO.8.2	Mon pa pou eparny li.
AMO.8.3	Senyer BONDYE i deklare:
AMO.8.3	Sa zour, bann sanson dan pale, pou vin kantik dey.
AMO.8.3	Pou annan en kantite lanmor.
AMO.8.3	Bann kadav pou ganny zete partou. Partou pou silans.
AMO.8.4	Ekoute, zot ki kraz bann malere,
AMO.8.4	e ki oule detri bann pov dan sa pei.
AMO.8.5	Zot dir dan zot menm:
AMO.8.5	I'n ler pour lafet nouvellin fini!
AMO.8.5	Konmsa, nou ava kapab vann nou prodwi.
AMO.8.5	I'n ler pour saba terminen!
AMO.8.5	Konmsa, nou ava kapab ouver nou sak dible.
AMO.8.5	Nou ava diminyen lo mezir,
AMO.8.5	nou ava ogmant pri e fos bann balans.
AMO.8.6	Nou ava kapab aste dimoun feb pour larzan
AMO.8.6	e bann ki pov, pour pri en per sandal.
AMO.8.6	Nou ava kapab vann menm restan dible.
AMO.8.7	SENYER in fer sa serman par Zakob:
AMO.8.7	Mon pa pou zanmen oubliy zot bann aksyon.
AMO.8.8	Pour sa rezon, later pou tranble.
AMO.8.8	Tou bann zabitan pou an dey.
AMO.8.8	Pei antye pour ganny sekwe;
AMO.8.8	i pou leve e desann parey larivyer Nil dan Lezip.
AMO.8.9	La sa ki Senyer BONDYE i deklare:
AMO.8.9	Sa zour la, mon pou fer soley kouse midi,
AMO.8.9	e lannwit pou vin lizour lo later.
AMO.8.10	Mon pour sanz zot lafet an dey,
AMO.8.10	e zot bann sanson an lamantasyon.
AMO.8.10	Mon pou met zot lenz dey e raz zot latet,
AMO.8.10	konmsi lanmor zot sel garson.
AMO.8.10	Sa zour pou en zour tris.
AMO.8.11	La sa ki Senyer BONDYE i deklare:
AMO.8.11	Sa zour pe vini, kan mon pou anvoy lafanmin dan pei.
AMO.8.11	Dimoun pou mor lafen, me pa akoz zot mank manze.
AMO.8.11	Zot pou mor laswaf, me pa akoz zot mank delo.
AMO.8.11	Zot pou lafen, zot pou swaf, pour antann parol SENYER.
AMO.8.12	Zot pou al partou, en landrwa a en lot:
AMO.8.12	Depi Sid a Was, depi Nor pei a Les,
AMO.8.12	pour zot rod antann parol SENYER.
AMO.8.12	Me zot pa pou trouve.
AMO.8.13	Sa zour la,
AMO.8.13	bann zoli zenn fiy ek bann zoli zennzan
AMO.8.13	pou perdi konnesans akoz laswaf.
AMO.8.14	Serten pou fer serman
AMO.8.14	lo non bann fo bondye Samari.
AMO.8.14	Zot pou dir: Par lavi bondye Dann!
AMO.8.14	Par semen sakre ki al Berseba!
AMO.8.14	Zot pou tonbe e pa pou zanmen releve.
AMO.9.1	Mon ti war SENYER debout kot lotel. I ti dir: Tap kornis bann kolonn e son fondasyon i ganny sekwe!
AMO.9.1	Kraz zot e fer tonm lo zot latet;
AMO.9.1	Mon pou fer masakre sa bann ki reste.
AMO.9.1	Personn pa pou sape; personn pa pou kapab sove.
AMO.9.2	Si zot al kasyet parmi bann dimoun mor,
AMO.9.2	mon pou al sers zot.
AMO.9.2	Si zot mont ziska dan lesyel,
AMO.9.2	mon pou fer zot desann.
AMO.9.3	Si zot al kasyet lo montanny Karmel,
AMO.9.3	mon pou al rod zot e atrap zot.
AMO.9.3	Si zot esey al kasyet dan fon lanmer,
AMO.9.3	mon pou ordonn serpan lanmer pour mord zot.
AMO.9.4	Si zot bann lennmi i deport zot,
AMO.9.4	mon pou donn lord touy zot.
AMO.9.4	Mon lizye pou reste fikse lo zot,
AMO.9.4	pour zot maler, pa pour zot boner.
AMO.9.5	Senyer, BONDYE liniver i tous later e later i fonn.
AMO.9.5	Tou bann zabitan later i met dey.
AMO.9.5	Later i monte e i desann parey larivyer Nil dan Lezip.
AMO.9.6	Bondye in etabli son demer dan lesyel
AMO.9.6	e kouver later avek en twa.
AMO.9.6	I tir delo dan lanmer
AMO.9.6	pour devers li lo later.
AMO.9.6	SENYER i son non.
AMO.9.7	La sa ki SENYER i deklare:
AMO.9.7	Zabitan Izrael! Pa zot vo otan pour mwan ki bann Etyopyen?
AMO.9.7	Pa mwan ki ti fer Izrael sorti Lezip,
AMO.9.7	bann Filisten sorti Kaftor,
AMO.9.7	ek bann Arameen sorti Kir?
AMO.9.8	Lizye Senyer BONDYE pa kit rwayonm Izrael ki koupab.
AMO.9.8	Mon pou fer li disparet lo sirfas later.
AMO.9.8	Me mon pa pou detri bann desandan lafanmir Zakob.
AMO.9.8	SENYER ki deklare.
AMO.9.9	Annefe, mon pou donn mon bann lord;
AMO.9.9	mon pou sekwe zabitan Izrael
AMO.9.9	parey ou sekwe legren dan en tanmi,
AMO.9.9	e napa okenn gravye ki pou tonbe.
AMO.9.10	Bann peser parmi mon pep pou ganny masakre.
AMO.9.10	Menm sa bann ki dir: Maler pa pou ariv kot nou.
AMO.9.11	La sa ki SENYER i deklare:
AMO.9.11	Sa zour pe vini
AMO.9.11	kan mon pou rekonstri lavil David
AMO.9.11	ki'n tonm anrin parey en payot.
AMO.9.11	Sa zour la, mon pou repar li, mon pou remet li debout.
AMO.9.11	Mon pou rekonstri li e retourn li parey i ti ete avan.
AMO.9.12	Alor, pep Izrael ava kapab repran posesyon restan rwayonm Edonm
AMO.9.12	ek tou bann nasyon ki ti ador mwan.
AMO.9.12	SENYER i deklare, ki i pou fer sa.
AMO.9.13	La sa ki SENYER i deklare:
AMO.9.13	Sa bann zour pe vini
AMO.9.13	kan, osito apre ki ou'n plante, dible pou ganny rekolte,
AMO.9.13	e rekolt rezen pou swiv zis apre rekolt dible.
AMO.9.13	Alor, diven nouvo pou koule lo montanny
AMO.9.13	e i ava desann dan kolin.
AMO.9.14	Mon pou fer mon pep Izrael retourn dan son pei.
AMO.9.14	Zot ava rekonstri bann lavil ki'n ganny detri e reste ladan.
AMO.9.14	Zot ava plant pye rezen e zot ava bwar diven.
AMO.9.14	Zot ava kiltiv bann zarden e manz zot fri.
AMO.9.15	Mon pou retabli mon pep lo son later.
AMO.9.15	Zanmen zot pou ganny derasinen
AMO.9.15	lo sa later ki mon'n donn zot.
AMO.9.15	SENYER zot Bondye ki deklare.
OBA.1.1	Vizyon Abdyas. La sa ki Senyer BONDYE i dir lo size Edonm:
OBA.1.1	Senyer BONDYE i anvoy son mesaze kot bann nasyon
OBA.1.1	e nou'n antann son mesaz:
OBA.1.1	Annou met nou pare! Annou al atak Edonm!
OBA.1.2	SENYER i dir avek Edonm:
OBA.1.2	Mon pou afebli ou parmi bann nasyon.
OBA.1.2	Tou dimoun pou mepriz ou.
OBA.1.3	Ou larogans ki pe tronp ou.
OBA.1.3	Ou pe viv dan kavern ros,
OBA.1.3	ou demer i anler lo montanny.
OBA.1.3	Ou dir dan ou menm:
OBA.1.3	Lekel ki kapab fer mwan desann.
OBA.1.4	Menm si ou fer ou demer
OBA.1.4	anler parey en leg,
OBA.1.4	menm si ou al viv parmi bann zetwal,
OBA.1.4	mon pou fer ou desann.
OBA.1.5	Si voler oubyen kaser lakaz i pas kot ou aswar,
OBA.1.5	ki mannyer ou pou kapab reste trankil?
OBA.1.5	Pa zot pou pran tou sa ki zot kapab?
OBA.1.5	Si bann zouvriye i vin rekolte rezen dan ou plantasyon,
OBA.1.5	pa zot pou kit zis bann pti grap dan pye?
OBA.1.6	Ezai! Ou'n ganny depouye. Ou bann trezor kasyet i ganny dekouver.
OBA.1.7	Ou bann zanmi pou tronp ou,
OBA.1.7	e ou pou ganny sase dan ou teritwar.
OBA.1.7	Ou bann zanmi entim pou pran ou dibyen:
OBA.1.7	Ou bann zanmi pros pou servi ou dipen pour trik ou.
OBA.1.7	Zot nepli annan disernman.
OBA.1.8	SENYER i deklare:
OBA.1.8	Sa menm zour mon pou fer disparet lasazes ek disernman dan pei Edonm.
OBA.1.9	Lavil Temann! Lafreyer pou sezi ou bann gerye,
OBA.1.9	de sort ki tou bann zabitan dan rezyon montanny Ezai pou ganny touye.
OBA.1.10	Akoz ou depouy e touy ou frer Zakob,
OBA.1.10	ou pou ganny kouver avek laont
OBA.1.10	e ou pou ganny detri pour touzour.
OBA.1.11	Sa zour ki ou ti reste alekar,
OBA.1.11	lennmi ti pran tou larises
OBA.1.11	bann etranze ti antre e tir osor pour Zerizalenm.
OBA.1.11	Ou osi, ou ti fer parey zot.
OBA.1.12	Edonm! Ou pa ti devre pran plezir zour maler ou frer, zour son maler.
OBA.1.12	Ou pa ti devre rezoui lo move sor garson Zida, zour zot maler.
OBA.1.12	Ou pa ti devre rezoui son detres.
OBA.1.13	Ou pa ti devre antre dan lavil mon pep zour katastrof ti tonm lo li.
OBA.1.13	Ou pa ti devre pran plezir dan son maler, sirtou zour i ti dan detres.
OBA.1.14	Ou pa ti devre debout dan krwaze semen pour atak bann sirvivan ki ti pe sove.
OBA.1.14	Ou pa ti devre livre bann sirvivan zour detres.
OBA.1.15	Annefe, zour SENYER i pros,
OBA.1.15	en zour terib pour tou bann nasyon.
OBA.1.15	Ou pou ganny trete parey ou'n tret lezot.
OBA.1.15	Ou bann move aksyon pou retonm lo ou latet.
OBA.1.16	Annefe, parey ou'n bwar lo mon montanny sen,
OBA.1.16	bann nasyon pa pou arete bwar,
OBA.1.16	zot pou bwar ziska zot sou e disparet san les okenn latras.
OBA.1.17	Lo montanny Siyon bann sirvivan pou trouv en labri.
OBA.1.17	Desandan Zakob pou repran posesyon zot pei.
OBA.1.18	Zakob pou parey en dife
OBA.1.18	e desandan Zozef pou en laflanm.
OBA.1.18	Ezai pou parey lapay
OBA.1.18	ki pou ganny brile dan dife, san les okenn sirvivan.
OBA.1.18	SENYER ki'n deklare.
OBA.1.19	Zabitan Negev pou pran posesyon montanny Ezai;
OBA.1.19	zabitan laplenn pou pran pei bann Filisten.
OBA.1.19	Zot pou pran posesyon Efraim ek Samari;
OBA.1.19	Benzamen pou posed Galaad.
OBA.1.20	Larme bann egzile Izrael pou pran pei bann Kananeen ziska Sarepta.
OBA.1.20	Bann egzile Zerizalenm dan Sefarad
OBA.1.20	pou pran posesyon bann lavil dan Negev.
OBA.1.21	Bann liberater i mont montanny Siyon
OBA.1.21	pour ziz montanny Edonm;
OBA.1.21	SENYER ki pou rennyen lo sa rwayonm.
JON.1.1	SENYER ti koz avek Zonas, garson Amitai. I ti dir li,
JON.1.2	“Leve e al Niniv, sa gran lavil e anons en lavertisman kont li, akoz mon'n war tou sa bann move keksoz ki zot pe fer.”
JON.1.3	Me Zonas ti sove pour li al Tarsis, lwen devan prezans SENYER. I ti desann Zafa e pran en bato ki ti pe al Tarsis. I ti pey son pasaz e anbark lo bato avek lekipaz pour al Tarsis, lwen avek prezans SENYER.
JON.1.4	Me SENYER ti fer soufle en gro divan lo lanmer. Tanpet ti sitan for, ki bato ti pre pour koule. 
JON.1.5	Bann maren ti per e sakenn ti kriy ver son bondye. Zot ti zet marsandiz dan lanmer pour fer bato pli leze. Pandan sa letan, Zonas ti'n al kasyet dan lakal bato kot i ti tonm dan en profon sonmey. 
JON.1.6	Kaptenn ti al kot li. I ti dir li, “Ki ou pe fer la? Ou pe dormi! Leve! Priy ou bondye! Kekfwa i ava pran konsiderasyon pour nou e nou pa ava mor.”
JON.1.7	Bann maren ti dir ant zot: Annou tir osor pour nou konnen lekel lakoz sa maler ki lo nou. Zot ti tir osor e i ti tonm lo Zonas. 
JON.1.8	Zot ti dir li, “Dir nou akoz sa maler in tonm lo nou. Ki ou travay? Kote ou sorti? Ki ou nasyonalite?”
JON.1.9	I ti dir zot, “Mon en Ebre e mon ador SENYER, Bondye lesyel ki'n kree lanmer ek later.”
JON.1.10	Bann maren ti pli per ankor kan zot ti aprann ki i ti pe sov SENYER. Zot ti demann li, “Akoz ou'n fer sa? 
JON.1.11	Ki nou pou fer avek ou pour fer lanmer kalmi?” Annefe, lanmer ti'n vin pli move.
JON.1.12	Zonas ti dir zot, “Pran mwan e zet mwan dan lanmer, e lanmer ava kalmi. Mon konnen ki mwan lakoz sa gro tanpet.”
JON.1.13	Malgre sa, bann maren ti naz zaviron avek tou zot kouraz pour esey ariv ater, me zot pa ti kapab, akoz lanmer ti'n vin pli move ankor.
JON.1.14	Alor, zot ti priy SENYER. Zot ti dir: SENYER! Nou demann ou pa les nou perdi nou lavi akoz lavi sa zonm. Pa rann nou responsab disan en inosan. Ou SENYER, ou fer sa ki oule.
JON.1.15	Alor, zot ti pran Zonas e zet li dan lanmer. Deswit tanpet ti arete. 
JON.1.16	Sa bann maren ti ganny en gran lafreyer pour SENYER e zot ti ofer li en sakrifis e fer bann ve.
JON.1.17	SENYER ti fer en gro pwason anval Zonas ki ti reste dan vant sa pwason pandan trwa zour ek trwa nwit.
JON.2.1	Dan vant sa pwason, Zonas ti priy SENYER, son Bondye:
JON.2.2	Dan mon dezespwar mon ti apel ou SENYER
JON.2.2	e ou ti reponn mwan.
JON.2.2	Depi dan profonder lanmor mon ti kriye,
JON.2.2	e ou ti reponn mwan.
JON.2.3	Ou ti zet mwan dan fon lanmer, dan fon losean,
JON.2.3	kouran ti antour mwan.
JON.2.3	Laroul apre laroul ti pas lo mwan.
JON.2.4	Mon ti dir: Mon pe ganny sase devan ou.
JON.2.4	Koman mon pou war ou tanp sen ankor?
JON.2.5	Lanmer ti kouver mwan,
JON.2.5	losean ti otour mwan;
JON.2.5	gomon ti'n antour mon latet.
JON.2.6	Mon ti desann kot montanny i pran son rasin,
JON.2.6	dan profonder lemonn lanmor
JON.2.6	kot laport ti ferm lo mwan pour touzour.
JON.2.6	Me ou, SENYER, mon Bondye,
JON.2.6	ou'n tir mwan vivan dan profonder lanmor.
JON.2.7	Kan lanmor ti pre avek mwan,
JON.2.7	mon ti mazin SENYER.
JON.2.7	Mon lapriyer ti mont kot ou,
JON.2.7	e dan ou tanp sen, ou ti ekout mwan.
JON.2.8	Bann ki ador bann fo bondye
JON.2.8	napa sans ganny sove.
JON.2.9	Me mwan, mon pou ofer ou bann sakrifis,
JON.2.9	e sant ou rekonesans.
JON.2.9	Mon pou gard mon bann promes.
JON.2.9	Zis SENYER ki Sover!
JON.2.10	SENYER ti donn lord sa pwason e i ti vomi Zonas ater.
JON.3.1	SENYER ti koz avek Zonas en dezyenm fwa. I ti dir li: 
JON.3.2	Leve! Al Niniv, sa gran lavil, e proklanm sa mesaz ki mon dir ou. 
JON.3.3	Alor, Zonas ti leve e al Niniv, parey SENYER ti'n dir li. Niniv ti sitan gran, ki i ti pran trwa zour pour travers li. 
JON.3.4	Apre ki Zonas ti'n mars en zournen dan lavil, i ti kriye: Ankor dan 40 zour, Niniv pou ganny detri!
JON.3.5	Bann zabitan Niniv ti krwar dan Bondye. Zot ti proklanm en zenn. Depi sa ki pli ris ziska sa ki pli pov ti met lenz dey. 
JON.3.6	Kan lerwa Niniv ti tande sa ki ti pe pase, i ti leve lo son tronn, tir son lenz rwayal, e met lenz dey li osi e asiz lo lasann. 
JON.3.7	I ti fer proklanm dan Niniv antye: Par lord lerwa ek son bann zofisye: Tou zabitan, tou zannimo, tou troupo napa drwa ni manze, ni bwar. 
JON.3.8	Tou dimoun ek zannimo fodre kouver zot avek lenz dey. Zot ava kriy ver Bondye avek tou zot lafors. Zot pou repanti e aret vyolans ki zot pe pratike. 
JON.3.9	Lekel ki konnen! Kekfwa Bondye ava sanz son lide e son lakoler ava arete e nou pa ava ganny detri.
JON.3.10	Kan Bondye ti war ki mannyer bann zabitan Niniv ti repanti, i pa ti pini zot parey i ti'n dir i pou fer. I pa ti detri lavil.
JON.4.1	Zonas pa ti kontan sa ki ti'n arive e i ti pran en gran lakoler. 
JON.4.2	I ti priy SENYER: SENYER! Sanmenm ki mon ti dir letan mon ti ankor dan mon pei? Pour sa rezon ki mon ti prefere sove pour al Tarsis, akoz mon konnen ki ou en Bondye ki bon e ranpli avek pitye, touzour pare pour pardonnen, ou pa pran lakoler vitman, ou ranpli avek lanmour e ou pa kontan fer ditor personn. 
JON.4.3	Alor, SENYER mon demann ou pran mon lavi. Plito mon mor ki kontinyen viv konmsa.
JON.4.4	SENYER ti demann li, “Eski ou annan rezon pran lakoler?”
JON.4.5	Apre sa, Zonas ti sorti dan Niniv e al asiz Les avek lavil. I ti fer en payot e asiz anba la pour li kasyet soley. I ti asize dan lonbraz e espere ki pou arive avek lavil. 
JON.4.6	Senyer Bondye ti fer en plant pouse. Sa plant ti pous par lao Zonas e donn li lonbraz pour soulaz li. Alor, Zonas ti byen kontan. 
JON.4.7	Me lannmen bomaten, Bondye ti fer en lever pik sa plant e i ti fletri. 
JON.4.8	Kan soley ti monte, Bondye ti fer soufle en divan so sorti dan Les; soley ti tap lo latet Zonas e fer li feb. I ti demann lanmor ankor: Plito mon mor ki kontinyen viv konmsa.
JON.4.9	Me Bondye ti demann Zonas, “Eski ou annan rezon pran lakoler avek sa plant?”
JON.4.9	Zonas ti dir, “Mon annan rezon ankoler e mon anvi lanmor, pran mwan.”
JON.4.10	Senyer ti dir, “Ou pran pitye pour sa plant ki ou pa'n ni donn lapenn plante, ni fer li pouse. I ti pouse en swar e i ti mor son lannmen. 
JON.4.11	Eski mwan, mon pa devre pran pitye pour Niniv, sa gran lavil ki annan plis ki 120,000 zabitan inosan ki pa konn zot lanmen drwat avek zot lanmen gos, ensi ki en kantite zannimo?”
MIC.1.1	SENYER ti koz avek Mise ki sorti Moreset, dan lepok Yotanm, Akaz ek Ezekyas bann lerwa dan rwayonm Zida. SENYER ti revel par bann vizyon sa ki ti konsern Samari ek Zerizalenm.
MIC.1.2	Ekoute! Zot tou bann nasyon!
MIC.1.2	Later ek tou son zabitan! Ekoute.
MIC.1.2	Senyer BONDYE pou akiz zot depi son tanp sen.
MIC.1.3	SENYER pe sorti dan son demer.
MIC.1.3	I desann e mars lo bann montanny.
MIC.1.4	Bann montanny pou fonn anba son lepa,
MIC.1.4	e bann vale pou ouver.
MIC.1.4	Zot pou fonn parey lasir devan dife,
MIC.1.4	parey delo ki koule lo en lapant.
MIC.1.5	Tousala i arive akoz pese Zakob,
MIC.1.5	e akoz pese pep Izrael.
MIC.1.5	Ki fot desandan Zakob in fer? Pa Samari?
MIC.1.5	Lekel ki koupab pour lenfidelite dan Zida? Pa Zerizalenm?
MIC.1.6	Alor, mon pou fer laplenn Samari vin en ta debri,
MIC.1.6	kot i bon zis pour plant rezen.
MIC.1.6	Mon pou fer deboule son bann ros dan vale. Tou son fondasyon pou paret.
MIC.1.7	Tou son bann stati pou ganny kas an morso.
MIC.1.7	Kado ki zot in resevwar pou ganny zete dan dife.
MIC.1.7	Mon pou detri tou son bann zidol.
MIC.1.7	Zot bann gen prostitisyon pou reganny servi dan prostitisyon.
MIC.1.8	Pour sa rezon, mon pou lamante e kriye.
MIC.1.8	Mon pou mars pyeni e touni.
MIC.1.8	Mon pou irle parey en sakal e plennyen parey en lotris.
MIC.1.9	Annefe, son boubou i san okenn gerizon.
MIC.1.9	I'n fannen ziska Zida; i'n ariv kot laport mon pep, ziska Zerizalenm.
MIC.1.10	Pa anons sa dan Gat, pa plere.
MIC.1.10	Dan Bet-Leafra, roul zot lekor dan lapousyer.
MIC.1.11	Zabitan Safir! Ale.
MIC.1.11	Pran semen legzil touni e dan laont!
MIC.1.11	Zabitan Saanann pa oze sorti.
MIC.1.11	Dan Bet-Esel i annan lamantasyon; i nepli donn son sipor.
MIC.1.12	Zabitan Marot pe enkyet pour son boner.
MIC.1.12	Me maler sorti kot SENYER, in ariv ziska devan laport Zerizalenm.
MIC.1.13	Zabitan Lakis! Atas seval avek kales.
MIC.1.13	Se kot ou, ki pese ki'n fer zabitan Zerizalenm tonbe, ti konmanse.
MIC.1.13	Ou ki responsab pour tou sa bann pese Izrael.
MIC.1.14	Pour sa rezon, ou devre separe avek Moreset-Gat.
MIC.1.14	Zabitan Akzib pou vin en desepsyon pour bann lerwa Izrael.
MIC.1.15	Zabitan Maresa! SENYER pou anvoy en lot lennmi kont zot.
MIC.1.15	Bann gran sef Izrael, pou al kasyet Adoulanm.
MIC.1.16	Zabitan Zerizalenm! Raz ou latet, koup ou seve,
MIC.1.16	akoz ou bann zanfan byenneme.
MIC.1.16	Fer ou latet sov parey en leg,
MIC.1.16	akoz zot pe anmennen annegzil lwen avek ou.
MIC.2.1	Maler pour sa bann ki mazin zis fer dimal
MIC.2.1	e ki manigans mesanste lo zot lili!
MIC.2.1	De ki lizour i fer, zot egzekit zot plan, akoz zot annan pouvwar fer li.
MIC.2.2	Kan zot anvi bann plantasyon, zot pran.
MIC.2.2	Si zot anvi bann lakaz, zot sezi.
MIC.2.2	Zot fer mizer en dimoun ek son fanmir e zot akapar son posesyon.
MIC.2.3	Pour sa rezon, SENYER i deklare:
MIC.2.3	Mon pe prepar en maler kont sa bann zans.
MIC.2.3	Zot pa pou kapab sape, ni kapab mars latet anler,
MIC.2.3	akoz en letan maler pe vini.
MIC.2.4	Sa zour, zot pou met ou dan sanson.
MIC.2.4	Zot pou sant en konplent kont ou:
MIC.2.4	Nou'n ganny konpletman devaste.
MIC.2.4	Zot in sezi tou teritwar mon pep.
MIC.2.4	Ki pe arive? Zot in aras mwan tou!
MIC.2.4	Nou later i ganny partaze ant zot.
MIC.2.5	Pour sa rezon, pou napa personn ki pou mezir en par
MIC.2.5	pour donn ou dan lasanble SENYER.
MIC.2.6	I annan ki dir: Aret koz konmsa.
MIC.2.6	Fodre pa dir ki laont ek dezoner pou tonm lo nou.
MIC.2.7	Fanmir Zakob, konmsa ki zot koze?
MIC.2.7	Eski pasyans SENYER in fini?
MIC.2.7	Konmsa ki i azir?
MIC.2.7	Mon parol pa fer dibyen bann ki mars dan bon semen.
MIC.2.8	Me ou dres ou koman lennmi mon pep.
MIC.2.8	Ou vol lenz bann ki pas anpe,
MIC.2.8	bann ki pase sorti lager avek konfyans.
MIC.2.9	Zot pous bann fanm mon pep, dan zot lakaz ki zot kontan.
MIC.2.9	Pour touzour, ou pran loner ki sorti kot mwan, avek zot bann zanfan.
MIC.2.10	Leve e ale!
MIC.2.10	Sa later pa en landrwa repo,
MIC.2.10	akoz zot pese i lakoz soufrans ek destriksyon terib.
MIC.2.11	Si en dimoun i pas letan envant mansonz,
MIC.2.11	e anonse: Zot pou ganny diven
MIC.2.11	ek labwason for!
MIC.2.11	Sanmenm kalite profet ki sa pep i oule!
MIC.2.12	Mon pou rasanble zot, desandan Zakob!
MIC.2.12	Mon pou rasanble leres pep Izrael!
MIC.2.12	Mon pou rasanble zot parey bann mouton dan berkay,
MIC.2.12	koman en troupo dan laplenn.
MIC.2.12	Zot pou form en lafoul tapazer.
MIC.2.13	Sa enn ki ouver en pasaz pou sorti devan.
MIC.2.13	Zot pou ouver en pasaz, pas par laport e sorti.
MIC.2.13	Zot lerwa i mars devan zot.
MIC.2.13	SENYER i gid zot.
MIC.3.1	Mon ti dir:
MIC.3.1	Ekoute! Zot bann sef dan fanmir Zakob, bann ziz dan fanmir Izrael!
MIC.3.1	Pa zot devre konnen kisisa lazistis.
MIC.3.2	Me zot ay sa ki byen e zot kontan sa ki mal.
MIC.3.2	Zot aras lapo lo mon pep, ek laser lo zot lezo.
MIC.3.3	Zot devor laser mon pep, deplis lapo lo zot,
MIC.3.3	kas zot lezo an morso, e koup zot konmsi lavyann
MIC.3.3	ki ou met kwi dan marmit.
MIC.3.4	Apre, zot pou kriy ver SENYER, me i pa pou reponn zot.
MIC.3.4	I pou tourn son ledo avek zot dan sa moman,
MIC.3.4	akoz zot bann move mannyer fer.
MIC.3.5	La sa ki SENYER i deklare kont bann profet ki'n egar mon pep:
MIC.3.5	Lape, kan zot annan keksoz pour manze.
MIC.3.5	Me zot deklar lager kont sa bann ki pa donn zot manze.
MIC.3.6	Pour sa rezon, lannwit pou tonm lo zot.
MIC.3.6	Zot pa pou ganny okenn vizyon ankor.
MIC.3.6	Fernwanr pou tonm lo zot san revelasyon ankor.
MIC.3.6	Soley pou kous lo sa bann profet: Lizour, zot pou dan fernwanr.
MIC.3.7	Bann ki predir lavenir, pou dan konfizyon,
MIC.3.7	bann deviner pou dan laont!
MIC.3.7	Zot tou, zot pou reste kozpa, akoz Bondye pa reponn zot.
MIC.3.8	Me mwan, mon ranpli avek lafors,
MIC.3.8	avek lespri SENYER, lazistis ek kouraz,
MIC.3.8	pour denons Zakob son bann lenfidelite
MIC.3.8	e Izrael, son pese.
MIC.3.9	Ekoute! Zot bann sef dan fanmir Zakob, bann ziz dan fanmir Izrael!
MIC.3.9	Zot ay lazistis; zot tordi tou sa ki drwat.
MIC.3.10	Zot konstri Siyon dan disan e Zerizalenm lo lenzistis.
MIC.3.11	Son bann sef i rann zizman kont gous;
MIC.3.11	son bann pret i fer peye pour ansennyen;
MIC.3.11	son bann profet i predir lavenir pour larzan.
MIC.3.11	Pourtan, zot kont lo SENYER, e zot dir: SENYER i avek nou.
MIC.3.11	Okenn maler pa pou tonm lo nou!
MIC.3.12	Alor, akoz ou, fose pou ganny fouye dan Siyon,
MIC.3.12	Zerizalenm pou vin en ta debri.
MIC.3.12	Montanny kot tanp i ete pou ganny kouver avek brousay.
MIC.4.1	Dan lavenir, montanny tanp SENYER i ete
MIC.4.1	pou ganny vin montanny pli o.
MIC.4.1	I pou vin pli o ki tou bann kolin.
MIC.4.1	Tou bann pep pou vin rasanble la.
MIC.4.2	Plizyer nasyon pou vin la.
MIC.4.2	Zot pou dir: Vini! Annou mont ver montanny SENYER,
MIC.4.2	ver tanp Bondye Zakob.
MIC.4.2	I ava fer nou konn son semen.
MIC.4.3	I ava rann zizman ant bann nasyon.
MIC.4.3	I ava ziz bann nasyon pwisan ki menm lwen.
MIC.4.3	Avek zot lepe, zot pou fabrik pyos
MIC.4.3	e avek zot lans zot pou fer fosi.
MIC.4.3	Pou nepli annan lager ant bann nasyon.
MIC.4.3	Zot pou nepli aprann fer lager.
MIC.4.4	Sakenn pou viv anba son prop tonnel rezen.
MIC.4.4	Zot pou viv anpe anba zot pye fig, san ki personn i fer zot per.
MIC.4.4	SENYER liniver ki deklare.
MIC.4.5	Si sak nasyon pe obei son bondye,
MIC.4.5	nou, nou pou ador e obei nou SENYER,
MIC.4.5	nou Bondye pour touzour e touzour.
MIC.4.6	SENYER i deklare: Sa zour, mon pou rasanble bann ki bwete.
MIC.4.6	Mon pou reini sa ki'n ganny disperse e bann ki mon'n maltrete.
MIC.4.7	Avek sa bann ki bwete, mon pou fer en restan;
MIC.4.7	avek bann ki ti'n ganny rezete, mon pou fer en nasyon for.
MIC.4.7	Alor, SENYER pou vin zot lerwa pour touzour.
MIC.4.8	Ou, Tour ki vey lo troupo, kolin fiy Siyon!
MIC.4.8	Ou pou retrouv ou lotorite ki ou ti annan avan.
MIC.4.8	Zerizalenm pou vin lavil kapital.
MIC.4.9	Akoz ou pe kriye aprezan?
MIC.4.9	Eski napa lerwa kot ou?
MIC.4.9	Eski ou konseye in mor, pour ki douler
MIC.4.9	i pran ou parey en fanm ki pe akouse?
MIC.4.10	Zabitan Zerizalenm! Pliy an de e plennyen, parey en fanm dan lakousman.
MIC.4.10	La aprezan, ou ava kit lavil pour al kanpe dan laplenn, ou pou al Babilonn.
MIC.4.10	Apre, ou ava ganny delivre.
MIC.4.10	Laba, SENYER ava sov ou dan lanmen ou bann lennmi.
MIC.4.11	Aprezan, bokou nasyon in rasanble kont ou.
MIC.4.11	Zot ki dir: Zerizalenm pou ganny detri,
MIC.4.11	nou ava war spektak larin Siyon.
MIC.4.12	Me zot pa konn plan SENYER;
MIC.4.12	zot pa konpran son proze.
MIC.4.12	In rasanble zot parey pake dible la kot zot ganny bate.
MIC.4.13	Zabitan Zerizalenm! Leve, al bat dible.
MIC.4.13	Mon pou fer ou osi for ki en bef avek korn an fer,
MIC.4.13	e sabo an bronz.
MIC.4.13	Ou ava kas an morso bokou nasyon.
MIC.4.13	Bann larises ki ou pran, ava ganny rezerve pour mwan,
MIC.4.13	mwan SENYER, met liniver antye.
MIC.5.1	Aprezan, zabitan Zerizalenm!
MIC.5.1	Sizle zot lekor koman siny dey.
MIC.5.1	Lennmi pe antour nou, ou'n ganny anserkle.
MIC.5.1	Avek en baton, zot tap sef Izrael lo son lazou.
MIC.5.2	Ou, Betlehenm Efrata!
MIC.5.2	Ou pli pti parmi bann klan dan Zida.
MIC.5.2	Kot ou, pou sorti pour mwan, sa enn ki pou gouvern Izrael.
MIC.5.2	Son lorizin i remont dan lwen, lontan.
MIC.5.3	Pour sa rezon, Bondye pou abandonn zot,
MIC.5.3	ziska letan ki akouse dan douler.
MIC.5.3	Alor, leres son bann frer ava retournen pour zwenn avek pep Izrael.
MIC.5.4	Ou pou leve e nouri zot avek pwisans SENYER,
MIC.5.4	avek mazeste non SENYER, son Bondye.
MIC.5.4	Son pep ava viv an sekirite,
MIC.5.4	e li, i ava ganny glorifye partou dan lemonn.
MIC.5.5	Li menm ki pou anmenn lape!
MIC.5.5	Si bann Asiriyen i vin dan nou pei
MIC.5.5	e penetre dan nou bann pale,
MIC.5.5	nou pou anvoy kont zot set berze, wit sef parmi lepep.
MIC.5.6	Zot pou diriz Asiri avek lepe, e pei Nenmrod avek zarm.
MIC.5.6	Si bann Asiriyen i vin dan nou pei,
MIC.5.6	si zot travers nou frontyer
MIC.5.6	e penetre dan nou teritwar,
MIC.5.6	konmsa, ki nou pou ganny delivre.
MIC.5.7	Leres desandan Zakob, parmi bann nasyon nonbre,
MIC.5.7	ava parey en laroze ki sorti kot SENYER,
MIC.5.7	parey en zanbren lapli lo zerb,
MIC.5.7	e ki pa depann lo okenn imen.
MIC.5.7	Zot pa esper nanryen sorti kot personn.
MIC.5.8	Alor, parmi bann nasyon nonbre, leres desandan Zakob,
MIC.5.8	pou koman en lyon parmi bann zannimo lafore,
MIC.5.8	parey en zenn lyon dan en troupo mouton.
MIC.5.8	Partou kot i pase, i kraz e desir son bann viktim,
MIC.5.8	san ki personn i kapab vin delivre zot.
MIC.5.9	SENYER i deklare:
MIC.5.9	Ou pou lev lanmen kont ou bann ladverser
MIC.5.9	e tou ou bann lennmi pou ganny detri.
MIC.5.10	SENYER i deklare: La sa ki pou arive sa zour:
MIC.5.10	Mon pou detri ou bann seval ek ou bann kales lager.
MIC.5.11	Mon pou detri tou lavil dan ou pei e demoli ou bann fortres.
MIC.5.12	Mon pou detri tou sorsye kot ou; pou nepli annan deviner, kot ou.
MIC.5.13	Mon pou detri tou stati ek poto sakre kot ou;
MIC.5.13	ou pou arete prostern devan sa ki'n ganny fabrike par ou lanmen.
MIC.5.14	Mon pou detri ou bann poto sakre kot ou e kraz ou bann lavil.
MIC.5.15	Apre, avek en gran lakoler, mon pou tir vanzans lo bann nasyon ki pa'n obei mwan.
MIC.6.1	Ekout sa ki SENYER i deklare:
MIC.6.1	Leve, defann ou devan bann montanny;
MIC.6.1	fer tande ou lavwa devan bann kolin.
MIC.6.2	Bann montanny! Ekout lakizasyon ki SENYER i fer.
MIC.6.2	Bann solid fondasyon later!
MIC.6.2	Ekout lakizasyon ki SENYER i annan kont son pep.
MIC.6.2	I'n konmans en prose kont Izrael.
MIC.6.3	Mon pep! Ki mon'n fer ou?
MIC.6.3	Ki mon'n fer pour fatig ou? Reponn mwan!
MIC.6.4	Mon'n fer ou monte sorti Lezip.
MIC.6.4	Mon'n delivre ou dan lesklavaz.
MIC.6.4	Mon'n donn ou koman sef Moiz, Aaron ek Mirianm.
MIC.6.5	Mon pep! Rapel byen konplo Balak, lerwa Moab;
MIC.6.5	sa ki Balaanm, garson Beor, ti reponn li;
MIC.6.5	e sa ki ti arive kan ou ti traverse depi Sitim ziska Gilgal.
MIC.6.5	Alor, ou ava rekonnet laviktwar ki SENYER in fer.
MIC.6.6	Avek kwa mon pou prezant devan SENYER,
MIC.6.6	kan mon pou ador Bondye ki lao dan lesyel?
MIC.6.6	Eski mon devre ofer li sakrifis konplet, avek zenn toro enn an?
MIC.6.7	Eski bann milye mouton mal, bann milye larivyer delwil
MIC.6.7	pour fer plezir SENYER?
MIC.6.7	Eski mon devre ofer mon lene garson pour pardon nou bann pese?
MIC.6.7	Eski mon bezwen donn mon zanfan, pour mon prop fot?
MIC.6.8	Ou ki en imen, SENYER in fer ou konnen sa ki byen.
MIC.6.8	La sa ki SENYER i demann ou fer:
MIC.6.8	Respekte lazistis, montre labonte,
MIC.6.8	mars dan limilite avek ou Bondye.
MIC.6.9	SENYER i koz avek zabitan lavil:
MIC.6.9	I pou sov sa enn ki annan respe pour son non.
MIC.6.9	Ekoute! Tribi Zida e zot lasanble dan lavil!
MIC.6.10	Eski mon kapab kontinyen siport
MIC.6.10	sa bann trezor malaki,
MIC.6.10	sa bann mezir fose e modi dan lakaz bann malfeter?
MIC.6.11	Eski mon pou kontinyen toler zot bann balans fose
MIC.6.11	e aksepte ki zot met bann pwa trike dan zot sak?
MIC.6.12	Ou bann ris i ranpli avek vyolans.
MIC.6.12	Ou bann zabitan, zot bann manter.
MIC.6.12	Dan zot labous, i sorti zis parol tronpri.
MIC.6.13	Pour sa rezon, mon'n konmans tap ou.
MIC.6.13	Mon pe detri ou akoz ou bann pese.
MIC.6.14	Ou pou manze me ou pou reste lafen.
MIC.6.14	Tou sa ki ou pou met dekote pa pou reste;
MIC.6.14	sa ki ou reisi met dekote, mon pou detrir par lepe.
MIC.6.15	Ou pou senmen me ou pa pou rekolte.
MIC.6.15	Ou pou kraz zoliv me ou pa pou servi son delwil.
MIC.6.15	Ou pou kraz rezen me ou pa pou bwar diven.
MIC.6.16	Ou'n gard bann lalwa Omri,
MIC.6.16	e tou bann pratik lafanmir Akab;
MIC.6.16	ou'n swiv tou zot konsey.
MIC.6.16	Alor, mon pou detri ou lavil;
MIC.6.16	dimoun pou monk bann zabitan
MIC.6.16	e ou pou tonm dan laont.
MIC.7.1	Gran maler lo mwan!
MIC.7.1	Mon'n vin parey sa enn ki, apre rekolt fri lete,
MIC.7.1	apre ki lasezon rezen in fini, napa en sel grap pour manze,
MIC.7.1	ni en sel fig kont sezon ki mon kontan.
MIC.7.2	Dimoun ki fidel in disparet dan pei.
MIC.7.2	Nepli annan en sel dimoun onnet.
MIC.7.2	Zot tou, zot pe tranpe pour fer koule disan.
MIC.7.2	Sakenn in met en pyez kont son prosen.
MIC.7.3	Zot bann eksper dan sa ki mal.
MIC.7.3	Bann sef ek bann ziz pe esper gous.
MIC.7.3	Dimoun enportan i fer konnen sa ki zot anvi.
MIC.7.3	Zot manigans ansanm pour fer ekstorsyon.
MIC.7.4	Sa enn ki meyer parmi zot i parey rons.
MIC.7.4	Sa enn ki pli onnet i pir ki en zarbis pikan.
MIC.7.4	Sa zour rann kont ki bann santinel in anonse, in arive.
MIC.7.4	Aprezan, zot dan konfizyon.
MIC.7.5	Pa bezwen fye lo ou zanmi,
MIC.7.5	pa fer konfyans ou bann pros.
MIC.7.5	Pa ouver ou labous avek sa fanm ki dormi dan ou lebra.
MIC.7.6	Annefe, en garson i ensilte son papa,
MIC.7.6	e en fiy i opoz son manman,
MIC.7.6	en belfiy i opoz son belmer.
MIC.7.6	Lennmi i dan ou prop fanmir.
MIC.7.7	Mwan, mon pou tourn ver SENYER,
MIC.7.7	mon pou esper Bondye, mon sover.
MIC.7.7	Mon Bondye pou antann mwan.
MIC.7.8	Ou mon lennmi! Pa rezoui lo mwan.
MIC.7.8	Si mon'n tonbe, mon pou leve.
MIC.7.8	Si mon pe asiz dan fernwanr, SENYER i mon lalimyer.
MIC.7.9	Mon bezwen siport lakoler SENYER, akoz mon'n fer pese kont li.
MIC.7.9	Me i pou defann mon lakoz ek mon drwa.
MIC.7.9	I pou anmenn mwan dan lalimyer e mon pou war son lazistis.
MIC.7.10	Mon lennmi pou war sa e i pou ganny kouver avek laont.
MIC.7.10	Sa enn ki ti abitye demande: Oli SENYER, ou Bondye,
MIC.7.10	pou vin en spektak.
MIC.7.10	I pou ganny kraze anba lipye, parey labou dan semen.
MIC.7.11	Sa zour, ou bann miray pou ganny rekonstri.
MIC.7.11	Sa menm zour, ou bann teritwar pou agrandi.
MIC.7.12	Sa zour, i annan ki pou vin kot ou sorti Asiri ek bann lavil Lezip,
MIC.7.12	depi Lezip ziska kot larivyer Zourden,
MIC.7.12	depi en lanmer ziska lot,
MIC.7.12	e depi en montanny ziska lot.
MIC.7.13	Me later pou vin dezer,
MIC.7.13	akoz son bann zabitan,
MIC.7.13	akoz rezilta mesanste son zabitan.
MIC.7.14	SENYER! Avek ou baton berze, kondwir ou pep.
MIC.7.14	I pe reste tousel dan lafore, parmi bann pye fri.
MIC.7.14	Parey dan letan lontan, anmenn li dan bann laplenn Basann, dan Galaad.
MIC.7.15	Mon pou fer li war bann mervey parey dan lepok ki ou ti sorti Lezip.
MIC.7.16	Bann nasyon pou war sa e zot pou onte malgre zot gran lafors.
MIC.7.16	Zot pa pou konnen ki pou dir e fer konmsi zot pa tande.
MIC.7.17	Zot pou manz lapousyer parey serpan, ek lezot reptil.
MIC.7.17	An tranblan, zot pou sorti dan zot fortres
MIC.7.17	pour al ver SENYER, nou Bondye.
MIC.7.17	Zot pou dan lafreyer, zot pou per ou.
MIC.7.18	Napa bondye ki parey ou, SENYER; ou efas fot e pardonn pese restan ou pep.
MIC.7.18	Ou pa gard ou lakoler pour touzour,
MIC.7.18	me ou pran plezir montre ou fidelite.
MIC.7.19	Ou pou pran ankor konpasyon pour nou.
MIC.7.19	Ou pou met nou pese anba ou lipye.
MIC.7.19	Ou pou zet nou pese dan profonder lanmer.
MIC.7.20	Ou pou montre ou fidelite anver Zakob
MIC.7.20	e ou lanmitye anver Abrahanm,
MIC.7.20	otrefwa, par en serman, ou ti promet nou bann zanset.
NAM.1.1	En mesaz kondannasyon konsernan Niniv. Sa liv i dekri vizyon ki Bondye in donn Nahoum ki sorti dan vilaz Elkos.
NAM.1.2	SENYER i en Bondye zalou ki vanze.
NAM.1.2	SENYER i tir vanzans, e i tre ankoler.
NAM.1.2	SENYER i revanz lo son bann ladverser,
NAM.1.2	e gard son lakoler kont son bann lennmi.
NAM.1.3	SENYER i pasyan e son pwisans i gran.
NAM.1.3	SENYER pa zanmen fer en koupab pas pour inosan.
NAM.1.3	I tras son semen atraver gro divan ek tanpet;
NAM.1.3	bann nyaz i koman lapousyer anba son lipye.
NAM.1.4	I komann lanmer e lanmer i vin sek;
NAM.1.4	i fer sek tou bann larivyer.
NAM.1.4	Laplenn Basann ek Karmel i deperi;
NAM.1.4	fler Liban i fletri.
NAM.1.5	I fer tranble bann montanny, e fer fonn bann kolin.
NAM.1.5	Dan son prezans later i boulverse, lemonn antye avek tou son zabitan.
NAM.1.6	Lekel ki kapab reziste dan son lakoler?
NAM.1.6	Lekel ki kapab siport lasaler son lakoler?
NAM.1.6	Son rankin i propaze parey dife.
NAM.1.6	Bann ros i fann devan li.
NAM.1.7	SENYER i bon, i en labri dan moman detres.
NAM.1.7	I pran swen bann ki met zot konfyans dan li,
NAM.1.8	menm kan en gro laroul i balye tou.
NAM.1.8	I pou detri son bann ladverser.
NAM.1.8	I pou pourswiv son bann lennmi dan fernwanr.
NAM.1.9	Ki konplo ou prepare kont SENYER?
NAM.1.9	I pou detri tou konpletman.
NAM.1.9	Lennmi pa pou lev ankor.
NAM.1.10	Annefe, zot in vin parey brousay avek pikan ki'n anpaye.
NAM.1.10	Zot in soule avek labwason.
NAM.1.10	Zot pou ganny konpletman brile parey lapay sek.
NAM.1.11	Sa enn ki pe fer konplo kont SENYER, in sorti kot ou.
NAM.1.11	Son bann proze i destrikter.
NAM.1.12	La sa ki SENYER i deklare:
NAM.1.12	Menm si zot for e nonbre, zot pou disparet.
NAM.1.12	Si mon'n fer zot lapenn, mon pa pou fer li ankor.
NAM.1.13	Aprezan, mon pou kas sa fardo ki lo ou
NAM.1.13	e mon pou kas bann lasenn ki atas ou.
NAM.1.14	La sa ki SENYER in ordonnen kont zabitan Niniv:
NAM.1.14	Ou pou nepli annan okenn desandans ki pou port ou non.
NAM.1.14	Mon pou detri sa bann stati an bwa e an fer ki dan ou tanp.
NAM.1.14	Mon pou prepar ou latonm, akoz ou nepli vo nanryen.
NAM.1.15	Zabitan Zida! Gete! La zot pe vini lo montanny,
NAM.1.15	sa ki vin anons bonn nouvel:
NAM.1.15	Zot anons lape.
NAM.1.15	Selebre zot bann lafet, Zida;
NAM.1.15	gard zot bann ve.
NAM.1.15	Destrikter pa pou pas ankor parmi zot.
NAM.1.15	I'n ganny konpletman detri.
NAM.2.1	Pep Niniv! En larme pe monte pour atak.
NAM.2.1	Met bann solda lo miray defans.
NAM.2.1	Vey bann semen.
NAM.2.1	Rasanble tou ou lafors.
NAM.2.2	SENYER pou retabli laglwar desandan Zakob ensi ki grander Izrael,
NAM.2.2	malgre bann bandi ti'n deza fini depouy li.
NAM.2.3	Boukliye son bann lennmi i rouz,
NAM.2.3	son bann gerye in abiye an rouz.
NAM.2.3	Bann kales i pare pour konba.
NAM.2.3	Zot briye parey flanbo;
NAM.2.3	bann seval i azite.
NAM.2.4	Lo semen, bann kales i fonse avek vites.
NAM.2.4	Zot ale vini parey tors,
NAM.2.4	zot rapid parey zekler.
NAM.2.5	Lerwa i apel son bann zofisye.
NAM.2.5	Zot avanse me avek lezitasyon.
NAM.2.5	Lennmi i fons dan direksyon miray lavil,
NAM.2.5	pour met zot defans an plas.
NAM.2.6	Bann laport lo larivyer i ganny defonse;
NAM.2.6	pale rwayal i degrengole.
NAM.2.7	Zot tir larenn touni e anmenn li.
NAM.2.7	Son bann servant i lamante.
NAM.2.7	Zot plennyen parey bann pizon, e tap zot lestoma.
NAM.2.8	Lavil Niniv i parey en rezervwar defonse.
NAM.2.8	Zot kriye: Arete! Arete!
NAM.2.8	Me personn pa get deryer.
NAM.2.9	Fer piyaz larzan, fer piyaz lor!
NAM.2.9	Larises i annabondans;
NAM.2.9	Lobze presye pa manke.
NAM.2.10	Tou in ganny vole; tou in kase; tou in ganny kraze!
NAM.2.10	Bann leker in perdi kouraz, zenou i tranble,
NAM.2.10	lafors in afebli, bann figir in vin pal!
NAM.2.11	Ki'n arive avek Niniv sa landrwa kot bann lyon ti reste?
NAM.2.11	Ki'n arive avek sa kavern bann zenn lyon,
NAM.2.11	kot lyon, femel lyon ek piti lyon ti pronmnen,
NAM.2.11	san ki zot ganny deranze?
NAM.2.12	Lyon i desir zannimo an morso
NAM.2.12	pour son femel ek son bann piti.
NAM.2.12	I ranpli son kavern avek lavyann son bann viktim ki i'n desire an morso.
NAM.2.13	La sa ki SENYER liniver i deklare: Mon kont ou, e mon pou fer ou bann kales lager vin lafimen; ou bann zenn lyon pou ganny masakre. Mon pou aras ou tou sa ki ou ti pran lo later. Zot pa pou antann lavwa ou bann mesaze ankor.
NAM.3.1	Maler pour sa lavil ki kontan fer disan koule;
NAM.3.1	sa ki ranpli avek mansonz ek vyolans, e ki pa arete vole!
NAM.3.2	Ekout koudfwet, tapaz larou,
NAM.3.2	seval ki pe galope,
NAM.3.2	tapaz kales lager!
NAM.3.3	Bann kavalye i atake, avek lepe ek lans ki zot fer klate.
NAM.3.3	I annan en kantite blese, en ta lekor mor.
NAM.3.3	Kadav i partou, bann gerye i per lekilib lo zot!
NAM.3.4	Niniv! Ou koman en prostitye par ou lavi debos?
NAM.3.4	Par ou labote ou ti andoy dimoun e vann bann nasyon.
NAM.3.4	Par ou prostitisyon ou'n anbet bann pep.
NAM.3.5	Alor, la sa ki SENYER liniver i deklare:
NAM.3.5	Mon kont ou, mon pou lev ou rob ziska lo ou figir.
NAM.3.5	Mon pou montre bann nasyon ou touni
NAM.3.5	e bann rwayonm ava war ou laont.
NAM.3.6	Mon pou kouver ou avek salte;
NAM.3.6	mon pou mepriz ou e fer ou en spektak.
NAM.3.7	Tou sa ki pou war ou pou taye.
NAM.3.7	Zot pou dir: Lavil Niniv in ganny detri;
NAM.3.7	lekel ki pou pler lo li?
NAM.3.7	Kote mon pou rod rekonfor pour ou?
NAM.3.8	Niniv! Eski ou dan en meyer pozisyon ki lavil Teb,
NAM.3.8	lavil ki'n ganny konstri dan milye bann lebra larivyer Nil,
NAM.3.8	antoure avek delo?
NAM.3.8	Lanmer ti son defans e delo i en miray otour li.
NAM.3.9	Letyopi ek Lezip ti son lafors, ki ti san limit.
NAM.3.9	Pep Pout ek pep Libyen ti son bann alye.
NAM.3.10	Malgre sa, zabitan Teb ti ganny anvoye annegzil.
NAM.3.10	Son bann zanfan ti ganny kraze an pti morso dan tou bann kwen semen.
NAM.3.10	Zot ti tir osor pour bann dimoun enportan;
NAM.3.10	bann sef ti ganny ansennen.
NAM.3.11	Ou osi, ou pou sou e ou pou drive.
NAM.3.11	Ou pou rod en landrwa kasyet kont lennmi.
NAM.3.12	Tou ou bann fortifikasyon
NAM.3.12	i parey fig mir ki bon pou manze.
NAM.3.12	De ki ou sekwe son pye, bann fri pou tonm
NAM.3.12	dan labous sa enn ki oule manz zot.
NAM.3.13	Gete, ou bann gerye, parey bann fanm, nepli kapab lager.
NAM.3.13	Bann laport ou pei i gran ouver pour ou bann lennmi;
NAM.3.13	dife in detri bann fermtir.
NAM.3.14	Ranpli delo pour prepar zour batay;
NAM.3.14	repar ou bann fortres;
NAM.3.14	brouy later pour fer blok;
NAM.3.14	pran moul pour fer blok.
NAM.3.15	La, dife pou detri ou; ou pou ganny masakre par lepe.
NAM.3.15	Ou pou ganny devore parey sotrel.
NAM.3.15	Ou zabitan i enn lo lot parey bann sotrel!
NAM.3.16	Ou bann marsan ti pli nonbre ki zetwal dan lesyel.
NAM.3.16	Aprezan zot in disparet, parey sotrel, zot in ouver zot lezel e anvole.
NAM.3.17	Ou bann gard i parey bann kasbol;
NAM.3.17	ou bann zofisye i parey en group sotrel
NAM.3.17	ki'n apoz lo bann touf zarbis ler i fer fre.
NAM.3.17	Kan soley i leve, zot anvole e zot ale;
NAM.3.17	personn pa konnen kote zot ti ete.
NAM.3.18	Lerwa Asiri! Ou bann sef pe dormi;
NAM.3.18	ou bann gerye nepli bouze.
NAM.3.18	Ou pep in ganny disperse lo bann montanny;
NAM.3.18	napa personn pour rasanble zot.
NAM.3.19	Napa okenn remed pour ou blesir.
NAM.3.19	Ou bann blesir i mortel.
NAM.3.19	Tou sa ki pou antann ou nouvel, pou bat lanmen.
NAM.3.19	Annefe, personn pa'n kapab
NAM.3.19	sap ou bann kriyote san lafen.
HAB.1.1	Mesaz kondannasyon ki Bondye ti revel Habakouk dan en vizyon.
HAB.1.2	SENYER! Ziska kan, mon pou kontinyen kriy osekour
HAB.1.2	me ou pa ekoute?
HAB.1.2	Ziska kan mon pou kriy ver ou kont vyolans?
HAB.1.2	Me ou pa delivre mwan.
HAB.1.3	Akoz ou fer mwan war lemal,
HAB.1.3	e ou regar i kontinyen reste lo lenzistis?
HAB.1.3	Otour mwan, i annan zis ravaz ek vyolans.
HAB.1.3	Partou, i annan zis kerel ek dispit.
HAB.1.4	Alor, lalwa nepli ganny pratike.
HAB.1.4	Personn pa rann lazistis koman fodre.
HAB.1.4	Malfeter i atak sa enn ki bon.
HAB.1.4	Alor, lazistis i ganny bafwe
HAB.1.4	bann ziz i rann bann zizman enzis.
HAB.1.5	SENYER i dir:
HAB.1.5	Gete sa ki pe pase parmi bann nasyon.
HAB.1.5	Ou pou etonnen e sezi!
HAB.1.5	Aksyon i deza pe ganny egzekite.
HAB.1.5	Ou pa pou krwar, si ou antann rakonte.
HAB.1.6	Mon pe anvoy bann Babilonyen,
HAB.1.6	sa nasyon vyolan, san pitye,
HAB.1.6	ki travers partou dan bann pei,
HAB.1.6	pour pran posesyon bann landrwa ki pa pour zot.
HAB.1.7	Zot en pep terib ki fer per.
HAB.1.7	Zot enpoz zot prop lalwa ek zot lotorite.
HAB.1.8	Zot bann seval i pli rapid ki bann leopar,
HAB.1.8	pli feros ki bann loulou aswar.
HAB.1.8	Zot bann kavalye i atake.
HAB.1.8	Zot bann kales lager i sorti lwen.
HAB.1.8	Zot anvole koman leg kan i atake pour li devore.
HAB.1.9	Zot arive avek vyolans;
HAB.1.9	zot figir i get drwat devan zot.
HAB.1.9	Zot anmas prizonnyen ki nonbre konman disab.
HAB.1.10	Zot napa respe pour bann lerwa.
HAB.1.10	Zot mepriz bann sef.
HAB.1.10	Zot tanpi bann fortifikasyon.
HAB.1.10	Zot met en lateras later kont bann miray ki zot pran.
HAB.1.11	Alor, zot pase parey en gro divan e kontiny zot semen.
HAB.1.11	Sa ki enportan pour zot, se zot lafors.
HAB.1.11	Zot pran lafors pour zot bondye.
HAB.1.12	SENYER, mon Bondye, mon Sen!
HAB.1.12	Ou ki SENYER, depi touzour.
HAB.1.12	Ou pa pou mor.
HAB.1.12	SENYER! Ou'n swazir bann Babilonyen pour egzekit ou zizman.
HAB.1.12	Mon Ros protekter! Ou'n etabli zot pour pini nou.
HAB.1.13	Ou lizye i tro pir pour kontanple lemal.
HAB.1.13	Ou pa kapab get maler,
HAB.1.13	pourtan, ou get bann tret san dir nanryen.
HAB.1.13	Kan bann malfeter i detri bann pli zis ki zot,
HAB.1.13	akoz ou reste trankil?
HAB.1.14	Ou tret bann imen koman pwason dan lanmer,
HAB.1.14	parey bann pti zensek ki napa okenn met.
HAB.1.15	Bann Babilonyen i kros zot avek lanmson;
HAB.1.15	i anmenn zot dan zot lasenn.
HAB.1.15	Alor, zot selebre; zot dan gran lazwa.
HAB.1.16	Pour sa rezon, zot ofer en sakrifis an loner zot lasenn
HAB.1.16	e bril lansan devan zot karle.
HAB.1.16	Annefe, akoz sa, ki zot in atrap bokou pwason,
HAB.1.16	e manz bann bon repa.
HAB.1.17	Alor, eski zot kapab arete servi zot lasenn
HAB.1.17	e masakre lezot nasyon san pitye?
HAB.2.1	Mon pou reste dan mon plas koman santinel;
HAB.2.1	mon pou debout lo miray
HAB.2.1	pour gete ki Bondye pou dir mwan.
HAB.2.1	Ki i pou reponn lo size mon bann konplent?
HAB.2.2	SENYER ti reponn mwan.
HAB.2.2	I ti dir: Ekri sa vizyon;
HAB.2.2	ekri li lo bann plak pour kapab lir li fasilman.
HAB.2.3	Annefe, sa i ankor en vizyon pour en letan ki'n ganny fikse.
HAB.2.3	I pou realize byento; sa i laverite.
HAB.2.3	Si i tarde, espere,
HAB.2.3	akoz i pou sirman realize, san tarde.
HAB.2.4	I gonfle avek lorgey
HAB.2.4	pa fer sa ki drwat.
HAB.2.4	Me sa enn ki zis, pou viv par son lafwa.
HAB.2.5	I vre, diven i en tret:
HAB.2.5	Sa enn ki vantar pa reste trankil.
HAB.2.5	I ouver gran son lagorz, parey lemonn lanmor.
HAB.2.5	Parey lanmor, i pa zanmen satisfe.
HAB.2.5	I atir tou nasyon kot li;
HAB.2.5	i ralye otour li tou bann pep.
HAB.2.6	Me dimoun pou fer li vin en fars,
HAB.2.6	en size plezantri.
HAB.2.6	Zot pou dir:
HAB.2.6	Maler lo sa enn ki akimil larises ki pa pour li!
HAB.2.6	Ziska kan ou pou zis akimil det!
HAB.2.7	Eski dimoun ki ou dwa pa pou aparet en sel kou?
HAB.2.7	Eski bann ki fer ou tranble pa pou leve en sel kou?
HAB.2.7	Zot tour, zot pou depouy ou!
HAB.2.8	Akoz ou'n depouy en kantite nasyon,
HAB.2.8	akoz ou'n fer disan imen koule,
HAB.2.8	akoz vyolans dan pei,
HAB.2.8	dan lavil e kot tou son bann zabitan,
HAB.2.8	leres bann pep pou depouy ou.
HAB.2.9	Maler lo sa enn ki fer profi malonnet pour son fanmir.
HAB.2.9	I permet li plas son nik lao dan oter, pour ki maler pa tous li.
HAB.2.10	Kan ou ti deside detri en kantite bann pep,
HAB.2.10	Ou desizyon in fer laont ou fanmir.
HAB.2.10	Ou pe detri ou prop lavi.
HAB.2.11	Ros dan miray pou kriye kont ou,
HAB.2.11	e poto dibwa dan lakaz pou reponn li.
HAB.2.12	Maler lo sa enn ki konstri en lavil lo disan,
HAB.2.12	e plas fondasyon lavil lo krim!
HAB.2.13	Bann pep i fatig zot pour dife;
HAB.2.13	bann popilasyon i rente pour nanryen.
HAB.2.13	Tousala, pa i sorti kot SENYER liniver.
HAB.2.14	Me, parey delo i ranpli lanmer,
HAB.2.14	later antye pou konn grander SENYER.
HAB.2.15	Maler pour sa enn ki fer bwar son prosen,
HAB.2.15	e ki vers pwazon pour soul son prosen,
HAB.2.15	pour fer li montre son touni!
HAB.2.16	Ou'n kouver ou avek laont plito ki loner.
HAB.2.16	Akoz ou osi, pa ou bwar e tir ou touni?
HAB.2.16	Lakoup ki dan lanmen drwat SENYER pou savir lo ou:
HAB.2.16	Ou loner pou sanz an laont!
HAB.2.17	Vyolans kont Liban pou tourn kont ou;
HAB.2.17	destriksyon bann zannimo pou fer ou per
HAB.2.17	akoz disan imen, akoz vyolans kont pei,
HAB.2.17	kont lavil e kont son bann zabitan.
HAB.2.18	Akfer fabrik en stati fer par en artizan?
HAB.2.18	I zis en zidol an metal ki'n ganny forze,
HAB.2.18	pour fer dimoun krwar dan mansonz.
HAB.2.18	I pa ni menm koze,
HAB.2.18	me en artizan i met konfyans dan li?
HAB.2.19	Maler lo ou ki dir avek en morso dibwa: Leve
HAB.2.19	e ki dir avek en stati an ros: Reveye!
HAB.2.19	Eski i kapab ansennyen?
HAB.2.19	I en stati kouver avek lor ek larzan,
HAB.2.19	me i napa okenn souf lavi dan li.
HAB.2.20	Me SENYER i prezan dan son tanp sen.
HAB.2.20	Later antye! Fer silans devan li.
HAB.3.1	Lapriyer profet Habakouk dan laform en kantik dey.
HAB.3.2	SENYER! Mon'n antann koz lo ou bann mervey.
HAB.3.2	SENYER! Mon tranble devan ou bann gran aksyon.
HAB.3.2	Pandan ki nou ankor vivan, fer ankor sa bann mervey.
HAB.3.2	Fer zot ganny konnen!
HAB.3.2	Me dan ou lakoler, pa oubliy ou konpasyon.
HAB.3.3	Bondye i sorti Temann!
HAB.3.3	Bondye sen i sorti dan montanny Parann!
HAB.3.3	Son laglwar i kouver lesyel
HAB.3.3	e son louanz i ranpli later!
HAB.3.4	I klere parey lalimyer soley.
HAB.3.4	Bann reyon i sorti dan son lanmen,
HAB.3.4	la kot i kasyet son pwisans.
HAB.3.5	Devan li, en lepidemi pe avanse;
HAB.3.5	deryer li, en lafyev i swiv dan son lepa.
HAB.3.6	Kan i arete, later i tranble.
HAB.3.6	I get bann nasyon, zot tranble.
HAB.3.6	Bann montanny ansyen i fann an de;
HAB.3.6	bann kolin ek bann santye ki la depi lontan, zot afese;
HAB.3.6	zot ki otrefwa ti son semen.
HAB.3.7	Mon war bann latant Kousann ki'n aplati,
HAB.3.7	pep Madyanit pe tranble avek lafreyer.
HAB.3.8	SENYER! Eski ou gran lakoler ti kont bann larivyer?
HAB.3.8	Alor, ou gran lakoler i kont bann larivyer e kont lanmer,
HAB.3.8	kan ou mont lo ou bann seval ek ou bann kales pour laviktwar?
HAB.3.9	Ou prepar ou fles;
HAB.3.9	ou bann parol i parey bann dart.
HAB.3.9	Ou fer later ouver e larivyer i aparet.
HAB.3.10	Bann montanny i war ou,
HAB.3.10	zot tranble avek lafreyer.
HAB.3.10	Lapli i tonm avek lafors; losean i ronfle.
HAB.3.10	I anvoy son laroul anler.
HAB.3.11	Soley ek lalin i reste san bouze
HAB.3.11	devan lalimyer ou bann dart,
HAB.3.11	devan zekler ou bann lans.
HAB.3.12	Ou travers later dan lakoler;
HAB.3.12	ou kraz bann nasyon par ou lakoler.
HAB.3.13	Ou sorti pour sov ou pep,
HAB.3.13	pour sov sa enn ki ou'n konsakre.
HAB.3.13	Ou detri sef klan bann malfeter.
HAB.3.13	Ou detri zot konpletman.
HAB.3.14	Ou pers latet bann sef son bann gerye avek zot prop dart.
HAB.3.14	Zot arive parey siklonn, pour sas nou dan tou kote.
HAB.3.14	Zot kriye avek lazwa,
HAB.3.14	konmsi pour devor en pov
HAB.3.14	ki ti'n kasyet dan son trou.
HAB.3.15	Ou avans dan lanmer avek ou bann seval,
HAB.3.15	atraver bann gro laroul.
HAB.3.16	Mon tande e mon tranble dan mwan menm;
HAB.3.16	sa tapaz i fer mon lalev tranble;
HAB.3.16	mon bann lezo pe pouri;
HAB.3.16	mon lazanm i tranble.
HAB.3.16	Dan silans, mon atann zour maler,
HAB.3.16	pour fer fas avek sa pep ki vin atak nou.
HAB.3.17	Pye fig nepli fleri;
HAB.3.17	plantasyon rezen nepli donn rezen;
HAB.3.17	pye zoliv nepli donn zoliv;
HAB.3.17	bann plantasyon dible nepli donn dekwa manze.
HAB.3.18	Sepandan, mon pou dan lazwa akoz SENYER;
HAB.3.18	mon pou zwaye akoz Bondye i mon sover.
HAB.3.19	BONDYE, mon Senyer, li menm mon lafors:
HAB.3.19	I rann mon lipye parey lipye gazel;
HAB.3.19	i fer mwan taye e sote lo bann oter.
HAB.3.19	Pour sef lakoral: Avek bann lenstriman lakord.
ZEP.1.1	SENYER ti koz avek Sofoni, garson Kousi, garson Gedalya, garson Amaria, garson Ezekyas, dan lepok ki Zozyas, garson Amonn, ti lerwa Zida.
ZEP.1.2	La sa ki SENYER i deklare:
ZEP.1.2	Mon pou konpletman detri tou sa ki lo later.
ZEP.1.3	Mon pou fer disparet tou et imen ek tou zannimo,
ZEP.1.3	bann zwazo dan lesyel ek bann pwason dan lanmer.
ZEP.1.3	Mon pou fer tonbe bann malfeter
ZEP.1.3	ek bann ki fer zot mal azir.
ZEP.1.3	Mon pou fer disparet tou bann et imen lo later,
ZEP.1.3	SENYER ki deklare.
ZEP.1.4	Mon pou lev mon lanmen kont Zida
ZEP.1.4	e kont tou zabitan Zerizalenm.
ZEP.1.4	Mon pou fer disparet dan sa landrwa, bann Baal ki reste,
ZEP.1.4	menm non bann pret ki ti servi li.
ZEP.1.5	Mon pou fer disparet bann ki mont lo twa zot lakaz
ZEP.1.5	pour ador bann zetwal;
ZEP.1.5	bann ki prostern devan SENYER,
ZEP.1.5	me ki anmenmtan pe pret serman lo non Molek.
ZEP.1.6	Zot in tourn ledo avek SENYER,
ZEP.1.6	e pa'n rod SENYER ni konsilte li.
ZEP.1.7	Fer silans devan Senyer BONDYE!
ZEP.1.7	Akoz zour zizman SENYER i pros:
ZEP.1.7	SENYER in prepar en sakrifis;
ZEP.1.7	i'n konsakre son bann envite.
ZEP.1.8	Zour sakrifis SENYER,
ZEP.1.8	mon pou regle kont avek bann sef, bann garson lerwa,
ZEP.1.8	e tou bann ki met bann lenz etranze.
ZEP.1.9	Sa zour, mon pou fer rann kont
ZEP.1.9	tou sa bann ki travers laport tanp,
ZEP.1.9	e ki ranpli tanp zot SENYER avek vyolans ek frod.
ZEP.1.10	La sa ki SENYER i deklare:
ZEP.1.10	Sa zour, zot pou antann kriye depi laport Pwason.
ZEP.1.10	Zot pou antann irlman sorti dan Nouvo lavil;
ZEP.1.10	e en gran tapaz sorti dan kolin.
ZEP.1.11	Bann zabitan ki dan leba lavil! Kriye.
ZEP.1.11	Tou bann marsan in ganny detri.
ZEP.1.11	Tou bann ki pez larzan in ganny touye.
ZEP.1.12	Dan sa lepok, mon pou pran en lalanp;
ZEP.1.12	mon pou fouy dan Zerizalenm.
ZEP.1.12	Mon pou pran aksyon kont bann zonm ki viv trankilman
ZEP.1.12	e ki les lanmar depoze parey dan en fon boutey.
ZEP.1.12	Zot dir: SENYER pa fer ni sa ki byen, ni sa ki mal.
ZEP.1.13	Zot larises pou ganny pran.
ZEP.1.13	Zot lakaz pou ganny detri.
ZEP.1.13	Zot pou fer lakaz, me zot pa pou reste ladan.
ZEP.1.13	Zot pou plant rezen, me zot pa pou bwar son diven.
ZEP.1.14	Sa gran zour SENYER i pros;
ZEP.1.14	i tre pros, i pe arive byen vit.
ZEP.1.14	Menm bann gerye i kriy osekour.
ZEP.1.15	Sa zour pou en zour lakoler,
ZEP.1.15	en zour maler, en zour tourman ek destriksyon,
ZEP.1.15	en zour fernwanr, kouver avek nyaz epe.
ZEP.1.16	Sa zour, zot pou antann son tronpet,
ZEP.1.16	tapaz lager kont bann lavil fortifye,
ZEP.1.16	e kont bann fortres.
ZEP.1.17	Mon pou anvoy maler lo bann imen.
ZEP.1.17	Zot pou mars parey bann aveg,
ZEP.1.17	akoz zot in fer pese kont SENYER.
ZEP.1.17	Zot disan pou fannen parey lapousyer
ZEP.1.17	e zot laser pou parey salte.
ZEP.1.18	Ni zot larzan, ni zot lor
ZEP.1.18	pa pou kapab sov zot.
ZEP.1.18	Dife son zalouzi pou devor later antye.
ZEP.1.18	Sa pou en destriksyon terib.
ZEP.1.18	Tou zabitan later pou ganny eksterminen.
ZEP.2.1	Rasanble zot, vin ansanm, nasyon san pider,
ZEP.2.2	avan ki en lord i sorti,
ZEP.2.2	avan sa zour i anvole parey en bren lapay,
ZEP.2.2	avan ki gro lakoler SENYER i tonm lo zot,
ZEP.2.2	avan ki sa zour lakoler SENYER i arive!
ZEP.2.3	Rod SENYER! Zot tou, bann dimoun senp dan pei,
ZEP.2.3	bann ki azir avek drwatir.
ZEP.2.3	Rod lazistis ek limilite!
ZEP.2.3	Petet, zot ava ganny proteze, zour lakoler SENYER.
ZEP.2.4	Gaza pou ganny abandonnen;
ZEP.2.4	Askelonn pou ganny detri;
ZEP.2.4	Zabitan Asdod pou ganny sase gran lizour;
ZEP.2.4	Ekronn pou ganny demoli.
ZEP.2.5	Maler pour bann zabitan obor lanmer, bann Keretit!
ZEP.2.5	SENYER in pronons en zizman kont zot:
ZEP.2.5	Kanaan, pei Filisten! Mon pou detri ou.
ZEP.2.5	Mon pou fer disparet tou ou bann zabitan.
ZEP.2.6	Ou borlanmer pou vin bann laplenn zerb pour bann berze,
ZEP.2.6	bann park pour bann troupo.
ZEP.2.7	Leres sirvivan pep Zida ki pou okip sa rezyon,
ZEP.2.7	kot zot pou sonny zot bann zannimo.
ZEP.2.7	Aswar, zot pou al dormi dan bann lakaz Askelonn.
ZEP.2.7	SENYER, zot Bondye, pou azir dan zot faver.
ZEP.2.7	I pou retabli zot sityasyon.
ZEP.2.8	Mon'n antann bann ensilt sorti kot bann Moabit,
ZEP.2.8	bann Amonit pe gognarde.
ZEP.2.8	Zot in ensilte mon pep e pran zot later pour agrandi pour zot.
ZEP.2.9	Alor, la sa ki SENYER liniver, Bondye Izrael, i deklare:
ZEP.2.9	Osi vre ki mon vivan, Moab pou vin parey Sodonm;
ZEP.2.9	bann Amonit parey lavil Gomor.
ZEP.2.9	Sa pei pou vin en landrwa kouver avek move zerb,
ZEP.2.9	bann basen disel, en pei detri pour touzour.
ZEP.2.9	Leres sirvivan parmi mon pep pou depouy li.
ZEP.2.9	Restan mon pep pou pran posesyon zot patrimwann.
ZEP.2.10	Sa pou ariv zot akoz zot lorgey,
ZEP.2.10	akoz zot in ensilte pep SENYER liniver.
ZEP.2.11	SENYER pou azir dan en fason terib kont zot.
ZEP.2.11	I pou detri tou bann bondye lo later.
ZEP.2.11	Bann nasyon dan bann zil lwenten,
ZEP.2.11	pou prosternen devan li.
ZEP.2.12	Zot osi, bann Etyopyen!
ZEP.2.12	Zot pou ganny masakre.
ZEP.2.13	SENYER pou lev son lanmen kont bann zabitan dan Nor
ZEP.2.13	e fer disparet Asiri.
ZEP.2.13	I pou fer Niniv vin en landrwa devaste, sek parey dezer.
ZEP.2.14	Bann troupo ek tou kalite zannimo pou viv la:
ZEP.2.14	Ibou ek katiti pou pas lannwit parmi son bann kolonn.
ZEP.2.14	Zwazo pou vin kriy obor lafnet.
ZEP.2.14	Larin i partou, depi lantre,
ZEP.2.14	akoz bann lanbri an sed in ganny arase.
ZEP.2.15	Sanmenm sa ki pou arive avek Niniv,
ZEP.2.15	sa lavil fyer ki ti an sekirite.
ZEP.2.15	Son bann zabitan ti dir:
ZEP.2.15	Mwan ki la! Napa koman mwan!
ZEP.2.15	Aprezan, in ganny detri;
ZEP.2.15	i'n vin en landrwa maske pour zannimo!
ZEP.2.15	Tou sa ki pas par la i gognarde
ZEP.2.15	e fer bann zes endesan.
ZEP.3.1	Maler lo lavil rebel, lavil koronpi, lavil diktater!
ZEP.3.2	I pa'n ekout personn;
ZEP.3.2	i'n refize ganny korize.
ZEP.3.2	I pa'n met son konfyans dan SENYER;
ZEP.3.2	i pa'n oule apros kot son Bondye.
ZEP.3.3	Son bann sef i parey bann lyon ki pe kriye.
ZEP.3.3	Son bann ziz i parey bann loulou ki fer lasas aswar.
ZEP.3.3	Kan bomaten i fer, zot napa nanryen pour manze.
ZEP.3.4	Son bann profet i en bann bandi ki pe tronp dimoun.
ZEP.3.4	Son bann pret in mank respe pour sa ki sakre;
ZEP.3.4	zot in vyol lalwa.
ZEP.3.5	Dan lavil, SENYER i montre lazistis.
ZEP.3.5	I pa fer nanryen ki enzis.
ZEP.3.5	Tou le bomaten, san zanmen manke,
ZEP.3.5	i rann son zizman.
ZEP.3.5	Malgre sa, malfeter i azir san okenn laont.
ZEP.3.6	Mon'n fer bann nasyon disparet.
ZEP.3.6	Mon'n demoli zot miray defans.
ZEP.3.6	Mon'n fer zot semen vin en ta debri, kot personn pa pase.
ZEP.3.6	Zot bann lavil in ganny detri,
ZEP.3.6	i nepli annan okenn zabitan.
ZEP.3.7	Mon ti dir: Sirman ki lavil ava annan respe pour mwan,
ZEP.3.7	ki i ava aksepte ganny korize,
ZEP.3.7	e ki mon pa ti ava bezwen egzekit mon bann menas kont li.
ZEP.3.7	Me zot ti depese pour azir pli mal ankor.
ZEP.3.8	La sa ki SENYER i deklare:
ZEP.3.8	Esper mwan! Espere zour mon leve pour akiz zot.
ZEP.3.8	Mon'n deside rasanble bann nasyon, bann rwayonm,
ZEP.3.8	pour fer zot santi pwa mon gran lakoler.
ZEP.3.8	Mon pou detri pei antye par dife mon lakoler terib.
ZEP.3.9	Alor, mon pou pirifye labous bann pep,
ZEP.3.9	pour ki zot tou, zot envok non SENYER
ZEP.3.9	e servi mwan avek en menm leker.
ZEP.3.10	Depi lot kote bann larivyer Letyopi,
ZEP.3.10	mon bann adorater, bann ki mon'n disperse,
ZEP.3.10	pou anmenn zot lofrann kot mwan.
ZEP.3.11	Sa zour, ou pou nepli onte akoz ou bann move aksyon
ZEP.3.11	ki ti fer ou revolte kont mwan.
ZEP.3.11	Mon pou fer disparet parmi zot, tou bann ki fyer e arogan.
ZEP.3.11	Ou ava arete montre ou lorgey lo mon montanny sen.
ZEP.3.12	Mon pou kit parmi zot, en pep senp e pov.
ZEP.3.12	Zot pou rod proteksyon dan non SENYER.
ZEP.3.13	Leres sirvivan Izrael pa pou fer sa ki mal.
ZEP.3.13	Zot pou nepli koz manti.
ZEP.3.13	Zot pou nepli tronp dimoun par zot parol.
ZEP.3.13	Zot pou viv e dormi anpe.
ZEP.3.13	Personn pa pou fer zot per.
ZEP.3.14	Lavil Siyon! Kriye dan lazwa.
ZEP.3.14	Zabitan Izrael! Selebre.
ZEP.3.14	Zerizalenm! Sant avek tou ou leker.
ZEP.3.15	SENYER in retir tou zizman kont ou.
ZEP.3.15	I'n detourn tou ou bann lennmi.
ZEP.3.15	SENYER, lerwa Izrael i parmi ou.
ZEP.3.15	Ou pa bezwen per okenn maler ankor.
ZEP.3.16	Sa zour, zot pou dir Zerizalenm:
ZEP.3.16	Lavil Siyon! Pa per. Pa dekouraze!
ZEP.3.17	SENYER, ou Bondye i la avek ou,
ZEP.3.17	koman en gerye ki donn laviktwar.
ZEP.3.17	I dan gran lazwa akoz ou.
ZEP.3.17	Dan son lanmour, i pou donn ou en nouvo lavi;
ZEP.3.17	dan lazwa, i selebre akoz ou.
ZEP.3.18	Mon pou rasanble bann ki ti dan sagren, lwen avek bann lafet.
ZEP.3.18	Mon pou ekart maler lwen avek ou,
ZEP.3.18	pour ki ou nepli kouver avek laont.
ZEP.3.19	Dan sa lepok, mon pou pini bann ki maltret ou.
ZEP.3.19	Mon pou sov sa enn ki bwete.
ZEP.3.19	Mon pou rasanble bann ki'n ganny disperse.
ZEP.3.19	Mon pou retabli zot loner e fer zot renonmen
ZEP.3.19	dan tou bann pei kot zot ti onte.
ZEP.3.20	La sa ki SENYER i deklare:
ZEP.3.20	Dan sa letan, mon pour fer zot retournen;
ZEP.3.20	dan sa letan, mon pou rasanble zot.
ZEP.3.20	Mon pou sanz zot sityasyon devan zot lizye.
ZEP.3.20	Mon pou fer zot en renonmen e elev zot loner parmi bann nasyon.
HAG.1.1	Premye zour, sizyenm mwan, dan dezyenm lannen ki Dariis ti lerwa Lapers, SENYER liniver ti adres profet Agze en mesaz pour gouverner rezyon Zida, Zorobabel, garson Sealtiel, e pour Gran-Pret Zozye, garson Yosadak.
HAG.1.2	La sa ki SENYER liniver i deklare: Sa pep i dir letan pa ankor arive pour mon tanp ganny rekonstri.
HAG.1.3	Alor, parol SENYER ti arive par lentermedyer profet Agze: 
HAG.1.4	Eski la i en lepok pour zot reste dan zot lakaz byen dekore? Tandis ki mon lakaz li, in degrengole, i anrin? 
HAG.1.5	Alor, la sa ki mwan, SENYER liniver, mon demann zot: Reflesi lo zot sityasyon. 
HAG.1.6	Zot in senm bokou, me zot in rekolte en pti gin; zot in ganny manze, me zot pa zanmen ase; zot in ganny bwar, me zot touzour swaf; zot sanze, me zot lenz pa zanmen gard lasaler; lapey bann travayer i al dan en portmonnen defonse.
HAG.1.7	La sa ki SENYER liniver i deklare: Reflesi lo sa ki zot pe fer. 
HAG.1.8	Mont dan montanny e al rod dibwa. Rekonstri tanp e mon ava santi mwan ere. Alor, mon ava resevwar tou loner ki mon merite, mwan SENYER ki deklare.
HAG.1.9	Zot ti espere rekolte bokou, me zot pa'n rekolte bokou. Sa ki zot in anmenn dan lakour, mon'n soufle lo la e fer li anvole. Akoz? SENYER liniver, i demande. Akoz zot, zot touzour okipe avek zot prop lakaz, tandis ki mon tanp in vin zis en ta debri. 
HAG.1.10	Pour sa rezon, lesyel pa'n donn zot son laroze e later pa'n prodwi son fri. 
HAG.1.11	Mon'n fer vin lasesres dan pei: Lo bann kolin, dan bann plantasyon dible ek plantasyon rezen, dan plantasyon zoliv. Nanryen pa pou ganny prodwir, ni dimoun, ni zannimo, ni later.
HAG.1.12	Alor Zorobabel, garson Sealtiel, ek Gran-Pret Zozye, garson Yosadak, ansanm avek leres pep ki'n retournen sorti legzil, ti obei sa ki SENYER zot Bondye ti demann zot fer, par lentermedyer profet Agze. Lepep ti annan en gran respe pour SENYER.
HAG.1.13	Apre sa, Agze, mesaze SENYER, ti adres zot sa mesaz SENYER: Mon avek zot, mwan SENYER ki deklare.
HAG.1.14	Alor, SENYER ti fortifye lespri Zorobabel, gouverner provens Zida, garson Sealtiel e avek lespri Zozye, garson Gran-Pret Yosadak, ansanm avek leres lepep. Zot ti vin travay pour rekonstri tanp zot Bondye, SENYER liniver. 
HAG.1.15	Sa ti ariv vennkatriyenm zour, sizyenm mwan, dan dezyenm lannen ki Dariis ti lerwa Lapers.
HAG.2.1	Venteenyenm zour, setyenm mwan, dan dezyenm lannen ki Dariis ti lerwa Lapers, SENYER liniver ti koz avek profet Agze. I ti dir li: 
HAG.2.2	Koz avek Zorobabel garson Sealtiel, gouverner rezyon Zida, avek Gran-Pret Zozye, garson Yosadak, e avek leres lepep ki'n retournen e dir zot:
HAG.2.3	Eski i annan parmi zot ki rapel labote sa tanp? Ki mannyer zot trouv li, la aprezan? I pa nanryen ditou, non? 
HAG.2.4	Alor, la sa ki SENYER i deklare: Pran kouraz, Zorobabel! Pran kouraz, Gran-Pret Zozye, garson Yosadak! Pran kouraz zot tou ki dan sa pei! Konmans travay. SENYER liniver ki deklare, 
HAG.2.5	dapre sa promes ki mon ti fer kan zot ti sorti Lezip. Pa per, mon avek zot.
HAG.2.6	La sa ki SENYER liniver i deklare: Dan ankor en pti pe letan, mon pou fer tranble lesyel ek later, lanmer ek later ferm. 
HAG.2.7	Mon pou boulvers tou bann nasyon; mon pou fer zot anmenn isi zot gran kantite larises; mon pou ranpli sa tanp avek laglwar, SENYER liniver ki deklare. 
HAG.2.8	Annefe, larzan i pour mwan, lor i pour mwan, SENYER liniver ki deklare. 
HAG.2.9	Labote sa nouvo tanp pou depas sa enn avan. Lanmenm la, ki mon pou anmenn lape, SENYER liniver ki deklare.
HAG.2.10	Vennkatriyenm zour, nevyenm mwan, dan dezyenm lannen ki Dariis ti lerwa, SENYER liniver ti koz avek li par lentermedyer profet Agze:
HAG.2.11	La sa ki SENYER liniver i deklare: Demann bann pret en lalwa lo sa kestyon: 
HAG.2.12	Si en dimoun pe anmenn en morso lavyann konsakre, anvlope dan en lenz, e apre, sa lenz i tous swa dipen, legim, oubyen diven, delwil, oubyen nenport ki manze, eski sa manze osi i vin sakre?
HAG.2.12	Sa bann pret ti reponn, “Non.”
HAG.2.13	Agze ti dir ankor, “Si en dimoun i ganny kontaminen akoz i'n vin an kontak avek en kadav, e i tous enn sa bann manze, eski sa manze i vin enpir?”
HAG.2.13	Bann pret ti reponn, “Wi.”
HAG.2.14	Alor Agze ti dir, “La sa ki SENYER i deklare: Sityasyon sa pep, sa nasyon, tou zot travay i menm zafer devan mwan. Tou sa ki zot ofer i enpir.”
HAG.2.15	SENYER ti dir ankor: Aprezan, reflesi ki pou arive apartir ozordi e dan lavenir. Avan ki ou ti rekonmans konstri mon tanp, e ki bann ros ti konmans ganny met enn lo lot, 
HAG.2.16	ki ti arive avek ou? Kan enn ti al pran 20 mezir, i ti trouv zis 10; kan i ti al rod 50 mezir diven dan resipyan 50 mezir, ti annan zis 20 mezir.
HAG.2.17	La sa ki SENYER i deklare: Mon ti pini zot e detri tou sa ki zot ti'n prodwi; tou in fletri e pouri e ganny detri par lipou ek lagrel. Me zot pa'n retourn kot mwan, SENYER ki deklare. 
HAG.2.18	Alor, reflesi ki pou arive apartir ozordi, vennkatriyenm zour, nevyenm mwan, e apre. Depi sa zour ki fondasyon tanp SENYER in ganny poze, 
HAG.2.19	eski legren ki'n ganny rekolte in ariv dan langar rezerv? Annefe, bann plantasyon rezen, fig, grenad ek zoliv pa pe raport nanryen. Me mwan, apartir ozordi, mon pou kouver zot avek mon benediksyon.
HAG.2.20	Sa menm zour, vennkatriyenm zour, nevyenm mwan, SENYER ti koz avek Agze pour en dezyenm fwa: 
HAG.2.21	Koz avek Zorobabel, gouverner provens Zida, garson Sealtiel. Dir li: Mwan SENYER liniver, mon pou fer tranble lesyel ek later. 
HAG.2.22	Mon pe al fer tonbe bann lerwa e detri pwisans bann rwayonm lo later. Mon pou detri bann gerye avek zot kales lager ek zot bann kavalye. Bann kavalye pou masakre kanmarad.
HAG.2.23	Me sa zour, SENYER liniver i deklare, mon pou pran ou, mon serviter Zorobabel, garson Sealtiel e fer ou vin parey en sele personnel, akoz mon'n swazir ou. SENYER liniver ki deklare.
ZEC.1.1	Wityenm mwan, dan dezyenm lannen ki Dariis ti lerwa Lapers, SENYER ti koz avek profet Zakari, garson Berekya, garson Ido:
ZEC.1.2	SENYER ti ankoler bokou kont ou bann zanset.
ZEC.1.3	Alor, dir zot: La sa ki SENYER liniver i deklare: Retourn kot mwan, SENYER liniver i deklare, e mon ava retourn kot ou, SENYER liniver i deklare.
ZEC.1.4	Pa fer parey zot bann zanset avek ki bann ansyen profet ti anonse: La sa ki SENYER liniver i deklare: Retournen! Kit zot bann move semen ek zot bann move mannyer fer! Me, zot pa ti ekout mwan; zot pa ti pret atansyon, SENYER liniver i deklare.
ZEC.1.5	Oli zot bann zanset? Eski sa bann profet zot touzour vivan?
ZEC.1.6	Sepandan mon bann parol, mon bann desizyon ki mon ti'n donn mon bann serviter, bann profet, pa i'n ariv ziska kot zot bann zanset? Alor, zot ti repanti e zot ti dir: SENYER liniver in deside tret nou dapre nou mannyer viv e nou mannyer fer.
ZEC.1.7	Vennkatriyenm zour dan onzyenm mwan, ki mwan Sebat, dan dezyenm lannen ki Dariis ti Lerwa, SENYER ti koz avek profet Zakari, garson Berekya, garson profet Ido:
ZEC.1.8	Dan lannwit, mon ti war en zonm pe mont lo en seval rouz! I ti'n arete dan en vale parmi bann pye dibwa. Deryer li, ti annan bann seval kouler rouz, bren e blan.
ZEC.1.9	Mon ti demann li, “Mon senyer, ki sa bann seval i reprezante?”
ZEC.1.9	Lanz ki ti pe koz avek mwan, ti dir mwan, “Mon pou eksplik ou sa ki zot reprezante.”
ZEC.1.10	Alor, sa zonm ki ti pe debout parmi bann pye dibwa ti reponn, “SENYER in anvoy sa bann seval pour al eksplor later.”
ZEC.1.11	Bann kavalye ti dir avek lanz SENYER ki ti pe debout parmi bann pye dibwa, “Nou'n eksplor later; nou'n konstate ki partou lo later i trankil e anpe.”
ZEC.1.12	Alor, lanz ti dir, “SENYER liniver! Ankor konbyen letan eski ou pa pou pran pitye pour Zerizalenm ek bann lavil dan Zida kont ki ou ankoler depi deza 70 an?”
ZEC.1.13	Apre, SENYER ti reponn lanz ki ti pe koz avek mwan, par bann parol konsolasyon ek bann parol lankourazman.
ZEC.1.14	Lanz ki ti pe koz avek mwan ti dir mwan:
ZEC.1.14	Proklanm sa mesaz:
ZEC.1.14	La sa ki SENYER liniver i deklare:
ZEC.1.14	Mon kontan Zerizalenm ek Siyon avek pasyon.
ZEC.1.15	Me mon tre ankoler kont bann nasyon ki krwar zot dan byen:
ZEC.1.15	Kan mon pa ti tro ankoler kont zot,
ZEC.1.15	zot in ogmant zot maler.
ZEC.1.16	Pour sa rezon, la sa ki SENYER i deklare:
ZEC.1.16	Par pitye, mon pou retourn Zerizalenm avek konpasyon;
ZEC.1.16	lanmenm la kot mon tanp pou ganny rekonstri.
ZEC.1.16	SENYER liniver ki deklare;
ZEC.1.16	latres pour mezire ava ganny drese lo Zerizalenm.
ZEC.1.17	Anons ankor sa mesaz: La sa ki SENYER liniver i deklare:
ZEC.1.17	Mon bann lavil pou ranpli ankor en fwa avek en kantite larises.
ZEC.1.17	Ankor en fwa, SENYER pour rekonfort Siyon e swazir Zerizalenm.
ZEC.1.18	Mon ti ganny en lot vizyon. Mon ti war kat korn.
ZEC.1.19	Mon ti demann sa lanz ki ti'n koz avek mwan, “Ki savedir sa bann korn?”
ZEC.1.19	I ti reponn mwan, “Sa bann korn i reprezant bann nasyon pwisan ki ti dispers Zida, Izrael ek Zerizalenm.”
ZEC.1.20	Alor, SENYER ti montre mwan kat forzron.
ZEC.1.21	Mon ti demann li, “Ki zot pe vin fer?”
ZEC.1.21	I ti reponn, “Sanmenm sa bann korn ki ti dispers Zida, pour ki personn pa ava kapab reganny son loner. Me sa bann forzron in vin pour fer zot per, pour fer tonbe pwisans sa bann nasyon ki ti lev zot korn kont pei Zida pour dispers son pep.”
ZEC.2.1	Mon ti ganny en vizyon. Mon ti war en zonm avek en latres dan son lanmen.
ZEC.2.2	Alor, mon ti demann li, “Kote ou pe ale?”
ZEC.2.2	I ti reponn, “Mon pe al mezir Zerizalenm, pour mwan konn son larzer e son longer.”
ZEC.2.3	Alor, lanz ki ti koz avek mwan ti avans ver en lot lanz ki ti'n osi vin rankontre li.
ZEC.2.4	Sa dezyenm lanz ti dir li, “Taye! Al dir avek sa zennonm: Zerizalenm pou ganny abite parey bann vilaz ki napa okenn miray. Annefe, en kantite dimoun ek zannimo pou vin viv kot li.”
ZEC.2.5	La sa ki SENYER liniver i deklare, “Deor, mon pou en miray dife otour li.
ZEC.2.5	Anndan, mon pou son laglwar.”
ZEC.2.6	La sa ki SENYER liniver i deklare:
ZEC.2.6	Leve! Sove, kit pei Nor.
ZEC.2.6	Mon'n dispers ou dan tou direksyon,
ZEC.2.6	parey divan ki soufle dan kat kwen lesyel. SENYER ki deklare.
ZEC.2.7	Zabitan Siyon! Ou ki reste dan Babilonn! Sove.
ZEC.2.8	La sa ki SENYER liniver i deklare konsernan bann nasyon ki'n depouy ou:
ZEC.2.8	Sa enn ki tous ou, pou ganny zafer avek mwan.
ZEC.2.9	Gete aprezan! Mon pou lev mon lanmen kont zot
ZEC.2.9	e zot prop lesklav pou depouy zot.
ZEC.2.9	Alor, zot ava konnen ki SENYER liniver ki'n anvoy mwan.
ZEC.2.10	Zabitan Siyon i sante: Fer lafet!
ZEC.2.10	Akoz, la sa ki SENYER i deklare:
ZEC.2.10	Mon pou vini e mon pour reste parmi zot.
ZEC.2.11	Sa zour, bokou nasyon pou rasanble otour SENYER. Zot ava vin mon pep; e mon pou reste parmi zot.
ZEC.2.11	Alor, zot ava konnen ki SENYER liniver ki'n anvoy mwan kot zot.
ZEC.2.12	SENYER pou swazir Zida koman son posesyon dan later sakre,
ZEC.2.12	e ankor en fwa, i pou swazir Zerizalenm.
ZEC.2.13	Gard silans devan SENYER,
ZEC.2.13	akoz in leve sorti dan son sanktyer sakre.
ZEC.3.1	Apre sa, SENYER ti fer mwan war Gran-Pret Zozye ki ti pe debout devan lanz SENYER. Satan ti pe debout lo son kote dwrat pour akiz li.
ZEC.3.2	Lanz SENYER ti dir li: Satan! SENYER i defann ou koze. Wi! SENYER ki'n fer son swa lo Zerizalenm. In fer ou gard silans. Eski sa zonm, pa i en tizon ki'n ganny pran dan dife?
ZEC.3.3	Zozye ti pe debout devan lanz dan en lenz sal.
ZEC.3.4	Lanz ti dir sa bann dimoun ki ti pe debout devan li, “Tir sa lenz sal lo li.”
ZEC.3.4	I ti dir avek Zozye, “Gete! La mon debaras ou avek ou pese; mon pou abiy ou dan lenz lafet.”
ZEC.3.5	Mon ti dir, “Met en tirban prop lo son latet!” Alor zot ti met en tirban prop lo son latet e abiy li dan lenz lafet. Lanz SENYER ti pe debout akote.
ZEC.3.6	Apre sa, lanz SENYER ti dir Zozye:
ZEC.3.7	La sa ki SENYER liniver i deklare:
ZEC.3.7	Si ou swiv mon semen
ZEC.3.7	e gard mon komannman,
ZEC.3.7	ou pou gouvern mon tanp
ZEC.3.7	e pran ansarz bann lakour mon tanp.
ZEC.3.7	Mon pou met ou lo menm ran
ZEC.3.7	avek sa bann ki la pe debout.
ZEC.3.8	Zozye! Ou ki Gran-Pret! Mon demann ou,
ZEC.3.8	avek ou bann koleg ki asiz devan ou,
ZEC.3.8	mon demann ou ekoute aprezan.
ZEC.3.8	Sa bann zonm i anons lavenir:
ZEC.3.8	Mon pe fer vin mon serviter ki apel Bourzon.
ZEC.3.9	Annefe, la sa ki SENYER liniver i deklare:
ZEC.3.9	Lo sa ros ki mon'n plas devan Zozye,
ZEC.3.9	sa ros rar, ki annan set kote,
ZEC.3.9	mwan menm ki pou grav son lenskripsyon;
ZEC.3.9	e dan en sel zour, mon pou efas pese sa pei.
ZEC.3.10	SENYER liniver ki deklare:
ZEC.3.10	Sa zour, zot pou envit kanmarad
ZEC.3.10	anba zot pye rezen oubyen anba zot pye fig.
ZEC.4.1	Lanz ki ti pe koz avek mwan ti retournen. I ti revey mwan konmsi en zonm ki sorti dan en profon sonmey.
ZEC.4.2	I ti demann mwan, “Ki ou war?”
ZEC.4.2	Mon ti reponn, “Mon war en portlanp annor avek en rezervwar anler. Par lao, i annan set lalanp. Lo sa set lalanp ki par lao, i annan set labek. 
ZEC.4.3	Akote sa portlanp, i annan de pye zoliv, enn lo kote drwat rezervwar, e lot lo kote gos.”
ZEC.4.4	Mon ti demann avek lanz ki ti pe koz avek mwan, “Mon senyer! Ki tousala i reprezante?”
ZEC.4.5	Alor, lanz ki ti pe koz avek mwan ti reponn, “Ou pa konnen ki zot reprezante?”
ZEC.4.5	Mon ti dir, “Non, Mon senyer.”
ZEC.4.6	I ti dir mwan, “La parol SENYER pour Zorobabel: Pa par pwisans, ni par lafors, me par mon lespri, SENYER liniver ki deklare. 
ZEC.4.7	Ki ou ete, ou ki en gran montanny? Devan Zorobabel, ou pou vin en laplenn. I pou tir ros fondasyon pandan ki dimoun pe kriye: Bravo! Bravo!”
ZEC.4.8	Apre, SENYER ti donn mwan sa mesaz, 
ZEC.4.9	“Lanmen Zorobabel ki'n poz fondasyon sa tanp. Se son lanmen ki pou konplet li. Alor, ou ava konnen ki SENYER liniver ki'n anvoy mwan kot ou. 
ZEC.4.10	Sa enn ki'n mepriz letan bann pti keksoz, pou kontan kan i pou war sa pyer fondasyon dan lanmen Zorobabel!
ZEC.4.10	Sa set lalanp se lizye SENYER ki eksplor later antye.”
ZEC.4.11	Alor, mon ti dir li, “Ki sa de pye zoliv ki lo kote gos e lo kote drwat sa portlanp i reprezante?”
ZEC.4.12	Mon ti demann li ankor en fwa, “Ki sa de brans bann pye zoliv ki devers delwil dore atraver de tiyo annor i reprezante?”
ZEC.4.13	I ti dir mwan, “Ou pa konnen?”
ZEC.4.13	Mon ti reponn, “Non! Mon pa konnen, mon senyer.”
ZEC.4.14	Alor i ti dir, “Zot reprezant sa de zonm ki'n ganny konsakre avek delwil fre. Zot pou dan servis devan Senyer later antye.”
ZEC.5.1	Mon ti war ankor en vizyon: En roulo ki ti pe anvole.
ZEC.5.2	Lanz ti demann mwan, “Ki ou war?”
ZEC.5.2	Mon ti reponn, “Mon war en roulo ki pe anvole. I nef met longer e kat met senkant larzer.”
ZEC.5.3	Alor, i ti dir mwan, “Sa i malediksyon ki pe fann partou dan pei. Lo en kote in ekri ki tou voler pour ganny sase; lo lot kote, ki tou dimoun ki fer fo serman pou ganny eliminen.”
ZEC.5.4	La sa ki SENYER liniver i deklare:
ZEC.5.4	Mon'n lans sa malediksyon;
ZEC.5.4	i pou antre dan lakaz sa voler
ZEC.5.4	e dan lakaz sa enn ki'n fer fo serman lo mon non.
ZEC.5.4	I pou reste dan sa lakaz e detri tou;
ZEC.5.4	menm son bann poto ek son bann ros.
ZEC.5.5	Apre sa, lanz ki ti'n koz avek mwan ti vin dir mwan, “Lev ou lizye! Get sa ki pe vini!”
ZEC.5.6	Mon ti demande, “Kisisa?”
ZEC.5.6	I ti reponn mwan, “Sa i en pannyen ki pe avanse. I zot pese pei antye.”
ZEC.5.7	Alor, en kouvertir diplon ti ganny leve; en fanm ti pe asiz dan pannyen.
ZEC.5.8	Lanz ti dir, “Sa i en mesanste.” Alor, i ti pous sa fanm dan fon pannyen e zet sa kouvertir diplon lo sa pannyen.
ZEC.5.9	Mon ti ganny en lot vizyon. Mon ti war de fanm pe avanse. Divan ti pe soufle dan zot lezel ki ti parey lezel en pelikan. Zot ti soulev sa pannyen ant later ek lesyel.
ZEC.5.10	Alor, mon ti demann avek sa lanz ki ti'n koz avek mwan, “Kote zot pe anmenn sa pannyen?”
ZEC.5.11	I ti reponn, “Dan pei Babilonn, kot en sanktyer ava ganny konstri pour li. Kan sa sanktyer ava'n pare, zot ava plas sa pannyen lo son pyedestal.”
ZEC.6.1	Mon ti ganny en lot vizyon. Mon ti war kat kales pe vini sorti ant de montanny; sa de montanny ti an bronz.
ZEC.6.2	Bann seval kouler rouz ti pe trenn premye kales; dezyenm kales ti pe ganny trennen par bann seval nwanr.
ZEC.6.3	Trwazyenm kales ti pe ganny trennen par bann seval blan, e katriyenm kales par bann seval avek tas rouz.
ZEC.6.4	Mon ti demann lanz ki ti'n koz avek mwan, “Kisisa tousala mon senyer?”
ZEC.6.5	Lanz ti reponn mwan, “Sa i kat divan dan lesyel ki sorti dan prezans SENYER later antye.
ZEC.6.6	Kales ki bann seval nwanr ti pe trennen, ti pe al dan direksyon Nor pei. Sa enn ki ti'n ganny trennen par bann seval blan ti swiv e al dan direksyon Was pei; sa enn ki pe ganny trennen par bann seval taste, ti pe al dan direksyon Sid.”
ZEC.6.7	Bann seval rouz ti vini; zot ti prese pour al fer letour later. Alor, Senyer ti dir zot, “Ale! Al fer patrol lo later!” Sanmenm ki zot ti fer.
ZEC.6.8	Apre sa, lanz ti kriy avek mwan: Gete! Bann seval ki pe al dan Nor pei in met mon lespri anpe dan sa rezyon.
ZEC.6.9	SENYER ti koz avek mwan. I ti dir mwan: 
ZEC.6.10	Ranmas bann donasyon ki bann deporte Heldai, Tobiya ek Yedaya in fer. Zot fek arive, sorti Babilonn. Ozordi menm, ou ava al kot Zozye, garson Sofoni. 
ZEC.6.11	Pran larzan ek lor e fer en kouronn ki ou ava met lo latet Gran-Pret Zozye, garson Yosadak.
ZEC.6.12	Ou ava dir li: La sa ki SENYER liniver i deklare: La en zonm ki apel Bourzon
ZEC.6.13	Annefe, li menm ki pou konstri tanp SENYER. I pou resevwar kouronn rwayal. I pou asiz lo son tronn pour gouvern lepep. En pret pou asiz lo tronn akote li. Pou annan lantant ek larmoni.
ZEC.6.14	Kouronn ava servi koman en memoryal dan tanp SENYER, an souvenir Heldai, Tobiya ek Yedaya. I pou osi rapel labonte garson Sofoni.
ZEC.6.15	Dimoun ki reste lwen, pou vin ede dan konstriksyon tanp SENYER. Konmsa, ou ava konnen ki SENYER liniver ki'n anvoy mwan kot zot. Tousala pou arive si ou vreman obei SENYER ou Bondye.
ZEC.7.1	Dan katriyenm lannen renny lerwa Dariis, SENYER ti koz avek Zakari. Sa ti dan katriyenm zour, nevyenm mwan ki apel Kislev. 
ZEC.7.2	Bann zabitan Betel ti'n anvoy Sareser avek Regenm-melek ek zot bann zonm pour esey kalme SENYER.
ZEC.7.3	Avek bann pret ki servi dan tanp SENYER liniver e avek bann profet, zot ti poz sa kestyon: Eski mon bezwen kontinyen plere e fer en zenn dan senkyenm mwan, parey mon'n fer pandan plizyer lannen?
ZEC.7.4	Alor, SENYER liniver ti koz avek mwan. I ti dir mwan:
ZEC.7.5	Dir avek lepep pei antye e avek bann pret. Kan zot ti fer en zenn, kan zot ti plere lo senkyenm ek setyenm mwan pandan sa 70 an, eski pour mwan ki zot ti pe fer sa zenn? 
ZEC.7.6	Kan zot ti manze e bwar, pa zot ti pe manze e bwar pour zot prop plezir? 
ZEC.7.7	Pa sanmenm sa mesaz ki SENYER ti fer konnen par lentermedyer son bann ansyen profet. Dan sa letan bann zabitan Zerizalenm ti dan lape e latrankilite avek bann lavil dan zalantour, e Negev ek Sefela ti annan zabitan.
ZEC.7.8	SENYER ti koz avek Zakari. I ti dir li:
ZEC.7.9	La sa ki SENYER liniver i deklare: Rann bann vre zizman; pratik labonte ek konpasyon antre zot. 
ZEC.7.10	Pa eksplwat bann vev, bann orfelen, bann etranze oubyen bann pov. Pa mazin fer ditor kanmarad.
ZEC.7.11	Me zot ti refize ekoute. Zot ti tourn ledo e bous zot zorey pour zot pa tande. 
ZEC.7.12	Zot ti andirsi zot leker parey granit, pour zot pa ekout lalwa e bann parol ki SENYER liniver ti anvoye par son souf, par lentermedyer bann ansyen profet. Sa ti fer SENYER liniver pran en gran lakoler.
ZEC.7.13	La sa ki SENYER liniver i deklare: Parey zot pa ti ekout mwan kan mon ti apel zot, mwan osi, mon pou refize reponn zot kan zot ava apel mwan.
ZEC.7.14	Mon'n dispers zot parmi bann nasyon ki zot pa ti konnen. Pei ki zot ti'n kit deryer, ti ganny devaste; personn pa ti pas par la. En pei kot ti gou viv, ti'n vin en dezer.
ZEC.8.1	SENYER liniver ti koz avek mwan. I ti dir:
ZEC.8.2	La sa ki SENYER liniver i deklare:
ZEC.8.2	Mon annan en gran lanmour pour Zerizalenm.
ZEC.8.2	En lanmour zalou ki brile parey en dife.
ZEC.8.3	La sa ki SENYER i deklare:
ZEC.8.3	Mon pou retourn Siyon.
ZEC.8.3	Mon pou reste ankor dan milye Zerizalenm.
ZEC.8.3	Zerizalenm pou ganny apele Lavil Fidelite.
ZEC.8.3	Montanny SENYER liniver
ZEC.8.3	pou ganny apele Montanny Sakre.
ZEC.8.4	La sa ki SENYER liniver i deklare:
ZEC.8.4	Bann vye, zonm koman fanm,
ZEC.8.4	pou vin asiz ankor dan bann plas piblik dan Zerizalenm.
ZEC.8.4	Sakenn pou annan son baton dan lanmen, akoz son gran laz.
ZEC.8.5	En kantite garson ek fiy pou zwe dan bann semen lavil.
ZEC.8.6	La sa ki SENYER liniver i deklare:
ZEC.8.6	Si i paret enposib pour restan lepep, dan sa lepok,
ZEC.8.6	eski i devret enposib osi pour mwan?
ZEC.8.6	SENYER liniver ki deklare.
ZEC.8.7	La sa ki SENYER liniver i deklare:
ZEC.8.7	Mon pou sov mon pep ki dan bann pei Les
ZEC.8.7	e dan bann pei Was.
ZEC.8.8	Mon pou fer zot retourn dan Zerizalenm.
ZEC.8.8	Zot pou vin mon pep
ZEC.8.8	e mon pou zot Bondye ki fidel e zis.
ZEC.8.9	La sa ki SENYER liniver i deklare:
ZEC.8.9	Pran kouraz, zot ki ozordi pe antann sa bann parol
ZEC.8.9	ki bann profet ti prononse
ZEC.8.9	zour kan fondasyon tanp SENYER liniver, ti ganny poze.
ZEC.8.10	Akoz avan sa letan,
ZEC.8.10	travay zonm pa ti ganny peye,
ZEC.8.10	ni travay zannimo pa ti ganny peye.
ZEC.8.10	Akoz lennmi, personn pa ti kapab deplase an sekirite.
ZEC.8.10	Annefe, mon ti'n mont tou bann et imen, enn kont lot.
ZEC.8.11	La sa ki SENYER liniver i deklare:
ZEC.8.11	Me aprezan, mon pa pou tret restan sa pep
ZEC.8.11	parey mon ti fer dan letan pase.
ZEC.8.12	Annefe, mon pou senm lape;
ZEC.8.12	bann plantasyon rezen pou donn bon rekolt,
ZEC.8.12	later pou donn rekolt,
ZEC.8.12	lesyel pou donn lapli.
ZEC.8.12	Tousala, mon pou donn restan sa pep
ZEC.8.12	pour posesyon.
ZEC.8.13	Parey tribi Zida ek tribi Izrael
ZEC.8.13	ti anmenn malediksyon parmi bann nasyon,
ZEC.8.13	mon pou sov zot
ZEC.8.13	e zot pou anmenn benediksyon.
ZEC.8.13	Pa per! Pran kouraz!
ZEC.8.14	La sa ki SENYER liniver i deklare:
ZEC.8.14	Parey mon ti'n deside detri zot
ZEC.8.14	kan zot bann zanset ti provok mon lakoler,
ZEC.8.14	mon pa'n sanz mon desizyon,
ZEC.8.14	SENYER liniver i deklare:
ZEC.8.15	Aprezan, mon'n sanz mon desizyon;
ZEC.8.15	mon'n deside fer dibyen Zerizalenm
ZEC.8.15	ek tribi Zida. Pa bezwen per.
ZEC.8.16	La sa ki zot devre fer:
ZEC.8.16	Koz laverite avek ou prosen;
ZEC.8.16	devan tribinal, rann bann zizman korek.
ZEC.8.17	La sa ki SENYER i deklare:
ZEC.8.17	Pa mazin fer dimal ou prosen dan ou leker.
ZEC.8.17	Pa soutir dimoun ki fer fo serman,
ZEC.8.17	mon deteste tel keksoz.
ZEC.8.18	SENYER liniver ti koz avek mwan. I ti dir mwan:
ZEC.8.19	La sa ki SENYER liniver i deklare:
ZEC.8.19	Zenn ki ou fer dan katriyenm mwan,
ZEC.8.19	zenn ki ou fer dan senkyenm mwan,
ZEC.8.19	zenn ki ou fer dan setyenm mwan
ZEC.8.19	e zenn ou fer dan dizyenm mwan,
ZEC.8.19	pou vin pour tribi Zida bann zour lazwa, rezouisans ek lafet.
ZEC.8.19	Alor, kontan laverite ek lape.
ZEC.8.20	La sa ki SENYER liniver i deklare:
ZEC.8.20	Bann pep ek bann zabitan
ZEC.8.20	sorti dan bokou gran lavil pou retourn ankor.
ZEC.8.21	Zabitan en lavil pou al dan en lot lavil kot zot pou dir:
ZEC.8.21	Vini! Annou esey kalme SENYER e esey rod SENYER liniver!
ZEC.8.21	Zot ti reponn: Nou osi, nou pe vini!
ZEC.8.22	En kantite pep ek en kantite nasyon pwisan
ZEC.8.22	pou vin rod SENYER liniver dan Zerizalenm;
ZEC.8.22	zot pou vin esey kalme SENYER.
ZEC.8.23	La sa ki SENYER liniver i deklare:
ZEC.8.23	Dan sa bann letan, dis etranze ki koz diferan langaz
ZEC.8.23	pou vin anpandan avek en Zwif.
ZEC.8.23	Zot pou atrap son lenz e dir li:
ZEC.8.23	Nou oule vin avek ou, nou'n tande ki Bondye i avek ou.
ZEC.9.1	En mesaz sorti kot Senyer:
ZEC.9.1	Parol SENYER kont rezyon Hadrak pou reste lo Damas.
ZEC.9.1	Annefe, parey bann tribi Izrael, limanite i pour SENYER.
ZEC.9.2	Hamat osi, ki pros avek Hadrak,
ZEC.9.2	Tir ek Sidon avek tou son lasazes.
ZEC.9.3	Tir in konstri en miray fortifikasyon.
ZEC.9.3	In anmas en ta larzan, parey lapousyer
ZEC.9.3	e lor parey labou dan semen.
ZEC.9.4	Me aprezan, SENYER pou pran tou sa ki i annan.
ZEC.9.4	I pou zet son larises dan lanmer;
ZEC.9.4	lavil pou ganny devore par dife.
ZEC.9.5	Ler Askelonn pou war sa, i pou per.
ZEC.9.5	Gaza osi pou tranble dan lafreyer;
ZEC.9.5	Ekronn osi, akoz i pa ganny sipor ki i pe espere.
ZEC.9.5	Lerwa dan Gaza pou ganny touye.
ZEC.9.5	Personn pa pou vin reste Askelonn.
ZEC.9.6	En pep melanze pou enstal li dan Asdod.
ZEC.9.6	Mon pou detri lorgey bann Filisten.
ZEC.9.7	Mon pou tir disan dan son labous
ZEC.9.7	e restan manze degoutan dan son ledan.
ZEC.9.7	Alor, li osi, i pou fer parti sa restan lepep nou Bondye;
ZEC.9.7	i pou annan son plas dan tribi Zida.
ZEC.9.7	Zabitan Ekronn pou vin parey bann Zebizit.
ZEC.9.8	Mon pou kanp a kote mon lakaz koman en gardyen,
ZEC.9.8	pour ki personn pa ale vini.
ZEC.9.8	Okenn opreser pa pou pas kot li
ZEC.9.8	akoz aprezan, mon pe vey avek mon prop lizye.
ZEC.9.9	Fiy Siyon! Danse avek lazwa.
ZEC.9.9	Fiy Zerizalenm! Kriy byen for!
ZEC.9.9	Ou lerwa pe vin kot ou!
ZEC.9.9	I pe vin an triyonf e viktorye;
ZEC.9.9	en dimoun senp, i pe vini lo en bourik,
ZEC.9.9	lo en pti bourik, piti en femel bourik.
ZEC.9.10	I pou detri kales lager dan Efraim
ZEC.9.10	e seval lager dan Zerizalenm.
ZEC.9.10	Bann fles lager pou ganny detri
ZEC.9.10	e i pou proklanm lape pour bann nasyon.
ZEC.9.10	Son pouvwar pou al depi en kote lanmer ziska lot,
ZEC.9.10	depi larivyer Efrat ziska dan bout later.
ZEC.9.11	Ou osi, akoz lalyans avek ou ki mon'n sele par disan,
ZEC.9.11	mon pou liber ou bann prizonnyen,
ZEC.9.11	ki dan lafos kot napa delo.
ZEC.9.12	Prizonnyen ki annan ankor lespwar!
ZEC.9.12	Retourn dan ou fortifikasyon.
ZEC.9.12	Ozordi mon deklare:
ZEC.9.12	Mon pou double ou rekonpans.
ZEC.9.13	Zida ki pou redi mon lark;
ZEC.9.13	Efraim ki pou tir mon fles.
ZEC.9.13	Mon pou eksit bann zanfan Siyon
ZEC.9.13	kont bann zanfan ki reste Lagres.
ZEC.9.13	Mon pou fer ou vin parey lepe en vayan gerye.
ZEC.9.14	Apre sa, SENYER pou aparet par lao zot
ZEC.9.14	e son fles pou sorti parey zekler.
ZEC.9.14	Senyer BONDYE pou soufle tronpet.
ZEC.9.14	I pou avanse dan tanpet sorti dan Sid.
ZEC.9.15	SENYER liniver pou protez zot.
ZEC.9.15	Zot ava detri e kraz bann ros ki servi dan fles.
ZEC.9.15	Zot ava bwar zot disan konmsi diven.
ZEC.9.15	Zot ava plen parey lakoup,
ZEC.9.15	e kouver bann kwen lotel.
ZEC.9.16	Sa zour, SENYER zot Bondye pou sov son pep,
ZEC.9.16	akoz zot fer parti son troupo.
ZEC.9.16	Parey bann bizou dan en kouronn,
ZEC.9.16	zot ava briye lo sa later.
ZEC.9.17	Zot pou vreman ere!
ZEC.9.17	Zot pou vreman zoli!
ZEC.9.17	Dible ava donn lafors bann zennzan
ZEC.9.17	e diven nouvo bann zenn fiy.
ZEC.10.1	Demann SENYER fer lapli tonbe
ZEC.10.1	dan sezon prentan.
ZEC.10.1	SENYER ki provok loraz,
ZEC.10.1	ki donn ou lapli annabondans
ZEC.10.1	e i pou fer pouse lerb partou.
ZEC.10.2	Annefe, zot bann pti stati in koz mansonz;
ZEC.10.2	bann deviner in ganny fo vizyon.
ZEC.10.2	Zot bann rev ki zot rakonte rev pa realize.
ZEC.10.2	Zot bann konsolasyon pa vo nanryen.
ZEC.10.2	Pour sa rezon, lepep i mars san direksyon parey bann mouton.
ZEC.10.2	Zot soufer akoz zot napa berze.
ZEC.10.3	Mon byen ankoler kont bann berze etranze,
ZEC.10.3	ki pretann diriz mon pep.
ZEC.10.3	Mon pou pini zot.
ZEC.10.3	Annefe, mwan SENYER liniver,
ZEC.10.3	mon pou pran swen mon troupo, pep Zida,
ZEC.10.3	ki'n vin son meyer seval dan lager.
ZEC.10.4	Ros prensipal pou sorti dan Zida;
ZEC.10.4	solid koman pike latant, for koman lark lager.
ZEC.10.5	Ansanm, zot pou parey bann konbatan dan lager.
ZEC.10.5	Lo semen, zot pou kraz lennmi dan labou;
ZEC.10.5	zot pou konbat, akoz SENYER pou avek zot
ZEC.10.5	e zot pou imilye bann kavalye lo seval.
ZEC.10.6	Mon pou donn pep Zida plis kouraz
ZEC.10.6	e mon pou sov pep Izrael.
ZEC.10.6	Mon pou fer zot retournen,
ZEC.10.6	akoz mon annan konpasyon pour zot.
ZEC.10.6	Zot ava konmsi zanmen mon'n rezet zot.
ZEC.10.6	Mwan menm SENYER zot Bondye
ZEC.10.6	e mon pou egzos zot.
ZEC.10.7	Apre sa, bann zabitan Efraim pou vin parey bann vayan gerye.
ZEC.10.7	Zot leker pou dan lazwa parey kan ou'n bwar diven.
ZEC.10.7	Zot bann zanfan pou kontan kan zot ava war sa;
ZEC.10.7	zot leker pou dan lazwa akoz SENYER.
ZEC.10.8	Mon pou donn zot sinyal pour rasanble zot,
ZEC.10.8	akoz mon'n sov zot.
ZEC.10.8	Zot popilasyon pou osi nonbre ki zot ti ete avan.
ZEC.10.9	Mon ti'n dispers zot parmi bann nasyon,
ZEC.10.9	me menm dan bann pei etranze,
ZEC.10.9	zot pou mazin mwan.
ZEC.10.9	Zot pou fer zanfan e zot pou retournen.
ZEC.10.10	Mon pou fer zot sorti Lezip e retourn kot zot;
ZEC.10.10	mon pou rasanble zot depi Asiri.
ZEC.10.10	Mon pou fer zot vin dan pei Galaad ek Liban,
ZEC.10.10	ziska ki pou nepli annan okenn plas.
ZEC.10.11	Zot pou travers lanmer Lezip;
ZEC.10.11	pou nepli annan gro laroul.
ZEC.10.11	Larivyer Nil pou sek ziska dan son profonder.
ZEC.10.11	Asiri pou ganny imilye;
ZEC.10.11	Lezip ki pwisan, pou perdi son pouvwar.
ZEC.10.12	Zot pou met zot lafors dan SENYER
ZEC.10.12	e zot pou mars anba son non.
ZEC.10.12	SENYER ki deklare.
ZEC.11.1	Liban! Ouver ou bann laport,
ZEC.11.1	pour ki dife i devor ou bann pye sed.
ZEC.11.2	Bann pye sipre i plere,
ZEC.11.2	akoz bann pye sed in tonbe,
ZEC.11.2	akoz bann zoli pye dibwa in ganny detri.
ZEC.11.3	Ekout bann berze ki pe plennyen,
ZEC.11.3	akoz zot laglwar in disparet.
ZEC.11.3	Ekout bann lyon ki pe kriye,
ZEC.11.3	akoz lafore dan bor larivyer Zourden in ganny detri.
ZEC.11.4	La sa ki SENYER mon Bondye i deklare: Vey lo troupo ki pe al ganny anmennen labatwar. 
ZEC.11.5	Dimoun ki aste zot, i touy zot, san ganny pini. Dimoun ki vann zot, zot dir: Loue SENYER, akoz mon'n vin ris. Zot prop berze napa okenn pitye pour zot.
ZEC.11.6	La sa ki SENYER i deklare:
ZEC.11.6	Mon pou nepli annan pitye pour bann zabitan later.
ZEC.11.6	Mon pou fer sakenn zot tonm dan lanmen son vwazen
ZEC.11.6	e sakenn zot dan lanmen son lerwa.
ZEC.11.6	Bann lerwa pou devaste later
ZEC.11.6	e mon pa pou delivre personn dan zot lanmen.
ZEC.11.7	Alor, mon ti vey lo mouton bann marsan. Mon ti'n vin berze sa troupo ki'n ganny kondannen pour labatwar. Mon ti pran de baton; mon ti nonm enn Faver, lot Linite e mon ti pran swen bann mouton.
ZEC.11.8	Apre zis en mwan, mon ti sas sa trwa berze. Apre, mon ti perdi pasyans avek bann mouton. Zot osi, zot ti deteste mwan.
ZEC.11.9	Alor mon ti deklare: Mon pou nepli ou berze. Sa enn ki pou mor, les li mor! Sa enn ki pou disparet, les li disparet! Les bann sirvivan devor kanmarad!
ZEC.11.10	Mon ti pran mon baton Faver e mon ti kas li. Konmsa, mon ti kas lalyans ki mon ti'n fer avek tou bann pep.
ZEC.11.11	Sa zour, sa lalyans ti ganny anile e bann marsan troupo ki ti pe obzerv mwan, ti konnen ki SENYER ti pe koz atraver mwan.
ZEC.11.12	Alor, mon ti dir zot: Si i fer zot plezir, donn mwan mon lapey; si zot pa oule, garde. Alor, zot ti donn mwan 30 pyes larzan pour mon lapey.
ZEC.11.13	La sa ki SENYER ti dir mwan: Met sa larzan, dan trezor. Sa i en zoli pri, ki montre ki valer mon annan pour zot.
ZEC.11.13	Alor, mon ti pran sa 30 pyes larzan e mon ti zet dan trezor, dan tanp SENYER.
ZEC.11.14	Apre sa, pou kas relasyon lafanmir ant Zida ek Izrael, mon ti kas mon dezyenm baton: Linite.
ZEC.11.15	La sa ki SENYER ti dir mwan:
ZEC.11.15	Aprezan, fer krwar ou en berze ki bet!
ZEC.11.16	Annefe, mon pe al swazir dan pei,
ZEC.11.16	en berze ki pa pran swen bann mouton ki pe mor,
ZEC.11.16	oubyen al rod sa enn ki'n perdi.
ZEC.11.16	I pa pou pran swen sa enn ki'n ganny blese,
ZEC.11.16	oubyen angres sa enn ki an bonn sante.
ZEC.11.16	Me, i pou devor sa bann ki byen gra
ZEC.11.16	e i pou fann zot sabo.
ZEC.11.17	Maler lo sa fo berze,
ZEC.11.17	ki abandonn son troupo!
ZEC.11.17	Mon demann lepep koup son lebra
ZEC.11.17	e krev son lizye kote drwat!
ZEC.12.1	En proklanmasyon sorti kot SENYER lo size Izrael:
ZEC.12.1	La sa ki SENYER ki'n tal lesyel e kree later, ki'n donn zonm lavi, i deklare:
ZEC.12.2	Mon pou fer Zerizalenm vin parey en lakoup ki soul tou bann pep dan zalantour. Zida osi pou pas parey, kan Zerizalenm pou ganny anserkle. 
ZEC.12.3	Sa zour, mon pou fer Zerizalenm vin parey en gro ros lour. Dimoun ki pou esey lev li pou ganny blese. Tou bann nasyon lo later pou ralye kont li.
ZEC.12.4	La sa ki SENYER i deklare: Sa zour, mon pou fer per tou zot seval e rann fou zot kavalye. Me letan mon frap bann seval bann nasyon e fer zot vin aveg, mon pou vey lo tribi Zida.
ZEC.12.5	Alor bann sef dan Zida ava dir dan zot menm: Lafors bann zabitan Zerizalenm i sorti kot SENYER liniver, zot Bondye.
ZEC.12.6	Sa zour, mon pou fer bann sef Zida vin parey en dife ki pe kouve anba en ta dibwa, parey en tors alimen dan bann ta dible. I pou devor tou bann pep dan zalantour, adrwat e agos. Me Zerizalenm pa pou bouze.
ZEC.12.7	SENYER pou sov bann fanmir Zida an premye. Konmsa, laglwar tribi David e laglwar zabitan Zerizalenm pa pou siperyer ki pour Zida.
ZEC.12.8	Sa zour, SENYER pou protez bann zabitan Zerizalenm. Konmsa, sa enn ki pli feb parmi zot, ava parey David e desandan David pou vin parey Bondye pour zot, parey lanz SENYER ki mars devan zot.
ZEC.12.9	Sa zour, mon pou fer tou pou detri tou bann nasyon ki vin atak Zerizalenm. 
ZEC.12.10	Mon pou repann lo tribi David e lo bann zabitan Zerizalenm, en lespri konpasyon ek siplikasyon. Konmsa, kan zot ava lev lizye ver mwan ki zot in transperse, zot ava plere, parey sa enn ki pler son sel garson avek bokou tristes, parey sa enn ki plere lo son premye zanfan.
ZEC.12.11	Sa zour, dimoun pou plere dan Zerizalenm parey ler ti annan dey pour Hadad-Rimonn, dan laplenn Megido.
ZEC.12.12	Sak fanmir dan pei antye pou an dey, sakenn lo son kote. Bann fanmir David pou fer dey apar; bann zonm ek bann fanm separeman. Bann fanmir Natan pou plere apar, zonm ek fanm separeman. 
ZEC.12.13	Bann fanmir Levi pou fer dey apar; zonm ek fanm separeman. Bann Simeit pou fer dey apar, zonm ek fanm separeman. 
ZEC.12.14	Tou lezot fanmir pou fer dey apar, zonm ek fanm separeman.
ZEC.13.1	Sa zour, en sours pou ouver pour tribi David e pour bann zabitan Zerizalenm. I pou pirifye zot pese ek zot bann lespri enpir.
ZEC.13.2	La sa ki SENYER liniver i deklare:
ZEC.13.2	Mon pou debaras pei avek non bann zidol
ZEC.13.2	e personn pa pou mazin zot ankor.
ZEC.13.2	Mon pou osi debaras pei avek bann profet
ZEC.13.2	ek zot lanvi enpir.
ZEC.13.3	Si zanmen okenn profet i aparet ankor,
ZEC.13.3	zot papa ek zot manman ki ti fer zot, pou dir zot:
ZEC.13.3	Zot pa pou viv, akoz zot koz lalang lo non SENYER.
ZEC.13.3	Alor, zot papa e zot manman pou touy zot, pandan ki zot profetize.
ZEC.13.4	Sa zour, tou bann profet pou kanmi
ZEC.13.4	kan zot ava profetiz lo zot bann vizyon.
ZEC.13.4	Zot pa pou met en lenz profet pour zot tronp dimoun,
ZEC.13.5	me sakenn zot pou dir:
ZEC.13.5	Mon pa en profet, mon en fermye;
ZEC.13.5	mon ti menm annan later depi dan mon lazenes.
ZEC.13.6	Si nenport ki dimoun i demann zot:
ZEC.13.6	Kote ou'n ganny sa bann blesir ki lo ou ledo?
ZEC.13.6	Zot pou reponn: Mon ti ganny blese
ZEC.13.6	dan lakaz mon bann met.
ZEC.13.7	La sa ki SENYER liniver i deklare:
ZEC.13.7	Lepe! Leve kont mon berze,
ZEC.13.7	kont mon zanmi pros.
ZEC.13.7	Atak berze pour dispers bann mouton;
ZEC.13.7	mon lanmen pou atak bann ki pti.
ZEC.13.8	La sa ki SENYER i deklare:
ZEC.13.8	Alor, dan pei antye,
ZEC.13.8	de tyer bann zabitan pou mor,
ZEC.13.8	e en tyer pou ganny sove.
ZEC.13.9	Mon pou zet sa dernyen tyer dan dife.
ZEC.13.9	Mon pou fer li fonn parey ou fer fonn larzan.
ZEC.13.9	Mon pou teste li parey ou teste lor.
ZEC.13.9	I pou envok mon non e mon pou egzos li.
ZEC.13.9	Mon pou dir: Ou menm mon pep!
ZEC.13.9	Zot ava reponn: SENYER ki nou Bondye!
ZEC.14.1	Sa zour ki pour SENYER pe vini,
ZEC.14.1	kan bann depouy lager
ZEC.14.1	pou ganny partaze parmi zot.
ZEC.14.2	Mon pe rasanble tou bann nasyon pour atak Zerizalenm.
ZEC.14.2	Lavil pou ganny kaptire, bann lakaz met anba lao, e bann fanm pou ganny vyole.
ZEC.14.2	Lanmwatye bann zabitan Zerizalenm
ZEC.14.2	pou ganny deporte;
ZEC.14.2	me sa lot lanmwatye
ZEC.14.2	ava kapab reste dan lavil.
ZEC.14.3	Alor, SENYER pou sorti
ZEC.14.3	e konbat sa bann nasyon,
ZEC.14.3	parey i fer sak fwa i al lager.
ZEC.14.4	Sa zour, i pou poz son lipye lo Montanny Zolivye
ZEC.14.4	ki lo kote Les Zerizalenm.
ZEC.14.4	Montanny Zolivye pou fann an de
ZEC.14.4	e form en gran vale dan direksyon Les-Was.
ZEC.14.4	Lanmwatye montanny pou rekil dan Nor
ZEC.14.4	e lot lanmwatye dan Sid.
ZEC.14.5	Alor, zot pou sove
ZEC.14.5	an pasan par vale montanny SENYER,
ZEC.14.5	akoz vale sa bann montanny pou al ziska Asal.
ZEC.14.5	Zot pou taye parey ler zot ti fer pour sov tranblemandter
ZEC.14.5	dan letan Ozyas, lerwa Zida.
ZEC.14.5	Apre sa, SENYER mon Bondye pou arive avek tou son bann lanz ki servi li.
ZEC.14.6	Sa zour, lalimyer pa pou neseser.
ZEC.14.6	I pou nepli fer fre; pa pou annan laglas.
ZEC.14.7	Sa zour ki zis SENYER i konnen,
ZEC.14.7	pa pou annan ni lizour, ni lannwit
ZEC.14.7	e kan lannwit pou tonbe, i pou reste kler.
ZEC.14.8	Sa zour, delo pir pou sorti dan Zerizalenm;
ZEC.14.8	lanmwatye pou koul lo kote Les,
ZEC.14.8	lot lanmwatye pou koul lo kote Was.
ZEC.14.8	Sa pou kontinyen pandan lete koman liver.
ZEC.14.9	Alor, SENYER ava vin lerwa partou lo later.
ZEC.14.9	Sa zour, zis SENYER ki pou ganny adore koman Bondye.
ZEC.14.10	Pei antye pou vin en laplenn,
ZEC.14.10	depi Geba ziska Rimonn ki sitye dan Sid avek Zerizalenm.
ZEC.14.10	Me Zerizalenm pou reste kot i ete lo oter,
ZEC.14.10	depi laport Benzamen kot vye laport ti ete,
ZEC.14.10	ziska laport Kwen,
ZEC.14.10	e depi Latour Hananeel,
ZEC.14.10	ziska bann basen lerwa
ZEC.14.10	kot i kraz rezen pour fer diven.
ZEC.14.11	Dimoun pou vin reste la,
ZEC.14.11	akoz zanmen ankor, Zerizalenm pou ganny detri.
ZEC.14.11	Bann zabitan pou viv an sekirite.
ZEC.14.12	La maler ki SENYER pou anvoy lo tou bann pep
ZEC.14.12	ki'n lager kont Zerizalenm:
ZEC.14.12	Zot lapo pou pouri
ZEC.14.12	pandan ki zot ankor debout;
ZEC.14.12	zot lizye pou pouri dan son orbit
ZEC.14.12	e zot lalang pou pouri dan zot labous.
ZEC.14.13	Sa zour, SENYER pou anvoy en gran lafreyer lo zot.
ZEC.14.13	Sakenn pou anponny son kanmarad
ZEC.14.13	e zot ava lager ant zot.
ZEC.14.14	Menm Zida pou lager dan Zerizalenm.
ZEC.14.14	Alor, zot pou pran tou larises bann nasyon dan zalantour:
ZEC.14.14	Lor, larzan, lenz an kantite.
ZEC.14.15	En fleo parey pou tap bann seval,
ZEC.14.15	mile, samo, bourik
ZEC.14.15	e tou bann zannimo ki pou dan zot bann kan.
ZEC.14.16	Alor, dimoun ki ti'n vin fer lager kont Zerizalenm
ZEC.14.16	e ki pa'n ganny touye,
ZEC.14.16	pou monte toulezan.
ZEC.14.16	Zot pou vin ador lerwa,
ZEC.14.16	SENYER liniver e selebre lafet bann Payot.
ZEC.14.17	Sa fanmir ki pa mont Zerizalenm
ZEC.14.17	pour ador lerwa, pa pou ganny lapli.
ZEC.14.18	Si bann fanmir Ezipsyen pa monte,
ZEC.14.18	e pa prezant zot, alor fleo ki SENYER
ZEC.14.18	in frap bann nasyon ki pa monte pour selebre lafet Payot
ZEC.14.18	pour tonm lo zot.
ZEC.14.19	Sa i ava pinisyon Lezip
ZEC.14.19	e pinisyon tou bann nasyon
ZEC.14.19	ki pa monte pour selebre lafet Payot.
ZEC.14.20	Sa zour, zot ava ekri lo laklos bann seval:
ZEC.14.20	Konsakre pour SENYER.
ZEC.14.20	Bann marmit ki servi dan tanp SENYER,
ZEC.14.20	pou osi sakre ki bann bol ki servi devan lotel.
ZEC.14.21	Tou bann marmit ki annan dan Zerizalenm e dan Zida
ZEC.14.21	ava ganny konsakre pour SENYER liniver.
ZEC.14.21	Konmsa, tou dimoun ki vin ofer sakrifis,
ZEC.14.21	ava servi zot pour bwi lavyann pour sakrifis.
ZEC.14.21	Sa zour, pou nepli annan marsan dan tanp SENYER liniver.
MAL.1.1	Menas SENYER kont pep Izrael par lentermedyer profet Malasi. 
MAL.1.2	SENYER ti dir avek son pep Izrael, “Mon'n kontan ou.”
MAL.1.2	Me Izrael ti reponn, “Ki mannyer ou'n montre ki ou kontan nou?”
MAL.1.2	SENYER ti reponn zot, “Ezai ek Zakob, pa zot de frer? Pourtan mon'n kontan Zakob, 
MAL.1.3	e mon'n ay Ezai. Mon'n devaste son rezyon montanny e fer landrwa kot son desandan ti reste, vin en landrwa devaste pour sakal, sa zannimo ki viv dan dezer.”
MAL.1.4	Si Edonm i dir: Nou landrwa in ganny detri, me nou pou rekonstri li, la sa ki SENYER liniver i deklare: Zot kapab rekonstri li, me mon pou kraz li ankor. Dimoun pou apel li pei modi e en pep ki toultan fer SENYER ankoler. 
MAL.1.5	Zot pou war tousala arive avek zot prop lizye e zot pou dir: SENYER i gran, menm an deor pei Izrael.
MAL.1.6	SENYER liniver i dir avek bann pret: En zanfan, i obei son papa; en serviter, i respekte son met. Si mon en papa pour zot, oli loner ki mon merite? Si mon zot sef, akoz zot napa respe anver mwan, SENYER liniver i demann avek bann pret ki mepriz li. Me zot demande: Ki mannyer nou'n mepriz ou? 
MAL.1.7	Kan zot ofer sakrifis nouritir ki enpir lo mon lotel, zot demande: Ki mannyer nou'n profann ou lotel? Kan zot pa rekonnet lenportans lotel SENYER. 
MAL.1.8	Kan zot ofer sakrifis zannimo aveg, eski sa i byen? Kan zot ofer zannimo andikape oubyen malad, eski zot krwar napa nanryen mal ladan? Esey donn sa ou gouverner. Eski sa pou fer li plezir e i ava rekonpans zot? SENYER liniver ki deklare.
MAL.1.9	Aprezan, esey sipliy Bondye, pour li montre son bonte anver zot. Eski i pou aksepte zot lofrann? SENYER ki deklare.
MAL.1.10	Ti ava preferab ki enn parmi zot ti ava ferm bann laport tanp e personn pa ti ava alim dife pour nanryen lo mon lotel, SENYER liniver i deklare. Zot pa fer mwan plezir, mon pa pou aksepte zot sakrifis, SENYER liniver ki deklare. 
MAL.1.11	Depi soley leve ziska soley kouse, partou dan lemonn, dimoun i onor mwan. Partou, zot bril lansan e prezant en lofrann pir, akoz mon non i gran parmi bann nasyon, SENYER liniver ki deklare. 
MAL.1.12	Me zot, zot in rann enpir mon lotel kan zot dir mon lotel in ganny sali e lofrann nouritir napa gran valer.
MAL.1.13	Zot osi oze dir: Tousala i fatigan, e zot lev nennen avek mwan. Zot menm ofer sakrifis zannimo vole, malad oubyen andikape. Eski mon kapab aksepte sa, sorti kot zot? SENYER ki deklare. 
MAL.1.14	Bondye pou modi sa voler ki tronp li avek en zannimo taste, kan dan son troupo, i annan en zannimo mal, byen portan. Mon en gran lerwa, e mon non i ganny respekte parmi bann nasyon. SENYER liniver ki deklare.
MAL.2.1	Bann pret! Aprezan, la sa ki mon ordonn zot: 
MAL.2.2	Si zot pa ekout mwan, e zot pa pran ka pour glorifye mon non dan sa ki zot fer, alor mon pou devers malediksyon lo zot, SENYER ki deklare. Mon pou sanz mon benediksyon an malediksyon. Annefe, mon'n fini modi zot, akoz zot pa pe pran mon lord aker. 
MAL.2.3	Mon pou pini zot desandans. Mon pou zet fimyen dan zot figir, fimyen ki zot anmennen pour sakrifis, e zot ava ganny anmase ansanm. 
MAL.2.4	Alor, zot ava konnen ki se mwan menm SENYER liniver ki'n anvoy sa lavertisman, pour ki mon lalyans avek desandans Levi i reste valab. 
MAL.2.5	Mon lalyans avek li, ti en lalyans lavi ek lape. Mon ti donn li pour zot ganny respe pour mwan e vreman onor mon non. 
MAL.2.6	I ti vreman transmet mon mesaz e i ti ansenny laverite. I ti mars avek mwan dan lape ek lwayote konplet; i ti ede pour fer bokou dimoun retourn lo bon semen. 
MAL.2.7	I devwar bann pret pour ansenny vre konnesans Bondye. Lepep i devre pran konsey avek zot pour konnen ki lalwa i dir, akoz se zot ki mesaze SENYER liniver.
MAL.2.8	Me zot bann pret, zot pa'n swiv sa semen drwat; zot in fer bokou dimoun tonbe par zot lansennyman. Zot in detri lalyans avek Levi, SENYER liniver ki deklare. 
MAL.2.9	Alor, mon pou imilye zot e fer lepep mepriz zot, akoz mon volonte pa'n ganny swiv e zot bann desizyon pa ti touzour zis.
MAL.2.10	Nou tou, pa nou annan en sel papa, en sel Bondye ki'n kree nou? Alor, akoz nou tronp kanmarad e kas lalyans ki Bondye in fer avek nou bann zanset? 
MAL.2.11	Zida pa'n reste fidel anver Bondye. Zot in komet en akt degoutan dan pei antye e dan Zerizalenm. Zot in mank respe anver sanktyer ki SENYER i kontan. Zot in marye avek bann fanm etranze ki ador lezot bondye. 
MAL.2.12	Mon demande ki SENYER i detri sa zonm ki'n fer sa aksyon parmi pep Izrael, e nenport ki, menm sa enn ki anmenn en lofrann devan SENYER liniver.
MAL.2.13	La ankor sa ki zot fer: Zot vin kouver lotel SENYER avek larm. Zot sanglote e fer gro tapaz, akoz i nepli pran ka, ni aksepte zot lofrann ki zot anmenn kot li. 
MAL.2.14	Zot demande: Akoz ki i nepli aksepte zot lofrann? SENYER i pa aksepte ou lofrann akoz i ti temwen promes fidelite ki ou ti fer avek ou premye fanm, dan ou zenes. Sa fanm ti ou konpanny ki osi ou fanm dapre sa ki ou'n promet. 
MAL.2.15	Bondye pa i'n fer zot en sel lekor e donn zot sa menm souf lavi? Son sel dezir se ki zot ganny zanfan ki vin vreman pep Bondye. Alor, fer atansyon ki personn pa kas promes fidelite ki i'n fer avek son fanm dan son zenes. 
MAL.2.16	Mon ay divors, SENYER Bondye Izrael i deklare. Mon pa kontan kan zot komet sa aksyon vyolan anver zot fanm, SENYER liniver i deklare. Alor, fer atansyon ki personn pa kas son promes fidelite.
MAL.2.17	Zot in fatig SENYER avek zot bann koze. Pourtan, zot demande: Ki mannyer nou'n fatig li? Zot fatig li kan zot dir: SENYER i aksepte tou bann malfeter e i kontan zot. Oubyen kan zot demande: Oli sa Bondye ki fer lazistis?
MAL.3.1	La, mon anvoy mon mesaze. I pou prepar semen devan mwan. En sel kou, SENYER ki zot pe espere, pou vini, e i pou antre dan son tanp. Mesaze pou proklanm mon lalyans, SENYER liniver ki deklare.
MAL.3.2	Me lekel ki pou kapab reziste sa zour kan i vini? Lekel ki pou reste debout kan i pou aparet? Annefe, i pou parey dife ki fonder i servi pour netway metal, parey savon ki blansisez i servi. 
MAL.3.3	Parey kan en fonder metal i asiz pour li fonn e pirifye lor ek larzan, SENYER pou pirifye bann desandans Levi. Alor, zot ava kapab ofer lofrann dapre lareg ki'n ganny etabli. 
MAL.3.4	Alor, lofrann ki bann zabitan Zida ek Zerizalenm ava prezant devan SENYER, pou ganny aksepte parey lontan.
MAL.3.5	Alor, mon pou vin parmi zot pour zizman. Mon pa pou tarde pour pas zizman kont bann sorsye, bann ki komet adilter, bann ki fer fo serman, bann ki eksplwat zot travayer e ki abiz lo bann vev ek bann orfelen, e ki maltret bann etranze. Tou sa bann dimoun napa respe pour mwan. SENYER liniver ki deklare.
MAL.3.6	Mwan, SENYER, mon pa sanze. Pour sa rezon ki zot, bann desandans Zakob, ki pa'n ganny eksterminen. 
MAL.3.7	Depi lepok zot bann zanset, zot in abandonn mon bann regleman ki zot pa'n met an pratik. Retourn kot mwan e mon ava retourn kot zot, SENYER liniver ki deklare. Me zot demande: Ki mannyer nou pou retournen?
MAL.3.8	Dir mwan, eski en zonm i kapab vol Bondye? Pourtan, zot pe vol mwan. Me zot demande: Ki mannyer nou pe vol ou? Zot pe vol mwan dan zot ladim e dan zot bann lofrann. 
MAL.3.9	Maler lo zot nasyon antye! Zot in ganny malediksyon akoz zot pe vol mwan.
MAL.3.10	Anmenn tou ladim dan trezor tanp, pour ki i annan touzour dekwa manze dan mon tanp. SENYER liniver ki deklare. Teste mwan e zot ava war si mon pa pou ouver rezervwar lesyel e devers lo zot toudsort benediksyon annabondans. 
MAL.3.11	Mon pou sas bann sotrel pour zot, pour ki zot rekolt pa ganny detri. Zot plantasyon rezen ava donn en bon rekolt, SENYER liniver ki deklare. 
MAL.3.12	Alor, tou bann nasyon ava dir ki zot en pep ere, akoz zot ava pe viv dan en pei agreab, SENYER liniver ki deklare.
MAL.3.13	SENYER i deklare: Zot in dir bann parol ensolan kont mwan. Pourtan zot demande: Ki nou'n dir kont ou?
MAL.3.14	Zot in dir: Pa vo lapenn servi Bondye. Akfer ki nou bezwen obei son komannman e fer krwar SENYER liniver ki nou pe anmenn dey? 
MAL.3.15	Nou war bann arogan byennere, bann malfeter i prospere. Zot menm teste Bondye e zot pa ganny pini.
MAL.3.16	Alor, bann ki ti annan respe anver SENYER ti koz antre zot. SENYER ti ekout zot e antann zot. I ti fer ekri dan en liv souvenir devan li, konsernan tou sa bann ki ti annan respe anver SENYER e onor li. 
MAL.3.17	Sa zour ki mon'n prepare pour azir, mon pou fer zot vin mon trezor, mon pep spesyal, SENYER liniver ti deklare. Mon pou montre mon bonte anver zot, parey bann paran ki kontan zot zanfan ki obeisan. 
MAL.3.18	Ankor en fwa, zot ava war diferans ant sa enn ki zis ek en malfeter, ant sa enn ki servi Bondye ek sa enn ki pa servi li.
MAL.4.1	SENYER liniver i deklare: La sa zour pe arive. I pou so parey en dife kot tou bann arogan ek bann malfeter pou brile parey lapay. Sa zour, zot pou bril tou konpletman, san les ni rasin ni brans. 
MAL.4.2	Me pour zot ki annan respe pour Bondye, soley lazistis pou lev lo zot e son bann reyon pou anmenn gerizon. Zot pou sorti e sote parey bann zenn bef ki sorti dan park. 
MAL.4.3	Zot pou kraz bann ki pratik lemal, akoz sa zour ki mon pou pran aksyon, zot pou vin lasann anba plak lipye.
MAL.4.4	Rapel byen bann lalwa, bann komannman ek bann regleman, ki mon ti donn mon serviter Moiz lo montanny Horeb pour pep Izrael antye. 
MAL.4.5	Gete: Mon pou anvoy zot profet Eli avan ki sa zour SENYER i vini, sa zour ki pou gran e terib. 
MAL.4.6	I pou tourn leker bann papa ver zot bann zanfan, e leker bann zanfan ver zot papa, pour ki mon pa vin detri konpletman zot pei.
MAT.1.1	Sa i lalis bann zanset Zezi-Kri, desandan David, ki ti li menm en desandan Abrahanm:
MAT.1.2	Abrahanm ti papa Izaak; Izaak ti papa Zakob; Zakob ti papa Zida ek son bann frer. 
MAT.1.3	Zida ti papa Peres ek Zara; zot manman ti apel Tamar. Peres ti papa Hesronn; Hesronn ti papa Aranm; 
MAT.1.4	Aranm ti papa Aminadab; Aminadab ti papa Naasonn; Naasonn ti papa Salmonn; 
MAT.1.5	Salmonn ti papa Booz; son manman ti apel Rahab. Booz ti papa Obed, son manman ti apel Rit. Obed ti papa Zese; 
MAT.1.6	Zese ti papa David.
MAT.1.6	Lerwa David ti papa Salomon; son manman ti fanm Iri. 
MAT.1.7	Salomon ti papa Roboanm; Roboanm ti papa Abya; Abya ti papa Asaf; 
MAT.1.8	Asaf ti papa Zozafat; Zozafat ti papa Zoranm; Zoranm ti papa Ozyas; 
MAT.1.9	Ozyas ti papa Yoatanm; Yoatanm ti papa Akaz; Akaz ti papa Ezekyas; 
MAT.1.10	Ezekyas ti papa Manase; Manase ti papa Amonn; Amonn ti papa Zozyas; 
MAT.1.11	Zozyas ti papa Yekonya ek son bann frer. Sa ti dan lepok ki pep Izraelit ti ganny deporte Babilonn
MAT.1.12	Apre ki pep Izraelit ti'n ganny deporte Babilonn, Yekonya ti fer Sealtiel; Sealtiel ti papa Zorobabel; 
MAT.1.13	Zorobabel ti papa Abihoud; Abioud ti papa Elyakim; Elyakim ti papa Azor; 
MAT.1.14	Azor ti papa Sadok; Sadok ti papa Akim; Akim ti papa Elihoud; 
MAT.1.15	Elihoud ti papa Eleazar; Eleazar ti papa Matan; Matan ti papa Zakob; 
MAT.1.16	Zakob ti papa Zozef ki ti marye avek Mari; Mari ti donn nesans Zezi, ki zot ti apel Mesi.
MAT.1.17	An tou, ti annan 14 zenerasyon depi Abrahanm ziska David, 14 zenerasyon depi David ziska deportasyon Babilonn, e 14 zenerasyon depi deportasyon Babilonn ziska nesans Mesi.
MAT.1.18	La dan ki sirkonstans Zezi-Kri ti ne: Mari, manman Zezi ti'n fiyanse avek Zozef. Me avan ki zot ti konmans viv ansanm, i ti trouv li ansent par laksyon Lespri-Sen.
MAT.1.19	Zozef, son mari, ti en zonm zis. Pour li pa dezonor Mari piblikman, i ti deside kas fiyansay an sekre.
MAT.1.20	Letan i ti pe mazin sa, en lanz Senyer ti aparet avek li dan en rev. I ti dir li, “Zozef, garson David! Pa bezwen per pour pran Mari koman ou fanm, akoz sa zanfan ki i pou gannyen, in ganny formen par laksyon Lespri-Sen. 
MAT.1.21	I pou donn nesans en garson, e ou ava apel li Zezi
MAT.1.22	Tousala in arive pour ki tou sa ki Senyer ti'n dir par lentermedyer profet i realize:
MAT.1.23	En zenn fiy vyerz pou tonm ansent;
MAT.1.23	i pou donn nesans en garson,
MAT.1.23	e zot pou apel li Emanouel
MAT.1.24	Kan Zozef ti reveye, i ti fer tou parey lanz Senyer ti'n ordonn li e i ti pran Mari koman son fanm. 
MAT.1.25	Me i pa ti ganny okenn relasyon avek li, ziska ki i ti donn nesans en garson ki Zozef ti apel Zezi.
MAT.2.1	Zezi ti ne Betlehenm dan Zide, dan lepok ki Herod ti lerwa. Apre son nesans, bann savan sorti dan Les ti ariv Zerizalenm. 
MAT.2.2	Zot ti demande, “Oli sa lerwa bann Zwif ki fek ne? Nou'n war son zetwal dan Les, e nou'n vin ador li.”
MAT.2.3	Lerwa Herod ek tou dimoun dan Zerizalenm ti trakase kan zot ti antann sa. 
MAT.2.4	I ti apel tou bann gran-pret ek bann profeser Lalwa. I ti demann zot, “Kote Mesi ti devre ne?”
MAT.2.5	Zot ti reponn, “Betlehenm dan Zide. La sa ki profet in ekri:
MAT.2.6	Ou Betlehenm, dan later Zida!
MAT.2.6	Ou sertennman pa mwen enportan
MAT.2.6	parmi bann lavil dan Zida.
MAT.2.6	Annefe, kot ou, pou sorti en sef
MAT.2.6	ki pou vin berze Izrael, mon pep
MAT.2.7	Alor, an sekre, Herod ti apel sa bann saz. I ti demann zot lepok egzakt ki sa zetwal ti aparet. 
MAT.2.8	Apre, i ti anvoy zot Betlehenm. I ti dir zot, “Al rod byen lenformasyon lo sa zanfan. Kan zot ava'n war li, vin fer mwan konnen, pour ki mwan osi, mon ava al ador li.”
MAT.2.9	Apre ki lerwa ti'n fini koz avek zot, zot ti ale. Alor, zot ti war sa menm zetwal ki zot ti'n remarke dan Les, pe avanse devan zot. 
MAT.2.10	Kan zot ti revwar sa zetwal, zot ti dan en gran kontantman. 
MAT.2.11	Zot ti antre dan lakaz; zot ti war sa zanfan avek son manman, Mari. Zot ti tonm azenou e ador li. Answit, zot ti ouver zot kof e ofer li bann kado: Lor, lansan ek lamir. 
MAT.2.12	Apre, zot ti retourn se zot par en lot semen, akoz Bondye ti'n averti zot dan en rev pour pa retourn kot Herod.
MAT.2.13	Apre ki bann savan ti'n ale, en lanz Senyer ti aparet avek Zozef dan en rev. I ti dir li, “Leve! Pran sa zanfan ek son manman e sov Lezip. Reste laba, ziska ki mon donn ou lord retournen, akoz Herod pou rod sa zanfan pour fer touy li.”
MAT.2.14	Zozef ti leve. I ti pran sa zanfan ek son manman e pandan lannwit, i ti sov Lezip. 
MAT.2.15	I ti reste laba ziska lanmor Herod. Sa ti arive pour ki sa ki Senyer ti'n dir par lentermedyer son profet, i ganny realize:
MAT.2.15	Mon'n apel mon garson pour sorti Lezip
MAT.2.16	Kan Herod ti realize ki sa bann savan ti'n zwe en trik avek li, i ti tre ankoler. I ti fer touy tou bann garson 2 an e mwens, dan Betlehenm e dan zalantour, dapre lepok ki sa bann savan ti'n dir li. 
MAT.2.17	Sa ti arive pour ki parol profet Zeremi i ganny akonpli:
MAT.2.18	Dan Rama mon antann en lavwa
MAT.2.18	pe plere e pe lamante.
MAT.2.18	Rasel pe pler son bann zanfan;
MAT.2.18	i refiz tou konsolasyon,
MAT.2.18	akoz zot in mor
MAT.2.19	Apre lanmor Herod, en lanz ti aparet avek Zozef Lezip, dan en rev. 
MAT.2.20	I ti dir li, “Leve! Pran sa zanfan ek son manman e retourn dan pei Izrael, akoz sa bann ki ti pe esey touy li in mor.”
MAT.2.21	Alor, Zozef ti leve. I ti pran sa zanfan ek son manman, e retourn dan pei Izrael.
MAT.2.22	Me kan Zozef ti tande ki Arkelais ti'n vin lerwa Zide dan plas son papa Herod, i ti per pour al laba. Apre ki i ti'n ganny averti dan en rev, i ti al dan rezyon Galile. 
MAT.2.23	I ti al etabli li dan en lavil ki ti apel Nazaret. Alor, parol bann profet ti ganny realize: I pou ganny apele Nazareen
MAT.3.1	Dan sa letan, Zanbatis ti arive sorti dan dezer Zide. I ti konmans prese: 
MAT.3.2	Sanz zot mannyer viv
MAT.3.3	Zan ti sa zonm lo ki profet Ezai ti'n dir:
MAT.3.3	En lavwa pe kriye dan dezer:
MAT.3.3	Prepar semen Senyer;
MAT.3.3	fer drwat son bann santye
MAT.3.4	Lenz Zan ti fer avek pwal samo e otour son leren i ti met en sang an kwir
MAT.3.5	Bann zabitan Zerizalenm, partou dan Zide e dan rezyon larivyer Zourden ti al kot li. 
MAT.3.6	Zot ti rekonnet piblikman zot pese e Zan ti batiz zot dan larivyer Zourden.
MAT.3.7	Zan ti war ki en kantite Farizyen ek Sadiseen ti vin kot li pour zot ganny batize. Alor, i ti dir zot, “Ras viper ki zot ete! Lekel ki'n aprann zot esey sap zizman Bondye ki pros? 
MAT.3.8	Alor, prodwi bann bon fri ki montre ki zot in konverti.
MAT.3.9	Pa zis dir dan zot menm: Abrahanm i nou papa. Les mwan dir zot ki Bondye i kapab servi sa bann ros ki la, pour fer zot vin desandans Abrahanm. 
MAT.3.10	Konmela menm, lars in pare la obor rasin bann pye dibwa. Tou pye dibwa ki pa raport bon fri, pou ganny koupe e zet dan dife.
MAT.3.11	Mwan, mon batiz zot dan delo, pour montre ki zot pe sanz zot mannyer viv. Me sa enn ki vin apre mwan, i pou batiz zot avek Lespri-Sen ek dife. I pli pwisan ki mwan: Mon pa diny pour tir son sandal. 
MAT.3.12	Son fours i dan son lanmen, pour li separ lagrenn ek lapay. I pou anmas lagrenn dan son langar rezerv, me i pou bril lapay dan dife ki pa zanmen tennyen.”
MAT.3.13	Alor, Zezi ti arive, sorti Galile. I ti al pre kot Zan, pour li ganny batize par Zan. 
MAT.3.14	Me Zan pa ti dakor. I ti dir li, “Mwan ki devre ganny batize par ou e se ou ki vin kot mwan?”
MAT.3.15	Me Zezi ti reponn li, “Aksepte pour konmela. Annefe, konmsa ki nou devre fer tou sa ki Bondye i demande.”
MAT.3.15	Alor, Zan ti aksepte.
MAT.3.16	Zis koman i ti'n fini ganny batize, Zezi ti sorti dan delo. Alor, lesyel ti ouver pour li: I ti war Lespri Bondye desann lo li dan laform en pizon. 
MAT.3.17	En lavwa sorti dan lesyel ti dir, “Sa i mon Garson byenneme, ki donn mwan bokou lazwa.”
MAT.4.1	Alor, Lespri ti anmenn Zezi dan dezer, pour li ganny tante par dyab. 
MAT.4.2	Apre ki i ti'n reste 40 zour ek 40 nwit san manze, Zezi ti lafen. 
MAT.4.3	Dyab ti vin tant Zezi. I ti dir li, “Si ou Garson Bondye, donn lord ki sa bann ros i vin dipen.”
MAT.4.4	Me Zezi ti reponn li, “Lekritir i deklare: Zonm pa pou viv zis lo dipen, me lo tou parol ki sorti dan labous Bondye
MAT.4.5	Alor, dyab ti anmenn Zezi ziska Zerizalenm, e met li debout lo lapwent twa Tanp. 
MAT.4.6	Dyab ti dir li, “Si ou Garson Bondye, zet ou anba. Annefe i'n ekri:
MAT.4.6	Bondye pou donn lord son bann lanz lo ou size:
MAT.4.6	Zot pou anmenn ou lo zot lanmen,
MAT.4.6	pangar ou konny ou lipye avek en ros
MAT.4.7	Zezi ti reponn li, “I'n osi ekri: Ou pa devre tant Senyer ou Bondye
MAT.4.8	Ankor en fwa, dyab ti anmenn Zezi lo en montanny byen o. I ti montre li tou bann rwayonm partou lo later ek zot splander. 
MAT.4.9	Dyab ti dir li, “Mon pou donn ou tousala, si ou met ou azenou e ador mwan.”
MAT.4.10	Zezi ti reponn li, “Sorti la, Satan! Ale. I'n ekri: Se Senyer, ou Bondye ki ou devre adore e li tousel ki ou devre servi
MAT.4.11	Alor, dyab ti kit li, e bann lanz ti vin servi li.
MAT.4.12	Kan Zezi ti tande ki Zan ti'n ganny met dan prizon, i ti al dan Galile. 
MAT.4.13	I ti kit Nazaret e i ti al reste Kapernaoum, obor lak Galile, dan teritwar Zabilon ek Neftali. 
MAT.4.14	Sa ti arive pour ki parol profet Ezai i ganny realize:
MAT.4.15	Later Zabilon, later Neftali,
MAT.4.15	semen lo kote lanmer, pei lot kote larivyer Zourden!
MAT.4.15	Galile, kot bann nasyon etranze i reste!
MAT.4.16	Lepep ki ti pe asiz dan fernwanr, in war en gran lalimyer.
MAT.4.16	Pour bann ki ti pe asiz dan pei, dan fernwanr lanmor,
MAT.4.16	en lalimyer in leve parmi zot
MAT.4.17	Apartir sa moman, Zezi ti konmans prese. I ti dir: Sanz zot mannyer viv, akoz Rwayonm lesyel i pros
MAT.4.18	En zour, Zezi ti pe marse obor lak Galile. I ti war de frer ki ti peser: Simon, ki zot ti apel Pyer, ek son frer Andre. Zot ti pe pas lasenn dan lak. 
MAT.4.19	Zezi ti dir zot, “Swiv mwan e mon ava fer zot lapes zonm.”
MAT.4.20	Deswit, zot ti kit zot lasenn e swiv li.
MAT.4.21	En pe pli lwen, Zezi ti war de lot frer, Zak ek Zan, de garson Zebede. Zot ti dan kannot avek zot papa Zebede, e zot ti pe repar zot lasenn. Zezi ti apel zot. 
MAT.4.22	Deswit, zot ti kit zot kannot ek zot papa e swiv Zezi.
MAT.4.23	Zezi ti al partou dan Galile. I ti prese dan bann sinagog e anons Bonn Nouvel konsernan Rwayonm Bondye. I ti geri toudsort maladi ek soufrans parmi lepep. 
MAT.4.24	Son renonmen ti fannen partou dan Lasiri antye. Zot ti anmenn kot li bann ki ti annan toudsort maladi e ki ti pe soufer: Bann ki ti posede par demon, bann ki ti annan bebelouka ek bann ki ti paralize. Zezi ti geri zot tou.
MAT.4.25	En gran lafoul ti swiv li sorti depi Galile, dan rezyon Dekapol, depi Zerizalenm, Zide e dan teritwar ki lo lot kote larivyer Zourden.
MAT.5.1	Kan Zezi ti war lafoul ki ti vin kot li, i ti mont lo en montanny. I ti asiz e son bann disip ti vin otour li. 
MAT.5.2	I ti konmans donn zot sa lansennyman:
MAT.5.3	Byennere bann ki konnen zot pov,
MAT.5.3	akoz Rwayonm lesyel i pour zot!
MAT.5.4	Byennere bann ki dan latristes,
MAT.5.4	akoz zot pou ganny konsole!
MAT.5.5	Byennere bann ki dou,
MAT.5.5	akoz zot pou posed later!
MAT.5.6	Byennere bann ki lafen e swaf lazistis,
MAT.5.6	akoz zot pou rasazye!
MAT.5.7	Byennere bann ki annan konpasyon pour lezot,
MAT.5.7	akoz Bondye pou annan konpasyon pour zot!
MAT.5.8	Byennere bann ki annan leker pir,
MAT.5.8	akoz zot pou war Bondye!
MAT.5.9	Byennere bann ki fer lape,
MAT.5.9	akoz zot pou ganny apele bann zanfan Bondye!
MAT.5.10	Byennere bann ki ganny persekite pour lazistis,
MAT.5.10	akoz Rwayonm lesyel i pour zot!
MAT.5.11	Zot byennere, kan zot ganny ensilte, persekite akoz mwan;
MAT.5.11	kan dimoun i koz dimal
MAT.5.11	kont zot, akoz mwan!
MAT.5.12	Rezoui e santi zot ere,
MAT.5.12	akoz annan en gran rekonpans
MAT.5.12	pe esper zot dan lesyel!
MAT.5.12	Konmsa menm ki zot bann zanset
MAT.5.12	ti persekit bann profet avan zot.
MAT.5.13	Zezi ti kontinyen dir: Se zot disel later. Me si disel i perdi son gou, avek kwa ou pou redonn li son gou sale? I pa bon pour nanryen; i ganny zete deor, pour dimoun mars lo la.
MAT.5.14	Se zot lalimyer lemonn. En lavil ki'n ganny konstri lo en montanny pa kapab ganny kasyet. 
MAT.5.15	Personn pa alim en lalanp pour met anba en bol, me i met li anler lo en portlanp pour ekler tou dimoun ki dan lakaz. 
MAT.5.16	Konmsa ki zot lalimyer i devre klere devan tou dimoun, pour ki zot war byen zot bann bon aksyon e loue zot Papa ki dan lesyel.
MAT.5.17	Pa krwar ki mon'n vin pour fer disparet Lalwa Moiz ek lansennyman bann profet. Mon pa'n vin pour detri, me pour akonplir. 
MAT.5.18	Mon dir zot, sa i laverite: Osi lontan ki lesyel ek later i egziste, pa menm en pli pti let, ni en pli pti detay Lalwa pou ganny detri, ziska ki tou sa bann lansennyman i ganny akonpli. 
MAT.5.19	Alor, sa enn ki kas menm en pli pti komannman e ansenny lezot pour fer parey, i pou ganny deklare pli pti dan Rwayonm lesyel. Me sa enn ki met mon bann komannman an pratik e ansenny lezot pour fer parey, i pou ganny deklare gran dan Rwayonm lesyel. 
MAT.5.20	Mon asir zot: Si zot fidelite anver lavolonte Bondye pa depas fidelite bann profeser Lalwa ek bann Farizyen, zot pa pou kapab antre dan Rwayonm lesyel.
MAT.5.21	Zot in tande ki nou zanset ti ganny demande: Pa fer krim
MAT.5.22	Me mwan mon dir zot: Sa enn ki pran lakoler kont son frer, pou ganny zize. Sa enn ki ensilte son frer, pou ganny zize devan tribinal. Sa enn ki tret son frer: Fou, pou ganny pini dan dife lanfer.
MAT.5.23	Si alor, ou pe al prezant ou lofrann devan lotel, e ki ou rapel ki ou frer i annan keksoz kont ou, 
MAT.5.24	kit ou lofrann la, devan lotel, e al fer lape avek ou frer avan. Apre, retournen e prezant ou lofrann avek Bondye.
MAT.5.25	Si ou annan en zafer an kour kont en dimoun, depese fer zanmi avek li letan zot ankor dan semen; sinon, ou ladverser ava anmenn ou devan ziz. Ziz ava met ou dan lanmen gard e ou ava ganny met dan prizon. 
MAT.5.26	Mon dir ou, sa i laverite: Ou pa pou sorti la ziska ki ou'n fini pey ou det ziska sa dernyen sou.
MAT.5.27	Zot in tande ki i'n ganny dir: Pa komet adilter
MAT.5.28	Me mwan mon dir zot: En dimoun ki get en fanm avek lanvi, i'n deza komet adilter avek li dan son leker. 
MAT.5.29	Si ou lizye drwat i fer ou tonm dan pese, aras li e zet li lwen. Vomye ou perdi en parti ou lekor, plito ki ou lekor antye i ganny zete dan lanfer. 
MAT.5.30	Si ou lanmen drwat i fer ou tonm dan pese, koup li e zet li lwen. Vomye ou perdi en parti ou lekor, plito ki ou lekor antye i ganny zete dan lanfer.
MAT.5.31	I'n ganny osi dir: En dimoun ki divors son fanm i bezwen donn li en let divors
MAT.5.32	Me mwan mon dir zot: En zonm ki divors son fanm, sof dan ka ki son fanm in tronp li, i pe pous li pour komet adilter. En zonm ki marye avek en fanm divorse, i osi komet adilter.
MAT.5.33	Zot in osi tande ki i'n ganny dir avek nou bann zanset: Pa kas ou serman, me akonpli bann ve ki ou'n promet par serman devan Senyer
MAT.5.34	Me mwan mon dir zot: Pa fer okenn serman ni par lesyel, akoz lesyel i tronn Bondye; 
MAT.5.35	ni par later, akoz later i landrwa kot i poz son lipye; ni par Zerizalenm, akoz i lavil gran Lerwa.
MAT.5.36	Pa ni fer serman lo ou latet, akoz ou pa kapab fer en sel bren seve vin blan oubyen nwanr.
MAT.5.37	Kan ou koze, dir wi, kan fodre dir wi; oubyen non, kan fodre dir non. Tou sa ki zot azoute, i sorti kot dyab.
MAT.5.38	Zot in tande ki i'n ganny dir: Ey pour ey, dan pour dan
MAT.5.39	Me mwan mon dir zot: Pa tir vanzans lo en dimoun ki'n fer ou ditor. Si en dimoun i donn ou en kalot lo ou lazou drwat, prezant li lazou gos osi.
MAT.5.40	Si en dimoun i anmenn ou ankour pour ou semiz, les li pran ou palto osi.
MAT.5.41	Si en dimoun i fors ou mars en kilomet avek li, fer de kilomet avek li.
MAT.5.42	Si en dimoun i demann ou keksoz, pa refiz li. Pa refiz en dimoun ki demann ou pret li en keksoz.
MAT.5.43	Zot in tande ki i'n ganny dir: Kontan ou prosen
MAT.5.44	Me mwan mon dir zot: Kontan zot bann lennmi e priy pour bann ki persekit zot.
MAT.5.45	Alor, zot ava vin bann vre garson zot Papa ki dan lesyel. Annefe, i fer son soley leve lo bann ki move e lo bann ki bon; i fer tonbe lapli lo bann ki zis e lo bann ki pa zis.
MAT.5.46	Si zot kontan zis bann ki kontan zot, ki rekonpans Bondye pou donn zot? Menm bann kolekter taks zot fer parey.
MAT.5.47	Si zot dir bonzour zis zot bann frer, kwa ki ekstraordiner? Menm bann non-Zwif i azir konmsa.
MAT.5.48	Zot alor, zot devre parfe parey zot Papa ki dan lesyel i parfe.
MAT.6.1	Fer atansyon ou akonpli ou bann devwar relizye an piblik, zis pour fer ou ganny remarke. Sankwa, ou Papa ki dan lesyel pa pou rekonpans ou.
MAT.6.2	Donk, kan ou fer lomonn, pa bezwen fer tapaz pour atir latansyon, parey bann ipokrit i fer dan sinagog e dan semen. Zot fer sa pour ganny felisite. Mon dir zot, sa i laverite: Sa dimoun in deza ganny son rekonpans. 
MAT.6.3	Me ou, kan ou fer lomonn, ou lanmen gos pa devre konnen sa ki ou lanmen drwat i fer.
MAT.6.4	Ou bon aksyon i devre reste sekre. Ou Papa ki war ou aksyon dan sekre, ava rekonpans ou.
MAT.6.5	Kan zot priye, pa fer parey bann ipokrit. Zot kontan debout pour priye dan sinagog e dan tou kwen semen pour ki tou dimoun i war zot. Les mwan dir zot: Sa bann dimoun in deza ganny zot rekonpans.
MAT.6.6	Me ou, kan ou priye, antre dan ou lasanm, ferm laport e priy ou Papa ki la dan sa landrwa sekre. Ou Papa ki war dan ou profon sekre, ava rekonpans ou.
MAT.6.7	Kan zot priye, pa servi en kantite parol parey bann non-Zwif: Zot krwar ki Bondye ava ekout zot si zot koz bokou.
MAT.6.8	Pa imit zot, akoz zot Papa i konnen sa ki zot bezwen, avan menm ki zot demann li. 
MAT.6.9	La ki mannyer zot devre priye:
MAT.6.9	Nou Papa ki dan lesyel!
MAT.6.9	Nou demande ki ou non sen i ganny glorifye,
MAT.6.10	e ki ou renny i ganny etabli;
MAT.6.10	ou lavolonte ava ganny akonpli lo later parey dan lesyel.
MAT.6.11	Donn nou ozordi, nou dipen pour sak zour.
MAT.6.12	Pardonn nou, nou lofans ki nou'n fer,
MAT.6.12	parey nou pardonn bann ki'n ofans nou.
MAT.6.13	Pa les nou tonm dan tantasyon.
MAT.6.13	Me delivre nou kont ladverser.
MAT.6.13	Akoz ou ki posed larwayote,
MAT.6.13	pwisans ek mazeste pour touzour. Amenn
MAT.6.14	Annefe, si zot pardonn bann dimoun ki'n fer zot ditor, zot Papa ki dan lesyel ava osi pardonn zot. 
MAT.6.15	Me si zot pa pardonn lezot dimoun, zot Papa osi pa pou pardonn zot, lemal ki zot in fer.
MAT.6.16	Kan zot zennen, i pa neseser pran en figir tris, parey bann ipokrit: Zot sanz figir pour ki tou dimoun i war ki zot pe zennen. Mon dir zot, sa i laverite: Sa bann dimoun in deza ganny zot rekonpans.
MAT.6.17	Me ou, kan ou zennen, lav ou figir e parfim ou latet. 
MAT.6.18	Pa les dimoun remarke ki ou pe zennen. Zis ou Papa ki la dan sekre ki konnen. Ou Papa ki war tou sa ki ou fer an sekre, ava rekonpans ou.
MAT.6.19	Pa anmas zot larises lo later, kot i ganny detri par lever ek larouy, kot voler i kas lakaz pour vole. 
MAT.6.20	Plito, anmas zot larises dan lesyel, la kot ni karya, ni larouy pa pou kapab detri, e ni voler pa pou kapab kas laport pour vole.
MAT.6.21	Annefe, la kot ou larises i ete, ou leker pou osi la.
MAT.6.22	Lizye i lalanp ou lekor. Alor, si ou lizye i an bonn sante, ou lekor antye pou dan lalimyer. 
MAT.6.23	Me si ou lizye i malad, ou lekor antye pou dan fernwanr. Alor, si lalimyer ki dan ou, i parey fernwanr, ou pou vreman dan en gran fernwanr.
MAT.6.24	Personn pa kapab servi de met. Annefe, swa i pou ay enn e kontan lot; swa i pou devoue anver enn e mepriz lot. Ou pa kapab servi Bondye ek larzan anmenmtan.
MAT.6.25	Pour sa rezon, mon dir zot: Pa trakase lo sa ki zot pou manze e lo sa ki zot pou bwar; ni pour konnen kwa ki zot bezwen pour viv oubyen kwa ki pou mete. Eski lavi pa i pli enportan ki manze, e lekor pa i pli enportan ki lenz? 
MAT.6.26	Get bann zwazo: Zot pa ni senmen, ni rekolte, e ni met nanryen an rezerv. Pourtan, zot Papa ki dan lesyel i nouri zot. Eski zot, pa vo bokou plis ki bann zwazo? 
MAT.6.27	Lekel parmi zot ki krwar i kapab viv pli lontan kan i pran traka?
MAT.6.28	E akoz zot bezwen trakase lo size lenz? Gete ki mannyer bann lis dan laplenn i pouse. Zot pa ni travay, ni fer latwal. 
MAT.6.29	Pourtan, mon dir zot: Menm Salomon dan tou son mazeste
MAT.6.30	Ozordi, Bondye i abiy byen sa bann zerb dan laplenn. Demen, zot pou ganny zet dan dife. Alor, a pli fort rezon, pa i ava abiy zot? Zot napa bokou lafwa.
MAT.6.31	Alor, pa bezwen pran traka e demande: Ki nou pou manze? Ki nou pou bwar, oubyen ki nou pou mete?
MAT.6.32	Dimoun ki pa konn Bondye ki touzour pe rod tousala. Me zot Papa ki dan lesyel i konn tou sa ki zot bezwen.
MAT.6.33	Rod plito Rwayonm Bondye ek son lazistis, e li menm i ava donn zot leres ki zot bezwen.
MAT.6.34	Alor, pa trakase pour demen. Demen ava li menm anmenn ase traka konmsa. Traka ozordi i ase pour ozordi.
MAT.7.1	Pa ziz personn e ou pa ava ganny zize. 
MAT.7.2	Bondye pou ziz ou parey ou ziz lezot, e i pou servi avek ou, menm mezir ki ou'n servi anver zot. 
MAT.7.3	Ki mannyer ou war lapay ki dan lizye ou frer, me ou pa remark sa poto ki dan pour ou? 
MAT.7.4	Oubyen, ki mannyer ou kapab dir ou frer: Les mwan tir sa lapay dan ou lizye, kan ou menm, ou annan en poto dan sa ki pour ou? 
MAT.7.5	Ipokrit! Tir poto ki dan ou lizye avan. Apre, ou ava war ase kler pour tir lapay ki dan lizye ou frer.
MAT.7.6	Pa donn avek lisyen sa ki pour Bondye. Zot kapab retourn kont ou e desir ou. Pa zet ou bann perl devan bann koson. Zot kapab pil lo la.
MAT.7.7	Demande, zot ava gannyen. Rode, zot ava trouve. Tape, laport ava ouver. 
MAT.7.8	Annefe, sa enn ki demande, i resevwar. Sa enn ki rode, i trouve. Laport i ouver pour sa enn ki frape. 
MAT.7.9	Lekel parmi zot, ava donn son garson en ros, si i demann en dipen? 
MAT.7.10	Oubyen, si i demann en pwason, eski i pou donn li en serpan?
MAT.7.11	Si zot, move koman zot ete, zot konn donn zot zanfan bann bon keksoz, a pli fort rezon zot Papa ki dan lesyel, ava donn bon keksoz sa bann ki demann li.
MAT.7.12	Tou sa ki ou oule ki lezot i fer pour ou, fer parey pour zot: Sanmenm sa ki Lalwa Moiz ek bann profet i ansennyen.
MAT.7.13	Antre par laport etrwat! Annefe, laport ki kondwir ver lanmor i larz. I annan bokou ki pas par la. 
MAT.7.14	Me laport e semen ki anmenn ver lavi i etrwat e difisil. Napa bokou ki trouv li.
MAT.7.15	Mefye zot bann fo profet. Zot vin kot ou degize dan lapo mouton, me anndan, zot en bann loulou feros. 
MAT.7.16	Zot ava ganny rekonnet par zot fri. Ou pa rekolte rezen lo pye pikan, ni fig lo pye rons. 
MAT.7.17	Tou bon pye fri i raport bon fri, tandis ki en move pye fri i prodwi move fri. 
MAT.7.18	En bon pye fri pa zanmen raport move fri e en move pye fri, pa zanmen donn bon fri. 
MAT.7.19	Tou pye dibwa ki pa raport bon fri i ganny koupe e zete dan dife. 
MAT.7.20	Alor, zot ava rekonnet bann fo profet par zot fri.
MAT.7.21	Pa tou sa ki apel mwan: Senyer, Senyer, ki pou antre dan Rwayonm lesyel, me zis bann ki fer lavolonte mon Papa ki dan lesyel. 
MAT.7.22	Kan zour zizman pou arive, bokou pou dir mwan: Senyer, Senyer! Dan ou non, nou ti profetize; dan ou non, nou ti sas bann move lespri; dan ou non, nou'n fer en kantite mirak. 
MAT.7.23	Alor, mon pou reponn zot: Mon pa'n zanmen konn zot. Sorti la lwen ek mwan, zot ki pratik lemal.
MAT.7.24	Alor, sa enn ki ekout mon bann parol e met zot an pratik, pou parey en zonm saz ki konstri son lakaz lo ros. 
MAT.7.25	Lapli i tonbe, larivyer i deborde, e divan i soufle lo sa lakaz. Me i pa tonbe, akoz i'n ganny konstri lo ros.
MAT.7.26	Me en dimoun ki ekout mon bann parol e ki pa met zot an pratik, pou parey en zonm fou ki konstri son lakaz lo disab. 
MAT.7.27	Lapli i tonbe, larivyer i deborde, divan i soufle for lo sa lakaz. Lakaz in tonbe e i'n ganny konpletman detri!
MAT.7.28	Kan Zezi ti'n fini ansenny zot, lafoul ti tre enpresyonnen par son lansennyman.
MAT.7.29	Annefe, i pa ti ansenny parey zot bann profeser Lalwa, me avek lotorite.
MAT.8.1	Kan Zezi ti desann sorti lo montanny, en gran lafoul ti swiv li. 
MAT.8.2	Alor, en zonm ki ti annan en maladi parey lalep ti vin kot Zezi. I ti tonm lafas ater devan li e sipliy li, “Senyer, si oule, ou kapab fer mwan vin pir.”
MAT.8.3	Zezi ti lev son lanmen e tous li. I ti dir, “Dakor, mon oule ki ou vin pir.” Deswit son maladi ti geri. 
MAT.8.4	Apre, Zezi ti dir li, “Fer atansyon! Pa dir sa avek personn, me al prezant ou devan pret. Apre, al ofer lofrann ki Moiz in ordonnen. Sa i ava prouve ki ou'n geri
MAT.8.5	Zis koman Zezi ti pe antre dan lavil Kapernaoum, en zofisye larme Romen ti vin kot li e sipliy li, 
MAT.8.6	“Senyer, mon serviter i malad dan lakour, i paralize e i pe soufer bokou.”
MAT.8.7	Zezi ti dir li, “Mon ava vin geri li.” 
MAT.8.8	Me sa zofisye ti reponn, “Senyer, mon pa merite ki ou antre dan mon lakaz. Me dir zis en mo e mon serviter ava geri. 
MAT.8.9	Mwan osi, malgre ki mon anba lotorite, mon annan en bann solda anba mon lord. Si mon dir avek enn: Ale! I ale. Si mon dir en lot: Vini! I vini. Si mon dir mon serviter: Fer sa! I fer li.”
MAT.8.10	Kan Zezi ti antann sa, i ti annan ladmirasyon pour sa zofisye. I ti dir avek bann ki ti pe swiv li, “Mon dir zot, sa i laverite: Zanmen mon'n war en tel lafwa kot personn dan Izrael. 
MAT.8.11	Mon dir zot ki bokou dimoun pou sorti dan Les e dan Was, pou pran plas dan repa avek Abrahanm, Izaak ek Zakob, dan Rwayonm lesyel. 
MAT.8.12	Me bann ki ti ganny destinen pour Rwayonm, pou ganny zet deor dan fernwanr. La, zot pou plere e grens ledan.”
MAT.8.13	Apre, Zezi ti dir sa zofisye, “Al se ou. Sa ki ou'n demande avek lafwa, in ganny realize.”
MAT.8.13	Deswit, son serviter ti geri.
MAT.8.14	Kan Zezi ti al kot Pyer, i ti war belmer Pyer lo lili, malad avek lafyev. 
MAT.8.15	Zezi ti tous son lanmen e lafyev ti kit li. I ti leve e servi Zezi.
MAT.8.16	Ler aswar ti pe fer, zot ti anmenn kot Zezi en kantite dimoun tourmante par bann move lespri. Par son parol, Zezi ti sas sa bann move lespri. I ti osi geri tou bann malad. 
MAT.8.17	Alor, sa ki profet Ezai ti'n anonse, ti ganny realize:
MAT.8.17	I'n pran nou soufrans e port lo li nou maladi
MAT.8.18	Kan Zezi ti war sa lafoul otour li, i ti donn lord son bann disip pour al lot kote lak avek li. 
MAT.8.19	En profeser Lalwa ti apros li. I ti dir li, “Met! Mon pare pour swiv ou partou kot ou ale.”
MAT.8.20	Zezi ti dir li, “Bann renar i annan zot trou, zwazo dan lesyel i annan zot nik, me Fis-de-Lonm napa en landrwa kot i kapab repoz latet.”
MAT.8.21	En lot disip ti dir li, “Senyer! Permet mwan al anter mon papa avan.”
MAT.8.22	Me Zezi ti dir li, “Swiv mwan, e les bann mor anter zot bann mor.”
MAT.8.23	Apre, Zezi ti anbark dan en kannot e son bann disip ti swiv li. 
MAT.8.24	En sel kou, en gro divan ti leve lo lak. Divan ti sitan for, ki kannot ti preski kouver avek laroul. Me Zezi ti pe dormi. 
MAT.8.25	Bann disip ti apros Zezi e lev li. Zot ti dir li, “Senyer, sov nou! Nou pe mor!”
MAT.8.26	Zezi ti dir zot, “Akoz zot per? Zot napa lafwa!”
MAT.8.26	Apre, i ti leve, e i ti reprimann divan ek delo lak, e movetan ti kalmi. 
MAT.8.27	Zot tou, zot ti etonnen e zot ti dir, “Lekel sa zonm, ki menm divan ek delo i obei li?”
MAT.8.28	Kan Zezi ti ariv lot kote lak, dan teritwar bann Gadarenyen, de zonm ki ti sorti parmi bann latonm, ti vin rankontre li. Sa de zonm ti posede avek plizyer demon. Zot ti sitan danzere ki personn pa ti oze pas par sa semen. 
MAT.8.29	Zot ti konmans kriye, “Ki ou pe rode avek nou, Garson Bondye? Eski ou'n vin isi pour tourmant nou avan ler?”
MAT.8.30	Pa tro lwen, ti annan en gran troupo koson
MAT.8.31	Bann demon ti sipliy Zezi, “Si ou sas nou, anvoy nou dan sa troupo koson.”
MAT.8.32	Zezi ti dir zot, “Ale.”
MAT.8.32	Sa bann demon ti sorti dan sa de zonm e zot ti antre dan bann koson. Alor, troupo koson antye ti tay an desandan sa presipis e sot dan lak kot zot ti noye.
MAT.8.33	Bann gardyen ti taye. Zot ti al anvil kot zot ti rakont zistwar sa de zonm ki ti posede par demon e sa ki ti'n arive avek zot. 
MAT.8.34	Alor, tou bann zabitan lavil ti sorti e al rankontre Zezi. Kan zot ti war li, zot ti sipliy li pour kit zot teritwar.
MAT.9.1	Zezi ti mont dan kannot, travers lak e retourn dan son lavil
MAT.9.2	Dimoun ti anmenn kot li en zonm paralize lo en lanmak. Kan zezi ti war lafwa sa bann dimoun, i ti dir avek sa zonm paralize, “Pran kouraz, mon garson, ou pese in ganny pardonnen.”
MAT.9.3	Serten profeser Lalwa ki ti la, ti dir ant zot, “Sa zonm pe blasfenmen.”
MAT.9.4	Me Zezi ti konn tou sa ki ti pe pase dan zot lespri. I ti demann zot, “Akoz zot pe mazin tou sa bann move keksoz dan zot leker? 
MAT.9.5	Kwa ki pli fasil dir: Ou pese in ganny pardonnen oubyen: Leve, marse? 
MAT.9.6	Me pour mwan fer zot konnen ki Fis-de-Lonm i annan lotorite lo later pour pardonn pese,” Zezi ti dir avek sa zonm paralize, “Leve, pran ou lanmak e al kot ou!”
MAT.9.7	Sa zonm ti leve e al kot li. 
MAT.9.8	Kan lafoul ti war sa, zot ti ranpli avek lafreyer e zot ti loue Bondye ki'n donn zonm en tel lotorite.
MAT.9.9	Zezi ti kit sa lavil. An pasan, i ti war en zonm ki ti apel Matye, asize dan biro taks. Zezi ti dir li, “Swiv mwan!” Matye ti leve e i ti swiv Zezi.
MAT.9.10	Plitar, letan Zezi ti pe manze kot Matye, en kantite kolekter taks ek bann dimoun ki ti annan move repitasyon, ti vin manz avek Zezi ek son bann disip. 
MAT.9.11	Serten bann Farizyen ti war sa e zot ti demann avek son bann disip, “Akoz zot met i manz avek bann kolekter taks ek bann peser?”
MAT.9.12	Zezi ti antann sa. I ti dir zot, “Pa dimoun ki annan lasante ki bezwen dokter, me bann ki malad. 
MAT.9.13	Al rode ki savedir sa bann parol Lekritir: Konpasyon ki mon oule, pa sakrifis zannimo
MAT.9.14	Alor, bann disip Zanbatis ti vin demann Zezi, “Akoz nou ek bann Farizyen nou souvan zennen, me ou bann disip pa zanmen fer zenn?”
MAT.9.15	Zezi ti reponn zot, “Eski bann envite dan en maryaz i kapab tris, letan nouvo marye i avek zot? Me ler pou arive kan nouvo marye pou nepli avek zot. Alor, la zot ava zennen.”
MAT.9.16	“Personn pa pyeste en vye lenz avek en morso latwal nef. Si i fer li, sa morso latwal nef pou retresi e desir en pli gran morso dan sa lenz. 
MAT.9.17	Anplis, personn pa met diven nef dan bann vye sak diven, akoz zot pou desire. Diven pou koule e bann sak diven pou perdi. O kontrer, fodre met diven nef dan bann sak diven nef, pour ki zot byen konserve.”
MAT.9.18	Pandan ki Zezi ti pe koz avek zot, enn bann sef ti vin kot li. I ti tonm azenou devan Zezi. I ti dir, “Mon fiy i fek mor. Vini e poz ou lanmen lo li e i ava viv.”
MAT.9.19	Alor, Zezi ti leve e i ti swiv sa sef avek son bann disip.
MAT.9.20	En fanm ki ti soufer avek en lemorazi depi 12 an, ti vin deryer Zezi e tous bor son lenz. 
MAT.9.21	I ti dir dan li menm: Si mon kapab zis tous son lenz, mon pou geri.
MAT.9.22	Zezi ti vire e i ti war li. I ti dir, “Fiy! Pran kouraz! Ou lafwa in geri ou.”
MAT.9.22	Deswit sa fanm ti geri.
MAT.9.23	Zezi ti ariv dan lakour sa sef. Kan i ti war bann zwer laflit pare pour lanterman, ek lafoul ki ti pe azite, 
MAT.9.24	i ti dir, “Sorti zot tou! Sa fiy pa'n mor, me i pe dormi.” Zot ti riy li.
MAT.9.25	Kan lafoul ti'n ganny met deor, Zezi ti antre dan lasanm. I ti atrap lanmen sa pti fiy ki ti leve. 
MAT.9.26	Sa nouvel ti fannen partou dan sa rezyon.
MAT.9.27	Koman Zezi ti kit sa landrwa, de zonm aveg ki ti swiv Zezi de lwen, ti kriye, “Garson David! Pran pitye pour nou.”
MAT.9.28	Kan Zezi ti ariv kot lakaz, sa de zonm aveg ti swiv li. Zezi ti demann zot, “Eski zot krwar ki mon kapab geri zot?”
MAT.9.28	Zot ti reponn li, “Wi, Senyer.”
MAT.9.29	Alor, Zezi ti tous zot lizye. I ti dir, “Zot demann ava ganny realize, dapre zot lafwa.”
MAT.9.30	Zot lizye ti ouver. Zezi ti koz avek zot severman, “Atansyon! Pa les personn konn sa.”
MAT.9.31	Me zot ti al fann sa nouvel partou dan sa rezyon.
MAT.9.32	Zis koman sa de zonm ti pe ale, dimoun ti anmenn kot Zezi en lot zonm ki pa ti koze, akoz i ti posede par en demon. 
MAT.9.33	Zezi ti sas sa demon, e deswit sa kozpa ti konmans koze. Tou dimoun ti etonnen. Zot ti dir, “Zanmen dimoun in war keksoz parey dan Izrael!”
MAT.9.34	Me bann Farizyen ti dir, “Se sef bann demon ki donn li pouvwar pour sas sa bann lespri.”
MAT.9.35	Zezi ti pas partou dan bann lavil e tou bann vilaz. I ti ansenny dan zot bann sinagog e pres Bonn Nouvel Rwayonm. I ti geri tou bann maladi ek tou bann diformite. 
MAT.9.36	Son leker ti ranpli avek konpasyon pour lafoul ki i ti war, akoz zot ti fatige e dekouraze. Zot ti parey bann mouton san berze. 
MAT.9.37	Alor, i ti dir avek son bann disip, “I annan en gran rekolt pour fer, me napa ase travayer. 
MAT.9.38	Alor, priye pour ki met rekolt i anvoy plis travayer pou fer sa rekolt.”
MAT.10.1	Zezi ti apel son 12 disip. I ti donn zot lotorite pour sas bann demon, geri tou bann maladi ek tou bann diformite. 
MAT.10.2	La non sa 12 zapot: Premye Simon, ki zot ti apel Pyer, ek son frer, Andre; Zak, garson Zebede ek son frer Zan; 
MAT.10.3	Filip ek Bartelemi; Toma ek Matye, ki ti en kolekter taks; Zak, garson Alfe, ek Tade; 
MAT.10.4	Simon, en nasyonalis, ek Zida Iskaryot, sa enn ki ti trai Zezi.
MAT.10.5	Zezi ti anvoy sa 12 zonm an misyon, avek sa bann lord swivan: Pa bezwen al dan bann rezyon kot bann non-Zwif i reste, ni dan okenn bann lavil Samari. 
MAT.10.6	Al plito kot bann brebi egare dan pep Izrael. 
MAT.10.7	Partou dan semen, anonse: Rwayonm lesyel i pros! 
MAT.10.8	Geri bann malad, redonn lavi bann ki'n mor, geri bann ki annan en maladi parey lalep, sas bann demon. Zot in resevwar gratwitman alor donn osi gratwitman. 
MAT.10.9	Pa bezwen anmenn okenn lanmonnen annor, ni annarzan, ni an kwiv dan zot pos. 
MAT.10.10	Dan zot vwayaz, pa bezwen anmenn ni sak, ni semiz de resanz, ni sandal, ni baton. Annefe, en zouvriye i annan drwa ganny son manze
MAT.10.11	Kan zot ariv dan en lavil oubyen en vilaz, rode lekel ki pare pour resevwar zot, e reste kot sa dimoun, ziska ki zot kit sa landrwa. 
MAT.10.12	Kan zot antre dan en lakaz, dir: Lape i avek zot! 
MAT.10.13	Si bann zabitan sa lakaz i resevwar zot, zot salitasyon lape ava reste dan sa lakaz. Me si zot pa ganny akeyir, repran zot salitasyon lape.
MAT.10.14	Si dan nenport ki lakaz oubyen lavil, dimoun pa resevwar zot, ni ekout zot, kit sa landrwa. Sekwe lapousyer ki avek zot lipye.
MAT.10.15	Mon dir zot, sa i laverite: Zour zizman, zabitan Sodonm ek Gomor, pou ganny trete mwen severman ki bann zabitan sa lavil
MAT.10.16	Mon pe anvoy zot parey bann mouton parmi bann loulou. Alor, zot bezwen rize parey bann serpan e inosan parey bann pizon.
MAT.10.17	Fer atansyon! Zot pou ganny arete e ganny anmennen ankour. Zot pou ganny fwete dan zot bann sinagog. 
MAT.10.18	Akoz mwan, zot pou ganny anmennen devan bann gouverner ek bann lerwa. Zot ava mon temwen devan zot e devan bann non-Zwif. 
MAT.10.19	Kan zot ganny anmennen devan tribinal, pa trakase pour konnen ki pou dir, ni koman zot pou dir. Parol ki zot devre dir, pou vini dan sa moman menm.
MAT.10.20	Annefe, pa zot ki pou koze, me Lespri zot Papa ki pou koz atraver zot.
MAT.10.21	En frer pou denons son prop frer pour li ganny touye. Papa pou denons son prop zanfan. Bann zanfan pou tourn kont zot paran e fer zot ganny kondannen anmor. 
MAT.10.22	Tou dimoun pou ay zot akoz mwan. Me sa enn ki persevere ziska lafen, pou ganny sove. 
MAT.10.23	Kan zot ava ganny persekite dan en lavil, sov dan en lot. Mon dir zot, sa i laverite: Zot pa pou ankor fini fer letour tou bann lavil dan Izrael, avan ki Fis-de-Lonm i vini.
MAT.10.24	En disip pa pli enportan ki son met; ni en serviter pli gran ki son patron. 
MAT.10.25	En disip i devre kontant pour vin parey son met, e en serviter parey son bourzwa. Si zot in apel Belzebil, sa enn ki sef lafanmir, a pli fort rezon, lezot manm son fanmir ava ganny ensilte.
MAT.10.26	Alor, pa bezwen per! Tou sa ki kasyet pou ganny dekouver; tou sa ki sekre pou ganny devwale. 
MAT.10.27	Sa ki mon dir zot dan fernwanr, repet li dan kler. Sa ki zot tande an sekre, pibliy li lo twa lakaz. 
MAT.10.28	Pa per bann ki touy lekor, me ki pa kapab touy ou et antye. Plito per sa enn ki kapab detri ou lekor ek ou et antye dan lanfer. 
MAT.10.29	Pa zot vann de pti sren pour en sou? Pourtan, en sel pa tonm ater san lavolonte zot Papa. 
MAT.10.30	Menm, bann bren seve lo zot latet in ganny konte. 
MAT.10.31	Alor, pa bezwen per; zot vo bokou plis ki en kantite sren!
MAT.10.32	Sa enn ki deklare devan lezot ki i mon disip, mwan osi, mon pou rekonnet li devan mon Papa ki dan lesyel. 
MAT.10.33	Me sa enn ki rezet mwan piblikman, mon pou rezet li devan mon Papa ki dan lesyel.
MAT.10.34	Pa krwar ki mon'n vin anmenn lape lo later. Mon pa'n vin anmenn lape, me lepe. 
MAT.10.35	Mon'n vin anmenn divizyon: Garson kont papa; fiy kont manman; belfiy kont belmer
MAT.10.36	Ou lennmi pou parmi dimoun dan ou prop fanmir.
MAT.10.37	Sa enn ki kontan son papa oubyen son manman plis ki mwan, i pa merit ganny apele mon disip. Sa enn ki kontan son garson oubyen son fiy plis ki mwan, i pa merit ganny apele mon disip.
MAT.10.38	Sa enn ki pa pran son lakrwa e swiv mwan, i pa merit ganny apele mon disip. 
MAT.10.39	Sa enn ki oule gard son lavi pou perdi li, me sa enn ki perdi son lavi akoz mwan, pou gard li.
MAT.10.40	Sa enn ki resevwar zot, i resevwar mwan. Sa enn ki resevwar mwan, i resevwar sa enn ki'n anvoy mwan.
MAT.10.41	Sa enn ki resevwar en profet Bondye, akoz i en profet, i pou resevwar rekonpans en profet. Sa enn ki resevwar en dimoun ki zis, akoz i en zis, i pou resevwar rekonpans en zis.
MAT.10.42	En dimoun ki donn menm en ver delo fre sa enn ki pli pti parmi mon bann disip, akoz i mon disip, mon dir zot, sa i laverite: I pa pou perdi son rekonpans.
MAT.11.1	Kan Zezi ti'n fini donn sa bann lord avek son 12 disip, i ti kit sa landrwa. I ti al ansennyen e anons Bonn Nouvel dan bann lavil larezyon.
MAT.11.2	Depi son prizon, Zanbatis ti antann koz lo Mesi. I ti anvoy serten son bann disip pour demann li, 
MAT.11.3	“Ou menm sa enn ki devre vini, oubyen fodre ki nou esper en lot?”
MAT.11.4	Zezi ti reponn zot, “Al rakont Zan sa ki zot war e tande: 
MAT.11.5	Bann aveg i war kler; bann paralize i marse; bann ki annan maladi parey lalep i geri; bann sourd i tande; bann mor i reganny lavi; bann pov i antann Bonn Nouvel. 
MAT.11.6	Byennere sa enn ki pa refize krwar dan mwan!”
MAT.11.7	Kan bann disip Zan ti'n ale, Zezi ti koz avek lafoul lo size Zan. I ti dir, “Ki zot ti al gete dan dezer? En tiz banbou ki pe sekwe dan divan? 
MAT.11.8	Alor, ki zot ti al war? En zonm abiye dan zoli lenz? Me dimoun ki abiye dan zoli lenz i reste dan bann pale. 
MAT.11.9	Alor, ki zot ti al war? En profet? Wi, mon dir zot; menm plis ki en profet. 
MAT.11.10	Annefe lo size Zan ki sa bann parol Lekritir i deklare:
MAT.11.10	La mon anvoy mon mesaze devan ou,
MAT.11.10	pour li prepar en semen devan ou
MAT.11.11	Mon dir zot, sa i laverite: Parmi bann ki'n ne par en fanm, napa personn pli gran ki Zanbatis. Pourtan, sa enn ki pli pti dan Rwayonm lesyel i pli gran ki li. 
MAT.11.12	Depi lepok ki Zanbatis ti prese, ziska aprezan, Rwayonm lesyel in pas par vyolans; e se dimoun vyolan ki esey pran posesyon. 
MAT.11.13	Annefe, tou bann profet ek Lalwa Moiz in anons sa ki pou arive ziska lepok Zan. 
MAT.11.14	Si zot oule krwar mwan, Zan i sa Eli ki devre retournen. 
MAT.11.15	Sa enn ki annan zorey pour antann, tande!
MAT.11.16	Avek kwa mon pou konpar dimoun sa zenerasyon? Zot parey bann zanfan ki pe asiz lo laplas piblik e ki kriy avek kanmarad: 
MAT.11.17	Nou ti zwe lanmizik pour zot, me zot pa ti danse! Nou ti sant kantik dey, me zot pa ti plere! 
MAT.11.18	Annefe, Zan in vini; i pa ti ni manze, ni bwar. Me zot dir: I posede par en demon! 
MAT.11.19	Fis-de-Lonm in vini; i manze e i bwar, e zot dir: Gete! I mazin zis manze e bwar, i zanmi bann kolekter taks ek dimoun ki annan move repitasyon. Me Lasazes i ganny zistifye par son bann aksyon.”
MAT.11.20	Alor, Zezi ti konmans fer repros bann lavil kot i ti'n fer laplipar son bann mirak, akoz bann zabitan ti refize sanz zot move lavi.
MAT.11.21	Zezi ti dir: Maler lo ou Korazin! Maler lo ou Betsayda! Si bann mirak ki'n ganny fer kot zot, ti'n ariv dan lavil Tir ek Sidon, lontan zot bann zabitan ti ava'n met lenz dey e kouver zot avek lasann.
MAT.11.22	Pour sa rezon, mon dir zot ki zour zizman, Tir ek Sidon pou ganny trete mwen severman ki zot.
MAT.11.23	Ou Kapernaoum! Eski ou krwar ou pou ganny leve ziska lesyel? Non! Ou pou ganny abese ziska dan lemonn lanmor. Annefe, si bann mirak ki'n ganny fer kot ou, ti'n ganny fer dan Sodonm, sa lavil ti ava ankor egziste ozordi.
MAT.11.24	Pour sa rezon, mon dir zot ki zour zizman, Sodonm pou ganny trete mwen severman ki zot.
MAT.11.25	Dan sa letan, Zezi ti dir: Mon remersye ou, Papa, Senyer lesyel ek later. Ou'n kasyet tou sa bann keksoz avek bann dimoun saz e entelizan, me ou'n revel zot avek bann zanfan. 
MAT.11.26	Wi, Papa! Sanmenm sa ki fer ou plezir.
MAT.11.27	Mon Papa in donn mwan tou keksoz. Personn pa konn son Garson, eksepte son Papa, e personn pa konn son Papa, eksepte son Garson ek bann ki son Garson in swazir pour revel son Papa.
MAT.11.28	Vin kot mwan zot tou ki fatige anba en fardo; mwan, mon ava donn zot repo. 
MAT.11.29	Pran mon fardo e aksepte mon lansennyman, akoz mon dou e dan mon leker i annan limilite e zot ava kapab repoze. 
MAT.11.30	Annefe, mon zoug i fasil pour anmennen e mon fardo i leze.
MAT.12.1	Pa tro lontan apre, Zezi ti travers bann plantasyon dible en zour saba. Son bann disip ti lafen. Alor, zot ti kas bann zepi e manz bann lagrenn
MAT.12.2	Kan bann Farizyen ti war sa, zot ti dir Zezi, “Gete! Ou bann disip pe fer sa ki i defann fer zour saba
MAT.12.3	Zezi ti reponn zot, “Zanmen zot in deza lir sa ki David ek son bann zonm ti fer kan zot ti lafen? 
MAT.12.4	I ti antre dan tanp avek son bann zonm e manz dipen konsakre, alor ki zis bann pret ki ti annan drwa manz sa dipen.
MAT.12.5	Oubyen, zot pa'n lir dan liv Lalwa Moiz, ki zour saba, bann pret ki ti pe servi dan Tanp, ti kas Lalwa; pourtan zot pa ti koupab
MAT.12.6	Mon dir zot, i annan isi, keksoz ki pli enportan ki Tanp! 
MAT.12.7	In ekri: Mon oule konpasyon pa sakrifis zannimo
MAT.12.8	Annefe, Fis-de-Lonm i li menm met saba.”
MAT.12.9	Zezi ti kit sa landrwa e i ti antre dan zot sinagog, 
MAT.12.10	kot ti annan en zonm avek en lanmen paralize. En bann dimoun ki ti pe rod en rezon pour akiz Zezi, ti demann li, “Eski nou Lalwa i permet geri dimoun zour saba?”
MAT.12.11	Zezi ti reponn zot, “Si enn parmi zot, i annan zis en mouton ki tonm dan en trou zour saba, eski i pa pou tir li? 
MAT.12.12	E en zonm pa i vo bokou plis ki en mouton? Donk, nou Lalwa i permet fer dimoun dibyen zour saba.”
MAT.12.13	Alor, Zezi ti dir sa zonm, “Dres ou lanmen.”
MAT.12.13	Sa zonm ti dres son lanmen, e son lanmen ti geri e vin parey lot. 
MAT.12.14	Bann Farizyen ti sorti e zot ti rode konman zot pou kapab touy Zezi.
MAT.12.15	Kan Zezi ti aprann sa, i ti kit sa landrwa e en gran lafoul ti swiv li. I ti geri tou bann ki ti malad. 
MAT.12.16	Me i ti defann zot severman dir ki i ete, 
MAT.12.17	pour ki parol profet Ezai i ganny realize:
MAT.12.18	La mon serviter ki mon'n swazir,
MAT.12.18	sa enn ki mon kontan,
MAT.12.18	e dan ki mon'n met tou mon lazwa.
MAT.12.18	Mon pou met mon Lespri lo li,
MAT.12.18	pour li anons lazistis avek tou bann nasyon.
MAT.12.19	I pa pou dispit; i pa pou kriye.
MAT.12.19	Personn pa pou antann son lavwa dan semen.
MAT.12.20	I pa pou kas en banbou ki'n pliye,
MAT.12.20	I pa pou tenny sa pti laflanm ki ankor alimen,
MAT.12.20	ziska ki lazistis i ranport laviktwar.
MAT.12.21	Tou bann nasyon ava met zot lespwar dan son non
MAT.12.22	Apre, zot ti anmenn kot Zezi, en zonm ki ti posede par en demon. Sa zonm ti aveg e kozpa. Zezi ti geri sa zonm; konmsa, i ti kapab koze e war kler. 
MAT.12.23	Tou bann dimoun ti etonnen e zot ti dir, “Pa li menm garson David?”
MAT.12.24	Me kan bann Farizyen ti antann sa, zot ti dir, “Sa zonm i sas demon avek pouvwar sef demon, Belzebil.”
MAT.12.25	Zezi ti konnen ki zot ti pe mazinen. I ti dir zot, “Tou rwayonm divize kont li menm pou fini par ganny detri. Tou lavil, tou fanmir ki divize dan li menm pa kapab egziste.
MAT.12.26	Si Satan i divize kont li menm, ki mannyer son rwayonm pou kapab tenir?
MAT.12.27	Si mwan, mon sas bann demon par pouvwar Belzebil, alor par ki pouvwar, zot bann zanfan i fer li? Pour sa rezon, zot bann zanfan menm ki pou vin zot prop ziz.
MAT.12.28	Me si mon pe sas bann demon par Lespri Bondye, alor Rwayonm Bondye in ariv parmi zot.
MAT.12.29	Personn pa kapab antre dan lakaz en zonm for e vol sa ki i annan. I bezwen anmar sa zonm for avan. Apre, i ava kapab vol tou sa ki dan sa lakaz.
MAT.12.30	Sa enn ki pa avek mwan i kont mwan. Sa enn ki pa rasanble avek mwan i disperse.
MAT.12.31	Pour sa rezon, mon dir zot: Tou pese ek tou blasfenm, i kapab ganny pardonnen. Me sa enn ki blasfenm kont Lespri-Sen, pa pou zanmen ganny pardonnen. 
MAT.12.32	En dimoun ki blasfenm kont Fis-de-Lonm ava ganny pardonnen. Me en dimoun ki blasfenm kont Lespri-Sen pa pou zanmen ganny pardonnen, ni dan sa monn, ni dan lot.”
MAT.12.33	“Pour ganny en bon fri, ou bezwen annan en bon pye fri. Si ou pye fri i move, ou pou ganny move fri. Annefe, ou rekonnet en pye dibwa par son fri.
MAT.12.34	Ras serpan ki zot ete! Ki mannyer zot pou kapab dir bon keksoz, kan zot menm, zot move? Annefe, labous i dir sa ki deborde dan leker. 
MAT.12.35	En bon dimoun i tir bann bon keksoz dan son bon trezor. En move dimoun i tir bann move keksoz dan son move trezor.
MAT.12.36	Mon dir zot: Zour zizman, tou dimoun pou bezwen rann kont sak parol initil ki i'n dir.
MAT.12.37	Annefe, se par zot parol ki zot pou ganny zize, e ganny deklare inosan oubyen koupab.”
MAT.12.38	Alor, serten profeser Lalwa ek serten Farizyen ti dir Zezi, “Met! Nou ti ava kontan si ou fer nou war en siny.”
MAT.12.39	Zezi ti reponn zot, “Sa zenerasyon move e adilter i demann en siny! Me zot pa pou ganny okenn siny, eksepte siny profet Zonas.
MAT.12.40	Annefe, parey Zonas ti pas trwa zour ek trwa nwit dan vant balenn
MAT.12.41	Zour Zizman, bann zabitan Niniv pou leve kont sa zenerasyon ki zot ava kondannen. Annefe, bann zabitan Niniv ti repanti kan zot ti antann mesaz Zonas. Me isi, i annan en dimoun ki pli gran ki Zonas!
MAT.12.42	Zour Zizman, larenn sorti dan Sid pou leve avek dimoun sa zenerasyon e i pou kondann zot, akoz i ti sorti dan bout later pour vin ekout lasazes Salomon
MAT.12.43	“Kan en move lespri i sorti dan en dimoun, i ale vini dan bann landrwa dezer pour rod en plas pour li repoze. Me i pa trouv okenn landrwa. 
MAT.12.44	Alor, i dir dan li menm: Mon pou retourn dan mon lakaz kot mon ti sorti. I retournen e i war son lakaz vid, byen balye e byen annord. 
MAT.12.45	Alor, i al rod set lezot lespri pli move ki li menm. Ansanm, zot antre e viv la. Leta sa dimoun i vin pli move ki avan.
MAT.12.45	Sanmenm sa ki pou arive avek bann move dimoun sa zenerasyon.”
MAT.12.46	Letan Zezi ti pe koz avek lafoul, son manman ek son bann frer ti pe debout deor. Zot ti oule koz avek li. 
MAT.12.47	En dimoun ti dir Zezi, “Ou manman ek ou bann frer i deor e zot oule koz avek ou
MAT.12.48	Me Zezi ti reponn, “Lekel ki mon manman? Lekel ki mon bann frer?”
MAT.12.49	Avek son lanmen, i ti montre lo son bann disip. I ti dir, “La mon manman ek mon bann frer! 
MAT.12.50	Sa enn ki fer lavolonte mon Papa ki dan lesyel, li menm, mon frer, mon ser, mon manman.”
MAT.13.1	Sa menm zour, Zezi ti sorti kot lakaz e i ti al asiz obor lak. 
MAT.13.2	En sitan gran lafoul ti rasanble otour li, ki i ti bezwen mont lo en kannot kot i ti asize. Lafoul ti reste ater obor delo.
MAT.13.3	Zezi ti servi parabol pour ansenny zot bokou keksoz. I ti dir zot, “En zour, en senmer ti sorti pour al senm lagrenn. 
MAT.13.4	Pandan ki i ti pe senmen, en parti lagrenn ti tonm lo semen. Bann zwazo ti vin manz tou. 
MAT.13.5	En lot parti lagrenn ti tonm dan bann landrwa kot ti annan bokou ros, me pa bokou later. Zot ti pous deswit, akoz later pa ti profon. 
MAT.13.6	Me kan soley ti leve, i ti bril bann pti plant e zot ti sek, akoz zot ti napa ase rasin. 
MAT.13.7	En lot parti lagrenn ti tonm parmi bann brousay pikan. Sa bann pye pikan ti grandi e touf zot. 
MAT.13.8	Me en lot parti lagrenn ti tonm dan bon later; zot ti donn fri. Serten ti raport 100, serten 60 e serten 30.”
MAT.13.9	Zezi ti azoute, “Sa ki annan zorey, ekoute!”
MAT.13.10	Bann disip ti apros Zezi. Zot ti demann li, “Akoz ou koz avek zot an parabol?”
MAT.13.11	Zezi ti reponn, “Avek zot, sekre Rwayonm Bondye in ganny revele. Me sa sekre pa ankor ganny revele avek sa bann. 
MAT.13.12	Annefe, sa enn ki annan, pou ganny plis ankor annabondans. Me sa enn ki napa nanryen, pou ganny arase menm sa pti gin ki i annan. 
MAT.13.13	Rezon ki mon servi parabol avek zot, se akoz zot gete me zot pa war; zot ekoute, me zot pa ni tande, ni konpran. 
MAT.13.14	Alor, pour zot, sa ki profet Ezai in ekri, i ganny realize:
MAT.13.14	Zot ava antann, me zot pa pou zanmen konpran.
MAT.13.14	Zot ava gete, me zot pa pou zanmen war.
MAT.13.15	Leker sa pep in vin ensansib;
MAT.13.15	zot in bous zot zorey
MAT.13.15	e zot in ferm zot lizye,
MAT.13.15	pour zot pa war avek zot lizye,
MAT.13.15	pour zot pa tande avek zot zorey,
MAT.13.15	e pour zot pa konpran avek zot leker,
MAT.13.15	pour ki zot pa retourn kot mwan pour mwan geri zot
MAT.13.16	Me zot, zot ere: Zot lizye i war kler e zot zorey i tande! 
MAT.13.17	Mon dir zot, sa i laverite: Bokou profet, bokou bon dimoun ti anvi war sa ki zot pe war, me zot pa'n war; zot ti anvi antann sa ki zot pe tande, me zot pa'n tande.”
MAT.13.18	“Aprezan, ekout sinifikasyon sa parabol senmer: 
MAT.13.19	Dimoun ki antann koz lo Rwayonm, me ki pa konpran, zot parey bann lagrenn ki tonm lo semen. Dyab i vini e retir tou sa ki'n ganny senmen dan zot leker.
MAT.13.20	Bann lagrenn ki'n tonm kot i annan ros, zot parey sa bann dimoun ki antann Laparol ki zot aksepte deswit avek lazwa. 
MAT.13.21	Me Laparol pa'n pran rasin dan zot; i pa reste dan zot leker pour lontan. Alor, osito ki troub oubyen persekisyon i arive akoz Laparol, deswit zot tonbe.
MAT.13.22	Bann lagrenn ki tonm parmi bann zarbis pikan, zot parey sa bann dimoun ki antann Laparol, me traka lemonn, plezir lavi ek larzan i touf Laparol e zot pa prodwir okenn fri.
MAT.13.23	Bann lagrenn ki tonm dan bon later, zot parey sa bann dimoun ki antann Laparol e konpran li. Zot raport bann fri, serten 100, serten 60 e serten 30.”
MAT.13.24	Zezi ti rakont zot en lot parabol, “Rwayonm lesyel i parey en zonm ki ti'n senm bann bon lagrenn dan son plantasyon. 
MAT.13.25	Letan tou dimoun ti pe dormi, en lennmi ti vini e senm move zerb dan milye son plantasyon dible. Apre i ti ale.
MAT.13.26	Kan bann plant ti pouse e zepi ti formen, bann move zerb osi ti aparet. 
MAT.13.27	Bann serviter sa propriyeter ti dir li: Met! Ou ti senm bon lagrenn dan ou plantasyon, me kote sa bann move zerb i sorti?
MAT.13.28	Sa zonm ti reponn zot: En lennmi ki'n fer sa.
MAT.13.28	Bann serviter ti demann li, si zot ava aras sa bann move zerb? 
MAT.13.29	Me i ti reponn zot: Non. Si zot aras sa bann move zerb, zot riske derasin dible anmenmtan. 
MAT.13.30	Les zot pous ansanm ziska rekolt. Letan rekolt, mon ava dir avek bann ki fer rekolt: Konmans par aras bann move zerb, fer bann pake e bril zot. Apre, rekolte dible e met dan mon langar rezerv.”
MAT.13.31	Zezi ti rakont zot en lot parabol, “Rwayonm lesyel i parey en lagrenn moutard ki en zonm in pran e senm dan son plantasyon. 
MAT.13.32	I pli pti ki tou lagrenn; me kan i pouse, i vin pli gran ki tou bann plant dan zarden. I vin en pye dibwa e bann zwazo i vin fer zot nik dan son bann brans.”
MAT.13.33	Zezi ti rakont zot ankor en lot parabol, “Rwayonm lesyel i parey lelven ki en fanm i pran e melanz avek 25 kilo lafarin ki fer monte lapat antye.”
MAT.13.34	Zezi ti servi bann parabol pour koz avek lafoul. I pa ti dir zot nanryen san servi en parabol, 
MAT.13.35	pour ki parol profet i ganny realize:
MAT.13.35	Mon pou koz an parabol.
MAT.13.35	Mon pou anons sa ki'n reste sekre
MAT.13.35	depi kreasyon lemonn
MAT.13.36	Zezi ti kit lafoul e i ti al dan lakour. Son bann disip ti vin dir li, “Eksplik nou parabol move zerb dan plantasyon.”
MAT.13.37	Zezi ti dir zot, “Sa zonm ki senm bon lagrenn dan son plantasyon, se Fis-de-Lonm. 
MAT.13.38	Sa zarden se lemonn. Bon lagrenn i reprezant pep ki fer parti Rwayonm; move zerb i reprezant zanfan dyab. 
MAT.13.39	Lennmi ki senm move zerb i reprezant dyab. Larekolt, se lafen lemonn; bann travayer se bann lanz. 
MAT.13.40	Parey nou derasin bann move zerb pour zet dan dife, i pou konmsa, zour lafen lemonn: 
MAT.13.41	Fis-de-Lonm pou anvoy son bann lanz dan son Rwayonm pour elimin tou bann ki fer tonm dan lemal e bann ki fer lemal zot menm. 
MAT.13.42	I pou zet zot dan fourno dife, la kot zot pou plere e grens ledan.
MAT.13.43	Alor, sa bann ki obei Bondye, pou briye parey soley dan Rwayonm zot Papa. Sa ki annan zorey, ekoute!”
MAT.13.44	“Rwayonm lesyel i parey en trezor ki'n ganny kasyet dan en plantasyon. En zonm ki'n dekouver sa trezor, i kasyet li ankor en fwa. Dan son kontantman, i al vann tou sa ki i posede pour li aste sa plantasyon.”
MAT.13.45	“Rwayonm lesyel i osi parey en marsan ki rod bann zoli perl. 
MAT.13.46	Kan i trouv en perl ki annan gran valer, i vann tou sa ki i posede pour aste sa perl!”
MAT.13.47	“Rwayonm lesyel i parey en lasenn ki'n ganny zete dan lak; tou kalite pwason i pri ladan. 
MAT.13.48	Kan lasenn in plen, peser i redi li ater e zot asize pour fer triyaz pwason. Bann ki bon, zot met dan en pannyen. Bann ki pa bon, zot zete.
MAT.13.49	Lafen lemonn pou parey: Bann lanz pou al separ bann ki move avek bann ki bon. 
MAT.13.50	Bann ki move pou ganny zete dan fourno dife, la kot bokou pou plere e grens ledan.”
MAT.13.51	Zezi ti demann zot, “Eski zot in konpran tousala?”
MAT.13.51	Zot ti reponn, “Wi.”
MAT.13.52	Zezi ti dir zot, “Pour sa rezon, tou profeser Lalwa ki vin en disip Rwayonm lesyel i parey en propriyeter ki tir dan son trezor, bann keksoz nef ek bann ansyen.”
MAT.13.53	Kan Zezi ti'n fini rakont sa bann parabol, i ti kit sa landrwa. 
MAT.13.54	I ti al dan lavil kot i ti'n grandi
MAT.13.55	Pa li menm garson sa sarpantye? Son manman pa i apel Mari? Zak, Zozef, Simon ek Zida, pa son bann frer? 
MAT.13.56	Son bann ser pa zot reste isi parmi nou? Alor, kote i ganny tou sa pouvwar?”
MAT.13.57	Sa ti anpes zot krwar dan li. Alor, Zezi ti dir zot, “En profet i ganny respekte partou, sof dan son prop pei e dan son prop fanmir.”
MAT.13.58	Zezi pa ti fer bokou mirak la, akoz zot ti napa lafwa.
MAT.14.1	Dan sa letan, lerwa Herod ti antann koz lo Zezi. 
MAT.14.2	I ti dir son bann serviter, “Sa i Zanbatis ki'n resisite. Pour sanmenm sa rezon ki i annan pouvwar pour fer bann mirak.”
MAT.14.3	Annefe, Herod li menm ti'n donn lord pour aret Zan, met li dan lasenn e ferm li dan prizon akoz Herodyad, fanm son frer Filip
MAT.14.4	Sa ti arive, akoz Zanbatis ti'n dir Herod: I pa permet pour ou pran fanm ou frer
MAT.14.5	Herod ti oule touy Zan, me i ti per lafoul ki ti konsider Zan koman en profet.
MAT.14.6	Zour lanniverser Herod, fiy Herodyad ti danse devan bann envite. Sa ti fer telman plezir Herod, 
MAT.14.7	ki i ti promet pour donn li tou sa ki i ava demande. 
MAT.14.8	Lo konsey son manman, i ti fer sa demann, “Donn mwan latet Zanbatis konmela menm lo en pla!”
MAT.14.9	Lerwa ti vin tris. Me akoz i ti'n fer en promes devan tou son bann envite, i ti donn lord pour akord sa fiy sa ki i ti'n demande. 
MAT.14.10	Alor, i ti anvoy solda koup likou Zanbatis dan prizon. 
MAT.14.11	Latet Zanbatis ti ganny anmennen lo en pla. Zot ti donn sa pla avek sa zenn fiy ki ti anmenn kot son manman.
MAT.14.12	Bann disip Zan ti vin pran lekor Zanbatis pour al antere. Apre, zot ti al rakont Zezi sa ki ti'n arive.
MAT.14.13	Kan Zezi ti antann sa nouvel, i ti mont lo en kannot li tousel pour al dan en landrwa, lwen avek lafoul. Me kan lafoul ti antann sa, zot ti sorti dan bann lavil e swiv Zezi apye. 
MAT.14.14	Kan Zezi ti debarke, i ti war en gran lafoul. I ti pran pitye pour zot e i ti geri zot bann malad.
MAT.14.15	Kan aswar ti fer, bann disip Zezi ti vin kot li. Zot ti dir li, “I deza tar e sa landrwa i izole. Ranvoy sa lafoul pour zot kapab al aste manze dan bann vilaz.”
MAT.14.16	Zezi ti reponn zot, “I pa neseser fer zot ale. Zot menm, donn sa bann dimoun keksoz pour manze.”
MAT.14.17	Me zot ti dir li, “Nou annan zis senk dipen ek de pwason.”
MAT.14.18	Zezi ti dir zot, “Anmenn sa bann dipen ek sa bann pwason isi.”
MAT.14.19	Answit, i ti ordonn lafoul pour asiz lo zerb. I ti pran sa senk dipen ek sa de pwason; i ti lev lizye ver lesyel e remersye Bondye. I ti kas sa bann dipen an morso e donn son bann disip ki ti partaz avek lafoul. 
MAT.14.20	Tou dimoun ti manze ziska zot ti rasazye. Bann disip ti anmas bann morso ki ti'n reste. Zot ti ranpli douz pannyen 
MAT.14.21	Anviron 5,000 zonm ti'n manze, san kont bann fanm ek bann zanfan.
MAT.14.22	Deswit apre, Zezi ti fer bann disip anbark dan kannot e al avan li lo lot kote lak, pandan ki i ti pe fer lafoul ale. 
MAT.14.23	Apre ki i ti'n fer zot ale, i ti mont lo montanny pour priye alekar. Kan fernwanr ti fer, Zezi ti reste la, tousel. 
MAT.14.24	Kannot ti'n ariv en bon distans lwen avek later. I ti pe ganny bate avek laroul akoz divan ti for. 
MAT.14.25	Tar dan lannwit, Zezi ti mars lo delo pour al zwenn son bann disip. 
MAT.14.26	Kan zot ti war li pe mars lo delo, zot ti per. Zot ti dir, “En fantonm sa!” Zot ti kriye avek lafreyer.
MAT.14.27	Me deswit Zezi ti dir zot, “Pran kouraz, mwan sa! Pa bezwen per!”
MAT.14.28	Pyer ti dir, “Senyer! Si vreman ou sa, donn lord pour mwan vin kot ou, lo delo.”
MAT.14.29	Zezi ti reponn, “Vini!”
MAT.14.29	Pyer ti sorti dan kannot, e konmans mars lo delo pour al kot Zezi. 
MAT.14.30	Me kan i ti remarke ki divan ti for, i ti per e i ti konmans koule. I ti kriye, “Senyer sov mwan!”
MAT.14.31	Deswit Zezi ti anvoy lanmen, atrap li. I ti dir li, “Ou napa bokou lafwa! Akoz ou'n doute?”
MAT.14.32	Kan tou le de ti'n mont dan kannot, divan ti tonbe. 
MAT.14.33	Bann disip ki ti dan kannot ti prostern devan Zezi. Zot ti dir, “Vreman ou Garson Bondye!”
MAT.14.34	Zot ti travers lak e debark lot kote, dan rezyon Zenezaret. 
MAT.14.35	Kan bann zabitan sa landrwa ti rekonnet Zezi, zot ti fann nouvel dan zanviron kot Zezi ti'n arive. Zot ti anmenn tou bann malad kot li. 
MAT.14.36	Zot ti sipliy li pour les zot zis tous bor son lenz. Tou bann ki ti tous li, ti geri.
MAT.15.1	Apre sa, bann Farizyen ek bann profeser Lalwa ti sorti Zerizalenm e zot ti vin demann Zezi, 
MAT.15.2	“Akoz ou bann disip i dezobei lansennyman ki nou bann zanset in transmet avek nou? Annefe, zot pa lav zot lanmen avan zot manze.”
MAT.15.3	Zezi ti reponn zot, “Me zot, akoz zot dezobei komannman Bondye pour swiv zot prop tradisyon? 
MAT.15.4	Annefe, Bondye i dir: Onor ou papa ek ou manman; sa enn ki dir dimal lo son papa oubyen son manman i merit lanmor
MAT.15.5	Me zot, zot ansennyen ki si en dimoun i dir son papa oubyen son manman: Sa ki mon ti devre donn ou mon'n konsakre pour Bondye. Alor sa zonm pa bezwen ed son papa ek son manman. 
MAT.15.6	Dan sa fason, zot detri valer Parol Bondye, pour swiv zot prop tradisyon. 
MAT.15.7	Bann ipokrit! Ezai ti annan rezon profetiz lo zot, kan i ti dir:
MAT.15.8	Sa pep, i onor mwan avek zot labous,
MAT.15.8	Me zot leker i lwen avek mwan.
MAT.15.9	Zot ladorasyon i initil.
MAT.15.9	Zot ansenny bann komannman fer par zonm
MAT.15.10	Apre, Zezi ti apel lafoul kot li. I ti dir zot,
MAT.15.10	“Ekoute e zot ava konpran: 
MAT.15.11	Pa sa ki antre dan labous en dimoun ki fer li enpir, me sa ki sorti dan son labous; sa, ki rann en dimoun enpir.”
MAT.15.12	Alor, bann disip ti vin kot Zezi. Zot ti dir li, “Eski ou konnen ki ou'n ofans bann Farizyen par sa ki ou'n dir?”
MAT.15.13	Zezi ti reponn, “Tou plant ki mon Papa dan lesyel pa'n plante pou ganny derasinen. 
MAT.15.14	Les zot! Zot en bann aveg ki pe kondwir bann aveg. Ler en dimoun aveg i kondwir en lot aveg, tou le de i tonm dan rigol.”
MAT.15.15	Pyer ti dir li, “Eksplik nou sa parabol.”
MAT.15.16	Zezi ti dir zot, “Zot osi zot pa konpran? 
MAT.15.17	Eski zot pa konnen ki tou sa ki antre dan labous en dimoun, i pas dan son lestoma avan ki i sorti dan son lekor? 
MAT.15.18	Me sa ki sorti dan son labous, i sorti dan son leker. Sa ki rann en dimoun enpir. 
MAT.15.19	Annefe, dan leker i sorti tou bann move panse: Mert, adilter, lavi imoral, vole, fer kalonmni, e medizans. 
MAT.15.20	Se sa bann keksoz ki rann en dimoun enpir. Me manze san lav lanmen, pa rann en dimoun enpir.”
MAT.15.21	Zezi ti kit sa landrwa e i ti al dan rezyon Tir ek Sidon. 
MAT.15.22	En fanm Kananeen ki ti reste dan sa rezyon, ti vin kot Zezi. I ti konmans kriye, “Senyer, Garson David pran pitye pour mwan. Mon fiy pe ganny tourmante par en demon.”
MAT.15.23	Me Zezi pa ti dir li nanryen. Son bann disip ti apros li e sipliy li, “Akord li sa ki i demande. I pa pe arete fer tapaz deryer nou!”
MAT.15.24	Zezi ti reponn, “Mon'n ganny anvoye zis pour bann brebi perdi parmi pep Izrael.”
MAT.15.25	Me sa fanm ti vini e azenou devan li, i ti dir, “Senyer, ed mwan!”
MAT.15.26	Zezi ti reponn, “I pa byen pour pran manze zanfan e zet avek bann lisyen.”
MAT.15.27	Sa fanm ti reponn, “I vre, Senyer. Pourtan bann lisyen i manz bann myet ki tonm anba latab zot met.”
MAT.15.28	Alor Zezi ti reponn li, “Fanm, ou lafwa i gran! Ou dezir i ava ganny akonpli!”
MAT.15.28	Dan sa moman menm, son fiy ti geri.
MAT.15.29	Zezi ti kit sa landrwa e i ti al dan bor lanmer Galile. I ti mont lo en montanny kot i ti asize. 
MAT.15.30	En kantite dimoun ti vin kot li. Zot ti anmenn bann dimoun bwete, envalid, aveg, kozpa e en kantite lezot malad. Zot ti depoz bann malad devan Zezi; i ti geri zot. 
MAT.15.31	Dimoun ti etonnen kan zot ti war sa bann kozpa koze, bann dimoun bwete marse, bann envalid vin byen, e bann aveg war kler. Zot tou, zot ti loue Bondye Izrael.
MAT.15.32	Zezi ti apel son bann disip. I ti dir zot, “Sa lafoul i fer mwan pitye: Zot avek mwan depi trwa zour e zot napa nanryen pour manze. Mon pa kapab fer zot ale, vant vid; zot kapab tonm feb dan semen.”
MAT.15.33	Bann disip ti demann li,
MAT.15.33	“Kote nou pou ganny dipen dan sa dezer pour nouri sa kantite dimoun?”
MAT.15.34	Zezi ti demann zot, “Konbyen dipen zot annan?”
MAT.15.34	Zot ti reponn, “Set dipen ek detrwa pti pwason.”
MAT.15.35	Alor, Zezi ti ordonn lafoul pour asiz ater. 
MAT.15.36	I ti pran sa set dipen ek sa bann pwason; i ti remersye Bondye. I ti kas an morso e donn bann disip, ki ti partaz avek lafoul. 
MAT.15.37	Tou dimoun ti manze e zot ti rasazye. Apre, bann disip ti ranmas set pannyen plen avek bann morso ki ti reste. 
MAT.15.38	Ti annan 4,000 zonm ki ti'n manze, san kont bann fanm ek bann zanfan.
MAT.15.39	Apre ki i ti'n ranvoy lafoul, Zezi ti mont dan en kannot e al dan rezyon Magadan
MAT.16.1	Bann Farizyen ek bann Sadiseen ti apros Zezi. Pour met li dan en pyez, zot ti demann li en siny sorti dan lesyel. 
MAT.16.2	Me Zezi ti reponn zot, “Letan soley pe kouse, zot dir: Pou fer botan, akoz lesyel i rouz. 
MAT.16.3	Granmaten zot dir: Pou annan movetan akoz lesyel i rouz sonm. Zot kapab predir letan an regardan lesyel, me zot pa kapab disern bann siny ki konsern sa letan
MAT.16.4	Sa zenerasyon move e adilter, i demann en siny! Me zot pa pou ganny okenn siny, eksepte siny Zonas.”
MAT.16.4	Apre, Zezi ti kit zot.
MAT.16.5	Kan bann disip ti travers lot kote lak, zot ti'n oubliye anmenn dipen. 
MAT.16.6	Zezi ti dir zot, “Fer atansyon! Vey zot kont lelven bann Farizyen ek bann Sadiseen!”
MAT.16.7	Bann disip ti konmans diskit ant zot, “I dir sa, akoz nou pa'n anmenn dipen.”
MAT.16.8	Zezi ti konnen ki zot ti pe mazinen. Alor, i ti dir zot, “Zot napa ase lafwa! Akoz zot pe diskit ant zot ki zot napa dipen? 
MAT.16.9	Zot pa ankor konpran? Zot pa rapel sa senk dipen ki ti nouri 5,000 zonm? Konbyen pannyen ti reste
MAT.16.10	E sa set dipen ki ti nouri 4,000 zonm? Konbyen pannyen ti reste
MAT.16.11	Akoz zot pa konpran ki mon pa pe koz avek zot lo dipen ler mon ti dir: Fer atansyon lelven bann Farizyen ek bann Sadiseen!”
MAT.16.12	Alor, bann disip ti konpran ki Zezi pa ti pe dir zot fer atansyon kont lelven ki servi pour fer dipen, me fer atansyon kont lansennyman bann Farizyen ek bann Sadiseen.
MAT.16.13	Zezi ti ariv dan rezyon Sezare Filipi. La, i ti demann son bann disip, “Ki dimoun i dir lo Fis-de-Lonm?”
MAT.16.14	Zot ti reponn li, “En bann i dir ou Zanbatis. Lezot i dir Eli; e lezot ankor i dir Zeremi oubyen enn bann profet.”
MAT.16.15	Zezi ti demann zot, “Me zot, ki zot dir mon ete?” 
MAT.16.16	Simon Pyer ti reponn, “Ou menm Mesi, Garson Bondye vivan.”
MAT.16.17	Zezi ti reponn li, “Ou ere, Simon, garson Zonas! Annefe, sa ki ou'n dir, pa en dimoun ki'n dir ou, me mon Papa ki dan lesyel. 
MAT.16.18	Mwan, mon deklare ki ou Pyer, e lo sa ros mon pou konstri mon Legliz, e pwisans lanmor pa pou ranport laviktwar kont li. 
MAT.16.19	Mon pou donn ou lakle Rwayonm lesyel. Sa ki ou anmare lo later pou ganny anmare dan lesyel; sa ki ou delarge lo later, pou ganny delarge dan lesyel.”
MAT.16.20	Alor, Zezi ti ordonn son bann disip pour pa dir personn ki li menm Mesi.
MAT.16.21	Apartir sa moman, Zezi ti konmans koz avek son bann disip ouvertman, “Mon bezwen al Zerizalenm. Bann ansyen, bann gran-pret ek bann profeser Lalwa pou fer mwan bokou soufer. Mon pou ganny met anmor, me trwazyenm zour mon pou resisite.”
MAT.16.22	Pyer ti anmenn Zezi alekar e fer li bann repros. I ti dir Zezi, “Zanmen Senyer! Sa pa pou zanmen ariv ou.”
MAT.16.23	Me Zezi ti tournen. I ti dir li, “Ale! Sorti la, Satan! Ou en lobstak dan mon semen. Sa ki ou pe mazinen pa sorti kot Bondye, me kot zonm.”
MAT.16.24	Apre, Zezi ti dir avek son bann disip, “Si en dimoun i oule swiv mwan, fodre ki i aret mazin son prop lekor. Fodre i pran son lakrwa e swiv mwan. 
MAT.16.25	Sa enn ki oule sov son lavi, pou perdi li. Me sa enn ki perdi son lavi akoz mwan, i ava retrouv li. 
MAT.16.26	Ki pou profit en dimoun, si i ganny lemonn antye, me i perdi son lavi? Oubyen ki i kapab donnen an lesanz pour son lavi? 
MAT.16.27	Annefe, Fis-de-Lonm pou vini dan mazeste son Papa avek son bann lanz. I pou rekonpans sakenn dapre son bann aksyon.
MAT.16.28	Mon dir zot, sa i laverite: Parmi bann ki isi, serten pa pou mor, avan ki zot war Fis-de-Lonm vini koman en lerwa.”
MAT.17.1	Sis zour plitar, Zezi ti anmenn avek li Pyer, e de frer Zak ek Zan. I ti anmenn zot alekar lo en montanny. 
MAT.17.2	Letan zot ti la, laparans Zezi ti sanze: Son figir ti klate parey soley; son lenz ti vin blan, klate koman lalimyer. 
MAT.17.3	En kou an gran, Moiz ek Eli ti aparet. Zot ti pe koz avek Zezi. 
MAT.17.4	Alor, Pyer ti dir avek Zezi, “Senyer! Nou byen isi. Si ou dakor, mon ava mont trwa latant isi, enn pour ou, enn pour Moiz e enn pour Eli.”
MAT.17.5	Letan Pyer ti pe koze, en nyaz klate ti kouver zot, e en lavwa sorti dan nyaz ti dir: Sa i mon Garson byenneme dan ki mon'n met tou mon lazwa. Ekout li!
MAT.17.6	Kan bann disip ti antann sa lavwa, zot ti per. Zot ti tonm lafas ater. 
MAT.17.7	Zezi ti vin kot zot; i ti tous zot e dir, “Leve! Pa per.”
MAT.17.8	Kan zot ti lev lizye, zot pa ti war personn, eksepte Zezi tousel.
MAT.17.9	Letan zot ti pe desann sorti lo montanny, Zezi ti rekomann zot, “Pa rakont personn sa ki zot in war, ziska ki Fis-de-Lonm i resisite.”
MAT.17.10	Bann disip ti demann Zezi, “Akoz bann profeser Lalwa i dir ki Eli i bezwen vini avan?”
MAT.17.11	Zezi ti reponn zot, “Annefe, Eli i devre vini pour met tou keksoz annord. 
MAT.17.12	Me mon dir zot, Eli in deza vini, me dimoun pa'n rekonnet li. Zot ti fer sa ki zot ti anvi avek li. Dan menm fason, zot pou fer Fis-de-Lonm soufer.”
MAT.17.13	Alor, bann disip ti konpran ki Zezi ti pe koz avek zot lo Zanbatis.
MAT.17.14	Kan zot ti rezwenn lafoul, en zonm ti vin azenou devan Zezi. 
MAT.17.15	I ti dir, “Senyer! Pran pitye pour mon garson. I annan en move lespri e souvan i tonm dan dife oubyen dan delo. 
MAT.17.16	Mon'n anmenn li kot ou bann disip, me zot pa'n kapab geri li.”
MAT.17.17	Zezi ti reponn, “Zenerasyon move e san lafwa! Ziska kan mon bezwen reste avek zot? Ziska kan mon pou bezwen siport zot? Anmenn sa garson isi!”
MAT.17.18	Zezi ti menas sa move lespri ki ti sorti dan sa garson ki deswit ti geri.
MAT.17.19	Apre, bann disip ti vin kot Zezi an sekre e demann li, “Akoz nou pa ti kapab sas sa demon?”
MAT.17.20	Zezi ti reponn zot, “Akoz zot lafwa i feb. An realite, mon dir zot, sa i laverite: Si zot annan lafwa groser en lagrenn moutard, zot ava kapab dir avek sa montanny: Ale, sanz plas; al laba! I pou ale. Napa nanryen ki pou enposib pour zot.
MAT.17.21	Me sa kalite demon i ganny sase zis par lapriyer e par zenn
MAT.17.22	En zour, kan tou bann disip ti ansanm Galile, Zezi ti dir zot, “Fis-de-Lonm pou ganny livre dan lanmen bann zonm. 
MAT.17.23	Zot pou touy li, me trwazyenm zour, i pou resisite.”
MAT.17.23	Sa parol ti fer bann disip tre tris.
MAT.17.24	Kan Zezi ek son bann disip ti ariv Kapernaoum, bann kolekter taks pour Tanp ti apros Pyer e demann li, “Ou met pa pey taks Tanp
MAT.17.25	Pyer ti reponn, “Wi i peye.”
MAT.17.25	Kan Pyer ti antre dan lakaz, Zezi ti koz premye e demann Pyer, “Ki ou mazinen Simon; lekel ki devre pey taks avek bann lerwa lo sa later: Bann sitwayen oubyen bann etranze?”
MAT.17.26	Pyer ti reponn, “Bann etranze.”
MAT.17.26	Zezi ti dir, “Byen! Alor, bann sitwayen pa oblize pey taks. 
MAT.17.27	Me pour pa ofans sa bann zans, al obor lak e zet ou laliny dan delo. Dan lagel premye pwason ki ou ava krose, ou ava war en pyes larzan. Pran li e pey taks, pour ou e pour mwan.”
MAT.18.1	Dan sa letan, bann disip ti vin kot Zezi e demann li, “Lekel ki pli gran dan Rwayonm lesyel?”
MAT.18.2	Zezi ti apel en pti zanfan e plas li dan milye zot. 
MAT.18.3	I ti dir, “Mon dir zot, sa i laverite: Si zot pa sanze e vin parey bann zanfan, zot pa pou zanmen antre dan Rwayonm lesyel. 
MAT.18.4	Sa enn ki abes li e vin parey sa zanfan, pou vin pli gran dan Rwayonm lesyel. 
MAT.18.5	Sa enn ki resevwar en zanfan an mon non, parey sa enn, se mwan ki i pe resevwar.”
MAT.18.6	“Me sa dimoun ki fer tonm dan pese enn sa bann pti zanfan ki krwar dan mwan, ti ava preferab pour li, ki en gro ros i ganny anmare otour son likou e ki i ganny zete dan fon lanmer. 
MAT.18.7	Maler pour lemonn! I annan bokou tantasyon pour fer dimoun tonbe! Byen sir, tantasyon i la. Me maler pour sa dimoun ki fer sa arive.
MAT.18.8	Si ou lanmen oubyen ou lipye i fer ou komet pese, koup li e zet li lwen avek ou. Vomye ou antre dan vre lavi avek en sel lanmen oubyen en sel lipye, ki annan tou le de lanmen, tou le de lipye e ganny zet dan dife eternel.
MAT.18.9	Si ou lizye i fer ou komet pese, aras li e zet li lwen avek ou. Vomye ou antre dan lavi avek en sel lizye, ki annan tou le de lizye e ganny zete dan dife lanfer.”
MAT.18.10	“Fer sir ki zot pa mepriz okenn sa bann pti zanfan. Annefe, mon dir zot: Zot bann lanz i toultan dan prezans mon Papa ki dan lesyel. 
MAT.18.11	Annefe, Fis-de-Lonm in vin sov sa ki'n perdi
MAT.18.12	Ki zot mazinen? Si en dimoun i annan 100 mouton e i perdi enn, pa i pou kit sa 99 mouton lo montanny, pour al rod sa enn ki'n perdi? 
MAT.18.13	Mon dir zot, sa i laverite: Si i retrouv li, i pou pli ere pour sa sel mouton, ki pour sa 99 ki pa'n egare. 
MAT.18.14	Dan menm fason, i pa lavolonte zot Papa ki dan lesyel, pour ki en sel sa bann pti zanfan i perdi.”
MAT.18.15	“Si ou frer in ofans ou, al rod li e montre li son fot, li tousel, zis ant zot de. Si i ekout ou, ou ava'n reganny ou frer. 
MAT.18.16	Me si i refize ekout ou, anmenn enn, oubyen de dimoun avek ou, pour ki sa zafer i ganny regle lo parol de oubyen trwa temwen
MAT.18.17	Me si i refize ekout zot, dir tou avek Legliz. Si i refize ekout Legliz, ou ava konsider li koman en non-Zwif oubyen en kolekter taks.
MAT.18.18	Mon dir zot, sa i laverite: Sa ki zot anmare lo later pou ganny anmare dan lesyel. Sa ki zot delarge lo later pou ganny delarge dan lesyel.
MAT.18.19	Mon dir zot ankor: Si de parmi zot lo later i tonm dakor ansanm pour priy pour nenport kwa, mon Papa ki dan lesyel ava akord zot sa ki zot demande. 
MAT.18.20	Annefe, la kot de oubyen trwa dimoun in rasanble an mon non, mon pou la parmi zot.”
MAT.18.21	Alor, Pyer ti vin kot Zezi e demann li, “Senyer, si mon frer in ofans mwan, konbyen fwa mon devre pardonn li? Ziska set fwa?”
MAT.18.22	Zezi ti reponn li, “Non, pa set fwa, me 70 fwa set fwa.
MAT.18.23	Annefe, Rwayonm Bondye i kapab ganny konpare avek en lerwa ki ti deside regle son kont avek son bann serviter. 
MAT.18.24	I ti fek konmans konte, kan zot ti anmenn li en zonm ki ti dwa li plizyer milyon pyes larzan. 
MAT.18.25	Koman sa zonm ti napa ase pour pey son det, lerwa ti ordonn vann li, son fanm, son bann zanfan ek tou sa ki i ti posede, pour li pey son det. 
MAT.18.26	Sa serviter ti tonm azenou devan son met. I ti sipliy li: Pran pasyans anver mwan, e mon ava pey ou tou. 
MAT.18.27	Son met ti pran pitye pour li. I ti efas tou son det e les li ale.
MAT.18.28	Sa serviter ti sorti e i ti zwenn enn son koleg travay ki ti dwa li 100 pyes larzan. I ti atrap sa zonm par lagorz e konmans trangle li. I ti dir li: Pey mwan sa ki ou dwa mwan! 
MAT.18.29	Son koleg travay ti tonm dan son lipye e sipliy li: Pran pasyans anver mwan e mon ava pey ou. 
MAT.18.30	Me i ti refize. I ti fer met li dan prizon ziska ki i pey tou sa ki i ti dwa li.
MAT.18.31	Kan lezot serviter ti war sa, zot ti vin tre tris e zot ti al rakont zot met tou sa ki ti'n pase. 
MAT.18.32	Alor, sa met ti fer apel sa serviter. I ti dir li: Ou en move serviter! Mon'n fek efas tou ou det akoz ou'n sipliy mwan. 
MAT.18.33	Ou osi, pa ou ti devre pran pitye pour ou kanmarad, parey mon ti pran pitye pour ou?
MAT.18.34	Son met ti byen ankoler e i ti anvoy sa zonm dan prizon pour pini li ziska ki i pey tou son det.”
MAT.18.35	Zezi ti azoute, “Konmsa ki mon Papa ki dan lesyel pou fer avek zot, si zot pa pardonn zot frer avek tou zot leker.”
MAT.19.1	Kan Zezi ti'n fini koze, i ti kit Galile e i ti al dan rezyon Zide lo lot kote larivyer Zourden. 
MAT.19.2	En gran lafoul ti swiv li e i ti geri bann malad.
MAT.19.3	Serten Farizyen ti vin kot li e esey met li dan en pyez. Zot ti demann li, “Eski nou Lalwa i permet en zonm divors son fanm pour nenport ki rezon?”
MAT.19.4	Zezi ti reponn, “Pa zot in lir, ki depi o konmansman, Kreater ti fer zot zonm ek fanm
MAT.19.5	e ki i ti osi dir: Pour sa rezon, en zonm pou kit son papa ek son manman pour ini avek son fanm, e tou le de pou vin en sel laser
MAT.19.6	Zot nepli de, me en sel. Alor, sa ki Bondye in ini, zonm pa devre separe.”
MAT.19.7	Bann Farizyen ti demann li, “Akoz Moiz ti donn drwa en zonm donn son fanm en let divors e fer li ale
MAT.19.8	Zezi ti dir zot, “Moiz ti donn zot permisyon pour divors zot fanm akoz zot leker dir. Me pa ti konmsa o konmansman. 
MAT.19.9	Mon dir zot, si en zonm i divors son fanm pour okenn rezon, eksepte si i'n tronp li, e i remarye avek en lot fanm, i komet en adilter.”
MAT.19.10	Son bann disip ti dir li, “Si zafer ant en zonm ek son fanm, i konmsa, pa vo lapenn marye.”
MAT.19.11	Zezi ti reponn zot, “Pa tou dimoun ki kapab konpran sa parol, me zis bann ki Bondye i permet. 
MAT.19.12	Annefe, i annan plizyer rezon akoz en zonm pa marye: I annan ki enik depi dan vant zot manman; serten, akoz dimoun i rann zot enik; lezot ankor pa marye akoz Rwayonm lesyel. Sa ki kapab konpran sa lansennyman, konpran!”
MAT.19.13	Dimoun ti anmenn bann pti zanfan kot Zezi pour li poz lanmen lo zot e priy pour zot. Me bann disip ti reprimann sa bann dimoun. 
MAT.19.14	Alor, Zezi ti dir, “Les bann zanfan vin kot mwan; pa bezwen anpes zot, akoz Rwayonm lesyel i pour bann ki parey zot.”
MAT.19.15	Zezi ti poz lanmen lo zot. Apre, i ti kit sa landrwa.
MAT.19.16	En zonm ti vin kot Zezi e demann li, “Met! Ki fodre mon fer ki bon, pour mwan ganny lavi eternel?”
MAT.19.17	Zezi ti reponn li, “Akoz ou poz mwan kestyon konsernan sa ki bon? I annan zis en sel ki bon. Si ou, oule antre dan lavi eternel, obei bann komannman.”
MAT.19.18	Sa zonm ti demande, “Lekel komannman?”
MAT.19.18	Zezi ti reponn, “Pa fer krim; pa komet adilter; pa fer fo lakizasyon; pa vole; 
MAT.19.19	onor ou papa ek ou manman; kontan ou prosen parey ou kontan ou prop lekor
MAT.19.20	Sa zennonm ti reponn, “Mon'n obei tou sa bann komannman. Ki mon devre fer ankor?”
MAT.19.21	Zezi ti dir li, “Si oule vin parfe, ale, vann tou sa ki ou posede e partaz sa larzan avek bann pov. Alor, ou ava ganny en trezor dan lesyel. Apre, vini e swiv mwan.”
MAT.19.22	Kan sa zonm ti antann sa, i ti ale byen tris, akoz i ti annan bann gran larises.
MAT.19.23	Alor, Zezi ti dir avek son bann disip, “Mon dir zot, sa i laverite: I pou difisil pour en dimoun ris antre dan Rwayonm lesyel. 
MAT.19.24	Mon repete: I pli fasil pour en samo pas par trou en zegwir, ki pour en dimoun ris antre dan Rwayonm Bondye.”
MAT.19.25	Kan bann disip ti antann sa, zot ti tre etonnen. Zot ti demande, “Alor, lekel ki kapab ganny sove?”
MAT.19.26	Zezi ti get zot. I ti dir, “Pour en zonm, sa i enposib; me pour Bondye tou i posib.”
MAT.19.27	Pyer ti dir, “Me nou alor? Nou ki'n kit tou pour swiv ou, ki nou pou gannyen?”
MAT.19.28	Zezi ti dir zot, “Mon dir zot, sa i laverite: Kan Fis-de-Lonm pou asiz lo son tronn mazeste, dan lemonn nouvo, zot ki'n swiv mwan, zot pou osi asiz lo 12 tronn pour ziz sa douz tribi Izrael. 
MAT.19.29	Tou bann ki'n kit zot lakaz, frer, ser, papa, manman, zanfan, propriyete akoz mwan, pou ganny 100 fwa plis e zot pou erit lavi eternel. 
MAT.19.30	Me bokou ki premye aprezan, pou vin dernyen, e bokou ki dernyen aprezan, pou vin premye.”
MAT.20.1	Avek kwa nou pou konpar Rwayonm lesyel? I parey en propriyeter ki leve granmaten pour anploy bann zouvriye pour travay dan son plantasyon rezen. 
MAT.20.2	I ti dakor pour pey zot parey labitid: En pyes larzan par zour. Alor, i ti anvoy zot travay dan son plantasyon rezen.
MAT.20.3	I ti sorti ver 9 er; i ti war en bann zonm pe debout nanryen fer dan laplas piblik. 
MAT.20.4	I ti dir zot, “Zot osi al travay dan mon plantasyon rezen. Mon ava donn zot en lapey ki zis.” 
MAT.20.5	Alor, zot ti al travay.
MAT.20.5	Midi i ti al ankor; 3 er osi, e i ti fer menm zafer.
MAT.20.6	I ti al ankor ver 5 er apremidi. I ti war en lot group zonm pe debout dan laplas piblik. I ti demann zot, “Akoz zot reste isi lazournen antye nanryen fer?”
MAT.20.7	Zot ti reponn, “Akoz personn pa'n anploy nou.”
MAT.20.7	Sa zonm ti dir zot, “Zot osi, al travay dan mon plantasyon rezen.”
MAT.20.8	Ler fernwanr ti pe fer, sa propriyeter ti dir son konmander, “Apel tou bann travayer e pey zot pour zot lazournen travay. Konmans avek sa bann ki ti vin dernyen e fini avek sa ki ti vin premye.”
MAT.20.9	Bann zonm ki ti konmans travay 5er ti ganny sakenn en pyes larzan. 
MAT.20.10	Kan ti'n ariv tour sa bann ki ti ganny anploye premye, zot ti krwar ki zot ti pou ganny plis. Me zot osi, zot ti ganny en pyes larzan. 
MAT.20.11	Zot ti pran zot larzan e zot ti al plenny avek propriyeter. 
MAT.20.12	Zot ti dir li, “Sa bann travayer ki ti ganny anploye an dernyen in travay pour zis enn erdtan e zot in ganny peye parey nou ki'n travay lazournen antye dan sa gro ker soley?”
MAT.20.13	Sa propriyeter ti reponn avek enn parmi zot, “Gete zanmi! Mon pa'n tronp ou. Pa ou ti tonm dakor avek mwan pour travay en lazournen pour en pyes larzan? 
MAT.20.14	Alor, pran ou larzan e ale. Mon anvi pey parey ou, sa bann ki mon ti anploy an dernyen. 
MAT.20.15	Eski mon napa drwa fer sa ki mon oule avek mon prop larzan? Oubyen, eski ou zalou, akoz mon bon?”
MAT.20.16	Zezi ti azoute, “Konmsa ki bann ki dernyen pou vin premye e bann ki premye pou vin dernyen.”
MAT.20.17	Letan Zezi ti pe mont Zerizalenm, i ti anmenn son douz disip alekar. I ti dir zot, 
MAT.20.18	“Ekout byen! La nou pe mont Zerizalenm. Fis-de-Lonm pou ganny livre dan lanmen bann gran-pret ek bann profeser Lalwa. Zot pou kondann li anmor, 
MAT.20.19	e zot pou livre li dan lanmen bann non-Zwif. Zot pou monk li, fwet li e krisifye li. Me trwazyenm zour i pou resisite.”
MAT.20.20	Alor, manman bann garson Zebede ti apros Zezi avek son de garson. I ti azenou devan Zezi e demann li en faver.
MAT.20.21	Zezi ti dir li, “Ki ou oule mon fer pour ou?”
MAT.20.21	I ti reponn, “Promet mwan ki kan ou ava dan ou rwayonm, mon de garson ava asiz, enn lo ou kote drwat e lot lo ou kote gos.”
MAT.20.22	Zezi ti reponn, “Zot pa konnen ki zot pe demande. Eski zot pou kapab bwar sa lakoup ki mon pou bwar?”
MAT.20.22	Zot ti reponn, “Nou kapab.”
MAT.20.23	Zezi ti dir zot, “Zot ava bwar mon lakoup. Me lekel ki pou asiz lo mon kote drwat oubyen mon lo kote gos, sa pa mwan ki deside. Sa bann plas i pour sa bann ki mon Papa in prepare.”
MAT.20.24	Kan lezot dis disip ti antann sa, zot ti ankoler avek sa de frer. 
MAT.20.25	Alor, Zezi ti apel zot ansanm. I ti dir zot, “Zot konnen: Bann ki konmann bann nasyon, i domin lo zot koman met. Bann ki sef, zot fer santi zot lotorite. 
MAT.20.26	Me i pa devre konmsa parmi zot. O kontrer, si enn parmi zot i oule vin enportan, i bezwen vin zot serviter. 
MAT.20.27	Sa enn ki oule vin premye parmi zot, i bezwen vin zot lesklav. 
MAT.20.28	Dan sa menm fason, Fis-de-Lonm pa'n vini pour ganny servi, me pour servi e donn son lavi koman pri pour liber bokou dimoun.”
MAT.20.29	Letan Zezi ti pe sorti Zeriko, en gran lafoul ti swiv li. 
MAT.20.30	Alor, de zonm aveg ki ti pe asiz obor semen, ti tande ki Zezi ti pe pase. Zot ti konmans kriye, “Met! Garson David, pran pitye pour nou!”
MAT.20.31	Lafoul ti reprimann zot e esey fer zot reste trankil. Me zot ti kriy ankor pli for, “Met! Garson David, pran pitye pour nou!”
MAT.20.32	Zezi ti arete e apel zot. I ti demann zot, “Ki zot oule ki mon fer pour zot?”
MAT.20.33	Zot ti reponn, “Senyer, fer nou war kler.”
MAT.20.34	Zezi ti pran pitye pour zot. I ti tous zot lizye. Deswit, sa de zonm ti kapab war kler e zot ti swiv Zezi.
MAT.21.1	Kan zot ti pe apros Zerizalenm, e pre avek vilaz Betfaze, lo montanny Zolivye, Zezi ti anvoy de disip. 
MAT.21.2	I ti dir zot, “Al dan sa vilaz ki devan zot. Koman zot antre, zot ava war en bourik anmare, son piti obor li. Delarg zot e anmenn zot kot mwan. 
MAT.21.3	Si en dimoun i kestyonn zot, dir li: Senyer i bezwen zot; e deswit i ava les zot ale.”
MAT.21.4	Sa ti arive pour ki sa ki parol profet i ganny realize:
MAT.21.5	Dir Fiy Siyon
MAT.21.5	La ou lerwa pe vin kot ou.
MAT.21.5	I vin trankilman, monte lo en bourik,
MAT.21.5	Lo en zenn bourik, piti en femel bourik.
MAT.21.6	Bann disip ti ale. Zot ti fer sa ki Zezi ti'n dir zot fer. 
MAT.21.7	Zot ti anmenn sa bourik ek son piti kot Zezi. Zot ti poz zot lenz lo sa de bourik; Zezi ti asiz lo zot. 
MAT.21.8	Bokou parmi lafoul ti tal zot lenz lo semen. Lezot ti koup brans dibwa e tal lo semen. 
MAT.21.9	Lafoul ki ti mars devan Zezi ek bann ki ti swiv deryer, ti kriye: Ozana pour Garson David! I ganny beni sa enn ki pe vini lo non Senyer! Ozana dan lesyel!
MAT.21.10	Kan Zezi ti antre dan Zerizalenm, lavil antye ti dan en gran leksitasyon. Zot ti demande, “Lekel sa zonm?”
MAT.21.11	Lafoul ti reponn, “Sa Zezi, sa profet ki sorti Nazaret dan Galile.”
MAT.21.12	Zezi ti antre dan Tanp e sas tou bann ki ti pe aste e vann dan Tanp. I ti savir latab bann ki ti pe sanz larzan e sez bann ki ti pe vann pizon. 
MAT.21.13	I ti dir zot, “I'n ekri: Mon lakaz pou ganny apele en lakaz lapriyer. Me zot, zot in fer li vin en kavern voler.”
MAT.21.14	Bann aveg ek bann paralize ti vin kot Zezi dan Tanp, e i ti geri zot. 
MAT.21.15	Bann gran-pret ek bann profeser Lalwa ti ankoler kan zot ti war sa bann mervey ki Zezi ti pe fer, ek tou sa bann zanfan ki ti pe kriye dan Tanp: Ozana pour Garson David! 
MAT.21.16	Zot ti demann Zezi, “Ou tande ki zot pe dir?”
MAT.21.16	Zezi ti reponn zot, “Wi. Zanmen zot in deza lir:
MAT.21.16	Ou'n fer louanz sorti dan labous
MAT.21.16	bann zanfan ek bann pti baba!
MAT.21.17	Apre, Zezi ti kit zot e i ti al pas lannwit Betani.
MAT.21.18	Lannmen granmaten, kan zot ti pe retourn anvil, Zezi ti lafen. 
MAT.21.19	I ti war en pye fig obor semen. Kan i ti al gete, i ti war zis fey. I ti dir avek sa pye fig, “Ou pa pou zanmen raport fri ankor!”
MAT.21.19	Deswit sa pye fig ti sek.
MAT.21.20	Son bann disip ti war sa e zot ti etonnen. Zot ti demande, “Koman sa pye fig in sek sitan vit?”
MAT.21.21	Zezi ti reponn zot, “Mon dir zot, sa i laverite: Si zot krwar san okenn dout, zot ava kapab fer sa ki mon'n fer avek sa pye fig. Pa zis sa: Zot ava osi kapab dir avek sa montanny: Sorti e al zet ou dan lanmer; e sa pou arive. 
MAT.21.22	Tou sa ki zot pou demande par lapriyer avek lafwa, zot pou resevwar.”
MAT.21.23	Zezi ti antre dan Tanp e pandan ki i ti pe ansennyen, bann gran-pret ek bann ansyen parmi lepep, ti demann li, “Avek ki lotorite ou pe fer tousala? Lekel ki'n donn ou sa lotorite?”
MAT.21.24	Zezi ti reponn zot, “Mwan osi mon annan en kestyon pour demann zot. Si zot kapab reponn, mon ava dir zot avek ki lotorite mon fer tousala. 
MAT.21.25	Lekel ki ti anvoy Zan batize
MAT.21.25	Zot ti konmans diskit ant zot: Ki nou pou dir? Si nou dir: I sorti dan lesyel, i pou dir nou: Akoz, nou pa ti krwar Zan? 
MAT.21.26	Me si nou dir: I sorti kot zonm, nou per sa ki lafoul ava fer, akoz zot tou, zot konsider Zan koman en profet. 
MAT.21.27	Alor, zot ti reponn, “Nou pa konnen.”
MAT.21.27	Zezi ti dir zot, “Mwan osi mon pa pou dir zot avek ki lotorite mon fer tousala.”
MAT.21.28	Zezi ti dir zot, “Ki zot mazinen lo la? En zonm ti annan de garson. I ti dir avek lene garson: Mon garson! Al travay dan mon plantasyon rezen, ozordi. 
MAT.21.29	Son garson ti reponn: Mon pa pou ale. Me plitar i ti sanz son lide e i ti ale.
MAT.21.30	Sa papa ti dir menm zafer avek son dezyenm garson. I ti reponn: Wi, papa. Me i pa ti ale. 
MAT.21.31	Lekel ant sa de ki ti fer lavolonte son papa?”
MAT.21.31	Zot ti reponn, “Sa enn premye.”
MAT.21.31	Alor, Zezi ti dir zot, “Mon dir zot, sa i laverite: Bann kolekter taks ek bann prostitye pou antre dan Rwayonm Bondye avan zot. 
MAT.21.32	Zan ti vini pour montre zot lekel sa bon semen pour zot swiv, e zot pa ti oule krwar li. Me bann kolekter taks ek bann prostitye ti krwar li. Menm apre ki zot in war sa, zot pa ti sanz zot leker pour krwar li.”
MAT.21.33	Zezi ti dir, “Ekout ankor en lot parabol: En zonm ti'n plant en plantasyon rezen. I ti fer en baraz toultour. I ti fouye pour fer en preswar diven, e i ti fer en tour pour gardyen. Apre, i ti lwe sa plantasyon avek bann planter e i ti al vwayaze.
MAT.21.34	Kan letan ti'n arive pour rekolte rezen, i ti anvoy detrwa serviter kot bann lokater pour al rod son par prodwi. 
MAT.21.35	Me bann lokater ti atrap bann serviter; ansonm enn; touy en lot; e saboul en trwazyenm avek ros.
MAT.21.36	Sa zonm ti anvoy ankor plis serviter ki premye fwa. Zot ti ganny maltrete parey lezot.
MAT.21.37	Finalman, i ti anvoy son garson. I ti dir dan li menm: Zot ava annan respe pour mon garson. 
MAT.21.38	Me kan bann lokater ti war son garson, zot ti dir avek kanmarad: La zeritye! Vini, annou touy li e nou ava ganny son propriyete! 
MAT.21.39	Alor, zot ti atrap li, zet li deor plantasyon e touy li.
MAT.21.40	Dir mwan, kan propriyeter sa plantasyon pou vini, ki i pou fer avek zot?”
MAT.21.41	Zot ti reponn li, “I pou touy sa bann kriminel e i ava lwe sa plantasyon avek lezot lokater ki pou donn li son par letan rekolt.”
MAT.21.42	Alor, Zezi ti dir zot, “Zanmen zot in lir sa ki'n ekri dan Lekritir:
MAT.21.42	Sa ros ki bann travayer ti rezete,
MAT.21.42	i'n vin ros prensipal dan fondasyon!
MAT.21.42	Sa travay ki Senyer in fer,
MAT.21.42	i en mervey devan nou lizye
MAT.21.43	Pour sa rezon, mon dir zot ki zot pou ganny arase Rwayonm Bondye. I pou ganny donnen avek en lot nasyon ki pou prodwi bann fri. 
MAT.21.44	Sa enn ki tonm lo sa ros pou ganny kas an morso; e si sa ros i tonm lo en dimoun, i pou kraz li
MAT.21.45	Kan bann gran-pret ek bann Farizyen ti antann bann parabol Zezi, zot ti konpran ki i ti pe koz lo zot.
MAT.21.46	Alor, zot ti rod fason pour aret li. Me zot ti per lafoul, ki ti konsider Zezi koman en profet.
MAT.22.1	Zezi ti servi ankor parabol pour koz avek zot. 
MAT.22.2	I ti dir zot, “Rwayonm lesyel i resanble en lerwa ki ti prepar en festen maryaz pour son garson. 
MAT.22.3	I ti anvoy son bann serviter pour al apel son bann envite pour lafet; me zot pa ti oule vini.
MAT.22.4	I ti anvoy ankor lezot serviter pour al dir bann envite: Mon'n fini prepar repa. Mon'n touy bann bef ek mon bann zannimo byen gra; tou keksoz in pare; vini pour festen maryaz!
MAT.22.5	Me bann envite pa ti pran okenn ka. Enn ti al lo son laferm, en lot ti al fer son komers. 
MAT.22.6	Lezot ti atrap sa bann serviter, bat zot e touy zot.
MAT.22.7	Alor, lerwa ti ankoler. I ti anvoy son larme touy sa bann kriminel e met dife dan zot lavil. 
MAT.22.8	Apre, i ti apel son bann serviter. I ti dir zot: Mon festen maryaz in pare, me sa bann dimoun pa ti merit ganny envite. 
MAT.22.9	Alor, al dan tou krwaze semen e envit tou dimoun ki zot war.
MAT.22.10	Bann serviter ti al dan semen e envit tou dimoun ki zot ti war, sa ki move koman sa ki bon. Alor, lasal ti ranpli.
MAT.22.11	Kan lerwa ti antre pour war son bann envite, i ti remarke ki en zonm pa ti'n met lenz maryaz. 
MAT.22.12	Lerwa ti dir li: Zanmi! Koman ou'n kapab antre isi san met en lenz lafet? Me sa zonm ti reste labous fermen. 
MAT.22.13	Alor, lerwa ti dir avek bann serviter: Anmar son lipye ek son lanmen e zet li deor dan fernwanr, la kot zot pou plere e grens ledan.”
MAT.22.14	Zezi ti azoute, “Annefe, bokou in ganny envite, me zis en pti gin ki ganny swazir.”
MAT.22.15	Alor, bann Farizyen ti al fer konplo pour met Zezi dan pyez par en kestyon. 
MAT.22.16	Zot ti anvoy serten zot bann disip ek serten manm dan parti Herod kot Zezi pou dir li, “Met! Nou konnen ki ou fran e ki ou ansenny semen Bondye dan tou laverite, san les personn enfliyans ou, akoz ou pa fer lapreferans pour personn. 
MAT.22.17	Dir nou, ki ou krwar: Dapre nou Lalwa, eski nou devre pey taks Sezar, wi ou non?”
MAT.22.18	Me Zezi ki ti konn zot riz, ti dir zot, “Bann ipokrit! Akoz zot pe esey met mwan dan en pyez? 
MAT.22.19	Montre mwan larzan ki zot pey taks avek!”
MAT.22.19	Zot ti donn li en pyes larzan. 
MAT.22.20	Zezi ti demann zot, “Figir ek non lekel ki lo la?”
MAT.22.21	Zot ti reponn, “Sezar.”
MAT.22.21	Zezi ti dir zot, “Alor, rann Sezar sa ki pour Sezar e rann Bondye sa ki pour Bondye.”
MAT.22.22	Kan zot ti antann sa, zot ti etonnen. Alor, zot ti kit Zezi e zot ti ale.
MAT.22.23	Sa menm zour, bann Sadiseen, ki pa krwar dan rezireksyon, ti vin poz Zezi sa kestyon, 
MAT.22.24	“Met! Moiz in dir: Si en zonm i mor san zanfan, son frer i bezwen marye avek son fanm pour gard desandans son frer ki'n mor
MAT.22.25	Ti annan set frer. Premye ti marye e i ti mor san zanfan e les son fanm pour son frer. 
MAT.22.26	Demenm dezyenm, apre trwazyenm, ziska ki setyenm ti'n marye avek sa fanm.
MAT.22.27	Finalman, apre zot tou, sa fanm osi ti mor. 
MAT.22.28	Zour rezireksyon, i pou vin fanm lekel? Annefe, tou le set frer ti'n marye avek li.”
MAT.22.29	Zezi ti reponn zot, “Zot dan lerer, akoz zot pa konn ni Lekritir, ni pwisans Bondye. 
MAT.22.30	Zour rezireksyon pou napa kestyon maryaz; pou napa mari ek fanm. Zot pou viv parey bann lanz dan lesyel. 
MAT.22.31	Lo size rezireksyon, pa zot i'n lir sa ki Bondye in dir zot: 
MAT.22.32	Mwan menm Bondye Abrahanm, Bondye Izaak e Bondye Zakob.
MAT.22.32	Bondye pa Bondye bann mor, me Bondye bann vivan
MAT.22.33	Lafoul ti dan gran letonnman kan zot ti antann lansennyman Zezi.
MAT.22.34	Kan bann Farizyen ti aprann ki Zezi ti'n ferm labous bann Sadiseen, zot ti rasanble. 
MAT.22.35	Enn parmi zot, en spesyalis Lalwa, ti poz Zezi sa kestyon pour esey met li dan en pyez. 
MAT.22.36	I ti demann li, “Met! Lekel pli gran komannman dan Lalwa?”
MAT.22.37	Zezi ti reponn li, “Kontan Senyer ou Bondye avek tou ou leker, avek tou ou et antye, e avek tou ou lespri
MAT.22.38	Sa i premye e pli gran komannman. 
MAT.22.39	Dezyenm komannman i parey: Kontan ou prosen parey ou kontan ou prop lekor
MAT.22.40	Lalwa antye ek lansennyman bann profet i depann lo sa de komannman.”
MAT.22.41	Ler bann Farizyen ti'n rasanble, Zezi ti poz zot sa kestyon, 
MAT.22.42	“Ki zot mazinen lo Mesi? I garson lekel?”
MAT.22.42	Zot ti reponn li, “Garson David.”
MAT.22.43	Zezi ti demann zot, “Alor, akoz David, enspire par Lespri, ti apel li Senyer? Annefe, David ti dir:
MAT.22.44	Senyer ti dir avek mon Senyer:
MAT.22.44	Asiz lo mon kote drwat,
MAT.22.44	ziska ki mon met ou bann lennmi anba ou lipye
MAT.22.45	Si David ti apel li Senyer, ki mannyer alor, i kapab son garson?”
MAT.22.46	Personn pa ti kapab reponn li en sel mo. Depi sa zour, personn pa ti oze poz li ankor kestyon.
MAT.23.1	Zezi ti dir avek lafoul e avek son bann disip, 
MAT.23.2	“Bann profeser Lalwa ek bann Farizyen in ganny sarze pour eksplik Lalwa Moiz. 
MAT.23.3	Fer tou sa ki zot dir fer, me pa imit sa ki zot fer. Annefe zot prese, me zot pa met an pratik sa ki zot prese. 
MAT.23.4	Zot sarz fardo tre lour lo zepol dimoun, me zot menm, zot pa pare pour lev en ledwa pour tous sa fardo.
MAT.23.5	Zot fer tou keksoz pour fer dimoun remark zot. Zot agrandi bann bwat dan lekel zot met bann parol sakre ki zot port lo fron e lo lebra. Franz zot rob osi i pli long
MAT.23.6	Zot kontan premye plas dan resepsyon e rezerv premye plas dan sinagog. 
MAT.23.7	Zot kontan ganny salye dan bann landrwa piblik e ganny apele: Met.
MAT.23.8	Me zot, pa fer personn apel zot ‘Met’, akoz zot annan en sel Met e zot tou zot frer. 
MAT.23.9	Pa apel personn isi lo later, ‘Papa’, akoz zot annan zis en sel Papa ki dan lesyel. 
MAT.23.10	Pa fer apel zot ‘Sef’, akoz zot annan en sel Sef: Mesi. 
MAT.23.11	Sa enn ki pli enportan parmi zot i bezwen vin zot serviter. 
MAT.23.12	Sa enn ki oule pas pour pli gran, pou ganny imilye, e sa enn ki imilye li, pou pas pour pli gran.”
MAT.23.13	“Maler lo zot, bann profeser Lalwa ek bann Farizyen! Bann ipokrit! Zot ferm laport Rwayonm Lesyel. Zot menm zot pa antre, e zot pa les antre dimoun ki a kontan antre.
MAT.23.14	Maler lo zot bann profeser Lalwa ek bann Farizyen! Bann ipokrit! Zot eksplwat bann vev e pran posesyon zot lakaz. Anmenmtan, zot fer long lapriyer pour zot paret bon. Zot kondannasyon pou pli sever
MAT.23.15	Maler lo zot profeser Lalwa ek Farizyen! Bann ipokrit! Zot travers lanmer ek later pour konverti en sel dimoun. Kan zot in reisi, zot fer li merit lanfer de fwa plis ki zot menm.
MAT.23.16	Maler lo zot, bann gid aveg! Zot dir: Si en dimoun i fer serman par Tanp, sa serman pa angaz li. Me si i fer en serman par lor Tanp, sa serman i valab. 
MAT.23.17	Zot bann fou! Zot bann aveg! Lekel ki pli enportan: Lor, ouswa sa sanktyer ki rann sa lor sakre?
MAT.23.18	Zot osi dir ki si en dimoun i fer en serman par lotel Tanp sa serman pa angaz li. Me si i fer en serman par lofrann ki lo lotel, i oblize gard son serman. 
MAT.23.19	Zot bann aveg! Lekel ki pli enportan: Lofrann, ouswa lotel ki rann sa lofrann sakre? 
MAT.23.20	Donk, sa enn ki fer en serman par lotel, i fer en serman par lotel e par tou sa ki lo lotel. 
MAT.23.21	Sa enn ki fer en serman par Tanp, i fer en serman par sanktyer, e par Bondye ki reste ladan. 
MAT.23.22	Sa enn ki fer en serman par lesyel, i fer en serman par tronn Bondye, e par Bondye ki asiz lo la.
MAT.23.23	Maler lo zot profeser Lalwa ek Farizyen! Bann ipokrit! Zot donn Bondye en dizyenm parti serten plant tel ki lanmant, legim ek zepis
MAT.23.24	Zot bann gid aveg! Zot tanmiz zot labwason pou tir en bigay, me zot anval en samo.
MAT.23.25	Maler lo zot profeser Lalwa ek bann Farizyen! Bann ipokrit! Zot netway an deor zot lakoup ek zot pla, me anndan i ranpli avek zot bann vol ek zot bann move dezir. 
MAT.23.26	Bann Farizyen aveg! Konmans par netway anndan lakoup ek pla pour ki an deor osi i vin prop.
MAT.23.27	Maler lo zot profeser Lalwa ek bann Farizyen! Bann ipokrit! Zot parey bann latonm blansi ki paret zoli an deor, me ki anndan i plen avek bann lezo dimoun mor ek tou kalite lapouritir. 
MAT.23.28	Zot osi, an deor, zot paret bon devan dimoun, me anndan, zot ranpli avek lipokrizi ek pese.
MAT.23.29	Maler lo zot profeser Lalwa ek Farizyen! Bann ipokrit! Zot ki fer bann zoli latonm pour bann profet, zot dekor tonbo bann ki zis, 
MAT.23.30	e zot dir: Si nou ti'n viv dan letan nou bann zanset, nou pa ti pou zot konplis pour fer koule disan bann profet.
MAT.23.31	Alor, zot aksepte zot menm ki zot desandan bann ki'n touy bann profet! 
MAT.23.32	Dan sa ka alor, fini sa ki zot zanset in konmanse!
MAT.23.33	Zot bann serpan, ras viper! Ki mannyer zot ekspekte sap kondannasyon lanfer? 
MAT.23.34	Pour sa rezon, mon pou anvoy kot zot, bann profet, bann saz ek bann profeser Lalwa. Zot pou touy serten, e krisifye en bann, fwet lezot dan zot sinagog e persekit zot dan tou lavil kot zot ale. 
MAT.23.35	Alor, disan tou sa bann inosan ava tonm lo zot, depi disan Abel, sa inosan, ziska disan Zakari, garson Bakari ki zot ti touye ant sanktyer ek lotel
MAT.23.36	Mon dir zot, sa i laverite: Tousala pou retonm lo sa zenerasyon.”
MAT.23.37	“Zerizalenm! Zerizalenm! Ou ki touy bann profet e saboul a koudros bann ki Bondye in anvoy kot ou! Konbyen fwa mon'n oule rasanble ou bann zanfan parey en mer poul i rasanble son bann piti anba son lezel, me ou pa'n oule! 
MAT.23.38	La aprezan, ou lakaz in ganny abandonnen.
MAT.23.39	Mon dir zot, sa i laverite: Zot pa pou war mwan ankor ziska zot ava dir: Bondye! Beni sa enn ki pe vini lo non Senyer
MAT.24.1	Zezi ti sorti dan Tanp. Letan i ti pe ale, son bann disip ti vin kot li pou fer li remark konstriksyon Tanp. 
MAT.24.2	Zezi ti dir zot, “Zot war tousala? Mon dir zot, sa i laverite: Pa pou reste en sel ros lo en lot; tou pou degrengole.”
MAT.24.3	Zezi ti pe asize lo montanny Zolivye. Son bann disip ti vin kot li an prive e demann li, “Dir nou kan tousala pou arive; ki siny pou endik ou retour ek lafen lemonn?”
MAT.24.4	Zezi ti reponn zot, “Fer atansyon, pa les personn tronp zot. 
MAT.24.5	Annefe, en kantite pou servi mon non e dir: Mwan menm Mesi. Zot pou tronp en kantite dimoun.
MAT.24.6	Zot pou antann nouvel lager ek rimer lager; me pa trakase. I neseser ki sa bann keksoz i arive avan. Me sa pa pou ankor lafen, 
MAT.24.7	akoz nasyon pou lager kont nasyon, rwayonm kont rwayonm. Pou annan lafanmin ek tranblemandter dan plizyer landrwa. 
MAT.24.8	Tou sa bann levennman pou zis parey bann premye douler lakousman.
MAT.24.9	Zot pou ganny persekite e ganny met anmor. Dimoun pou ay zot akoz mwan. 
MAT.24.10	Alor, en kantite pou abandonn zot lafwa, trai e ay kanmarad. 
MAT.24.11	En kantite fo profet pou aparet e tronp bokou dimoun. 
MAT.24.12	Akoz pese pou ogmante, lanmour laplipar dimoun pou diminyen. 
MAT.24.13	Me sa bann ki reste fidel ziska lafen pou ganny sove.
MAT.24.14	Sa Bonn Nouvel Rwayonm pou ganny anonse partou dan lemonn, pour ki tou dimoun i tande. Apre sa, lafen pou arive.”
MAT.24.15	“Zot ava war sa enn ki apel Devastater Terib ki profet Danyel in koz lo la
MAT.24.16	Alor, bann ki dan Zide, sov dan montanny. 
MAT.24.17	Sa enn ki lo twa son lakaz, pa desann pour pran son zafer ki dan lakaz. 
MAT.24.18	Sa enn ki dan plantasyon, pa retourn se li pour al pran son lenz.
MAT.24.19	Maler pour bann fanm ki ansent ek bann ki ava pe donn tete pandan sa bann zour! 
MAT.24.20	Priye ki tousala pa ariv pandan sezon liver, ni en zour saba. 
MAT.24.21	Annefe, sa pou en letan gran soufrans, pli terib ki'n deza arive depi konmansman lemonn ziska konmela, i ki pa pou zanmen ariv ankor. 
MAT.24.22	Me si Bondye pa ti'n rakoursi sa bann zour, personn pa ti pou ganny sove. Me Bondye in rakoursi sa bann zour, akoz son pep ki i'n swazir.
MAT.24.23	Alor, si en dimoun i dir ou: Gete! Mesi i isi, oubyen Mesi i laba, pa bezwen krwar. 
MAT.24.24	Annefe, bann fo mesi ek bann fo profet pou aparet. Zot pou fer bann gran mirak ek bann gran siny, si posib pour tronp menm bann ki Bondye in swazir. 
MAT.24.25	La mon'n anons zot tousala davans.
MAT.24.26	Alor, si zot dir ou: I laba dan dezer! Pa bezwen ale. Oubyen si zot dir ou: I dan lasanm! Pa bezwen krwar. 
MAT.24.27	Fis-de-Lonm pou vini parey zekler ki klate atraver lesyel depi Les ziska Was.
MAT.24.28	La kot i annan kadav, bann korbo pou rasanble.”
MAT.24.29	“Deswit apre sa letan ladetres, soley pou aret klere, lalin pou nepli donn son lalimyer, bann zetwal pou tonbe sorti dan lesyel e bann pwisans dan lesyel pou dekontrole.
MAT.24.30	Alor, siny Fis-de-Lonm pou aparet dan lesyel. Tou bann pep lo later pou lamante e zot pou war Fis-de-Lonm vini lo nyaz dan lesyel, avek gran pwisans ek gran mazeste
MAT.24.31	I pou anvoy son bann lanz avek en gran tronpet. Zot ava rasanble bann ki'n ganny swazir dan kat kwen later, depi en bout ziska lot.”
MAT.24.32	Pran leson lo pye fig: De ki son brans i vin tann, e son bann fey i konmans pouse, zot konnen ki lete i pros. 
MAT.24.33	Pareyman, kan zot ava war tou sa bann keksoz arive, konnen ki Fis-de-Lonm i pros: I devan laport. 
MAT.24.34	Mon dir zot, sa i laverite: Sa zenerasyon pa pou fini, avan ki tousala i arive. 
MAT.24.35	Lesyel ek later pou disparet, me mon parol pa pou disparet.
MAT.24.36	“Me konsernan sa zour e sa ler, kan i pou arive, personn pa konnen, ni menm bann lanz dan lesyel, ni menm Garson Bondye
MAT.24.37	Annefe, larive Fis-de-Lonm pou parey sa ki ti pase dan letan Noe. 
MAT.24.38	Dan sa bann zour avan deliz, dimoun ti pe manze e bwar, dimoun ti pe marye e fer marye zot zanfan, ziska zour ki Noe ti antre dan lars
MAT.24.39	Zot pa ti dout nanryen lo sa ki ti pe arive, ziska ki deliz ti vini e balye zot tou
MAT.24.39	Sa zour ki Fis-de-Lonm pou aparet, pou menm zafer. 
MAT.24.40	Alor, lo de zonm ki pe travay dan plantasyon, enn pou ganny anmennen, lot pou ganny kite. 
MAT.24.41	Lo de fanm ki pe kraz legren ansanm, enn pou ganny anmennen e lot pou ganny kite.
MAT.24.42	Veye alor, akoz zot pa konnen ki zour zot Senyer pou vini.
MAT.24.43	Konpran sa byen: Si en met lakaz ti konnen ki ler voler pou vini, i ti ava veye, e i pa ti pou les voler kas son lakaz. 
MAT.24.44	Zot osi, met zot pare, akoz Fis-de-Lonm pou vini ler ki zot pa pe mazinen.”
MAT.24.45	“Alor, lekel sa serviter fidel e saz, ki son met in kit ansarz bann domestik, pour nouri zot kan fodre? 
MAT.24.46	Ere sa serviter, ki kan son met pou arive, ava war li pe fer son travay! 
MAT.24.47	Mon dir zot, sa i laverite: Son met pou met li an sarz tou son byen.
MAT.24.48	Me si sa serviter i move, i pou dir dan li menm: Mon met i tarde pour retournen; 
MAT.24.49	e i konmans bat lezot serviter, manze e bwar avek bann soular. 
MAT.24.50	Son met pou retournen en zour ki i pa pe ekspekte e en ler ki i pa konnen. 
MAT.24.51	I pou pini sa serviter severman, e met li ansanm avek bann ipokrit, la kot zot pou plere e grens ledan.”
MAT.25.1	Rwayonm lesyel i kapab ganny konpare avek dis zenn fiy ki pran zot lalanp pour al rankontre nouvo marye. 
MAT.25.2	Senk parmi sa bann fiy ti fol e senk ti saz. 
MAT.25.3	Sa senk ki ti fol ti pran zot lalanp, me zot pa ti anmenn en rezerv delwil avek zot. 
MAT.25.4	Me sa senk fiy ki ti saz ti anmenn en rezerv delwil avek zot lalanp. 
MAT.25.5	Nouvo marye ti tarde pour arive. Alor, zot tou, zot ti asoupi e zot ti dormi.
MAT.25.6	Dan milye lannwit, zot ti antann kriye: Nouvo marye in arive! Sorti, al zwenn li!
MAT.25.7	Alor, tou sa bann zenn fiy ti leve e prepar zot lalanp. 
MAT.25.8	Sa bann fiy fol ti dir avek sa bann ki saz: Donn nou en pe zot delwil, akoz nou lalanp pe tennyen.
MAT.25.9	Me bann fiy saz ti reponn: Non, pa pou annan ase pour nou e pour zot. Al plito aste dan laboutik.
MAT.25.10	Letan ki zot ti'n al aste delwil, nouvo marye ti arive. Bann zenn fiy ki ti'n pare, ti antre dan festen maryaz, e laport ti ganny fermen.
MAT.25.11	Plitar, lezot zenn fiy ti arive. Zot ti kriye: Senyer, senyer! Ouver laport!
MAT.25.12	Nouvo marye ti reponn: Mon dir zot, sa i laverite: Mon pa konn zot.
MAT.25.13	Zezi ti azoute, “Veye alor, akoz zot pa konn ni zour ni ler.”
MAT.25.14	“Rwayonm lesyel i parey en zonm ki ti pe prepare pour li al vwayaze. I ti apel son bann serviter e met zot ansarz son propriyete. 
MAT.25.15	I ti donn sakenn son serviter dapre son kapasite: Enn senk talan; en lot de, e en trwazyenm enn. Apre, i ti ale.
MAT.25.16	Sa serviter ki ti'n ganny senk talan ti fer komers avek sa larzan e i ti ganny ankor senk.
MAT.25.17	Sa enn ki ti ganny de talan ti fer parey e i ti ganny ankor de lezot talan.
MAT.25.18	Sa enn ki ti ganny en sel talan, ti al fouy en trou dan later e kasyet larzan son met.
MAT.25.19	Apre en bon pe letan, met sa bann serviter ti retournen e fer zot rann kont. 
MAT.25.20	Sa serviter ki ti'n ganny senk talan ti vin devan e donn li ankor senk talan. I ti dir: Met! Ou ti'n donn mwan senk talan; la ankor senk ki mon'n gannyen.
MAT.25.21	Son met ti dir li: Ou'n byen fer. Ou en bon e fidel serviter! Ou'n fer byen dan en pti zafer; alor, mon pou donn ou en pli gran responsabilite. Vin partaz mon lazwa.
MAT.25.22	Sa serviter ki ti'n ganny de talan ti antre. I ti dir: Met! Ou ti donn mwan de talan. Gete! La de lot ki mon'n gannyen.
MAT.25.23	Son met ti dir li: Ou'n byen fer. Ou en bon e fidel serviter. Ou'n fer byen dan en pti zafer; alor, mon pou donn ou en pli gran responsabilite. Vin partaz mon lazwa.
MAT.25.24	Sa serviter ki ti'n ganny en talan ti antre e dir: Met! Mon konnen ki ou en dimoun sever; ou rekolte kot ou pa'n senmen, e ou rekolte kot ou pa'n plante. 
MAT.25.25	Alor, mon ti per e mon ti al kasyet ou larzan dan later. La ou larzan.
MAT.25.26	Son met ti reponn li: Ou en serviter ki move e pares! Ou ti konnen ki mon rekolte kot mon pa'n senmen e ki mon rekolte kot mon pa'n plante. 
MAT.25.27	Akoz ou pa ti met mon larzan dan labank? Konmsa, kan mon ti ava retournen, mon ti ava ganny mon larzan avek lentere.
MAT.25.28	Son met ti donn lord: Pran sa talan ki avek li e donn avek sa enn ki annan dis. 
MAT.25.29	Annefe, sa enn ki annan, pou ganny plis ankor, e annabondans. Me sa enn ki napa, pou ganny arase sa pti gin ki i ti kapab ankor annan. 
MAT.25.30	Pran sa serviter initil e zet li deor dan fernwanr; la kot zot pou plere e grens ledan.”
MAT.25.31	“Kan Fis-de-Lonm pou vini dan son mazeste avek tou son bann lanz, i pou asiz lo son tronn rwayal. 
MAT.25.32	Tou nasyon pou ganny rasanble devan li. I pou separ zot dan de group parey en berze i separ bann mouton ek bann kabri. 
MAT.25.33	I pou met bann mouton lo son kote drwat e bann kabri lo son kote gos. 
MAT.25.34	Alor, lerwa pou dir avek sa bann lo son kote drwat: Vini, zot ki mon Papa in beni! Vin erit Rwayonm ki'n ganny prepare pour zot depi kreasyon lemonn. 
MAT.25.35	Mon ti lafen, zot ti donn mwan manze. Mon ti swaf, zot ti donn mwan delo. Mon ti en etranze, e zot ti resevwar mwan se zot. 
MAT.25.36	Mon ti touni, zot ti donn mwan lenz. Mon ti malad, zot ti pran swen avek mwan. Mon ti dan prizon, zot ti vin vizit mwan.
MAT.25.37	Alor, bann ki'n fer lavolonte Bondye pou demann li: Senyer! Kan eski ou ti lafen e ki nou ti donn ou manze, oubyen swaf e ki nou ti donn ou delo? 
MAT.25.38	Kan eski nou ti war ou en etranze e ki nou ti resevwar ou se nou, oubyen touni e nou ti donn ou lenz? 
MAT.25.39	Kan eski nou ti war ou malad, oubyen dan prizon e ki nou ti vin vizit ou?
MAT.25.40	Lerwa pou reponn zot: Mon dir zot, sa i laverite: Sak fwa ki zot ti fer sa, pour enn bann pli pti parmi mon bann frer, se anver mwan, ki zot ti fer li!
MAT.25.41	Apre, lerwa pou dir avek bann ki lo son kote gos: Sorti kot mwan zot ki'n ganny modi! Al dan dife eternel ki'n ganny prepare pour dyab ek son bann lanz! 
MAT.25.42	Mon ti lafen, zot pa ti donn mwan manze; mon ti swaf, zot pa ti donn mwan keksoz pour bwar. 
MAT.25.43	Mon ti en etranze, zot pa ti resevwar mwan se zot; mon ti touni, zot pa ti donn mwan lenz; mon ti malad e dan prizon, zot pa ti vin vizit mwan.
MAT.25.44	Alor zot pou reponn li: Senyer! Kan eski nou ti war ou lafen oubyen swaf, en etranze oubyen touni, malad oubyen dan prizon, e ki nou pa ti pran swen avek ou?
MAT.25.45	Lerwa pou reponn zot: Mon dir zot, sa i laverite: Sak fwa ki zot ti refize ed enn sa bann pli pti parmi mon bann frer, se mwan ki zot ti refize.
MAT.25.46	Sa bann ki lo son kote gos pou ganny pinisyon eternel, me bann ki'n fer lavolonte Bondye pou ganny lavi eternel.”
MAT.26.1	Kan Zezi ti'n fini ansennyen, i ti dir avek son bann disip, 
MAT.26.2	“Zot konnen dan de zour i lafet Pak
MAT.26.3	Alor, bann gran-pret ek bann ansyen ti zwenn ansanm dan pale Gran-Pret, ki ti apel Kaif. 
MAT.26.4	Ansanm, zot ti deside pour aret Zezi par riz e pour touy li. 
MAT.26.5	Me zot ti dir, “Fodre pa aret li pandan lafet, pour pa fer lepep revolte.”
MAT.26.6	Zezi ti Betani kot Simon, ki ti'n deza ganny maladi ki parey lalep. 
MAT.26.7	Letan Zezi ti pe manze, en fanm ti apros li avek en flakon plen avek en lesans ser. I ti vid sa lesans lo latet Zezi. 
MAT.26.8	Kan bann disip ti war sa, zot ti ankoler. Zot ti dir, “Akoz sa gaspiyaz? 
MAT.26.9	Nou ti ava kapab vann sa lesans pour en bon pri e donn sa larzan bann pov!”
MAT.26.10	Me Zezi, ki ti konnen sa ki zot ti pe dir, ti dir zot, “Akoz zot pe trakas sa fanm? I'n fer en bon aksyon pour mwan. 
MAT.26.11	Pou touzour annan bann pov parmi zot. Me mwan, mon pa pou toultan la avek zot. 
MAT.26.12	Sa fanm i'n vers lesans lo mon lekor pour prepar mwan pour mon tonbo. 
MAT.26.13	Mon dir zot, sa i laverite: Partou kot sa Bonn Nouvel pou ganny anonse dan lemonn antye, sa ki sa fanm in fer, pou ganny rakonte an son memwar.”
MAT.26.14	Apre sa, Zida Iskaryot, enn parmi sa 12 disip, ti al kot bann gran-pret. 
MAT.26.15	I ti demann zot, “Ki zot pou donn mwan si mon livre zot Zezi?”
MAT.26.15	Zot ti pey li 30 pyes larzan. 
MAT.26.16	Apartir sa moman, Zida ti rod en lokazyon pour trai Zezi.
MAT.26.17	Premye zour lafet Dipen san lelven, bann disip ti vin kot Zezi. Zot ti demann li, “Kote ou oule nou prepar repa Pak?”
MAT.26.18	Zezi ti dir zot, “Al dan lavil kot entel e dir li: Met i dir: Mon ler in arive. Mon pou selebre lafet Pak avek mon bann disip kot ou.”
MAT.26.19	Sa bann disip ti fer parey Zezi ti'n dir zot e zot ti prepar repa Pak.
MAT.26.20	Kan aswar ti fer, Zezi ti asiz avek son 12 disip. 
MAT.26.21	Pandan ki zot ti pe manze, Zezi ti dir zot, “Mon dir zot, sa i laverite: Enn parmi zot pou trai mwan.”
MAT.26.22	Son bann disip ti sagren e konmans demann li enn apre lot, “Senyer, mwan sa?”
MAT.26.23	Zezi ti reponn, “Sa enn ki'n met son lanmen dan pla avek mwan, pou trai mwan. 
MAT.26.24	Parey in ganny ekri dan Lekritir, Fis-de-Lonm pou ale
MAT.26.25	Zida, sa enn ki ti trai Zezi, ti demande, “Met, mwan sa?”
MAT.26.25	Zezi ti reponn li, “Ou menm ou'n dir.”
MAT.26.26	Pandan ki zot ti pe manze, Zezi ti pran en dipen. I ti remersye Bondye, kas sa dipen e donn son bann disip. I ti dir, “Pran, manze; sa i mon lekor.”
MAT.26.27	Apre, i ti pran en lakoup diven. I ti remersye Bondye e donn zot. I ti dir, “Bwar zot tou. 
MAT.26.28	Sa i mon disan, disan lalyans ki'n ganny verse pour bokou, pour pardon bann pese. 
MAT.26.29	Mon dir zot, sa i laverite: Mon pa pou bwar ankor sa prodwi rezen, ziska zour ki mon bwar en diven nouvo avek zot, dan Rwayonm mon Papa.”
MAT.26.30	Apre ki zot ti'n sant bann psonm lafet,
MAT.26.31	Apre, Zezi ti dir zot, “Tanto menm, zot tou, zot pou abandonn mwan. Annefe, Lekritir i dir: Mon pou touy berze e bann mouton pou ganny disperse
MAT.26.32	Me apre ki mon'n resisite, mon pou al esper zot dan Galile.”
MAT.26.33	Pyer ti dir Zezi, “Menm si tou lezot i abandonn ou, mwan mon pa pou zanmen abandonn ou!”
MAT.26.34	Zezi ti dir Pyer, “Mon dir ou, sa i laverite: Avan kok i sante tanto, par trwa fwa ou pou dir ki ou pa konn mwan.”
MAT.26.35	Pyer ti reponn, “Menm si fodre mon mor avek ou, mon pa pou zanmen renye ou!”
MAT.26.35	Tou lezot disip ti dir parey.
MAT.26.36	Alor, Zezi ek son bann disip ti al dan en landrwa ki ti apel Zetsemane
MAT.26.37	I ti anmenn Pyer ek de garson Zebede avek li. I ti konmans santi li tris e angwase. 
MAT.26.38	I ti dir zot, “Mon leker i ranpli avek latristes lanmor. Reste isi e vey avek mwan.”
MAT.26.39	I ti al en pti pe pli lwen. I ti tonm lafas ater e priye: Mon Papa! Si posib, fer sa lakoup pas lwen avek mwan. Sepandan, pa fer dapre mon lavolonte, me dapre ou lavolonte.
MAT.26.40	I ti retourn kot son trwa disip e i ti war zot pe dormi. I ti dir avek Pyer, “Alor! Zot pa'n kapab vey menm en erdtan avek mwan? 
MAT.26.41	Veye e priye pour zot pa tonm dan tantasyon. Annefe, lespri i for, me lekor i feb.”
MAT.26.42	Zezi ti al ankor en fwa pour priye. I ti dir: Mon Papa! Si i posib, elwanny sa lakoup devan mwan san ki mon bezwen bwar li. Me ki ou lavolonte ki ganny akonpli. 
MAT.26.43	Ankor en fwa, i ti retournen e war bann disip pe dormi; zot lizye ti lour.
MAT.26.44	Alor pour en trwazyenm fwa, Zezi ti kit zot e i ti al priye. I ti repet menm parol. 
MAT.26.45	Apre sa, i ti retourn kot son bann disip. I ti dir zot, “Kontinyen dormi e repoze. Ler in arive pour ki Fis-de-Lonm i ganny livre dan lanmen bann malfeter. 
MAT.26.46	Leve! Annou ale. Sa enn ki pou trai mwan in arive.”
MAT.26.47	Zezi ti ankor pe koze kan Zida, enn parmi son 12 disip, ti arive. En gran lafoul avek lepe ek baton ti pe swiv li. Zot ti'n ganny anvoye par bann sef pret ek bann ansyen parmi pep Zwif. 
MAT.26.48	Zida ki ti pe trai li, ti'n donn zot en siny: Sa enn ki mon pou anbrase, li menm li. Atrap li.
MAT.26.49	Zida ti apros Zezi. I ti dir, “Bonswar, Met!”
MAT.26.49	I ti anbras li.
MAT.26.50	Zezi ti dir li, “Mon zanmi! Sa ki ou annan pour fer, fer li.”
MAT.26.50	Alor, lafoul ti aprose. Zot ti met lanmen lo Zezi e aret li. 
MAT.26.51	Enn parmi bann ki ti avek Zezi, ti anvoy lanmen lo son lepe ki i ti tire. I ti donn en kou serviter Gran-Pret e sot son zorey. 
MAT.26.52	Zezi ti dir li, “Remet ou lepe dan son fouro. Annefe, tou sa ki servi lepe, pou mor par lepe. 
MAT.26.53	Eski zot pa konnen ki mon kapab demann mon Papa led, e deswit i ava anvoy mwan plis ki douz lezyon lanz? 
MAT.26.54	Me, konman Lekritir pou ganny akonpli? Annefe, Lekritir i deklare ki sa i devre arive.”
MAT.26.55	Answit, Zezi ti dir avek lafoul, “Eski zot ti bezwen vin avek lepe ek baton pour aret mwan konmsi mon ti en bandi? Tou le zour mon ti asize dan Tanp pe ansennyen, i zot pa ti aret mwan. 
MAT.26.56	Me tousala in arive pour ki Lekritir ek parol bann profet i ganny akonpli.”
MAT.26.56	Alor, tou son bann disip ti abandonn li e sove.
MAT.26.57	Bann dimoun ki ti aret Zezi, ti anmenn li kot Gran-Pret Kaif, la kot bann profeser Lalwa ek bann ansyen ti'n rasanble. 
MAT.26.58	Pyer ti pe swiv Zezi lwen deryer, ziska dan lakour Gran-Pret. I ti antre dan milye lakour e asiz ansanm avek bann gard, pour war ki mannyer tousala pou fini.
MAT.26.59	Bann gran-pret ek Konsey antye ti esey rod fo levidans kont Zezi, pour zot kondann li anmor. 
MAT.26.60	Me zot pa ti trouv nanryen, menm si en kantite dimoun ti vin donn fo levidans kont Zezi. Finalman de zonm ti vin devan. 
MAT.26.61	Zot ti dir, “Sa zonm in dir: Mon kapab detri Tanp e rekonstri li dan trwa zour
MAT.26.62	Alor, Gran-Pret ti debout. I ti dir avek Zezi, “Ou pa reponn? Ki ou annan pou dir kont lakizasyon sa bann dimoun?”
MAT.26.63	Me Zezi ti gard silans. Alor, Gran-Pret ti dir li, “Lo non Bondye vivan, mon demann ou, dir nou si ou menm Mesi, Garson Bondye.”
MAT.26.64	Zezi ti reponn li, “Ou menm ki'n dir. Me mon dir zot: Dezormen, zot pou war Fis-de-Lonm asize lo kote drwat Bondye Toupwisan, pe vini lo nyaz dan lesyel
MAT.26.65	Alor, Gran-Pret ti desir son lenz. I ti dir, “Zot in antann li koz kont Bondye! Nou pa bezwen ankor temwen. Zot in antann son parol blasfenm! 
MAT.26.66	Ki zot mazinen?”
MAT.26.66	Zot ti reponn, “I merit lanmor
MAT.26.67	Apre, zot ti kras dan son figir e tap li. Serten ti kalot li. 
MAT.26.68	Zot ti dir, “Ou ki Mesi! Profetize. Devinen lekel ki'n tap ou?”
MAT.26.69	Pyer ti pe asize deor dan lakour. En servant ti apros li e dir li, “Ou osi ou ti avek Zezi, sa Galileen.”
MAT.26.70	Me Pyer ti nye devan zot tou. I ti dir, “Mon pa konnen ki ou pe dir.”
MAT.26.71	Alor, i ti al dan direksyon laport lakour kot en lot servant ti war li e dir avek sa bann ki ti la, “Sa zonm ti avek Zezi ki sorti Nazaret.”
MAT.26.72	Ankor en fwa, Pyer ti nye. I ti fer serman, “Mon pa konn sa zonm.”
MAT.26.73	En pti pe plitar, bann zonm ki ti pe debout la, ti vin kot Pyer. Zot ti dir li, “Nou sir ki ou osi, ou enn parmi zot. Ou laksan i trai ou!”
MAT.26.74	Pyer ti fer serman e demann malediksyon lo li, “Mon pa konn sa zonm!”
MAT.26.74	Anmenmtan, en kok ti sante. 
MAT.26.75	Alor, Pyer ti rapel parol ki Zezi ti'n dir li: Avan kok i sante, ou pou renye mwan trwa fwa
MAT.27.1	Granmaten, bann gran-pret ek bann ansyen parmi lepep ti deside pour kondann Zezi anmor. 
MAT.27.2	Zot ti anmar li e anmenn li devan Pilat ki ti gouverner Romen.
MAT.27.3	Kan Zida, sa enn ki ti'n trai Zezi, ti war ki Zezi ti'n ganny kondannen anmor, i ti ranpli avek remor. I ti retourn kot bann gran-pret ek bann ansyen avek sa 30 pyes larzan. 
MAT.27.4	I ti dir zot, “Mon'n fer pese, akoz mon'n livre disan en inosan!”
MAT.27.4	Zot ti dir li, “Sa pa konsern nou. Sa i ou zafer!”
MAT.27.5	Zida ti zet sa larzan dan Tanp e i ti al pann son lekor.
MAT.27.6	Bann gran-pret ti ranmas sa bann pyes larzan. Zot ti dir, “Sa larzan disan; i kont Lalwa pour met dan trezor Tanp.”
MAT.27.7	Apre ki zot ti'n tonm dakor, avek sa larzan, zot ti aste propriyete en potye pour fer en simityer pour bann etranze. 
MAT.27.8	Pour sa rezon, ziska ozordi, sa landrwa in ganny apele Laplenn Disan.
MAT.27.9	Alor, sa ki profet Zeremi ti'n dir, ti ganny realize:
MAT.27.9	Zot ti pran sa 30 pyes larzan
MAT.27.10	e zot ti servi pou aste propriyete sa potye,
MAT.27.10	parey Senyer ti'n ordonn mwan.
MAT.27.11	Alor, Zezi ti debout devan gouverner ki ti kestyonn li, “Ou menm ou lerwa bann Zwif?”
MAT.27.11	Zezi ti reponn, “Ou menm, ki pe dir.”
MAT.27.12	Me i pa ti reponn lo bann lakizasyon bann gran-pret ek bann ansyen.
MAT.27.13	Pilat ti dir li, “Ou pa tande tou sa bann lakizasyon kont ou?”
MAT.27.14	Me Zezi pa ti reponn en sel mo. Sa ti sirprann gouverner en kantite.
MAT.27.15	Sak lafet Pak, gouverner ti annan koutim larg en prizonnyen ki lafoul ti demande. 
MAT.27.16	Dan sa letan, ti annan en prizonnyen renonmen ki ti apel Zezi Barabas
MAT.27.17	Kan lafoul ti'n rasanble, Pilat ti demann zot, “Lekel ki zot oule mon large: Zezi Barabas, oubyen Zezi ki zot apel Mesi?”
MAT.27.18	Annefe, Pilat ti konnen ki lotorite Zwif ti'n livre Zezi dan son lanmen par zalouzi.
MAT.27.19	Pandan ki Pilat ti ankour, son fanm ti anvoy li sa mesaz, “Pa mel ou dan zafer sa zonm zis. Akoz li, mon'n soufer bokou dan en rev sa lannwit.”
MAT.27.20	Bann gran-pret ek bann ansyen ti ensiste avek lafoul, pour demann liberasyon Barabas e kondannasyon anmor pour Zezi. 
MAT.27.21	Gouverner ti demann zot ankor, “Lekel ant sa de, zot oule mon large?”
MAT.27.21	Zot ti reponn, “Barabas.”
MAT.27.22	Pilat ti demann zot, “Alor, ki mon pou fer avek Zezi ki zot apel Mesi?”
MAT.27.22	Zot tou, zot ti reponn, “Krisifye li!”
MAT.27.23	Me Pilat ti demande, “Ki krim in komet?”
MAT.27.23	Me zot ti kriy pli for, “Krisifye li!”
MAT.27.24	Pilat ti war ki pa ti vo lapenn kontinyen, e ki en revolt ti pe al konmanse. Alor, i ti pran delo e lav son lanmen devan lafoul. I ti dir, “Mon pa responsab disan sa zonm! Sa i zot zafer!”
MAT.27.25	Lafoul antye ti reponn, “Nou demande ki son disan i tonm lo nou e lo nou bann zanfan!”
MAT.27.26	Alor, Pilat ti larg Barabas. Apre ki i ti'n fer fwet Zezi, i ti livre li dan zot lanmen pour li ganny krisifye.
MAT.27.27	Bann solda gouverner ti anmenn Zezi dan pale gouverner. Latroup antye ti rasanble otour li. 
MAT.27.28	Zot ti tir son lenz e met li en rob rouz. 
MAT.27.29	Zot ti tres en kouronn avek bann brans pikan e met lo son latet. Zot ti met en baton dan son lanmen drwat. Azenou devan li, zot ti gognard li, “Viv lerwa bann Zwif!”
MAT.27.30	Zot ti kras lo li, pran sa baton e tap li lo latet.
MAT.27.31	Kan zot ti'n fini gognard li, zot ti tir sa rob e remet li son lenz. Apre, zot ti anmenn li pour li ganny krisifye.
MAT.27.32	Koman zot ti pe sorti dan lavil, zot ti zwenn en zonm ki ti apel Simon, sorti Sirenn. Zot ti fors li anmenn lakrwa Zezi.
MAT.27.33	Zot ti ariv dan en landrwa ki ti apel Golgota, savedir plas koksis latet. 
MAT.27.34	Zot ti ofer Zezi diven melanze avek fyel
MAT.27.35	Kan zot ti'n krisifye li, zot ti partaz son lenz par tiraz osor
MAT.27.36	Apre, zot ti asize e vey li.
MAT.27.37	Par lao son latet, zot ti'n ekri rezon son kondannasyon: Zezi, lerwa bann Zwif. 
MAT.27.38	Zot ti krisifye de bandi avek li, enn adrwat, lot agos.
MAT.27.39	Dimoun ki ti pe pase ti sekwe latet e ensilte li
MAT.27.40	Ou ki ti pou detri Tanp e rekonstri li dan trwa zour
MAT.27.41	Bann gran-pret, bann profeser Lalwa ek bann ansyen ti gognard li. Zot ti dir, 
MAT.27.42	“I'n sov lezot! Me i pa kapab sov son lekor! Ou ki lerwa Izrael! Desann konmela menm lo sa lakrwa e nou ava krwar dan ou. 
MAT.27.43	I'n met son konfyans dan Bondye. Aprezan, si Bondye i kontan li, i ava sov li. Annefe i ti dir ki i garson Bondye
MAT.27.44	Bann bandi ki ti'n ganny krisifye ansanm avek li, ti osi ensilte li.
MAT.27.45	Apartir midi, pei antye ti dan fernwanr ziska 3 er apremidi. 
MAT.27.46	Ver 3 er, Zezi ti kriy avek en lavwa for, “Eloi! Eloi! Lama sabaktani?”
MAT.27.46	Savedir, “Mon Bondye! Mon Bondye! Akoz ou'n abandonn mwan
MAT.27.47	Serten dimoun ki ti pe debout la, ti antann li. Zot ti dir, “I pe apel Eli.”
MAT.27.48	Enn parmi zot, ti taye e al tranp en leponz dan vineg ki i ti met lo bout en baton e donn Zezi pour bwar.
MAT.27.49	Me lezot ti dir, “Espere! Annou gete si Eli pou vin sov li!”
MAT.27.50	Ankor en fwa, Zezi ti kriye avek en lavwa byen for, e i ti rann son dernyen souf.
MAT.27.51	Alor, rido dan Tanp
MAT.27.52	Bann tonbo ti ouver e lekor plizyer krwayan ki ti'n mor, ti reganny lavi. 
MAT.27.53	Zot ti sorti dan zot tonbo. Apre rezireksyon Zezi, zot ti al dan Zerizalenm, kot bokou dimoun ti war zot.
MAT.27.54	Sa zofisye Romen ek bann solda ki ti pe vey Zezi ti war sa tranblemandter ek tou sa ki ti'n arive. Alor, zot ti tranble avek en gran lafreyer. Zot ti dir, “Vreman! Sa zonm ti Garson Bondye!”
MAT.27.55	Bokou fanm ti pe gete de lwen. Zot ti'n swiv Zezi depi Galile pour servi li. 
MAT.27.56	Parmi zot, ti annan Mari Madlenn, Mari, manman Zak ek Zozef, ek manman bann garson Zebede.
MAT.27.57	Kan aswar ti fer, en zonm ris sorti Arimate
MAT.27.58	I ti al kot Pilat e demann lekor Zezi. Pilat ti donn lord pour donn li. 
MAT.27.59	Zozef ti pran lekor Zezi e anvlop li dan en dra nef. 
MAT.27.60	I ti depoz li dan en tonbo nef, ki i ti'n fek fer fouye dan ros. Apre, i ti roul en gro ros devan lantre e i ti ale. 
MAT.27.61	Mari Madlenn ek lot Mari ti la; zot ti pe asiz fas avek tonbo.
MAT.27.62	Lannmen, setadir apre zour Preparasyon saba, bann gran-pret ek bann Farizyen ti rasanble kot Pilat. 
MAT.27.63	Zot ti dir li, “Ekselans! Nou rapel ki kan i ti ankor vivan, sa manter ti dir: Apre trwa zour, mon pou resisite
MAT.27.64	Donn lord ki son tonbo i ganny garde ziska trwazyenm zour. Konmsa, son bann disip pa pou kapab vin vol son lekor e apre dir dimoun: I'n resisite. Sa mansonz pou pli pir ki sa enn avan.”
MAT.27.65	Pilat ti dir zot, “Zot annan gard. Ale! Met bann sekirite ki zot oule kot sa tonbo.”
MAT.27.66	Zot ti ale. Zot ti met sele lo sa ros ki devan lantre tonbo e plas bann gard pou veye.
MAT.28.1	Apre saba, byen granmaten premye zour lasemenn, Mari Madlenn ek lot Mari
MAT.28.2	En kou angran, ti annan en gro tranblemandter: En lanz Senyer ti desann sorti dan lesyel. I ti'n roul sa ros e asiz lo la. 
MAT.28.3	Son laparans ti parey zekler e son lenz ti blan parey lannez. 
MAT.28.4	Bann gard ti tranble avek lafreyer; zot ti parey dimoun mor.
MAT.28.5	Sa lanz ti dir avek sa de fanm, “Pa per! Mon konnen ki zot pe rod Zezi ki'n ganny krisifye. 
MAT.28.6	I pa isi; i'n resisite parey i ti'n dir. Vin get landrwa kot zot ti'n met li. 
MAT.28.7	Al deswit dir son bann disip ki i'n resisite, e i pe al esper zot Galile
MAT.28.8	Deswit, bann fanm ti kit tonbo. Zot ti per, me zot ti osi ranpli avek lazwa. Zot ti taye pour al donn sa nouvel bann disip.
MAT.28.9	Me toutakou, Zezi ti vin rankontre zot. I ti dir zot, “Bonzour!”
MAT.28.9	Zot ti apros li, atrap son lipye e ador li. 
MAT.28.10	Alor Zezi ti dir zot, “Pa per! Al dir mon bann frer vin Galile kot zot ava war mwan.”
MAT.28.11	Letan sa bann fanm ti pe ale, en group gard ki ti parmi bann ki ti pe vey latonm, ti al dan lavil e rakont bann gran-pret tou sa ki ti'n arive. 
MAT.28.12	Bann gran-pret ti rasanble bann ansyen. Ansanm, zot ti fer en plan. Zot ti donn bann solda en gro sonm larzan. 
MAT.28.13	Zot ti donn sa lord, “Zot ava dir: Son bann disip ti vini pandan lannwit e vol son lekor pandan ki nou ti pe dormi. 
MAT.28.14	Si sa zafer i ariv dan zorey gouverner, nou ava konvenk li, pour ki zot pa ganny problenm.”
MAT.28.15	Bann solda ti pran larzan e fer parey zot ti'n ganny ordonnen. Alor, ziska ozordi, sa zistwar in ganny fannen parmi bann Zwif.
MAT.28.16	Sa onz disip ti al Galile, lo montanny kot Zezi ti'n dir zot
MAT.28.17	Kan zot ti war li, zot ti ador li, me serten ti annan dout. 
MAT.28.18	Zezi ti apros zot e dir zot, “Mon'n ganny tou pouvwar dan lesyel ek lo later. 
MAT.28.19	Al parmi zabitan bann nasyon, e fer zot vin mon bann disip. Batiz zot lo non Papa, lo non Garson e lo non Lespri-Sen. 
MAT.28.20	Ansenny zot pour obei tou sa ki mon'n komann zot. Pa oubliye: Mwan, mon pou avek zot tou le zour, ziska lafen lemonn.”
MRK.1.1	Konmansman Bonn Nouvel Zezi-Kri, Garson Bondye
MRK.1.2	Parey i'n ganny ekri dan liv profet Ezai:
MRK.1.2	La mon anvoy mon mesaze devan ou,
MRK.1.2	pour li prepar ou semen.
MRK.1.3	En lavwa pe kriye dan dezer:
MRK.1.3	Prepar semen Senyer,
MRK.1.3	fer drwat son bann santye
MRK.1.4	Zanbatis ti arive sorti dan dezer. I ti pres en batenm konversyon pour pardon pese. 
MRK.1.5	Tou bann zabitan provens Zide ek bann zabitan Zerizalenm ti vin kot li. Zot ti konfes zot pese an piblik e Zan ti batiz zot dan larivyer Zourden.
MRK.1.6	Lenz Zan ti fer avek pwal samo. I ti met en sang an kwir otour son leren
MRK.1.7	I ti anonse: Sa enn ki pou vin apre mwan i pli pwisan ki mwan. Mon pa diny pour mwan bese e delarg lase son sandal. 
MRK.1.8	Mwan, mon batiz zot avek delo. Me li, i pou batiz zot dan Lespri-Sen.
MRK.1.9	Dan sa lepok, Zezi ti arive sorti Nazaret, en vilaz dan Galile. Zan ti batiz li dan larivyer Zourden. 
MRK.1.10	Zis koman Zezi ti sorti dan delo, i ti war lesyel ouver e Lespri ti desann lo li, dan laform en pizon. 
MRK.1.11	En lavwa sorti dan lesyel, ti dir: Ou menm mon Garson byenneme, ou donn mwan bokou lazwa.
MRK.1.12	Osito apre, Lespri ti pous Zezi dan dezer. 
MRK.1.13	I ti reste dan dezer pandan 40 zour e ganny tante par Satan. I ti reste parmi bann zannimo sovaz, e bann lanz ti servi li.
MRK.1.14	Apre ki Zan ti'n ganny arete e met dan prizon
MRK.1.15	I ti dir, “Letan fikse in arive; Rwayonm Bondye i pros. Sanz zot lavi
MRK.1.16	Letan Zezi ti pe pase obor lak Galile, i ti war Simon ek son frer Andre pe pas lasenn; tou le de zot ti peser. 
MRK.1.17	Zezi ti dir zot, “Vini! Swiv mwan, e mon ava fer zot lapes zonm.”
MRK.1.18	Deswit, zot ti kit zot lasenn e swiv li.
MRK.1.19	En pe pli lwen, Zezi ti war Zak, garson Zebede ek Zan, son frer, ki ti pe repar lasenn. 
MRK.1.20	Deswit, Zezi ti apel zot. Zot ti kit zot papa, Zebede dan kannot avek bann travayer e zot ti swiv Zezi.
MRK.1.21	Zezi ek son bann disip ti al Kapernaoum. Zour saba, Zezi ti antre dan sinagog e i ti konmans ansennyen. 
MRK.1.22	Tou sa ki ti la, ti etonnen par son lansennyman, akoz i ti ansenny zot parey enn ki annan lotorite, pa parey bann profeser Lalwa.
MRK.1.23	Zisteman, dan zot sinagog, ti annan en zonm ki ti posede par en move lespri. 
MRK.1.24	Sa zonm ti kriye, “Ki ou pe rode avek nou, Zezi ki sorti Nazaret? Eski ou'n vin isi pour detri nou? Mon konnen ki ou menm sa zonm Sen anvoye par Bondye.”
MRK.1.25	Me Zezi ti reprimann sa move lespri, “Reste trankil! Sorti dan sa zonm!”
MRK.1.26	Sa move lespri ti sekwe sa zonm avek vyolans e i ti sorti an kriyan byen for. 
MRK.1.27	Tou dimoun ki ti la, ti etonnen. Zot ti demann ant zot, “Kisisa sa? La en nouvo lansennyman ki ganny donnen avek lotorite. Sa zonm i menm komann bann move lespri, e zot obei li!”
MRK.1.28	Deswit, renonmen Zezi ti fannen dan rezyon Galile antye.
MRK.1.29	An sortan dan sinagog, ansanm avek Zak ek Zan, Zezi ti al kot Simon ek Andre. 
MRK.1.30	Belmer Simon ti lo lili avek en lafyev. Deswit, zot ti koz avek Zezi. 
MRK.1.31	Zezi ti apros li, atrap son lanmen e fer li leve. Sa lafyev ti kit belmer Simon ki ti servi zot.
MRK.1.32	Aswar, apre soley kouse, dimoun ti anmenn kot Zezi bann malad ek bann ki ti posede par demon. 
MRK.1.33	Lavil antye ti'n rasanble devan laport. 
MRK.1.34	Zezi ti geri bokou malad ki ti pe soufer avek diferan maladi. I ti osi sas bokou demon. I pa ti permet bann demon koze, akoz zot ti konn li.
MRK.1.35	Lannmen byen granmaten, ankor fernwanr, Zezi ti leve. I ti al an deor lavil, dan en landrwa dezer kot i ti priye. 
MRK.1.36	Simon ek bann zanmi ki ti avek li, ti al rod li. 
MRK.1.37	Kan zot ti war li, zot ti dir li, “Tou dimoun pe rod ou.”
MRK.1.38	Zezi ti dir zot, “Annou al dan bann vilaz alantour, akoz mon bezwen anons Bonn Nouvel laba osi; se pour sa rezon ki mon'n vini.”
MRK.1.39	Alor, Zezi ti travers Galile antye. I ti anons mesaz dan zot sinagog e sas bann demon.
MRK.1.40	En zonm ki ti annan maladi parey lalep ti vin kot Zezi. I ti tonm lafas ater e sipliy li, “Si ou oule, ou kapab fer mwan vin pir.”
MRK.1.41	Zezi ti pran pitye pour li. I ti lev son lanmen e tous li. I ti dir, “Mon oule! Ganny pirifye.”
MRK.1.42	Deswit, sa maladi ti disparet lo sa zonm. I ti'n vin pir. 
MRK.1.43	Apre, Zezi ti remontrans li severman e fer li ale. 
MRK.1.44	I ti dir li, “Pa dir nanryen personn, me al fer pret egzamin ou. Ofer pour ou pirifikasyon, sa ki Moiz in ordonnen. Sa i ava laprev ki ou'n geri
MRK.1.45	Me li, koman i ti ale, i ti konmans koze e fann sa nouvel. Akoz sa, Zezi ti nepli kapab antre dan en lavil piblikman. I ti reste an deor lavil, dan bann landrwa izole. Dimoun ti sorti partou pour vin kot li.
MRK.2.1	Detrwa zour plitar, Zezi ti retourn Kapernaoum. Dimoun ti tande ki i ti la dan lakaz. 
MRK.2.2	En kantite dimoun ti'n rasanble la. Ti nepli annan plas, ni menm devan laport. Zezi ti pe anons zot Laparol.
MRK.2.3	En group dimoun ti'n vini pour anmenn en zonm paralize kot Zezi. Kat zonm ti pe anmenn li. 
MRK.2.4	Akoz lafoul, zot pa ti kapab ariv ziska kot Zezi ti ete. Alor, zot ti fer en trou dan twa lakaz par lao landrwa kot Zezi ti ete. Zot ti fer desann lanmak avek sa zonm paralize lo la. 
MRK.2.5	Kan Zezi ti war zot lafwa, i ti dir avek sa zonm paralize, “Mon garson! Ou bann pese in ganny pardonnen.”
MRK.2.6	Detrwa profeser Lalwa ki ti pe asize la, ti dir dan zot menm: 
MRK.2.7	Akoz sa zonm i koz konmsa? I pe blasfenmen. Zis Bondye ki kapab pardonn pese
MRK.2.8	Deswit, Zezi ti konnen sa ki zot ti pe mazinen. I ti dir zot, “Akoz zot pe rezonn konmsa dan zot leker? 
MRK.2.9	Kwa ki pli fasil, dir avek sa zonm paralize: Ou pese in ganny pardonnen, oubyen dir li: Leve! Pran ou lanmak e marse? 
MRK.2.10	Me pour mwan fer zot konnen ki Fis-de-Lonm i annan lotorite pour pardonn pese isi lo later,” i ti dir avek sa zonm paralize, 
MRK.2.11	“Mon dir ou leve! Pran ou lanmak e al kot ou.”
MRK.2.12	Deswit, sa zonm ti leve. I ti pran son lanmak e sorti devan tou dimoun. Zot tou, zot ti etonnen e zot ti loue Bondye. Zot ti dir, “Zanmen nou'n deza war en tel keksoz!”
MRK.2.13	Zezi ti retourn ankor obor lak. En gran lafoul ti rasanble otour li e i ti ansenny zot. 
MRK.2.14	Letan i ti pe pase, i ti war Levi, garson Alfe, asiz dan biro taks. I ti dir li, “Swiv mwan.”
MRK.2.14	Levi ti leve e swiv Zezi.
MRK.2.15	Plitar, Zezi ti al manz kot Levi. En kantite kolekter taks ek bann dimoun move repitasyon ti osi pe manze la avek li ek son bann disip. Annefe, bokou dimoun ti pe swiv li.
MRK.2.16	Kan bann profeser Lalwa ek bann Farizyen ti war Zezi pe manz avek bann kolekter taks ek dimoun move repitasyon, zot ti demann son bann disip, “Akoz i manz avek bann kolekter taks ek bann peser?”
MRK.2.17	Zezi ti'n antann sa. I ti dir zot, “Pa dimoun ki an bonn sante, ki bezwen dokter, me bann ki malad. Mon pa'n vin apel bann ki zis, me bann peser.”
MRK.2.18	En zour, bann disip Zanbatis ek bann Farizyen ti pe zennen. Alor, dimoun ti vin demann Zezi, “Akoz bann disip Zan ek bann disip bann Farizyen pe fer zenn, tandis ki ou bann disip pa fer zenn?”
MRK.2.19	Zezi ti reponn zot, “Eski bann envite dan maryaz i kapab zennen, kan nouvo marye i avek zot? Tan ki nouvo marye i avek zot, zot pa kapab zennen. 
MRK.2.20	Me en zour, kan nouvo marye pou nepli avek zot, alor, zot ava fer zenn.
MRK.2.21	Personn pa pyeste en vye lenz avek en morso latwal nef; sankwa sa morso latwal nef pou retresi, desir sa vye lenz, e fer sa trou pli gran.
MRK.2.22	Personn pa met diven nouvo dan bann vye sak diven; sa diven pou desir sa sak, tou diven pou koule e sak pou gate. Diven nouvo i ganny met dan sak diven ki nef.”
MRK.2.23	En zour saba, Zezi ti pe travers dan bann plantasyon dible. Son bann disip ti kas bann zepi dible
MRK.2.24	Bann Farizyen ti dir li, “Akoz ou bann disip pe fer sa ki Lalwa i defann fer zour saba
MRK.2.25	Zezi ti reponn zot, “Zanmen zot in deza lir sa ki David ti fer, kan i ti dan bezwen e i ti lafen, li, avek son bann zonm? 
MRK.2.26	Sa ti dan lepok Gran-Pret Abiatar
MRK.2.27	Zezi ti azoute, “Saba ti ganny fer pour zonm, pa zonm pour saba. 
MRK.2.28	Pour sa rezon ki Fis-de-Lonm i osi met saba.”
MRK.3.1	Zezi ti retourn dan sinagog. La, ti annan en zonm avek en lanmen paralize. 
MRK.3.2	Bann Farizyen ti pe obzerv Zezi, pour war si i ti pou geri sa zonm zour saba. Konmsa, zot ava kapab akiz li. 
MRK.3.3	Zezi ti dir sa zonm avek lanmen paralize, “Leve! Vin isi devan tou dimoun.”
MRK.3.4	I ti demann zot, “Eski nou Lalwa i permet fer dibyen, oubyen fer dimal zour saba; sov lavi, oubyen detri lavi?” Me zot ti reste trankil.
MRK.3.5	Alor, Zezi ti get zot avek lakoler. I ti vreman sagren pour war zot leker dir. I ti dir avek sa zonm, “Dres ou lanmen.”
MRK.3.5	Sa zonm ti dres son lanmen e deswit, son lanmen ti geri. 
MRK.3.6	Konman zot ti sorti dan sinagog, bann Farizyen ti deside avek bann Herodyen, pou fer touy Zezi.
MRK.3.7	Zezi ek son bann disip ti al obor lak. En gran lafoul sorti Galile ek Zide ti swiv li. 
MRK.3.8	Ti annan osi ki ti sorti Zerizalenm ek Idoume, lo lot kote larivyer Zourden, e dan rezyon Tir ek Sidon. Sa gran lafoul ti vin kot Zezi, akoz zot ti'n antann tou sa ki i ti pe fer. 
MRK.3.9	Alor, Zezi ti demann son bann disip pour prepar en kannot, pour ki lafoul pa kraz li. 
MRK.3.10	Annefe, Zezi ti'n geri bokou dimoun e tou sa bann ki ti malad, ti pe fer mannyer pour tous li. 
MRK.3.11	Kan bann ki ti pe ganny tourmante par bann move lespri ti war Zezi, zot ti tonm devan li e kriye: Ou menm Garson Bondye!
MRK.3.12	Me Zezi ti ordonn zot severman pour pa koz lo li.
MRK.3.13	Apre, Zezi ti mont lo en montanny. I ti apel bann ki i ti oule, e zot ti vin kot li. 
MRK.3.14	I ti swazir douz parmi zot. I ti apel zot zapot
MRK.3.15	avek pouvwar pour sas bann demon.
MRK.3.16	La non sa douz zonm ki i ti swazir: Simon, ki Zezi ti donn non Pyer, 
MRK.3.17	Zan ek son frer Zak, de garson Zebede ki Zezi ti donn non Boanerzes; savedir, bann garson Loraz; 
MRK.3.18	Andre, Filip, Bartelemi, Matye, Toma, Zak, garson Alfe, Tade, Simon ki zot ti apel Zelot, 
MRK.3.19	ek Zida Iskaryot, sa enn ki ti trai Zezi.
MRK.3.20	Apre, Zezi ti retourn kot li. Ankor en fwa, lafoul ki ti'n rasanble, ti telman gran ki zot pa ti ni menm kapab manze. 
MRK.3.21	Kan serten manm son fanmir ti antann sa nouvel, zot ti ale pour esey kontrol li, akoz dimoun ti pe dir ki i'n perdi latet.
MRK.3.22	Bann profeser Lalwa ki ti'n desann, sorti Zerizalenm ti dir, “I posede par Belzebil
MRK.3.23	Alor, Zezi ti apel zot e koz avek zot an parabol, “Ki mannyer Satan i kapab sas Satan? 
MRK.3.24	Si en rwayonm i divize kont li menm, sa rwayonm pa pou kapab tenir debout. 
MRK.3.25	Si en fanmir i divize kont li menm, i pa pou kapab tenir. 
MRK.3.26	Si Satan i lager kont li menm, e i divize, i pa pou kapab tenir: I'n fini pour li.
MRK.3.27	Personn pa kapab antre dan lakaz en zonm for e vol sa ki i annan. I bezwen anmar sa zonm for avan. Apre, i ava kapab vol tou sa ki dan sa lakaz.
MRK.3.28	Mon dir zot, sa i laverite: Dimoun pou ganny pardonnen pour tou zot bann pese ek tou bann blasfenm ki zot in fer. 
MRK.3.29	Me si en dimoun i blasfenm kont Lespri-Sen, i pa pou zanmen ganny pardonnen: I koupab pour en pese pour touzour.”
MRK.3.30	Zezi ti dir sa akoz zot ti pe dir, “I annan en move lespri dan li.”
MRK.3.31	Apre, manman ek bann frer Zezi ti arive. Zot ti pe debout deor e zot ti fer apel Zezi. 
MRK.3.32	Lafoul ti pe asize otour li, e zot ti dir li, “Ou manman, ou bann frer ek ou bann ser
MRK.3.33	Zezi ti reponn, “Lekel ki mon manman; lekel ki mon bann frer?”
MRK.3.34	I ti get tou bann dimoun ki ti pe asize otour li. I ti dir zot, “La mon manman ek mon bann frer. 
MRK.3.35	Sa enn ki fer lavolonte Bondye, li menm mon frer, mon ser ek mon manman.”
MRK.4.1	Ankor en fwa, Zezi ti ansennyen obor lak. En lafoul telman gran ti'n rasanble otour li, ki i ti bezwen monte e asiz dan en kannot ki ti la dan delo. Sa gran lafoul ti reste ater, obor delo. 
MRK.4.2	Zezi ti ansenny zot en kantite keksoz an parabol. I ti dir zot, 
MRK.4.3	“Ekoute! En senmer ti sorti pour senm lagrenn. 
MRK.4.4	Pandan ki i ti pe senmen, en parti lagrenn ti tonm obor semen: Bann zwazo ti vin manz tou.
MRK.4.5	En lot parti lagrenn ti tonm parmi bann ros, kot ti napa bokou later: Zot ti pous vit akoz later pa ti profon. 
MRK.4.6	Me kan soley ti tape, zot ti fletri, zot ti ganny brile e zot ti sek akoz zot ti napa ase rasin.
MRK.4.7	En lot parti lagrenn ti tonm parmi bann brousay pikan. Sa bann pye pikan ti pous pli vit e touf zot; zot pa ti raporte.
MRK.4.8	En lot parti lagrenn ti tonm dan bon later. Zot ti pouse e grandi; zot ti donn fri: Serten 30, serten 60, e serten 100.”
MRK.4.9	Zezi ti dir, “Sa ki annan zorey pour antann, tande!”
MRK.4.10	Kan Zezi ti tousel, sa bann dimoun ki ti avek li ek son 12 zapot, ti demann li leksplikasyon bann parabol. 
MRK.4.11	I ti dir zot, “Zot, zot in resevwar sekre Rwayonm Bondye, me pour bann ki an deor, tou keksoz i an parabol,
MRK.4.12	pour ki, menm si zot gete, zot pa war.
MRK.4.12	Menm si zot ekoute, zot pa konpran.
MRK.4.12	Pangar si zot konpran, zot ava konverti,
MRK.4.12	e zot ava ganny pardonnen
MRK.4.13	Apre, Zezi ti dir zot, “Zot pa konpran sa parabol? Alor, ki mannyer zot pou konpran tou lezot parabol?
MRK.4.14	Senmer i senm Laparol. 
MRK.4.15	Bann ki dan bor semen kot Laparol in ganny senmen, se sa bann ki osito zot in antann Laparol, Satan i vini. I aras Laparol ki'n ganny senmen dan zot.
MRK.4.16	Lagrenn ki'n ganny senmen dan later kot i annan ros, i sa bann ki antann Laparol. Zot resevwar li avek lazwa. 
MRK.4.17	Me akoz zot napa rasin, zot tenir zis pour en pti moman. Kan difikilte ek persekisyon akoz Laparol i arive, deswit zot tonbe.
MRK.4.18	En lot parti lagrenn ki'n ganny senmen parmi bann plant pikan, se bann ki'n antann Laparol. 
MRK.4.19	Me traka lavi, plezir larises avek tou lezot dezir, i penetre dan zot e touf Laparol. Alor, zot pa prodwir okenn fri.
MRK.4.20	Bann ki'n ganny senmen dan bon later, se bann ki'n antann Laparol. Zot akey li e zot raport bann fri: Serten 30, serten 60 e serten 100.”
MRK.4.21	Apre, Zezi ti dir zot, “Eski ou alim en lalanp pour met li anba en bol, oubyen anba lili? O kontrer, pa i ganny met anler lo en portlanp? 
MRK.4.22	Annefe, tou sa ki kasyet pou ganny dekouver e tou sa ki sekre pou ganny devwale. 
MRK.4.23	Dimoun ki annan zorey pour antann, tande.”
MRK.4.24	Zezi ti dir zot ankor, “Fer byen atansyon sa ki zot tande. Mezir ki ou servi pour mezir lezot, pou osi ganny servi pour mezir ou menm; i pou menm ganny azoute. 
MRK.4.25	Annefe, sa enn ki deza annan, pou ganny plis, e sa enn ki napa, pou ganny arase menm sa pti gin ki i annan.”
MRK.4.26	Zezi ti dir, “Rwayonm Bondye i parey en zonm ki'n senm lagrenn dan later. 
MRK.4.27	Ki i pe dormi, oubyen ki i pa pe dormi, bann lagrenn i kontinyen zermen e grandi tousel san ki i konnen koman. 
MRK.4.28	Par li menm, later i prodwi larekolt: Dabor son tiz, answit zepi ver e anfen lagrenn ki byen formen dan zepi. 
MRK.4.29	Kan dible in mir, sa zonm i pran son fosi akoz i'n ariv ler pour fer rekolt.”
MRK.4.30	Zezi ti dir ankor, “Avek kwa nou pou konpar Rwayonm Bondye, e par ki parabol nou pou reprezant li? 
MRK.4.31	I parey en lagrenn moutard, ki pli pti lagrenn lo later. 
MRK.4.32	Me kan i ganny senmen, i pouse e i vin pli gran plant dan zarden. I donn bann gran brans kot bann zwazo i kapab vin fer zot nik anba son lonbraz.”
MRK.4.33	Ensi, Zezi ti anons Laparol par servi en kantite parabol. I ti fer li dan en fason ki son bann oditer ti kapab konpran. 
MRK.4.34	I pa ti koz avek zot san servi parabol, me kan i ti tousel avek son bann disip, i ti eksplik zot tou.
MRK.4.35	Sa swar, Zezi ti dir zot, “Annou al lot kote lak.”
MRK.4.36	Zot ti fer ale lafoul e bann disip ti anmenn Zezi dan kannot, kot i ti ete. Ti annan osi lezot kannot pre avek zot. 
MRK.4.37	En sel kou, en gro divan ti leve. Laroul ti tap avek kannot e delo ti konmans ranpli kannot. 
MRK.4.38	Zezi ti deryer pe dormi avek en kousen anba son latet. Bann disip ti lev li. Zot ti dir li, “Met! Nou pe koule! Ou pa pran ka?”
MRK.4.39	Zezi ti leve e menas divan. I ti dir avek delo, “Silans! Reste trankil!”
MRK.4.39	Alor, divan ti tonbe, e partou ti kalmi.
MRK.4.40	Apre, Zezi ti dir son bann disip, “Akoz zot per? Zot napa ankor lafwa?”
MRK.4.41	En gran lafreyer ti pran zot tou e zot ti dir ant zot: Lekel sa zonm ki menm divan ek delo i obei li?
MRK.5.1	Zezi ek son bann disip ti ariv lo lot kote lak dan pei bann Zerazenyen. 
MRK.5.2	Koman i ti debarke, en zonm ki ti posede par en move lespri ti sorti parmi bann latonm. I ti vin rankontre Zezi. 
MRK.5.3	Sa zonm ti pe reste parmi bann latonm. Personn pa ti kapab anmar li, ni menm avek en lasenn. 
MRK.5.4	Annefe, souvan, zot ti ansenn li, me i ti kas bann lasenn ek bann feray. Personn pa ti ase for pour kontrol li. 
MRK.5.5	Lannwit koman lizour, i ti marse parmi bann latonm e dan montanny. I ti kriye, e bles son lekor avek ros.
MRK.5.6	Kan i ti war Zezi dan lwen, i ti taye e tonm azenou devan li. 
MRK.5.7	I ti kriy avek tou son lafors, “Ki ou pe rode avek mwan, Zezi, Garson Bondye Treo? Mon sipliy ou: Lo non Bondye, pa tourmant mwan.”
MRK.5.8	Annefe, Zezi ti pe dir li, “Lespri move! Sorti dan sa zonm.”
MRK.5.9	Zezi ti kestyonn li, “Koman ou apele?”
MRK.5.9	I ti reponn, “Mon apel Lezyon, akoz i annan en kantite nou.”
MRK.5.10	I ti sipliye e ensiste avek Zezi pour pa anvoy bann move lespri an deor pei.
MRK.5.11	Ti annan en troupo koson ki ti pe manze lo lapant kolin
MRK.5.12	Sa bann move lespri ti sipliy li, “Anvoy nou dan bann koson e les nou antre dan zot.”
MRK.5.13	Zezi ti les zot ale. Alor, sa bann move lespri ti sorti e antre dan sa bann koson. Anviron 2,000 koson ti tay dan presipis e tonm dan lak. Zot tou ti noye.
MRK.5.14	Bann gardyen koson ti taye. Zot ti al dan lavil e dan lakanpanny pour rakont sa ki ti'n arive. Alor, bann dimoun ti vin get sa ki ti'n arive. 
MRK.5.15	Kan zot ti ariv kot Zezi, zot ti war sa zonm ki ti annan bann move lespri pe asize. I ti byen sanze e avek tou son bon sans. Zot ti per. 
MRK.5.16	Dimoun ki ti'n war sa ki ti'n pase, ti rakont zot sa ki ti'n arive avek sa zonm ki ti posede par bann move lespri e avek sa bann koson. 
MRK.5.17	Alor, zot ti sipliy Zezi pour kit zot rezyon.
MRK.5.18	Pandan ki Zezi ti pe anbark dan kannot, sa zonm ki ti posede par bann demon, ti sipliy li pour les li reste avek li.
MRK.5.19	Zezi ti refize. I ti dir li, “Retourn se ou, dan ou fanmir e rakont zot tou sa ki Senyer in fer pour ou, e koman i'n pran pitye pour ou.”
MRK.5.20	Sa zonm ti ale e i ti konmans anons dan rezyon Dekapol, tou sa ki Zezi ti'n fer pour li. Tou dimoun ti etonnen.
MRK.5.21	Zezi ti retourn lot kote lak dan kannot; en gran lafoul ti rasanble otour li. I ti pe debout obor lak. 
MRK.5.22	En sef sinagog, ki ti apel Zairis, ti arive. Kan i ti war Zezi, i ti tonm azenou devan li. 
MRK.5.23	I ti sipliy li, “Mon pti fiy i pre pour mor. Vin poz ou lanmen lo li, pour ki i geri e kontinyen viv.”
MRK.5.24	Zezi ti al avek li. En gran lafoul ti swiv li. Zot ti pe pouse lo tou kote.
MRK.5.25	Ti annan la, en fanm ki ti pe soufer avek en lemorazi depi 12 an. 
MRK.5.26	I ti'n soufer bokou e i ti'n depans tou son larzan avek en kantite dokter, san okenn rezilta. O kontrer, son leta ti'n vin pli pir. 
MRK.5.27	Sa fanm ti'n antann koz lo Zezi. Alor, i ti vin deryer li dan lafoul e tous son lenz. 
MRK.5.28	Annefe, i ti'n dir dan li menm: Si mon ti kapab zis tous son lenz, mon ti ava geri. 
MRK.5.29	Deswit, sa lemorazi ti arete. I ti santi dan son lekor, ki i ti'n geri.
MRK.5.30	Sa menm moman, Zezi ti remarke ki en lafors ti'n sorti dan li. I ti tourn ver lafoul e demande, “Lekel ki'n tous mon lenz?”
MRK.5.31	Son bann disip ti dir li, “Ou war sa lafoul ki pe pouse, e ou demande lekel ki'n tous ou?”
MRK.5.32	Zezi ti get toultour li pour war lekel ki ti'n fer sa. 
MRK.5.33	Sa fanm ti konnen tou sa ki ti'n ariv li. Alor, i ti vin tonm azenou devan Zezi, an tranblan avek lafreyer. I ti dir li tou laverite.
MRK.5.34	Zezi ti dir li, “Mon fiy! Ou lafwa in sov ou. Al anpe; ou'n ganny geri.”
MRK.5.35	Zezi ti ankor pe koze, kan en bann zonm ti arive sorti kot Zairis. Zot ti vin dir Zairis, “Ou fiy in mor. Akfer deranz Met ankor?”
MRK.5.36	Me san tenir kont sa bann parol, Zezi ti dir sa sef sinagog, “Pa bezwen per, zis krwar.”
MRK.5.37	I pa ti les personn akonpanny li, eksepte Pyer, Zak ek son frer Zan. 
MRK.5.38	Kan zot ti ariv kot sa sef sinagog, Zezi ti war en gran lazitasyon. Ti annan en bann dimoun ki ti pe plere e kriye. 
MRK.5.39	I ti antre e i ti dir zot, “Akoz tou sa lazitasyon? Akoz zot pe plere? Sa fiy pa'n mor, i pe dormi.”
MRK.5.40	Me zot ti riy li. Alor, Zezi ti fer zot tou sorti. I ti pran papa ek manman sa fiy, ek sa trwa disip ki ti pe akonpanny li. Zot ti antre dan lasanm sa zanfan. 
MRK.5.41	Zezi ti pran son lanmen. I ti dir li, “Talita koum.” Savedir: Zenn fiy, mon dir ou, leve!
MRK.5.42	Deswit, sa pti fiy ti leve e konmans marse. I ti annan douz an.
MRK.5.42	Kan zot ti war sa, zot tou ki ti la, ti dan en gran letonnman. 
MRK.5.43	Zezi ti dir zot avek severite pour pa les personn konn sa. Apre i ti dir zot, “Donn sa pti fiy keksoz pour manze.”
MRK.6.1	Zezi ti kit sa landrwa e al dan lavil kot i ti grandi
MRK.6.2	Zour saba, i ti ansennyen dan sinagog. En kantite dimoun ki ti antann li, ti etonnen. Zot ti dir, “Kote in konn tousala? Kote i ganny sa lasazes? Ki mannyer i kapab fer sa bann mirak? 
MRK.6.3	Pa li sa sarpantye, garson Mari? Zak, Zoze, Zid ek Simon pa son bann frer? Son bann ser, pa zot reste isi menm parmi nou?”
MRK.6.3	Pour sa rezon, zot pa ti oule krwar li.
MRK.6.4	Alor, Zezi ti dir zot, “En profet i ganny respekte partou, sof dan son lavil, dan son fanmir e dan son prop pei.”
MRK.6.5	I pa ti kapab fer okenn mirak la, apar poz lanmen lo detrwa dimoun malad ki i ti geri. 
MRK.6.6	I ti etonnen ki zot ti mank lafwa konmsa.
MRK.6.6	Answit, Zezi ti al ansenny dan bann vilaz alantour.
MRK.6.7	I ti apel son 12 disip e anvoy zot de par de. I ti donn zot lotorite lo bann move lespri. 
MRK.6.8	I ti fer zot sa bann rekomandasyon, “Pa anmenn nanryen avek zot pour zot vwayaz, me zis en baton. Pa pran ni dipen, ni sak, ni larzan dan zot sang. 
MRK.6.9	Met bann sandal, me anmenn zis en lenz.”
MRK.6.10	I ti osi dir zot, “Kan zot antre dan en lakaz, reste ziska ki zot kit sa landrwa. 
MRK.6.11	Si dan en landrwa, bann zabitan pa resevwar zot, ni ekout zot, kit sa landrwa. Sekwe lapousyer ki avek zot lipye: Sa i ava en temwannyaz kont sa bann dimoun.”
MRK.6.12	Alor, bann disip ti ale. Zot ti proklanmen ki tou dimoun i devre sanz zot mannyer viv. 
MRK.6.13	Zot ti sas bokou demon e zot ti fer lonksyon avek delwil lo en kantite malad ki zot ti geri.
MRK.6.14	Lerwa Herod
MRK.6.15	Me i annan ki ti pe dir: Sa Eli! Oubyen ankor: I en profet, parey enn nou bann profet lontan.
MRK.6.16	Me kan Herod ti antann sa, i ti dir, “Sa Zanbatis ki mon'n fer koup likou. Li menm ki'n resisite.”
MRK.6.17	Annefe, Herod ti'n fer aret Zan e fer ansenn li dan prizon akoz Herodyad, fanm son frer, Filip
MRK.6.18	Zan ti'n dir Herod, “Ou napa drwa pran fanm ou frer
MRK.6.19	Alor Herodyad ti gard en rankin kont Zan e i ti anvi fer touy li, me i pa ti kapab. 
MRK.6.20	Annefe, Herod ti annan en gran respe pour Zan, akoz i ti konnen ki Zan ti en zonm zis e sen. I ti protez li. Kan i ti ekout Zan, i ti trouv li bokou anbarase; pourtan, i ti pran plezir ekout li.
MRK.6.21	Sepandan, en bon lokazyon ti prezante kan Herod ti ganny son lanniverser. I ti fer en gran parti pour tou bann zofisye dan pale, bann sef larme ek bann dimoun enportan dan Galile.
MRK.6.22	Fiy Herodyad ti antre e danse. I ti fer Herod ek son bann envite kontan. Alor Herod ti dir avek sa zenn fiy, “Demann mwan sa ki ou anvi e mon ava donn ou.”
MRK.6.23	I ti fer sa serman avek li, “Tou sa ki ou ava demann mwan mon pou donn ou, menm lanmwatye mon rwayonm.”
MRK.6.24	Sa fiy ti sorti e i ti dir avek son manman, “Ki mon pou demande?”
MRK.6.24	I ti reponn li, “Latet Zanbatis.”
MRK.6.25	Deswit, sa fiy ti retourn kot lerwa. I ti dir li, “Mon oule ki ou donn mwan konmela menm, latet Zanbatis lo en pla.”
MRK.6.26	Lerwa ti byen sagren, me akoz son promes devan son bann envite, i pa ti kapab refize.
MRK.6.27	Deswit alor, i ti anvoy en solda avek lord pour anmenn latet Zanbatis. Sa solda ti al dan prizon e sot latet Zanbatis. 
MRK.6.28	Apre, i ti anmenn sa latet lo en pla. I ti donn sa pla avek sa zenn fiy ki ti anmenn kot son manman.
MRK.6.29	Kan bann disip Zan ti antann sa, zot ti vin pran son lekor, e met li dan en tonbo.
MRK.6.30	Bann zapot ti retourn kot Zezi e rakont li tou sa ki zot ti'n fer e ansennyen. 
MRK.6.31	Alor, Zezi ti dir zot, “Vin avek mwan dan en landrwa trankil kot zot ava kapab repoz en pe.”
MRK.6.31	Annefe, ti annan telman dimoun ki ti pe ale vini, ki zot pa ti ganny letan pour manze. 
MRK.6.32	Alor, zot ti al dan en kannot, tousel dan en landrwa trankil.
MRK.6.33	Me bokou dimoun ti rekonnet zot e ti war zot pe ale. Zot ti sorti dan bann lavil an tayan e ariv laba avan Zezi ek son bann disip.
MRK.6.34	Kan Zezi ti debarke, i ti war en gran lafoul. I ti pran pitye pour zot, akoz zot ti parey bann mouton san berze. I ti ansenny zot bokou keksoz.
MRK.6.35	Ti deza tar kan bann disip ti apros Zezi. Zot ti dir li, “I deza tar e nou dan en landrwa izole. 
MRK.6.36	Fer sa bann dimoun ale, pour zot kapab al dan lakanpanny ek bann vilaz alantour, pour zot aste dekwa manze.”
MRK.6.37	Zezi ti reponn zot, “Donn zot keksoz pour manze zot menm.”
MRK.6.37	Zot ti demann li, “Eski nou pou depans 200 pyes larzan
MRK.6.38	Alor Zezi ti demann zot, “Konbyen dipen zot annan? Al gete.”
MRK.6.38	Kan zot ti'n konnen, zot ti vin dir li, “Senk dipen ek de pwason.”
MRK.6.39	Alor, Zezi ti donn lord son bann disip pour fer sa bann dimoun asiz an group lo zerb ver. 
MRK.6.40	Zot ti asiz an group 100 e an group 50. 
MRK.6.41	Apre sa, Zezi ti pran sa senk dipen ek sa de pwason. I ti lev lizye ver lesyel e remersye Bondye. I ti kas sa senk dipen e i ti donn son bann disip pour distribye avek lafoul. I ti partaz osi sa de pwason avek zot tou. 
MRK.6.42	Tou dimoun ti manze ziska zot ti rasazye. 
MRK.6.43	Bann disip ti ranpli 12 pannyen avek bann morso pwason ki ti reste. 
MRK.6.44	An tou, ti annan 5,000 zonm ki ti'n manz dipen.
MRK.6.45	Deswit apre, Zezi ti fer bann disip anbark dan kannot e al avan li lo lot kote lak, ver lavil Betsayda. Pandan sa letan i ti fer lafoul ale. 
MRK.6.46	Apre ki i ti'n fer zot ale, i ti al lo montanny pour priye.
MRK.6.47	Kan fernwanr ti'n fer, kannot ti deza dan milye lak e Zezi ti tousel ater. 
MRK.6.48	I ti war ki son bann disip ti pe ganny difikilte pour naz zaviron, akoz divan kontrer. Alor, tar dan lannwit, i ti mars lo delo e al zwenn zot. I ti pe al depas zot, 
MRK.6.49	kan zot ti war li pe mars lo delo. Zot ti krwar en fantonm. Zot ti kriye 
MRK.6.50	akoz zot tou, zot ti'n war li. Zot ti per.
MRK.6.50	Deswit Zezi ti koz avek zot, “Pran kouraz, mwan sa, pa bezwen per.”
MRK.6.51	I ti anbark avek zot, e divan ti tonbe. Bann disip ti dan en gran letonnman. 
MRK.6.52	Annefe, zot pa ti'n konpran mirak dipen, akoz zot lespri ti ankor fermen.
MRK.6.53	Apre ki zot ti'n travers lak, zot ti tous later Zenezaret, e anmar zot kannot. 
MRK.6.54	Kan zot ti debarke, deswit dimoun ti rekonnet Zezi. 
MRK.6.55	Alor, zot ti tay partou dan zalantour e konmans anmenn bann malad lo lanmak, dan nenport ki landrwa kot zot ti tande Zezi ti ete. 
MRK.6.56	Partou kot Zezi ti ale, dan bann vilaz, dan bann lavil oubyen dan bann laferm, zot ti anmenn bann malad dan bann landrwa piblik. Zot ti sipliy li pour les zot tous bout son lenz. Tou bann ki ti tous bout son lenz, ti geri.
MRK.7.1	Bann Farizyen ek detrwa profeser Lalwa sorti Zerizalenm, ti rasanble otour Zezi. 
MRK.7.2	Zot ti remarke ki serten son bann disip ti manz avek lanmen enpir, savedir ki pa'n lave dapre koutim. 
MRK.7.3	Annefe, bann Farizyen, parey tou bann Zwif, pa manze san ki zot lav zot lanmen dapre tradisyon bann zanset. 
MRK.7.4	Kan zot ti sorti bazar, zot pa ti manze avan pirifye zot lekor.
MRK.7.4	I annan ankor en kantite tradisyon ki zot obzerve tel ki: Lav bann lakoup, marmit ek bann pla.
MRK.7.5	Alor, bann Farizyen ek bann profeser Lalwa ti demann Zezi, “Akoz ou bann disip pa swiv tradisyon bann zanset, me zot manz avek lanmen enpir?”
MRK.7.6	Zezi ti reponn zot, “Bann ipokrit! Ezai ti byen profetize lo zot, parey in ganny ekri:
MRK.7.6	Sa pep, i onor mwan avek zot labous,
MRK.7.6	me zot leker i lwen avek mwan.
MRK.7.7	Zot ladorasyon i initil;
MRK.7.7	zot ansenny bann komannman fer par zonm
MRK.7.8	Zot met dekote komannman Bondye e zot obei bann tradisyon zonm.”
MRK.7.9	Zezi ti azoute, “Zot konn byen bann fason pour rezet komannman Bondye pour zot gard zot tradisyon. 
MRK.7.10	Moiz annefe, ti dir: Onor ou papa ek ou manman. E osi: Sa enn ki koz mal lo son papa, oubyen lo son manman, i devre ganny pini anmor
MRK.7.11	Me zot, zot ansennyen: Si en dimoun i dir avek son papa oubyen son manman: Sa led ki mon devre donn ou, mon'n deklar li korban, savedir, en lofrann rezerve pour Bondye. 
MRK.7.12	Alor, sa dimoun i ganny soutire pour li pa fer nanryen pour son papa ek son manman. 
MRK.7.13	Dan sa fason, zot detri valer Parol Bondye par zot tradisyon. I annan bokou lezot keksoz parey, ki zot fer.”
MRK.7.14	Apre, Zezi ti apel lafoul ankor kot li. I ti dir zot, “Ekout mwan zot tou e konpran: 
MRK.7.15	Napa nanryen ki antre dan zonm ki rann li enpir. O kontrer, sa ki sorti dan leker en zonm ki fer li enpir.
MRK.7.16	Ekout sa byen! Sa ki annan zorey pour antann, tande
MRK.7.17	Kan Zezi ti'n kit lafoul e antre dan lakaz, son bann disip ti kestyonn li lo sa parabol. 
MRK.7.18	Zezi ti dir zot, “Zot osi, zot pa konpran? Sa ki antre dan en zonm pa kapab fer li enpir, 
MRK.7.19	akoz i pa antre dan son leker, me dan son vant e apre i sorti.”
MRK.7.19	Par sa bann parol, Zezi ti deklare ki tou manze i pir.
MRK.7.20	Zezi ti dir ankor, “Sa ki sorti dan leker en zonm, ki fer li enpir. 
MRK.7.21	Annefe, se dan leker dimoun ki tou sa bann move keksoz i sorti: Move panse, move aksyon, vol, krim, 
MRK.7.22	adilter, lanvi pour keksoz dimoun, mesanste, riz, lavi dezord, zalouzi, kalonmni, vantardiz, nwizans. 
MRK.7.23	Tou sa bann move keksoz i sorti dan leker zonm e i rann li enpir.”
MRK.7.24	Apre, Zezi ti sorti e i ti al dan rezyon Tir ek Sidon. I ti antre dan en lakaz, e i pa ti anvi ki personn i konnen. Me i pa ti kapab kasyet.
MRK.7.25	Annefe, en fanm ki ti annan en pti fiy ki ti posede par en move lespri ti tande ki Zezi ti la. I ti vin kot li e tonm azenou devan li. 
MRK.7.26	Sa fanm ti en non-Zwif, ki'n ne Fenisi, an Siri. I ti sipliy Zezi pour sas sa demon ki ti dan son fiy. 
MRK.7.27	Me Zezi ti reponn li, “Les bann zanfan manze avan, akoz i pa byen pour pran manze en zanfan pour zet avek lisyen.”
MRK.7.28	Sa fanm ti reponn li, “I vre Senyer! Pourtan, menm bann lisyen i manz bann myet ki bann zanfan i les tonbe anba latab.”
MRK.7.29	Alor, Zezi ti dir avek li, “Akoz sa parol, ou kapab ale; sa demon in kit ou fiy.”
MRK.7.30	Sa fanm ti al se li, e i ti war son fiy pe alonze lo lili: Sa demon ti'n kit li.
MRK.7.31	Apre sa, Zezi ti kit teritwar Tir. I ti travers Sidon ziska lak Galile, atraver rezyon Dekapol.
MRK.7.32	Zot ti anmenn kot li en zonm sourd ki ti osi annan difikilte pour koze. Zot ti sipliy Zezi pour enpoz lanmen lo li. 
MRK.7.33	Alor, Zezi ti anmenn li an deor lafoul e pran li alekar. I ti met son ledwa dan son zorey, tous son lalang avek lasaliv. 
MRK.7.34	Apre, Zezi ti lev lizye ver lesyel. I ti pran en gran respirasyon. I ti dir, “Efata!” Savedir: Ouver!
MRK.7.35	Toudswit, zorey sa zonm ti ouver e son lalang ti delarge. I ti koz dan en fason normal. 
MRK.7.36	Zezi ti ordonn zot pour pa dir personn. Me pli i ti dir zot sa, pli zot ti rakonte.
MRK.7.37	Zot ti telman etonnen ki zot ti dir, “I fer tou keksoz byen; i fer menm bann sourd tande e bann kozpa koze.”
MRK.8.1	En lot zour, ti annan ankor en gran lafoul ki ti'n rasanble. Zot ti napa nanryen pour manze. Alor, Zezi ti apel son bann disip. I ti dir zot, 
MRK.8.2	“Mon annan pitye pour sa lafoul, akoz zot in avek mwan depi trwa zour; zot napa nanryen pour manze. 
MRK.8.3	Si mon fer zot ale, zot pou tonm feb lo semen. I annan serten parmi zot ki'n sorti lwen.”
MRK.8.4	Son bann disip ti reponn li, “Kote nou pou ganny ase dipen dan sa landrwa dezer, pour nou nouri tou sa dimoun?”
MRK.8.5	Zezi ti demann zot, “Konbyen dipen zot annan?”
MRK.8.5	Zot ti reponn, “Set.”
MRK.8.6	Alor, i ti donn lord lafoul pour asiz ater. I ti pran sa set dipen; i ti remersye Bondye; i ti kase e donn son bann disip pour distribye avek lafoul. Bann disip ti partaz avek lafoul. 
MRK.8.7	Zot ti annan osi detrwa pti pwason. Zezi ti beni zot e donn son bann disip pour distribye avek lafoul.
MRK.8.8	Tou dimoun ti manze ziska zot ti rasazye. Bann disip ti anmas set pannyen plen avek bann morso ki ti reste. 
MRK.8.9	Pourtan, ti annan anviron 4,000 dimoun. Apre, Zezi ti fer zot ale.
MRK.8.10	Deswit, i ti anbark dan en kannot avek son bann disip e i ti al dan rezyon Dalmanouta.
MRK.8.11	Bann Farizyen ti arive e zot ti konmans diskit avek Zezi. Pour teste li, zot ti demann li en siny sorti dan lesyel. 
MRK.8.12	Zezi ti pran en gran respirasyon. I ti dir, “Akoz sa zenerasyon i demann en siny? Mon dir zot, sa i laverite: Sa zenerasyon pa pou ganny okenn siny.”
MRK.8.13	Apre, i ti kit zot. I ti remont dan kannot pour al lo lot kote lak.
MRK.8.14	Bann disip ti'n oubliye anmenn dipen. Zot ti annan zis en dipen dan kannot. 
MRK.8.15	Zezi ti fer zot sa rekomandasyon, “Fer atansyon lelven bann Farizyen ek lelven Herod.”
MRK.8.16	Zot ti konmans diskit ant zot akoz ti napa dipen.
MRK.8.17	Zezi ti konnen lo kwa zot ti pe diskite. I ti dir zot, “Akoz zot pe diskite ki zot napa dipen? Zot pa ankor konpran? Zot pa ankor sezi? Eski zot leker i fermen? 
MRK.8.18	Zot annan lizye, me zot pa war kler? Zot annan zorey, me zot pa tande? Zot pa rapel: 
MRK.8.19	Kan mon ti kas sa senk dipen pour nouri 5,000 zonm, konbyen pannyen plen avek bann restan ki zot ti ranmase?”
MRK.8.19	Zot ti reponn, “Douz
MRK.8.20	“E kan mon ti kas sa set dipen pour 4,000 zonm, konbyen pannyen plen avek bann restan ki zot ti ranmase?”
MRK.8.20	Zot ti reponn, “Set
MRK.8.21	Alor Zezi ti dir zot, “E zot pa ankor konpran?”
MRK.8.22	Zezi ek son bann disip ti ariv Betsayda. La, dimoun ti anmenn en zonm aveg kot Zezi e sipliy li pour tous sa zonm. 
MRK.8.23	Zezi ti atrap lanmen sa zonm e anmenn li an deor vilaz. I ti met lasaliv lo son lizye, poz lanmen lo li e demann li, “Eski ou war keksoz?”
MRK.8.24	Sa aveg ti lev latet, i ti gete e i ti dir, “Mon war dimoun, me zot parey bann pye dibwa ki pe marse.”
MRK.8.25	Zezi ti poz son lanmen ankor lo son lizye. Sa zonm ti get drwat devan li: I ti war byen. I ti'n geri. I ti war tou keksoz kler. 
MRK.8.26	Alor, Zezi ti anvoy li se li. I ti dir li, “Pa ni menm antre dan vilaz.”
MRK.8.27	Zezi ek son bann disip ti al dan bann vilaz pros avek Sezare Filipi. Dan semen, i ti kestyonn son bann disip, “Ki dimoun i dir mon ete?”
MRK.8.28	Zot ti dir li, “Zanbatis; me en bann i dir, Eli; en lot bann ankor i dir ki ou enn bann profet.”
MRK.8.29	Zezi ti demann zot, “Me zot, ki zot dir mon ete?”
MRK.8.29	Pyer ti reponn li, “Ou menm Mesi.”
MRK.8.30	Alor, Zezi ti ordonn zot pour pa dir nanryen lo li.
MRK.8.31	Apre sa, Zezi ti ansenny son bann disip, “Fis-de-Lonm i bezwen soufer bokou e ganny rezete par bann ansyen, bann gran-pret, bann profeser Lalwa e ganny met anmor. Me apre trwa zour, i pou resisite.”
MRK.8.32	I ti dir zot sa tre klerman. Alor Pyer ti anmenn li alekar e repros li. 
MRK.8.33	Me Zezi ti vire e get son bann disip; i ti reprimann Pyer severman, “Ale, sorti la, Satan! Ou pa mazin parey Bondye, me parey zonm.”
MRK.8.34	Apre, Zezi ti apel lafoul ek son bann disip. I ti dir zot, “Sa enn ki oule swiv mwan, fodre ki i aret mazin zis li. I devre pran son lakrwa e swiv mwan. 
MRK.8.35	Annefe, tou dimoun ki anvi sov son lavi, pou perdi li. Me sa enn ki perdi son lavi akoz mwan e akoz Bonn Nouvel, pou sov li.
MRK.8.36	Ki lavantaz i annan pour en zonm ganny lemonn antye, si i perdi son lavi? 
MRK.8.37	Ki en zonm i kapab donnen an retour pour son lavi? 
MRK.8.38	Annefe, sa enn ki onte akoz mwan ek mon bann parol parmi sa zenerasyon adilter, ranpli avek pese, Fis-de-Lonm osi pou onte pour li, kan i pou vini dan mazeste son Papa avek bann lanz sen.”
MRK.9.1	Zezi ti dir zot, “Mon dir zot, sa i laverite: I annan parmi zot isi, ki pa pou mor, avan ki zot war Rwayonm Bondye vini avek pwisans.”
MRK.9.2	Sis zour plitar, Zezi ti pran avek li Pyer, Zak ek Zan. I ti anmenn zot en pe alekar, tousel lo en gran montanny. Son laparans ti sanze devan zot: 
MRK.9.3	Son lenz ti vin blan, klate; personn lo later pa kapab fer lenz vin sitan blan. 
MRK.9.4	Eli ek Moiz ti aparet devan zot; zot ti pe koz avek Zezi. 
MRK.9.5	Alor, Pyer ti dir Zezi, “Met! Nou byen isi; annou mont trwa latant, enn pour ou, enn pour Moiz e enn pour Eli.”
MRK.9.6	I pa ti konnen ki pou dir, akoz zot ti telman per. 
MRK.9.7	Apre, en nyaz ti kouver zot, e en lavwa sorti dan nyaz ti dir: Sa i mon Garson byenneme
MRK.9.8	Deswit apre, zot ti get otour zot, me zot pa ti war personn, eksepte Zezi tousel.
MRK.9.9	Pandan ki zot ti pe desann sorti lo montanny, Zezi ti ordonn zot pour pa dir personn sa ki zot ti'n war, ziska ki Fis-de-Lonm i resisite.
MRK.9.10	Zot ti gard sa pour zot menm, me zot ti demann ant zot: Ki savedir resisite parmi bann mor?
MRK.9.11	Apre, zot ti demann Zezi, “Akoz bann profeser Lalwa i dir ki Eli i bezwen vini?”
MRK.9.12	Zezi ti reponn zot, “I vre: Eli i bezwen vini avan, pour remet tou annord. Me akoz Lekritir i osi dir ki Fis-de-Lonm i bezwen soufer en kantite e ganny meprize
MRK.9.13	Me mwan mon dir zot: Eli in deza vini, e zot ti tret li mannyer ti fer zot plezir, parey Lekritir ti anonse lo son size.”
MRK.9.14	Kan zot ti rezwenn lezot disip, zot ti war en gran lafoul otour zot, e bann profeser Lalwa ti pe diskit avek zot. 
MRK.9.15	De ki lafoul ti war Zezi, zot ti tre etonnen. Zot ti taye pour resevwar li. 
MRK.9.16	Zezi ti demann son bann disip, “Kwa ki zot ti pe diskite avek sa bann profeser Lalwa?”
MRK.9.17	En zonm dan lafoul ti reponn Zezi, “Met! Mon'n anmenn mon garson kot ou, akoz i posede avek en move lespri ki anpes li koze. 
MRK.9.18	Sak fwa ki i sezi li, sa lespri i zet li ater. I kimen, i grens ledan e son lekor i redi. Mon'n demann ou bann disip pour sas sa move lespri, me zot pa'n kapab.”
MRK.9.19	Zezi ti dir zot, “Zot en zenerasyon san lafwa. Ziska kan mon bezwen reste ankor avek zot? Ki kantite letan mon pou la, pour siport zot? Anmenn sa garson kot mwan.”
MRK.9.20	Zot ti anmenn sa garson kot Zezi. Kan i ti war Zezi, sa lespri ti konmans sekwe sa garson tre for; i ti tonm ater, roule e kimen. 
MRK.9.21	Zezi ti demann son papa, “Depi kan i ganny sa?”
MRK.9.21	I ti reponn, “Depi son lanfans. 
MRK.9.22	Souvan sa lespri in zet li dan dife e dan delo, pour detri li. Me si ou kapab fer keksoz, pran pitye pour nou e ed nou.”
MRK.9.23	Zezi ti dir li, “Si ou kapab fer keksoz? Me tou keksoz i posib pour sa enn ki krwar.”
MRK.9.24	Deswit papa sa garson ti kriye, “Mon krwar; me ed mwan pour ganny plis lafwa.”
MRK.9.25	Kan Zezi ti war lafoul pe rasanble otour li, i ti reprimann sa move lespri. I ti dir li, “Move lespri kozpa e sourd! Mon ordonn ou: Sorti! Pa zanmen retourn dan sa garson.”
MRK.9.26	Sa move lespri ti kriye e sekwe sa garson avek vyolans. I ti kit sa garson konmsi en dimoun mor. Tou dimoun ti dir, “I'n mor.”
MRK.9.27	Me Zezi ti pran li par lanmen e lev li.
MRK.9.28	Kan Zezi ti'n retourn dan lakaz, son bann disip ti demann li an prive, “Akoz nou pa ti kapab sas sa demon?”
MRK.9.29	Zezi ti reponn, “Sa kalite lespri i kapab ganny sase zis par lapriyer.”
MRK.9.30	Zezi ek son bann disip ti kit sa landrwa e travers Galile. I pa ti oule personn konnen kot i ti ete. 
MRK.9.31	Annefe, i ti pe ansenny son bann disip. I ti pe dir zot, “Fis-de-Lonm pou ganny livre dan lanmen bann zonm. Zot pou touy li, me trwa zour apre, i pou resisite.”
MRK.9.32	Bann disip pa ti konpran sa bann parol e zot ti per pour poz li kestyon.
MRK.9.33	Zot ti ariv Kapernaoum. Kan Zezi ti dan lakaz, i ti demann zot, “Ki zot ti pe diskite dan semen?”
MRK.9.34	Me zot ti reste trankil, akoz dan semen, zot ti pe diskite ant zot, pou konnen lekel ki pli enportan parmi zot. 
MRK.9.35	Alor, Zezi ti asize e apel son douz disip. I ti dir zot, “Si en dimoun i oule vin premye, fodre i vin dernyen e i fer li serviter tou dimoun.”
MRK.9.36	Alor, i ti pran en zanfan ki i ti met dan milye zot. I ti ser sa zanfan dan lebra. I ti dir zot, 
MRK.9.37	“Sa enn ki resevwar an mon non, en zanfan parey sa enn, se mwan ki i resevwar. Sa enn ki resevwar mwan, i pa resevwar zis mwan, me osi sa enn ki'n anvoy mwan.”
MRK.9.38	Zan ti dir Zezi, “Met! Nou ti war en zonm pe servi ou non pour sas demon; me nou ti fer fason pour anpes li, akoz i pa ti avek nou.”
MRK.9.39	Me Zezi ti dir, “Pa anpes li, akoz personn pa kapab fer en mirak an mon non e deswit apre, koz dimal lo mwan. 
MRK.9.40	Annefe, sa enn ki pa kont nou, i pour nou. 
MRK.9.41	Mon dir zot, sa i laverite: Sa enn ki donn zot en ver delo pour bwar akoz zot pour Kris, i pa pou perdi son rekonpans.”
MRK.9.42	“Sa dimoun ki fer enn sa bann pti zanfan ki krwar dan mwan, tonm dan pese, i preferab ki en gro ros i ganny anmare otour son likou e ki i ganny zete dan lanmer.
MRK.9.43	Si ou lanmen i fer ou tonm dan pese, koup li. Vomye ou antre dan lavi eternel avek zis en lanmen, ki al dan lanfer avek ou de lanmen, la kot dife pa zanmen tennyen. 
MRK.9.44	La, lever pa zanmen mor e dife pa zanmen tennyen
MRK.9.45	Si ou lipye i fer ou tonm dan pese, koup li. Vomye ou antre dan lavi eternel avek zis en lipye, ki annan de lipye e ganny zete dan lanfer. 
MRK.9.46	La, lever ki manz bann lekor pa zanmen mor e dife pa zanmen tennyen
MRK.9.47	Si ou lizye i fer ou fer pese, aras li. Vomye ou antre dan Rwayonm Bondye avek zis en kote lizye, ki annan de lizye e ganny zete dan lanfer. 
MRK.9.48	La, lever pa zanmen mor, e dife pa zanmen tennyen. 
MRK.9.49	Annefe, tou dimoun pou ganny sale avek dife.
MRK.9.50	Disel i bon, me si i'n perdi son gou, ki mannyer ou pou kapab fer li vin sale ankor? Met disel dan zot lavi e viv anpe avek kanmarad.”
MRK.10.1	Zezi ti kit sa landrwa. I ti al dan rezyon Zide, lo lot kote larivyer Zourden. La ankor, en lafoul ti rasanble otour li. I ti ansenny zot parey son labitid.
MRK.10.2	Bann Farizyen ti vin kot li pour esey met li dan en pyez. Zot ti demann li, “Eski nou Lalwa i permet en zonm divors son fanm?”
MRK.10.3	Zezi ti reponn zot avek en kestyon, “Ki Moiz ti ordonn zot?”
MRK.10.4	Zot ti dir, “Moiz in permet en zonm ekri en let divors, e fer son fanm ale
MRK.10.5	Zezi ti dir zot, “Moiz in ekri sa komannman, akoz zot leker i dir. 
MRK.10.6	Me depi o konmansman lakreasyon, Bondye ti kre zonm ek fanm
MRK.10.7	Pour sa rezon, en zonm pou kit son papa ek son manman e atas li avek son fanm. 
MRK.10.8	Tou le de pou vin en sel laser. Alor, zot nepli de, me en sel laser. 
MRK.10.9	Alor, pa separ sa ki Bondye in ini!”
MRK.10.10	Kan zot ti'n retourn kot lakaz, bann disip ti kestyonn Zezi ankor lo sa size. 
MRK.10.11	Zezi ti dir zot, “En zonm ki divorse avek son fanm e ki marye avek en lot, i komet adilter kont son premye fanm. 
MRK.10.12	Pareyman, en fanm ki divorse avek son mari e ki marye avek en lot zonm, i komet adilter.”
MRK.10.13	Dimoun ti pe anmenn bann pti zanfan kot Zezi pour li tous zot. Me bann disip ti reprimann sa bann dimoun. 
MRK.10.14	Kan Zezi ti war sa, i pa ti kontan. I ti dir avek son bann disip, “Les bann zanfan vin kot mwan, pa anpes zot, akoz Rwayonm Bondye i pour sa bann ki resanble zot. 
MRK.10.15	Mon dir zot, sa i laverite: Sa enn ki pa resevwar Rwayonm Bondye parey en zanfan, i pa pou zanmen antre dan Rwayonm.”
MRK.10.16	Apre, i ti pran bann zanfan dan son lebra, poz lanmen lo zot e beni zot.
MRK.10.17	Koman Zezi ti pe sorti pour li ale, en zonm ti tay kot li. I ti met li azenou devan Zezi e demann li, “Bon Met! Ki fodre mon fer pour ganny lavi eternel?”
MRK.10.18	Zezi ti dir li, “Akoz ou apel mwan bon? Personn pa bon. Zis Bondye ki bon. 
MRK.10.19	Ou konn bann komannman: Pa fer krim, pa komet adilter, pa vole, pa donn fo temwannyaz, pa fer ditor personn, annan respe pour ou papa ek ou manman
MRK.10.20	Sa zonm ti dir li, “Met! Tousala mon'n obzerve depi mon zenes.”
MRK.10.21	Alor, Zezi ti get li e i ti kontan li. I ti dir li, “En sel keksoz i mank ou: Ale, vann tou sa ki ou annan e donn bann pov; alor, ou ava ganny en trezor dan lesyel. Apre, vini e swiv mwan.”
MRK.10.22	Kan sa zonm ti antann sa, i ti dekonserte. I ti ale byen tris, akoz i ti annan gran larises.
MRK.10.23	Apre, Zezi ti get son bann disip ki ti otour li. I ti dir zot, “Koman i vreman difisil pour en dimoun ris antre dan Rwayonm Bondye!”
MRK.10.24	Bann disip ti etonnen par sa bann parol. Me Zezi ti dir zot ankor, “Mon bann zanfan! Koman i vreman difisil pour antre dan Rwayonm Bondye! 
MRK.10.25	I pli fasil pour en samo pas par trou en zegwir, ki pour en dimoun ris antre dan Rwayonm Bondye.”
MRK.10.26	Son bann disip ti etonnen, e zot ti demann li, “Alor, lekel ki kapab ganny sove?”
MRK.10.27	Zezi ti get zot. I ti dir, “Pour zonm sa i enposib, me pa pour Bondye. Annefe, pour Bondye, tou i posib.”
MRK.10.28	Alor Pyer ti dir li, “Me nou, alor! Nou, nou'n kit tou pour swiv ou.”
MRK.10.29	Zezi ti dir li, “Mon dir zot, sa i laverite: Sa enn ki'n kit lakaz, frer, ser, manman, papa, zanfan, oubyen later akoz mwan e akoz Bonn Nouvel, 
MRK.10.30	pou ganny 100 fwa plis. Deza konmela, i pou ganny lakaz, frer, ser, manman, zanfan, later; me osi persekisyon. E dan lemonn fitir, i ava ganny lavi eternel. 
MRK.10.31	Me bokou ki premye pou vin dernyen; bokou ki dernyen pou vin premye.”
MRK.10.32	Zezi avek son bann disip ti lo semen pe mont Zerizalenm. I ti pe mars devan zot. Bann disip ti dan lafreyer e bann dimoun ki ti avek zot ti per. Ankor en fwa, Zezi ti anmenn son 12 disip alekar e i ti dir zot sa ki pou arive avek li, 
MRK.10.33	“Ekout byen! La nou pe mont Zerizalenm, e Fis-de-Lonm pou ganny livre dan lanmen bann gran-pret ek bann profeser Lalwa. Zot pou kondann li anmor e livre li avek bann non-Zwif. 
MRK.10.34	Zot pou monk li, kras lo li, fwet li, e touy li. Me apre trwa zour, i pou resisite.”
MRK.10.35	Alor, Zak ek Zan, de garson Zebede, ti vin pre kot Zezi. Zot ti demann li, “Met! Nou ti ava kontan ou fer pour nou, sa ki nou pou demann ou.”
MRK.10.36	Zezi ti demann zot, “Ki zot oule mon fer pour zot?”
MRK.10.37	Zot ti reponn, “Permet nou asiz enn lo ou kote drwat e lot lo ou kote gos dan ou mazeste.”
MRK.10.38	Zezi ti dir zot, “Zot pa konnen ki zot pe demande. Eski zot kapab bwar sa lakoup ki mon pou bwar, oubyen ganny batize avek sa batenm ki mon pou ganny batize?”
MRK.10.39	Zot ti dir li, “Nou kapab.”
MRK.10.39	Zezi ti reponn zot, “Annefe, zot pou bwar sa lakoup ki mon pou bwar. Zot pou ganny batize avek sa batenm ki mon pou ganny batize. 
MRK.10.40	Me pa mwan ki deside lekel ki pou asiz lo mon kote drwat, oubyen lo mon kote gos. Sa bann plas i pour sa bann ki'n ganny prepare.”
MRK.10.41	Kan sa dis lezot disip ti antann sa, zot ti ankoler avek Zak ek Zan. 
MRK.10.42	Zezi ti apel zot e i ti dir zot, “Zot konnen ki bann sef nasyon i konmann zot pep koman zot met. Bann personnaz enportan i fer santi zot lotorite. 
MRK.10.43	Me i pa devre konmsa parmi zot. O kontrer, si enn parmi zot ki oule vin enportan, i bezwen vin zot serviter. 
MRK.10.44	Si i oule vin premye i bezwen vin zot lesklav. 
MRK.10.45	Annefe, Fis-de-Lonm pa'n vini pour ganny servi, me pour servi e donn son lavi koman en ranson pour sov bokou dimoun.”
MRK.10.46	Zot ti ariv Zeriko. Koman Zezi ti pe kit sa lavil avek son bann disip ek en gran lafoul, en mandyan aveg ki ti apel Bartime, garson Time, ti pe asiz obor semen. 
MRK.10.47	Kan Bartime ti tande ki Zezi ki sorti Nazaret ki ti pe pase, i ti konmans kriye, “Zezi, Garson David, pran pitye pour mwan!”
MRK.10.48	En kantite dimoun ti reprimann li pour fer li reste trankil. Me i ti kriy pli for ankor, “Garson David, pran pitye pour mwan!”
MRK.10.49	Zezi ti arete. I ti dir, “Apel sa zonm.”
MRK.10.49	Alor zot ti apel sa zonm aveg. Zot ti dir li, “Pran kouraz. Leve, i apel ou.”
MRK.10.50	Deswit i ti zet son lenz ater, sot debout e al kot Zezi.
MRK.10.51	Zezi ti demann li, “Ki oule mon fer pour ou?”
MRK.10.51	Sa zonm aveg ti dir li, “Met! Fer mwan war kler ankor.”
MRK.10.52	Zezi ti dir li, “Ale, ou lafwa in geri ou.”
MRK.10.52	Deswit i ti war kler e i ti swiv Zezi lo son semen.
MRK.11.1	Kan zot ti pe apros Zerizalenm, pre Betfaze ek Betani, an montan ver montanny Zolivye
MRK.11.2	I ti dir zot, “Al dan vilaz ki devan zot. Zis koman zot antre, zot ava war en pti bourik anmare, ki personn pa'n deza monte. Delarg li e anmenn li isi. 
MRK.11.3	Si en dimoun i demann zot akoz zot pe delarg li, dir li: Senyer i bezwen. I ava fer anvoy li isi deswit.”
MRK.11.4	Bann disip ti ale e zot ti war en pti bourik anmare pre avek laport en lakaz obor semen. Zot ti delarg li. 
MRK.11.5	Dimoun ki ti pe debout la, ti demann zot, “Akoz zot pe delarg sa pti bourik?”
MRK.11.6	Zot ti reponn parey Zezi ti'n dir zot e sa bann zonm ti les zot ale. 
MRK.11.7	Zot ti anmenn sa pti bourik kot Zezi e tal zot lenz lo li. Zezi ti asiz lo li. 
MRK.11.8	Bokou dimoun ti tal zot lenz lo semen; lezot ti tal bann feyaz ki zot ti'n koupe dan lakanpanny
MRK.11.9	Serten dimoun ti mars devan Zezi e lezot ti swiv li an kriyan, “Ozana! Beni sa enn ki vin lo non Senyer. 
MRK.11.10	Beni sa rwayonm ki pe vini, rwayonm nou Papa David! Ozana dan lesyel!”
MRK.11.11	Zezi ti antre dan Zerizalenm e i ti al dan Tanp. Apre ki i ti'n byen get otour li, i ti al Betani avek son 12 disip, akoz aswar ti pe fer.
MRK.11.12	Lannmen, ler zot ti kit Betani, Zezi ti lafen. 
MRK.11.13	I ti war dan lwen en pye fig kouver avek fey. Alor, i ti ale pour war si ti annan fri lo la. Me kan i ti ariv obor, i ti war zis fey, akoz pa ti lasezon fig. 
MRK.11.14	I ti dir avek sa pye fig, “Personn pa pou zanmen manz ou fri ankor.” Son bann disip ti antann li dir sa.
MRK.11.15	Zot ti ariv Zerizalenm. Zezi ti antre dan Tanp kot i ti konmans sas bann vander ek bann aster. I ti savir latab bann ki ti pe sanz larzan, ek sez bann ki ti pe vann pizon. 
MRK.11.16	I pa ti les personn transport nanryen atraver Tanp. 
MRK.11.17	I ti ansenny sa bann dimoun. I ti dir zot,
MRK.11.17	Pa i'n ekri:
MRK.11.17	Mon lakaz pou ganny apele
MRK.11.17	en lakaz lapriyer pour tou nasyon?
MRK.11.17	Zezi ti azoute, “Me zot, zot in fer li vin en kavern bann bandi.”
MRK.11.18	Kan bann gran-pret ek bann profeser Lalwa ti antann sa, zot ti kontinyen rod fason pour touy Zezi. Annefe, zot ti per li, akoz lafoul antye ti enpresyonnen par son lansennyman.
MRK.11.19	Kan aswar ti fer, Zezi ek son bann disip ti kit lavil.
MRK.11.20	Lannmen bomaten, letan zot ti pase lo semen, zot ti war ki sa pye fig ti'n sek ziska son rasin. 
MRK.11.21	Pyer ti rapel sa ki ti'n pase. I ti dir avek Zezi, “Met, gete! Sa pye fig ki ou ti modi in sek.”
MRK.11.22	Zezi ti reponn zot, “Fodre krwar dan Bondye. 
MRK.11.23	Mon dir zot, sa i laverite: Si en dimoun i dir avek sa montanny: Sorti la e al zet ou dan lak. Si i napa okenn dout dan son leker, e i krwar ki sa ki i'n dir pou realize, sa pou arive. 
MRK.11.24	Pour sa rezon, mon dir zot: Tou sa ki zot demande dan lapriyer, krwar ki zot in deza gannyen e i ava realize pour zot.
MRK.11.25	Kan ou debout pour priye, si ou annan keksoz kont nenport ki, pardonn li, pour ki ou Papa ki dan lesyel ava osi pardonn ou, ou bann pese. 
MRK.11.26	Me si zot pa pardonnen, zot Papa osi ki dan lesyel pa pou pardonn zot, zot pese
MRK.11.27	Zezi ek son bann disip ti retourn Zerizalenm. Pandan ki i ti pe marse dan Tanp, bann gran-pret, bann profeser Lalwa ek bann ansyen ti vin kot li. 
MRK.11.28	Zot ti demann li, “Par ki lotorite ou pe fer tousala? Lekel ki'n donn ou en tel lotorite?”
MRK.11.29	Zezi ti dir zot, “Mon pou demann zot zis en kestyon. Si zot reponn mwan, mon ava dir zot par ki lotorite mon pe fer tousala. 
MRK.11.30	Dir mwan, eski batenm Zan ti sorti kot Bondye, oubyen kot zonm? Reponn mwan
MRK.11.31	Zot ti konmans diskit ant zot, lo ki zot pou dir. Dan zot menm zot dir: Si nou dir i sorti dan lesyel, i pou demann nou: Akoz zot pa ti krwar Zan? 
MRK.11.32	Me si nou dir, i ti sorti kot zonm... Zot ti per lafoul, akoz zot ti konsider Zan koman en vre profet. 
MRK.11.33	Alor, zot ti reponn Zezi, “Nou pa konnen.”
MRK.11.33	Zezi ti dir zot, “Mwan osi mon pa pou dir zot par ki lotorite mon fer tousala.”
MRK.12.1	Apre, Zezi ti koz avek zot an parabol. I ti dir zot, “En zour, en zonm ti plant en plantasyon rezen. I ti met en miray toultour. I ti fouye pour fer en preswar diven. I ti fer en tour pour en gardyen. Apre, i ti kit sa plantasyon rezen avek bann lokater e i ti al an vwayaz.
MRK.12.2	Kan letan rekolt ti arive, i ti anvoy en serviter kot bann lokater pour al rod son par rezen. 
MRK.12.3	Bann lokater ti atrap sa serviter, bat li, e fer li ale lanmen vid.
MRK.12.4	Apre, i ti anvoy en lot serviter; bann lokater ti kas son latet e maltret li. 
MRK.12.5	I ti anvoy ankor en lot serviter; zot ti touy li. I ti anvoy bokou lezot ankor. Zot ti bat en bann e touy lezot.
MRK.12.6	En sel dimoun ti reste: Son garson ki i ti kontan bokou. I ti anvoy li. I ti dir dan li menm: Zot ava annan respe pour mon garson.
MRK.12.7	Me sa bann lokater ti dir: La zeritye i vini! Annou touy li e son leritaz ava vin pour nou.
MRK.12.8	Alor, zot ti atrap li, touy li e zet son lekor an deor plantasyon.
MRK.12.9	Ki i reste pour propriyeter plantasyon rezen fer? I pou vini, touy sa bann lokater e donn sa plantasyon avek lezot lokater. 
MRK.12.10	Eski zot pa'n lir dan Lekritir?
MRK.12.10	Sa ros ki bann travayer in rezete,
MRK.12.10	in vin ros prensipal dan fondasyon.
MRK.12.11	Sa i travay ki Senyer in fer:
MRK.12.11	I en mervey devan nou lizye
MRK.12.12	Bann sef Zwif ti esey aret Zezi, me zot ti per lafoul. Zot ti konpran ki i ti'n rakont sa parabol pour zot. Alor, zot ti kit li e zot ti ale.
MRK.12.13	Zot ti anvoy bann Farizyen ek bann Herodyen kot Zezi pour esey met li dan pyez par son prop parol. 
MRK.12.14	Zot ti vin dir li, “Met! Nou konnen ki ou fran e ou pa per personn. Ou pa pran kont lenportans dimoun, me ou ansenny laverite lo lavolonte Bondye. Dir nou, eski nou Lalwa i permet pey taks Sezar? Eski nou devre peye oubyen non?”
MRK.12.15	Zezi ti'n war zot lipokrizi. I ti dir zot, “Akoz zot oule met mwan dan en pyez? Anmenn en pyes larzan isi, e les mwan gete.”
MRK.12.16	Zot ti anmenn en pyes larzan. Zezi ti demann zot, “Figir ek non lekel ki lo la?”
MRK.12.16	Zot ti reponn li, “Sezar.”
MRK.12.17	Zezi ti dir zot, “Alor, rann Sezar sa ki pour Sezar, e rann Bondye sa ki pour Bondye.” Zot ti etonnen par sa repons.
MRK.12.18	Serten Sadiseen, bann ki dir napa rezireksyon, ti vin kot Zezi. Zot ti demann li, 
MRK.12.19	“Met! Moiz in ekri dan nou lalwa: Si en zonm i mor e i kit son fanm san zanfan, sa zonm i bezwen marye avek sa fanm, pour donn son frer en desandans
MRK.12.20	En zour, ti annan set frer. Premye frer ti marye e i ti mor san zanfan. 
MRK.12.21	Dezyenm frer ti marye ek sa fanm. I ti mor san zanfan. Menm zafer ti arive avek trwazyenm frer. 
MRK.12.22	Tou le set frer pa ti ganny okenn zanfan. Alafen, sa fanm osi ti mor. 
MRK.12.23	Zour rezireksyon kan tou dimoun pou resisite, i pou fanm lekel? Annefe, i ti fanm tou le set frer.”
MRK.12.24	Zezi ti reponn zot, “Zot dan lerer: Zot pa konn ni Lekritir, ni pwisans Bondye. 
MRK.12.25	Annefe, kan bann mor ava resisite, zot pa pou marye; zot pou viv parey bann lanz dan lesyel.
MRK.12.26	Lo size rezireksyon bann mor, eski zot pa'n zanmen lir dan liv Moiz, sa ki Bondye ti dir li dan brousay anflanm: Mwan menm Bondye Abrahanm, Bondye Izaak e Bondye Zakob
MRK.12.27	I pa Bondye bann mor, me Bondye bann vivan. Alor zot konpletman dan lerer.”
MRK.12.28	En profeser Lalwa ti aprose e i ti antann zot pe diskite ant zot. I ti war ki Zezi ti'n byen reponn. I ti demann li, “Lekel komannman ki pli enportan?”
MRK.12.29	Zezi ti reponn li, “La premye komannman: Ekoute Izrael: Senyer nou Bondye i sel Senyer. 
MRK.12.30	Kontan Senyer ou Bondye avek tou ou leker, avek ou et antye, avek tou ou lespri e avek tou ou lafors
MRK.12.31	La dezyenm komannman: Kontan ou prosen parey ou menm. Napa okenn pli gran komannman ki sa de
MRK.12.32	Sa profeser Lalwa ti dir li, “Ou annan rezon, Met! I vre ki i annan en sel Bondye e napa en lot. 
MRK.12.33	Sakenn i devre kontan Bondye avek tou son leker, tou son lentelizans e tou son lafors. I devre osi kontan son prosen parey li menm. Sa i vo plis ki tou bann sakrifis ek bann sakrifis konplet.”
MRK.12.34	Kan Zezi ti war ki sa profeser Lalwa ti'n byen reponn, i ti dir li, “Ou pa lwen avek Rwayonm Bondye.” Apre sa, personn pa ti oze kestyonn Zezi ankor.
MRK.12.35	Zezi ti pe ansennyen dan Tanp. I ti demande, “Ki mannyer bann profeser Lalwa i kapab dir ki Mesi i garson David, 
MRK.12.36	alor ki David li menm, enspire par Lespri-Sen, ti dir:
MRK.12.36	Senyer ti dir avek mon Senyer:
MRK.12.36	Asiz lo mon kote drwat,
MRK.12.36	ziska ki mon met ou bann lennmi anba ou lipye
MRK.12.37	David li menm ti apel li, Senyer. Alor ki mannyer i kapab osi son garson?” Sa gran lafoul ti ekout li avek plezir.
MRK.12.38	Dan son lansennyman, Zezi ti dir, “Mefye zot bann profeser Lalwa, ki kontan mars dan zot bann gran rob, e ganny salye avek respe dan bann landrwa piblik. 
MRK.12.39	Zot kontan bann premye plas dan bann sinagog e meyer plas dan bann gran resepsyon. 
MRK.12.40	Zot pran tou sa ki bann vev i posede. Anmenmtan, zot pas zot letan fer bann long lapriyer. Zot pinisyon pou bokou pli sever.”
MRK.12.41	Zezi ti asiz dan Tanp vizavi landrwa kot dimoun i met lofrann larzan. I ti pe gete koman lafoul ti donn larzan. En kantite dimoun ris ti met gro sonm larzan. 
MRK.12.42	En pov vev ti vini e met de pti sou. 
MRK.12.43	Zezi ti apel son bann disip. I ti dir zot, “Mon dir zot, sa i laverite: Sa pov vev in donn plis ki tou lezot. 
MRK.12.44	Annefe, lezot in donn sa ki zot ti annan an plis. Me li, dan son mizer, i'n donn tou sa ki i ti posede, tou sa ki i ti annan pour viv.”
MRK.13.1	Letan Zezi ti pe sorti dan Tanp, enn son bann disip ti dir li, “Met! Get sa bann gro ros avek sa bann gran konstriksyon.”
MRK.13.2	Zezi ti dir li, “Zot war sa bann gran batiman? Pa pou reste en ros poze lo en lot; tou pou ganny detri.”
MRK.13.3	Zezi ti pe asiz lo montanny Zolivye vizavi Tanp. Pyer, Zak, Zan ek Andre ti vin kestyonn li an prive. 
MRK.13.4	Zot ti demann li, “Dir nou: Kan sa pou arive, e lekel bann siny ki pou endik lafen tou keksoz.”
MRK.13.5	Alor, Zezi ti dir zot, “Veye! Pa les personn tronp zot. 
MRK.13.6	Pou annan bokou ki pou servi mon non. Zot pou dir: Mwan menm Mesi! Zot pou tronp en kantite dimoun. 
MRK.13.7	Kan zot ava antann koz lo lager ek rimer lager, pa trakase. Fodre ki sa bann keksoz i arive avan; me sa pa pou ankor lafen. 
MRK.13.8	En nasyon pou lager kont en lot nasyon, en rwayonm kont en lot rwayonm. Pou annan tranblemandter en pe partou, e pou annan lafanmin. Sa bann levennman pou zis en peryod parey bann premye douler lakousman.
MRK.13.9	Me zot, fer atansyon. Zot pou ganny arete e ganny trennen devan bann tribinal. Zot pou ganny bate dan bann sinagog. Akoz mon non, zot pou debout devan bann dirizan pei ek bann lerwa. Zot ava mon bann temwen devan zot. 
MRK.13.10	Me avan sa, Bonn Nouvel pou ganny anonse avek tou bann nasyon.
MRK.13.11	Kan zot pou ganny arete e anmenn devan ziz, pa trakase davans lo sa ki zot pou dir. Zis dir parol ki zot ava gannyen dan sa moman. Pa zot ki pou koze, me Lespri-Sen.
MRK.13.12	En frer pou denons son frer, pour fer li ganny touye. En papa pou fer parey avek son bann zanfan. Bann zanfan pou revolte kont zot paran e fer zot ganny kondannen anmor. 
MRK.13.13	Tou dimoun pou ay zot akoz mon non. Me sa enn ki reste fidel ziska lafen, pou ganny sove.
MRK.13.14	Kan zot ava war Profanasyon degoutan
MRK.13.14	Alor, sa bann ki dan Zide, zot devre sov dan montanny. 
MRK.13.15	Sa enn ki lo twa son lakaz, pa desann pour pran son zafer ki dan lakaz
MRK.13.16	Sa enn ki dan plantasyon, pa retourn se li pour al pran son lenz.
MRK.13.17	Maler pour bann fanm ki ansent ek bann ki ava pe donn tete pandan sa letan! 
MRK.13.18	Priye ki tousala pa ariv pandan sezon liver. 
MRK.13.19	Annefe, sa pou en letan gran soufrans, ki pa'n zanmen annan depi ki Bondye ti kree lemonn ziska konmela e ki pa pou zanmen ariv ankor. 
MRK.13.20	Si Senyer pa ti'n rakoursi sa bann zour, personn pa ti pou ganny sove. Me in rakoursi sa bann zour, akoz bann ki i'n swazir.
MRK.13.21	Alor, si en dimoun i dir zot: Gete! Mesi i isi. Oubyen: Gete! I laba. Pa bezwen krwar. 
MRK.13.22	Annefe, bann fo mesi ek bann fo profet pou aparet. Zot pou fer bann siny ek bann mirak pour tronp zot, e si posib, menm bann ki Bondye in swazir. 
MRK.13.23	Me zot, fer byen atansyon! Mon'n averti zot davans lo tou sa ki pou arive.”
MRK.13.24	“Me pandan sa bann zour, apre sa letan ladetres,
MRK.13.24	soley pou aret klere,
MRK.13.24	lalin pou nepli donn son lalimyer,
MRK.13.25	bann zetwal pou tonbe sorti dan lesyel,
MRK.13.25	e bann pwisans dan lesyel pou dekontrole.
MRK.13.26	Alor, zot ava war Fis-de-Lonm vini lo bann nyaz avek gran pwisans, e avek mazeste
MRK.13.27	Alor, i pou anvoy bann lanz dan kat kwen lemonn, depi later ziska lesyel, pour rasanble tou bann ki'n ganny swazir.”
MRK.13.28	“Pran leson lo pye fig: Kan son bann brans i vin tann e son bann fey i konmans pouse, zot konnen ki lete i pros. 
MRK.13.29	Dan menm fason: Kan zot ava war sa bann keksoz pe arive, zot ava konnen ki Fis-de-Lonm i pros: I devan laport.
MRK.13.30	Mon dir zot, sa i laverite: Sa zenerasyon pa pou mor avan ki tousala i arive. 
MRK.13.31	Lesyel ek later pou disparet, me mon bann parol pa pou disparet.”
MRK.13.32	“Lo size zour ek ler, personn pa konnen kan i pou arive, pa menm bann lanz dan lesyel, pa menm Fis-de-Lonm, me zis Bondye Papa tousel.
MRK.13.33	Fer atansyon, veye! Annefe, zot pa konnen kan sa moman pou arive. 
MRK.13.34	I pou parey en zonm ki pe al an vwayaz. I kit son lakaz e met son bann serviter ansarz. I donn sakenn son louvraz; i donn lord gardyen pour vey laport.
MRK.13.35	Alor, veye! Akoz zot pa konnen kan met lakaz pou retournen, si aswar, minwi, kok-sante oubyen soley-leve. 
MRK.13.36	Si i vin en sel kou, fodre pa ki i war zot pe dormi. 
MRK.13.37	Sa ki mon dir avek zot, mon dir avek tou dimoun: Veye.”
MRK.14.1	De zour avan Pak ek lafet Dipen san lelven, bann gran-pret ek bann profeser Lalwa ti pe rod en fason pour aret Zezi an sekre pour touy li. 
MRK.14.2	Annefe, zot ti pe dir ant zot: Fodre pa nou fer sa pandan lafet, pangar lepep i revolte.
MRK.14.3	Letan Zezi ti Betani, e pe manze kot Simon, ki ti annan en maladi parey lalep, en fanm ti antre avek en flakon plen avek en lesans nar pir, byen ser. I ti kas sa flakon e vers sa lesans lo latet Zezi. 
MRK.14.4	Detrwa sa bann envite pa ti kontan ditou. Zot ti dir ant zot: Akoz i gaspiy sa parfen konmsa? 
MRK.14.5	Sa lesans ti ava'n kapab ganny vann pour plis ki 300 pyes larzan pour donn bann pov. Zot ti kritik sa fanm.
MRK.14.6	Me Zezi ti dir, “Les li trankil; akoz zot pe trakas li? I'n fer en bon aksyon pour mwan. 
MRK.14.7	Annefe, zot pou touzour annan bann pov parmi zot. Si zot anvi, zot pou touzour kapab fer dibyen bann pov. Me mwan, mon pa pou toultan avek zot. 
MRK.14.8	Sa fanm i'n fer sa ki i ti kapab: I'n vers lesans lo mon lekor pour prepar mwan pour mon tonbo. 
MRK.14.9	Mon dir zot, sa i laverite: Partou kot sa Bonn Nouvel ava ganny anonse, dan lemonn antye, sa ki sa fanm in fer, pou osi ganny rakonte an son memwar.”
MRK.14.10	Zida Iskaryot, enn parmi sa 12 disip, ti al kot bann gran-pret pour li kapab trai Zezi avek zot. 
MRK.14.11	Kan zot ti antann sa, zot ti kontan e zot ti promet pour donn li larzan. Alor, Zida ti konmans rod en bon lokazyon pour trai Zezi.
MRK.14.12	Premye zour lafet Dipen san lelven, zour ki bann zenn mouton ti ganny sakrifye pour repa Pak, bann disip Zezi ti demann li, “Kote oule nou al fer preparasyon pour repa Pak?”
MRK.14.13	Zezi ti anvoy de son bann disip. I ti dir zot, “Al anvil. Zot ava rankontre en zonm ki pe anmenn en potao. Swiv li, 
MRK.14.14	e kot i antre, dir avek propriyeter lakaz: Met i demann ou: Kote mon pou manz repa Pak avek mon bann disip? 
MRK.14.15	I ava montre zot dan letaz, en gran lasal meble e pare; la, zot ava prepar repa pour nou.”
MRK.14.16	Bann disip ti ale e zot ti ariv dan lavil kot zot ti war tou, parey Zezi ti'n dir zot. Alor, zot ti fer preparasyon pour repa Pak.
MRK.14.17	Apre soley kouse, Zezi ti vin avek son 12 disip. 
MRK.14.18	Letan zot ti'n pran zot plas pour manze, Zezi ti dir, “Mon dir zot, sa i laverite: Enn parmi zot ki pe manz avek mwan pou trai mwan.”
MRK.14.19	Son bann disip ti vin tris, e enn apre lot, zot ti demann li, “Mwan sa?”
MRK.14.20	Zezi ti reponn zot, “I enn parmi zot 12; sa enn ki pou met lanmen dan pla avek mwan. 
MRK.14.21	Parey i'n ganny ekri dan Lekritir: Fis-de-Lonm pou ale
MRK.14.22	Pandan ki zot ti pe manze, Zezi ti pran dipen. I ti remersye Bondye, kas sa dipen e donn son bann disip. I ti dir, “Pran, sa i mon lekor.”
MRK.14.23	Apre, i ti pran en lakoup diven. I ti remersye Bondye. I ti donn zot e zot tou, zot ti bwar. 
MRK.14.24	I ti dir zot, “Sa i mon disan, disan lalyans ki'n ganny verse pour bokou. 
MRK.14.25	Mon dir zot, sa i laverite: Mon pa pou bwar ankor sa prodwi rezen, ziska zour mon pou bwar diven nouvo dan Rwayonm Bondye.”
MRK.14.26	Apre ki zot ti'n sant bann kantik lafet
MRK.14.27	Zezi ti dir zot, “Zot tou zot pou abandonn mwan. Annefe, Lekritir i dir: Mon pou touy berze e bann mouton pou ganny disperse
MRK.14.28	Me kan mon pou resisite, mon pou al esper zot Galile.”
MRK.14.29	Pyer ti dir li, “Menm si tou lezot i abandonn ou, mwan, mon pa pou abandonn ou.”
MRK.14.30	Zezi ti reponn li, “Mon dir ou, sa i laverite: Ozordi, avan ki kok i sant de fwa, ou pou'n renye mwan trwa fwa.”
MRK.14.31	Me Pyer ti ensiste, “Menm si fodre mon mor avek ou, mon pa pou zanmen dir ki mon pa konn ou.” Tou lezot disip ti dir parey.
MRK.14.32	Zot ti al dan en landrwa ki ti apel Zetsemane
MRK.14.33	I ti anmenn avek li Pyer, Zak ek Zan. I ti konmans santi lafreyer ek langwas. 
MRK.14.34	I ti dir zot, “Mon leker i ranpli avek latristes lanmor. Reste isi e veye.”
MRK.14.35	I ti al en pe pli lwen. I ti tonm ater e i ti priye pour ki si i posib, ki i pa pas dan sa moman soufrans. 
MRK.14.36	I ti priye, “Aba, Papa! Tou keksoz i posib pour ou. Retir sa lakoup devan mwan. Sepandan, pa dapre mon lavolonte, me dapre ou lavolonte.”
MRK.14.37	I ti retournen e i ti trouv sa trwa disip pe dormi. I ti dir avek Pyer, “Simon ou dormi? Ou pa'n ganny lafors pour vey enn erdtan? 
MRK.14.38	Veye e priye pour zot pa tonm dan tantasyon. Lespri i for, me lekor i feb.”
MRK.14.39	I ti al ankor priye, e dir menm parol. 
MRK.14.40	Kan i ti retournen, i ti war zot pe dormi, akoz zot lizye ti lour avek sonmey. Zot pa ti konnen ki pou dir li.
MRK.14.41	Kan i ti retournen trwazyenm fwa, i ti dir zot, “Zot ankor pe dormi e pe repoze? Ase aprezan. Ler in arive, Fis-de-Lonm pe al ganny livre dan lanmen bann peser. 
MRK.14.42	Leve, annou ale! Gete! Sa enn ki pe trai mwan, in arive.”
MRK.14.43	Zezi ti ankor pe koze, kan Zida, enn parmi son 12 disip ti arive avek en lafoul arme avek lepe ek baton. Zot ti'n ganny anvoye par bann gran-pret, bann profeser Lalwa, ek bann ansyen. 
MRK.14.44	Zida ki ti pe trai li, ti'n donn zot en siny: Sa enn ki mon pou anbrase, li menm li. Atrap li e anmenn li.
MRK.14.45	Deswit koman Zida ti arive, i ti al kot Zezi. I ti dir li, “Met!” I ti anbras li.
MRK.14.46	Lezot ti met lanmen lo Zezi e aret li. 
MRK.14.47	Me enn parmi sa bann ki ti pe debout la, ti tir son lepe e donn en kou serviter Gran-Pret e sot son zorey.
MRK.14.48	Zezi ti dir zot, “Eski zot ti bezwen vin avek lepe ek baton pour aret mwan, konmsi mon en bandi? 
MRK.14.49	Tou le zour, mon ti avek zot dan Tanp pe ansennyen, e zot pa ti aret mwan. Me tousala i bezwen arive pour ki Lekritir i ganny akonpli.”
MRK.14.50	Alor, zot tou zot ti abandonn li e zot ti sove.
MRK.14.51	En zennonm, ki ti'n anvlop li zis dan en dra, ti pe swiv Zezi; zot ti esey atrap li. 
MRK.14.52	Me i ti les tonbe sa dra e i ti taye, touni.
MRK.14.53	Zot ti anmenn Zezi kot Gran-Pret. La, tou lezot gran-pret, bann ansyen, ek bann profeser Lalwa ti'n rasanble la. 
MRK.14.54	Pyer ti'n swiv Zezi lwen deryer, ziska dan lakour Gran-Pret. I ti pe asiz parmi bann gard, e pe sof li obor dife. 
MRK.14.55	Bann gran-pret ek Gran Konsey antye ti pe rod en levidans kont Zezi pour zot kondann li anmor. Me zot pa ti trouv nanryen. 
MRK.14.56	En kantite temwen ti'n donn fo levidans kont Zezi; me zot levidans pa ti korobore.
MRK.14.57	Serten ti leve e donn sa fo levidans kont Zezi, 
MRK.14.58	“Nou ti antann li dir: Mon pou detri sa Tanp ki'n konstri par zonm e dan trwa zour mon pou rekonstri en lot, ki pa'n konstri par zonm
MRK.14.59	Me menm lo la, zot ti kontredir kanmarad.
MRK.14.60	Alor, Gran-Pret ti debout devan lasanble e i ti kestyonn Zezi, “Ou napa nanryen pour dir lo sa bann lakizasyon ki zot fer kont ou?”
MRK.14.61	Me Zezi ti gard silans e i pa ti reponn nanryen. Gran-Pret ti demann li ankor, “Eski ou menm Mesi, Garson Bondye beni?”
MRK.14.62	Zezi ti reponn, “Wi! Mwan menm; e zot pou war Fis-de-Lonm pe asiz lo kote drwat Bondye Toupwisan, e pe vini parmi bann nyaz dan lesyel
MRK.14.63	Gran-Pret ti desir son lenz. I ti dir, “Akfer nou bezwen ankor temwen? 
MRK.14.64	Zot in antann li blasfenmen, ki zot desizyon?”
MRK.14.64	Zot tou, zot ti kondann Zezi. Zot ti dir, “I merit lanmor
MRK.14.65	En bann parmi zot ti konmans kras lo li, bann son lizye, e tap li. Zot ti dir, “Profetize! Devinen lekel ki'n tap ou.” Bann gard osi, ti atrap li e bat li.
MRK.14.66	Pyer ti ankor anba dan lakour kan enn bann servant Gran-Pret ti arive. 
MRK.14.67	Kan i ti war Pyer pe sof li obor dife, i ti get li. I ti dir, “Ou osi, ou ti avek Zezi ki sorti Nazaret.”
MRK.14.68	Me i ti nye. I ti reponn, “Mon pa ni konnen, ni konpran sa ki ou pe dir.”
MRK.14.68	Pyer ti sorti deor. Alor en kok ti sante
MRK.14.69	Sa servant ti war li e i ti dir ankor avek bann ki ti la, “Sa zonm i enn parmi zot.”
MRK.14.70	Me Pyer ti nye ankor. En pti moman plitar, bann ki ti la pe debout, ti osi dir avek Pyer, “Ou pa kapab nye ki ou pa enn sa bann disip. Annefe, ou osi, ou en Galileen.”
MRK.14.71	Me Pyer ti fer serman e demann malediksyon lo li, “Mon pa konn sa zonm lo ki zot pe koze.”
MRK.14.72	Zis dan sa moman, en kok ti sant en dezyenm fwa, e Pyer ti rapel sa ki Zezi ti'n dir li, “Avan kok i sant de fwa, ou pou'n renye mwan trwa fwa
MRK.15.1	Byen granmaten, bann gran-pret, bann ansyen, bann profeser Lalwa ek Konsey Siprenm ti syeze. Zot ti fer atas Zezi e anmenn li kot Pilat. 
MRK.15.2	Pilat ti kestyonn li, “Ou menm ou lerwa bann Zwif?”
MRK.15.2	Zezi ti reponn li, “Ou menm ki pe dir.”
MRK.15.3	Bann gran-pret ti fer bokou lakizasyon kont Zezi. 
MRK.15.4	Alor, Pilat ti kestyonn li ankor, “Ou pa reponn? Ou pa tann tou sa bann lakizasyon ki zot pe fer kont ou.”
MRK.15.5	Me Zezi pa ti donn okenn repons. Sa ti sirprann Pilat.
MRK.15.6	Sak lafet Pak, Pilat ti annan labitid larg en prizonnyen ki lafoul ti demande. 
MRK.15.7	Ti annan en zonm ki ti apel Barabas, ki ti dan prizon ansanm avek lezot rebel. Zot ti'n komet en mert pandan en revolt. 
MRK.15.8	Lafoul ti rasanble kot Pilat pour demann sa faver parey labitid. 
MRK.15.9	Pilat ti reponn zot, “Eski zot oule ki mon larg lerwa bann Zwif?”
MRK.15.10	Annefe, Pilat ti konnen ki bann gran-pret ti'n livre Zezi dan son lanmen par zalouzi.
MRK.15.11	Me bann gran-pret ti eksit lafoul pour fer Pilat larg plito Barabas. 
MRK.15.12	Pilat ti redemann zot, “Ki zot oule mon fer avek sa enn ki zot apel lerwa bann Zwif?”
MRK.15.13	Ankor, zot ti kriye, “Krisifye li.”
MRK.15.14	Me Pilat ti demann zot, “Ki krim i'n komet?”
MRK.15.14	Me zot ti kriy pli for, “Krisifye li.”
MRK.15.15	Pour satisfer lafoul, Pilat ti larg Barabas. I ti fer fwet Zezi e livre li dan zot lanmen, pour li ganny krisifye.
MRK.15.16	Bann solda ti anmenn Zezi dan pale gouverner. Zot ti rasanble tou lezot solda. 
MRK.15.17	Zot ti abiy li dan en lenz rouz; zot ti tres en kouronn pikan ki zot ti met lo son latet. 
MRK.15.18	Zot ti salye li: Viv Lerwa bann Zwif! 
MRK.15.19	Zot ti tap li lo latet avek en baton, kras lo li. Zot ti azenou e fer sanblan ador li.
MRK.15.20	Kan zot ti'n fini gognard li, zot ti tir sa lenz rouz, e remet li son lenz. Apre, zot ti anmenn li pour li ganny krisifye.
MRK.15.21	Simon, en Sireneen, papa Aleksann ek Rifis, ti pe pase sorti dan lakanpanny. Bann solda ti fors li anmenn lakrwa Zezi. 
MRK.15.22	Zot ti anmenn Zezi dan en landrwa ki ti apel Golgota, savedir, plas koksis latet. 
MRK.15.23	Zot ti ofer Zezi diven melanze avek lamir; me i ti refize bwar. 
MRK.15.24	Zot ti krisifye li, e zot ti partaz son lenz par tiraz osor, pour desid par sakenn
MRK.15.25	I ti 9 er bomaten kan zot ti krisifye li. 
MRK.15.26	Lo en plak, zot ti afis rezon son kondannasyon: Lerwa bann Zwif. 
MRK.15.27	Zot ti krisifye de bandi avek li, enn adrwat, lot agos. 
MRK.15.28	Alor sa ki ti'n ekri, ti ganny akonpli: I ti ganny konte parmi bann kriminel
MRK.15.29	Dimoun ki ti pe pase, ti ensilte li. Zot ti sekwe latet. Zot ti dir, “Ou ki ti pou detri Tanp e rekonstri li dan trwa zour
MRK.15.30	sov ou lekor, desann lo sa lakrwa.”
MRK.15.31	Bann gran-pret, bann profeser Lalwa osi ti gognard Zezi. Zot ti dir, “I ti sov lezot me i pa kapab sov son prop lekor! 
MRK.15.32	Kris! Lerwa Izrael! Desann, konmela menm, lo sa lakrwa. Konmsa, nou ava war e nou ava krwar.” Bann ki ti'n ganny krisifye avek li ti osi ensilte li.
MRK.15.33	Depi midi ziska 3 er, fernwanr ti fer partou lo later.
MRK.15.34	Ver 3 er, Zezi ti kriy avek en lavwa for: Eloi, Eloi, lama sabaktani
MRK.15.35	Serten parmi bann ki ti pe debout la, ti antann li. Zot ti dir, “Ekoute! I pe apel Eli.”
MRK.15.36	Enn parmi zot ti taye, tranp en leponz dan vineg, met lo bout en golet e donn li pour bwar. Me lezot ti dir, “Espere! Annou gete si Eli pou vin tir li la.”
MRK.15.37	Me Zezi ti kriy byen for e i ti mor.
MRK.15.38	Rido Tanp ti desir an de
MRK.15.39	Kan sa zofisye Romen ki ti pe debout anfas avek Zezi, ti war koman i ti mor, i ti dir, “Vreman! Sa zonm ti Garson Bondye.”
MRK.15.40	Pa tro lwen, ti annan osi bann fanm ki ti pe gete. Parmi zot ti annan Mari Madlenn, Mari manman Pti Zak, Zoze, ek Salome. 
MRK.15.41	Zot ti abitye swiv Zezi, letan i ti Galile e zot ti servi li. Ti annan osi bokou lezot fanm ki ti'n mont avek Zezi Zerizalenm.
MRK.15.42	Aswar ti'n fer, kan Zozef, en zonm ki sorti Arimate ti arive. I ti en manm respektab dan Konsey. Li osi, i ti pe esper Rwayonm Bondye. Koman ti zour Preparasyon, savedir lavey saba, 
MRK.15.43	Zozef ti ganny kouraz pour al kot Pilat, e demann li lekor Zezi. 
MRK.15.44	Pilat ti etonnen pour aprann ki Zezi ti'n deza mor. I ti apel sa zofisye larme e i ti demann li si Zezi ti'n deza mor. 
MRK.15.45	Kan i ti'n antann rapor sa zofisye, i ti donn Zozef permisyon pour pran lekor Zezi. 
MRK.15.46	Zozef ti aste en dra linenn. I ti fer desann lekor Zezi lo lakrwa, anvlop li dan sa dra e depoz li dan en tonbo ki ti'n fouye dan ros. Apre, i ti roul en gro ros devan lantre sa tonbo. 
MRK.15.47	Mari Madlenn ek Mari, manman Zoze ti pe gete kot zot ti depoz Zezi.
MRK.16.1	Apre saba, Mari Madlenn, Mari, manman Zak ek Salome, ti aste bann prodwi aromatik pour zot al anbonm lekor Zezi. 
MRK.16.2	Granmaten, premye zour lasemenn, zis koman soley ti pe leve, zot ti al kot tonbo. 
MRK.16.3	Zot ti pe dir ant zot, “Lekel ki pou roul sa gro ros ki dan lantre tonbo pour nou?”
MRK.16.4	Me kan zot ti gete, zot ti war ki sa gro ros ti'n ganny roul akote. 
MRK.16.5	Alor, zot ti antre dan tonbo, e la, zot ti war en zennonm abiye dan en rob blan, pe asize lo kote drwat; zot ti per.
MRK.16.6	Me i ti dir zot, “Pa bezwen per, mon konnen ki zot pe rod Zezi ki sorti Nazaret, ki'n ganny krisifye. I pa isi, i'n resisite. Gete, la landrwa kot zot ti'n met li. 
MRK.16.7	Me al dir son bann disip ek Pyer ki i pe al esper zot Galile. Zot pou war li laba, parey i'n dir zot
MRK.16.8	Alor, zot ti sorti dan kavo e zot ti taye akoz zot ti pe tranble avek lafreyer. Zot pa ti dir personn nanryen, akoz zot ti per.
MRK.16.10	Mari Madlenn ti al rakont bann ki ti'n la avek Zezi, ki ti dan dey e ti pe plere. 
MRK.16.11	Me kan zot ti tande ki Zezi i vivan, e ki Mari Madlenn ti'n war li, zot pa ti oule krwar.
MRK.16.12	Apre sa, Zezi ti aparet dan en lot fason avek de disip lo semen ki al dan lakanpanny. 
MRK.16.13	Zot ti retournen e rakont lezot disip. Me zot osi, zot pa ti oule krwar.
MRK.16.14	Plitar, Zezi ti aparet avek sa onz disip pandan ki zot ti pe manze. I ti repros zot, akoz zot ti mank lafwa. Zot pa ti oule krwar dimoun ki ti'n war li, apre ki i ti'n resisite. 
MRK.16.15	I ti dir zot, “Al partou dan lemonn antye; anons Bonn Nouvel avek tou dimoun. 
MRK.16.16	Sa enn ki ava krwar e ki ava ganny batize, pou ganny sove. Me sa enn ki pa krwar, pou ganny kondannen.
MRK.16.17	La bann siny ki pou akonpanny bann ki krwar: Zot pou sas demon lo mon non; zot pou koz bann nouvo langaz. 
MRK.16.18	Si zot atrap serpan; si zot bwar en pwazon, sa pa pou fer zot okenn dimal. Zot pou poz zot lanmen lo bann malad e bann malad pou geri.”
MRK.16.19	Apre ki Senyer Zezi ti'n fini koz avek zot, i ti mont dan lesyel e asiz lo kote drwat Bondye. 
MRK.16.20	Bann disip ti al anons Bonn Nouvel partou. Senyer ti ed zot dan sa travay. I ti konfirm son mesaz par bann siny ki ti akonpanny li.
LUK.1.1	Plizyer dimoun in esey ekri sa bann levennman ki'n arive parmi nou. 
LUK.1.2	Sa i parey sa ki bann temwen ki ti la depi o konmansman i'n transmet nou. Zot in vin bann serviter pour anons laparol. 
LUK.1.3	I bon ki mwan osi, apre ki mon'n egzamin byen tou sa ki'n arive depi o konmansman, mon ekri sa bann levennman byen annord pour ou, mon zanmi Teofil
LUK.1.4	Konmsa, ou ava kapab konpran koman bann lansennyman ki ou'n gannyen, i solid.
LUK.1.5	Lepok ki Herod ti lerwa Zide, ti annan en pret ki ti apel Zakari, en manm bann pret dan group Abya. Son fanm Elizabet ti en desandan Aaron. 
LUK.1.6	Tou le de, ti mars dan ladrwatir devan Bondye. Zot ti swiv parfetman tou bann komannman ek bann Lalwa Senyer. 
LUK.1.7	Zot ti napa zanfan, akoz Elizabet ti steril, e tou le de ti deza byen vye.
LUK.1.8	En zour, Zakari ti an servis an tan ki pret devan Bondye. Annefe, ti tour son group pou fer sa servis. 
LUK.1.9	Dapre koutim kot bann pret, zot ti tir osor pour antre dan Tanp e fer lofrann lansan
LUK.1.10	Pandan ki Zakari ti pe bril lansan dan Tanp, lafoul ti pe priye deor. 
LUK.1.11	Alor, en lanz Senyer ti aparet avek Zakari. I ti debout lo kote drwat lotel lansan
LUK.1.12	Kan Zakari ti war lanz, i ti enkyet; en lafreyer ti pran li. 
LUK.1.13	Me lanz ti dir li, “Pa per Zakari, Bondye in egzos ou lapriyer. Ou fanm, Elizabet, pou ganny en garson, e ou ava apel li Zan. 
LUK.1.14	Ou pou ganny bokou lazwa ek kontantman, son nesans pou anmenn lazwa pour bokou. 
LUK.1.15	I pou vin enportan devan Senyer. I pa pou bwar ni diven, ni okenn labwason fermante, e i pou ranpli avek Lespri-Sen, deza avan son nesans. 
LUK.1.16	I pou fer bokou Izraelit retourn kot Senyer, zot Bondye. 
LUK.1.17	I pou vin koman mesaze Bondye, avek lespri ek pouvwar profet Eli: I pou tourn leker bann papa ver zot zanfan. I pou fer sanze bann ki dezobeisan e bann ki zis pou ganny lasazes
LUK.1.18	Zakari ti demann lanz, “Ki mannyer mon pou konn sa? Annefe mon vye, e mon fanm osi i annan en laz byen avanse.”
LUK.1.19	Alor lanz ti reponn li, “Mwan, Gabriyel
LUK.1.20	Me akoz ou pa'n krwar mon parol ki pou akonpli kan son letan ava arive, ou pa pou kapab koze ziska ki tou sa ki mon'n anons ou i arive.”
LUK.1.21	Pandan tou sa letan, dimoun ki ti pe esper Zakari, ti etonnen ki i ti pe tarde dan sanktyer. 
LUK.1.22	Kan i ti sorti, i pa ti kapab koz avek zot. Alor, zot ti konpran ki i ti'n ganny en vizyon letan i ti dan sanktyer. I ti fer siny e i pa ti kapab koze. 
LUK.1.23	Kan son letan servis ti fini, i ti al se li.
LUK.1.24	En pe letan plitar, son fanm Elizabet ti tonm ansent, e i ti kasyet pandan senk mwan. 
LUK.1.25	I ti dir, “La sa ki Senyer in fer pour mwan: I'n deside retir mon laont devan mon pep.”
LUK.1.26	Kan Elizabet ti dan son sizyenm mwan, Bondye ti anvoy lanz Gabriyel dan en lavil Galile ki ti apel Nazaret. 
LUK.1.27	I ti anmenn en mesaz kot en zenn fiy, ki ti'n fiyanse avek en zonm ki ti apel Zozef, en desandan lerwa David. Sa zenn fiy ti apel Mari. 
LUK.1.28	Lanz ti antre kot Mari. I ti dir li, “Ou erez Mari! Ou ki'n ganny faver Bondye. Senyer i avek ou!”
LUK.1.29	Me sa bann parol ti trouble Mari. I ti demann dan li menm ki sinifikasyon en tel salitasyon.
LUK.1.30	Lanz ti dir li, “Pa per Mari! Bondye in montre ou son lanmour dan en fason spesyal. 
LUK.1.31	Ou pou tonm ansent, ou pou ganny en garson, e ou ava apel li Zezi. 
LUK.1.32	I pou gran e i pou ganny apele Garson Bondye Treo. Bondye pou donn li tronn son papa, David. 
LUK.1.33	I pou renny lo tou desandan Zakob pour touzour, e son renny pa pou zanmen fini.”
LUK.1.34	Mari ti dir avek lanz, “Ki mannyer sa pou arive, akoz mon en zenn fiy vyerz?”
LUK.1.35	Lanz ti reponn li, “Lespri-Sen pou desann lo ou. Bondye pou kouver ou avek son pwisans parey en lonbraz. Pour sa rezon, sa zanfan ki pou ne pou konsakre pour Bondye. I pou apel Garson Bondye.
LUK.1.36	Zisteman, ou fanmir, Elizabet osi i ansent. I pou ganny en garson, menm dan son vyeyes. I deza ansent depi sis mwan, menm si dimoun ti dir ki i steril. 
LUK.1.37	Annefe, napa nanryen ki enposib pour Bondye.”
LUK.1.38	Alor, Mari ti dir, “Mon servant Senyer. Ki tou i pas pour mwan, parey ou'n dir.” Alor, lanz ti kit li.
LUK.1.39	En pe letan apre, Mari ti deswit pran semen dan direksyon en lavil sitye dan montanny Zide. 
LUK.1.40	I ti antre dan lakaz Zakari, e salye Elizabet. 
LUK.1.41	Kan Elizabet ti antann salitasyon Mari, son baba ti bouze dan son vant. 
LUK.1.42	Elizabet, ranpli avek Lespri-Sen, ti kriy avek en lavwa for, “Bondye in beni ou plis ki tou lezot fanm! Ki sa benediksyon i repoz lo sa zanfan ki ou pou gannyen! 
LUK.1.43	Ki mon ete pour ki manman mon Senyer i vin kot mwan? 
LUK.1.44	Annefe, kan mon ti antann ou salitasyon, mon baba ti sote avek lazwa dan mon vant. 
LUK.1.45	I byennere sa enn ki'n krwar ki tou sa ki Bondye ti anonse, pou arive!”
LUK.1.46	Mari ti dir:
LUK.1.46	Mon glorifye Senyer avek tou mon leker.
LUK.1.47	Mon lespri i dan lazwa akoz Bondye, mon Sover.
LUK.1.48	In zet son regar lo mwan, son senp servant.
LUK.1.48	Apartir ozordi, dimoun pou apel mwan byennerez.
LUK.1.49	Bondye Toupwisan in fer gran mervey pour mwan.
LUK.1.49	Son Non i sen.
LUK.1.50	I annan konpasyon
LUK.1.50	pour tou dimoun ki obei li,
LUK.1.50	atraver tou bann zenerasyon.
LUK.1.51	Par lafors son lebra, i'n montre son pouvwar.
LUK.1.51	I'n dispers bann ki annan lorgey dan profon zot leker.
LUK.1.52	I'n tir bann dimoun pwisan lo zot tronn,
LUK.1.52	e i'n elev bann ki senp.
LUK.1.53	I'n donn bann ki lafen, bon keksoz annabondans.
LUK.1.53	I'n fer bann ris retourn lanmen vid.
LUK.1.54	I'n vin ed pep Izrael, son serviter.
LUK.1.54	I pa'n oubliy montre son bonte,
LUK.1.55	parey i ti promet nou zanset,
LUK.1.55	Abrahanm ek son desandans pour touzour.
LUK.1.56	Mari ti reste kot Elizabet pour apepre trwa mwan. Apre sa, i ti retourn se li.
LUK.1.57	Kan letan ti'n arive pour Elizabet ganny son baba, i ti donn nesans en garson. 
LUK.1.58	Son bann vwazen ek son bann fanmir ti'n tande ki Senyer ti'n montre son bonte anver li. Zot tou, zot ti vin partaz son lazwa.
LUK.1.59	Wit zour plitar, zot ti vin sirkonsi sa baba
LUK.1.60	Me son manman ti dir, “Non, i pou apel Zan.”
LUK.1.61	Alor zot ti dir li, “Me napa personn dan ou fanmir ki annan sa non.”
LUK.1.62	Zot ti fer siny avek Zakari, pour demann li ki mannyer i ti ava kontan apel son garson. 
LUK.1.63	Alor, Zakari ti demann en pti lardwaz e i ti ekri, “I pou apel Zan.” Tou dimoun ti reste sezi.
LUK.1.64	Sa menm moman, Zakari ti rekonmans koze. I ti rann glwar Bondye aotvwa. 
LUK.1.65	Tou son bann vwazen ti sezi. Tou dimoun dan zanviron Zide ti rakont sa bann levennman. 
LUK.1.66	Tou dimoun ki ti antann sa nouvel, ti reflesi lo la. Zot ti demande, “Ki sa zanfan pou devenir?” Annefe, lanmen Senyer ti vreman avek li.
LUK.1.67	Zakari, papa sa pti zanfan, ti ranpli avek Lespri-Sen. I ti dir:
LUK.1.68	Mon rann glwar mon Senyer, Bondye pep Izrael,
LUK.1.68	akoz in vin vizit e delivre son pep.
LUK.1.69	I'n anvoy en pwisan sover pour nou,
LUK.1.69	sorti parmi desandan lerwa David, son serviter.
LUK.1.70	Parey i ti'n anonse depi lontan
LUK.1.70	par labous bann profet
LUK.1.70	ki'n ganny konsakre pour li,
LUK.1.71	ki i pou delivre nou kont nou bann lennmi
LUK.1.71	ek bann ki deteste nou.
LUK.1.72	In montre son bonte anver nou bann zanset
LUK.1.72	e i pa'n oubliy son lalyans sen.
LUK.1.73	Par serman ki i ti fer avek nou zanset Abrahanm
LUK.1.74	in delivre nou dan lanmen nou bann lennmi,
LUK.1.74	pour nou kapab servi li san lafreyer;
LUK.1.75	pour viv en lavi zis e konsakre pour li
LUK.1.75	tou le zour nou lavi.
LUK.1.76	Kanta ou, mon zanfan,
LUK.1.76	ou pou ganny apele profet Bondye Treo.
LUK.1.76	Annefe, ou pou mars devan Senyer
LUK.1.76	pour prepar son semen,
LUK.1.77	pour fer konnen son pep ki i vin sov li
LUK.1.77	e pardonn li son pese.
LUK.1.78	Gras a labonte nou Bondye,
LUK.1.78	son lalimyer pou ekler nou
LUK.1.78	depi lao dan lesyel.
LUK.1.79	I pou ekler tou dimoun
LUK.1.79	ki reste dan fernwanr e dan lonbraz lanmor.
LUK.1.79	I pou diriz nou lepa lo semen lape.
LUK.1.80	Sa pti zanfan ti grandi e i ti vin for spirityelman. I ti reste dan dezer ziska zour i ti paret an piblik devan pep Izrael.
LUK.2.1	Pandan sa letan, Sezar Ogis
LUK.2.2	Sa ti premye resansman, dan letan Kiriniis, ki ti gouverner Lasiri. 
LUK.2.3	Tou dimoun ti al anrezistre zot, sakenn dan son prop lavil.
LUK.2.4	Alor, Zozef osi ti kit Nazaret dan Galile, pour al dan Zide, dan lavil David, ki ti apel Betlehenm. Annefe, Zozef ti en desandan David. 
LUK.2.5	I ti al laba pour anrezistre li avek Mari, son fiyanse, ki ti ansent.
LUK.2.6	Pandan ki zot ti Betlehenm, letan ti'n arive pour Mari ganny son baba. 
LUK.2.7	I ti donn nesans son premye ne, en garson. Mari ti anvlop li dan en drapo. I ti depoz li dan en manzwar, akoz ti napa plas pour zot dan lotel.
LUK.2.8	Dan sa menm rezyon, ti annan bann berze. Zot ti pe pas lannwit deor pou vey zot troupo mouton. 
LUK.2.9	En lanz Senyer ti aparet devan zot. Mazeste Senyer ti klate otour zot, e zot ti ganny en gran lafreyer. 
LUK.2.10	Me lanz ti dir zot, “Pa per! Mon annan en bon nouvel pour zot, ki pou donn lepep antye en gran lazwa: 
LUK.2.11	Ozordi en Sover in ne dan lavil David. Li menm Kris, Senyer. 
LUK.2.12	La siny koman zot ava kapab rekonnet li: Zot ava war en pti baba anvlope dan en drapo, pe dormi dan en manzwar.”
LUK.2.13	Deswit, en gran larme lanz ti zwenn avek sa lanz. Zot ti loue Bondye. Zot ti dir, 
LUK.2.14	“Laglwar Bondye lao dan lesyel! Lape lo later pour dimoun ki i kontan.”
LUK.2.15	Kan bann lanz ti'n kit zot pour retourn dan lesyel, sa bann berze ti dir ant zot, “Annou al ziska Betlehenm, pou war sa ki'n arive, sa ki Senyer in fer nou konnen.”
LUK.2.16	Zot ti depese pour ale. Zot ti war Mari, Zozef ek sa pti baba ki ti pe alonze dan en manzwar. 
LUK.2.17	Kan bann berze ti war sa, zot ti rakont sa ki bann lanz ti'n dir zot konsernan sa pti zanfan. 
LUK.2.18	Tou dimoun ki ti antann sa ki bann berze ti dir, ti etonnen. 
LUK.2.19	Me Mari ti gard tou sa bann parol dan son memwar e medit bokou lo la.
LUK.2.20	Apre sa, bann berze ti retournen. Zot ti rann glwar Bondye. Zot ti remersye li pour tou sa ki zot in tande e war, parey lanz ti'n anons zot.
LUK.2.21	Wit zour apre son nesans, sa pti baba ti ganny sirkonsi. Zot ti apel li Zezi, non ki lanz ti dir avan ki son manman ti ansent
LUK.2.22	Kan zour ti'n arive pour zot ganny pirifye dapre Lalwa Moiz
LUK.2.23	Annefe, parey in ekri dan Lalwa Senyer: Tou Garson premye ne, pou ganny konsakre pour Senyer
LUK.2.24	Parey lalwa i osi demande, zot ti ofer en sakrifis: En per tourtrel, oubyen de zenn pizon
LUK.2.25	Ti annan en zonm dan Zerizalenm ki ti apel Simeon. I ti en zonm zis ki ti annan respe pour Senyer. I ti pe esper konsolasyon pep Izrael e Lespri-Sen ti avek li. 
LUK.2.26	Lespri-Sen ti'n fer li konnen ki i pa pou mor avan ki i war Mesi ki Senyer ti'n promet.
LUK.2.27	Sa zour, dirize par Lespri, Simeon ti antre dan Tanp. Kan paran Zezi ti'n anmenn zot zanfan dan Tanp pour fer sa ki lalwa ti demande, 
LUK.2.28	Simeon ti pran li dan son lebra e loue Bondye. I ti dir:
LUK.2.29	Senyer! Aprezan les mwan, ou serviter,
LUK.2.29	kit sa later anpe dapre ou parol.
LUK.2.30	Annefe, mon lizye in war ou delivrans
LUK.2.31	ki ou'n prepare devan tou bann pep,
LUK.2.32	en lalimyer pour ekler bann nasyon
LUK.2.32	e laglwar ou pep, Izrael.
LUK.2.33	Papa ek manman Zezi ti etonnen ler zot ti antann sa bann parol ki Simeon ti'n dir lo Zezi. 
LUK.2.34	Simeon ti beni zot. Apre, i ti dir avek Mari:
LUK.2.34	Sa pti zanfan in ganny swazir
LUK.2.34	pour abes e relev bokou dimoun dan Izrael.
LUK.2.34	I pou en siny kontradiksyon.
LUK.2.35	Ensi, sa ki pe pase
LUK.2.35	dan leker bokou dimoun ava ganny revele.
LUK.2.35	Kanta ou, Mari, en lepe pou transpers ou leker.
LUK.2.36	Ti annan osi en profetes ki ti apel Ann, fiy Fanyel, sorti dan tribi Aser. I ti tre vye. I ti'n viv avek son mari zis pour 7 an. 
LUK.2.37	I ti'n reste vev. Aze 84 an, i pa ti kit Tanp. I ti kontinyen servi Bondye, lizour koman aswar; i ti zennen e priye.
LUK.2.38	Dan sa menm moman, Ann ti arive. I ti konmans loue Bondye, e koz lo sa zanfan avek tou bann ki ti pe esper delivrans Zerizalenm.
LUK.2.39	Kan Zozef ek Mari, ti'n fer sa ki Lalwa Senyer ti demande, zot ti retourn Galile, dan zot prop lavil ki ti apel Nazaret. 
LUK.2.40	Sa zanfan ti grandi. I ti vin for, ranpli avek lasazes, e lagras Bondye ti avek li.
LUK.2.41	Toulezan, Zozef ek Mari ti annan labitid al Zerizalenm pour lafet Pak. 
LUK.2.42	Kan Zezi ti'n ganny 12 an
LUK.2.43	Kan lafet ti'n fini, zot ti retournen. Me Zezi ti'n reste Zerizalenm, san ki son paran ti remarke. 
LUK.2.44	Zot ti prezimen ki i ti avek bann vwayazer. Zot ti'n marse pandan en zournen antye, kan zot ti rod li parmi bann fanmir ek bann zanmi. 
LUK.2.45	Me zot pa ti trouv li. Alor, zot ti retourn Zerizalenm e kontinyen rod li.
LUK.2.46	Trwa zour plitar, zot ti war li dan Tanp, pe asize parmi bann profeser lalwa. I ti pe ekout zot e pe poz zot kestyon. 
LUK.2.47	Tou dimoun ki ti antann li, ti etonnen par son lentelizans ek son bann repons. 
LUK.2.48	Kan son paran ti war li, zot ti sirprann. Son manman ti dir li, “Mon garson! Akoz ou'n fer sa avek nou? Ou papa ek mwan, nou'n rod ou partou, e nou ti byen trakase.”
LUK.2.49	Zezi ti reponn zot, “Akoz zot ti pe rod mwan? Zot pa konnen ki mon annan travay dan lakaz mon Papa?”
LUK.2.50	Me zot pa ti konpran sa ki i ti pe dir zot.
LUK.2.51	Zezi ti retourn Nazaret avek zot. I ti kontinyen obei zot. Son manman ti gard tousala dan son leker.
LUK.2.52	Zezi ti grandi fizikman. I ti progrese dan lasazes devan Bondye e devan zonm.
LUK.3.1	Dan kenzyenm lannen renny lanperer Tiber
LUK.3.2	Dan sa letan, Hann ek Kaif
LUK.3.3	Zan ti al partou dan rezyon larivyer Zourden. I ti proklanmen ki dimoun i devre konverti e ganny batize, pour pardon zot pese. 
LUK.3.4	Parey i'n ekri dan liv profet Ezai:
LUK.3.4	En lavwa pe kriye dan dezer:
LUK.3.4	Prepar semen Senyer,
LUK.3.4	fer drwat son bann santye.
LUK.3.5	Tou bann vale pou ganny konble;
LUK.3.5	tou bann montanny ek tou kolin
LUK.3.5	pou ganny aplati.
LUK.3.5	Bann semen kontour, pou vin drwat;
LUK.3.5	bann semen abos, pou vin plat.
LUK.3.6	Tou dimoun pou war delivrans Bondye
LUK.3.7	Zan ti dir avek sa lafoul ki ti vin kot li pour ganny batize, “Ras viper ki zot ete! Lekel ki'n montre zot koman sov lakoler ki pou vini? 
LUK.3.8	Alor, prodwi bann bon fri ki montre ki zot in konverti. Pa zis dir dan zot menm: Abrahanm i nou papa.
LUK.3.8	Les mwan dir zot ki Bondye i kapab servi sa bann ros ki la, pour fer zot vin desandans Abrahanm. 
LUK.3.9	Konmela menm, lars in pare la obor rasin bann pye dibwa. Tou pye dibwa ki pa raport bon fri, pou ganny koupe e zet dan dife.”
LUK.3.10	Lafoul ti demann Zan, “Alor, ki nou devre fer?”
LUK.3.11	Zan ti reponn, “Sa enn ki annan de semiz, donn enn son kanmarad ki napa; sa ki annan dekwa manze, li osi i devre partaze.”
LUK.3.12	Bann kolekter taks ki ti'n vini pour ganny batize ti demann avek Zan, “Nou, ki nou devre fer?”
LUK.3.13	I ti reponn zot, “Pa bezwen fer dimoun pey plis taks ki fodre.”
LUK.3.14	Bann solda ti osi demann li, “E nou, ki nou devre fer?”
LUK.3.14	Zan ti dir zot, “Pa servi vyolans, oubyen fo lakizasyon; kontant zot avek zot lapey.”
LUK.3.15	Lespwar lafoul ti gran. Zot ti demann dan zot menm: Zan, pa li menm li Kris!
LUK.3.16	Alor, Zan ti reponn zot tou, “Mwan, mon batiz zot avek delo, me sa enn ki pe vini, i pli for ki mwan, e mon pa diny pour delarg lase son sandal. Li, i pou batiz zot avek Lespri-Sen ek dife. 
LUK.3.17	Son fours i dan son lanmen pour li separ lagrenn ek lapay. I pou anmas lagrenn dan son langar rezerv, me i pou bril lapay dan dife ki pa zanmen tennyen.”
LUK.3.18	Ensi, avek bokou parol lankourazman, Zan ti anons Bonn Nouvel avek lepep. 
LUK.3.19	Me i ti'n reprimann lerwa Herod konsernan Herodyad, fanm son frer; osi akoz lezot move keksoz ki i ti'n fer. 
LUK.3.20	Alor, pour fer keksoz vin pli grav ankor, Herod ti fer met Zan dan prizon.
LUK.3.21	Apre ki tou dimoun ti'n ganny batize, Zezi osi ti ganny batize. Pandan ki i ti pe priye, lesyel ti ouver. 
LUK.3.22	Lespri-Sen ti desann lo li dan laform en pizon. En lavwa sorti dan lesyel, ti dir, “Ou menm mon Garson byenneme, ou donn mwan bokou lazwa.”
LUK.3.23	Kan Zezi ti konmans son misyon, i ti annan apepre 30an. Parey dimoun ti krwar, Zezi ti garson Zozef. Zozef ti garson Heli, 
LUK.3.24	garson Matat, garson Levi, garson Melki, garson Yannai, garson Zozef, 
LUK.3.25	garson Matatyas, garson Amos, garson Nahoum, garson Hesli, garson Nagay, 
LUK.3.26	garson Maat, garson Matatyas, garson Semein, garson Yosek, garson Yoda, 
LUK.3.27	garson Yoanann, garson Reza, garson Zorobabel, garson Salatyel, garson Neri, 
LUK.3.28	garson Melki, garson Adi, garson Kosanm, garson Elmadanm, garson Er, 
LUK.3.29	garson Zozye, garson Eliezer, garson Yorim, garson Matat, garson Levi, 
LUK.3.30	garson Simeon, garson Zida, garson Zozef, garson Yonanm, garson Eliakim, 
LUK.3.31	garson Melea, garson Menna, garson Matata, garson Natan, garson David, 
LUK.3.32	garson Zese, garson Obed, garson Booz, garson Sala, garson Naasonn, 
LUK.3.33	garson Aminadab, garson Admin, garson Arni, garson Hesronn, garson Fares, garson Zida, 
LUK.3.34	garson Zakob, garson Izaak, garson Abrahanm, garson Tara, garson Nakor, 
LUK.3.35	garson Serik, garson Rago, garson Falek, garson Heber, garson Sala, 
LUK.3.36	garson Kenann, garson Arpaksad, garson Senm, garson Noe, 
LUK.3.37	garson Lamek, garson Matousalenm, garson Henok, garson Yered, garson Maleleel, garson Kenann, 
LUK.3.38	garson Enos, garson Set, garson Adan, garson Bondye.
LUK.4.1	Zezi, ranpli avek Lespri-Sen, ti kit larivyer Zourden e Lespri ti anmenn li dan dezer. 
LUK.4.2	Laba, dyab ti tant li pandan 40 zour. Zezi pa ti manz nanryen pandan tou sa letan. Alor, i ti lafen.
LUK.4.3	Alor, dyab ti dir li, “Si ou Garson Bondye, donn lord ki sa ros i vin dipen.”
LUK.4.4	Zezi ti reponn li, “Lekritir i deklare: Zonm pa pou viv zis lo dipen
LUK.4.5	Alor, dyab ti anmenn Zezi dan en landrwa pli o, kot i ti montre li tou bann rwayonm later. 
LUK.4.6	I ti dir li, “Mon pou donn ou tou pouvwar ek mazeste sa bann rwayonm. Annefe, tousala in ganny livre avek mwan, e mwan, mon kapab donn nenport ki, ki mon oule. 
LUK.4.7	Par konsekan, si ou ador mwan, tousala ava vin pour ou.”
LUK.4.8	Zezi ti reponn li, “I'n ekri: Ou devre ador Senyer ou Bondye, e servi zis li tousel
LUK.4.9	Apre sa, dyab ti anmenn Zezi Zerizalenm. I ti met li debout lo lapwent twa Tanp. Dyab ti dir li, “Si ou Garson Bondye, zet ou anba. 
LUK.4.10	I'n ekri: Bondye ava donn lord son bann lanz pour protez ou. 
LUK.4.11	E ankor: Zot pou anmenn ou lo zot lanmen, pangar ou konny ou lipye avek en ros
LUK.4.12	Zezi ti reponn li, “I'n ekri: Ou pa devre tant Senyer ou Bondye
LUK.4.13	Kan dyab ti'n fini tant Zezi dan tou diferan fason, i ti kit li ziska ki i ganny en pli bon lokazyon.
LUK.4.14	Ranpli avek pwisans Lespri, Zezi ti retourn Galile. Dan tou sa rezyon antye, son renonmen ti fannen.
LUK.4.15	I ti konmans ansennyen dan zot bann sinagog, e tou dimoun ti dir bokou dibyen lo li.
LUK.4.16	Zezi ti ariv Nazaret kot i ti'n grandi. Zour saba, i ti antre dan sinagog, parey son labitid. I ti debout pour lir Lekritir. 
LUK.4.17	Zot ti donn li liv profet Ezai. I ti ouver dan landrwa kot i'n ekri:
LUK.4.18	Lespri Senyer i lo mwan,
LUK.4.18	akoz in konsakre mwan
LUK.4.18	pour anons Bonn Nouvel avek bann pov.
LUK.4.18	I'n anvoy mwan proklanm
LUK.4.18	delivrans bann prizonnyen,
LUK.4.18	e fer bann aveg war kler,
LUK.4.18	donn laliberte bann ki ganny oprimen,
LUK.4.19	proklanm en lannen
LUK.4.19	kot ava war labonte Senyer
LUK.4.20	Alor, Zezi ti ferm roulo liv; i ti rann avek sa serviter, e i ti asize. Tou dimoun dan sinagog ti fikse zot lizye lo li. 
LUK.4.21	Alor, i ti dir zot, “Ozordi, sa parol Lekritir ki zot in tande, in akonpli.”
LUK.4.22	Tou dimoun ti koz dibyen lo Zezi. Zot ti dan ladmirasyon devan bann parol ekstraordiner ki ti sorti dan son labous. Zot ti dir, “Sa, pa li menm garson Zozef?”
LUK.4.23	Zezi ti dir zot, “Sirman, zot pou sit mwan sa proverb: Dokter geri ou, ou menm. Nou'n tande tou sa ki ou'n fer dan Kapernaoum, fer li isi osi, dan ou prop lavil.”
LUK.4.24	I ti azoute, “Mon dir zot, sa i laverite: Okenn profet pa ganny byen aksepte dan son prop lavil. 
LUK.4.25	Me les mwan dir zot: Ti annan en kantite vev dan pei Izrael dan lepok profet Eli, kan lesyel ti fermen pandan 3 an 6 mwan, e ti annan en gran lafanmin partou dan pei
LUK.4.26	Pourtan, Eli pa ti ganny anvoye kot okenn zot. Me i ti ganny anvoye kot en vev dan lavil Sarepta, dan rezyon Sidon
LUK.4.27	Ti osi annan en kantite lepre dan pei Izrael dan lepok profet Elize. Sepandan, personn pa ti ganny pirifye, sof Naaman, en Siriyen
LUK.4.28	Tou dimoun dan sinagog ti ranpli avek lakoler kan zot ti antann sa. 
LUK.4.29	Zot ti leve, trenn Zezi an deor lavil, lo bor presipis sa kolin kot zot lavil ti'n ganny konstri, pour zet li anba. 
LUK.4.30	Me Zezi ti pas dan milye zot e i ti ale.
LUK.4.31	Zezi ti desann Kapernaoum, en lavil dan Galile. I ti ansenny zot zour saba. 
LUK.4.32	Dimoun ti etonnen par mannyer ki i ti ansennyen, akoz i ti koz avek lotorite.
LUK.4.33	Dan sinagog, ti annan en zonm ki ti ganny tourmante par en move lespri. I ti kriye avek en lavwa for, 
LUK.4.34	“Ki ou pe rode avek nou, Zezi ki sorti Nazaret? Eski ou'n vin isi pour detri nou? Mon konnen ki ou ete: Ou menm sa Zonm Sen ki sorti kot Bondye.”
LUK.4.35	Me Zezi ti reprimann sa lespri, “Reste trankil! Sorti dan sa zonm.”
LUK.4.35	Sa move lespri ti zet sa zonm ater devan tou dimoun e sorti san fer li okenn dimal.
LUK.4.36	Tou dimoun ti etonnen e zot ti dir ant zot, “Ki kalite parol sa? I komann bann move lespri avek lotorite ek pwisans e zot sorti.”
LUK.4.37	Alor, repitasyon Zezi ti fannen partou dan rezyon.
LUK.4.38	Zezi ti kit sinagog e i ti al kot Simon. Belmer Simon ti malad avek en lafyev. Alor, zot ti demann Zezi pour geri li.
LUK.4.39	Zezi ti bes lo belmer Simon. I ti ordonn lafyev pour kit li. Deswit, lafyev ti kit li; i ti leve e servi zot.
LUK.4.40	Apre soley kouse, tou dimoun ki ti annan fanmir malad avek toudsort maladi, ti anmenn zot kot Zezi. Zezi ti poz son lanmen lo zot, e geri zot. 
LUK.4.41	Bann demon ti sorti dan bokou dimoun, an kriyan, “Ou menm Garson Bondye!”
LUK.4.41	Alor, Zezi ti reprimann zot. I ti anpes zot koze, akoz zot ti konnen ki li menm Mesi.
LUK.4.42	De ki lizour ti fer, Zezi ti kit lavil e al dan en landrwa izole. En lafoul dimoun ti rod li. Kan zot ti war li, zot ti oule i reste avek zot. Zot pa ti anvi i kit zot.
LUK.4.43	Me Zezi ti dir zot, “Mon bezwen anons Bonn Nouvel Rwayonm Bondye dan lezot lavil osi. Pour sa rezon, ki Bondye in anvoy mwan.”
LUK.4.44	Alor, Zezi ti kontinyen proklanm son mesaz dan bann sinagog dan Zide.
LUK.5.1	En zour, Zezi ti pe debout obor Lak Zenezaret
LUK.5.2	Zezi ti war de kannot obor lak; bann peser ti'n sorti. Zot ti pe lav zot lasenn. 
LUK.5.3	Zezi ti anbark dan en kannot ki ti pour Simon. I ti demann li pour pous son kannot en pti pe alekar avek later. La, Zezi ti asiz dan sa kannot e i ti ansenny lafoul.
LUK.5.4	Kan i ti'n fini koze, Zezi ti dir avek Simon, “Avans kannot dan kre e zet ou lasenn pour atrap pwason.”
LUK.5.5	Simon ti reponn, “Met! Nou'n travay tou lannwit e nou pa'n atrap nanryen! Me akoz ou'n dir mwan zet mon lasenn, mon pou fer li.”
LUK.5.6	Alor, zot ti zet zot lasenn, e deswit, zot ti atrap en kantite pwason; zot lasenn ti pe konmans desire. 
LUK.5.7	Zot ti fer siny zot bann dalon dan lot kannot pour vin ede. Zot ti vini e zot ti ranpli tou le de kannot avek pwason, ziska ki kannot ti pre pour koule.
LUK.5.8	Kan Simon ti war sa, i ti tonm azenou devan Zezi. I ti dir, “Senyer, elwanny ou avek mwan, akoz mon en zonm ki fer pese!”
LUK.5.9	Annefe, Simon ek tou son bann kanmarad ki ti avek li, ti sezi akoz sa gran kantite pwason ki zot ti'n atrape. 
LUK.5.10	Zak ek Zan, de garson Zebede, ki ti zanmi lapes Simon, zot osi, zot ti'n sezi. Me Zezi ti dir avek Simon, “Pa per! Dezormen ou pou lapes zonm!”
LUK.5.11	Apre ki zot ti'n anmenn zot kannot ater, zot ti kit tou e zot ti swiv Zezi.
LUK.5.12	Kan ki Zezi ti dan enn sa bann lavil, ti annan en zonm ki ti annan en maladi parey lalep. Kan i ti war Zezi, i ti tonm lafas ater. I ti sipliy li, “Senyer, si oule, ou kapab fer mwan vin pir.” 
LUK.5.13	Zezi ti lev son lanmen e tous li. I ti dir, “Mon oule! Vin pir.”
LUK.5.13	Deswit sa maladi ki ti parey lalep ti kit li. 
LUK.5.14	Zezi ti ordonn li pour pa rakont sa personn, “Me al fer pret war ou, e ofer sakrifis parey Moiz in ordonnen. Sa i ava laprev ki ou'n geri
LUK.5.15	Sepandan, nouvel lo Zezi ti fann plis ankor. Bann gran lafoul ti rasanble pour ekout li, e pour li geri zot maladi. 
LUK.5.16	Me Zezi ti al dan bann landrwa dezer pour priye.
LUK.5.17	En zour, Zezi ti pe ansennyen. En group Farizyen ek profeser Lalwa ti pe asize pre lanmenm. Zot ti'n vini, sorti dan tou bann vilaz dan Galile, Zide e dan Zerizalenm. Pwisans Senyer ti prezan avek Zezi, pour li realiz bann gerizon.
LUK.5.18	En group dimoun ti arive avek en zonm paralize lo en lanmak. Zot ti esey antre dan lakaz pour depoz li devan Zezi. 
LUK.5.19	Me akoz lafoul, zot pa ti reisi ariv kot Zezi. Alor, zot ti mont lo twa; zot ti fer en trou, e fer li desann lo son lanmak, dan milye lafoul ziska devan Zezi. 
LUK.5.20	Kan Zezi ti war zot lafwa, i ti dir, “Mon garson! Ou bann pese in ganny pardonnen.”
LUK.5.21	Bann profeser Lalwa ek bann Farizyen ti pe dir dan zot menm: Lekel sa zonm ki pe blasfenmen? Lekel ki kapab pardonn pese? Pa zis Bondye tousel
LUK.5.22	Me Zezi ti konn tou sa ki ti pe pase dan zot lespri. I ti demann zot, “Akoz, zot pe mazin tousala dan zot leker? 
LUK.5.23	Lekel ki pli fasil dir: Ou pese in ganny pardonnen, oubyen: Leve, marse? 
LUK.5.24	Me mon pou fer zot konnen ki Fis-de-Lonm i annan lotorite lo later pour pardonn pese.”
LUK.5.24	Alor, Zezi ti dir avek sa zonm paralize, “Mon dir ou, leve! Pran ou lanmak e al kot ou.”
LUK.5.25	Deswit, sa zonm ti leve devan tou dimoun. I ti ranmas son lanmak. I ti loue Bondye lo semen pour al kot li. 
LUK.5.26	Dimoun ki ti la, ti byen etonnen. Zot osi, zot ti loue Bondye! Ranpli avek lafreyer zot ti dir, “Nou'n war keksoz ekstraordiner ozordi!”
LUK.5.27	Apre sa, Zezi ti sorti. I ti war Levi, en kolekter taks ki ti pe asiz dan son biro. Zezi ti dir li, “Swiv mwan.”
LUK.5.28	Levi ti leve, kit tou e swiv Zezi. 
LUK.5.29	Apre, i ti fer en gran festen kot li, an loner Zezi. En kantite kolekter taks ek lezot dimoun ti pe manze avek zot. 
LUK.5.30	Bann Farizyen ek bann profeser Lalwa ti mirmire kont bann disip Zezi. Zot ti dir, “Akoz zot manze e bwar avek bann kolekter taks ek bann peser?”
LUK.5.31	Zezi ti reponn zot, “Dimoun ki an bonn sante pa bezwen dokter, me zis bann ki malad. 
LUK.5.32	Mon pa'n vini pour apel bann zis, me bann peser, pour ki zot sanz zot lavi.”
LUK.5.33	Bann Farizyen ti dir Zezi, “Bann disip Zanbatis ek disip bann Farizyen, zot souvan zennen e fer lapriyer; me ou bann disip zot kontinyen manze e bwar.”
LUK.5.34	Zezi ti dir zot, “Eski ou kapab fer bann envite dan maryaz, zennen kan nouvo marye i avek zot? Non! 
LUK.5.35	Me sa zour pour arive, kan nouvo marye pou ganny pran avek zot. Alor, la zot ava zennen.”
LUK.5.36	Zezi ti osi dir zot en parabol, “Personn pa desir en morso latwal nef pour pyeste en vye lenz. Si i fer sa, i ava desir sa lenz nef, e sa morso latwal nef pa pou ale avek sa enn vye.
LUK.5.37	Personn pa met diven nouvo dan bann vye sak diven. Si i fer sa, diven pou desir sa bann vye sak diven e koule; bann sak diven pou perdi. 
LUK.5.38	Me, fodre met diven nef dan bann sak diven nef. 
LUK.5.39	Sa enn ki'n bwar en vye diven, apre, i pa pou oule diven nouvo. I pou dir: Sa ki vye i pli bon.”
LUK.6.1	En zour saba, Zezi ti pe travers dan bann plantasyon dible. Son bann disip ti kas detrwa zepi ki zot ti frot dan zot lanmen, e manz bann lagrenn
LUK.6.2	Me detrwa Farizyen ti dir, “Akoz zot fer sa ki Lalwa i defann fer zour saba
LUK.6.3	Zezi ti reponn zot, “Zanmen zot in deza lir sa ki David ek son bann zonm ti fer, kan zot ti lafen? 
LUK.6.4	David ti antre dan tanp Bondye; i ti pran dipen lofrann
LUK.6.5	Alor, Zezi ti dir zot, “Fis-de-Lonm i li menm met saba.”
LUK.6.6	En lot zour saba, Zezi ti antre dan sinagog pour ansennyen. La ti annan en zonm ki son lanmen drwat ti paralize. 
LUK.6.7	Bann profeser Lalwa ek bann Farizyen ti pe rod en rezon pour akiz Zezi. Alor, zot ti veye pour war si i ti pou geri dimoun zour saba. 
LUK.6.8	Me Zezi ki ti konn zot panse, ti dir avek sa zonm ki ti annan lanmen paralize, “Leve! Vin debout isi devan tou dimoun.”
LUK.6.8	Sa zonm ti leve e al debout devan. 
LUK.6.9	Zezi ti dir zot, “Les mwan demann zot: Eski Lalwa i permet fer dibyen zour saba oubyen fer dimal? Sov lavi, oubyen detri lavi?”
LUK.6.10	Zezi ti fikse zot tou e i ti dir avek sa zonm, “Dres ou lanmen.”
LUK.6.10	Sa zonm ti fer li. Deswit, son lanmen ti geri.
LUK.6.11	Me bann profeser Lalwa ek bann Farizyen ti tre ankoler. Zot ti diskit ant zot, ki zot pou kapab fer Zezi.
LUK.6.12	Dan sa letan, Zezi ti al lo montanny pour priye. I ti priy Bondye tou lannwit. 
LUK.6.13	Kan lizour ti fer, i ti apel son bann disip e swazir douz parmi zot, ki i ti donn non zapot: 
LUK.6.14	Simon, ki i ti'n donn non Pyer, Andre son frer, Zak ek Zan, Filip, Bartelemi, 
LUK.6.15	Matye, Toma, Zak, garson Alfe, Simon, ki zot ti apel Zelot, 
LUK.6.16	Zid, garson Zak, Zida Iskaryot ki ti vin en tret.
LUK.6.17	Zezi ti desann avek son bann zapot. Zot ti aret dan en landrwa plat, kot en lafoul son bann disip ti'n rasanble sorti dan Zide, Zerizalenm e lo lakot Tir ek Sidon. 
LUK.6.18	Sa bann dimoun ti'n vin ekout Zezi e pour li geri tou zot maladi. Dimoun ki bann move lespri ti pe tourmante, ti osi ganny geri. 
LUK.6.19	Lafoul ti esey tous Zezi, akoz en lafors ti sorti avek li e ti geri zot tou.
LUK.6.20	Alor, Zezi ti fikse son regar lo son bann disip. I ti dir:
LUK.6.20	Byennere bann ki pov, Rwayonm Bondye i pour zot!
LUK.6.21	Byennere bann ki lafen konmela, akoz zot pou rasazye.
LUK.6.21	Byennere bann ki pe plere konmela, akoz zot pou riye!
LUK.6.22	Zot byennere, kan dimoun i ay zot, i malparl zot;
LUK.6.22	kan zot ganny rezete, ensilte
LUK.6.22	e ganny dir dimal lo zot akoz Fis-de-Lonm!
LUK.6.23	Rezoui sa zour, sote avek kontantman,
LUK.6.23	akoz zot rekonpans pou gran dan lesyel.
LUK.6.23	Annefe, konmsa ki zot bann zanset
LUK.6.23	ti tret bann profet.
LUK.6.24	Me maler lo zot, bann ris!
LUK.6.24	Zot in deza ganny zot konsolasyon!
LUK.6.25	Maler lo zot ki annan tou annabondans konmela!
LUK.6.25	Zot pou lafen.
LUK.6.25	Maler lo zot ki pe riye konmela!
LUK.6.25	Zot pou dan dey e zot pou plere.
LUK.6.26	Maler lo zot, si tou dimoun i dir dibyen lo zot!
LUK.6.26	Konmsa ki zot bann zanset ti tret bann fo profet.
LUK.6.27	“Me mwan mon dir avek zot tou ki pe ekout mwan: Kontan zot bann lennmi; fer dibyen bann ki ay zot. 
LUK.6.28	Beni bann ki modi zot; priy pour bann ki ensilte zot.
LUK.6.29	Si en dimoun i tap ou lo en kote lazou, donn li lot kote osi. Si en dimoun i pran ou palto, les li pran osi ou semiz. 
LUK.6.30	Sa enn ki demann ou keksoz, donn li; pa reklanm sa ki en dimoun in pran avek ou.
LUK.6.31	Fer pour lezot tou sa ki ou ti ava kontan lezot i fer pour ou.
LUK.6.32	Si ou kontan zis sa bann ki kontan ou, ki rekonpans ou merite? Menm bann malfeter, zot kontan dimoun ki kontan zot.
LUK.6.33	Si ou fer dibyen zis sa bann ki fer ou dibyen, ki rekonpans ou merite? Menm bann malfeter i fer parey.
LUK.6.34	Si ou pret avek zis bann ki ou krwar pou rann ou, ki rekonpans ou merite? Menm bann malfeter, i pret avek bann ki move parey zot, pour ki zot rann an retour.
LUK.6.35	Me ou, kontan ou bann lennmi, fer dibyen, e prete san esper nanryen an retour. Ou rekonpans i ava gran e ou ava vin zanfan Bondye Treo. Annefe, i bon anver bann ki engra e bann ki move. 
LUK.6.36	Annan konpasyon parey ou Papa i montre konpasyon.”
LUK.6.37	“Pa zize e ou pa ava ganny zize. Pa kondann lezot, e ou pa ava ganny kondannen. Pardonnen e ou ava ganny pardonnen. 
LUK.6.38	Donnen e ou osi, ou ava gannyen. Zot ava vid dan ou sak en bon mezir, byen ranpli, foule e deborde. Menm mezir ki ou servi avek lezot, pou ganny servi avek ou.”
LUK.6.39	Zezi ti osi dir zot en parabol, “Eski en aveg i kapab gid en lot aveg? Tou le de pou tonm dan en trou. 
LUK.6.40	En disip pa pli enportan ki son met, me sak disip ki'n byen aprann, ava vin parey son met.
LUK.6.41	Akoz ou war lapay dan lizye ou frer, me ou pa war sa poto ki dan ou prop lizye? 
LUK.6.42	Koman ou kapab dir avek ou frer: Mon frer! Les mwan tir sa lapay ki dan ou lizye, kan ou menm, ou pa war sa poto ki dan ou prop lizye? Ipokrit! Tir sa poto dan ou lizye avan. Apre, ou ava war ki mannyer ou pou tir sa lapay dan lizye ou frer.”
LUK.6.43	“En bon pye fri pa raport fri pouri; en pye fri malad pa kapab donn bon fri. 
LUK.6.44	Ou rekonnet en pye dibwa par son fri. Ou pa rekolte fig lo zarbis pikan, ni rezen lo rons.
LUK.6.45	En zonm ki bon, i tir dibyen dan kof son bon leker. Tandis ki en zonm ki pa bon, i tir dimal dan kof son move leker. Annefe, sa ki labous i dir, i sa ki deborde dan leker.”
LUK.6.46	“Akoz zot apel mwan: Senyer, Senyer, me zot pa fer sa ki mon dir zot? 
LUK.6.47	Mon ava montre zot ki sa enn ki vin kot mwan pour ekout mon parol e met li an pratik, i resanble: 
LUK.6.48	I parey en zonm ki konstri en lakaz. I fouy byen dan fon e poz son fondasyon lo ros. Kan linondasyon i arive, e delo i bat avek lakaz, i pa kapab sekwe li, akoz i'n ganny byen konstri.
LUK.6.49	Me sa enn ki antann mon parol e ki pa met li an pratik, i resanble en zonm ki konstri son lakaz san fondasyon. Kan delo i bat avek li, deswit, i degrengole e dega sa lakaz i gran.”
LUK.7.1	Apre ki Zezi ti'n fini koz avek lafoul, i ti al Kapernaoum. 
LUK.7.2	La, en zofisye Romen ki ti annan en lesklav ki i ti kontan bokou, ti byen malad e pre pour mor. 
LUK.7.3	Kan sa zofisye ti antann koz lo Zezi, i ti anvoy detrwa ansyen parmi bann Zwif, pour demann Zezi pour vin geri son lesklav. 
LUK.7.4	Kan zot ti ariv kot Zezi, zot ti sipliy li, “Sa zofisye i merite ki ou fer sa pour li. 
LUK.7.5	I kontan nou pep. I'n konstri nou sinagog.”
LUK.7.6	Alor, Zezi ti al avek zot. I ti'n ariv pre avek lakaz, kan sa zofisye ti anvoy son bann zanmi dir li, “Senyer! Pa deranz ou. Mon pa diny pour mwan resevwar ou dan mon lakaz. 
LUK.7.7	Pour sa rezon, ki mon pa'n oze vin mwan menm kot ou. Me zis dir en parol, e mon serviter ava geri. 
LUK.7.8	Mwan osi, malgre ki mon anba lotorite, mon annan en bann solda anba mon lord. Mon dir avek enn: Ale! I ale. Mon dir avek en lot: Vini! I vini. Mon dir avek mon lesklav: Fer sa! I fer li.”
LUK.7.9	Kan Zezi ti antann sa, i ti admir sa zofisye. I ti tourn ver lafoul ki ti pe swiv li. I ti dir, “Mon dir zot, menm parmi pep Izrael, mon pa'n war en tel lafwa.”
LUK.7.10	Kan bann zonm ki ti'n ganny anvoye ti retourn kot lakaz, zot ti war ki sa lesklav ti'n geri.
LUK.7.11	Answit, Zezi ti al dan en lavil ki ti apel Nain. Son bann disip ek en gran lafoul ti al avek li. 
LUK.7.12	Kan i ti pe apros laport lavil, dimoun ti pe anmenn en mor, sel garson en vev, pour al antere. En gran kantite zabitan lavil ti pe akonpanny sa vev. 
LUK.7.13	Kan Zezi ti war sa vev, i ti pran pitye pour li. I ti dir li, “Pa plere!”
LUK.7.14	I ti aprose e tous serkey. Sa bann dimoun ki ti pe anmenn sa serkey ti arete. Zezi ti dir, “Zennonm, mon ordonn ou, leve!”
LUK.7.15	Sa zennonm ti asize e i ti konmans koze. Zezi ti rann li avek son manman.
LUK.7.16	Tou dimoun ki ti la ti ranpli avek lafreyer. Zot ti loue Bondye. Zot ti dir, “En gran profet in leve parmi nou; Bondye in vin sekour son pep.”
LUK.7.17	Sa nouvel lo Zezi ti fannen partou dan Zide e dan sa rezyon.
LUK.7.18	Bann disip Zan ti rakont li tou sa ki ti pe arive. 
LUK.7.19	Zan ti apel de son bann disip. I ti anvoy zot kot Zezi pour demann li: Ou menm sa enn ki devre vini, oubyen eski nou bezwen esper en lot?
LUK.7.20	Kan zot ti ariv kot Zezi, zot ti dir li, “Zanbatis in anvoy nou pour demann ou: Eski se ou menm sa enn ki devre vini, oubyen eski nou devre esper en lot?”
LUK.7.21	Dan sa menm moman, Zezi ti pe geri bokou dimoun malad, paralize, ek bann ki ti posede par bann move lespri. I ti pe fer bokou aveg war kler.
LUK.7.22	Apre, Zezi ti reponn zot, “Al rakont Zan sa ki zot in war e tande: Bann aveg i war kler; bann paralize i marse; bann ki annan maladi parey lalep i ganny geri; bann sourd i tande; bann mor i reganny lavi; bann pov i antann Bonn Nouvel. 
LUK.7.23	Byennere sa enn ki pa refize krwar dan mwan!”
LUK.7.24	Kan bann disip Zan ti'n ale, Zezi ti koz avek lafoul lo size Zan. I ti dir zot, “Ki zot ti al war dan dezer? En tiz banbou ki pe sekwe dan divan? 
LUK.7.25	Alor, ki zot ti al war? En zonm abiye dan zoli lenz? Me dimoun ki abiye dan zoli lenz e ki viv dan liks, zot reste dan bann pale. 
LUK.7.26	Alor, ki zot ti al war? En profet? Wi, mon dir zot, e menm plis ki en profet. 
LUK.7.27	Se lo son size ki'n ganny ekri:
LUK.7.27	La mon anvoy mon mesaze devan ou,
LUK.7.27	pour li prepar en semen devan ou
LUK.7.28	Mon dir zot, parmi bann ki'n ne par en fanm, napa personn ki pli enportan ki Zan. Pourtan, sa enn ki pli pti dan Rwayonm Bondye i pli enportan ki li.
LUK.7.29	Tou dimoun ki ti ekout Zan, menm bann kolekter taks ti rekonnet lazistis Bondye. Alor, zot ti ganny batize par Zan. 
LUK.7.30	Me bann Farizyen ek bann profeser Lalwa, ti rezet sa ki Bondye ti oule fer pour zot. Zot ti refiz batenm Zan.”
LUK.7.31	Zezi ti kontinyen, “Avek kwa mon pou konpar dimoun sa zenerasyon? Ki zot resanble? 
LUK.7.32	Zot parey bann zanfan ki pe asiz lo laplas piblik, e ki kriy avek kanmarad: Nou ti zwe lanmizik pour zot, me zot pa ti danse! Nou ti sant kantik dey, me zot pa ti plere!
LUK.7.33	Annefe, Zanbatis i'n vini; i pa ti manz dipen e i pa ti bwar diven. Me zot dir: I posede par en demon! 
LUK.7.34	Fis-de-Lonm i'n vini; i manze e i bwar, e zot dir: Get sa! I en zonm voras e en soular, i zanmi bann kolekter taks ek bann peser! 
LUK.7.35	Me tou dimoun ki aksepte lasazes Bondye i rekonnet ki i byen azir.”
LUK.7.36	En Farizyen ti envit Zezi manze kot li. Zezi ti antre dan son lakaz e pran plas atab. 
LUK.7.37	Dan sa lavil, en fanm ki ti pe anmenn en move lavi, ti'n tande ki Zezi ti kot sa Farizyen. I ti anmenn en flakon ranpli avek lesans. 
LUK.7.38	I ti debout deryer Zezi, kot son lipye. I ti plere e avek son larm, i ti mouy lipye Zezi e i ti eswiy avek son seve. I ti anbras son lipye e vers lesans lo la.
LUK.7.39	Kan sa Farizyen ki ti'n envit Zezi, ti war sa, i ti dir dan li menm: Si sa zonm ti en profet, i ti pou konnen lekel sa fanm ki pe tous li, e ki i en fanm movez vi.
LUK.7.40	Alor, Zezi ti dir, “Simon, mon annan keksoz pour dir ou.”
LUK.7.40	Simon ti reponn, “Dir mwan, met.”
LUK.7.41	Zezi ti dir, “De zonm ti dwa larzan ki zot ti'n ganny prete avek en dimoun ki pret larzan. Enn ti dwa li 500 pyes larzan, e lot ti dwa li 50. 
LUK.7.42	Koman zot pa ti kapab rann li, alor, i ti anil det tou le de. Lekel ant sa de ki ou krwar pou kontan li plis?”
LUK.7.43	Simon ti reponn, “Mon krwar sa enn ki ti annan pli gro det.”
LUK.7.43	Zezi ti dir li, “Ou'n byen zize.”
LUK.7.44	Alor, i ti tourn ver sa fanm, e dir avek Simon, “Ou war, sa fanm? Mon'n antre kot ou, me ou pa'n donn mwan menm en pe delo pour mwan lav mon lipye
LUK.7.45	Kan mon ti antre, ou pa ti anbras mwan. Me li, depi ki mon'n arive, i pa'n arete anbras mon lipye.
LUK.7.46	Ou pa ti vers delwil lo mon latet
LUK.7.47	Pour sa rezon, mon dir ou ki tou son pese, ki bokou, in ganny pardonnen, akoz i kontan bokou; sa enn ki'n ganny pardonnen en pti gin, i kontan en pti gin.”
LUK.7.48	Alor, Zezi ti dir avek sa fanm, “Ou bann pese in ganny pardonnen.”
LUK.7.49	Bann ki ti pe manze avek li, ti konmans dir ant zot: Lekel sa zonm, ki oze menm pardonn pese?
LUK.7.50	Zezi ti dir avek sa fanm, “Ou lafwa in sov ou; al anpe.”
LUK.8.1	Apre sa, Zezi ti pas dan sak lavil ek vilaz pour anons Bonn Nouvel Rwayonm Bondye. Son douz disip ti avek li. 
LUK.8.2	Plizyer bann fanm dan ki Zezi ti'n sas move lespri e geri zot maladi, ti osi swiv li: Mari, ki ti osi apel Madlenn, dan ki set demon ti'n sorti; 
LUK.8.3	Zann, fanm Souza, en zofisye Herod, Sizann ek plizyer lezot ankor ki ti servi sa ki zot ti annan pour ed Zezi ek son bann disip.
LUK.8.4	En gran lafoul sorti dan plizyer lavil ti rasanble otour Zezi. I ti dir dan en parabol, 
LUK.8.5	“En senmer ti sorti pour al senm lagrenn. Pandan ki i ti pe senmen, en parti lagrenn ti tonm obor semen. Dimoun ti mars lo la e bann zwazo ti vin manz tou.
LUK.8.6	En lot parti lagrenn ti tonm kot ti annan ros. Zot ti pouse, me apre zot ti fletri akoz ti napa delo.
LUK.8.7	En lot parti lagrenn ti tonm parmi bann brousay pikan; sa bann brousay pikan ti pouse e touf zot.
LUK.8.8	En lot parti lagrenn ti tonm dan bon later. Zot ti pouse; zot ti prodwir 100 fwa plis.”
LUK.8.8	Zezi ti dir byen for, “Sa ki annan zorey pour antann, tande!”
LUK.8.9	Son bann disip ti demann li sinifikasyon sa parabol. 
LUK.8.10	Zezi ti dir zot, “Pour zot, sekre Rwayonm Bondye in ganny revele. Me pour lezot, i ganny dir an parabol, pour ki menm si zot gete, zot pa war, e menm si zot ekoute, zot pa konpran
LUK.8.11	“La sinifikasyon sa parabol: Lagrenn, se Parol Bondye. 
LUK.8.12	Bann lagrenn ki tonm lo bor semen, i sa bann ki'n antann, me dyab i vin retir Laparol dan zot leker pour ki zot pa krwar e ganny sove.
LUK.8.13	Bann ki tonm kot i annan ros, se bann ki antann Laparol; zot resevwar li avek lazwa, me zot napa rasin. Zot krwar pour en pti moman, me dan moman tantasyon zot abandonnen.
LUK.8.14	Sa bann ki tonm parmi brousay pikan, se bann ki tande, me ki ganny toufe par traka larzan ek plezir lavi; zot pa zanmen donn fri mir.
LUK.8.15	Bann lagrenn ki tonm dan bon later se bann ki antann Laparol avek en leker onnet e bon; zot gard li e avek perseverans zot prodwir bokou fri.”
LUK.8.16	“Personn pa alim en lalanp pour met li anba en bol, oubyen kouver li anba lili! Me i met li lo en portlanp. Konmsa, dimoun ki antre dan lakaz ava kapab war kler.
LUK.8.17	Annefe, tou sa ki'n kasyet pou ganny met dan kler; tou sa ki sekre pou ganny devwale e met okler.
LUK.8.18	Fer byen atansyon mannyer zot ekoute. Sa enn ki annan, pou ganny plis ankor. Me sa enn ki napa, pou ganny arase, menm sa ki i krwar i annan.”
LUK.8.19	Manman Zezi ek son bann frer ti vin war li; me zot pa ti kapab ariv kot li, akoz lafoul. 
LUK.8.20	Alor, dimoun ti dir li, “Ou manman ek ou bann frer i deor; zot oule war ou.”
LUK.8.21	Me Zezi ti reponn zot, “Mon manman ek mon bann frer, se sa bann ki antann Parol Bondye e met li an pratik.”
LUK.8.22	En zour, Zezi ti anbark dan en kannot avek son bann disip. I ti dir zot, “Annou al lot kote lak.” Zot ti ale.
LUK.8.23	Letan zot ti pe traverse, Zezi ti tonm dormi. En gro divan ti leve lo lak; zot kannot ti pe ranpli avek delo; zot ti dan danze. 
LUK.8.24	Zot ti al lev Zezi. Zot ti dir li, “Met! Met! Nou pe koule!” Zezi ti reveye e reprimann divan ek gro laroul. Tanpet ti arete e movetan ti kalmi.
LUK.8.25	Zezi ti dir avek zot, “Oli zot lafwa?”
LUK.8.25	Zot ti ranpli avek lafreyer, me zot ti admir Zezi e zot ti dir ant zot, “Lekel sa zonm? I konmann menm divan ek delo; e zot obei li!”
LUK.8.26	Apre, zot ti koste dan pei bann Zerazenyen
LUK.8.27	Kan Zezi ti pe debarke, en zonm ki ti reste dan sa lavil, ti vin zwenn li. I ti posede avek plizyer demon. Depi lontan i ti'n aret met lenz lo li. I pa ti reste dan en lakaz me dan simityer. 
LUK.8.28	Kan i ti war Zezi, i ti konmans kriye. I ti tonm ater devan li, e i ti kriy byen for, “Zezi, Garson Bondye Treo! Ki ou pe rode avek mwan? Mon sipliy ou, pa tourmant mwan.”
LUK.8.29	Annefe, Zezi ti pe ordonn sa move lespri pour sorti dan sa zonm. Sa move lespri ti avek sa zonm depi lontan. I ti ganny anmare avek lasenn ek feray dan son lipye pour kontrol li, me i ti kas lasenn e demon ti anmenn li dan dezer.
LUK.8.30	Zezi ti kestyonn sa zonm, “Koman ou apele.”
LUK.8.30	I ti reponn, “Lezyon!”
LUK.8.30	Annefe, en kantite demon ti'n antre dan li. 
LUK.8.31	Sa bann move lespri ti sipliy Zezi pour pa anvoy zot dan labim.
LUK.8.32	Pre lanmenm, ti annan en gran troupo koson ki ti pe manze lo lapant montanny
LUK.8.33	Sa bann demon ti sorti dan sa zonm e antre dan bann koson. Deswit, troupo koson ti tay an desandan; zot ti sot dan lak e zot ti noye.
LUK.8.34	Kan bann gardyen koson ti war sa ki ti'n arive, zot ti taye. Zot ti sove e al fann nouvel dan bann lavil ek vilaz.
LUK.8.35	Dimoun ti sorti pour al war sa ki ti'n arive. Zot ti ariv kot Zezi; zot ti war sa zonm ki demon ti'n kite. Abiye, i ti pe asiz kot lipye Zezi; son lespri ti normal. Zot ti per. 
LUK.8.36	Bann ki ti war sa, ti rakont lezot ki mannyer sa zonm ki ti posede avek demon ti'n geri.
LUK.8.37	Alor, bann zabitan rezyon bann Zerazenyen ti sipliy Zezi pour kit zot landrwa, akoz zot ti per. Alor, Zezi ti anbark dan kannot e retournen.
LUK.8.38	Sa zonm ki bann demon ti'n kite, ti demann Zezi pour les li reste avek li, me Zezi ti fer li ale. I ti dir, 
LUK.8.39	“Retourn kot ou, al rakont sa ki Bondye in fer pour ou.”
LUK.8.39	Alor, sa zonm ti al partou dan lavil e rakont tou sa ki Zezi ti'n fer pour li.
LUK.8.40	Kan Zezi ti retournen, lafoul ti byen resevwar li, akoz zot ti pe esper li. 
LUK.8.41	En zonm ki ti apel Zairis, en sef sinagog, ti tonm dan lipye Zezi. I ti sipliy li pour vin se li, 
LUK.8.42	akoz son sel fiy aze apepre 12 an, ti pre pour mor. Letan Zezi ti pe ale, lafoul ti antour li e ti pe touf li.
LUK.8.43	Ti annan en fanm ki ti pe perdi disan depi 12 an. I ti'n depans tou sa ki i ti posede, kot dokter.
LUK.8.44	I ti vin deryer Zezi e tous bor son lenz. Toudswit, i ti aret perdi disan. 
LUK.8.45	Zezi ti dir, “Lekel ki'n tous mwan?”
LUK.8.45	Tou dimoun ti dir pa zot. Pyer ti dir, “Met! Lafoul pe antour ou e zot pe pouse!”
LUK.8.46	Zezi ti dir, “I annan en dimoun ki'n tous mwan akoz mon'n santi en lafors ki'n sorti avek mwan.”
LUK.8.47	Kan sa fanm ti war ki i ti'n ganny dekouver, i ti aprose e tonm dan lipye Zezi an tranblan. I ti rakonte devan tou dimoun, rezon ki ti fer li tous Zezi, e ki mannyer i ti geri deswit. 
LUK.8.48	Zezi ti dir li, “Fiy! Ou lafwa in geri ou. Al anpe.”
LUK.8.49	Letan Zezi ti ankor pe koze, en zonm ti arive sorti kot lakaz sef sinagog. I ti dir li, “Ou fiy in mor, pa bezwen deranz Met plis ki sa.”
LUK.8.50	Me Zezi ti antann sa. I ti dir Zairis, “Pa per, zis krwar, e ou fiy ava geri.”
LUK.8.51	Kan Zezi ti ariv kot lakaz, i pa ti les personn antre avek li, eksepte Pyer, Zak, Zan, papa ek manman sa zanfan. 
LUK.8.52	Tou dimoun ti pe kriye e plere. Me Zezi ti dir, “Pa plere, i pa'n mor, i pe dormi.”
LUK.8.53	Me zot ti riy li, akoz zot ti byen konnen ki sa fiy ti'n mor. 
LUK.8.54	Me Zezi ti atrap lanmen sa fiy e byen for i ti kriy li, “Zenn fiy, leve!”
LUK.8.55	I ti reganny lavi e i ti leve deswit. Zezi ti ordonn zot, “Donn li keksoz pour manze.”
LUK.8.56	Son paran ti etonnen. Zezi ti ordonn zot pour pa rakont personn sa ki ti'n arive.
LUK.9.1	Zezi ti reini son douz disip. I ti donn zot pouvwar ek lotorite lo bann demon e pour geri bann maladi. 
LUK.9.2	Apre, i ti anvoy zot proklanm Rwayonm Bondye e geri bann malad. 
LUK.9.3	I ti dir zot, “Pa bezwen anmenn nanryen avek zot, ni baton, ni sak, ni dipen, ni larzan, pa menm en semiz de resanz. 
LUK.9.4	Dan nenport ki lakaz kot zot antre, reste lanmenm ziska ler zot kit sa landrwa. 
LUK.9.5	Partou kot zot pa ganny resevwar, kan zot kit sa lavil, sekwe lapousyer ki avek zot lipye. Sa i ava en temwannyaz kont sa bann dimoun.”
LUK.9.6	Bann disip ti ale. Dan sak vilaz kot zot ti pase, zot ti anons Bonn Nouvel e geri dimoun.
LUK.9.7	Lerwa Herod ti aprann tou sa ki ti pe pase. I ti etonnen akoz dimoun ti pe dir ki Zan ti'n resisite. 
LUK.9.8	Serten ti dir ki Eli ki'n aparet, e lezot, ki enn bann ansyen profet ki'n resisite. 
LUK.9.9	Herod ti dir, “Zan, mon'n fer sot son likou. Alor lekel sa zonm lo ki mon antann dir tousala?”
LUK.9.9	E i ti rod en fason pour war Zezi.
LUK.9.10	Kan zot ti retournen, bann zapot ti rakont Zezi tou sa ki zot ti'n fer. I ti anmenn zot alekar dan en lavil ki ti apel Betsayda. 
LUK.9.11	Kan lafoul ti remark sa, zot ti swiv li. Zezi ti byen akey zot e i ti koz avek zot lo Rwayonm Bondye. I ti geri bann ki ti bezwen gerizon.
LUK.9.12	Me soley ti pre pou kouse. Son douz disip ti vin dir li, “Fer sa lafoul ale, pour zot kapab ganny manze ek landrwa dormi dan bann vilaz ek bann laferm dan zalantour; akoz isi nou dan en landrwa dezer.”
LUK.9.13	Me Zezi ti dir zot, “Donn zot keksoz pour manze zot menm.”
LUK.9.13	Bann disip ti reponn, “Nou annan zis senk dipen ek de pwason; amwen ki nou al aste manze pour tou sa bann dimoun.”
LUK.9.14	Annefe, ti annan anviron 5,000 zonm. Zezi ti dir son bann disip, “Fer zot asiz par group anviron 50.”
LUK.9.15	Bann disip ti fer parey Zezi ti'n dir zot.
LUK.9.16	Apre, Zezi ti pran sa senk dipen ek sa de pwason, i ti lev lizye ver lesyel, i ti beni sa manze, kas zot an morso, e donn son bann disip pour partaz avek lafoul. 
LUK.9.17	Tou dimoun ti manze ziska zot ti rasazye. Apre, zot ti anmas bann morso ki ti reste. Zot ti ranpli 12 pannyen.
LUK.9.18	En zour, Zezi ti pe priye li tousel alekar. Zis son bann disip ki ti avek li. I ti demann zot, “Ki dimoun i dir mon ete?”
LUK.9.19	Zot ti reponn, “Pour en bann, Zanbatis; pour lezot, Eli, e lezot ankor, enn bann ansyen profet ki'n resisite.”
LUK.9.20	Zezi ti demann zot, “Me zot, ki zot dir mon ete?”
LUK.9.20	Pyer ti reponn, “Ou menm Mesi sorti kot Bondye.”
LUK.9.21	Zezi ti ordonn zot severman pour pa dir sa personn. 
LUK.9.22	I ti azoute, “Fodre ki Fis-de-Lonm i soufer bokou e ganny rezete par bann ansyen, bann gran-pret ek bann profeser Lalwa. I pou ganny met anmor, e trwazyenm zour i pou resisite.”
LUK.9.23	I ti dir avek zot tou, “Sa enn ki oule swiv mwan, fodre ki i aret mazin zis li. I bezwen pran son lakrwa sak zour e swiv mwan. 
LUK.9.24	Sa enn ki oule sov son lavi pou perdi li, e sa enn ki perdi son lavi akoz mwan, pou sov son lavi.
LUK.9.25	Ki lavantaz pour en zonm ganny lemonn antye si i perdi, oubyen rin son prop lavi? 
LUK.9.26	Annefe, sa enn ki onte akoz mwan ek mon parol, Fis-de-Lonm osi pou onte kont li, kan i pou vini dan son mazeste e dan laglwar son Papa ek son bann lanz sen. 
LUK.9.27	Mon dir zot, sa i laverite: I annan parmi zot isi ki pa pou mor avan zot war Rwayonm Bondye.”
LUK.9.28	Anviron wit zour plitar, Zezi ti anmenn avek li Pyer, Zan ek Zak, lo en montanny pour priye. 
LUK.9.29	Pandan ki i ti pe priye, son figir ti sanze e son lenz ti vin en kouler blan, klate. 
LUK.9.30	De zonm ti pe koz avek li. Sa ti Moiz ek Eli ki 
LUK.9.31	ti aparet dan milye en laglwar. Zot ti pe koz avek Zezi lo fason ki i pou realiz son misyon an mouran dan Zerizalenm.
LUK.9.32	Pyer ek son bann zanmi ti pe mor sonmey. Me zot ti reveye, e la, zot ti war mazeste Zezi ek sa de zonm ki ti avek li. 
LUK.9.33	Koman sa de zonm ti pe kit Zezi, Pyer ti dir li, “Met! Nou byen isi. Annou mont trwa latant, enn pour ou, enn pour Moiz e enn pour Eli.”
LUK.9.33	I pa ti vreman konnen ki i ti pe dir.
LUK.9.34	Pandan ki i ti pe dir sa, en nyaz ti desann e kouver zot tou; bann disip ti per. 
LUK.9.35	En lavwa sorti dan nyaz ti dir, “Sa i mon Garson ki mon'n swazir, ekout li!”
LUK.9.36	Kan lavwa ti'n fini koze, zot ti war Zezi tousel. Bann disip ti gard silans e pandan tou sa letan, zot pa ti rakont personn nanryen lo sa ki zot ti'n war.
LUK.9.37	Lannmen, zot ti kit montanny e desann anba. En gran lafoul ti vin zwenn Zezi. 
LUK.9.38	En zonm dan lafoul ti kriye, “Met! Mon sipliy ou, zet en regar lo mon garson, mon sel zanfan. 
LUK.9.39	En lespri i sezi li, i fer li kriye en kou an gran, i sekwe li for ziska i kimen, e apenn si i oule kit li. 
LUK.9.40	Mon ti sipliy ou bann disip pour sas sa lespri, me zot pa ti kapab.”
LUK.9.41	Zezi ti reponn, “Zenerasyon san lafwa e ranpli avek mesanste! Ziska kan mon pou reste avek zot e siport zot? Anmenn sa garson isi.”
LUK.9.42	Letan sa garson ti pe vini, sa demon ti zet li ater e sekwe li byen for. Me Zezi ti reprimann sa move lespri. I ti geri sa garson e rann li avek son papa. 
LUK.9.43	Tou dimoun ti vreman etonnen par grander Bondye.
LUK.9.43	Tou dimoun ti dan letonnman lo tou sa ki Zezi ti'n fer. Alor, Zezi ti dir son bann disip, 
LUK.9.44	“Ekout byen sa bann parol ki mon pou dir zot: Fis-de-Lonm pou ganny livre dan lanmen bann zonm.”
LUK.9.45	Me bann disip pa ti konpran sa parol. Sa ti reste en mister pour zot. Zot ti per pour kestyonn li lo sa size.
LUK.9.46	En diskisyon ti'n leve ant bann disip lo size lekel parmi zot ki ti pli enportan.
LUK.9.47	Kan Zezi ti realize sa ki zot ti pe mazinen, i ti pran en zanfan ki i ti met obor li. 
LUK.9.48	I ti dir zot, “Sa enn ki resevwar sa zanfan an mon non, i resevwar mwan menm, e sa enn ki resevwar mwan, i resevwar sa enn ki'n anvoy mwan. Sa enn ki pli pti parmi zot, li menm ki pli enportan.”
LUK.9.49	Zan ti dir Zezi, “Met! Nou ti war en zonm pe servi ou non pour sas demon. Nou ti anpes li, akoz i pa ti avek nou.”
LUK.9.50	Me Zezi ti dir li, “Pa anpes li, akoz sa enn ki pa kont ou i avek ou.”
LUK.9.51	Kan letan ti pe aprose pour Zezi ganny anleve dan lesyel, i ti deside pran semen ki al Zerizalenm. 
LUK.9.52	I ti anvoy son bann mesaze devan. Zot ti antre dan en vilaz Samari pour fer preparasyon pour larive Zezi. 
LUK.9.53	Me bann zabitan ti refize resevwar li akoz i ti pe al Zerizalenm. 
LUK.9.54	Kan son bann disip Zak ek Zan ti war sa, zot ti dir, “Senyer, ou dakor ki nou fer dife sorti dan lesyel desann e detri sa bann dimoun?”
LUK.9.55	Me Zezi ti vire e reprimann zot. 
LUK.9.56	Alor, zot ti al dan en lot vilaz.
LUK.9.57	Letan zot ti pe ale, en zonm ti dir Zezi, “Mon pou swiv ou partou kot ou pou ale.”
LUK.9.58	Zezi ti dir li, “Renar i annan zot trou, zwazo dan lesyel, zot annan zot nik, me Fis-de-Lonm napa en landrwa kot i kapab repoz latet.”
LUK.9.59	Zezi ti dir avek en lot, “Swiv mwan.”
LUK.9.59	Me sa zonm ti reponn, “Senyer! Les mwan al anter mon papa avan.”
LUK.9.60	Me Zezi ti dir li, “Les bann mor anter zot mor. Me ou, al proklanm Rwayonm Bondye.”
LUK.9.61	En lot zonm ankor ti dir li, “Senyer! Mon pou swiv ou, me les mwan al dir orevwar mon fanmir.”
LUK.9.62	Zezi ti dir li, “Sa enn ki konmans travay e apre i get deryer li, i pa bon pour Rwayonm Bondye.”
LUK.10.1	Apre sa, Senyer ti swazir 72
LUK.10.2	I ti dir zot, “Rekolt i annabondans, me napa ase travayer. Alor, sipliy Propriyeter rekolt pour li anvoy bann travayer pour fer son rekolt.
LUK.10.3	Ale! Mon pe anvoy zot parey bann mouton parmi bann loulou. 
LUK.10.4	Pa anmenn ni portmonnen, ni sak, ni sandal; pa dir bonzour personn lo semen. 
LUK.10.5	Dan nenport lakaz kot zot antre, zot ava dir: Lape pour sa lakaz! 
LUK.10.6	Si i annan en dimoun la, ki oule lape, ou swe lape ava reste avek li; sinon, ou swe lape ava retourn avek ou.
LUK.10.7	Reste dan sa lakaz; manze e bwar tou sa ki zot ofer ou, akoz en zouvriye i merit son lapey. Pa pas kazankaz. 
LUK.10.8	Sak fwa ki zot antre dan en lavil e ki zot ganny byen resevwar, manz sa ki zot ganny ofer. 
LUK.10.9	Geri bann malad dan sa lavil e dir zot: Rwayonm Bondye in ariv pros avek zot.
LUK.10.10	Me kan zot antre dan en lavil kot zot pa ganny resevwar, sorti, al dan semen e dir avek tou dimoun: 
LUK.10.11	Nou sekwe kont zot, lapousyer zot lavil ki'n kole avek nou lipye. Me konnen kanmenm ki Rwayonm Bondye in ariv pros avek zot.
LUK.10.12	Mon dir zot ki zour zizman, Bondye pou mwen sever anver Sodonm
LUK.10.13	Maler lo ou Korazin! Maler lo ou Betsayda! Si bann mirak ki'n ganny fer kot zot ti'n ariv dan lavil Tir ek Sidon, depi lontan zot bann zabitan ti ava'n met lenz dey, e kouver zot avek lasann. 
LUK.10.14	Pour sa rezon, zour zizman, Bondye pou mwen sever anver Tir ek Sidon ki anver zot.
LUK.10.15	Ou Kapernaoum! Eski ou krwar ou pou ganny leve ziska lesyel? Non! Ou pou ganny abese ziska dan lemonn lanmor!
LUK.10.16	Sa enn ki ekout zot, i ekout mwan; sa enn ki rezet zot, i rezet mwan, e sa enn ki rezet mwan, i rezet sa Enn ki'n anvoy mwan.
LUK.10.17	Sa 72 disip ti retournen dan lazwa. Zot ti dir, “Senyer! Lo ou non, menm bann demon in obei nou.”
LUK.10.18	Zezi ti dir zot, “Mon ti war Satan tonbe sorti dan lesyel parey en zekler. 
LUK.10.19	Mon'n donn zot lotorite pour kraz serpan ek skorpyon e tou pouvwar lo lennmi. Nanryen pa pou kapab fer zot ditor. 
LUK.10.20	Malgre sa, pa rezoui akoz bann lespri in soumet avek zot; me rezoui plito akoz zot non in ganny ekri dan lesyel.”
LUK.10.21	Dan sa menm moman, Lespri-Sen ti ranpli Zezi avek lazwa. I ti dir, “Mon Papa, Senyer lesyel ek later! Mon remersye ou akoz ou'n kasyet sa bann keksoz avek bann saz ek bann entelizan, me ou'n revel zot avek bann pti zanfan. Wi, Papa, sanmenm sa ki fer ou plezir.
LUK.10.22	Mon Papa in donn mwan tou pouvwar. Personn pa konnen ki son Garson i ete, eksepte son Papa, e personn pa konn mon Papa, eksepte son Garson ek bann ki son Garson in swazir pour revel li.”
LUK.10.23	Apre, Zezi ti tourn ver son bann disip. I ti dir avek zot tousel, “Ere sa lizye ki pe war sa ki zot war! 
LUK.10.24	Annefe, mon dir zot, bokou profet ek lerwa ti ava anvi war sa ki zot war, me zot pa'n war; antann sa ki zot pe tande, me zot pa'n tande.”
LUK.10.25	Alor, en profeser Lalwa ti leve pour esey met Zezi dan en pyez. I ti demann li, “Met! Ki fodre mon fer pour erit lavi eternel?”
LUK.10.26	Zezi ti dir li, “Kwa ki'n ekri dan Lalwa? Ki ou lir?”
LUK.10.27	Sa profeser Lalwa ti reponn li, “Kontan Senyer ou Bondye avek tou ou leker, avek ou et antye, avek tou ou lafors, avek tou ou lespri, e ou prosen parey ou menm
LUK.10.28	Zezi ti dir li, “Ou'n byen reponn. Fer tousala e ou ava viv.”
LUK.10.29	Me pour zistifye son lekor, sa profeser Lalwa ti demann Zezi, “Lekel ki mon prosen?”
LUK.10.30	Zezi ti reponn, “En zonm ti pe desann, sorti Zerizalenm pour al Zeriko. Bann bandi ti atak li, depouy li, bat li e kit li demi mor.
LUK.10.31	Par azar, en pret ti pe desann par sa menm semen. Kan i ti war sa zonm blese, i ti pas lo lot kote semen.
LUK.10.32	En levit osi ti ariv dan sa landrwa. Kan i ti war sa zonm, li osi i ti pas lot kote semen.
LUK.10.33	Me en Samariten, ki ti an vwayaz, ti ariv pre kot sa zonm. Kan i ti war sa zonm blese, i ti pran pitye. 
LUK.10.34	I ti apros li, vers delwil ek diven lo son blesir
LUK.10.35	Lannmen, i ti pran de pyes larzan ki i ti donn propriyeter lotel. I ti dir li: Pran swen avek sa zonm. Sa ki ou depans anplis, mon ava pey ou kan mon ava retournen.
LUK.10.36	Dapre ou, lekel parmi sa trwa dimoun, ki'n azir koman prosen sa zonm ki ti ganny atake par bann bandi?”
LUK.10.37	I ti reponn, “Sa enn ki'n montre konpasyon anver li.”
LUK.10.37	Zezi ti dir li, “Ale! Ou osi fer parey.”
LUK.10.38	Pandan ki zot ti pe marse, Zezi ek son bann disip ti antre dan en vilaz. En fanm ki ti apel Mart ti resevwar li dan son lakaz.
LUK.10.39	Mart ti annan en ser ki ti apel Mari, ki ti al asiz obor lipye Zezi e ekout li koze
LUK.10.40	Mart, ti pe okipe avek bann diferan tripo domestik. I ti vin dir avek Zezi, “Senyer! Ou pa dir mon ser nanryen? I les mwan tousel pour servi. Dir li vin ed mwan.”
LUK.10.41	Senyer ti reponn li, “Mart, Mart! Ou enkyet e ou trakas pour bokou keksoz. 
LUK.10.42	En sel keksoz i neseser. Mari in swazir sa meyer par ki personn pa pou ganny pran avek li.”
LUK.11.1	En zour, Zezi ti pe priye dan en serten landrwa. Kan i ti'n fini, enn son bann disip ti dir li, “Senyer! Montre nou koman priye, parey Zan
LUK.11.2	Zezi ti dir zot, “Kan zot priye, dir:
LUK.11.2	Papa!
LUK.11.2	Nou demande ki ou non sen i ganny glorifye,
LUK.11.2	e ki ou Renny i ganny etabli.
LUK.11.3	Donn nou sak zour, dipen ki nou bezwen.
LUK.11.4	Pardonn nou, nou pese parey nou menm
LUK.11.4	nou pardonn bann ki'n fer nou ditor.
LUK.11.4	Pa les nou tonm dan tantasyon.”
LUK.11.5	Zezi ti dir zot ankor, “Si enn parmi zot i al kot son zanmi dan milye lannwit e dir li: Mon zanmi! Pret mwan trwa dipen. 
LUK.11.6	Enn mon zanmi in ariv kot mwan apre en vwayaz, e mon napa nanryen pour ofer li.
LUK.11.7	Anndan, son zanmi i reponn li: Pa bezwen deranz mwan. Mon laport i deza fermen; mwan ek mon bann zanfan nou pe dormi; mon pa kapab leve pour donn ou dipen.
LUK.11.8	Mon dir zot, i pa pou leve pour donn li dipen, menm si i son zanmi. Me akoz son zanmi in ensiste san vergonny, i ava leve e donn li tou sa ki i bezwen.
LUK.11.9	Mwan, mon dir zot: Demande, zot ava gannyen. Rode, zot ava trouve. Tape, laport ava ouver. 
LUK.11.10	Annefe, sa enn ki demande i resevwar, sa enn ki rode i trouve, e laport i ouver pour sa enn ki frape.
LUK.11.11	Lekel sa papa parmi zot, ki, si son garson i demann li en pwason, i donn li en serpan olye en pwason
LUK.11.12	Oubyen si i demann li en dizef, i donn li en skorpyon?
LUK.11.13	Si zot, move koman zot ete, zot konn donn bon keksoz zot zanfan, zot Papa ki dan lesyel, i annan plis rezon pour donn son Lespri-Sen tou dimoun ki demann li!”
LUK.11.14	Zezi ti pe sas en move lespri ki ti anpes en zonm koze. Kan sa move lespri ti'n kit li, sa kozpa ti koze e lafoul ti etonnen. 
LUK.11.15	Me de trwa parmi lafoul ti pe dir, “I sas bann move lespri par pouvwar Belzebil
LUK.11.16	Lezot, pour teste li, ti demann li en siny sorti dan lesyel. 
LUK.11.17	Me Zezi, ki ti konnen sa ki zot ti pe mazinen, ti dir zot, “Tou rwayonm ki divize kont li menm pou fini par ganny detri, e son bann lakaz i tonbe. 
LUK.11.18	Si Satan i divize kont li menm, ki mannyer son rwayonm pou kapab tenir? Annefe, zot dir ki mon sas bann demon par pouvwar Belzebil. 
LUK.11.19	Me si mwan, mon sas bann demon par pouvwar Belzebil, par ki pouvwar zot bann zanfan i fer li? Pour sa rezon, zot bann zanfan menm ki pou vin zot prop ziz. 
LUK.11.20	Me si se par ledwa Bondye
LUK.11.21	Kan en zonm for e byen arme i vey son propriyete, tou son byen i an sekirite. 
LUK.11.22	Me en zonm pli for ki li i kapab atak li, bat li, e aras li tou son mwayen defans lo lekel i pe konte, e distribye sa ki i'n pran.
LUK.11.23	Sa enn ki pa avek mwan i kont mwan. Sa enn ki pa rasanble avek mwan, i disperse.”
LUK.11.24	“Kan en move lespri i sorti dan en dimoun, i ale vini dan bann landrwa dezer pour rod en plas pour li repoze. Me i pa trouv okenn landrwa. Alor i dir dan li menm: Mon pou retourn dan mon lakaz kot mon ti sorti.
LUK.11.25	I retournen e i war ki son lakaz in ganny balye e byen annord. 
LUK.11.26	Alor, i al rod set lezot lespri pli move ki li menm. Ansanm, zot antre e reste la. Finalman, dernyen leta sa dimoun i pli pir ki avan.”
LUK.11.27	Pandan ki Zezi ti pe koze, en fanm dan lafoul ti kriye, “Erez sa fanm ki'n donn ou nesans e ki'n donn ou tete.”
LUK.11.28	Me Zezi ti dir, “Ere plito sa enn ki ekout Parol Bondye e met li an pratik.”
LUK.11.29	Akoz lafoul ti pe ogmante otour li, Zezi ti dir, “Sa zenerasyon i en move zenerasyon. I pe rod en siny, me i pa pou gannyen, eksepte siny Zonas
LUK.11.30	Annefe, parey ki Zonas ti en siny pour bann zabitan Niniv, Fis-de-Lonm pou vin en siny pour sa zenerasyon. 
LUK.11.31	Zour zizman, larenn sorti dan Sid pou leve avek dimoun sa zenerasyon e i pou kondann zot, akoz i ti sorti dan bout later pour vin ekout lasazes Salomon
LUK.11.32	Zour zizman, bann zabitan Niniv pou leve kont sa zenerasyon ki zot ava kondannen. Annefe, bann zabitan Niniv ti repanti kan zot ti antann mesaz Zonas
LUK.11.33	“Personn pa alim en lalanp pour kasyet li, oubyen met li anba en bol
LUK.11.34	Lizye i lalanp ou lekor. Kan ou lizye i an bonn sante, alor ou lekor antye i dan lalimyer. Me kan lizye pa an bonn sante, lekor antye i dan fernwanr. 
LUK.11.35	Alor, fer sir ki lalimyer ki dan ou, pa vin teneb.
LUK.11.36	Si ou lekor antye i ranpli avek lalimyer, e ki okenn parti pa dan fernwanr, i pou ekler partou, parey kan en lalanp i ekler ou avek tou son laklerte.”
LUK.11.37	Pandan ki Zezi ti pe koze, en Farizyen ti envit li pour manze. Zezi ti antre e i ti pran plas pour manze. 
LUK.11.38	Sa Farizyen ti byen etonnen kan i ti remarke ki Zezi pa ti lav son lanmen avan manze.
LUK.11.39	Me Senyer ti dir li, “Zot bann Farizyen, zot netway lakoup ek pla an deor, me anndan zot ranpli avek lavaris ek mesanste. 
LUK.11.40	Bann fou! Sa enn ki'n fer deor, pa li menm ki'n osi fer anndan? 
LUK.11.41	Alor, donn bann pov sa ki dan ou lasyet, e tou ava vin prop pour zot.
LUK.11.42	Me maler lo zot, bann Farizyen! Zot ki donn en dizyenm parti lo lanmant, lo tou zepis ek legim
LUK.11.43	Maler lo zot bann Farizyen! Zot kontan bann premye plas dan bann sinagog e ganny salye dan bann landrwa piblik.
LUK.11.44	Maler lo zot ki parey bann latonm san mark: Dimoun i mars lo la san konnen.”
LUK.11.45	Enn bann profeser Lalwa ti pran laparol, “Met! Kan ou koz konmsa, ou pe ensilte nou osi.”
LUK.11.46	Zezi ti dir li, “Maler lo zot osi bann profeser Lalwa! Zot met lo ledo dimoun, bann gro fardo lour, ki difisil pou anmennen. Me zot menm zot pa bouz en ledwa pour ed sa bann dimoun.
LUK.11.47	Maler lo zot ki'n konstri latonm bann profet, ki zot zanset ti touye! 
LUK.11.48	Sa i montre ki zot aprouv keksoz ki zot zanset ti fer. Annefe, zot bann zanset ti touy bann profet, e zot, zot konstri latonm. 
LUK.11.49	Pour sa rezon ki Lasazes Bondye ti dir: Mon pou anvoy zot bann profet ek bann zapot. Zot pou touy en bann e persekit lezot. 
LUK.11.50	Alor, disan tou bann profet ki'n koule depi fondasyon lemonn, pou tonm lo sa zenerasyon konmela, 
LUK.11.51	depi disan Abel ziska disan Zakari, ki ti ganny touye ant lotel ek sanktyer
LUK.11.52	Maler lo zot, bann profeser Lalwa! Zot in pran lakle ki ouver laport konnesans. Zot menm zot pa antre, e zot anpes antre bann ki ti anvi antre.”
LUK.11.53	Kan Zezi ti'n kit sa landrwa, bann profeser Lalwa ek bann Farizyen ti konmans atak li e kestyonn li lo toudsort size. 
LUK.11.54	Zot ti pe rod en fason pour akiz li par son prop parol.
LUK.12.1	Pandan sa letan, plizyer milye dimoun ti'n rasanble e ti pe mars lo lipye kanmarad. Zezi ti dir dabor avek son bann disip, “Fer atansyon lelven bann Farizyen, savedir zot lipokrizi. 
LUK.12.2	Napa nanryen ki'n kouver ki pa pou ganny dekouver, e napa nanryen ki'n kasyet ki pa pou ganny devwale. 
LUK.12.3	Pour sa rezon, tou keksoz ki zot in dir dan fernwanr pou ganny proklanmen dan gran lizour, e sa ki zot in dir dousman dan zorey, dan bann lasanm an sekre, pou ganny proklanmen lo bann twa lakaz.”
LUK.12.4	“Mon dir zot, mon bann zanmi! Pa bezwen per sa bann ki touy lekor me ki apre, pa kapab fer nanryen plis. 
LUK.12.5	Mon ava montre zot lekel ki zot devre per: Zot devre per sa enn ki kapab touy lekor, e osi annan pouvwar pour zet zot dan lanfer. Mon dir zot: Sanmenm sa enn ki zot devre per.
LUK.12.6	Eski senk sren pa i vann pour de sou? Me napa enn ki Bondye i oubliye. 
LUK.12.7	Byen plis ankor: Menm bren seve lo ou latet in ganny konte. Pa bezwen per; zot vo plis ki en kantite sren.”
LUK.12.8	“Mon dir zot, nenport ki, ki rekonnet mwan devan zonm, Fis-de-Lonm osi pour rekonnet li devan bann lanz Bondye. 
LUK.12.9	Me sa enn ki rezet mwan devan zonm, mwan osi mon pou rezet li devan bann lanz Bondye.
LUK.12.10	Tou dimoun ki koz kont Fis-de-Lonm ava ganny pardonnen. Me sa enn ki blasfenm kont Lespri-Sen pa pou ganny pardonnen.
LUK.12.11	Kan zot ava ganny anmennen dan bann sinagog pour ganny zize, oubyen devan bann sef ek bann lotorite, pa bezwen trakase koman zot pou defann zot lekor, oubyen ki zot pou dir. 
LUK.12.12	Annefe, Lespri-Sen ava montre zot sa ki zot pou dir dan sa moman menm.”
LUK.12.13	En dimoun dan lafoul ti dir Zezi, “Met! Dir mon frer partaz nou leritaz avek mwan.”
LUK.12.14	Me Zezi ti dir li, “Lekel ki'n apwent mwan ziz pour partaz zot bann byen?”
LUK.12.15	Alor i ti dir zot, “Fer atansyon lanmour pour larises, akoz lavi en zonm pa depann zis lo son larises.”
LUK.12.16	Alor, Zezi ti rakont zot sa parabol, “Ti annan en zonm ki ti annan en propriyete ki ti'n raport li en bon rekolt. 
LUK.12.17	Alor, i ti mazin dan li menm: Ki mon pou fer? Mon napa okenn landrwa pour met mon rekolt. 
LUK.12.18	I ti dir: Mon konnen ki mon pou fer. Mon pou kas mon bann langar rezerv e fer lezot ki pli gran kot mon ava anmas tou mon lagrenn ek lezot prodwi. 
LUK.12.19	Apre, mon ava dir dan mwan menm: Rekolt ki ou'n anmase i ase pour plizyer lannen. Alor, repoz ou, manze, bwar e anmize!
LUK.12.20	Me Bondye ti dir li: Enbesil! Tanto menm ou pou bezwen rann kont ou lavi. Lekel ki pou ganny tou sa ki ou'n anmase?”
LUK.12.21	Zezi ti azoute, “Sanmenm sa ki arive avek sa enn ki anmas larises pour li menm, me ki pa ris devan Bondye.”
LUK.12.22	Zezi ti dir avek son bann disip, “Pour sa rezon, mon dir zot pa bezwen trakase lo size zot lavi, pour konnen ki zot pou manze; ni pour zot lekor, pour konnen ki zot pou mete. 
LUK.12.23	Annefe, lavi i pli enportan ki manze, e lekor i pli enportan ki lenz.
LUK.12.24	Get bann korbo: Zot pa ni senmen, ni rekolte. Zot napa ni langar rezerv, ni grennyen, e pourtan, Bondye i nouri zot. Pa zot vo plis ki bann zwazo!
LUK.12.25	Lekel parmi zot ki krwar i kapab viv pli lontan kan i pran traka? 
LUK.12.26	Alor, si ou pa kapab fer nanryen pour en senp keksoz parey, akoz ou enkyet pour lezot?
LUK.12.27	Gete koman bann lis i pouse: Zot pa ni travay, ni trikote. Pourtan, mon dir zot, menm Salomon dan tou son mazeste
LUK.12.28	Si Bondye i abiy byen bann zerb dan laplenn, ki demen pou ganny brile dan dife, pa i pou donn zot lenz ek tou sa ki zot bezwen, zot ki napa bokou lafwa?
LUK.12.29	Alor, pa trakase pour konnen ki zot pou manze, ni ki zot pou bwar. 
LUK.12.30	Bann nasyon dan lemonn ki kontinyen rod tousala. Me zot, zot Papa i konnen kwa ki zot bezwen. 
LUK.12.31	Rod plito Rwayonm Bondye, e zot ava ganny tou sa bann keksoz osi.”
LUK.12.32	“Pa bezwen per, pti troupo! Zot Papa in pran plezir donn zot son Rwayonm. 
LUK.12.33	Vann tou sa ki zot posede e donn sa larzan bann pov. Fer bann portmonnen ki pa ize, e anmas zot larises dan lesyel, kot voler pa kapab aprose, e kot karya pa kapab detri. 
LUK.12.34	Annefe, zot leker pou touzour la kot zot larises i ete.”
LUK.12.35	“Met zot pare, zot sang otour zot leren e gard zot lalanp alimen. 
LUK.12.36	Zot osi, fer parey bann zonm ki pe esper zot met retournen sorti lafet maryaz, pour ki koman i arive, e tap laport, zot ava kapab ouver pour li. 
LUK.12.37	Ere sa bann serviter ki zot met i war pe veye kan i arive! Mon dir zot, sa i laverite: I pou met son tabliye, fer zot osi asiz atab, e servi zot. 
LUK.12.38	Ere sa bann serviter ki zot met i trouv zot pare, menm si i ariv minwi oubyen plitar!
LUK.12.39	Konpran sa byen: Si en met lakaz ti konnen ki ler voler pou vini, i ti ava veye e i pa ti pou les voler kas son lakaz. 
LUK.12.40	Zot osi, zot bezwen touzour pare, akoz Fis-de-Lonm pou vin en ler ki zot pa pe mazinen.”
LUK.12.41	Alor, Pyer ti demande, “Senyer! Eski ou pe dir sa parabol zis pour nou, oubyen pour tou dimoun?”
LUK.12.42	Zezi ti reponn li, “Lekel sa serviter fidel e onnet ki son met ava etabli li ansarz son lakour pour li donn lezot serviter zot rasyon dible kan fodre? 
LUK.12.43	Ere sa serviter si son met i war li pe fer son travay kan i arive! 
LUK.12.44	Mon dir zot, sa i laverite: Son met pou konfye li tou son byen.
LUK.12.45	Me si sa serviter i dir dan li menm: Mon met i pran lontan pour li retournen; e si i konmans bat lezot serviter ek servant, manze e bwar ziska i sou, 
LUK.12.46	met sa serviter, pou retournen kan i pa pe atann e en ler ki i pa konnen. I pou pini li, e fer li partaz sor bann move serviter.
LUK.12.47	Sa serviter ki ti konn lavolonte son met, me ki pa ti met li pare, ni fer sa ki son met ti oule, ava ganny en bon bate. 
LUK.12.48	Tandis ki sa enn ki pa ti konnen, e ki'n fer keksoz ki merit ganny pini, li, i pou ganny bate bokou mwens. Annefe, sa enn ki resevwar bokou, pou bezwen rann kont bokou. Sa enn ki'n ganny konfye bokou, pou bezwen rann kont ankor plis.”
LUK.12.49	“Mon'n vin anmenn en dife lo later, e mon ti ava kontan si i ti ava'n deza alimen! 
LUK.12.50	Mon pou resevwar en batenm e i en soufrans pour mwan ziska ki i arive. 
LUK.12.51	Eski zot krwar ki mon'n vin anmenn lape lo later? Non, mon dir zot, plito divizyon. 
LUK.12.52	Dezormen, dan en fanmir senk dimoun, pou annan divizyon trwa kont de, e de kont trwa. 
LUK.12.53	Pou annan divizyon: Papa kont garson; garson kont papa; manman kont fiy e fiy kont manman, belmer kont belfiy e belfiy kont belmer
LUK.12.54	Zezi ti osi dir avek lafoul, “Kan ou war en nyaz monte dan Was, ou dir deswit: Lapli pe vini. Sanmenm sa ki arive.
LUK.12.55	Kan vandsid i soufle, ou dir: I pou fer so. Sanmenm sa ki arive.
LUK.12.56	Bann ipokrit! Zot konn enterpret bann siny lo later e dan lesyel. Alor, akoz zot pa konn enterpret siny nou lepok?”
LUK.12.57	“Akoz zot pa zize zot menm kwa ki zis pou fer? 
LUK.12.58	Si dimoun ki'n akiz ou pe anmenn ou devan lakour, fer mannyer ganny en laranzman avek li pandan ki zot ankor lo semen. Sankwa i riske trenn ou devan ziz, e ziz ava larg ou dan lanmen lapolis, e lapolis ava zet ou dan prizon.
LUK.12.59	Mon dir ou, ou pa pou sorti dan prizon, tan ki ou pa'n pey ziska dernyen sou.”
LUK.13.1	Dan sa letan, de trwa dimoun ti vin raport avek Zezi sa ki ti arive avek bann Galileen, ki Pilat ti fer touye, pandan ki zot ti pe ofer sakrifis. 
LUK.13.2	Zezi ti reponn zot, “Eski zot krwar ki sa bann Galileen ki ti mor dan sa fason ti'n fer plis pese ki lezot Galileen? 
LUK.13.3	Non, mon dir zot. Me si zot pa repanti e sanz zot lavi, zot tou, zot pou mor parey.
LUK.13.4	Oubyen sa 18 dimoun ki ti ganny kraze kan latour dan vilaz Siloe ti tonbe: Eski zot krwar ki sa bann dimoun ti pli koupab ki tou lezot zabitan Zerizalenm? 
LUK.13.5	Non, mon dir zot. Me si zot tou, zot pa sanz zot lavi, zot pou disparet parey.”
LUK.13.6	Answit, Zezi ti dir zot sa parabol, “En zonm ti'n plant en pye fig dan son plantasyon rezen. I ti vin rod fri lo la, me i pa ti trouv nanryen.
LUK.13.7	Alor i ti dir avek son zardinyen: I fer 3 an depi ki mon pe vin rod fri lo sa pye fig e mon pa trouv okenn. Koup li. Akfer nou pe les li okip later pour nanryen?”
LUK.13.8	Me sa zardinyen ti reponn li, “Met! Les li ankor sa lannen. Mon ava fouy toultour li e met fimyen. 
LUK.13.9	Petet i ava donn fri lannen prosenn. Sinon, ou ava kapab fer koup li.”
LUK.13.10	En zour saba, Zezi ti pe ansennyen dan en sinagog. 
LUK.13.11	La, ti annan en fanm ki en move lespri ti'n gard li kourbe depi 18 an e i pa ti kapab debout drwat. 
LUK.13.12	Kan Zezi ti war li, i ti apel li, “Fanm, ou'n ganny delivre avek ou maladi.”
LUK.13.13	Zezi ti poz lanmen lo li e deswit sa fanm ti dres debout e konmans loue Bondye.
LUK.13.14	Me sef sinagog ti ankoler akoz Zezi ti'n geri en malad zour saba. I ti dir avek lafoul, “I annan sis zour pour travay
LUK.13.15	Zezi ti reponn li, “Bann ipokrit! Zot tou, pa zot delarg zot bef oubyen zot bourik zour saba pour anmenn li bwar?
LUK.13.16	Sa fanm, en fiy Abrahanm ki Satan ti'n anmare pandan 18 an, pa ti devre ganny delarge zour saba?”
LUK.13.17	Sa repons Zezi ti fer tou son bann lennmi kanmi. Me lafoul ti dan lazwa, pour tou sa bann mervey ki Zezi ti'n fer.
LUK.13.18	Alor, Zezi ti dir, “Avek kwa Rwayonm Bondye i resanble? Avek kwa mon ava konpar li?
LUK.13.19	I parey en lagrenn moutard ki en zonm ti pran e zet dan son zarden. Sa lagrenn ti pouse; i ti vin en pye dibwa e bann zwazo dan lezer ti fer zot nik dan son bann brans.”
LUK.13.20	Zezi ti dir ankor, “Avek kwa mon pou konpar Rwayonm Bondye? 
LUK.13.21	I parey lelven ki en fanm ti pran e met dan trwa mezir lafarin pour fer leve lapat.”
LUK.13.22	Pandan ki i ti pe mont ver Zerizalenm, Zezi ti travers bann lavil ek vilaz kot i ti ansennyen. 
LUK.13.23	En dimoun ti demann li, “Senyer! Eski zis en pti pe dimoun ki pou ganny sove?”
LUK.13.24	Zezi ti reponn, “Fer tou pour antre par laport etrwat, akoz, mon pe dir zot, bokou pou oule antre, me zot pa pou kapab.
LUK.13.25	Kan met lakaz ava leve e ferm son laport, zot pou debout deor e zot pou konmans tap laport an dizan: Senyer, ouver, les nou antre! I pou reponn zot: Mon pa konnen kote zot sorti!
LUK.13.26	Alor, zot ava konmans dir: Nou'n manze e bwar avek ou e ou'n ansenny dan bann lari nou lavil.
LUK.13.27	Me i pou reponn: Mon pa konnen kote zot sorti. Sorti kot mwan, zot tou ki komet lenzistis! 
LUK.13.28	La, zot pou plere e grens ledan. Annefe, zot pou war Abrahanm, Izaak ek Zakob, ek tou bann profet dan Rwayonm Bondye. Me zot, zot in ganny zet deor. 
LUK.13.29	Dimoun pour sorti dan Les, Was, Nor e Sid; zot pou pran plas dan festen Rwayonm Bondye.
LUK.13.30	Mon pe dir zot, pou annan bann dernyen ki pou pas premye e bann premye ki pou pas dernyen.”
LUK.13.31	Pandan sa menm moman, detrwa Farizyen ti vin dir Zezi, “Pa reste isi, al dan en lot landrwa, akoz Herod i oule touy ou.”
LUK.13.32	Zezi ti reponn zot, “Al dir sa renar: Ozordi ek demen, mon pe sas bann move lespri e geri bann malad. Me trwazyenm zour mon pou fini mon travay. 
LUK.13.33	Ozordi, demen ek apredmen mon bezwen kontiny mon semen, akoz i pa normal pour en profet mor an deor Zerizalenm.
LUK.13.34	Zerizalenm, Zerizalenm! Ou ki touy bann profet e donn koudros bann ki Bondye in anvoy kot ou! Konbyen fwa mon ti oule rasanble ou bann zanfan, parey en mer poul i rasanble son bann piti anba son lezel, me ou pa'n oule! 
LUK.13.35	Aprezan, ou lakaz in ganny abandonnen. Mon dir zot, zot pa pou war mwan ankor ziska ki zot ava dir: I ganny beni, sa enn ki pe vini lo non Senyer
LUK.14.1	En zour saba, Zezi ti antre dan lakaz enn bann sef Farizyen pour pran en repa. Sa bann dimoun ki ti la ti pe vey li. 
LUK.14.2	En zonm ki son maladi ti fer son lekor anfle, ti la devan Zezi. 
LUK.14.3	Zezi ti demann bann profeser Lalwa ek bann Farizyen, “Eski nou Lalwa i permet geri en malad zour saba oubyen non?”
LUK.14.4	Me zot ti reste trankil. Alor, Zezi ti tous sa zonm. I ti geri li e les li ale. 
LUK.14.5	Apre, i ti dir zot, “Lekel parmi zot si i annan en garson oubyen en bef ki'n tonm dan en pwi pa pou tir li deswit, menm en zour saba?” 
LUK.14.6	Me zot pa ti kapab reponn li lo sa size.
LUK.14.7	Zezi ti remarke ki bann envite ti swazir bann premye plas. Alor i ti dir zot, 
LUK.14.8	“Kan ou ganny envite dan en repa maryaz, pa asiz dan premye plas. Annefe, i posib ki en dimoun pli enportan ki ou, i'n osi ganny envite. 
LUK.14.9	Sa dimoun ki'n envit zot, ava kapab vin dir ou: Sed li sa plas. Alor, avek laont, ou ava bezwen al pran dernyen plas.
LUK.14.10	Me kan ou ganny envite, al asiz dan dernyen plas, pour ki sa dimoun ki'n envit ou, ava vin dir ou: Mon zanmi! Monte, pran en pli bon plas. Ensi, sa i ava en loner pour ou devan tou lezot envite. 
LUK.14.11	Annefe, sa enn ki monte, pou bezwen desann, e sa enn ki abes li menm, ava monte.”
LUK.14.12	Zezi ti osi dir avek sa zonm ki ti'n envit li, “Kan ou donn en dezennen, oubyen en dinen, pa envit ou bann zanmi, ou bann frer, ou fanmir, ni ou bann vwazen ris, akoz i posib ki zot ava envit ou an retour; konmsa, ou ava ganny rekonpanse. 
LUK.14.13	Me kan ou fer en festen, envit bann pov, bann envalid, bann ki bwete ek bann aveg. 
LUK.14.14	Alor, ou ava ere, akoz zot, zot pa kapab rekonpans ou. Annefe, ou ava ganny ou rekonpans zour rezireksyon bann zis.”
LUK.14.15	Kan enn bann envite ti antann sa, i ti dir Zezi, “Ere sa enn ki pou pran son repa dan Rwayonm Bondye!”
LUK.14.16	Zezi ti reponn li, “Ti annan en fwa, en zonm ki ti fer en gran festen, e i ti envit bokou dimoun. 
LUK.14.17	Kan ti'n ariv ler pour festen konmanse, i ti anvoy en serviter dir bann envite: Vini, tou keksoz in pare.
LUK.14.18	Me zot tou, zot ki konmans rod leskiz. Premye ti dir avek sa serviter: Mon'n aste en propriyete ki mon bezwen al vizite; mon demann ou eskiz mwan.
LUK.14.19	En lot ti dir: Mon'n aste dis bef; mon pe al esey zot, eskiz mwan.
LUK.14.20	En lot ankor ti dir: Mon fek marye, mon pa kapab vini.
LUK.14.21	Sa serviter ti retournen e raport tousala avek son met. Son met ti ankoler e i ti dir avek son serviter: Al deswit dan tou semen ek santye dan lavil, e anmenn bann pov, bann envalid, bann ki pa war kler, e bann ki bwete.
LUK.14.22	Son serviter ti dir li: Met! Mon'n fer sa ki ou'n ordonn mwan, me i annan ankor plas. 
LUK.14.23	Alor, son met ti dir li: Al dan bann semen lakanpanny e fors dimoun vini, pour ki mon lakaz i ranpli. 
LUK.14.24	Mon dir zot, personn parmi sa bann dimoun ki ti'n ganny envite pa pou gout mon festen.”
LUK.14.25	En gran lafoul ti pe akonpanny Zezi. Zezi ti tourn ver zot. I ti dir zot tou, 
LUK.14.26	“Sa enn ki vin kot mwan, i devre prefer mwan plis ki son papa, son manman, son fanm ek son zanfan, son frer ek son ser, e menm son prop lavi. Otreman i pa kapab vin mon disip. 
LUK.14.27	Sa enn ki pa port son lakrwa e swiv mwan, i pa kapab vin mon disip.
LUK.14.28	Annefe, lekel parmi zot ki bezwen konstri en tour, ki pa asize dabor pour estimen konbyen i pou koute, e war si i annan ase larzan pour fini sa travay? 
LUK.14.29	Otreman, si apre ki i'n poz fondasyon, i pa kapab fini son konstriksyon, tou dimoun ki war sa, pou riy li. 
LUK.14.30	Zot pou dir: Sa zonm in konmans konstri, me i pa kapab fini.
LUK.14.31	Lekel sa lerwa ki pe al lager kont en lot lerwa, ki pa pou asize dabor e mazinen si i pou kapab avek 10,000 zonm, fer fas sa lot lerwa ki annan 20,000 zonm? 
LUK.14.32	Si i war ki i pa pou kapab, letan lot lerwa i ankor byen lwen, i anvoy en anbasader pour diskit kondisyon lape.
LUK.14.33	Ensi, nenport parmi zot ki pa abandonn tou sa ki i annan, i pa kapab vin mon disip.”
LUK.14.34	“Disel i bon, me disel ki'n perdi son gou, koman ou pou fer li vin sale ankor? 
LUK.14.35	I pa bon ni pour later ni pour fimyen, i bon zis pour zete. Sa enn ki annan zorey pour antann, tande.”
LUK.15.1	Bann kolekter taks ek bann dimoun move repitasyon ti pe apros kot Zezi pour ekout li. 
LUK.15.2	Bann Farizyen ek bann profeser Lalwa ti mirmire, “Sa zonm i frekant bann zans move repitasyon, e i manz avek zot.”
LUK.15.3	Alor Zezi ti dir zot sa parabol, 
LUK.15.4	“Lekel parmi zot si i annan 100 mouton e i perdi enn, pa pou kit sa 99 dan laplenn, pour al rod sa enn ki'n perdi, ziska ki i retrouv li? 
LUK.15.5	Kan i'n retrouv sa mouton, avek kontantman, i met li lo son zepol. 
LUK.15.6	Kan i ariv se li, i apel son bann zanmi ek bann vwazen. I dir zot: Annou fete, mon'n retrouv mon mouton ki ti'n perdi.
LUK.15.7	Mon dir zot: Dan menm fason, i pou annan plis lazwa dan lesyel pour en sel peser ki sanz son lavi, ki pour 99 dimoun zis ki pa bezwen sanz zot lavi.”
LUK.15.8	“Lekel sa fanm ki annan dis pyes larzan ki, si i perdi enn, pa alim lalanp, balye lakaz e rod avek swen, ziska ki i retrouv li? 
LUK.15.9	Kan i'n retrouv son larzan, i apel son bann zanmi ek vwazen e i dir zot: Annou fete, akoz mon'n retrouv mon larzan ki mon ti'n perdi.
LUK.15.10	Mon dir zot, i parey dan lesyel: Bann lanz Bondye i kontan kan en sel peser i sanz son lavi.”
LUK.15.11	Zezi ti dir ankor, “En zonm ti annan de garson. 
LUK.15.12	Sa enn pli zenn ti dir avek son papa: Papa, donn mwan mon par bann byen ki devre vin pour mwan.
LUK.15.12	Alor, sa papa ti partaz son byen ant son de garson.
LUK.15.13	Detrwa zour apre, sa zenn garson ti vann tou sa ki i ti'n gannyen e antreprann en vwayaz pour en pei byen lwen. Laba, i ti goberz tou son larzan dan en lavi dezordonnen. 
LUK.15.14	Kan i ti'n depans tou sa ki i ti annan, en lafanmin terib ti arive dan sa pei, e pa ti reste li nanryen. 
LUK.15.15	Alor, i ti al rod travay kot enn bann zabitan sa pei, ki ti anvoy li lo son laferm pour vey koson. 
LUK.15.16	I ti ava byen kontan manz sa bann gous ki koson ti pe manze, me personn pa ti donn li nanryen.
LUK.15.17	En zour i ti dir dan li menm: Konbyen travayer kot mon papa ki annan plis ki dekwa manze, e mwan, mon pe mor lafen isi! 
LUK.15.18	Mon pou leve, mon pou al kot mon papa e mon pou dir li: Papa, mon'n mal azir kont Bondye e kont ou. 
LUK.15.19	Mon pa merite pour ganny apele ou garson. Tret mwan parey enn ou bann travayer.
LUK.15.20	Alor, i ti leve e retourn kot son papa.
LUK.15.20	I ti ankor ase lwen avek lakour, kan son papa ti war li. Son leker ti touse avek konpasyon. I ti taye, ser son garson dan son lebra e anbras li. 
LUK.15.21	Son garson ti dir li: Papa, mon'n mal azir kont Bondye e kont ou. Mon pa merite pour ganny apele ou garson.
LUK.15.22	Me son papa ti dir bann serviter: Depese, anmenn pli zoli rob pour met li. Met en bag dan son ledwa e met li son sandal dan son lipye. 
LUK.15.23	Anmenn sa zenn bef ki nou'n angrese, e touy li. Annou manze, annou fete! 
LUK.15.24	Mon garson ki ti'n mor, i vivan; i ti'n perdi, mon'n retrouv li. E lafet ti konmanse.
LUK.15.25	Pandan sa letan, lene garson ti dan plantasyon. Kan i ti retournen e ariv pre avek lakour, i ti antann tapaz lanmizik ek ladans. 
LUK.15.26	I ti apel enn bann serviter pour demann en leksplikasyon lo sa ki ti pe pase. 
LUK.15.27	Sa serviter ti reponn li: Ou frer i'n retournen e ou papa in fer touy sa zenn bef ki zot ti'n angrese, akoz i'n retrouv li sen e sof.
LUK.15.28	Lene garson ti byen ankoler. I ti refize antre. Son papa ti sorti e sipliy li pour antre. 
LUK.15.29	Alor, i ti reponn son papa: Tou sa bann lannen ki mon'n travay pour ou, zanmen mon'n dezobei ou lord. Ou pa'n zanmen donn mwan ni menm en kabri pour mwan fete avek mon bann zanmi. 
LUK.15.30	Me kan li, ou garson ki'n goberz tou ou byen avek bann prostitye i retournen, pour li, ou touy sa zenn bef ki nou'n angrese!
LUK.15.31	Son papa ti dir li: Mon garson! Ou touzour isi avek mwan, e tou sa ki mon posede i pour ou. 
LUK.15.32	I tou zis ki nou fete e kontan, akoz ou frer ki ti'n mor i'n reganny lavi, i ti'n perdi e i'n ganny retrouve.”
LUK.16.1	Zezi ti osi dir son bann disip sa parabol, “Ti annan en zonm ris. Dimoun ti vin raporte ki son administrater ti pe gaspiy son byen. 
LUK.16.2	I ti fer apel li e dir li: Ki sa bann rapor ki mon pe gannyen lo ou? Donn mwan en kont lo ou administrasyon, akoz ou pa pou kapab kontinyen koman administrater.
LUK.16.3	Sa administrater ti dir dan li menm: Ki mon pou fer? Mon bourzwa pe al met mwan deor. Mon pa ase for pour travay labourer e mon onte pour mwan al mandyan. 
LUK.16.4	Mon konnen ki mon pou fer, pour dimoun byen resevwar mwan kot zot, kan mon ava'n perdi mon travay.
LUK.16.5	Alor, i ti apel enn par enn, tou sa bann ki ti dwa son bourzwa. I ti demann avek premye: Konbyen ou dwa mon bourzwa?
LUK.16.6	I ti reponn: 100 barik delwil. Sa administrater ti dir li: Pran ou kont, asize, deswit ekri 50.
LUK.16.7	Apre i ti demann avek en lot: Ou, konbyen ou dwa?
LUK.16.7	Sa enn ti reponn, 100 sak dible.
LUK.16.7	I ti dir li: Pran ou kont, ekri 80.
LUK.16.8	Bourzwa sa administrater malonnet ti felisit li pour fason malen ki i ti'n azir. Annefe, bann zanfan lemonn, zot pli malen dan zot zafer, ki bann zanfan lalimyer.”
LUK.16.9	Alor Zezi ti azoute, “Mon dir zot, servi larzan malaki pour fer zanmi. Konmsa, kan pou nepli annan larzan, sa bann zanmi ava resevwar ou dan zot demer eternel.
LUK.16.10	Sa enn ki onnet dan pti keksoz, i osi onnet dan zafer pli enportan. Sa enn ki malonnet dan pti keksoz i osi malonnet dan sa ki pli enportan. 
LUK.16.11	Alor, si ou pa'n onnet dan sa ki konsern byen malaki, lekel ki pou konfye ou bann vre larises?
LUK.16.12	Si ou pa'n kapab rann kont byen lezot, lekel ki pou fer ou konfyans avek ou prop byen?
LUK.16.13	En serviter pa kapab servi de met; swa i pou ay enn e kontan lot, swa i pou devoue anver enn e mepriz lot. Ou pa kapab servi Bondye ek larzan anmenmtan.”
LUK.16.14	Bann Farizyen ki ti kontan larzan, ti gognard Zezi kan zot ti antann tousala. 
LUK.16.15	Me Zezi ti dir zot, “Zot parmi bann dimoun ki fer zot pas pour zis, me Bondye i konn zot leker. Annefe, i deteste sa ki zonm i konsider gran.
LUK.16.16	Sa ki'n ekri dan Lalwa e dan liv bann profet ti valab ziska lepok Zan. Depi sa, Bonn Nouvel konsernan Rwayonm Bondye in ganny anonse e tou dimoun i bezwen fer gro zefor pour antre. 
LUK.16.17	I pli fasil pour lesyel ek later disparet, ki pour en sel pti pwen Lalwa ganny aboli.
LUK.16.18	En zonm ki divors son fanm e ki marye avek en lot i komet adilter, e en zonm ki marye avek en fanm divorse, li osi, i komet adilter.”
LUK.16.19	“En fwa, ti annan en zonm ris ki ti touzour abiy dan bann zoli lenz ser, fer avek pli zoli latwal linenn fen. I ti pe fer lafet tou le zour.
LUK.16.20	En zonm pov, ki ti apel Lazar, kouver avek boubou, ti pe dormi devan son laport. 
LUK.16.21	Lazar ti ava kontan ganny en pe sa manze ki ti tonm depi latab sa zonm ris. Me lisyen ki ti vin lis son bann boubou.
LUK.16.22	En zour, sa pov zonm ti mor e bann lanz ti anmenn li kot Abrahanm. Sa zonm ris osi ti mor e zot ti anter li. 
LUK.16.23	Dan lemonn lanmor kot i ti ete, i ti pe soufer bokou. I ti lev lizye e i ti war Abrahanm dan lwen ek Lazar obor li. 
LUK.16.24	I ti kriy for: Per Abrahanm! Pran pitye pour mwan! Anvoy Lazar tranp son bout ledwa dan delo pour vin rafresir mon lalang, akoz mon pe soufer bokou dan sa laflanm.
LUK.16.25	Abrahanm ti reponn li: Mon garson! Rapel ou byen ki pandan ou lavi, ou ti ganny toudsort bon keksoz, tandis ki Lazar ti ganny bokou maler. Aprezan, i pe ganny son konsolasyon, e ou, ou pe soufer. 
LUK.16.26	An plis ki sa, en gran labim i separ nou avek ou. Personn pa kapab traverse pour vin kot ou, ni sorti kot ou pour vin kot nou.
LUK.16.27	Sa zonm ris ti dir: Alor, Papa Abrahanm, mon sipliy ou! Anvoy Lazar dan lakour, kot mon papa, 
LUK.16.28	kot mon annan senk frer. Dir li averti zot, pangar zot osi, zot ava vin dan sa landrwa soufrans.
LUK.16.29	Me Abrahanm ti reponn: Zot annan Moiz ek bann profet pour zot ekoute.
LUK.16.30	Sa zonm ris ti reponn: Non, Papa Abrahanm. Me si en dimoun ki'n mor, i al kot zot, zot ava sanz zot lavi.
LUK.16.31	Me Abrahanm ti reponn: Si zot pa oule ekout Moiz ek bann profet, zot pa pou krwar menm si en mor i resisite.”
LUK.17.1	Zezi ti dir avek son bann disip, “San okenn dout, dimoun pou touzour ganny tante. Me, maler pour sa enn ki fer son kanmarad tonbe! 
LUK.17.2	I ti ava preferab pour li si en gro ros ti ganny anmare otour son likou e ganny zete dan lanmer, plito ki fer enn parmi sa bann zanfan tonm dan pese.
LUK.17.3	Fer byen atansyon: Si ou frer in ofans ou, reprimann li, e si i regrete, pardonn li. 
LUK.17.4	Si i fer ou ditor set fwa dan en lazournen e set fwa i vin dir ou: Mon regrete. Ou bezwen pardonn li.”
LUK.17.5	Bann zapot ti dir avek Zezi, “Ogmant nou lafwa!”
LUK.17.6	Zezi ti dir zot, “Si zot lafwa ti groser en lagrenn moutard, zot ti ava kapab dir avek sa pye dibwa: Derasin ou e al plant ou dan lanmer! I ti ava obei zot.
LUK.17.7	Lekel parmi zot, si i ti annan en serviter ki ti travay dan son plantasyon, oubyen vey son mouton, ki ti ava dir li, kan i sorti travay dan plantasyon: Depese vin atab pour manze? 
LUK.17.8	Pa i ava plito dir li: Prepar mon manze; apre sanze e vin servi mwan. Kan mon ava'n fini manze e bwar, apre, ou ava manze e bwar.
LUK.17.9	Ou pa remersye ou serviter akoz i'n fer sa ki i'n ganny ordonnen pour fer. 
LUK.17.10	Alor, zot osi, kan zot in fini fer sa ki zot ti'n ganny ordonnen pour fer, dir dan zot menm: Nou senpleman en bann serviter initil; nou'n zis fer nou devwar.”
LUK.17.11	Kan Zezi ti pe al Zerizalenm, i ti pas ant Samari ek Galile. 
LUK.17.12	I ti pe antre dan en vilaz, kan dis zonm ki ti annan en maladi ki parey lalep ti vin zwenn li. Zot ti debout en distans
LUK.17.13	lev zot lavwa e kriye, “Zezi, Met! Pran pitye pour nou.”
LUK.17.14	Kan Zezi ti war zot, i ti dir zot, “Al montre zot avek bann pret
LUK.17.14	Pandan ki zot ti pe ale, zot ti ganny geri.
LUK.17.15	Kan enn parmi zot ti war ki i ti'n geri, i ti retournen e loue Bondye avek en lavwa for. 
LUK.17.16	I ti tonm lafas ater kot lipye Zezi e i ti remersye li. Sa zonm ti en Samariten.
LUK.17.17	Zezi ti demann li, “Eski tou le dis pa'n ganny geri? Oli lezot nef? 
LUK.17.18	Personn pa'n retournen pour vin remersye Bondye apar sa etranze?”
LUK.17.19	Alor, Zezi ti dir li, “Leve, ale! Ou lafwa in sov ou.”
LUK.17.20	Bann Farizyen ti demann Zezi kan Rwayonm Bondye pou vini. I ti reponn zot, “Rwayonm Bondye pa pou vini par bann siny ki ou kapab war. 
LUK.17.21	Personn pa pou kapab dir: Gete! La i isi. Oubyen: La i laba.
LUK.17.21	Annefe, Rwayonm Bondye i parmi zot.”
LUK.17.22	Zezi ti dir ankor avek son bann disip, “Ler pou arive kan zot pou anvi war Fis-de-Lonm zis en zour parmi zot; me zot pa pou war li. 
LUK.17.23	Dimoun pou dir zot: La i laba! Oubyen: La i isi!
LUK.17.23	Pa bezwen ale; pa swiv zot. 
LUK.17.24	Parey zekler i klate e i ekler lesyel depi en bout ziska lot, zour Fis-de-Lonm pou arive, i pou parey. 
LUK.17.25	Me avan, i pou soufer en kantite e ganny rezete par sa zenerasyon.
LUK.17.26	Sa ki ti arive dan lepok Noe, i pou osi arive dan lepok Fis-de-Lonm. 
LUK.17.27	Dimoun ti manze, bwar, marye e donn an maryaz ziska zour ki Noe ti antre dan lars e deliz ti arive e detri zot tou
LUK.17.28	I pou parey i ti ete dan lepok Lot: Dimoun ti pe manze, bwar, aste, vann, plante, konstri. 
LUK.17.29	Me zour Lot ti kit lavil Sodonm, dife ek souf ti sorti dan lesyel e tonbe parey lapli, e tou dimoun ti ganny detri
LUK.17.30	I pou parey, zour ki Fis-de-Lonm pou aparet.
LUK.17.31	Sa zour, sa enn ki lo twa son lakaz, pa desann pour vin pran son bann zafer dan son lakaz. Demenm, sa enn ki dan son plantasyon pa retourn kot li. 
LUK.17.32	Rapel byen ki ti arive avek fanm Lot
LUK.17.33	Sa enn ki fer fason sov son prop lavi, pou perdi li, me sa enn ki perdi son lavi, pou prezerv li. 
LUK.17.34	Mon dir zot, sa swar pou annan de dimoun ki pe dormi lo menm lili; enn pou ganny pran, e lot kite. 
LUK.17.35	Pou annan de fanm ki pe travay ansanm lo moulen, enn pou ganny pran e lot kite. 
LUK.17.36	Pou annan de zonm ki pe travay dan plantasyon, enn pou ganny anmennen e lot pou ganny kite
LUK.17.37	Bann disip ti demann li, “Senyer, kote sa pou arive?”
LUK.17.37	I ti dir zot, “Votour pou rasanble la kot i annan kadav.”
LUK.18.1	Zezi ti rakont zot en parabol pour montre ki fodre touzour priye e pa perdi kouraz. 
LUK.18.2	I ti dir, “Ti annan dan en lavil, en ziz ki pa ti ni annan respe pour Bondye, ni pran ka pour personn.
LUK.18.3	Dan sa lavil, ti osi annan en vev ki pa ti aret vin dir li: Ziz! Donn mwan zizman kont mon ladverser! 
LUK.18.4	Pour en bon pe letan, sa ziz ti refize. Me apre i ti dir dan li menm: I vre ki mon napa respe pour Bondye e ki mon pa pran ka pour personn. 
LUK.18.5	Me akoz sa vev pe fatig mwan tro bokou, mon ava rann lazistis pour ki finalman i aret fatig mwan.”
LUK.18.6	Senyer ti azoute, “Ekout byen sa ki sa move ziz ti dir. 
LUK.18.7	Eski Bondye pa pou rann lazistis bann ki i'n swazir e ki priy li lizour koman aswar? Eski i pou fer zot espere? 
LUK.18.8	Mon dir zot, i pou rann zot lazistis deswit.
LUK.18.8	Me kan Fis-de-Lonm pou vini, eski i pou trouv lafwa lo later?”
LUK.18.9	Zezi ti dir ankor sa parabol pour en bann dimoun ki ti krwar zot zis devan Bondye e ki ti mepriz lezot, 
LUK.18.10	“De zonm ti mont dan Tanp pour priye. Enn ti en Farizyen e lot ti en kolekter taks. 
LUK.18.11	Sa Farizyen ti debout e priy dan li menm: Mon Bondye! Mon remersye ou ki mon pa parey leres bann zonm ki voler, enzis, adilter. Mon remersye ou osi akoz mon pa parey sa kolekter taks. 
LUK.18.12	Mon fer zenn de fwa par semenn, mon donn en dizyenm parti lo tou mon reveni.
LUK.18.13	Sa kolekter taks ti reste lwen deryer. I pa ti menm oze lev lizye pour get lesyel, me i ti tap son lestoma e dir: Mon Bondye! Pran pitye pour mwan ki en peser!
LUK.18.14	Mon dir zot, sa kolekter taks ti retourn kot li son pese pardonnen, me pa sa Farizyen. Annefe, tou dimoun ki esey pas pour pli enportan, pou ganny abese e bann ki abes zot, pou vin pli enportan.”
LUK.18.15	Dimoun ti pe anmenn bann pti baba kot Zezi pour li tous zot. Me kan bann disip ti war sa, zot ti reprimann sa bann dimoun. 
LUK.18.16	Me Zezi ti fer vin sa bann zanfan kot li. I ti dir, “Les bann zanfan vin kot mwan; pa bezwen anpes zot. Annefe, Rwayonm Bondye i pour sa ki parey bann pti zanfan. 
LUK.18.17	Mon dir zot, sa i laverite: Sa enn ki pa akey Rwayonm Bondye parey en zanfan, pa pou zanmen antre.”
LUK.18.18	En sef Zwif ti demann Zezi, “Bon Met! Ki fodre mon fer pour mwan erit lavi eternel?”
LUK.18.19	Zezi ti dir li, “Akoz ou apel mwan bon? Personn pa bon. Zis Bondye ki bon. 
LUK.18.20	Ou konn bann komannman: Pa komet adilter, pa fer krim, pa vole, pa vin donn fo temwannyaz, respekte ou papa ek ou manman
LUK.18.21	Sa zonm ti reponn li, “Tousala mon'n obzerve depi mon zenes.”
LUK.18.22	Kan Zezi ti antann sa, i ti dir li, “Alor, i mank ou en sel keksoz: Vann tou sa ki ou posede e partaz sa larzan avek bann pov. Alor ou ava ganny en trezor dan lesyel. Apre vini, swiv mwan.”
LUK.18.23	Kan sa zonm ti antann sa, i ti paret byen tris, akoz i ti tre ris.
LUK.18.24	Zezi ti get li e i ti dir, “Koman i difisil pour bann ki annan bokou larises pour antre dan Rwayonm Bondye! 
LUK.18.25	Annefe, i pli fasil pour en samo pas par trou en zegwir, ki pour en dimoun ris antre dan Rwayonm Bondye.”
LUK.18.26	Bann ki ti'n antann sa, ti demande, “Alor, lekel ki kapab ganny sove?”
LUK.18.27	Zezi ti dir, “Sa ki pa posib pour zonm, i posib pour Bondye.”
LUK.18.28	Alor, Pyer ti dir, “Nou, nou'n kit tou sa ki nou ti annan pour swiv ou.”
LUK.18.29	Zezi ti dir zot, “Mon dir zot, sa i laverite: Sa enn ki'n kit lakaz, fanm, frer, paran oubyen zanfan, pour lakoz Rwayonm Bondye, 
LUK.18.30	pou ganny bokou plis an retour dan sa lepok prezan. E dan lemonn fitir, i pou resevwar lavi eternel.”
LUK.18.31	Zezi ti anmenn son 12 disip alekar. I ti dir zot, “Ekout byen! Nou pe mont Zerizalenm, e tou sa ki bann profet in ekri lo Fis-de-Lonm pour ganny akonpli. 
LUK.18.32	Zot pou livre li avek bann non-Zwif ki pou monk li, maltret li e kras lo li. 
LUK.18.33	Zot pou fwet li e touy li, me trwazyenm zour i pou resisite.”
LUK.18.34	Me son bann disip pa ti konpran nanryen lo tousala; sinifikasyon parol Zezi ti'n kasyet pour zot, e zot pa ti konpran sa ki Zezi ti oule dir.
LUK.18.35	Ler Zezi ti pe apros Zeriko, en aveg ti pe asize obor semen pe demann lomonn. 
LUK.18.36	I ti antann en lafoul pe pase e i ti demande ki pe arive.
LUK.18.37	Zot ti dir li, “Zezi ki sorti Nazaret ki pe pase.”
LUK.18.38	Alor i ti kriye, “Zezi, Garson David, pran pitye pour mwan!”
LUK.18.39	Dimoun ki ti devan sa aveg ti reprimann li e dir li reste trankil. Me i ti kriy pli for ankor, “Garson David, pran pitye pour mwan.”
LUK.18.40	Zezi ti arete e donn lord pour anmenn sa aveg kot li. Kan sa aveg ti devan li, Zezi ti demann li, 
LUK.18.41	“Ki ou ti ava kontan mon fer pour ou?”
LUK.18.41	I ti reponn, “Senyer, fer mwan war kler.”
LUK.18.42	Zezi ti dir li, “Mon oule ki ou war kler. Ou lafwa in geri ou.”
LUK.18.43	Deswit, i ti war kler, e i ti swiv Zezi e loue Bondye. Kan lafoul ti war sa, zot osi, zot ti loue Bondye.
LUK.19.1	Zezi ti antre dan Zeriko e travers lavil. 
LUK.19.2	La, ti annan en zonm ki ti apel Zase. I ti en sef kolekter taks e i ti ris. 
LUK.19.3	I ti pe rod en mannyer pour li war Zezi. Me akoz lafoul, i pa ti kapab, akoz i ti ptipti. 
LUK.19.4	Alor, i ti tay devan e mont lo en pye sikomor pour li kapab war Zezi ki ti pou pas par sa semen. 
LUK.19.5	Kan Zezi ti ariv dan sa landrwa, i ti get anler. I ti dir, “Zase! Desann deswit, akoz mon pe vin reste kot ou, ozordi.”
LUK.19.6	Zase ti depese pour li desann, e i ti resevwar Zezi avek lazwa. 
LUK.19.7	Ler dimoun ti war sa, zot ti konmans mirmire, “I'n antre dan lakaz en zonm ki fer pese.”
LUK.19.8	Me Zase ti debout e i ti dir avek Zezi, “Senyer! Mon pou donn bann pov lanmwatye mon larises. Si mon'n tronp okenn dimoun dan nenport mannyer, mon pou rann li kat fwa plis.”
LUK.19.9	Zezi ti dir li, “Ozordi, delivrans in ariv dan sa lakaz, akoz sa zonm osi, i en zanfan Abrahanm. 
LUK.19.10	Annefe, Fis-de-Lonm in vin pour li rod e sov sa enn ki ti'n perdi.”
LUK.19.11	Letan dimoun ti pe ekout li, Zezi ti rakont zot en lot parabol. Annefe, i ti pre avek Zerizalenm, e dimoun ti krwar ki Rwayonm Bondye ti pou ariv deswit. 
LUK.19.12	Alor, Zezi ti rakonte, “En zonm, sorti dan en fanmir nob, ti al dan en pei lwen pour li ganny kouronnen koman lerwa; i ti devre answit retournen. 
LUK.19.13	I ti apel dis son bann serviter, e donn sakenn en pyes lor. I ti dir zot: Fer komers avek sa larzan, ziska ki mon retournen.
LUK.19.14	Me bann sitwayen ti deteste li. Zot ti anvoy en delegasyon deryer li pour dir: Nou pa oule sa zonm koman nou lerwa.
LUK.19.15	Apre ki sa zonm ti'n ganny kouronnen lerwa, i ti retournen. I ti ordonn bann serviter ki i ti'n donn larzan, pour vin devan li, pour li konnen ki benefis zot ti'n fer. 
LUK.19.16	Premye ti vin devan li. I ti dir: Senyer! Mon'n fer dis fwa plis avek sa pyes lor ki ou ti'n donn mwan.
LUK.19.17	Lerwa ti dir li: Ou'n byen fer; ou en bon serviter! Akoz ou'n fidel dan en pti keksoz, mon pou met ou ansarz dis lavil.
LUK.19.18	Dezyenm ti vini. I ti dir li: Senyer! Mon'n fer senk fwa plis avek sa pyes lor ki ou ti donn mwan.
LUK.19.19	Lerwa ti dir li: Ou, mon pou met ou ansarz senk lavil.
LUK.19.20	En lot serviter ti vin dir li: Senyer! La ou pyes lor ki mon ti'n kasyet dan en lenz. 
LUK.19.21	Mon ti per ou akoz ou en zonm sever; ou pran sa ki pa pour ou, e rekolte sa ki ou pa'n senmen.
LUK.19.22	Lerwa ti dir li: Ou move serviter! Mon pou ziz ou par ou prop parol! Ou ti konnen ki mon en zonm sever, ki mon pran sa ki pa pour mwan, e rekolte sa ki mon pa'n senmen. 
LUK.19.23	Alor, akoz ou pa ti met mon larzan dan en labank? Konmsa, kan mon ti ava retournen, mon ti ava ganny sa larzan avek son lentere?”
LUK.19.24	Zezi ti dir avek bann dimoun ki ti la, “Pran sa pyes lor avek li e donn avek sa enn ki annan dis.”
LUK.19.25	Zot ti dir li, “Senyer! I deza annan dis pyes!”
LUK.19.26	Zezi ti reponn, “Mon dir zot, sa enn ki annan, pou ganny plis ankor. Me sa enn ki napa, i pou ganny arase sa pti gin ki i annan. 
LUK.19.27	Kanta mon bann lennmi ki pa ti oule mwan koman zot lerwa, anmenn zot isi e touy zot devan mwan.”
LUK.19.28	Kan Zezi ti'n fini koze, i ti al devan lafoul e pran semen ki mont Zerizalenm.
LUK.19.29	Kan i ti ariv pre Betfaze ek Betani, pre montanny Zolivye
LUK.19.30	I ti dir zot, “Al dan sa vilaz ki devan zot. Koman zot ava antre, zot ava war en pti bourik anmare, ki personn pa'n deza monte. Delarg li e anmenn li isi. 
LUK.19.31	Si en dimoun i demann zot akoz zot pe delarg li, zot ava reponn: Senyer i bezwen li.”
LUK.19.32	Bann ki ti ganny anvoye, ti war tou parey Zezi ti'n dir zot. 
LUK.19.33	Kan zot ti pe delarg sa pti bourik, son bann met ti demann zot, “Akoz zot pe delarg sa bourik?”
LUK.19.34	Zot ti reponn, “Senyer i bezwen li.”
LUK.19.35	Zot ti anmenn sa bourik kot Zezi. Zot ti met zot lenz lo sa pti bourik e fer Zezi mont lo li. 
LUK.19.36	Letan i ti pe ale, dimoun ti tal zot lenz lo semen.
LUK.19.37	Kan Zezi ti pe apros Zerizalenm, an desandan montanny Zolivye, lafoul disip ti ranpli avek lazwa e zot ti loue Bondye avek tou zot lafors pour tou sa bann mervey ki zot ti'n war. 
LUK.19.38	Zot ti dir, “I ganny beni sa Lerwa ki vin lo non Senyer! Lape dan lesyel e laglwar dan pli o lesyel!”
LUK.19.39	Detrwa Farizyen dan lafoul ti dir avek Zezi, “Met! Fer ou bann disip reste trankil.”
LUK.19.40	Zezi ti reponn, “Mon dir zot, si bann disip i reste trankil, bann ros ki pou kriye.”
LUK.19.41	Kan Zezi ti apros Zerizalenm, i ti get sa lavil e i ti plere. 
LUK.19.42	I ti dir, “Si ozordi ou ti konnen ou osi, ki mannyer pour trouv lape! Me aprezan in ganny kasyet pour ou! 
LUK.19.43	Annefe, bann zour pou arive pour ou, kan ou bann lennmi pou barikad ou e anserkle ou lo tou kote. 
LUK.19.44	Zot pou kraz ou ek tou ou bann zanfan. Pa en sel ou bann ros pou reste an plas, akoz ou pa ti rekonnet letan Bondye ti vini, pour li sekour ou.”
LUK.19.45	Zezi ti antre dan Tanp e konmans sas bann marsan. 
LUK.19.46	I ti dir zot, “I'n ekri: Mon lakaz i ava en lakaz lapriyer. Me zot, zot in fer li vin en kavern voler.”
LUK.19.47	Tou le zour, Zezi ti vin ansennyen dan Tanp. Bann gran-pret, profeser Lalwa ek bann sef parmi lepep, ti rod mannyer pour touy Zezi. 
LUK.19.48	Me zot pa ti war okenn fason fer li, akoz tou dimoun ti ekout Zezi avek bokou latansyon.
LUK.20.1	En zour kan Zezi ti pe ansennyen dan Tanp e anons Bonn Nouvel, bann gran-pret, bann profeser Lalwa, ek bann ansyen, ti apros li.
LUK.20.2	Zot ti dir li, “Dir nou avek ki lotorite ou fer sa bann keksoz, e lekel ki'n donn ou sa lotorite?”
LUK.20.3	Zezi ti reponn zot, “Mwan osi mon ava demann zot en kestyon. Dir mwan. 
LUK.20.4	Kote lotorite Zan pour batize, i sorti
LUK.20.5	Zot ti konmans diskit ant zot: Si nou dir, i sorti dan lesyel, i pou dir nou: Akoz zot pa ti krwar Zan? 
LUK.20.6	Me si nou dir, i sorti kot zonm, lafoul antye pou saboul nou avek ros, akoz zot sir ki Zan ti en profet.
LUK.20.7	Alor, zot ti reponn ki zot pa konnen kote lotorite Zan pour batize ti sorti.
LUK.20.8	Alor, Zezi ti dir zot, “Mwan osi mon pa pou dir zot par ki lotorite mon fer sa bann keksoz.”
LUK.20.9	Zezi ti rakont lepep sa parabol, “En zonm ti plant en plantasyon rezen ki i ti lwe avek bann planter. Apre, i ti al fer en vwayaz pour en bon pe letan. 
LUK.20.10	Kan letan larekolt ti'n arive, i ti anvoy en serviter al sers son par fri ki plantasyon in prodwir. Me bann planter ti bat sa serviter e fer li retourn lanmen vid.
LUK.20.11	I ti anvoy en lot serviter. Li osi, zot ti bat li, maltret li e fer li retourn lanmen vid.
LUK.20.12	Apre, i ti anvoy en trwazyenm serviter. Zot ti bles li e zet li deor.
LUK.20.13	Alor, propriyeter sa plantasyon rezen ti dir: Ki mon pou fer? Mon pou anvoy zot mon garson ki mon kontan. Petet zot ava montre respe pour li.
LUK.20.14	Me kan bann planter ti war li, zot ti dir ant zot: La zeritye; annou touy li, apre son leritaz ava vin pour nou. 
LUK.20.15	Zot ti zet sa serviter andeor plantasyon e zot ti touy li.”
LUK.20.15	Zezi ti demann zot, “Alor, ki propriyeter sa plantasyon pou fer zot? 
LUK.20.16	I pou vin detri sa bann planter e konfye sa plantasyon avek lezot dimoun.”
LUK.20.16	Kan sa bann dimoun ti antann sa, zot ti dir, “Sa pa pou zanmen arive!”
LUK.20.17	Me Zezi ti get zot. I ti demande, “Alor ki savedir sa pasaz kot i'n ekri:
LUK.20.17	Sa menm ros ki bann travayer ti rezete,
LUK.20.17	in vin ros prensipal dan fondasyon
LUK.20.18	Tou dimoun ki tonm lo sa ros pou ganny kas an morso; si sa ros i tonm lo en dimoun, i pou kraz li.”
LUK.20.19	Sa menm moman, bann profeser Lalwa ek bann gran-pret ti esey atrap Zezi. Me zot ti per lepep. Zot ti konpran ki Zezi ti'n dir sa parabol kont zot. 
LUK.20.20	Alor, zot ti sirvey Zezi e anvoy bann espyon kot li. Zot ti fer sanblan zot ti senser, pour zot esey met li dan en pyez par son parol, pour answit livre li avek lotorite ek pouvwar gouverner.
LUK.20.21	Zot ti kestyonn li, “Met! Nou konnen ki sa ki ou dir e ansennyen i vre; ki ou pa fer lapreferans pour personn, me ou ansenny vre semen Bondye. 
LUK.20.22	Dapre nou Lalwa, eski nou devre pey taks Sezar, wi ou non?”
LUK.20.23	Me Zezi ti war zot trik. I ti dir zot, 
LUK.20.24	“Montre mwan en pyes larzan. Figir ek non lekel ki lo la?”
LUK.20.24	Zot ti reponn li, “Sezar!”
LUK.20.25	I ti dir zot, “Alor, rann Sezar sa ki pour Sezar, e rann Bondye sa ki pour Bondye!”
LUK.20.26	Zot pa ti kapab may li par parol ki i ti koze devan lepep. Son repons ti etonn zot e zot ti reste trankil.
LUK.20.27	Detrwa Sadiseen, bann ki pa ti krwar dan rezireksyon, 
LUK.20.28	ti vin poz li kestyon, “Met, Moiz in ekri dan nou lalwa: Si frer en zonm i mor e i kit son fanm san zanfan, sa zonm i bezwen marye avek sa fanm, pour donn son frer en desandans
LUK.20.29	Ti annan set frer. Premye frer ti marye, me i ti mor san zanfan. 
LUK.20.30	Sa dezyenm frer, 
LUK.20.31	answit sa trwazyenm frer ti marye avek sa fanm. Ensi, tou le set ti marye avek li, e zot ti mor san les okenn zanfan. 
LUK.20.32	Finalman, sa fanm osi ti mor.
LUK.20.33	Alor, dir nou: Zour rezireksyon, sa fanm pou fanm lekel, akoz tou le set frer ti'n marye avek li?”
LUK.20.34	Zezi ti dir zot, “Bann dimoun ki dan sa lemonn i marye e ganny donnen an maryaz. 
LUK.20.35	Me sa bann ki'n ganny zize diny pou resisite e viv dan sa lemonn fitir, pa pou ni marye, ni ganny donnen an maryaz. 
LUK.20.36	Zot pa kapab mor ankor, akoz zot parey bann lanz, e zot in vin bann zanfan Bondye, akoz zot in resisite. 
LUK.20.37	Laprev ki bann mor pou resisite, menm Moiz ti montre sa dan sa pasaz lo size sa zarbis ki ti pe brile, kan i ti apel Senyer, Bondye Abrahanm, Bondye Izaak ek Bondye Zakob
LUK.20.38	Annefe, i pa Bondye dimoun mor, me dimoun vivan; akoz pour li, tou i vivan.”
LUK.20.39	Detrwa profeser Lalwa ti pran laparol. Zot ti dir, “Met! Ou'n byen koze.”
LUK.20.40	Alor, zot pa ti oze kestyonn li ankor.
LUK.20.41	Zezi ti dir zot, “Ki mannyer zot kapab dir ki Mesi i garson David? 
LUK.20.42	Annefe, David li menm i dir dan liv Psonm: Senyer ti dir avek mon Senyer:
LUK.20.42	Asiz lo mon kote drwat,
LUK.20.43	ziska ki mon fer ou bann lennmi
LUK.20.43	vin en marspye anba ou lipye
LUK.20.44	Si David i apel li Senyer, koman alor, i kapab garson David?”
LUK.20.45	Pandan ki tou dimoun ti pe ekout li, Zezi ti dir avek son bann disip, 
LUK.20.46	“Mefye zot bann profeser Lalwa, ki kontan mars dan gran rob, e ganny salye avek respe dan bann landrwa piblik. Zot kontan bann premye plas dan bann sinagog e meyer plas dan bann gran resepsyon. 
LUK.20.47	Zot eksplwat bann vev e pran posesyon zot byen, e fer sanblan fer long lapriyer. Zot kondannasyon pou pli sever.”
LUK.21.1	Zezi ti lev lizye. I ti war bann dimoun ris ki ti pe met zot lofrann dan trezor Tanp. 
LUK.21.2	I ti osi war en pov vev ki ti pe met de pti sou. 
LUK.21.3	I ti dir, “Mon dir zot, sa i laverite, sa pov vev in met plis ki tou lezot. 
LUK.21.4	Annefe, lezot in donn lo sa ki zot ti annan anplis, me sa vev, dan son mizer, in donn tou sa ki i ti annan pour viv.”
LUK.21.5	Serten ti pe koz lo Tanp, ki mannyer i ti'n ganny dekore avek son bann zoli ros ek bann lofrann ki zot ti'n ofer Bondye. Zezi ti dir, 
LUK.21.6	“En zour pou arive kan tou sa ki zot pe war, pa pou reste en ros lo en lot; tou pou ganny zet ater.”
LUK.21.7	Alor, zot ti demann Zezi, “Met! Kan ki tousala pou arive, e par ki siny nou ava konnen ki sa bann keksoz i pre pour arive?”
LUK.21.8	Zezi ti reponn, “Fer atansyon: Pa les zot ganny anbete. Annefe, en kantite pou servi mon non. Zot pou dir: Mwan menm Mesi. Sa letan in arive! Pa swiv zot. 
LUK.21.9	Kan zot pou antann lager ek bann revolisyon, pa bezwen per; akoz fodre ki sa bann keksoz i arive avan; me lafen pa pou ariv deswit.”
LUK.21.10	Zezi ti azoute, “Nasyon pou lev kont nasyon, rwayonm kont rwayonm; 
LUK.21.11	pou annan gran tranblemandter, e dan plizyer landrwa pou annan lafanmin ek lepidemi. Pou osi annan bann fenomenn efreyan e bann gran siny dan lesyel.
LUK.21.12	Me avan tousala, zot pou ganny arete, persekite e ganny anmennen dan bann sinagog e zet dan prizon. Akoz mon non, zot pou ganny anmennen devan bann lerwa ek bann gouverner. 
LUK.21.13	Sa i ava en lokazyon pour zot rann temwannyaz lo mon size.
LUK.21.14	Met byen dan zot lespri ki zot pa bezwen trakase davans pour prepar zot defans. 
LUK.21.15	Annefe, se mwan ki pou donn zot parol ek lasazes, ki personn parmi zot lennmi pa pou kapab argimante, ni kontredir.
LUK.21.16	Zot pou ganny denonse menm par zot paran, zot frer, zot fanmir ek zot zanmi. Plizyer parmi zot pou ganny kondannen anmor. 
LUK.21.17	Dimoun pou ay zot akoz mon non. 
LUK.21.18	Me pa en sel bren seve zot latet, pou perdi. 
LUK.21.19	Par zot perseverans, zot ava sov zot lavi.”
LUK.21.20	“Me kan zot ava war Zerizalenm anserkle par bann larme, zot ava konnen ki destriksyon i pros. 
LUK.21.21	Alor, bann ki dan Zide, sov dan montanny; bann ki dan lavil, sorti; bann ki dan lakanpanny, pa antre dan lavil. 
LUK.21.22	Sa pou bann zour vanzans, pour ki tou sa ki'n ekri, i ganny akonpli. 
LUK.21.23	Maler pour bann fanm ansent e bann ki pe donn tete pti baba pandan sa letan! Annefe pou annan gran detres dan pei, e lakoler Bondye pou ganny manifeste kont sa pep. 
LUK.21.24	Zot pou ganny masakre, e ganny anmennen koman prizonnyen parmi tou bann nasyon. Zerizalenm pou ganny kraze anba lipye bann etranze, ziska letan ki'n ganny determinen ava'n akonpli.”
LUK.21.25	“Pou annan siny dan soley, dan lalin e dan bann zetwal. Lo later, bann nasyon pou dan detres. Ler zot ava antann tapaz lanmer ek laroul, zot pa pou konnen ki zot pou fer.
LUK.21.26	Zonm pou perdi konnesans avek lafreyer, ler zot ava mazin sa ki pou arive lo later. Annefe, bann pwisans dan lesyel pou dekontrole. 
LUK.21.27	Alor, zot pou war Fis-de-Lonm vini lo en nyaz avek gran pwisans ek gran mazeste
LUK.21.28	Alor, kan sa bann keksoz ava konmans arive, dres debout e lev latet anler, akoz zot delivrans pe aprose.”
LUK.21.29	Zezi ti dir zot en parabol, “Get pye fig ek tou lezot pye dibwa: 
LUK.21.30	De ki zot war bann fey i bourzonnen, zot konnen zot menm ki lete pe aprose. 
LUK.21.31	Ensi, kan zot ava war tou sa bann keksoz pe arive, konnen ki Rwayonm Bondye i pros.
LUK.21.32	Mon dir zot, sa i laverite: Sa zenerasyon pa pou mor avan ki tousala i arive. 
LUK.21.33	Lesyel ek later pou disparet, me mon bann parol pa pou disparet.”
LUK.21.34	“Fer byen atansyon: Pa les zot lespri angourdi avek festen, labwason ek traka lavi. Fer atansyon ki sa zour pa sirprann zot 
LUK.21.35	parey en pyez, akoz i pou tonm lo tou bann zabitan later. 
LUK.21.36	Pandan sa bann zour, veye, pa arete priye. Konmsa, zot ava ganny lafors pour travers tou sa bann keksoz ki pou arive, e reste debout devan Fis-de-Lonm.”
LUK.21.37	Lizour, Zezi ti ansennyen dan Tanp; me aswar i ti al pas lannwit lo montanny Zolivye. 
LUK.21.38	Depi granmaten, lepep ti vin kot li dan Tanp pour ekout li.
LUK.22.1	Lafet Dipen san lelven, ki apel Pak, ti pre pour arive. 
LUK.22.2	Bann gran-pret ek profeser Lalwa, ti pe rod mannyer pour touy Zezi; me zot ti per lepep.
LUK.22.3	Alor, Satan ti antre dan Zida, alyas Iskaryot. I ti enn parmi bann 12 disip. 
LUK.22.4	I ti al koz avek bann gran-pret ek bann zofisye Tanp, lo mannyer pour livre Zezi dan zot lanmen. 
LUK.22.5	Zot ti tre kontan e zot ti promet li larzan. 
LUK.22.6	Zida ti dakor e i ti rod en lokazyon favorab pour livre Zezi san ki lafoul i konnen.
LUK.22.7	Lafet Dipen san lelven ti'n arive. Sa i zour kan zot ofer sakrifis zenn mouton pour repa Pak. 
LUK.22.8	Alor, Zezi ti anvoy Pyer ek Zan fer preparasyon. I ti dir zot, “Al prepar repa Pak pour nou manz ansanm
LUK.22.9	Zot ti demann Zezi, “Kote ou ti ava kontan nou al fer preparasyon?”
LUK.22.10	Zezi ti reponn zot, “Kan zot ava antre dan lavil, zot ava rankontre en zonm ki pe anmenn en potao; swiv li ziska dan lakaz kot i antre. 
LUK.22.11	Dir avek propriyeter sa lakaz: Met i demann ou: Kote mon pou manz repa Pak avek mon bann disip? 
LUK.22.12	Sa zonm ava montre zot en gran lasal meble dan letaz. La ki zot ava fer preparasyon.”
LUK.22.13	Sa de disip ti ale. Zot ti war tou keksoz parey Zezi ti'n dir zot e zot ti fer preparasyon pour repa Pak.
LUK.22.14	Kan ler ti arive, Zezi ti atab avek son bann zapot. 
LUK.22.15	I ti dir zot, “Mon'n annan en gran dezir pour manz sa repa avek zot, avan mon soufer. 
LUK.22.16	Mon dir zot ki mon pa pou manz repa Pak ankor, ziska ki tou i ganny akonpli dan Rwayonm Bondye.”
LUK.22.17	Apre, Zezi ti pran en lakoup, e apre ki i ti'n remersye Bondye i ti dir, “Pran sa, e partaz ant zot. 
LUK.22.18	Mon dir zot, dezormen mon pa pou bwar ankor sa prodwi rezen, ziska ki Rwayonm Bondye i arive.”
LUK.22.19	Apre, i ti pran dipen, e remersye Bondye. I ti kas dipen e donn zot. I ti dir, “Sa i mon lekor ki'n ganny ofer pour zot. Fer sa pour rapel zot mon prezans.”
LUK.22.20	Demenm, apre repa, i ti osi pran lakoup. I ti dir, “Sa lakoup i nouvo lalyans dan mon disan ki'n ganny verse pour zot.”
LUK.22.21	“Sepandan, sa enn ki pou trai mwan i la pe manz avek mwan. 
LUK.22.22	Fis-de-Lonm pe ale parey Bondye in deside, me maler pour sa zonm ki trai li.”
LUK.22.23	Alor, zot ti konmans demann ant zot, lekel ki pou fer sa.
LUK.22.24	Bann disip ti konmans diskite ant zot, pour konnen lekel parmi zot ki ti pou ganny konsidere pli enportan. 
LUK.22.25	Me Zezi ti dir zot, “Dan lemonn, lerwa bann nasyon i servi lotorite lo zot pep. Bann ki annan pouvwar, zot ganny apele byenfeter. 
LUK.22.26	Me zot, zot pa devre fer konmsa. O kontrer, sa enn ki pli enportan parmi zot i devre pran plas sa enn ki pli pti, e sa enn ki sef, i devre parey en serviter. 
LUK.22.27	Annefe, lekel ki pli enportan: Sa enn ki asiz atab, oubyen sa ki pe servi? Pa sa enn ki asiz atab? Me mwan, mon parmi zot koman sa enn ki pe servi.
LUK.22.28	Zot, zot parmi sa bann ki'n reste fidel avek mwan pandan mon bann letan difisil. 
LUK.22.29	Parey mon Papa in donn mwan pouvwar pour gouvern son Rwayonm, mwan osi, mon donn zot menm pouvwar. 
LUK.22.30	Zot osi, zot ava manze e bwar atab avek mwan dan mon Rwayonm, e zot ava asiz lo tronn pour ziz 12 tribi Izrael.”
LUK.22.31	Zezi ti dir Simon Pyer, “Simon, Simon! Satan in demann pouvwar pour li kapab sekwe ou, parey en fermye i sekwe dible pour li separ lagrenn dible ek son lapay. 
LUK.22.32	Me mon'n priy pour ou, pour ki ou pa perdi lafwa. Kan ou ava'n retourn ver mwan, ankouraz ou bann frer.”
LUK.22.33	Pyer ti reponn Zezi, “Senyer! Mon pare pour al avek ou dan prizon e menm mor avek ou.”
LUK.22.34	Zezi ti reponn li, “Pyer! Les mwan dir ou: Ozordi, avan kok i sante, ou pou'n renye mwan trwa fwa.”
LUK.22.35	Apre, Zezi ti demann son bann disip, “Kan mon ti anvoy zot san portmonnen, san sak, san sandal, eski zot ti mank keksoz?”
LUK.22.35	Zot ti reponn, “Non, nou pa ti mank nanryen.”
LUK.22.36	Zezi ti dir zot, “Aprezan, sa enn ki annan en portmonnen oubyen en sak, anmenn avek li. Sa enn ki napa en lepe, vann son semiz pour aste enn. 
LUK.22.37	Mon dir zot, fodre ki mon realiz sa parol Lekritir lo mon size:
LUK.22.37	I ti ganny konte parmi bann kriminel
LUK.22.37	Annefe, sa ki'n ganny ekri lo mon size pe realize.”
LUK.22.38	Bann disip ti dir, “Senyer la de lepe.”
LUK.22.38	Zezi ti dir zot, “Ase!”
LUK.22.39	Zezi ti sorti e i ti al lo montanny Zolivye, parey son labitid. Bann disip ti swiv li. 
LUK.22.40	Kan Zezi ti'n ariv dan sa landrwa, i ti dir avek zot, “Priye pour zot pa tonm dan tantasyon.”
LUK.22.41	Apre, Zezi ti kit zot e i ti al en distans apepre 30 met. I ti tonm azenou; i ti priye, 
LUK.22.42	“Papa! Si sa i ou lavolonte, eparny mwan sa lakoup. Sepandan, pa dapre mon lavolonte, me dapre ou lavolonte.”
LUK.22.43	Alor, en lanz sorti dan lesyel, ti aparet devan li pour ankouraz li. 
LUK.22.44	Akoz i ti dan langwas, Zezi ti priy plis ankor; son transpirasyon ti tonm ater parey gro gout disan.
LUK.22.45	Kan i ti'n fini priye, Zezi ti retourn kot son bann disip. I ti trouv zot pe dormi akoz zot ti telman tris. 
LUK.22.46	Zezi ti dir zot, “Akoz zot pe dormi? Leve, priye, pour zot pa tonm dan tantasyon.”
LUK.22.47	Zezi ti ankor pe koze kan en lafoul ti arive. Sa enn ki ti apel Zida, enn parmi son 12 disip, ti pe gid zot. I ti apros Zezi pour anbras li. 
LUK.22.48	Zezi ti demann li, “Zida! Eski ou bezwen anbras Fis-de-Lonm pour trair li?”
LUK.22.49	Kan bann disip ki ti obor Zezi ti war sa ki ti pe pase, zot ti demann li, “Senyer! Eski nou ava servi nou lepe?”
LUK.22.50	Enn parmi zot ti donn en kou serviter Gran-Pret e koup son zorey drwat.
LUK.22.51	Me Zezi ti dir, “Arete, ase!”
LUK.22.51	I ti tous zorey sa zonm e geri li.
LUK.22.52	Alor, Zezi ti dir avek bann gran-pret, zofisye Tanp ek bann ansyen ki ti'n vin aret li, “Eski zot ti bezwen vin avek lepe ek baton konmsi mon en bandi? 
LUK.22.53	Tou le zour mon ti avek zot dan Tanp, me personn pa ti aret mwan. Me aprezan, zot ler in arive; sa i ler ki pwisans lemal i azir dan lannwit.”
LUK.22.54	Alor, zot ti aret Zezi e anmenn li dan lakour Gran-Pret. Pyer ti swiv de lwen. 
LUK.22.55	Zot ti'n alim en dife dan milye lakour, e Pyer ti asiz parmi zot. 
LUK.22.56	En servant ti war li pe asize dan laklerte dife. I ti fikse li. I ti dir, “Sa zonm osi ti avek li.”
LUK.22.57	Me Pyer ti demanti li, “Fanm! Mon pa konn li.”
LUK.22.58	En pe plitar, en zonm ti war Pyer. I ti dir li, “Ou osi, ou enn parmi zot.”
LUK.22.58	Me Pyer ti dir, “Mon pa konn li.”
LUK.22.59	Apepre enn erdtan plitar, en lot dimoun ankor ti ensiste, “Byen sir! Sa zonm osi ti avek li; li osi i en Galileen.”
LUK.22.60	Me Pyer ti dir, “Mon pa konnen ki ou pe dir.”
LUK.22.60	Letan i ti ankor pe koze, en kok ti sante. 
LUK.22.61	Zezi ti vire e i ti fikse Pyer. Alor Pyer ti rapel parol ki Zezi ti'n dir li: Avan ki kok i sante ozordi, ou pou'n renye mwan trwa fwa
LUK.22.62	Alor Pyer ti al deor e i ti plere asodlarm.
LUK.22.63	Sa bann zonm ki ti pe gard Zezi ti monk li e bat li. 
LUK.22.64	Zot ti osi bous son lizye e demann li, “Devinen! Lekel ki'n tap ou?”
LUK.22.65	Zot ti dir li en kantite lezot parol lensilt.
LUK.22.66	Kan lizour ti'n fer, Konsey pep Zwif ti rasanble. Parmi zot, ti annan bann gran-pret ek bann profeser Lalwa. Zot ti anmenn Zezi devan Konsey e zot ti demann li, 
LUK.22.67	“Dir nou: Ou menm Mesi?”
LUK.22.67	Zezi ti reponn zot, “Si mon dir zot, zot pa pou krwar. 
LUK.22.68	Si mon demann zot en kestyon, zot pa pou reponn. 
LUK.22.69	Me dezormen Fis-de-Lonm pou asiz lo kote drwat Bondye Toupwisan
LUK.22.70	Zot tou zot ti demande, “Alor, ou menm Garson Bondye?”
LUK.22.70	Zezi ti reponn, “Zot menm, zot in dir.”
LUK.22.71	Zot ti dir, “Ki temwen nou bezwen ankor. Nou menm, nou'n tande tou sa ki i'n dir.”
LUK.23.1	Alor, lasanble antye ti leve e anmenn Zezi devan Pilat, 
LUK.23.2	kot zot ti konmans akiz li. Zot ti dir, “Nou'n trouve ki sa zonm pe met troub dan nou nasyon. I defann nou pey taks Sezar, e i pe dir ki se li menm Mesi, en lerwa.”
LUK.23.3	Pilat ti demann li, “Eski ou lerwa bann Zwif?”
LUK.23.3	Zezi ti reponn, “Ou menm ki pe dir.”
LUK.23.4	Alor, Pilat ti dir avek bann gran-pret ek lafoul, “Mon pa trouv okenn rezon pour kondann sa zonm.”
LUK.23.5	Me lafoul ti ensiste. Zot ti dir, “Par son lansennyman, i pous lepep pour revolte. I'n konmans ansennyen depi Galile, partou dan Zide; aprezan in ariv isi.”
LUK.23.6	Kan Pilat ti antann sa, i ti demande si Zezi ti en Galileen. 
LUK.23.7	Kan i ti aprann ki Zezi ti sorti dan rezyon kot Herod ti gouverner, i ti anvoy li kot Herod, ki ti osi Zerizalenm sa letan.
LUK.23.8	Herod ti byen kontan kan i ti war Zezi, akoz i ti'n antann koz bokou lo son size, e depi lontan i ti anvi fer son konnesans. I ti espere war li fer en mirak.
LUK.23.9	Herod ti kestyonn li pandan lontan; me Zezi pa ti reponn nanryen. 
LUK.23.10	Bann gran-pret ek bann profeser Lalwa ki ti pe debout lanmenm, ti akiz li avek tou zot lafors. 
LUK.23.11	Herod ek son bann solda ti monk Zezi e ensilte li. Apre, zot ti abiy li dan en lenz klate, e fer li retourn kot Pilat. 
LUK.23.12	Sa menm zour, Herod ek Pilat ti refer zanmi, akoz avan sa, zot ti lennmi.
LUK.23.13	Pilat ti konvok bann gran-pret, bann dirizan ek lepep. 
LUK.23.14	I ti dir zot, “Zot in anmenn sa zonm kot mwan e zot in dir ki i pe met troub parmi lepep. Mon'n kestyonn li devan zot; me mon pa'n trouv li koupab pour okenn sa bann lakizasyon ki zot in mete kont li. 
LUK.23.15	Herod osi pa'n trouv li koupab. Pour sa rezon ki i'n retourn li kot nou. Donk, sa zonm pa'n fer okenn fot ki merit lanmor. 
LUK.23.16	Alor, mon ava fer fwet li, apre mon ava larg li.”
LUK.23.17	Sak lafet Pak, Pilat ti annan koutim larg en prizonnyen
LUK.23.18	Me zot tou zot ti kriy ansanm, “Touy sa zonm! Larg Barabas.”
LUK.23.19	Barabas ti dan prizon pour en krim ki i ti'n fer pandan en revolt dan lavil.
LUK.23.20	Pilat ti oule larg Zezi. Alor, i ti adres lafoul ankor. 
LUK.23.21	Me zot ti kriye, “Krisifye li! Krisifye li!”
LUK.23.22	Pilat ti demann zot en trwazyenm fwa, “Me ki mal sa zonm i'n fer? Mon pa trouv nanryen mal ki i'n fer pour merit lanmor. Alor, mon ava fer fwet li, apre mon ava larg li.”
LUK.23.23	Me lafoul ti ensiste. Zot ti kriy ankor pli for ki Zezi i devre ganny krisifye. 
LUK.23.24	Alor, Pilat ti deside akord sa ki zot ti pe demande. 
LUK.23.25	I ti larg sa zonm ki ti'n ganny met dan prizon pour revolt ek krim. I ti livre Zezi dan zot lanmen pour fer sa ki zot anvi avek li.
LUK.23.26	Pandan ki zot ti pe anmenn Zezi, zot ti rankontre en zonm ki ti apel Simon, en zabitan Sirenn ki ti sorti dan lakanpanny. Zot ti fors li anmenn lakrwa deryer Zezi.
LUK.23.27	En gran lafoul ti pe swiv Zezi. Ti annan bann fanm ki ti pe plere e lamante lo son sor. 
LUK.23.28	Zezi ti vire. I ti dir zot, “Bann fiy Zerizalenm! Pa bezwen plere pour mwan, me pler pour zot menm ek zot bann zanfan. 
LUK.23.29	Ler pe vini kan dimoun pou dir: Ere bann fanm steril ki pa'n zanmen fer zanfan, ni donn tete. 
LUK.23.30	Alor, dimoun pou dir avek montanny: Tonm lo nou! E avek kolin: Kouver nou
LUK.23.31	Akoz si zot tret dibwa ver konmsa, ki pou arive avek dibwa sek?”
LUK.23.32	Zot ti pe anmenn osi de zonm, de kriminel, pour krisifye zot ansanm avek Zezi. 
LUK.23.33	Kan zot ti ariv dan landrwa ki ti apel Krann, zot ti krisifye Zezi ek sa de kriminel, enn lo son kote drwat, lot lo son kote gos. 
LUK.23.34	Zezi ti dir, “Papa! Pardonn zot, akoz zot pa konnen ki zot pe fer.”
LUK.23.34	Zot ti tir osor pour partaz son lenz
LUK.23.35	Lepep ti pe debout la pour gete. Bann sef Zwif ti boufonn li
LUK.23.36	Bann solda osi ti monk li e ofer li vineg
LUK.23.37	“Si ou menm lerwa bann Zwif, sov ou lekor!”
LUK.23.38	Par lao son latet ti annan en lenskripsyon: Sa zonm i lerwa bann Zwif.
LUK.23.39	Enn parmi sa de kriminel ki ti'n ganny krisifye, ti ensilte Zezi: Pa ou menm Kris? Sov ou lekor e sov nou osi!
LUK.23.40	Me sa lot kriminel ti reprimann li, “Ou napa respe pour Bondye, alor ki ou'n ganny menm kondannasyon ki li. 
LUK.23.41	Nou, nou merit nou kondannasyon; nou pe pey pour sa ki nou'n fer. Me sa zonm pa'n fer nanryen mal.”
LUK.23.42	Alor, i ti dir, “Zezi! Mazin mwan kan ou pou antre dan ou rwayonm.”
LUK.23.43	Zezi ti reponn li, “Mon dir ou, sa i laverite: Ozordi, ou pou avek mwan dan paradi.”
LUK.23.44	Ver midi, partou dan pei ti fernwanr ziska 3 er apremidi. 
LUK.23.45	Soley ti'n disparet. Rido Tanp ti desir an de par milye
LUK.23.46	Alor, Zezi ti kriy avek en lavwa for, “Papa! Mon remet mon lespri dan ou lanmen
LUK.23.46	Kan i ti'n fini dir sa parol, Zezi ti rann son dernyen soupir.
LUK.23.47	En zofisye Romen ki ti war tou sa ki ti'n arive, ti loue Bondye. I ti dir, “Sa zonm ti vreman en zonm zis!”
LUK.23.48	Sa gran lafoul ki ti'n rasanble ti war sa ki ti'n arive. Zot ti retourn se zot an frapan zot lestoma. 
LUK.23.49	Tou bann dimoun ki ti konn Zezi ek bann fanm ki ti'n swiv li depi Galile, ti reste debout lwen. Zot ti pe get tou sa ki ti pe pase.
LUK.23.50	Ti annan en zonm, sorti Arimate, ki ti apel Zozef. I ti bon, respektab e en manm Konsey. 
LUK.23.51	I pa ti dakor avek sa ki Konsey ti'n deside e avek sa ki zot ti'n fer. I ti pe atann Rwayonm Bondye. 
LUK.23.52	Zozef ti al war Pilat e demann li lekor Zezi. 
LUK.23.53	Alor, i ti fer desann lekor Zezi lo lakrwa e anvlop li dan en dra. I ti depoz li dan en kavo, kot personn pa ti ankor deza ganny antere. 
LUK.23.54	Sa ti ariv zour Preparasyon; saba ti pe al konmanse.
LUK.23.55	Bann fanm ki ti'n akonpanny Zezi depi Galile, ti swiv Zozef. Zot ti get tonbo Zezi e ki mannyer zot ti'n depoz son lekor. 
LUK.23.56	Alor, zot ti retourn se zot e zot ti prepar bann aromat ek parfen.
LUK.23.56	Zour saba, zot ti repoze, parey lalwa i ordonnen
LUK.24.1	Byen granmaten, premye zour lasemenn, sa bann fanm ti al kot tonbo. Zot ti anmenn bann parfen ki zot ti'n prepare
LUK.24.2	Zot ti war ki sa ros devan lantre kavo ti'n deza ganny roule akote. 
LUK.24.3	Zot ti antre dan kavo, me zot pa ti war lekor Zezi. 
LUK.24.4	Letan zot ti pe debout la dan letonnman, toudenkou, de zonm, dan lenz klate, ti aparet akote zot. 
LUK.24.5	Ranpli avek lafreyer, zot ti bes zot latet ater. Sa de zonm ti dir zot, “Akoz zot pe rod sa enn ki vivan parmi bann mor? 
LUK.24.6	I pa isi, me i'n resisite. Rapel byen sa ki i ti dir zot letan i ti ankor Galile: 
LUK.24.7	I neseser ki Fis-de-Lonm i ganny livre dan lanmen bann malfeter; i pou ganny krisifye e trwazyenm zour, i pou resisite
LUK.24.8	Alor, sa bann fanm ti rapel bann parol Zezi.
LUK.24.9	An sortan kot tonbo, zot ti al rakont tousala avek bann onz disip e avek tou lezot. 
LUK.24.10	Sa ti Mari Madlenn, Zann, ek Mari, manman Zak. Lezot fanm ki ti avek zot ti osi al rakont tousala avek bann zapot. 
LUK.24.11	Me sa bann zapot ti mazinen ki sa bann fanm ti pe zis radote. Alor, zot pa ti krwar. 
LUK.24.12	Me Pyer ti leve e taye ziska kot tonbo. I ti bese pour get dan kavo, me i ti war zis bann lenz. I ti retourn se li dan en gran letonnman akoz sa ki ti'n arive
LUK.24.13	Sa menm zour, de parmi bann disip ti pe al dan en vilaz ki ti apel Emais, en distans apepre 11 kilomet avek Zerizalenm. 
LUK.24.14	Zot ti pe koz lo tou sa ki ti'n arive. 
LUK.24.15	Letan ki zot ti pe koze e diskite, Zezi li menm ti aprose e mars avek zot. 
LUK.24.16	Zot ti get li, me zot lizye pa ti kapab rekonnet li. 
LUK.24.17	Zezi ti demann zot, “Ki zot ti pe dir ant zot, letan zot ti pe marse?”
LUK.24.17	Zot ti arete byen tris. 
LUK.24.18	Enn parmi zot ki ti apel Kleopas ti reponn, “Eski zis ou dan Zerizalenm ki pa konnen sa ki'n arive?”
LUK.24.19	Zezi ti demann zot, “Kwa ki'n arive?”
LUK.24.19	Zot ti reponn li, “Lo size Zezi ki sorti Nazaret. I ti en gran profet an aksyon e an parol devan Bondye e devan lepep antye. 
LUK.24.20	Nou bann gran-pret ek lezot sef ti livre li pour ganny kondannen anmor e ganny krisifye. 
LUK.24.21	Nou, nou ti annan lespwar ki li menm ki ti pou delivre Izrael. Anplis, ozordi i fer trwa zour depi ki tousala in arive. 
LUK.24.22	Pourtan, detrwa fanm parmi nou in etonn nou: Zot ti al kot tonbo granmaten, 
LUK.24.23	me zot pa ti trouv lekor Zezi. Zot ti retournen e rakont nou ki bann lanz ki ti aparet avek zot, ti dir zot ki Zezi i vivan
LUK.24.24	Detrwa parmi nou, ti al kot tonbo, e zot ti war tou, parey sa bann fanm ti'n dir. Me li, zot pa ti war li.”
LUK.24.25	Alor, Zezi ti dir zot, “Bann san konpran! Zot pa krwar tou sa ki bann profet in dir! 
LUK.24.26	Pa i ti neseser ki Mesi i soufer tousala, avan ki i antre dan son laglwar?”
LUK.24.27	Alor, konmansan par Moiz ek tou bann profet, Zezi ti eksplik zot sa ki Lekritir in dir lo son size.
LUK.24.28	Kan zot ti ariv dan vilaz, Zezi ti fer sanblan i ti pe al pli lwen. 
LUK.24.29	Me zot ti sipliy li, “Reste avek nou, i tar e aswar pe fer.”
LUK.24.29	Alor, Zezi ti antre pour li reste avek zot. 
LUK.24.30	Letan Zezi ti pe manz avek zot, i ti pran dipen; i ti remersye Bondye, kas dipen e donn zot. 
LUK.24.31	Alor, zot lizye ti ouver e zot ti rekonnet li; me i ti'n disparet devan zot lizye. 
LUK.24.32	Zot ti dir avek kanmarad: Kan i ti pe koz avek nou lo semen, kan i ti pe eksplik nou Lekritir, ou ti ava krwar ki ti annan en dife ki ti pe brile anndan nou!
LUK.24.33	Deswit, zot ti leve e zot ti retourn Zerizalenm. La, zot ti war sa onz disip ki ti'n rasanble avek lezot. 
LUK.24.34	Zot ti dir, “I vre, Senyer in resisite; i'n aparet avek Simon!”
LUK.24.35	Alor, sa de disip ti rakont sa ki ti'n arive lo semen e konman zot ti rekonnet Zezi kan i ti pe kas dipen.
LUK.24.36	Letan zot ti pe koze, Zezi li menm ti aparet parmi zot. I ti dir zot, “Lape i avek zot
LUK.24.37	Zot ti sote avek lafreyer. Zot ti krwar ki zot ti pe war en nanm. 
LUK.24.38	Zezi ti dir zot, “Akoz zot trakase? Akoz tou sa bann dout dan zot leker? 
LUK.24.39	Get mon lanmen ek mon lipye. Mwan menm sa. Tous mwan e gete. En lespri napa laser ek lezo parey zot war mon annan.”
LUK.24.40	Pandan ki i ti pe dir sa, i ti montre zot son lanmen ek son lipye
LUK.24.41	Zot pa ti ankor kapab krwar, telman zot ti ranpli avek lazwa ek letonnman. Alor, Zezi ti dir zot, “Zot annan keksoz isi pour manze?”
LUK.24.42	Zot ti donn li en morso pwason griye. 
LUK.24.43	I ti pran e i ti manze devan zot.
LUK.24.44	Apre, i ti dir zot, “Pa sanmenm sa ki mon ti dir zot kan mon ti ankor avek zot: Tou keksoz ki'n ganny ekri lo mon size dan Lalwa Moiz, dan liv bann profet e dan bann Psonm, i bezwen ganny akonpli.”
LUK.24.45	Alor, i ti ouver zot lespri pour zot kapab konpran Lekritir. 
LUK.24.46	I ti dir zot, “Parey in ganny ekri: Mesi pou soufer, e resisite trwazyenm zour. 
LUK.24.47	Repantans ek pardon pese pou ganny anonse dan son non avek tou nasyon, an konmansan par Zerizalenm. 
LUK.24.48	Zot temwen sa bann keksoz. 
LUK.24.49	Mwan, mon pou anvoy lo zot sa ki mon Papa in promet. Reste dan lavil ziska ki pwisans sorti lao dan lesyel ava desann lo zot
LUK.24.50	Apre, Zezi ti anmenn zot ziska Betani. La, i ti lev lanmen e beni zot. 
LUK.24.51	Letan i ti pe beni zot, i ti kit zot e mont dan lesyel. 
LUK.24.52	Bann disip ti prosternen e ador li. Apre, zot ti retourn Zerizalenm ranpli avek lazwa. 
LUK.24.53	Zot ti pas zot letan loue Bondye dan Tanp.
JHN.1.1	O konmansman, Laparol ti egziste. Laparol ti avek Bondye e Laparol ti Bondye. 
JHN.1.2	Depi o konmansman i ti avek Bondye. 
JHN.1.3	Par li, tou keksoz ti ganny fer; napa nanryen dan kreasyon ki'n ganny fer san li. 
JHN.1.4	Laparol ti sours lavi; lavi ti lalimyer pour tou zabitan lemonn. 
JHN.1.5	Lalimyer i briye dan fernwanr, e fernwanr pa ti ganny laviktwar lo li.
JHN.1.6	Bondye ti anvoy en mesaze; en zonm ki ti apel Zan
JHN.1.7	I ti vin koman en temwen pour temwanny lo lalimyer, pour ki par li, tou dimoun i krwar. 
JHN.1.8	Zan pa ti lalimyer, me i ti vin koman temwen lalimyer. 
JHN.1.9	Laparol ti sa vre lalimyer. I'n vin dan lemonn pour ekler tou dimoun.
JHN.1.10	Laparol ti dan lemonn, e lemonn ti ganny kree par li. Pourtan, lemonn pa ti rekonnet li. 
JHN.1.11	I ti vin parmi son prop zans, me zot pa ti aksepte li. 
JHN.1.12	Sepandan, tou dimoun ki ti aksepte li, ki ti krwar dan son non, zot i'n ganny pouvwar pour vin bann zanfan Bondye. 
JHN.1.13	Zot pa'n ne par en nesans natirel, ni par lavolonte zonm, me par lavolonte Bondye.
JHN.1.14	Laparol in vin en et imen. I'n vin reste parmi nou. Nou'n war son laglwar; laglwar son sel Garson ki sorti kot Papa, ranpli avek lagras ek laverite.
JHN.1.15	Zan i son temwen. I ti proklanmen, “Lo li menm ki mon ti dir: I annan enn ki pe vini apre mwan, me ki pli enportan ki mwan, akoz i ti egziste avan mwan
JHN.1.16	Annefe, dan son gran lanmour, nou tou nou'n resevwar lagras annabondans. 
JHN.1.17	Bondye ti donn nou son Lalwa atraver Moiz
JHN.1.18	Personn pa'n deza war Bondye. Me sa enn ki'n fer konn li, se Bondye, son sel Garson, ki dan leker son Papa.
JHN.1.19	La sa ki Zan ti dir kan lotorite Zwif Zerizalenm ti anvoy bann pret ek bann levit pour demann li, “Me ou, lekel ou?”
JHN.1.20	Zan pa ti ezite dir klerman devan tou dimoun, “Pa mwan Kris.”
JHN.1.21	Zot ti demann li, “Alor, ou lekel ou? Eski ou menm Eli?”
JHN.1.21	Zan ti dir, “Non, mon pa Eli.”
JHN.1.21	Zot ti dir, “Alor, ou menm sa Profet?”
JHN.1.21	Zan ti reponn, “Non.”
JHN.1.22	Zot ti azoute, “Dir nou alor, lekel ou? Nou bezwen en repons pour donn sa bann dimoun ki'n anvoy nou. Ki ou annan pour dir lo ou menm?”
JHN.1.23	Zan ti reponn zot par en parol profet Ezai:
JHN.1.23	Mwan, mon en lavwa ki pe kriye dan dezer:
JHN.1.23	Prepar en semen byen drwat pour Senyer
JHN.1.24	Parmi sa bann dimoun ki ti'n ganny anvoye kot Zan, ti annan bann Farizyen. 
JHN.1.25	Zot ti demann li, “Alor, si ou pa ni Mesi, ni Eli, ni sa Profet, akoz ou batiz dimoun?”
JHN.1.26	Zan ti reponn zot, “Mwan, mon batiz zot dan delo. Me i annan enn parmi zot ki zot pa konnen. 
JHN.1.27	Li, i vin apre mwan, me mon pa menm diny pour delarg lase son sandal.”
JHN.1.28	Tousala ti ariv dan Betani, en lavil lo lot kote larivyer Zourden, kot Zan ti pe batize.
JHN.1.29	Lannmen, Zan ti war Zezi pe vin kot li. I ti dir, “La Zenn Mouton Bondye ki efas pese lemonn. 
JHN.1.30	Lo li menm, ki mon ti pe koze, kan mon ti dir: 
JHN.1.31	Mwan menm, mon pa ti konn li. Me mon'n vin pour batiz dimoun dan delo, pour ki pep Izrael i konn li.”
JHN.1.32	La temwannyaz ki Zan ti fer: Mon ti war Lespri desann sorti dan lesyel dan laform en pizon e apoz lo li. 
JHN.1.33	Mwan menm mon pa ti konn li; me sa enn ki ti anvoy mwan batiz dan delo ti dir mwan: Sa enn ki ou ava war Lespri desann lo li, li menm ki pou batiz dan Lespri-Sen. 
JHN.1.34	Mwan mon'n war sa, e la mon konfirmen: Li menm Garson Bondye.
JHN.1.35	Lannmen, Zan ti pe debout dan menm landrwa avek de son bann disip. 
JHN.1.36	I ti fikse Zezi ki ti pe pase. I ti dir, “La Zenn Mouton Bondye.”
JHN.1.37	Sa de disip ti antann Zan dir sa; zot ti swiv Zezi. 
JHN.1.38	Zezi ti vir deryer e war zot pe swiv li. I ti demann zot, “Ki zot pe rode?”
JHN.1.38	Zot ti reponn, “Rabi
JHN.1.39	Zezi ti dir zot, “Vini zot ava war.”
JHN.1.39	Alor, zot ti vini, zot ti war kote i ti pe reste. Zot ti pas leres lazournen avek li. Sa ti apepre 4 er apremidi.
JHN.1.40	Enn ant sa de disip ki ti'n antann Zan koze e ki ti swiv Zezi, ti apel Andre, frer Simon Pyer. 
JHN.1.41	Andre ti al rod son frer Simon. I ti dir li, “Nou'n trouv Mesi,” savedir Kris, dan lalang Grek.
JHN.1.42	I ti anmenn Simon kot Zezi. Zezi ti get li. I ti dir: Ou non i Simon, garson Zan, me ou pou apel Sefas
JHN.1.43	Lannmen, Zezi ti deside al Galile. I ti rankontre Filip. I ti dir li, “Swiv mwan.”
JHN.1.44	Filip ti sorti Betsayda, lavil kot Andre ek Pyer ti reste. 
JHN.1.45	Filip ti al rod Natanael. I ti dir li, “Nou'n rankontre li, sa enn ki Moiz ek bann profet i'n ekri lo li. I apel Zezi, garson Zozef, ki sorti Nazaret.”
JHN.1.46	Natanael ti demande, “Eski en bon keksoz i kapab sorti Nazaret?”
JHN.1.46	Filip ti dir li, “Vini! Ou ava war.”
JHN.1.47	Kan Zezi ti war Natanael pe vin kot li, i ti dir, “La en vre Izraelit ki fran.”
JHN.1.48	Natanael ti demann li, “Koman ou konn mwan?”
JHN.1.48	Zezi ti dir li, “Avan menm ki Filip ti vin koz avek ou, mon ti war ou anba pye fig
JHN.1.49	Natanael ti dir li, “Met! Ou menm Garson Bondye. Ou menm lerwa pep Izrael.”
JHN.1.50	Zezi ti dir li, “Ou krwar, akoz mon'n dir ou ki mon ti war ou anba pye fig. Ou pou war keksoz bokou pli gran ki sa!”
JHN.1.51	Zezi ti azoute, “Mon dir zot, sa i laverite: Zot pou war lesyel ouver e bann lanz Bondye pe monte desann par lao Fis-de-Lonm.”
JHN.2.1	De zour apre, ti annan en maryaz dan lavil Kana, dan Galile. Manman Zezi ti la. 
JHN.2.2	Zezi osi avek son bann disip ti'n ganny envite. 
JHN.2.3	En serten moman, ti nepli annan diven. Alor, manman Zezi ti dir li, “Zot nepli annan diven.”
JHN.2.4	Zezi ti reponn li, “Fanm! Ki nou annan pour fer ladan? Mon ler pa ankor arive.”
JHN.2.5	Alor, manman Zezi ti dir avek bann serviter, “Fer tou sa ki i ava dir zot.”
JHN.2.6	Ti annan la, sis gro potao an pyer ki bann Zwif ti servi pour rityel pirifikasyon. Sak potao ti kapab pran apepre 100 lit delo. 
JHN.2.7	Zezi ti dir bann serviter, “Ranpli sa bann potao avek delo.”
JHN.2.7	Zot ti ranpli plen ziska lo bor. 
JHN.2.8	Apre sa, Zezi ti dir zot, “Aprezan, tir en pe sa delo e anmenn kot responsab lafet.” Zot ti anmennen.
JHN.2.9	Responsab lafet ti gout sa delo ki ti'n sanz an diven. I pa ti konnen kote sa diven ti sorti, me bann serviter ti konnen. Alor, i ti apel nouvo marye. 
JHN.2.10	I ti dir li, “Tou dimoun i servi bon diven dabor, answit, kan bann envite in sou, la ou servi diven ordiner. Me ou, ou'n gard bon diven ziska dernyen moman.”
JHN.2.11	Zezi ti fer sa premye siny dan lavil Kana, dan Galile. Se la ki i ti revel son mazeste, e son bann disip ti krwar li.
JHN.2.12	Apre sa, Zezi ti al Kapernaoum
JHN.2.13	Lafet Pak Zwif ti pros. Alor, Zezi ti mont Zerizalenm
JHN.2.14	Dan Tanp, i ti war bann vander bef, mouton, pizon ek bann sanzer larzan ki ti'n enstal zot. 
JHN.2.15	Alor, Zezi ti fer en fwet avek lakord e i ti sas zot tou an deor Tanp avek zot bann mouton ek zot bann bef. I ti savir latab bann sanzer larzan e fann zot larzan ater. 
JHN.2.16	I ti dir bann vander pizon, “Tir sa bann zafer isi. Arete fer lakaz mon Papa en bazar.”
JHN.2.17	Son bann disip ti rapel sa ki ti'n ekri dan Lekritir: Lanmour pour ou lakaz, pou brile dan mwan koman en dife
JHN.2.18	Alor, serten sef Zwif ti demann li, “Ki siny ou kapab montre nou, pour prouve ki ou annan drwa fer sa?”
JHN.2.19	Zezi ti reponn, “Detri sa Tanp, e mon ava rekonstri li dan trwa zour.”
JHN.2.20	Bann Zwif ti dir li, “I'n pran 46 an pour konstri sa Tanp e ou, ou pou pran zis trwa zour pou rekonstri li
JHN.2.21	Tanp ki Zezi ti pe koz lo la ti son lekor. 
JHN.2.22	Plitar, kan i ti resisite, son bann disip ti rapel sa ki i ti'n dir. Alor, zot ti krwar Lekritir e osi parol ki Zezi ti'n dir.
JHN.2.23	Pandan ki Zezi ti Zerizalenm pour lafet Pak, bokou ti krwar li, kan zot ti war sa bann siny ki i ti fer. 
JHN.2.24	Me Zezi pa ti fye zot, akoz i ti konn zot tou tre byen. 
JHN.2.25	I pa ti bezwen personn pour fer li konn zot, akoz i ti konnen sa ki i annan dan leker imen.
JHN.3.1	Ti annan en Farizyen ki ti apel Nikodenm. I ti en sef Zwif. 
JHN.3.2	En swar i ti vin kot Zezi. I ti dir li, “Met! Nou konnen ki ou en profeser anvoye par Bondye. Personn pa kapab fer sa bann siny ki ou pe fer, si Bondye pa avek li.”
JHN.3.3	Zezi ti reponn li, “Mon dir ou, sa i laverite: Personn pa pou antre dan Rwayonm Bondye si i pa pas par en nouvo nesans.”
JHN.3.4	Nikodenm ti demann li, “Ki mannyer en zonm i kapab pas par en nouvo nesans? Eski i kapab retourn dan vant son manman pour li ne en dezyenm fwa?”
JHN.3.5	Zezi ti reponn li, “Mon dir ou, sa i laverite: Personn pa kapab antre dan Rwayonm Bondye si i pa ne par delo e par Lespri. 
JHN.3.6	En dimoun ki'n ne fizikman par en paran imen, i en imen. Me enn ki'n ne par Lespri, i spirityel. 
JHN.3.7	Pa bezwen etonnen si mon dir ou: Fodre ki i pas par en nouvo nesans.
JHN.3.8	Divan i soufle kot i oule, e ou antann son tapaz; me ou pa konnen kote i sorti, ni kote i ale. Sanmenm ki arive kan en dimoun i'n ne par Lespri.”
JHN.3.9	Nikodenm ti demande, “Ki mannyer sa i kapab arive?”
JHN.3.10	Zezi ti reponn li, “Ou en profeser parmi pep Izrael e ou pa konpran sa bann keksoz? 
JHN.3.11	Mon pe dir ou, sa i laverite: Nou koz lo sa ki nou konnen, e rakont sa ki nou'n war; me zot pa aksepte nou temwannyaz. 
JHN.3.12	Si zot pa krwar mwan kan mon koz lo keksoz ki arive lo later, alor ki mannyer zot pou krwar kan mon anons zot keksoz ki ariv dan lesyel? 
JHN.3.13	Personn pa'n deza mont dan lesyel, eksepte Fis-de-Lonm ki'n desann sorti dan lesyel.
JHN.3.14	Parey Moiz ti lev en serpan an bronz dan dezer
JHN.3.15	pour ki sa enn ki krwar dan li, ava ganny lavi eternel. 
JHN.3.16	Annefe, Bondye in telman kontan lemonn ki i'n donn son sel Garson, pour ki nenport ki, ki krwar dan li, pa pou mor, me i ava ganny lavi eternel. 
JHN.3.17	Bondye pa'n anvoy son Garson dan lemonn pour kondann lemonn, me pour ki par li, lemonn ava ganny sove.
JHN.3.18	Tou dimoun ki krwar dan li, pa pou ganny kondannen. Me sa enn ki pa krwar, in deza ganny kondannen, akoz i pa'n krwar dan sel Garson Bondye. 
JHN.3.19	La ki mannyer Bondye pou pas son zizman: Lalimyer in vin dan lemonn, me akoz zot bann move aksyon, dimoun in pli kontan fernwanr. 
JHN.3.20	Annefe, sa enn ki fer sa ki mal, pa kontan lalimyer e i pa vin dan lalimyer, akoz i pa oule ki son move aksyon i ganny demaske.
JHN.3.21	Me sa enn ki pratik sa ki vre, i vin dan lalimyer. Konmsa, lezot ava war klerman ki Bondye ki pous li fer sa bann aksyon.”
JHN.3.22	Apre sa, Zezi ek son bann disip ti al dan rezyon Zide kot i ti reste avek zot e batiz dimoun
JHN.3.23	Zan osi ti pe batiz dimoun Enon, pre avek Salim, akoz dan sa landrwa ti annan bokou delo. Alor, dimoun ti vin la pour zot ganny batize. 
JHN.3.24	Annefe, Zan pa ti'n ankor ganny met dan prizon
JHN.3.25	Sa letan, detrwa disip Zan ti pe diskit avek en Zwif lo size rityel pirifikasyon. 
JHN.3.26	Zot ti al kot Zan e dir li, “Met! Sa zonm ki ti avek ou lot kote larivyer Zourden, lo ki ou'n rann temwannyaz, i pe batize, e tou dimoun pe al kot li.”
JHN.3.27	Zan ti reponn, “Personn pa kapab ganny nanryen si pa lesyel ki donn li. 
JHN.3.28	Zot menm, zot temwen ki mon ti dir: Pa mwan Kris; mon sa enn ki'n ganny anvoye devan li
JHN.3.29	Nouvel marye i pour nouvo marye. Me zanmi nouvo marye ki debout akote e ki ekout li, i annan gran lazwa pour antann son lavwa. Sa i donn mwan osi en lazwa konplet. 
JHN.3.30	Fodre ki i grandi e ki mwan mon diminyen.”
JHN.3.31	“Sa enn ki sorti dan lesyel i pli gran ki tou. Sa enn ki sorti lo later i pour later e i koz lo bann keksoz later. Sa enn ki sorti dan lesyel i pli gran ki tou. 
JHN.3.32	I rakont sa ki i'n war e tande, me personn pa aksepte son mesaz. 
JHN.3.33	Sa enn ki aksepte son temwannyaz i sertifye ki Bondye i Laverite. 
JHN.3.34	Sa enn ki Bondye in anvoye, i koz Parol Bondye, akoz Bondye in donn li son Lespri annabondans. 
JHN.3.35	Papa i kontan son Garson e i'n met tou keksoz dan son lanmen. 
JHN.3.36	Sa enn ki krwar dan son Garson, i ganny lavi eternel. Sa enn ki pa obei son Garson pa pou ganny sa lavi, me i ekspoz li anba lakoler Bondye.”
JHN.4.1	Bann Farizyen ti'n antann dir ki Zezi ti pe ganny bokou disip e ki i ti pe batiz plis disip ki Zan. 
JHN.4.2	An realite, Zezi li menm pa ti batiz personn, me son bann disip ki ti batize. 
JHN.4.3	Alor, i ti kit rezyon Zide e retourn Galile.
JHN.4.4	Letan Zezi ti pe ale, i ti travers Samari. 
JHN.4.5	I ti ariv dan en lavil ki ti apel Sikar, pre avek morso later ki Zakob ti'n donn son garson, Zozef
JHN.4.6	Lanmenm la kot ti annan pwi Zakob. Koman Zezi ti fatige, i ti asiz lo bor pwi. Ti anviron midi.
JHN.4.7	Alor, en fanm ki sorti Samari ti vin sers delo. Zezi ti dir li, “Donn mwan en pe delo pour bwar.”
JHN.4.8	Son bann disip ti'n al anvil pour aste manze.
JHN.4.9	Sa fanm ti reponn li, “Ki mannyer ou en Zwif, ou kapab demann mwan ki en Samariten, delo pour bwar?”
JHN.4.9	Annefe, bann Zwif ti napa okenn relasyon avek bann Samariten.
JHN.4.10	Zezi ti dir li, “Si ou ti konn kado Bondye, e lekel ki pe dir ou: Donn mwan en pe delo pour bwar! Ou menm ou ti ava demann li, e i ti ava'n donn ou delo ki donn lavi.”
JHN.4.11	Sa fanm ti dir, “Senyer, ou napa nanryen pour pran delo avek, e sa pwi i fon. Kote ou pou ganny sa delo ki donn lavi? 
JHN.4.12	Eski ou mazinen ou pli gran ki Zakob? Nou zanset Zakob ki ti donn nou sa pwi. Li menm, son bann garson ek son bann troupo ti bwar delo dan sa pwi.”
JHN.4.13	Zezi ti reponn li, “Tou dimoun ki bwar sa delo, pou swaf ankor. 
JHN.4.14	Me sa enn ki bwar delo ki mwan mon pou donn li, i pa pou zanmen swaf. Sa delo ki mon pou donn li, pou vin en sours lavi eternel ki pou koul annabondans.”
JHN.4.15	Sa fanm ti dir li, “Senyer! Donn mwan sa delo pour ki mon pa swaf ankor, e mon pa ava bezwen vin pran delo ankor isi.”
JHN.4.16	Zezi ti dir li, “Al apel ou mari e apre retourn isi.”
JHN.4.17	I ti reponn, “Mon napa mari.”
JHN.4.17	Zezi ti dir li, “Ou annan rezon dir ki ou napa mari. 
JHN.4.18	Ou'n deza annan senk mari e sa zonm ki ou avek, i pa ou mari. La, ou'n koz laverite.”
JHN.4.19	Sa fanm ti dir li, “Senyer! Mon war ki ou en profet. 
JHN.4.20	Nou bann zanset ti ador Bondye lo sa montanny, me zot Zwif, zot dir nou devre ador Bondye Zerizalenm.”
JHN.4.21	Zezi ti dir li, “Fanm! Krwar mwan: Letan pe vini kan zot pa pou ador Bondye, ni lo sa montanny ni Zerizalenm. 
JHN.4.22	Zot, zot pa konnen ki zot adore; me nou, nou konnen sa ki nou adore, akoz delivrans i vin atraver bann Zwif. 
JHN.4.23	Ler pe vini e i'n fini arive, kan bann vre adorater ava ador Papa, gide par Lespri e dan laverite. Annefe, se konmsa ki Papa i oule nou ador li. 
JHN.4.24	Bondye i Lespri e tou dimoun ki ador li, i devre ador li gide par Lespri e dan laverite.”
JHN.4.25	Sa fanm ti dir li, “Mon konnen ki Mesi, sa enn ki apel Kris, pou vini. Kan i pou arive, i pou ansenny nou tou keksoz.”
JHN.4.26	Zezi ti reponn li, “Mwan menm li, sa enn ki pe koz avek ou.”
JHN.4.27	Dan sa menm moman, bann disip Zezi ti retournen. Zot ti etonnen pou war li pe koz avek en fanm. Personn pa ti demann sa fanm ki i bezwen, oubyen demann Zezi, akoz i pe koz avek li.
JHN.4.28	Alor, sa fanm ti kit son potao lanmenm. I ti al dan lavil kot i ti dir bann dimoun, 
JHN.4.29	“Vini! Vin war en zonm ki'n dir mwan tou keksoz ki mon'n fer dan mon lavi. Sa, pa li menm Kris?”
JHN.4.30	Alor, zot tou zot ti sorti dan lavil pour al war Zezi.
JHN.4.31	Pandan sa letan, bann disip ti pe sipliy Zezi, “Met! Manz en pe.”
JHN.4.32	Me Zezi ti reponn zot, “Mon annan en nouritir pour mwan manze ki zot pa konnen.”
JHN.4.33	Alor bann disip ti konmans demann ant zot: Eski i annan dimoun ki'n anmenn manze pour li?
JHN.4.34	Zezi ti dir zot, “Mon nouritir se pour fer lavolonte sa enn ki'n anvoy mwan, e fini misyon ki i'n konfye mwan. 
JHN.4.35	Pa zot dir: I annan ankor kat mwan avan larekolt. Me mwan mon dir zot lev lizye e get byen bann plantasyon: Bann lagrenn in mir e in pare pour larekolt. 
JHN.4.36	Sa enn ki rekolte i resevwar son lapey. I pe ranmas bann lagrenn pour lavi eternel. Dan sa fason, sa enn ki senmen e sa enn ki rekolte, zot ansanm dan lazwa. 
JHN.4.37	Annefe, sa ki sa proverb i dir, i vre: Enn i senmen, en lot i rekolte.
JHN.4.38	Mon'n anvoy zot rekolte dan en landrwa kot zot pa'n travay. Lezot dimoun ki'n travay, e zot, zot pe profit lo travay sa bann dimoun.”
JHN.4.39	Bokou bann Samariten sa lavil ti krwar dan Zezi, akoz sa fanm ti'n dir zot, “I'n dir mwan tou sa ki mon'n fer dan mon lavi.”
JHN.4.40	Pour sa rezon, kan bann Samariten ti vin kot Zezi, zot ti sipliy li pour reste kot zot. Alor, Zezi ti reste la pour de zour.
JHN.4.41	Bokou plis dimoun ti krwar, akoz bann parol ki Zezi li menm ti dir zot.
JHN.4.42	Zot ti dir avek sa fanm, “Aprezan nou krwar, pa zis akoz sa ki ou'n rakonte, me akoz nou menm, nou'n antann li e nou konnen ki li menm sover lemonn.”
JHN.4.43	Apre ki Zezi ti'n pas de zour dan sa landrwa, i ti al Galile. 
JHN.4.44	Annefe, Zezi li menm ti'n dir, “En profet pa zanmen ganny respekte dan son prop pei
JHN.4.45	Kan i ti ariv Galile, bann zabitan ti byen resevwar li, akoz zot osi, zot ti'n al lafet Pak
JHN.4.46	Alor, Zezi ti retourn Kana, dan Galile, landrwa kot i ti'n fer delo vin diven
JHN.4.47	Kan i ti aprann ki Zezi ti'n sorti Zide e vin Galile, sa zofisye ti al war li. I ti sipliy li pour desann e geri son garson ki ti pre pour mor. 
JHN.4.48	Zezi ti dir li, “Si zot pa war siny ek mirak, zanmen zot pou krwar!”
JHN.4.49	Sa zofisye ti reponn li, “Senyer! Vin kot mwan avan ki mon garson i mor.”
JHN.4.50	Zezi ti dir li, “Retourn kot ou, ou garson pou viv.”
JHN.4.50	Sa zonm ti krwar sa ki Zezi ti dir li e i ti retourn kot li.
JHN.4.51	I ti ankor dan semen kan son bann serviter ti vin zwenn li e anons li, “Ou garson i vivan.”
JHN.4.52	I ti demann li, “Depi ki ler i ti konmans byen?”
JHN.4.52	Zot ti dir, “Depi yer, enn er apremidi, kan lafyev ti kit li.”
JHN.4.53	Alor, sa papa ti remarke ki ti sanmenm sa ler ki Zezi ti dir li: Ou garson pou viv. Sa zofisye ek son fanmir antye ti krwar dan Zezi.
JHN.4.54	Sa ti dezyenm siny ki Zezi ti fer apre ki i ti'n retournen sorti Zide pour vin dan Galile.
JHN.5.1	Apre, Zezi ti mont Zerizalenm pour selebre en lafet Zwif. 
JHN.5.2	Dan lavil Zerizalenm, obor laport Mouton, ti annan en basen antoure par senk arkad avek kolonn. An Ebre, zot ti apel sa basen, Betzata. 
JHN.5.3	Dan bann arkad, ti annan en kantite malad ki ti pe alonze: Aveg, bwete ek paralize. Zot ti pe esper delo bouze dan basen. 
JHN.5.4	Annefe, tanzantan, en lanz Senyer ti desann dan basen e bouz delo. Premye malad ki ti desann, ler delo ti bouze, ti geri kont nenport maladi ki i ti annan
JHN.5.5	Ti annan la en zonm ki ti malad depi 38 an. 
JHN.5.6	Kan Zezi ti war li alonze, e aprann ki i ti la depi byen lontan, i ti demann li, “Eski ou anvi ganny geri?”
JHN.5.7	Sa zonm ti reponn li, “Senyer! Mon napa personn pour met mwan dan basen ler delo i bouze. Letan mon pe esey ale, en lot dimoun i'n desann avan mwan.”
JHN.5.8	Zezi ti dir li, “Leve! Pran ou nat e marse.”
JHN.5.9	Deswit, sa zonm ti geri. I ti pran son nat e i ti marse.
JHN.5.9	Sa zour ti en zour saba. 
JHN.5.10	Alor, bann Zwif ti dir avek sa zonm ki Zezi ti'n geri, “Ozordi saba. Nou lalwa pa permet ou anmenn ou nat.”
JHN.5.11	Me i ti reponn zot, “Sa zonm ki'n geri mwan ki'n dir mwan anmas mon nat e marse.”
JHN.5.12	Zot ti demann li, “Lekel sa zonm ki'n dir ou ranmas ou nat e marse?”
JHN.5.13	Sa zonm ki ti'n geri pa ti konn Zezi, e Zezi ti'n fini disparet dan lafoul dimoun ki ti la.
JHN.5.14	Plitar, Zezi ti zwenn li dan Tanp. I ti dir li, “Ekout mwan! Aprezan ki ou'n geri, aret fer pese, sinon keksoz pli grav ava kapab ariv ou.”
JHN.5.15	Sa zonm ti ale e i ti dir avek bann Zwif ki Zezi ki'n geri li. 
JHN.5.16	Bann Zwif ti persekit Zezi, akoz i ti'n fer sa siny en zour saba. 
JHN.5.17	Me Zezi ti reponn zot, “Mon Papa i touzour pe travay, e mwan osi mon travay.”
JHN.5.18	Akoz i ti'n dir sa, bann Zwif ti vin ankor pli determinen pour touy li. Annefe, pa zis akoz i ti'n kas Lalwa saba, me i ti pe osi apel Bondye son Papa. An dizan sa, i ti pe met li egal avek Bondye.
JHN.5.19	Alor, Zezi ti reponn zot, “Mon dir zot, sa i laverite: Garson pa kapab fer nanryen lo li menm. I fer sa ki i war son Papa pe fer. Sa ki i fer, son Garson osi i fer parey. 
JHN.5.20	Sa i akoz Papa i kontan son Garson e i montre li tou sa ki i pe fer. I pou menm montre li bann keksoz pli enportan ankor, ki pou etonn zot tou. 
JHN.5.21	Annefe, parey mon Papa i resisit bann ki'n mor e redonn zot lavi, son Garson osi i donn lavi avek sa enn ki i oule.
JHN.5.22	An plis ki sa, Papa pa ziz personn, me i'n plas drwa zize, dan lanmen son Garson, 
JHN.5.23	pour ki tou dimoun i onor son Garson parey zot onor li. Sa enn ki pa onor son Garson, i pa onor son Papa ki'n anvoy li.
JHN.5.24	Mon dir zot, sa i laverite: Tou dimoun ki ekout mon parol e krwar dan sa enn ki'n anvoy mwan, i posed lavi eternel. I pa pou ganny kondannen; i'n deza sorti dan lanmor e pas dan lavi eternel.
JHN.5.25	Mon dir zot, sa i laverite: Letan pe vini, e i'n deza arive, kan bann mor pou antann lavwa Garson Bondye, e bann ki ava'n antann son lavwa, pou viv. 
JHN.5.26	Annefe, parey mon Papa i sours lavi, i'n osi donn sa pouvwar son Garson, pour ki li osi, i vin en sours lavi. 
JHN.5.27	I'n donn son Garson drwa pour zize, akoz i Fis-de-Lonm.
JHN.5.28	Pa bezwen etonnen kan mon dir sa, akoz sa ler pe arive kan tou bann mor ki dan tonbo, pou antann son lavwa, 
JHN.5.29	e zot pou sorti: Bann ki'n fer sa ki byen, pou resisite pour lavi; me bann ki'n fer sa ki mal, pou resisite pour resevwar kondannasyon
JHN.5.30	“Mon pa kapab fer nanryen par mwan menm. Mon ziz dapre sa ki Bondye i dir mwan. Alor, mon zizman i zis, akoz mon pa pe esey fer mon prop volonte, me volonte sa enn ki'n anvoy mwan. 
JHN.5.31	Si mon ti temwanny lo mwan menm, sa ki mon dir pa kapab ganny aksepte koman en vre temwannyaz. 
JHN.5.32	Me i annan en lot ki rann temwannyaz lo mwan. Mon konnen ki sa ki i dir lo mwan i vre.
JHN.5.33	Zot in anvoy bann mesaze kot Zan e i'n koz koman en temwen laverite
JHN.5.34	Mwan mon pa bezwen temwannyaz en zonm; me mon dir sa pour zot kapab ganny sove.
JHN.5.35	Zan ti parey en lalanp ki ganny alimen pour li eklere. Zot ti kontan pour viv dan son lalimyer pandan en serten letan. 
JHN.5.36	Me mon annan en temwannyaz dan mon faver, en temwannyaz ki pli gran ki temwannyaz Zan.
JHN.5.36	Annefe, sa bann travay ki mon pe fer, se mon Papa ki'n donn mwan pou fer. Zot menm ki koz dan mon faver e montre ki mon Papa ki'n anvoy mwan. 
JHN.5.37	Mon Papa ki'n anvoy mwan, i li menm servi koman temwen dan mon faver. Zot pa'n zanmen antann son lavwa e zot pa'n zanmen war son vizaz. 
JHN.5.38	Son parol pa pe reste dan zot leker, akoz zot pa krwar dan sa enn ki i'n anvoye.
JHN.5.39	Zot etidye Lekritir akoz zot mazinen ki zot ava trouv lavi eternel ladan. Zisteman, Lekritir menm ki rann temwannyaz dan mon faver. 
JHN.5.40	Pourtan, zot pa oule vin kot mwan pour zot ganny lavi eternel.
JHN.5.41	Mon pa pe rod konpliman sorti kot zonm. 
JHN.5.42	Me mon konn zot: Mon konnen ki lanmour Bondye pa dan zot leker. 
JHN.5.43	Mon'n vin lo non mon Papa e zot refize aksepte mwan. Me si en lot i vin lo son prop non, zot pou aksepte li.
JHN.5.44	Zot kontan resevwar konpliman avek kanmarad. Me konpliman ki sorti zis kot Bondye zot pa rode. Ki mannyer alor, zot pou kapab krwar mwan? 
JHN.5.45	Pa bezwen krwar ki mwan, mon pou akiz zot devan mon Papa. Sa enn ki pou akiz zot, se Moiz dan ki zot in met zot lespwar. 
JHN.5.46	Si zot ti vreman krwar Moiz, zot ti ava osi krwar mwan, akoz Moiz i'n ekri lo mon size. 
JHN.5.47	Me, akoz zot pa krwar sa ki Moiz in ekri, ki mannyer alor, zot ava kapab krwar mon parol?”
JHN.6.1	Apre, Zezi ti al lot kote lak Galile, ki ti osi apel Lak Tiberyad. 
JHN.6.2	En gran lafoul ti swiv li akoz zot ti'n war sa bann siny ki i ti fer lo bann malad.
JHN.6.3	Zezi ti mont lo montanny e la, i ti asize avek son bann disip. 
JHN.6.4	Ti zis avan Pak, lafet Zwif. 
JHN.6.5	Kan i ti lev lizye, Zezi ti war en gran lafoul ki ti pe vin kot li. I ti demann Filip, “Kote nou pou kapab aste dekwa manze pour tou sa bann dimoun?”
JHN.6.6	I ti dir sa, pou teste Filip. Me li, i ti konnen deza ki i ti pou fer.
JHN.6.7	Filip ti reponn li, “Menm avek 200 pyes larzan, nou pa pou kapab aste dekwa manze pour ki sakenn i ganny en pti morso.”
JHN.6.8	En lot disip, Andre, frer Simon Pyer, ti dir li, 
JHN.6.9	“I annan isi en pti garson ki annan senk dipen lorz ek de pwason. Sa pa nanryen ditou pour sa kantite dimoun.”
JHN.6.10	Alor Zezi ti dir, “Fer tou dimoun asize.”
JHN.6.10	Ti annan bokou zerb dan sa landrwa. Alor, tou sa ki ti la ti asize; ti annan anviron 5,000 zonm. 
JHN.6.11	Zezi ti pran dipen, remersye Bondye e distribye avek tou bann dimoun ki ti la. I ti fer parey avek pwason, e tou dimoun ti manz otan ki zot ti oule. 
JHN.6.12	Kan zot ti'n rasazye, Zezi ti dir avek son bann disip, “Ranmas bann morso ki'n reste, pour pa fer okenn gaspiyaz.”
JHN.6.13	Bann disip ti ranmas bann morso restan. Zot ti ranpli douz pannyen avek bann morso ki ti'n reste dan sa senk dipen lorz.
JHN.6.14	Kan bann dimoun ti war sa siny ki Zezi ti'n fer, zot ti dir: Sa zonm i vreman sa Profet ki devre vin dan lemonn!
JHN.6.15	Zezi ti realize ki zot ti pe vin pran li pardfors, pour fer li vin lerwa. Alor, i ti retourn dan montanny, li tousel.
JHN.6.16	Kan fernwanr ti pe fer, bann disip Zezi ti desann ziska lo bor lak. 
JHN.6.17	Zot ti mont dan en kannot, travers lak pour al Kapernaoum. Fernwanr ti'n fini fer e Zezi pa ti'n ankor rezwenn zot. 
JHN.6.18	Delo dan lak ti move akoz en gro divan ti pe soufle. 
JHN.6.19	Bann disip ti'n naz zaviron pour senk oubyen sis kilomet, kan zot ti apersevwar Zezi pe marse lo delo. I ti pe apros zot kannot. Zot ti per. 
JHN.6.20	Me Zezi ti dir zot, “Mwan sa, pa bezwen per.”
JHN.6.21	Zot ti oule fer li mont dan kannot avek zot. Me deswit, kannot ti tous ater, kot zot ti pe ale.
JHN.6.22	Lannmen, sa lafoul ki ti'n reste lo lot kote lak ti realize ki ti annan zis en kannot. Zot ti osi realize ki Zezi pa ti'n mont ladan avek son bann disip, me ki bann disip ti'n al zot tousel. 
JHN.6.23	Sepandan, bann kannot sorti Tiberyad ti'n ariv pre avek landrwa kot lafoul ti'n manz dipen, apre ki Zezi ti'n remersye Bondye. 
JHN.6.24	Kan zot ti war ki ni Zezi, ni son bann disip pa ti la, zot ti mont dan bann kannot e al rod li Kapernaoum.
JHN.6.25	Ler zot ti war li lot kote lak, zot ti demann li, “Met, depi kan ou'n ariv isi?”
JHN.6.26	Zezi ti reponn zot, “Mon dir zot, sa i laverite: Zot pe rod mwan non pa akoz zot in war bann siny ki mon'n fer, me akoz zot in manz dipen, ziska zot in rasazye. 
JHN.6.27	Pa travay pour nouritir ki gate, me travay pour nouritir ki dire pour lavi eternel. Sa nouritir, Fis-de-Lonm ki pou donn zot, akoz Bondye, mon Papa, in met mark son lotorite lo li.”
JHN.6.28	Alor, zot ti demann li, “Ki nou devre fer pour akonpli travay Bondye?”
JHN.6.29	Zezi ti reponn zot, “Travay Bondye se ki zot krwar dan sa enn ki in anvoye.”
JHN.6.30	Zot ti demann li, “Ki siny ou kapab fer pour ki nou war e krwar ou? Ki travay ou pou fer? 
JHN.6.31	Nou bann zanset ti manz lamann dan dezer; parey i dir dan Lekritir: I ti donn zot dipen sorti dan lesyel pour manze
JHN.6.32	Zezi ti dir zot, “Mon dir zot, sa i laverite: Pa Moiz ki ti donn zot dipen ki sorti dan lesyel, me mon Papa ki donn zot vre dipen sorti dan lesyel. 
JHN.6.33	Annefe, dipen ki Bondye i donnen, se sa enn ki'n desann sorti dan lesyel e ki donn lemonn lavi.”
JHN.6.34	Zot ti dir li, “Senyer! Donn nou touzour sa dipen.”
JHN.6.35	Zezi ti dir zot, “Mwan menm dipen lavi. Sa enn ki vin kot mwan pa pou zanmen lafen, e sa enn ki krwar dan mwan, pa pou zanmen swaf. 
JHN.6.36	Me mon'n dir zot: Zot in war mwan, me zot pa krwar. 
JHN.6.37	Tou dimoun ki mon Papa in donn mwan pou vin kot mwan, e mon pa pou zanmen pous personn ki vin kot mwan. 
JHN.6.38	Mon'n sorti dan lesyel pour vin fer non pa mon prop volonte, me volonte sa enn ki'n anvoy mwan. 
JHN.6.39	Lavolonte sa enn ki'n anvoy mwan, se ki mon pa perdi okenn parmi bann ki i'n donn mwan, me ki dan dernyen zour mon resisit zot tou. 
JHN.6.40	Sa ki mon Papa i oule, se ki sa enn ki war son Garson e ki krwar li, ava ganny lavi eternel; e mwan, mon pou resisit li dan dernyen zour.”
JHN.6.41	Alor bann Zwif ti konmans mirmire kont li, akoz i ti'n dir: Mwan menm dipen ki sorti dan lesyel. 
JHN.6.42	Zot ti dir, “Sa, pa li menm Zezi, garson Zozef? Nou konn son papa ek son manman. Koman i kapab dir aprezan ki i sorti dan lesyel?”
JHN.6.43	Zezi ti dir zot, “Aret mirmire ant zot? 
JHN.6.44	Personn pa kapab vin kot mwan, si mon Papa ki'n anvoy mwan, pa atir li kot mwan, e mwan mon pou resisit li dan dernyen zour. 
JHN.6.45	Bann profet in ekri: Zot tou zot pou ganny ansennyen par Bondye li menm
JHN.6.45	Tou dimoun ki ekout mon Papa e ki resevwar son lansennyman i vin kot mwan. 
JHN.6.46	Sa pa vedir ki i annan dimoun ki'n war mon Papa. Zis sa enn ki'n sorti kot Bondye ki'n war Papa
JHN.6.47	Mon dir zot, sa i laverite: Tou dimoun ki krwar, i posed lavi eternel. 
JHN.6.48	Mwan menm dipen ki donn lavi. 
JHN.6.49	Zot zanset ti manz lamann dan dezer, me zot in mor. 
JHN.6.50	Dimoun ki manz sa dipen ki sorti dan lesyel, pa pou mor.
JHN.6.51	Mwan menm mwan sa dipen vivan ki sorti dan lesyel. Sa enn ki manz sa dipen ava viv pour touzour. Dipen ki mon pou donn li, se mon laser ki mon donnen pour ki lemonn i viv.”
JHN.6.52	En gran diskisyon ti leve parmi bann Zwif. Zot ti demande, “Ki mannyer sa zonm i kapab donn nou son laser pour manze?”
JHN.6.53	Alor, Zezi ti dir zot, “Mon dir zot, sa i laverite: Si zot pa manz laser Fis-de-Lonm, e bwar son disan, zot pa pou ganny lavi dan zot. 
JHN.6.54	Sa enn ki manz mon laser e bwar mon disan, i annan lavi eternel, e mwan, mon pou resisit li dan dernyen zour. 
JHN.6.55	Annefe, mon laser i sa vre nouritir e mon disan i sa vre labwason. 
JHN.6.56	Sa enn ki manz mon laser e bwar mon disan, i viv dan mwan e mwan, dan li. 
JHN.6.57	Dan menm fason, mon Papa ki'n anvoy mwan, i vivan e mwan mon viv par li. Demenm, sa enn ki manz mwan, pou viv par mwan.
JHN.6.58	Alor, la dipen ki'n desann sorti dan lesyel. I pa parey dipen ki zot zanset in manze e zot in mor apre. Sa enn ki manz sa dipen, ava viv pour touzour.”
JHN.6.59	Zezi ti donn sa lansennyman letan i ti dan sinagog Kapernaoum.
JHN.6.60	Apre ki zot ti'n ekout Zezi, bokou parmi son bann disip ti dir, “Sa lansennyman i dir. Lekel ki kapab aksepte sa?”
JHN.6.61	Zezi ti konnen li menm ki zot ti pe mirmire lo sa size. Alor, i ti dir zot, “Eski sa i sok zot? 
JHN.6.62	Alor, ki zot pou dir kan zot ava war Fis-de-Lonm mont la kot i ti ete avan? 
JHN.6.63	Se Lespri Bondye ki donn lavi; pouvwar zonm napa valer. Bann parol ki mon'n dir zot i Lespri e i lavi. 
JHN.6.64	Me i annan serten parmi zot ki pa krwar.”
JHN.6.64	Annefe, Zezi ti konnen depi o konmansman lekel ki pa ti pou krwar e lekel ki ti pou trai li. 
JHN.6.65	I ti azoute, “La larezon akoz mon ti dir ki personn pa vin kot mwan si mon Papa pa'n donn li sa posibilite.”
JHN.6.66	Apartir sa moman, bokou son bann disip ti dekile e zot ti aret swiv Zezi. 
JHN.6.67	Alor, i ti demann avek son 12 disip, “Zot osi, zot oule ale?”
JHN.6.68	Simon Pyer ti reponn li, “Senyer, kote nou pou ale? Ou annan parol ki donn lavi eternel. 
JHN.6.69	Aprezan, nou, nou krwar e nou konnen ki ou menm ou sa Sen ki sorti kot Bondye.”
JHN.6.70	Zezi ti reponn zot, “Pa mwan ki'n swazir zot, sa 12 zot? Pourtan, enn parmi zot i en dyab.”
JHN.6.71	I ti pe koz lo Zida, garson Simon Iskaryot, enn parmi sa 12 disip, ki ti pou trai Zezi
JHN.7.1	Apre sa, Zezi ti kontinyen vizit bann landrwa dan Galile. I pa ti oule al dan Zide, akoz bann Zwif ti pe rod en mannyer pour touy li.
JHN.7.2	Koman lafet Zwif ki apel lafet bann Payot ti pros, 
JHN.7.3	bann frer Zezi ti dir li, “Sorti isi e al dan Zide, pour ki bann disip ki ou annan laba, ava war bann aksyon ki ou fer. 
JHN.7.4	Personn pa kasyet sa ki i fer, si i oule ki dimoun i konn li. Si ou pe fer sa bann keksoz, les tou dimoun konn ou.”
JHN.7.5	Annefe, menm son bann frer pa ti krwar li.
JHN.7.6	Zezi ti dir zot, “Pour mwan, mon ler pa ankor arive. Pour zot, tou ler i bon. 
JHN.7.7	Lemonn pa kapab ay zot, me mwan i ay mwan, akoz mon dir sa ki zot fer ki mal. 
JHN.7.8	Ale zot, al sa lafet. Mwan mon pa pe ale, akoz mon ler pa ankor arive.”
JHN.7.9	Apre ki Zezi ti'n dir zot sa bann parol, i ti reste Galile.
JHN.7.10	Kan son bann frer ti'n al lafet, Zezi osi ti ale, me pa piblikman. I ti al preski an sekre. 
JHN.7.11	Bann Zwif ti rod li pandan lafet; zot ti demande kote i ti ete. 
JHN.7.12	Dan lafoul, zot ti diskit bokou lo son size. Serten ti dir: I en bon dimoun.
JHN.7.12	Me ti annan ki ti dir: Non, i pe tronp dimoun. 
JHN.7.13	Me personn pa ti koz piblikman lo li, akoz zot ti per bann Zwif.
JHN.7.14	Lafet ti'n deza ariv lo son lanmwatye, kan Zezi ti al dan Tanp kot i ti konmans ansennyen. 
JHN.7.15	Bann Zwif ti etonnen. Zot ti dir, “Kote i ganny sa gran konnesans, i pa'n fer okenn letid?”
JHN.7.16	Zezi ti reponn zot, “Lansennyman ki mon donnen i pa mon prop lansennyman, me i sorti kot Bondye ki'n anvoy mwan. 
JHN.7.17	Tou dimoun ki dakor pour fer lavolonte Bondye, ava konnen si mon lansennyman i sorti kot Bondye, oubyen si mon koz par mon prop lotorite. 
JHN.7.18	En dimoun ki koz par son prop lotorite, pe rod laglwar pour li menm. Me sa enn ki travay pour laglwar sa enn ki'n anvoy li, i dir laverite, e napa nanryen fo dan li. 
JHN.7.19	Eski Moiz pa'n donn zot Lalwa? Me personn pa obei Lalwa. Akoz zot pe rod mannyer pour touy mwan?”
JHN.7.20	Lafoul ti reponn li, “Ou annan en demon dan ou. Lekel ki pe esey touy ou?”
JHN.7.21	Zezi ti dir zot, “Mon'n fer zis en sel mirak e zot tou, zot in etonnen. 
JHN.7.22	Moiz ti donn zot sirkonsizyon. Me pa Moiz ki ti konmans fer sirkonsizyon; zot bann zanset ki'n konmanse
JHN.7.23	Si zot sirkonsi en zonm zour saba pour zot pa ofans Lalwa Moiz, eski zot kapab pran lakoler avek mwan akoz mon'n geri en zonm konpletman, en zour saba
JHN.7.24	Aret ziz lo laparans, me ziz dapre lazistis.”
JHN.7.25	Serten zabitan Zerizalenm ti pe dir, “Pa li menm sa zonm ki zot pe rode pour touye? 
JHN.7.26	La i la pe koz an piblik e zot pa dir li nanryen. Eski nou bann sef in rekonnet ki li menm Mesi? 
JHN.7.27	Me kan Mesi pou vini, personn pa pou konnen kote i sorti, tandis ki nou, nou konnen kote sa zonm i sorti.”
JHN.7.28	Alor, Zezi ki ti pe ansennyen dan Tanp ti dir, “Eski vreman zot konn mwan, e kote mon sorti? Mon pa'n vin par mwan menm. Sa enn ki'n anvoy mwan i laverite, me zot pa konn li. 
JHN.7.29	Me mwan mon konn li, akoz mon sorti kot li e se li menm ki'n anvoy mwan.”
JHN.7.30	Alor, zot ti esey aret li, me personn pa ti met lanmen lo li, akoz son letan pa ti ankor arive.
JHN.7.31	Parmi lafoul dimoun, ti annan bokou ki ti krwar li. Zot ti dir: Kan Mesi pou vini, eski i pou fer bokou plis siny ki sa zonm in fer?
JHN.7.32	Bann Farizyen ti antann sa ki lafoul ti pe dir konsernan Zezi. Alor, bann gran-pret ek bann Farizyen ti anvoy gard pour aret li. 
JHN.7.33	Zezi ti dir zot, “Mon la avek zot pour ankor en pti pe letan. Apre, mon pou al kot sa enn ki'n anvoy mwan. 
JHN.7.34	Zot pou rod mwan, me zot pa pou trouv mwan, akoz zot pa pou kapab vin kot mwan mon ete.”
JHN.7.35	Bann Zwif ti pe demann ant zot: Kote sa zonm pou ale, ki nou pa pou trouv li? Eski i pe al kot bann Zwif disperse parmi bann Grek? Eski i pe al ansenny bann Grek? 
JHN.7.36	Ki savedir sa bann parol: Zot pou rod mwan, me zot pa pou trouv mwan; e zot pa pou kapab vin kot mon ete?
JHN.7.37	Dernyen zour lafet ki pli solannel, Zezi ti debout devan lafoul. I ti dir byen for, “Sa enn ki swaf, vini! Vin kot mwan, vin bwar. 
JHN.7.38	Parey Lekritir i dir: Sa enn ki krwar dan mwan, bann larivyer delo lavi pou sorti dan son leker.”
JHN.7.39	Zezi ti pe koz lo Lespri Bondye ki bann ki krwar li, pou resevwar. Annefe, dan sa letan, Lespri pa ti ankor ganny donnen, akoz Zezi pa ti'n ankor ganny glorifye.
JHN.7.40	Serten dimoun dan lafoul ki ti'n antann sa bann parol, ti dir, “Sa zonm i vreman li menm sa Profet.”
JHN.7.41	En lot bann ti dir, “Li menm Mesi.”
JHN.7.41	Lezot ti reponn, “Eski Mesi i kapab sorti Galile? 
JHN.7.42	Lekritir pa i dir ki Mesi i devret en desandan lerwa David e sorti Betlehenm, vilaz kot David i sorti?”
JHN.7.43	Alor, lafoul ti divize akoz Zezi. 
JHN.7.44	Serten parmi zot ti oule aret li, me personn pa ti met lanmen lo li.
JHN.7.45	Kan bann gard ti retournen, bann gran-pret ek bann Farizyen ti demann zot, “Akoz zot pa'n anmenn li?”
JHN.7.46	Bann gard ti reponn, “Personn pa'n zanmen deza koz parey sa zonm.”
JHN.7.47	Bann Farizyen ti demann zot, “Eski zot osi, zot in les li anbet zot? 
JHN.7.48	Eski zot in war en sel parmi bann Farizyen oubyen parmi bann sef Zwif ki krwar li? 
JHN.7.49	Me sa lafoul ki pa konn Lalwa, zot en bann dimoun modi.”
JHN.7.50	Nikodenm, enn bann Farizyen ki, en pti pe letan avan, ti'n al war Zezi, ti dir zot, 
JHN.7.51	“Dapre nou Lalwa, nou pa kapab kondann en dimoun avan ekout li e konnen ki i'n fer.”
JHN.7.52	Zot ti reponn li, “Alor, ou osi ou sorti Galile? Etidye Lekritir e ou ava war ki okenn profet pa zanmen sorti Galile.”
JHN.7.53	Apre sa, sakenn ti al se li
JHN.8.1	Zezi ti al lo montanny Zolivye. 
JHN.8.2	Me granmaten i ti retourn dan Tanp. Dimoun ti antour li. I ti asiz e konmans ansenny zot.
JHN.8.3	Bann profeser Lalwa ek bann Farizyen ti anmenn en fanm ki zot ti'n sirprann pe komet adilter. Zot ti met li debout la devan tou dimoun. 
JHN.8.4	Zot ti dir avek Zezi, “Met! Sa fanm in ganny atrape pe komet adilter. 
JHN.8.5	Dan Lalwa, Moiz in ordonn nou touy bann tel fanm a koudros
JHN.8.6	Zot ti dir sa dan lentansyon met li dan en pyez pour zot kapab akiz li. Me Zezi ti bese e i ti ekri dan later avek son ledwa. 
JHN.8.7	Pandan ki zot ti pe kontinyen kestyonn li, Zezi ti leve. I ti dir zot, “Sa enn parmi zot ki pa'n zanmen fer pese, anvoy premye ros lo li.”
JHN.8.8	Ankor en fwa, Zezi ti bese e kontinyen ekri dan later avek son ledwa. 
JHN.8.9	Kan zot ti antann sa, zot ti ale enn par enn, konmansan par sa ki pli vye. Zezi ti reste li tousel avek sa fanm ki ti la, debout devan li. 
JHN.8.10	Alor Zezi ti lev latet e demann sa fanm, “Oli zot? Personn pa'n kondann ou?”
JHN.8.11	Sa fanm ti reponn, “Non, Senyer, personn.”
JHN.8.11	Zezi ti dir li, “Alor mwan osi, mon pa kondann ou. Ale, me pa bezwen fer pese ankor.”
JHN.8.12	Zezi ti dir zot ankor, “Mwan menm lalimyer lemonn. Sa enn ki swiv mwan pa pou mars dan fernwanr, me i pou ganny lalimyer lavi.”
JHN.8.13	Bann Farizyen ti dir li, “La ou pe servi temwen pour ou prop lekor; ou temwannyaz napa okenn valer.”
JHN.8.14	Zezi ti reponn zot, “Menm si mon servi temwen pour mwan menm, sa ki mon dir i laverite, akoz mon konnen kote mon sorti e kote mon pe ale. Me zot, zot pa konnen kote mon sorti, e kote mon pe ale. 
JHN.8.15	Zot, zot ziz dapre zonm; me mwan mon pa ziz personn. 
JHN.8.16	Menm si mon arive zize, mon zizman i zis, akoz mon pa fer li par mwan tousel, me par sa enn ki'n anvoy mwan e ki avek mwan. 
JHN.8.17	Dan zot Lalwa i'n ekri ki depozisyon de temwen i valab
JHN.8.18	Mon koz lo mwan menm e mon Papa ki'n anvoy mwan i koz dan mon faver.”
JHN.8.19	Zot ti demann li, “Oli ou Papa?”
JHN.8.19	Zezi ti reponn, “Zot pa konn ni mwan, ni mon Papa. Si zot ti konn mwan, zot ti ava osi konn mon Papa.”
JHN.8.20	Zezi ti dir tousala kan i ti pe ansennyen dan Tanp, landrwa kot bann lofrann larzan ti ete. Personn pa ti aret li, akoz son ler pa ti ankor arive.
JHN.8.21	Zezi ti dir zot ankor, “Mon pe ale. Zot pou rod mwan, e zot pou mor dan zot pese. Me kot mon pe ale, zot pa kapab vini.”
JHN.8.22	Alor bann Zwif ti dir ant zot, “I dir nou pa kapab vin kot i pe ale. Eski i oule dir i pe al touy son lekor?”
JHN.8.23	Zezi ti reponn, “Zot, zot sorti isi anba, me mwan, mon sorti lao. Zot, zot fer parti lemonn, me mwan, mon pa fer parti lemonn. 
JHN.8.24	Pour sa rezon ki mon'n dir ki zot pou mor dan zot pese. Annefe, zot pou mor dan zot pese si zot pa krwar ki mwan; mon sa enn ki egziste depi touzour.”
JHN.8.25	Zot ti demann li, “Alor, ou, lekel ou?”
JHN.8.25	Zezi ti reponn zot, “Mwan menm sa enn lo lekel mon pe koze depi o konmansman. 
JHN.8.26	Mon annan bokou keksoz pour dir e zize lo zot size. Me sa enn ki'n anvoy mwan i laverite e mon anons lemonn, zis sa ki mon'n aprann avek li.”
JHN.8.27	Zot pa ti konpran ki Zezi ti pe koz lo son Papa. 
JHN.8.28	Alor, i ti dir zot, “Kan zot ava'n lev Fis-de-Lonm, zot ava konnen ki mon sa enn ki egziste depi touzour. Mon pa fer nanryen par mwan menm: Mon dir zis sa ki mon Papa in ansenny mwan. 
JHN.8.29	Mon Papa ki'n anvoy mwan, i avek mwan. I pa'n les mwan tousel, akoz mon touzour fer sa ki fer li plezir.”
JHN.8.30	Bokou dimoun ki ti antann Zezi dir sa bann parol ti krwar dan li.
JHN.8.31	Alor, Zezi ti dir avek bann Zwif ki ti krwar dan li, “Si zot obei byen mon bann parol, zot ava vin vreman mon disip. 
JHN.8.32	Zot ava konn laverite e laverite ava rann zot lib.”
JHN.8.33	Zot ti reponn li, “Nou bann desandan Abrahanm e nou pa'n zanmen lesklav personn. Ki mannyer ou kapab dir: Zot ava vin lib?”
JHN.8.34	Zezi ti reponn zot, “Mon dir zot, sa i laverite: Tou dimoun ki fer pese i lesklav pese. 
JHN.8.35	En lesklav pa form parti lafanmir pour touzour. Me en garson i form parti lafanmir pour touzour. 
JHN.8.36	Alor, pour sa rezon, si Garson Bondye i donn ou laliberte, ou ava vreman lib. 
JHN.8.37	Mon konnen ki zot bann desandan Abrahanm. Me zot pe rod fason pour touy mwan, akoz zot pa aksepte mon lansennyman. 
JHN.8.38	Mwan, mon dir sa ki mon'n war kot mon Papa. Me zot, zot fer sa ki zot in antann avek zot papa.”
JHN.8.39	Zot ti reponn li, “Abrahanm i nou papa.”
JHN.8.39	Zezi ti dir zot, “Si zot ti vreman zanfan Abrahanm, zot ti ava azir parey Abrahanm ti azir. 
JHN.8.40	Me, akoz mon'n dir zot laverite ki sorti kot Bondye, zot oule touy mwan. Abrahanm pa'n zanmen fer keksoz parey. 
JHN.8.41	Zot, zot fer menm aksyon ki zot papa.”
JHN.8.41	Zot ti reponn li, “Nou pa bann zanfan ilezitim. Nou annan en sel Papa: Bondye.”
JHN.8.42	Zezi ti dir zot, “Si vreman Bondye ti zot Papa, zot ti ava kontan mwan, akoz mon'n sorti kot Bondye e mon'n vin isi. Mon pa'n vin par mwan menm; me mon Papa ki'n anvoy mwan.
JHN.8.43	Akoz zot pa konpran sa ki mon dir zot? Sa i akoz zot pa kapab konpran mon lansennyman. 
JHN.8.44	Zot, dyab ki zot papa, e se dezir zot papa ki zot oule realize. Depi o konmansman i en kriminel, i pa'n zanmen kontan laverite, akoz napa laverite dan li. Kan i koz manti, i koz dapre son natir, akoz i manter e papa tou mansonz.
JHN.8.45	Akoz mon dir zot laverite, zot pa krwar mwan. 
JHN.8.46	Lekel parmi zot ki kapab prouve ki mon'n fer pese? Si alor mon pe dir laverite, akoz zot pa krwar mwan? 
JHN.8.47	Sa enn ki pour Bondye, i ekout sa ki Bondye i dir. Me zot, zot pa pour Bondye. Pour sa rezon ki zot pa oule ekoute.”
JHN.8.48	Bann Zwif ti reponn Zezi, “Pa nou annan rezon dir ki ou en Samariten, e ki ou posede par en demon?”
JHN.8.49	Zezi ti reponn, “Mon napa demon. Mwan, mon fer loner mon Papa. Me zot, zot dezonor mwan. 
JHN.8.50	Mon pa pe rod laglwar pour mwan menm. I annan enn ki pe rod li pour mwan; li menm ki ziz. 
JHN.8.51	Mon dir zot, sa i laverite: Sa enn ki obei mon parol, pa pou zanmen mor.”
JHN.8.52	Alor bann Zwif ti dir li, “Aprezan, nou asire ki ou posede par en demon. Abrahanm in mor, bann profet in mor, e ou, ou dir: Sa enn ki obei mon parol pa pou zanmen mor. 
JHN.8.53	Nou papa, Abrahanm, in mor. Ou mazinen ou pli gran ki li? Bann profet osi in mor. Alor ki ou krwar ou ete?”
JHN.8.54	Zezi ti reponn, “Si mon glorifye mon prop lekor, mon laglwar napa valer. Mon Papa, ki zot dir i nou Bondye, li menm ki glorifye mwan. 
JHN.8.55	Zot pa'n zanmen konn li. Me mwan, mon konn li. Si mon ti dir mon pa konn li, mon ti ava en manter parey zot. Me mon vreman konn li, e mon obei son parol. 
JHN.8.56	Zot papa Abrahanm ti war mon zour e i ti rezoui. I ti war, e sa ti fer li ere.”
JHN.8.57	Alor, bann Zwif ti dir li, “Ou napa menm 50 an e ou dir ou'n war Abrahanm?”
JHN.8.58	Zezi ti reponn zot, “Mon dir zot, sa i laverite: Avan ki Abrahanm ti ne, mon egziste depi touzour
JHN.8.59	Zot ti anmas ros pour saboul li, me Zezi ti kasyet e i ti kit Tanp.
JHN.9.1	An pasan, Zezi ti war en zonm aveg depi son nesans. 
JHN.9.2	Son bann disip ti demann li, “Met! Lekel ki ti fer pese pour ki sa zonm in ne aveg; li, oubyen son paran
JHN.9.3	Zezi ti reponn, “I pa ni akoz sa zonm, ni akoz son paran ki'n fer pese. Sa zonm i aveg pour ki bann mervey Bondye i ganny manifeste dan li. 
JHN.9.4	Pandan ki i ankor lizour, nou devre akonpli travay sa enn ki'n anvoy mwan. Aswar pou byento fer, kan personn pa pou kapab travay. 
JHN.9.5	Osi lontan ki mon dan lemonn, mon lalimyer lemonn.”
JHN.9.6	Apre ki i ti'n fini dir sa, Zezi ti kras ater e fer labou avek son lasaliv, ki i ti met lo lizye sa zonm. 
JHN.9.7	I ti dir li, “Al lav ou dan basen Siloe.” Sa mo i vedir: Anvoye.
JHN.9.7	Alor, sa zonm ti ale; i ti lav son lizye. Ler i ti retournen i ti war kler.
JHN.9.8	Son bann vwazen ek bann dimoun ki ti abitye war li pe mandyan dan semen ti dir, “Pa li menm li sa zonm ki ti abitye asize e mandye?”
JHN.9.9	Serten ti reponn, “Wi! Li menm sa.”
JHN.9.9	Lezot ti dir, “Non pa li, me i parey li.”
JHN.9.9	Alor sa zonm ti dir, “Mwan menm sa.”
JHN.9.10	Zot ti demann li, “Alor, ki'n arive ki aprezan ou war kler?”
JHN.9.11	I ti reponn, “Sa zonm ki apel Zezi ti fer labou, ki i ti met lo mon lizye e i ti dir mwan al lav dan basen Siloe. Mon ti ale e la aprezan, mon war kler.”
JHN.9.12	Zot ti demann li, “Kote sa zonm i ete?”
JHN.9.12	I ti reponn, “Mon pa konnen.”
JHN.9.13	Alor, zot ti anmenn sa zonm ki ti aveg kot bann Farizyen. 
JHN.9.14	Sa zour ki Zezi ti'n fer labou e geri sa zonm aveg, ti en zour saba. 
JHN.9.15	Bann Farizyen ti demann li ankor konman i ti fer pour li war kler. I ti dir zot, “I ti met labou lo mon lizye, mon ti al lave, e aprezan mon war kler.”
JHN.9.16	Serten bann Farizyen ti dir, “Sa zonm ki'n fer sa i pa kapab sorti kot Bondye, akoz i pa obei lalwa saba.”
JHN.9.16	Lezot ti dir, “Koman en zonm ki fer pese i kapab fer bann tel siny?”
JHN.9.16	Zot pa ti tonm dakor ant zot.
JHN.9.17	Alor bann Farizyen ti demann sa zonm ankor, “Ou dir ki i'n fer ou war kler. Alor, ki ou annan pour dir lo li?”
JHN.9.17	Sa zonm ti reponn zot, “I en profet.”
JHN.9.18	Bann sef Zwif pa ti oule krwar ki sa zonm ti aveg e ki aprezan i war kler. Alor, zot ti konvok son paran. 
JHN.9.19	Zot ti demande, “Eski sa i vreman zot garson? Eski zot kapab sertifye ki i ti'n ne aveg? Ki mannyer i war kler aprezan?”
JHN.9.20	Son paran ti reponn, “Nou konnen ki sa i nou garson, e nou osi konnen ki i ti ne aveg. 
JHN.9.21	Sa ki nou pa konnen, se ki mannyer aprezan i war kler, e lekel ki ti ouver son lizye. Demann li; i ase gran pour reponn pour li menm.”
JHN.9.22	Son paran ti dir sa akoz zot ti per bann Zwif. Annefe, bann Zwif ti'n fini deside ki tou dimoun ki aksepte ki Zezi i li menm Mesi, pou ganny pouse dan sinagog. 
JHN.9.23	Pour sa rezon ki son paran ti dir: I ase gran, demann li zot menm.
JHN.9.24	Alor, pour en dezyenm fwa, bann Farizyen ti apel sa zonm ki ti'n ne aveg. Zot ti dir li, “Ou devre rann glwar Bondye. Nou konnen ki sa zonm i en peser.”
JHN.9.25	Sa zonm ti reponn, “Mon pa konnen si i en peser ou non. Sa ki mon asire, se ki mon ti aveg, aprezan mon war kler.”
JHN.9.26	Zot ti demann li, “Ki i ti fer avek ou? Ki mannyer i ti geri ou?”
JHN.9.27	I ti reponn zot, “Mon'n deza dir zot, me zot pa oule ekout sa ki mon pe dir. Akoz zot oule mon repete? Eski zot osi zot oule vin son disip?”
JHN.9.28	Zot ti ensilte li e dir li, “Ou, ou disip sa zonm; me nou, nou disip Moiz. 
JHN.9.29	Nou konnen ki Bondye ti koz avek Moiz. Me sa zonm, li, nou pa ni menm konnen kote i sorti.”
JHN.9.30	Sa zonm ti reponn zot, “Sa i byen drol. Zot pa konnen kote i sorti; pourtan, i'n fer mwan war kler. 
JHN.9.31	Nou konnen ki Bondye pa ekout bann ki viv dan pese, me i ekout dimoun ki annan respe pour li, e ki fer son lavolonte
JHN.9.32	Depi ki lemonn i monn, personn pa'n deza tande ki en dimoun in fer war kler en zonm ki aveg depi son nesans. 
JHN.9.33	Si sa zonm pa ti sorti kot Bondye, i pa ti pou kapab fer nanryen.”
JHN.9.34	Zot ti reponn li, “Ou'n ne dan pese e aprezan oule esey ansenny nou?”
JHN.9.34	E zot ti sas li dan sinagog.
JHN.9.35	Kan Zezi ti'n antann ki sa aveg ti'n ganny sase dan sinagog, i ti al rod li e i ti demann li, “Eski ou krwar dan Fis-de-Lonm?”
JHN.9.36	Sa zonm ti reponn, “Senyer! Dir mwan lekel li, pour ki mon ava kapab krwar li.”
JHN.9.37	Zezi ti dir li, “Ou'n war li. Li menm ki pe koz avek ou.”
JHN.9.38	Sa zonm ti dir, “Mon krwar Senyer.”
JHN.9.38	E i ti tonm azenou devan Zezi.
JHN.9.39	Alor, Zezi ti dir, “Mon'n vin dan sa lemonn pour en zizman: Pour ki bann aveg i war kler, e bann ki war kler i vin aveg.”
JHN.9.40	Serten parmi bann Farizyen ki ti la, ti antann sa ki Zezi ti pe dir. Zot ti demann Zezi, “Eski, oule dir ki nou osi nou aveg?”
JHN.9.41	Zezi ti reponn zot, “Si zot ti aveg zot pa ti pou koupab; me akoz zot dir: Nou war kler, alor zot pe reste dan zot pese.”
JHN.10.1	Zezi ti dir, “Mon dir zot, sa i laverite: Sa enn ki pa antre dan berkay mouton par laport, me grenp par en lot landrwa, i en voler e en bandi. 
JHN.10.2	Me sa enn ki antre par laport, i berze sa bann mouton. 
JHN.10.3	Gardyen i ouver laport pour li e bann mouton i ekout son lavwa. I apel son bann mouton sakenn par son non, e anmenn zot deor. 
JHN.10.4	Kan i'n fini fer zot sorti, i mars devan zot, e bann mouton i swiv li, akoz zot konn son lavwa. 
JHN.10.5	Zot pa pou swiv en etranze; o kontrer, zot pou tay lwen, akoz zot pa konn son lavwa.”
JHN.10.6	Zezi ti koz avek zot an parabol, me zot pa ti konpran sa ki i ti pe dir zot.
JHN.10.7	Zezi ti dir ankor, “Mon dir zot, sa i laverite: Mwan menm laport bann mouton. 
JHN.10.8	Sa bann ki'n vin avan mwan, zot bann voler, e bann bandi
JHN.10.9	Mwan menm laport; sa enn ki antre par mwan, pou ganny sove. I pou antre e sorti, e i pou trouv dekwa manze. 
JHN.10.10	Voler i vin zis pour vole, touye e detri. Mwan, mon'n vin pour zot ganny lavi, en lavi annabondans.
JHN.10.11	Mwan menm bon berze. Bon berze i donn son lavi pour son bann mouton. 
JHN.10.12	Kan en anploye ki pa ni berze, ni propriyeter bann mouton, i war loulou vini, i taye; i kit bann mouton, e i sove. Alor, loulou i atak bann mouton e dispers zot. 
JHN.10.13	Sa anploye i sove, akoz i en dimoun ki travay zis pour son larzan. I napa okenn lentere pour bann mouton.
JHN.10.14	Mwan menm sa bon berze. Mon konn mon bann mouton, e mon bann mouton zot konn mwan. 
JHN.10.15	Parey mon Papa i konn mwan e mwan mon konn mon Papa
JHN.10.16	Mon annan ankor mouton ki pa dan sa berkay. Mon bezwen anmenn zot osi. Zot ava antann mon lavwa. Alor, i ava annan en sel troupo avek en sel berze.
JHN.10.17	Mon Papa i kontan mwan akoz mon donn mon lavi, pour mwan kapab reganny li ankor. 
JHN.10.18	Personn pa pran mon lavi, me mon donn li par mon prop volonte. Mon annan drwa donn li, e mon annan drwa repran li. Sanmenm komannman ki mon Papa in donn mwan.”
JHN.10.19	Sa bann parol ti koz ankor en divizyon parmi bann Zwif. 
JHN.10.20	Bokou ti dir: I ganny posede par en demon, i fou. Akoz zot ekout li?
JHN.10.21	Lezot ti dir: En dimoun ki ganny posede par en demon pa kapab koz konmsa. Ki mannyer en demon i kapab fer bann aveg war kler?
JHN.10.22	Ti dan sezon liver. Dan Zerizalenm, zot ti pe selebre lafet dedikas Tanp. 
JHN.10.23	Zezi ti pe ale vini dan Tanp, dan arkad Salomon. 
JHN.10.24	Bann Zwif ti rasanble otour li. Zot ti demann li, “Ziska kan ou pou les nou dan dout? Si ou menm Mesi, dir nou fran.”
JHN.10.25	Zezi ti reponn zot, “Mon'n deza dir zot, me zot pa oule krwar mwan. Bann travay ki mon fer lo non mon Papa, i koz dan mon faver. 
JHN.10.26	Me zot pa krwar, akoz zot pa form parti mon bann mouton. 
JHN.10.27	Mon bann mouton i ekout mon lavwa, mon konn zot e zot swiv mwan. 
JHN.10.28	Mon donn zot lavi eternel, zot pa pou zanmen mor. Personn pa pou zanmen repran zot avek mwan.
JHN.10.29	Mon Papa ki'n donn mwan sa bann mouton, i pli gran ki tou, e personn pa kapab aras nanryen dan lanmen mon Papa. 
JHN.10.30	Mwan ek mon Papa nou en sel.”
JHN.10.31	Ankor en fwa, bann Zwif ti ranmas ros pour saboul li
JHN.10.32	Zezi ti dir zot, “Mon'n fer zot war en kantite bon travay delapar mon Papa. Pour lekel sa bann travay ki ozordi zot oule touy mwan a koudros?”
JHN.10.33	Bann Zwif ti reponn li, “Nou pa oule touy ou a koudros pour en bon travay, me akoz ou koz parol blasfenm; ou ki en zonm, ou oule fer ou pas pour Bondye
JHN.10.34	Zezi ti reponn zot, “Pa i'n ekri dan zot Lalwa kot Bondye in dir: Zot en bann bondye
JHN.10.35	Nou konnen ki sa ki Lekritir in dir i vre, e Bondye ti apel sa bann dimoun avek ki i'n adres son mesaz, bann bondye. 
JHN.10.36	Alor, ki mannyer zot kapab dir avek sa enn ki Bondye in swazir, e ki i'n anvoy dan lemonn, ki i pe koz parol blasfenm, zis akoz mon ti dir ki mwan Garson Bondye?
JHN.10.37	Si mon pa pe fer travay mon Papa, pa bezwen krwar mwan. 
JHN.10.38	Me si mon pe fer travay mon Papa, menm si zot pa krwar mwan, krwar omwen dan bann travay ki mon fer. Konmsa, zot ava rekonnet en fwa pour tou, ki mon Papa i dan mwan e mwan, mon dan mon Papa.” 
JHN.10.39	Ankor en fwa, zot ti esey aret li, me i ti sap zot.
JHN.10.40	Zezi ti retourn ankor lo lot kote larivyer Zourden, landrwa kot Zan ti batiz dimoun. Zezi ti reste la
JHN.10.41	Bokou dimoun ti vin kot li. Zot ti dir, “Zan pa'n fer okenn siny, me tou sa ki Zan in dir lo sa zonm i vre.” 
JHN.10.42	Alor, bokou dimoun ti krwar dan Zezi.
JHN.11.1	En zonm ki ti apel Lazar ti tonm malad. I ti reste Betani, lavil kot Mari ek son ser Mart ti reste
JHN.11.2	Sa ti menm Mari ki ti vers lesans lo lipye Zezi, e eswiy avek son seve. Se son frer Lazar ki ti malad
JHN.11.3	Sa de ser Lazar ti anvoy dir Zezi, “Senyer! Ou zanmi i malad.”
JHN.11.4	Kan Zezi ti antann sa, i ti dir, “Sa maladi pa pou anmenn lanmor. I ava servi pour laglwar Bondye: I ava servi pour montre mazeste Garson Bondye.”
JHN.11.5	Zezi ti kontan Mart, son ser Mari, ek Lazar. 
JHN.11.6	Sepandan, kan i ti ganny mesaz ki Lazar ti malad, i ti reste dan sa landrwa kot i ti ete pour de zour ankor. 
JHN.11.7	Apre sa, i ti dir avek son bann disip, “Annou retourn Zide.”
JHN.11.8	Bann disip ti reponn li, “Met! Detrwa zour pase, sa bann Zwif ti oule saboul ou avek ros. Aprezan, oule retourn laba ankor?”
JHN.11.9	Zezi ti dir zot, “Pa i annan 12 erdtan dan en lazournen? Alor, sa enn ki mars dan gran lizour pa tonbe, akoz i war lalimyer sa lemonn. 
JHN.11.10	Me si i mars aswar, i pou tonbe akoz i napa lalimyer dan li.”
JHN.11.11	Apre ki Zezi ti'n dir sa, i ti azoute, “Nou zanmi Lazar pe dormi, me mon pe al lev li dan son sonmey.”
JHN.11.12	Bann disip ti dir li, “Senyer! Si i pe dormi i ava geri.”
JHN.11.13	Zezi ti oule dir ki Lazar ti'n mor, me zot ti krwar ki i ti pe koz lo sonmey natirel. 
JHN.11.14	Alor, Zezi ti dir zot klerman, “Lazar in mor. 
JHN.11.15	Me pour zot, mon kontan ki mon pa ti avek li. Konmsa, zot ava krwar mwan. Aprezan annou al kot li.”
JHN.11.16	Toma, ki ti apel Zimo, ti dir avek lezot disip, “Nou osi! Annou al avek nou Met, pour nou mor avek li.”
JHN.11.17	Kan Zezi ti arive, ti annan kat zour depi ki Lazar ti dan tonbo. 
JHN.11.18	Betani ti pre avek Zerizalenm, en distans apepre trwa kilomet. 
JHN.11.19	En kantite Zwif ti'n vin konsol Mart ek Mari pour lanmor zot frer, Lazar. 
JHN.11.20	Ler Mart ti tande ki Zezi ti pe vini, i ti sorti pour al zwenn li, tandis ki Mari ti reste asiz dan lakaz.
JHN.11.21	Mart ti dir Zezi, “Senyer! Si ou ti la, mon frer pa ti ava'n mor. 
JHN.11.22	Me mon konnen ki menm aprezan, Bondye pou akord ou tou sa ki ou pou demann li.”
JHN.11.23	Zezi ti dir li, “Ou frer pou resisite.”
JHN.11.24	Mart ti reponn li, “Mon konnen ki i pou resisite zour rezireksyon lafen lemonn
JHN.11.25	Zezi ti dir li, “Mwan menm, rezireksyon ek lavi. Sa enn ki krwar dan mwan, menm si i ava'n mor, i pou viv. 
JHN.11.26	Sa enn ki viv e ki krwar dan mwan, pa pou zanmen mor. Eski ou krwar sa?”
JHN.11.27	Mart ti reponn li, “Wi, Senyer. Mon krwar ki ou menm Mesi, Garson Bondye, ki devre vin dan lemonn.”
JHN.11.28	Apre ki Mart ti'n dir sa, i ti retournen e al apel son ser Mari. I ti dir li dousman, “Nou Met in arive, e pe rod ou.”
JHN.11.29	Kan Mari ti antann sa i ti leve e degaze pour al kot Zezi.
JHN.11.30	Annefe, Zezi pa ti'n ankor antre dan vilaz, me i ti ankor kot Mart ti'n vin zwenn li. 
JHN.11.31	Kan bann Zwif ki ti pe konsol Mari kot lakour, ti war li leve e sorti vitman, zot ti swiv li. Zot ti krwar ki i ti pe al kot tonbo pour al plere.
JHN.11.32	Mari ti ariv kot Zezi ti ete. Koman i ti war li, i ti tonm azenou devan li. I ti dir li, “Senyer! Si ou ti la, mon frer pa ti pou mor.”
JHN.11.33	Kan Zezi ti war li plere, e ki bann Zwif osi ki ti avek li, ti pe plere, son leker ti touse e i ti boulverse. 
JHN.11.34	I ti demande, “Kote zot in met li?”
JHN.11.34	Zot ti reponn, “Vini Senyer, vin gete.” 
JHN.11.35	Zezi ti plere. 
JHN.11.36	Bann Zwif ti dir, “Gete ki mannyer i ti kontan li!” 
JHN.11.37	Me serten ti dir, “Si i'n fer en aveg war kler
JHN.11.38	Profondeman boulverse, Zezi, ti al kot tonbo, ki ti en kavo avek en ros plase devan son lantre. 
JHN.11.39	Zezi ti dir, “Tir sa ros.”
JHN.11.39	Mart, ser sa zonm mor, ti dir li, “Senyer! Son lekor i deza santi move. I'n mor depi kat zour.”
JHN.11.40	Zezi ti dir li, “Pa mon'n dir ou, si ou krwar, ou pou war laglwar Bondye?”
JHN.11.41	Alor, zot ti tir sa ros. Zezi ti lev lizye ver lesyel. I ti dir: Papa! Mon dir ou mersi pour ekout mwan. 
JHN.11.42	Mon konnen ki ou touzour ekout mwan. Me mon'n dir sa pour sa bann dimoun ki otour mwan, pour ki zot krwar ki ou menm ki'n anvoy mwan.
JHN.11.43	Apre ki i ti'n dir sa, i ti kriy for, “Lazar, sorti!”
JHN.11.44	Sa zonm mor ti sorti; son lanmen ek son lipye ti anvlope dan bandaz. Ti annan en bando otour son figir. Zezi ti dir zot, “Tir sa bann bandaz e les li ale.”
JHN.11.45	En kantite Zwif ki ti'n vin vizit Mari, ti war sa ki Zezi ti fer e zot ti krwar dan li. 
JHN.11.46	Me serten parmi zot, ti al kot bann Farizyen e rakont zot sa ki Zezi ti'n fer. 
JHN.11.47	Alor, bann gran-pret ek bann Farizyen ti reini Konsey bann Ansyen. Zot ti dir: Ki fodre nou fer? Get sa kantite siny ki sa zonm pe fer. 
JHN.11.48	Si nou les li kontinyen konmsa, tou dimoun pou krwar dan li, e lotorite Romen pou vin detri nou Tanp ek nou nasyon.
JHN.11.49	Enn parmi zot, Kaif, ki ti Gran-Pret sa lannen, ti dir zot, “Zot pa konpran nanryen. 
JHN.11.50	Zot pa realize ki i preferab ki en sel dimoun i mor pour lepep, plito ki les nou nasyon antye ganny detri?”
JHN.11.51	An realite, i pa ti dir sa par li menm, me akoz i ti Gran-Pret sa lannen, i ti pe predir ki Zezi ti pou mor pour nasyon Zwif; 
JHN.11.52	pa zis pour nasyon Zwif, me osi pour rasanble koman en sel pep, tou bann zanfan Bondye ki'n disperse.
JHN.11.53	Alor, apartir sa zour, bann Zwif ti deside pour touy Zezi. 
JHN.11.54	Pour sa rezon ki dezormen, Zezi pa ti sorti an piblik dan Zide, me i ti al dan rezyon pros avek dezer, dan en lavil ki ti apel Efraim, kot i ti reste avek son bann disip.
JHN.11.55	Lafet Pak ti pros. Bokou dimoun ti sorti dan lakanpanny pour al Zerizalenm pour bann seremoni pirifikasyon avan Pak. 
JHN.11.56	Zot ti pe rod Zezi e dan Tanp, zot ti demann kanmarad: Ki zot mazinen? Eski i pou vin lafet?
JHN.11.57	Bann gran-pret ek bann Farizyen ti'n donn lord ki sa enn ki konnen kot Zezi i ete, devre vin raporte pour zot kapab aret li.
JHN.12.1	Sis zour avan lafet Pak, Zezi ti al Betani kot Lazar, sa zonm ki Zezi ti'n tir parmi bann dimoun mor. 
JHN.12.2	Zot ti prepar en dinen pour li, e Mart ti ede pour servi. Lazar ti parmi bann envite. 
JHN.12.3	Mari ti pran en demi lit lesans byen ser ki ti'n fer avek en plant ki apel nar. I ti vers sa lesans lo lipye Zezi e eswiy avek son seve. Lakaz antye ti ranpli avek loder lesans.
JHN.12.4	Enn parmi bann disip Zezi, Zida Iskaryot, sa enn ki ti pou trai Zezi, ti dir, 
JHN.12.5	“Akoz pa ti vann sa parfen pour 300 pyes larzan, e donn sa larzan bann pov?”
JHN.12.6	I pa ti dir sa akoz i ti kontan bann pov, me akoz i ti en voler. Zida ki ti responsab larzan, ti abitye vol larzan ki zot met dan sak.
JHN.12.7	Alor, Zezi ti dir, “Les sa fanm trankil. I'n fer sa pour prepar mwan pour mon tonbo. 
JHN.12.8	Zot pou touzour annan bann pov parmi zot. Me mwan, mon pa pou touzour parmi zot.”
JHN.12.9	En gran lafoul bann Zwif ti'n tande ki Zezi ti Betani. Alor, zot ti vini, pa zis akoz Zezi, me osi akoz Lazar ki Zezi ti'n leve parmi bann dimoun mor. 
JHN.12.10	Alor, bann gran-pret ti fer plan pour touy Lazar osi. 
JHN.12.11	Annefe, akoz li, bokou Zwif ti pe kit zot, e ti pe krwar dan Zezi.
JHN.12.12	Lannmen, sa gran lafoul ki ti'n vin lafet Pak, ti tande ki Zezi ti pe vin Zerizalenm. 
JHN.12.13	Alor, zot ti pran bann brans palmye e sorti pour al zwenn li an kriyan: Ozana! I ganny beni, sa enn ki vin lo non Senyer, Lerwa pep Izrael!
JHN.12.14	Zezi ti trouv en bourik, e i ti asiz lo la. Parey Lekritir i dir:
JHN.12.15	Pa per, fiy Siyon
JHN.12.15	La ou Lerwa pe vini;
JHN.12.15	i pe asiz lo en femel bourik
JHN.12.16	Pour konmanse, bann disip pa ti konpran sa ki ti pe pase. Me kan Zezi ti'n ganny glorifye, zot ti rapel tou sa ki Lekritir ti'n anonse lo son size e zot ti'n fer sa pour li.
JHN.12.17	Lafoul ki ti avek Zezi kan i ti'n apel Lazar dan tonbo e lev li dan lanmor, ti rakont sa ki zot ti'n war. 
JHN.12.18	Pour sa rezon, ki zot ti vin rankontre Zezi, akoz zot ti'n tande ki i ti'n fer sa siny mirakile. 
JHN.12.19	Alor, bann Farizyen ti dir ant zot: Zot war ki zot pa kapab fer nanryen; tou dimoun pe swiv li.
JHN.12.20	Ti annan detrwa Grek parmi bann dimoun ki ti'n al Zerizalenm pour ador Bondye pandan Lafet. 
JHN.12.21	Zot ti al kot Filip ki sorti Betsayda dan Galile. Zot ti dir li, “Senyer! Nou ti ava kontan war Zezi.”
JHN.12.22	Filip ti al dir avek Andre, e ansanm, zot ti al dir Zezi. 
JHN.12.23	Zezi ti reponn zot, “Aprezan, ler in arive pour Fis-de-Lonm ganny glorifye. 
JHN.12.24	Mon dir zot, sa i laverite: En gren dible i reste en gren dible si i pa ganny zet dan later e mor. Si i mor, alor i prodwi en kantite lagrenn. 
JHN.12.25	Sa enn ki kontan son prop lavi pou perdi li. Sa enn ki ay son prop lavi lo sa later, pou gard li pour lavi eternel. 
JHN.12.26	Sa enn ki oule servi mwan, fodre ki i swiv mwan; e la kot mon ete, mon serviter ava la avek mwan. Sa enn ki oule servi mwan, mon Papa pou rekonpans li.”
JHN.12.27	“Aprezan, mon leker i trouble. Ki mon pou dir? Papa! Eparny mwan sa moman soufrans. Me se zisteman pour sa moman ki mon'n vini. 
JHN.12.28	Papa glorifye ou non.”
JHN.12.28	Alor, en lavwa sorti dan lesyel ti dir: Mon'n deza glorifye li e mon pou glorifye li ankor.
JHN.12.29	Lafoul ki ti la e ki ti'n antann sa lavwa, ti dir: Sa ti en loraz; tandis ki lezot ti dir: En lanz in koz avek li.
JHN.12.30	Zezi ti dir zot, “Pa pour mwan ki sa lavwa in koze, me pour zot. 
JHN.12.31	Aprezan i'n ler pour lemonn ganny zize. Aprezan, sef lemonn pou ganny zet deor. 
JHN.12.32	E mwan, kan mon pou ganny eleve par lao later, mon pou atir tou dimoun ver mwan.”
JHN.12.33	Zezi ti pe dir sa pour montre par ki kalite lanmor i pou pas ladan.
JHN.12.34	Lafoul dimoun ti reponn li, “Nou'n aprann dan Lalwa ki Mesi pou viv pour touzour
JHN.12.35	Zezi ti reponn zot, “Lalimyer i avek zot, me pour ankor en pti pe letan. Pandan ki zot annan lalimyer, kontiny zot semen pour ki fernwanr pa sirprann zot. Sa enn ki mars dan fernwanr pa konnen kote i pe ale. 
JHN.12.36	Alor, pandan ki zot annan lalimyer, krwar dan lalimyer, pour ki zot vin zanfan lalimyer.”
JHN.12.36	Apre ki Zezi ti'n dir sa, i ti al kasyet lwen avek lafoul.
JHN.12.37	Menm si i ti'n fer sitan kantite siny ek mirak dan zot prezans, lafoul pa ti krwar dan li. 
JHN.12.38	Konmsa, parol profet Ezai ti ganny realize:
JHN.12.38	Lekel ki'n krwar dan sa ki nou'n tande?
JHN.12.38	Pour lekel ki Senyer in revel son pwisans
JHN.12.39	Ezai i'n osi dir akoz sa bann dimoun pa ti kapab krwar:
JHN.12.40	Bondye in rann zot lizye aveg.
JHN.12.40	I'n ferm zot leker,
JHN.12.40	pour ki zot pa war avek zot lizye,
JHN.12.40	e zot pa konpran avek zot leker,
JHN.12.40	pour ki zot pa retourn kot mwan,
JHN.12.40	pour mwan geri zot
JHN.12.41	Ezai ti dir sa akoz i ti'n war son mazeste e i'n koz lo li.
JHN.12.42	Malgre sa, plizyer sef Zwif ti krwar dan Zezi. Me akoz bann Farizyen, zot pa ti deklar sa an piblik, pangar zot ti ava ganny pouse dan sinagog
JHN.12.43	Annefe, zot ti prefer ganny felisite par zonm, plito ki par Bondye.
JHN.12.44	Zezi ti kriy byen for, “Sa enn ki war dan mwan, pa krwar zis dan mwan, me osi dan sa enn ki'n anvoy mwan. 
JHN.12.45	Sa enn ki war mwan, i war osi sa enn ki'n anvoy mwan.
JHN.12.46	Mon'n vin dan lemonn koman lalimyer, pour ki tou sa ki krwar dan mwan, pa reste dan fernwanr. 
JHN.12.47	Sa enn ki antann mon mesaz e ki pa obei li, pa mwan ki pou ziz li, akoz mon'n vin pour sov lemonn, non pa pour ziz li.
JHN.12.48	Sa enn ki rezet mwan e ki pa aksepte mon mesaz, i annan en ziz: Mon bann parol ki pou ziz li zour lafen lemonn.
JHN.12.49	Annefe, mon pa'n koz avek mon prop lotorite, me mon Papa ki'n anvoy mwan, in ordonn mwan lo sa ki mon pou dir e ansennyen. 
JHN.12.50	Mon konnen ki son komannman i donn lavi eternel. Se pour sa rezon ki mon dir: Sa ki mon pe dir, se mon Papa ki'n dir mwan dir.”
JHN.13.1	Avan lafet Pak, Zezi ti konnen ki ler ti'n arive pour li kit sa lemonn e al kot son Papa. I'n touzour kontan son bann zanmi ki ti dan lemonn; i'n kontan zot ziska lafen.
JHN.13.2	Zezi ti pe dinen avek son bann disip. Satan ti'n fini met dan lespri Zida, garson Simon Iskaryot, lide pour trai Zezi. 
JHN.13.3	Zezi ti konnen ki i ti'n sorti kot Bondye e ki i ti pe retourn kot Bondye. I ti osi konnen ki son Papa ti'n donn li tou pouvwar. 
JHN.13.4	I ti leve, tir son rob e anmar en lenz otour li. 
JHN.13.5	Apre, i ti vers delo dan en kivet e konmans lav lipye bann disip. Apre, i ti eswiy zot lipye avek sa lenz ki ti otour son leren. 
JHN.13.6	I ti ariv kot Simon Pyer ki ti dir li, “Ou Senyer! Ou pou lav mon lipye?”
JHN.13.7	Zezi ti reponn li, “Aprezan, ou pa konpran sa ki mon pe fer la; me plitar ou ava konpran.”
JHN.13.8	Pyer ti dir li, “Senyer! Zanmen ou ava lav mon lipye.”
JHN.13.8	Zezi ti reponn li, “Si mon pa lav ou lipye, ou pou napa okenn par avek mwan.”
JHN.13.9	Simon Pyer ti reponn li, “Alor, Senyer! Pa zis mon lipye, me lav osi mon lanmen ek mon latet.”
JHN.13.10	Zezi ti dir li, “Sa enn ki'n deza bennyen, i bezwen lav zis lipye pour li prop. Zot, zot prop, me pa zot tou.”
JHN.13.11	Zezi ti konnen lekel ki ti pou trai li. Pour sa rezon ki i ti dir: Pa zot tou ki prop.
JHN.13.12	Kan Zezi ti'n fini lav zot lipye, i ti remet son rob e repran son plas. I ti dir zot, “Eski zot konpran sa ki mon'n fer pour zot? 
JHN.13.13	Zot apel mwan Met e Senyer, e zot annan rezon, akoz sanmenm ki mon ete. 
JHN.13.14	Alor, si mwan zot Senyer e zot Met, mon'n lav zot lipye, zot osi, zot devre lav lipye kanmarad. 
JHN.13.15	Annefe, mon'n donn zot en legzanp, pour ki zot osi, zot ava fer parey mon'n fer.
JHN.13.16	Mon dir zot, sa i laverite: En serviter pa pli enportan ki son met, ni en mesaze, pli enportan ki sa enn ki'n anvoy li. 
JHN.13.17	Aprezan ki zot konn sa, zot ava ere si zot met li an pratik.
JHN.13.18	Mon pa pe koz lo zot tou. Mon konnen lekel ki mon'n swazir. Me fodre ki sa parol Lekritir i realize:
JHN.13.18	Sa enn ki'n partaz mon dipen,
JHN.13.18	in lev son talon kont mwan
JHN.13.19	Mon dir sa avan i arive pour ki kan i arive, zot ava krwar ki mon egziste depi touzour.
JHN.13.20	Mon dir zot, sa i laverite: Sa enn ki akey sa dimoun ki mon'n anvoye, i akey mwan, e sa enn ki akey mwan, i pe akey sa enn ki'n anvoy mwan.”
JHN.13.21	Apre sa bann parol, lespri Zezi ti trouble. I ti deklare, “Mon dir zot, sa i laverite: Enn parmi zot pou trai mwan.”
JHN.13.22	Bann disip ti get kanmarad san konnen lo lekel i ti pe koze. 
JHN.13.23	Enn parmi bann disip, sa enn ki Zezi ti kontan, ti pe asiz akote Zezi. 
JHN.13.24	Simon Pyer ti fer li siny pour li demann Zezi lo lekel i ti pe koze.
JHN.13.25	Alor, sa disip ti avans pli pre avek pwatrin Zezi e demann li, “Senyer! Lekel sa?”
JHN.13.26	Zezi ti reponn, “Sa enn pour ki mon pou tranp en morso dipen dan pla e donn li.”
JHN.13.26	Alor, Zezi ti pran en morso dipen, tranp li e donn Zida, garson Simon Iskaryot.
JHN.13.27	Apre ki Zida ti pran sa morso dipen, Satan ti antre dan li. Zezi ti dir li, “Sa ki ou annan pour fer, fer li vit.”
JHN.13.28	Parmi bann ki ti la pe manze avek li, personn pa ti konnen akoz Zezi ti dir li sa. 
JHN.13.29	Annefe, Zida ti responsab larzan, serten disip ti mazinen ki Zezi ti pe dir li al aste sa ki zot bezwen pour lafet, oubyen pour donn keksoz bann pov. 
JHN.13.30	Apre ki i ti'n pran sa morso dipen, Zida ti sorti deswit. Aswar ti'n fer.
JHN.13.31	Apre ki Zida ti'n ale, Zezi ti dir, “Aprezan, Fis-de-Lonm i ganny glorifye, e mazeste Bondye in ganny revele dan li. 
JHN.13.32	Si laglwar Bondye in ganny revele dan li
JHN.13.33	Mon bann pti zanfan! Mon pou avek zot pour zis ankor en pti pe letan. Zot pou rod mwan. Me parey mon ti dir bann Zwif, la mon pe dir zot osi: Kot mon pe ale, zot pa kapab vini
JHN.13.34	Mon donn zot en komannman nouvo: Kontan kanmarad. Zot devre kontan kanmarad parey mwan mon'n kontan zot. 
JHN.13.35	Si zot kontan kanmarad, dimoun ava war ki zot mon bann disip.”
JHN.13.36	Simon Pyer ti demann Zezi, “Senyer! Kote ou pe ale?”
JHN.13.36	Zezi ti reponn li, “Kot mon pe ale, ou pa pou kapab swiv mwan. Me plitar ou ava swiv mwan.”
JHN.13.37	Pyer ti demann li, “Senyer! Akoz mon pa kapab swiv ou konmela menm? Mon pare pour donn mon lavi pour ou.”
JHN.13.38	Zezi ti reponn, “Eski ou vreman pare pour donn ou lavi pour mwan? Mon dir ou, sa i laverite: Avan ki kok i sante, ou pou'n renye mwan trwa fwa.”
JHN.14.1	Zezi ti dir zot, “Pa bezwen les zot leker trouble. Kwar dan Bondye e krwar osi dan mwan. 
JHN.14.2	I annan bokou landrwa reste dan lakaz mon Papa. Si sa pa ti vre, eski mon ti ava dir zot, mon pe al prepar en plas pour zot?
JHN.14.3	Apre ki mon'n al prepar en plas pour zot, mon pou retournen e pran zot avek mwan, pour ki zot osi, zot ava la kot mwan, mon ete. 
JHN.14.4	Zot konn semen kot mon pe ale.”
JHN.14.5	Toma ti dir li, “Senyer! Nou pa konnen kote ou pe ale; ki mannyer nou pou fer pour konn semen?”
JHN.14.6	Zezi ti dir li, “Mwan menm semen, laverite e lavi. Personn pa kapab ariv kot mon Papa san pas par mwan. 
JHN.14.7	Si zot in konn mwan, zot pou osi konn mon Papa. Deza, zot konn li e zot in war li.”
JHN.14.8	Filip ti demann li, “Senyer, montre nou ou Papa; sa ava ase pour nou.”
JHN.14.9	Zezi ti reponn li, “Filip, pandan tou sa letan mon'n avek zot, ou pa ankor konn mwan? Sa enn ki'n war mwan in osi war mon Papa. Akoz ou dir: Montre mwan ou Papa? 
JHN.14.10	Eski ou pa krwar ki mon dan mon Papa e mon Papa i dan mwan?
JHN.14.10	Sa bann parol ki mon fek dir pa sorti kot mwan. Mon Papa ki reste dan mwan, ki fer son prop travay.
JHN.14.11	Krwar mwan ler mon dir zot: Mon dan mon Papa e mon Papa i dan mwan. Si zot pa krwar mwan, omwen krwar akoz bann aksyon ki mon'n fer. 
JHN.14.12	Mon dir zot, sa i laverite: Sa enn ki krwar mwan, li osi, ava fer bann menm aksyon ki mon'n fer. I ava menm fer sa ki pli gran ankor, akoz mon pe al kot Papa. 
JHN.14.13	Tou sa ki zot pou demande lo mon non, mon pou fer li, pour ki Papa i ganny glorifye dan son Garson. 
JHN.14.14	Si zot demann nenport kwa an mon non, mwan, mon pou fer li.”
JHN.14.15	Si zot kontan mwan, zot pou obei mon bann komannman. 
JHN.14.16	Mwan, mon pou demann Papa, donn zot en lot Konseye pour ki i reste avek zot pour touzour. 
JHN.14.17	Sa i Lespri laverite ki lemonn pa kapab resevwar, akoz i pa ni kapab war li, ni konn li. Me zot, zot konn li, akoz i reste avek zot e i dan zot.
JHN.14.18	Kan mon ava'n ale, mon pa pou les zot tousel konman bann orfelen. Mon pou retourn kot zot.
JHN.14.19	Dan ankor en pti pe letan, lemonn pa pou war mwan ankor. Me zot, zot pou war mwan, akoz, mwan, mon vivan, e zot osi, zot pou viv. 
JHN.14.20	Sa zour, zot ava konnen ki mwan, mon dan mon Papa e zot, zot dan mwan, parey ki mwan mon dan zot.
JHN.14.21	Sa enn ki kontan mwan, i posed mon bann komannman e i met zot an pratik. Mon Papa pou kontan sa enn ki kontan mwan. Mwan osi, mon pou kontan li e mon pou fer li konn mwan.
JHN.14.22	Zid, pa Zida Iskaryot, ti dir li, “Senyer! Akoz ou pou fer nou konn ou e non pa avek lemonn?”
JHN.14.23	Zezi ti reponn, “Sa enn ki kontan mwan, pou obei mon bann parol. Mon Papa pou kontan li. Nou pou vin kot li e nou pou reste avek li. 
JHN.14.24	Sa enn ki pa kontan mwan, pa obei mon bann parol. Bann parol ki zot pe tande, i pa mon prop parol, me parol mon Papa ki'n anvoy mwan.
JHN.14.25	Mon'n dir zot tousala pandan ki mon ankor avek zot. 
JHN.14.26	Me Konseye, Lespri-Sen ki Papa pou anvoye an mon non, pou ansenny zot tou keksoz e fer zot rapel tou sa ki mon'n dir zot.
JHN.14.27	Mon kit lape avek zot, mon donn zot mon lape. Selman, mon pa donn zot lape parey lemonn i donnen. Pa bezwen enkyet e pa bezwen per sa ki pou arive. 
JHN.14.28	Zot in antann mwan dir: Mon pe ale, mon pou retourn kot zot. Si zot ti kontan mwan, zot osi, zot ti ava kontan ki mon pe retourn kot mon Papa, akoz mon Papa i pli gran ki mwan.
JHN.14.29	Mon'n dir zot tousala avan ki zot arive, pour ki kan zot arive, zot ava krwar.
JHN.14.30	Mon pa pou koz plis ki sa avek zot, akoz sa enn ki gouvern lemonn pe vini. I napa okenn pouvwar lo mwan. 
JHN.14.31	Me lemonn i bezwen konnen ki mon kontan Papa, e ki mon fer tou parey in komann mwan. Leve! Annou ale.”
JHN.15.1	“Mwan menm vre pye rezen, e mon Papa i zardinyen. 
JHN.15.2	Tou brans ki atase avek mwan e ki pa raport fri i ganny koupe. Tou brans ki raporte, i tay zot pour ki zot raport ankor plis fri.
JHN.15.3	Lansennyman ki mon'n donn zot, in deza rann zot pir. 
JHN.15.4	Reste ini avek mwan, parey mon ini avek zot. En brans rezen pa kapab raport fri par li menm, amwen ki i reste ini avek son pye rezen. Pour zot osi i parey: Zot pa kapab raport fri si zot pa reste ini avek mwan.
JHN.15.5	Mwan pye rezen, e zot, zot bann brans. Sa enn ki reste ini avek mwan e mwan avek li, ava raport bokou fri. San mwan, zot pa kapab fer nanryen. 
JHN.15.6	Tou dimoun ki pa reste ini avek mwan, parey en brans, i ganny rezete e i sek. Brans sek, i ganny ranmase, zet dan dife e ganny brile.
JHN.15.7	Si zot reste ini avek mwan, e mon bann parol i reste dan zot, demann sa ki zot oule e zot ava gannyen.
JHN.15.8	La koman laglwar mon Papa i ganny manifeste: Kan zot raport bokou fri e kan zot montre ki zot mon disip. 
JHN.15.9	Parey mon Papa i kontan mwan, mwan osi, mon kontan zot. Reste dan mon lanmour. 
JHN.15.10	Si zot obei mon bann komannman, zot pou reste dan mon lanmour, parey mwan, mon'n obei komannman mon Papa e mon reste dan son lanmour.
JHN.15.11	Mon'n dir zot tousala pour ki mon lazwa i dan zot, e ki zot lazwa i vin konplet. 
JHN.15.12	La mon komannman: Kontan kanmarad parey mwan mon kontan zot. 
JHN.15.13	Pli gran lanmour ki en dimoun i kapab montre, se kan i donn son lavi pour son bann zanmi. 
JHN.15.14	Zot, zot mon bann zanmi, si zot obei mon komannman. 
JHN.15.15	Mon nepli apel zot serviter, akoz en serviter pa konnen sa ki son met i fer. Me mon apel zot zanmi, akoz mon'n dir zot tou sa ki mon Papa i'n dir mwan.
JHN.15.16	Pa zot ki'n swazir mwan, me mwan ki'n swazir zot e etabli zot pour ale e raport bokou fri, bann fri ki pou dire. Mon Papa i ava donn zot nenport kwa ki zot demande an mon non. 
JHN.15.17	Alor, la komannman ki mon donn zot: Kontan kanmarad.”
JHN.15.18	“Si lemonn i ay zot, rapel byen ki i'n ay mwan avan zot. 
JHN.15.19	Si zot ti fer parti lemonn, lemonn ti pou kontan zot, akoz zot pour li. Me akoz zot pa fer parti lemonn, akoz mon'n swazir zot e retir zot dan lemonn, pour sa rezon ki i ay zot. 
JHN.15.20	Rapel byen sa ki mon ti dir zot: En serviter pa pli enportan ki son met. Si zot in persekit mwan, zot osi, zot pou ganny persekite. Si zot in obei mon lansennyman, zot pou osi obei lansennyman ki zot pou donnen. 
JHN.15.21	Me tousala pou arive avek zot akoz mwan. Annefe, zot pa konn sa enn ki'n anvoy mwan. 
JHN.15.22	Si mon pa ti'n vin koz avek zot, zot pa ti pou koupab pour zot pese. Me aprezan, zot nepli annan okenn leskiz pour zot pese.
JHN.15.23	Sa enn ki ay mwan i ay mon Papa osi. 
JHN.15.24	Zot pa ti pou koupab si mon pa ti'n fer sa bann aksyon ki personn pa'n deza fer. Me aprezan, zot in war tou aksyon ki mon'n fer e zot ay nou, mwan ek mon Papa. 
JHN.15.25	Me sa i arive, pour ki sa parol ki'n ganny ekri dan zot lalwa i ganny akonpli:
JHN.15.25	Zot in ay mwan san okenn rezon
JHN.15.26	Kan Konseye pou vini, Lespri laverite, ki mon pou anvoye sorti kot mon Papa, i pou temwanny dan mon faver. 
JHN.15.27	Zot osi, zot ava mon bann temwen, akoz zot in avek mwan depi o konmansman.”
JHN.16.1	“Mon'n dir zot tousala pour ki zot pa abandonn lafwa. 
JHN.16.2	Zot pou ganny pouse dan bann sinagog. E menm en letan pe vini kan dimoun ki pou touy zot, pou krwar ki zot pe servi Bondye. 
JHN.16.3	Zot pou fer sa akoz zot pa'n konn ni mon Papa, ni mwan. 
JHN.16.4	Mon'n dir zot sa, pour ki kan sa letan i arive, zot ava rapel sa ki mon'n dir zot.”
JHN.16.4	“Mon pa'n dir zot sa depi o konmansman, akoz mon ti la avek zot. 
JHN.16.5	Me la mon pe al kot sa enn ki'n anvoy mwan, personn pa demann mwan: Kote ou pe ale? 
JHN.16.6	Me akoz mon'n dir zot sa bann keksoz, zot leker i ranpli avek sagren. 
JHN.16.7	Pourtan, mon pe dir zot laverite: I pli bon ki mon ale, akoz si mon pa ale, Konseye pa pou vin kot zot. Me si mon ale, alor, mon ava anvoy li kot zot. 
JHN.16.8	Kan i pou vini, i pou montre lemonn ki zot in tronpe konsernan pese, lazistis ek zizman: 
JHN.16.9	Konsernan pese, akoz zot pa krwar dan mwan
JHN.16.10	konsernan lazistis, akoz mon pe al kot mon Papa e zot pa pou war mwan ankor; 
JHN.16.11	konsernan zizman, akoz sef lemonn in deza ganny kondannen.
JHN.16.12	Mon annan ankor en kantite keksoz pou dir zot, me zot pa kapab siport tousala pour le moman. 
JHN.16.13	Kan Lespri laverite pou vini, i pou gid zot dan tou laverite. I pa pou koz avek son prop lotorite, me i pou dir zot tou sa ki i'n tande e i pou anons zot tou sa ki pou arive. 
JHN.16.14	Lespri laverite pou glorifye mwan, akoz i pou resevwar sa ki pour mwan, pour li anons zot. 
JHN.16.15	Tou sa ki pour mon Papa, i pour mwan. Pour sa rezon ki mon dir ki Lespri pou resevwar sa ki pour mwan pour li anons zot.”
JHN.16.16	“Dan ankor en pti pe letan zot pa pou war mwan. Apre ankor en pti pe letan, zot ava revwar mwan.”
JHN.16.17	Detrwa bann disip Zezi ti demann ant zot: Ki savedir sa? I dir nou dan en pti pe letan nou pa pou war li, me ki dan en pti pe letan apre, nou pou revwar li. Osi: Sa i akoz i pe al kot son Papa. 
JHN.16.18	Ki i oule dir par: Ankor en pti pe letan? Nou pa konpran ki i oule dir.
JHN.16.19	Zezi ti konnen ki zot ti oule kestyonn li. Alor, i ti dir zot, “Zot pe demande ki mon ti oule dir par: Dan ankor en pti pe letan zot pa pou war mwan, me apre en pti pe letan, zot pou revwar mwan. 
JHN.16.20	Mon dir zot, sa i laverite: Zot pou plere e lamante, me lemonn pou kontan. Zot pou tris, me zot tristes pou sanz an lazwa.
JHN.16.21	Kan en fanm pe al akouse, i enkyet akoz son ler in arive. Me kan son baba in fini ne, i oubliy son douler, akoz i dan lazwa pour sa zanfan ki i'n met omonn.
JHN.16.22	Pour zot osi i parey: Aprezan, zot tris; me mon pou revwar zot apre. Alor, zot leker pou ranpli avek lazwa, e personn pa pou kapab aras zot sa lazwa.
JHN.16.23	Kan sa zour pou arive, zot pou nepli kestyonn mwan. Mon dir zot, sa i laverite: Tou sa ki zot pou demann mon Papa an mon non, i pou donn zot. 
JHN.16.24	Ziska aprezan, zot pa ankor demann nanryen an mon non. Demande e zot ava resevwar, pour ki zot lazwa i konplet.”
JHN.16.25	“Mon'n dir zot tousala an parabol. Ler pe vini, kan mon pou nepli servi ankor parabol, me mon pou anons zot klerman tou sa ki konsern Papa. 
JHN.16.26	Sa zour, zot pou adres tou zot demann avek Papa an mon non. Mon pa pe dir zot ki mon pou demann Papa pour zot, 
JHN.16.27	akoz Papa li menm i kontan zot. I kontan zot, akoz zot in kontan mwan e zot in krwar ki mon'n sorti kot Bondye. 
JHN.16.28	Mon'n sorti kot Papa, mon'n vin dan lemonn. Aprezan, mon pe kit lemonn pour retourn kot Papa.”
JHN.16.29	Son bann disip ti dir li, “La aprezan ou pe koz kler avek nou; ou pa pe servi parabol. 
JHN.16.30	Aprezan, nou konnen ki ou konn tou e ou pa bezwen ki dimoun i poz ou kestyon. Pour sa rezon, nou krwar ki ou'n sorti kot Bondye.”
JHN.16.31	Zezi ti reponn zot, “Aprezan, zot krwar? 
JHN.16.32	Ler pe arive. Annefe, i'n deza arive kan zot tou, zot pou fannen, sakenn dan son kote, e zot pou kit mwan tousel. Me mon pa tousel, akoz Papa i avek mwan. 
JHN.16.33	Mon'n dir zot tousala pour ki zot ganny lape e reste ini avek mwan. Dan lemonn, zot bezwen soufer. Me pran kouraz. Mwan, mon'n ranport laviktwar lo lemonn.”
JHN.17.1	Kan Zezi ti'n fini koze, i ti lev lizye ver lesyel. I ti dir: Papa! Ler in arive, glorifye ou Garson pour ki ou Garson i ava glorifye ou. 
JHN.17.2	Ou'n donn li pouvwar lo tou et imen pour donn lavi eternel tou sa bann ki ou'n donn li. 
JHN.17.3	Lavi eternel, se ki zot konn ou koman sel vre Bondye, ek Zezi-Kri ki ou'n anvoye.
JHN.17.4	Mon'n glorifye ou lo later. Mon'n fini sa travay ki ou'n donn mwan pour fer. 
JHN.17.5	Aprezan Papa, glorifye mwan dan ou prezans avek sa menm mazeste ki mon ti annan avek ou, avan kreasyon lemonn.
JHN.17.6	Tou bann ki ou'n tir dan lemonn e ki ou'n donn mwan, mon'n fer zot konn ou. Zot ti pour ou. Ou'n donn mwan zot e zot in obei ou parol. 
JHN.17.7	Aprezan, zot konnen ki tou sa ki ou'n donn mwan i vreman sorti kot ou.
JHN.17.8	Mesaz ki ou ti'n donn mwan, mon'n pas avek zot. Zot in resevwar li. Zot konnen ki vreman mon sorti kot ou, e zot in krwar ki ou'n anvoy mwan.
JHN.17.9	Mon priy pour zot, mon pa priy pour lemonn, me pour sa bann ki ou'n donn mwan, akoz zot pour ou. 
JHN.17.10	Annefe, tou sa ki pour mwan, i pour ou, e tou sa ki pour ou, i pour mwan. Mon laglwar i ganny revele dan zot.
JHN.17.11	Aprezan, mon nepli dan lemonn, me zot, zot dan lemonn, e mwan, mon pe vin kot ou. Papa Sen! Prezerv zot par pouvwar ou non, sa non ki ou ti donn mwan, pour ki zot ava vin en sel, parey ou ek mwan nou en sel. 
JHN.17.12	Pandan ki mon ti avek zot, mon ti gard zot avek pouvwar ou non, sa non ki ou ti donn mwan. Mon ti prezerv zot e napa enn ki'n perdi, eksepte sa enn ki devre perdi, pour ki Lekritir i ganny akonpli
JHN.17.13	Aprezan, mon pe vin kot ou. Mon pe dir sa bann keksoz pandan ki mon ankor dan lemonn, pour ki zot leker ava ranpli avek lazwa. 
JHN.17.14	Mon'n donn zot ou mesaz, e lemonn in ay zot, akoz zot pa fer parti lemonn, parey mwan, mon pa fer parti lemonn. 
JHN.17.15	Mon pa demann ou pour tir zot dan lemonn, me mon demann ou pour prezerv zot kont sa enn ki apel Malen. 
JHN.17.16	Zot pa fer parti lemonn, parey mwan, mon pa fer parti lemonn. 
JHN.17.17	Konsakre zot par laverite; ou parol i laverite. 
JHN.17.18	Parey ou'n anvoy mwan dan lemonn, mwan osi, mon anvoy zot dan lemonn.
JHN.17.19	Pour zot, mon konsakre ou mon lekor, pour ki zot osi, zot ava vreman ganny konsakre dan laverite.
JHN.17.20	Mon pa priy zis pour zot, me osi pour tou bann ki pou krwar dan mwan, gras a zot mesaz. 
JHN.17.21	Mon priye pour ki zot tou, zot ava vin en sel. Parey ou mon Papa, ou dan mwan e mwan mon dan ou; ki zot osi, zot ava dan nou. Konmsa, lemonn ava krwar ki ou ki'n anvoy mwan. 
JHN.17.22	Sa menm mazeste ki ou ti donn mwan, mon'n donn zot, pour ki zot vin en sel, parey ou avek mwan nou en sel. 
JHN.17.23	Mon dan zot, e zot dan mwan. Konmsa, zot ava vin vreman en sel. Alor, lemonn ava konnen ki ou ki'n anvoy mwan, e ki ou kontan zot parey ou kontan mwan.
JHN.17.24	Papa! Ou'n donn mwan zot. Mon oule ki zot osi, zot ava avek mwan kot mon ete, pour ki zot war mon mazeste ki ou'n donn mwan, akoz ou'n kontan mwan avan ki lemonn ti ganny kree.
JHN.17.25	Papa! Ou ki zis, lemonn pa'n konn ou. Me mwan, mon'n konn ou, e zot konnen ki se ou, ki'n anvoy mwan. 
JHN.17.26	Mon'n fer zot konn ou. Mon pou kontinyen fer li. Konmsa, sa lanmour avek lekel ou'n kontan mwan, ava dan zot, parey mwan menm mon dan zot.
JHN.18.1	Apre ki i ti'n fini dir sa bann parol, Zezi ti al avek son bann disip lot kote larivyer Sedron. La, ti annan en zarden kot i ti antre avek son bann disip. 
JHN.18.2	Zida ki ti pou trai Zezi, ti osi konn sa landrwa, akoz Zezi ti al la souvan, avek son bann disip
JHN.18.3	Alor, Zida ti anmenn en group solda Romen ek bann gard Tanp ki bann gran-pret ek bann Farizyen ti'n anvoye. Ansanm, zot ti al dan zarden. Zot ti arive avek lantern, flanbo ek zarm. 
JHN.18.4	Zezi ki ti konnen tou sa ki ti pou arive avek li, ti avans devan e demann zot, “Lekel ki zot pe rode?”
JHN.18.5	Zot ti reponn li, “Zezi ki sorti Nazaret.”
JHN.18.5	Zezi ti dir zot, “Mwan menm.”
JHN.18.5	Zida ki ti pe al trai li, ti debout lanmenm la avek zot. 
JHN.18.6	Kan Zezi ti dir zot: Mwan menm, zot ti rekile e tonm ater. 
JHN.18.7	Ankor en fwa Zezi ti demann zot, “Lekel ki zot pe rode?”
JHN.18.7	Zot ti dir, “Zezi ki sorti Nazaret.”
JHN.18.8	Zezi ti reponn, “Mon'n dir zot: Mwan menm mwan. Alor, si mwan ki zot pe rode, les lezot sa bann zonm ale.”
JHN.18.9	I ti dir sa pour ki sa bann parol i ganny realize:
JHN.18.9	Mon pa'n perdi en sel
JHN.18.9	parmi sa bann ki ou'n donn mwan
JHN.18.10	Alor, Simon Pyer ki ti annan en lepe, ti tire e sot zorey drwat serviter Gran-Pret. Sa serviter ti apel Malkis. 
JHN.18.11	Zezi ti dir avek Pyer, “Remet ou lepe dan son fouro. Ou krwar mon pa pou bwar lakoup ki Papa in donn mwan?”
JHN.18.12	Alor, bann solda Romen, zot komandan ek bann gard Zwif ti atrap Zezi e anmar li. 
JHN.18.13	Zot ti anmenn li kot Hann
JHN.18.14	Li menm Kaif ki ti donn sa konsey lotorite Zwif: I preferab ki en sel zonm i mor pour lepep antye
JHN.18.15	Simon Pyer avek en lot disip ti swiv Zezi. Gran-Pret ti konn byen sa lot disip. Alor i ti kapab antre dan pale Gran-Pret avek Zezi. 
JHN.18.16	Pyer li, ti reste deor kot laport. Alor, sa lot disip, sa enn ki Gran-Pret ti konnen, ti sorti e koz avek sa fanm ki ti pe gard laport pour les Pyer antre. 
JHN.18.17	Sa servant ki ti pe gard laport ti dir avek Pyer, “Eski ou osi, pa ou enn bann disip sa zonm?”
JHN.18.17	Pyer ti reponn, “Non, mon pa son disip.”
JHN.18.18	Akoz ti fer fre, bann serviter ek bann gard ti'n alim en dife sarbon pour sof zot. Pyer osi ti pe debout la pour sof li.
JHN.18.19	Alor, Gran-Pret ti kestyonn Zezi lo size son bann disip ek son lansennyman. 
JHN.18.20	Zezi ti reponn li, “Mon'n koz an piblik devan tou dimoun. Mon'n touzour ansenny dan bann sinagog e dan Tanp kot tou Zwif i rasanble. Mon pa'n zanmen dir nanryen an kasyet. 
JHN.18.21	Akoz ou pe kestyonn mwan? Kestyonn plito bann dimoun ki'n ekout mwan. Demann zot ki mon'n dir. Zot konn tre byen.”
JHN.18.22	Kan Zezi ti'n dir sa, en gard ki ti la, ti kalot li. I ti dir, “Konmsa ki ou reponn Gran-Pret?”
JHN.18.23	Zezi ti dir li, “Si mon'n mal koze, prouve kwa ki mal. Me si mon'n byen koze, akoz ou tap mwan?”
JHN.18.24	Apre, Hann ti anvoy Zezi, anmare, kot Gran-Pret Kaif.
JHN.18.25	Pandan sa letan, Simon Pyer ti pe debout la pour sof li. Zot ti demann li, “Ou osi, pa ou en disip sa zonm?”
JHN.18.25	Pyer ti nye, “Non! Mon pa son disip.”
JHN.18.26	En serviter Gran-Pret, fanmir avek sa enn ki Pyer ti'n koup zorey, ti dir li, “Pa mon ti war ou dan zarden avek li?”
JHN.18.27	Ankor en fwa, Pyer ti nye. Deswit, en kok ti sante.
JHN.18.28	Granmaten, sortan kot Kaif, Zezi ti ganny anmennen kot pale gouverner Romen. Bann dirizan Zwif pa ti antre, akoz zot pa ti oule vin enpir, pour zot kapab manz repa Pak. 
JHN.18.29	Alor, Pilat ti vin kot zot deor. I ti demann zot, “Ki lakizasyon zot annan kont sa zonm?”
JHN.18.30	Bann dirizan Zwif ti reponn li, “Si sa zonm pa ti en malfeter, nou pa ti ava'n anmenn li kot ou.”
JHN.18.31	Pilat ti dir zot, “Pran li e ziz li zot menm, dapre zot Lalwa.”
JHN.18.31	Bann Zwif ti reponn li, “Nou napa drwa kondann personn anmor.”
JHN.18.32	Sa ti arive pour ki parol Zezi lo fason ki i devre mor, i ganny realize
JHN.18.33	Alor, Pilat ti rantre dan pale. I ti apel Zezi e demann li, “Ou menm lerwa bann Zwif?”
JHN.18.34	Zezi ti reponn li, “Eski ou menm ki'n mazin sa kestyon oubyen i annan dimoun ki'n koz lo mwan avek ou?”
JHN.18.35	Pilat ti reponn, “Eski, mon en Zwif, mwan? Se dimoun ou prop nasyon ek bann gran-pret ki'n livre ou dan mon lanmen. Ki ou'n fer?”
JHN.18.36	Zezi ti reponn, “Mon rwayonm pa pour sa later. Si mon Rwayonm ti pour sa later, mon bann serviter ti ava lager pour anpes mwan ganny livre dan lanmen bann Zwif. Non! Mon rwayonm pa pour sa later.”
JHN.18.37	Pilat ti dir li, “Alor ou en lerwa?”
JHN.18.37	Zezi ti reponn li, “Ou menm ki dir mon en lerwa. Mon'n ne e mon'n vin dan lemonn pour servi koman temwen laverite. Dimoun ki pour laverite, pou ekout mon lavwa.”
JHN.18.38	Pilat ti demann li, “Kisisa laverite?”
JHN.18.38	Apre ki Pilat ti'n fini dir sa, i ti resorti pour al kot bann Zwif. I ti dir zot, “Mon pa war okenn rezon pour kondann sa zonm. 
JHN.18.39	Me dapre zot koutim, mon touzour larg en prizonnyen pour lafet Pak. Eski zot oule ki mon larg lerwa bann Zwif?”
JHN.18.40	Alor, zot ti rekonmans kriye, “Non, pa sa enn, me Barabas.” Barabas ti en bandi.
JHN.19.1	Alor, Pilat ti fer Zezi sorti e ordonnen ki i ganny fwete. 
JHN.19.2	Bann solda ti tres en kouronn pikan ki zot ti met lo son latet; zot ti met li en gran rob rouz. 
JHN.19.3	Zot ti apros li an dizan, “Bonzour lerwa bann Zwif!” E zot ti kalot li.
JHN.19.4	Pilat ti sorti ankor. I ti dir avek lafoul, “Gete! La mon anmenn li deor, pour zot konpran ki mon pa trouv okenn rezon pour kondann li.”
JHN.19.5	Alor, Zezi ti sorti dan sa gran rob rouz, avek son kouronn pikan lo latet. Pilat ti dir zot, “La i la, sa zonm.”
JHN.19.6	Me kan bann gran-pret ek bann gard ti war li, zot ti kriye, “Krisifye li! Krisifye li!”
JHN.19.6	Pilat ti dir zot, “Pran li zot menm e krisifye li! Mwan, mon pa trouv okenn rezon pour kondann li.”
JHN.19.7	Bann Zwif ti reponn li, “Nou annan en lalwa e dapre sa lalwa, sa zonm i merit lanmor, akoz i'n dir ki i Garson Bondye.”
JHN.19.8	Kan Pilat ti antann sa bann parol, i ti pli per ankor. 
JHN.19.9	I ti antre dan pale e demann Zezi, “Kote ou sorti?”
JHN.19.9	Me Zezi pa ti reponn li. 
JHN.19.10	Alor Pilat ti dir li, “Ou pa oule koz avek mwan? Ou pa konnen ki mon annan pouvwar pour larg ou e osi pouvwar pour fer klout ou lo en lakrwa?”
JHN.19.11	Zezi ti reponn li, “Ou pa ti pou annan pouvwar lo mwan, si Bondye pa ti'n donn ou. Pour sa rezon, sa zonm ki'n livre mwan dan ou lanmen i pli koupab ki ou.”
JHN.19.12	Apartir sa moman, Pilat ti rod fason pour larg Zezi, me bann Zwif ti konmans kriye, “Si ou larg sa zonm, ou pa en zanmi Sezar. Tou dimoun ki dir ki i en lerwa, i en lennmi Sezar!”
JHN.19.13	Kan Pilat ti antann sa bann parol, i ti fer anmenn Zezi deor. I ti asiz lo sez ziz dan sa landrwa ki apel Laplas pave, Gabata dan lalang Ebre.
JHN.19.14	Sa ti ariv apepre midi, lavey lafet Pak. Pilat ti dir avek bann Zwif, “La zot lerwa.”
JHN.19.15	Me zot ti konmans kriye, “Touy li! Touy li! Krisifye li!”
JHN.19.15	Pilat ti demann zot, “Eski mon ava krisifye zot lerwa?”
JHN.19.15	Bann gran-pret ti reponn, “Nou napa okenn lot lerwa apar Sezar.”
JHN.19.16	Alor Pilat ti livre zot Zezi pour li ganny krisifye.
JHN.19.17	Alor, bann solda ti pran Zezi. Zezi ti sorti avek son lakrwa, pour al dan en landrwa ki apel Krann, Golgota dan lalang Ebre. 
JHN.19.18	La, bann solda ti krisifye Zezi.
JHN.19.18	Anmenmtan, zot ti krisifye de lezot zonm, enn lo sak kote, avek Zezi dan milye. 
JHN.19.19	Pilat ti osi donn lord pour fer en lekrito pour met lo lakrwa avek sa bann parol: Zezi ki sorti Nazaret, Lerwa bann Zwif.
JHN.19.20	Bokou parmi bann Zwif ti lir sa lekrito, akoz landrwa kot zot ti'n krisifye Zezi ti pre avek lavil. Sa ki ti'n ekri lo sa lekrito ti dan lalang Ebre, Laten, e Grek. 
JHN.19.21	Alor bann gran-pret Zwif ti dir Pilat, “Ou pa devre ekri Lerwa bann Zwif, me plito: Sa zonm in dir: Mwan menm Lerwa bann Zwif.”
JHN.19.22	Pilat ti reponn, “Sa ki mon'n ekri, mon'n ekri.”
JHN.19.23	Kan bann solda ti'n fini klout Zezi lo lakrwa, zot ti pran son lenz e partaz li an kat morso, enn pour sak solda. Zot ti osi pran son rob ki ti san koutir. I ti'n ganny fabrike avek en sel pyes latwal depi anler ziska anba. 
JHN.19.24	Alor, bann solda ti dir ant zot: Pa bezwen desir sa rob, me plito, annou tir osor pour konnen lekel ki pou ganny li. Konmsa, sa parol Lekritir ti ganny akonpli:
JHN.19.24	Zot in partaz mon lenz ant zot.
JHN.19.24	Zot in tir osor mon rob
JHN.19.24	Sanmenm sa ki bann solda ti fer.
JHN.19.25	Lanmenm pre avek lakrwa, ti annan manman Zezi, ser son manman, Mari, fanm Kleopas ek Mari-Madlenn. 
JHN.19.26	Kan Zezi ti war son manman obor sa disip ki i ti kontan, i ti dir avek son manman, “Fanm! La ou garson.”
JHN.19.27	Apre, i ti dir avek sa disip, “Garson! La ou manman.”
JHN.19.27	Depi sa zour, sa disip ti anmenn Mari reste kot li.
JHN.19.28	Apre sa, Zezi ti war ki tou keksoz ti'n fini realize, e pour akonpli Lekritir, i ti dir, “Mon swaf
JHN.19.29	Ti annan la en resipyan ranpli avek vineg. Alor, bann solda ti tranp en leponz dan vineg, ki zot ti met lo en brans izop ki zot ti apros avek labous Zezi. 
JHN.19.30	Kan Zezi ti'n gout sa vineg, i ti dir, “Tou in akonpli!”
JHN.19.30	Apre, i ti bes son latet e i ti rann son souf.
JHN.19.31	Ti zour preparasyon saba. Alor, bann Zwif ti demann Pilat pour fer kas lazanm bann zonm lo lakrwa, e fer desann bann lekor, pour ki zot pa reste lo lakrwa zour saba. Annefe sa saba ti en gran zour.
JHN.19.32	Alor, bann solda ti ale, e zot ti kas lazanm sa premye zonm, apre sa dezyenm ki ti'n ganny krisifye avek Zezi. 
JHN.19.33	Me ler zot ti ariv kot Zezi, e ki zot ti war ki i ti'n deza mor, zot pa ti kas son lazanm. 
JHN.19.34	Me enn bann solda ti pers son kote avek son lans. Osito ti sorti en delo disan.
JHN.19.35	Sa enn ki pe rakont sa bann levennman, ti war li menm e sa ki i rakonte i vre. I konnen ki i pe dir laverite pour ki zot osi, zot krwar.
JHN.19.36	Sa in arive pour ki sa pasaz Lekritir i akonpli:
JHN.19.36	Okenn son lezo pa pou kase
JHN.19.37	Ankor en lot pasaz i dir:
JHN.19.37	Zot pou get sa enn ki zot in transperse
JHN.19.38	Apre sa, Zozef ki sorti lavil Arimate, ti demann Pilat permisyon pour pran lekor Zezi. Zozef ti en disip Zezi, me an sekre, akoz i ti per bann Zwif. Pilat ti donn li permisyon e Zozef ti vin pran lekor Zezi.
JHN.19.39	Nikodenm osi, sa zonm ki en fwa ti al war Zezi dan lannwit
JHN.19.40	Dapre koutim Zwif, zot ti pran lekor Zezi, anvlop li dan bann pyes latwal linenn e met bann melanz parfen.
JHN.19.41	Dan sa landrwa kot zot ti'n krisifye Zezi, ti annan en zarden, e dan sa zarden ti annan en tonbo ankor nef ki personn pa ti'n ankor zanmen servi. 
JHN.19.42	Alor, koman i ti zour Preparasyon, lavey saba
JHN.20.1	Byen granmaten, premye zour lasemenn, avan lizour ti fer, Mari-Madlenn ti al kot tonbo. I ti war ki sa ros ki ti devan lantre tonbo ti'n ganny roul akote. 
JHN.20.2	Mari ti tay kot Simon Pyer ek sa lot disip ki Zezi ti kontan. I ti dir zot, “Zot in pran Senyer dan tonbo, e nou pa konnen kote zot in met li.”
JHN.20.3	Pyer ek sa lot disip ti al deswit kot tonbo. 
JHN.20.4	Tou le de ti taye, me sa lot disip ti tay pli vit ki Pyer, e i ti ariv premye kot tonbo. 
JHN.20.5	I ti bese pour get dan tonbo. I ti war bann pyes latwal poze ater, me i pa ti antre. 
JHN.20.6	Simon Pyer ti ariv deryer li e i ti antre dan tonbo. I ti war bann lez latwal poze ater, 
JHN.20.7	e osi sa lenz ki ti'n kouver latet Zezi. Sa lenz pa ti avek bann lez latwal, me ti'n roule e depoze separeman. 
JHN.20.8	Alor, sa lot disip ki ti'n ariv premye kot tonbo, ti osi antre. I ti war e i ti krwar.
JHN.20.9	Annefe, zot pa ti'n ankor konpran parol Lekritir ki anonse ki Zezi i devre resisite
JHN.20.10	Apre sa, sa de disip ti retourn se zot.
JHN.20.11	Mari ti reste debout e plere deor, pre kot tonbo. Pandan ki i ti pe plere, i ti bese e get dan tonbo. 
JHN.20.12	I ti war de lanz abiye dan lenz blan, pe asiz la dan landrwa kot lekor Zezi ti ete, enn kot latet e lot kot lipye. 
JHN.20.13	Zot ti demann li, “Fanm! Akoz ou pe plere?”
JHN.20.13	I ti reponn, “Zot in pran mon Senyer e mon pa konnen kote zot in met li.”
JHN.20.14	Apre ki i ti'n dir sa, i ti vire e war Zezi pe debout, me i pa ti konnen si ti Zezi. 
JHN.20.15	Zezi ti demann li, “Fanm! Akoz ou pe plere? Lekel ki ou pe rode?”
JHN.20.15	Mari ti krwar ki i ti pe koz avek zardinyen. Alor, i ti dir li, “Msye! Si ou ki'n pran li, dir mwan kote ou'n met li e mon ava al repran li.”
JHN.20.16	Zezi ti dir li, “Mari!”
JHN.20.16	Mari ti vire e dir li, “Rabouni!” Savedir: Met, dan lalang Ebre.
JHN.20.17	Zezi ti dir li, “Pa tous mwan, akoz mon pa ankor mont kot Papa. Me al kot mon bann frer, dir zot ki mon pe al kot mon Papa ki osi zot Papa, mon Bondye, ki osi zot Bondye.”
JHN.20.18	Alor, Mari-Madlenn ti al anons avek bann disip, “Mon'n war Senyer.” I ti rakont zot tou sa ki Zezi ti'n dir li.
JHN.20.19	Tar aswar, sa menm zour ki ti premye zour lasemenn, alor ki bann laport lakaz kot bann disip ti ete ti'n ferm akle, akoz zot ti per bann zwif, Zezi ti aparet e debout parmi zot. I ti dir zot, “Lape i avek zot!”
JHN.20.20	Apre ki i ti'n dir sa, i ti montre zot son de lanmen ek son kote. Bann disip ti vreman kontan ler zot ti war Senyer.
JHN.20.21	Zezi ti dir zot ankor, “Lape i avek zot. Parey Papa in anvoy mwan, mwan osi mon anvoy zot.”
JHN.20.22	Apre, i ti soufle lo zot. I ti dir zot, “Resevwar Lespri-Sen. 
JHN.20.23	Pese ki zot pardonnen, pou ganny pardonnen. Pese ki zot pa pardonnen, pa pou ganny pardonnen.”
JHN.20.24	Enn parmi bann disip, Toma ki ti apel Zimo, pa ti la avek zot kan Zezi ti'n vini. 
JHN.20.25	Alor, bann disip ti dir li, “Nou'n war Senyer!”
JHN.20.25	Toma ti reponn zot, “Si mon pa war mark klou dan son lanmen, si mon pa met mon ledwa dan landrwa kot klou ti ete, e si mon pa met mon lanmen dan son kote, mon pa pou krwar.”
JHN.20.26	En semenn plitar, bann disip Zezi ti'n rasanble ankor dan lakaz e Toma ti la avek zot. Bann laport ti'n fermen akle, me Zezi ti antre e debout la parmi zot. I ti dir, “Lape i avek zot.”
JHN.20.27	Apre, i ti dir avek Toma, “Met ou ledwa isi e get mon lanmen; met ou lanmen la dan mon kote. Aret doute, me krwar.”
JHN.20.28	Toma ti reponn li, “Mon Senyer e mon Bondye!”
JHN.20.29	Zezi ti dir li, “Aprezan, ou krwar akoz ou'n war? Ere bann ki krwar san ki zot in war!”
JHN.20.30	Devan son bann disip, Zezi in fer ankor en kantite siny ki pa'n ganny ekri dan sa liv. 
JHN.20.31	Me sa bann keksoz ki la in ganny ekri pour ki zot krwar ki Zezi i li menm Mesi, Garson Bondye. Si zot krwar dan li, zot ava ganny lavi par son non.
JHN.21.1	Apre sa, Zezi ti aparet ankor avek son bann disip obor lak Tiberyad. La ki mannyer i ti aparet: 
JHN.21.2	Simon Pyer, Toma ki zot ti apel Zimo, Natanael, ki ti sorti Kana dan Galile, bann garson Zebede, ek de lezot disip ti ansanm. 
JHN.21.3	Simon Pyer ti dir zot, “Mon pe al lapes.”
JHN.21.3	Zot ti reponn li, “Nou osi nou pe vin avek ou.”
JHN.21.3	Alor, zot ti sorti e anbark dan kannot. Me sa swar, zot pa ti ganny okenn pwason.
JHN.21.4	Kan lizour ti pe fer, Zezi ti aparet lo bor lak; me bann disip pa ti konnen si sa ti Zezi. 
JHN.21.5	Alor, Zezi ti demann zot, “Zanfan! Eski zot in atrap pwason?”
JHN.21.5	Zot ti reponn li, “Non!”
JHN.21.6	Alor, Zezi ti dir zot, “Zet zot lasenn lo kote drwat kannot, e zot ava ganny pwason.” Zot ti zet zot lasenn e zot pa ti kapab redi li dan kannot, telman i ti ranpli avek pwason.
JHN.21.7	Sa disip ki Zezi ti kontan, ti dir avek Pyer, “Senyer, sa!”
JHN.21.7	Ler Pyer ti tande ki sa ti Senyer, i ti pas son lenz lo li, akoz i ti touni, e i ti sot dan delo. 
JHN.21.8	Lezot disip ti mont dan kannot e zot ti trenn lasenn ater, ranpli avek pwason. Annefe, zot pa ti lwen avek later, zis apepre en santenn met.
JHN.21.9	Kan zot ti ariv ater, zot ti war la en dife labrez avek pwason lo la. Ti annan dipen osi. 
JHN.21.10	Zezi ti dir zot, “Anmenn detrwa sa bann pwason ki zot fek atrape.”
JHN.21.11	Alor, Simon Pyer ti mont dan kannot e trenn lasenn ranpli avek gro pwason ater: 153 an tou. Menm si ti annan sa kantite pwason, lasenn pa ti desire. 
JHN.21.12	Zezi ti dir zot, “Vin manze.”
JHN.21.12	Personn parmi bann disip pa ti oze demann li: Lekel ou? Zot ti konnen ki ti Senyer li menm.
JHN.21.13	Zezi ti aprose, i ti pran dipen, e donn zot; i ti osi donn zot pwason. 
JHN.21.14	Sa ti fer trwazyenm fwa ki Zezi ti aparet avek son bann disip depi ki i ti'n resisite.
JHN.21.15	Apre ki zot ti'n fini manze, Zezi ti demann Simon Pyer, “Simon, garson Zan! Eski ou kontan mwan plis ki lezot?”
JHN.21.15	Pyer ti reponn li, “Wi, Senyer. Ou konnen ki mon kontan ou.”
JHN.21.15	Zezi ti dir li, “Pran swen avek mon bann zenn mouton.”
JHN.21.16	Zezi ti demann li pour en dezyenm fwa, “Simon, garson Zan! Eski ou kontan mwan?”
JHN.21.16	Pyer ti reponn li, “Wi, Senyer. Ou konnen ki mon kontan ou.”
JHN.21.16	Zezi ti dir li, “Pran swen avek mon bann mouton.”
JHN.21.17	Apre, Zezi ti demann li pour en trwazyenm fwa, “Simon, garson Zan! Eski ou kontan mwan?”
JHN.21.17	Pyer ti sagren ki Zezi ti demann li pour en trwazyenm fwa: Eski ou kontan mwan?
JHN.21.17	Alor, i ti reponn, “Senyer ou konn tou; ou konnen ki mon kontan ou.”
JHN.21.17	Zezi ti dir li, “Pran swen avek mon bann mouton. 
JHN.21.18	Mon dir ou, sa i laverite: Kan ou ti ankor zenn, ou ti atas ou sang ou menm, e ou ti al kot ou ti oule. Me kan ou pou vye, ou pou lev ou lanmen; en dimoun ava atas ou sang e anmenn ou kot ou pa pou oule ale.”
JHN.21.19	Par sa bann parol, Zezi ti pe montre par ki kalite lanmor Pyer ti pou rann glwar Bondye. Apre sa, Zezi ti dir li, “Swiv mwan.”
JHN.21.20	Pyer ti get deryer li. I ti war sa disip ki Zezi ti kontan, pe swiv zot. Sa ti sa enn ki pandan dinen, ti'n apiy lo pwatrin Zezi pour demann li: Senyer, lekel ki pou trai ou
JHN.21.21	Kan Pyer ti war li, i ti demann Zezi, “E sa enn Senyer?”
JHN.21.22	Zezi ti dir li, “Si mon oule ki i viv ziska ki mon retournen, ki sa i fer ou? Ou, swiv mwan!”
JHN.21.23	Alor, nouvel ti fannen dan kominote ki sa disip pa pou mor. Pourtan, Zezi pa ti'n dir Pyer ki sa disip pa pou mor. I ti'n zis dir: Si mon oule ki i viv ziska ki mon retournen, ki sa i fer ou?
JHN.21.24	Se li menm sa disip ki'n temwanny sa bann levennman ki i'n ekri. Nou konnen ki son temwannyaz i vre.
JHN.21.25	Zezi in fer ankor bokou lezot keksoz. Si nou ti pou ekri tou an detay, mon mazinen ki menm lemonn antye pa ti pou kapab kontenir tou sa bann liv ki ti pou ganny ekri.
ACT.1.1	Ser Teofil, dan mon premye liv
ACT.1.2	ziska zour ki i ti mont dan lesyel. Avan mont dan lesyel, i ti donn bann lenstriksyon, par Lespri-Sen pour bann zonm ki i ti'n swazir koman zapot. 
ACT.1.3	Apre son lanmor, pandan 40 zour, i ti aparet plizyer fwa avek zot e i ti prouve klerman par plizyer mannyer, ki i ti vivan. I ti aparet avek zot e koz avek zot lo Rwayonm Bondye.
ACT.1.4	En zour, pandan ki i ti pe manz avek zot, i ti donn zot sa lord: Pa kit Zerizalenm, me esper sa kado ki mon Papa in promet, parey mon'n deza dir zot
ACT.1.5	Zan ti batiz avek delo, me zot, dan detrwa zour, zot pou ganny batize dan Lespri-Sen
ACT.1.6	Alor, kan bann zapot ti ansanm avek li, zot ti demann li, “Senyer, eski letan in arive pour ou retabli rwayonm Izrael?” 
ACT.1.7	Zezi ti dir zot, “I pa neseser pour zot konn letan ek moman ki mon Papa in fikse par son prop desizyon. 
ACT.1.8	Me kan Lespri-Sen pou desann lo zot, zot pou resevwar en lafors. Zot ava mon bann temwen dan Zerizalenm, dan rezyon Zide antye e dan Samari, ziska dan bout later.”
ACT.1.9	Apre sa bann parol, Zezi ti mont dan lesyel. Pandan ki zot ti pe get li, en nyaz ti maske li avek zot.
ACT.1.10	Zot ti ankor pe fikse lesyel kot Zezi ti pe monte, kan de zonm abiye an blan ti aparet akote zot. 
ACT.1.11	Sa de zonm ti dir zot, “Galileen! Akoz zot reste la pe get dan lesyel? Sa Zezi ki'n ganny anleve dan lesyel parmi zot, pou retournen dan menm mannyer ki zot in war li mont dan lesyel.”
ACT.1.12	Bann zapot ti sorti lo sa kolin ki apel montanny Zolivye. Zot ti retourn Zerizalenm ki pa ti lwen, en distans otorize pour en zour saba
ACT.1.13	Kan zot ti ariv Zerizalenm, zot ti mont dan en lasanm dan letaz, kot zot ti abitye reini. Ti annan Pyer, Zan, Zak, Andre, Filip ek Toma, Bartelemi ek Matye, Zak garson Alfe, Simon, en nasyonalis, ek Zid, garson Zak. 
ACT.1.14	Avek en sel leker, zot ti rasanble pour lapriyer, ansanm avek bann fanm. Mari, manman Zezi ek bann frer Zezi ti osi la.
ACT.1.15	Dan sa bann zour, pandan ki bann krwayan ti'n reini, apepre 120 dimoun an tou, Pyer ti debout parmi zot. I ti dir, 
ACT.1.16	“Mon bann frer! Fodre ki sa ki Lespri-Sen in anonse davans dan Lekritir, par labous David konsernan Zida, ki ti servi koman gid pour bann ki ti vin aret Zezi, i realize. 
ACT.1.17	Zida ti enn parmi nou. I ti'n ganny swazir pour pran par dan sa menm misyon. 
ACT.1.18	Avek larzan ki i ti'n ganny peye pour son krim, Zida ti aste en morso later, kot i ti tonm par latet e i ti mor. Son lekor ti pete e tou son zentesten ti fannen. 
ACT.1.19	Tou dimoun ki ti pe reste Zerizalenm ti antann sa nouvel. Dan zot lalang, zot ti apel sa landrwa Hakeldama, savedir, Later disan
ACT.1.20	Annefe, la sa ki'n ganny ekri dan liv Psonm:
ACT.1.20	Son lakaz ava ganny abandonnen,
ACT.1.20	e personn pa pou reste ladan!
ACT.1.20	I'n ganny osi ekri:
ACT.1.20	Les en lot ranplas li dan son fonksyon
ACT.1.21	Alor, i neseser ki nou swazir parmi bann ki'n toultan avek nou, letan ki Senyer Zezi ti ale vini parmi nou, 
ACT.1.22	depi batenm Zan ziska zour ki i ti kit nou pour mont dan lesyel
ACT.1.23	Zot ti propoz de zonm: Zozef ki ti apel Barsabas, ki ti osi apel Zistis, ek Matyas. 
ACT.1.24	Zot ti priye, “Senyer! Ou ki konn leker tou dimoun, montre nou ant sa de, lekel ki ou'n swazir, 
ACT.1.25	pour pran koman fonksyon en zapot, plas ki Zida in kite, pour al dan sa enn ki ti pour li.”
ACT.1.26	Zot ti tir osor pour swazir parmi sa de zonm. Matyas ti ganny swazir, e i ti pran son plas parmi sa group onz zapot.
ACT.2.1	Zour Lapannkot
ACT.2.2	Toutakou, ti annan en tapaz sorti dan lesyel parey en gro divan ki ti ranpli sa lakaz kot zot ti pe asiz. 
ACT.2.3	Zot ti war en keksoz ki ti resanble en bann lalang dife ki ti separe e apoz lo sakenn zot. 
ACT.2.4	Zot tou, zot ti ranpli avek Lespri-Sen e zot ti konmans koz dan lezot lalang, dapre ki Lespri-Sen ti donn zot pouvwar.
ACT.2.5	Annefe, ti annan bann Zwif relizye dan Zerizalenm, bann ki sorti dan tou nasyon, dan lemonn antye. 
ACT.2.6	Kan zot ti antann sa tapaz, en gran lafoul dimoun ti rasanble. Zot ti vreman etonnen, akoz sakenn ti antann bann zapot pe koz dan son prop lalang. 
ACT.2.7	Dan zot letonnman, zot ti demann dan zot menm, “Sa bann zonm ki pe koz konmsa, zot tou, pa zot Galileen? 
ACT.2.8	Ki mannyer, nou tou ki pe ekout zot, nou antann zot koz dan nou prop lalang? 
ACT.2.9	I annan parmi nou ki sorti dan pei Part, Medi ek Elanm. I annan ki sorti Mezopotami, Zide ek Kapados; i annan ki sorti Pon ek provens Lazi. 
ACT.2.10	I annan ki sorti Frizi ek Panfili, Lezip ek rezyon Libi ki pre avek Sirenn; e i annan ki sorti Ronm, 
ACT.2.11	Kret ek Arabi. I annan serten ki'n ne Zwif, bann ki'n konverti dan larelizyon Zwif. Pourtan, nou tou, nou antann zot pe rakont dan nou prop lalang, sa bann mervey ki Bondye in fer.”
ACT.2.12	Zot ti sitan etonnen ki zot ti demann avek kanmarad: Ki savedir tousala?
ACT.2.13	Me ti annan en bann ki ti gognarde. Zot ti dir: Sa bann zonm in tap zot diven e zot sou!
ACT.2.14	Alor, avek sa onz lezot zapot, Pyer ti debout. Avek en lavwa byen for, i ti adres lafoul, “Zot bann zabitan Zide, e zot tou ki pe reste dan Zerizalenm! Ekout byen tou sa ki mon annan pour dir: 
ACT.2.15	Sa bann zonm pa sou parey zot mazinen. Annefe, i zis 9 er bomaten. 
ACT.2.16	Me, sa ki profet Zoel ti dir, pe ganny realize ozordi:
ACT.2.17	La sa ki Senyer i deklare:
ACT.2.17	Dan sa bann dernyen zour,
ACT.2.17	mon pou repann mon Lespri lo tou bann et imen.
ACT.2.17	Zot bann garson ek zot bann fiy pour profetize.
ACT.2.17	Zot bann zennzan pour ganny bann vizyon.
ACT.2.17	Zot bann vyeyar pour ganny bann rev.
ACT.2.18	Wi! Dan sa letan,
ACT.2.18	mon pou devers mon Lespri
ACT.2.18	lo mon bann serviter
ACT.2.18	ek mon bann servant,
ACT.2.18	e zot pou profetize.
ACT.2.19	Mon pou fer bann mervey lao dan lesyel
ACT.2.19	e bann siny mirakile anba lo later.
ACT.2.19	Pou annan disan, dife, ek en nyaz lafimen.
ACT.2.20	Soley pou vin fernwanr,
ACT.2.20	e lalin pou vin disan,
ACT.2.20	avan ki zour Senyer i arive,
ACT.2.20	sa zour gran e glorye.
ACT.2.21	Alor, sa enn ki pou envok non Senyer,
ACT.2.21	pou ganny sove
ACT.2.22	Zabitan Izrael! Ekout mwan byen: Zezi, ki sorti Nazaret, i sa zonm ki Bondye ti swazir pour anvoy kot zot. Parey zot konnen, par li, Bondye in fer bann mirak, bann mervey ek bann siny ekstraordiner. 
ACT.2.23	Sa zonm ki Bondye, par son prop volonte e konnesans, ti'n etabli davans dan son plan, i'n ganny livre dan zot lanmen. Bann zonm kriminel ti touy li e klout li lo lakrwa
ACT.2.24	Me Bondye ti resisit li, e delivre li dan soufrans lanmor. Annefe ti enposib pour lanmor gard li anba son pouvwar. 
ACT.2.25	Annefe, David ti dir lo son size:
ACT.2.25	Mon ti war Senyer toultan devan mwan.
ACT.2.25	I touzour dan mon kote drwat
ACT.2.25	pour mwan pa tranble.
ACT.2.26	Pour sa rezon, mon leker ti dan lazwa;
ACT.2.26	dan mon labous ti sorti parol lazwa.
ACT.2.26	Byen plis ki sa, mon lekor pou repoz dan lesperans,
ACT.2.27	akoz ou pa pou abandonn mwan
ACT.2.27	dan lemonn lanmor,
ACT.2.27	ni permet ou Sen konn dekonpozisyon.
ACT.2.28	Ou'n montre mwan semen lavi,
ACT.2.28	e ou prezans pou ranpli mwan avek lazwa
ACT.2.29	Mon bann frer! Mon bezwen fer byen kler lo sa ki konsern patriars
ACT.2.30	David ti en profet, e i ti konn bann promes ki Bondye ti'n fer avek li par serman. Bondye ti promet pour fer enn son desandan vin lerwa parey li
ACT.2.31	David ti war davans sa ki ti pou arive, e i ti pe koz lo rezireksyon Mesi kan i ti dir:
ACT.2.31	I pa'n ganny abandonnen dan lemonn lanmor,
ACT.2.31	E son lekor pa'n ganny dekonpoze.
ACT.2.32	Sa Zezi, Bondye in resisit li, e nou tou, nou temwen. 
ACT.2.33	I'n ganny plase lo kote drwat Bondye e in resevwar Lespri-Sen avek son Papa parey i ti'n promet li. Sa ki zot pe tande e war la, sanmenm sa Lespri ki i'n devers lo nou. 
ACT.2.34	Annefe, David li menm pa ti mont dan lesyel, me i ti dir:
ACT.2.34	Senyer i dir avek mon Senyer:
ACT.2.34	Asiz lo mon kote drwat,
ACT.2.35	ziska ki mon met ou bann lennmi
ACT.2.35	anba ou lipye
ACT.2.36	Pep Izrael antye i devre alor konnen avek sertitid ki sa Zezi ki zot in klout lo lakrwa, li menm ki Bondye in fer Senyer e Mesi.”
ACT.2.37	Kan zot ti antann sa bann parol, zot ti trouble en kantite, e zot ti demann Pyer ek lezot zapot, “Frer! Ki nou devre fer?”
ACT.2.38	Pyer ti reponn zot, “Sanz zot mannyer viv e ki sakenn i ganny batize lo non Zezi-Kri, pour li ganny pardon son bann pese. Alor, zot ava resevwar kado Bondye: Lespri-Sen. 
ACT.2.39	Annefe, promes Bondye in ganny fer pour zot tou, pour zot bann zanfan, e tou bann ki lwen, ki Senyer nou Bondye ava apele.”
ACT.2.40	Pyer ti dir zot bokou keksoz ankor pour konvenk zot e ankouraz zot. I ti dir zot, “Separ zot avek sa zenerasyon koronpi.”
ACT.2.41	Bokou parmi zot ti krwar dan sa mesaz e ti aksepte pour ganny batize. Sa zour la, anviron 3,000 dimoun ti vin zwenn avek zot.
ACT.2.42	Zot ti konsakre bokou letan pour aprann lansennyman bann zapot. Zot ti viv ansanm, koman frer; zot ti partaz dipen, e pas letan dan lapriyer.
ACT.2.43	Tou dimoun ti ranpli avek lafreyer, akoz bann siny ek bann mirak ki bann zapot ti fer. 
ACT.2.44	Tou bann krwayan ti ini e zot ti met an komen tou sa ki zot ti posede. 
ACT.2.45	Zot ti vann zot propriyete ek tou zot byen. Zot ti distribye larzan ki zot ti gannyen parmi zot, dapre bezwen sakenn.
ACT.2.46	Tou le zour, zot ti reini regilyerman dan Tanp. Zot ti partaz dipen dan zot lakaz, manz dan lazwa, avek kontantman ek senplisite dan zot leker.
ACT.2.47	Zot ti rann glwar Bondye, e tou dimoun ti annan lestim pour zot. Tou le zour, Senyer ti azout dan zot group, tou bann ki ti pe ganny sove.
ACT.3.1	En zour, Pyer ek Zan ti pe al dan Tanp pour lapriyer. Ti 3 er apremidi, ler lapriyer. 
ACT.3.2	Kot lantre Tanp ki zot ti apel, Zoli Laport, en zonm paralize depi son nesans, ti pe ganny anmennen. Tou le zour, i ti ganny depoze la pour li demann lomonn avek dimoun ki antre dan Tanp. 
ACT.3.3	Kan sa zonm ti war Pyer ek Zan pe antre, i ti demann zot en lomonn. 
ACT.3.4	Pyer ek Zan ti fikse li e Pyer ti dir li, “Get nou.”
ACT.3.5	Sa zonm ti fikse zot, esperan ki i ti pou ganny keksoz. 
ACT.3.6	Me Pyer ti dir li, “Mon napa ni larzan ni lor, me sa ki mon annan, mon ava donn ou: Lo non Zezi-Kri sa Nazareen, mon ordonn ou: Leve, marse!”
ACT.3.7	Pyer ti atrap li par son lanmen drwat e fer li leve. Toudswit, lipye ek sevir sa zonm paralize ti vin for. 
ACT.3.8	I ti sot debout, e konmans marse. I ti antre dan Tanp avek sa de zapot, an marsan, an sotan e an remersyan Bondye. 
ACT.3.9	Tou dimoun ki ti la dan lafoul ti war li pe marse e pe remersye Bondye. 
ACT.3.10	Kan zot ti rekonnet li koman sa mandyan ki ti abitye asiz dan sa lantre Tanp ki ti apel Zoli Laport, zot tou, zot ti ranpli avek ladmirasyon ek letonnman pour sa ki ti'n ariv li.
ACT.3.11	Akoz sa zonm pa ti kit Pyer ek Zan, bann dimoun ti dan gran letonnman. Zot ti tay kot Pyer ek Zan dan arkad Salomon. 
ACT.3.12	Kan Pyer ti war sa, i ti dir avek lafoul, “Mon bann frer Izraelit! Akoz zot etonnen konmsa par sa gerizon? Akoz zot get nou konmsa, konmsi nou ki'n fer marse sa zonm par nou prop pouvwar, oubyen nou prop merit? 
ACT.3.13	Bondye Abrahanm, Izaak ek Zakob, Bondye tou nou bann zanset
ACT.3.14	Zot in renye sa enn ki sen e zis, e zot in prefere demann Pilat pour donn laliberte en kriminel
ACT.3.15	Konmsa ki zot i'n met anmor sa enn, ki li menm sours lavi. Me Bondye in resisit li, e nou, nou la koman temwen. 
ACT.3.16	Se par lafwa dan non Zezi-Kri, e gras a sa non, ki sa zonm ki zot konnen e ki zot war, in reganny lafors. Parey zot tou zot kapab konstate, se lafwa dan Zezi, ki'n donn sa zonm gerizon konplet.
ACT.3.17	Sepandan, mon bann frer! Mon konnen ki zot ek zot bann sef, zot in azir par linyorans. 
ACT.3.18	Me Bondye in fer realize sa ki depi lontan i ti'n anonse par labous tou son bann profet, ki son Mesi pou soufer. 
ACT.3.19	Donk, sanz zot mannyer viv e retourn ver Bondye pour ki i pardonn zot, zot pese. 
ACT.3.20	Alor, Senyer ava donn zot letan pour renouvle zot lafors spirityel e i ava anvoy sa enn ki davans in swazir pour zot: Zezi, ki li menm Kris.
ACT.3.21	Pour lemoman, Zezi-Kri i bezwen reste dan lesyel ziska letan i arive pour renouvle tou keksoz, parey Bondye in anonse depi lontan par bann profet ki pour Bondye. 
ACT.3.22	Annefe, Moiz ti dir: Senyer, zot Bondye pou anvoy zot en profet parey mwan, ki pour sorti parmi zot prop pep. Zot ava ekout tou sa ki i dir zot. 
ACT.3.23	Tou dimoun ki pa ekout sa profet pou ganny rezete parmi pep Bondye e ganny detri
ACT.3.24	Tou bann profet ki'n koze depi letan Samyel ziska ozordi, enn apre lot, in anons sa ki pe arive ozordi. 
ACT.3.25	Sa promes ki Bondye ti fer par bann profet i pour zot. Zot annan par dan sa lalyans ki Bondye ti fer avek zot bann zanset, kan i ti dir avek Abrahanm: Mon pou beni tou pep later atraver ou desandan.
ACT.3.26	Alor, Bondye in swazir e anvoy son serviter kot zot an premye. I'n anvoy li pou beni zot e fer zot tou abandonn zot move fason viv.”
ACT.4.1	Pyer ek Zan ti ankor pe koz avek lafoul, kan bann pret, komandan Tanp ek bann Sadiseen ti arive. 
ACT.4.2	Zot ti byen ankoler akoz sa de zapot ti pe ansenny lafoul e anons zot ki Zezi ti'n resisite. 
ACT.4.3	Zot ti aret sa de zapot e ferm zot dan prizon ziska lannmen, akoz ti deza tar. 
ACT.4.4	Me bokou parmi bann ki ti'n antann sa mesaz ti krwar, e lakantite krwayan ti ariv anviron 5,000 zonm.
ACT.4.5	Lannmen, bann sef Zwif, bann ansyen ek bann profeser Lalwa ti rasanble dan Zerizalenm. 
ACT.4.6	La prezan, ti annan Gran-Pret Hann, Kaif, Zan, Aleksann ek lezot manm dan lafanmir Gran-Pret. 
ACT.4.7	Zot ti fer anmenn bann zapot devan zot e demann zot, “Par ki pouvwar oubyen lo ki non ki zot in fer sa gerizon?”
ACT.4.8	Alor Pyer, ranpli avek Lespri-Sen ti dir zot, “Sef pep Izrael ek bann ansyen! 
ACT.4.9	Ozordi nou pe ganny kestyonnen konsernan dibyen ki nou'n fer anver en zonm paralize, e ki mannyer in geri. 
ACT.4.10	Alor, i enportan ki zot tou, zot ek pep Izrael antye, zot konnen ki, si sa zonm i la devan zot konpletman an bonn sante, se par non Zezi-Kri, sa Nazareen ki zot ti krisifye e ki Bondye in resisite. 
ACT.4.11	Lo li menm sa Zezi, ki Lekritir ti dir:
ACT.4.11	Sa ros ki zot, bann konstrikter, in rezete,
ACT.4.11	in vin li menm ros kwen prensipal,
ACT.4.11	ros pli enportan dan fondasyon
ACT.4.12	Zis li menm ki kapab sov zot, akoz napa okenn lot non dan lemonn antye, ki Bondye in donnen par lekel nou kapab ganny sove.”
ACT.4.13	Bann manm Konsey ti byen etonnen. Annefe, zot ti war mannyer ki Pyer ek Zan ti koz avek lasirans. Zot ti osi rekonnet ki sa de zonm ti bann zonm senp, san gran ledikasyon. Zot ti osi rekonnet ki zot ti bann zanmi Zezi.
ACT.4.14	Kan zot ti'n war sa zonm ki ti'n geri pe debout akote Pyer ek Zan, zot ti napa nanryen kontrer pour dir. 
ACT.4.15	Alor, zot ti fer sorti sa bann zonm, e zot ti diskit ant zot.
ACT.4.16	Zot ti dir, “Ki nou pou fer avek sa bann zonm? Tou dimoun dan Zerizalenm i konnen ki sa mirak ekstraordiner in ganny fer par zot, e sa, nou pa kapab nye. 
ACT.4.17	Pour anpes sa nouvel fann plis parmi lepep, annou averti zot ki nou defann zot koz ankor avek nenport ki lo non Zezi.”
ACT.4.18	Alor, zot ti apel sa bann zapot dan lasal e ordonn zot aret konpletman koz oubyen ansenny lo non Zezi. 
ACT.4.19	Me Pyer avek Zan ti reponn zot, “Zize zot menm devan Bondye, si i byen obei zot, plito ki obei Bondye. 
ACT.4.20	Kanta nou, nou pa kapab aret koz lo sa ki nou'n war e tande.”
ACT.4.21	Bann manm Konsey ti menas zot ankor e apre larg zot. Zot pa ti trouv okenn rezon pour pini bann zapot, akoz lepep antye ti pe loue Bondye pour sa ki ti'n arive. 
ACT.4.22	Annefe, sa zonm ki ti'n ganny geri par sa mirak, ti annan plis ki 40 an.
ACT.4.23	De ki zot ti'n ganny libere, Pyer ek Zan ti rezwenn zot bann zanmi, e zot ti rakont tou sa ki bann gran-pret ek bann ansyen ti'n dir zot. 
ACT.4.24	Kan zot ti antann sa zistwar, bann krwayan ti met zot ansanm pour priy Bondye, “Met! Ou ki'n kre lesyel, later, lanmer ek tou sa ki lo later e dan lanmer
ACT.4.25	Ou menm ki, par Lespri-Sen e par labous David, nou zanset, ou serviter, in dir:
ACT.4.25	Akoz bann nasyon i azite?
ACT.4.25	Akoz lepep i fer bann konplo pour nanryen?
ACT.4.26	Bann lerwa lo later in prepar lager,
ACT.4.26	bann sef in ini zot ansanm,
ACT.4.26	kont Senyer e kont son Kris
ACT.4.27	Annefe, i byen vre ki Herod ek Pons-Pilat ti ini ansanm dan sa lavil, avek bann nasyon etranze ek pep Izrael, kont Zezi, ou sen serviter ki ou'n konsakre
ACT.4.28	Konmsa, zot in akonpli tou sa ki ou ti oule e deside davans.
ACT.4.29	Aprezan, Senyer! Ekout zot menas e permet ou bann serviter anons ou mesaz avek lasirans san okenn lafreyer. 
ACT.4.30	Montre pouvwar ou lanmen, pour ki gerizon, siny ek mirak i ganny akonpli lo non Zezi ki ou sen serviter.”
ACT.4.31	Kan zot ti'n fini priye, landrwa kot zot ti'n reini ti sekwe. Zot tou, zot ti ranpli avek Lespri-Sen e zot ti konmans anons mesaz Bondye san okenn lafreyer.
ACT.4.32	Tou bann krwayan ti annan en sel leker ek en sel lespri. Personn pa ti apel sa ki i annan son byen personnel, me zot ti partaz ant zot, tou sa ki zot ti posede. 
ACT.4.33	Avek gran pwisans, bann zapot ti anons rezireksyon Senyer Zezi. Bondye ti akord zot son benediksyon annabondans. 
ACT.4.34	Personn parmi zot pa ti mank sa ki ti neseser. Annefe, sa enn ki ti posed propriyete oubyen lakaz, ti vann e anmenn larzan ki zot ti gannyen. 
ACT.4.35	Zot ti donn sa larzan avek bann zapot ki ti distribye avek sakenn zot, dapre son bezwen.
ACT.4.36	Par egzanp, ti annan en zonm, Zozef, sorti dan tribi Levi, e ki ti'n ne dan zil Sip. Bann zapot ti'n apel li Barnabas, (savedir, sa enn ki donn lankourazman.) 
ACT.4.37	I ti vann son propriyete e remet larzan avek bann zapot.
ACT.5.1	Me ti annan en zonm ki ti apel Ananyas. Avek son fanm Safira, zot ti vann zot propriyete. 
ACT.5.2	Ananyas ti tonm dakor avek son fanm pou gard en parti larzan. I ti al remet leres avek bann zapot. 
ACT.5.3	Pyer ti dir li, “Ananyas! Akoz ou'n les Satan pran kontrol ou leker? Ou'n koz manti avek Lespri-Sen, an gardan en parti larzan ki ou'n gannyen pour sa propriyete. 
ACT.5.4	Avan ki ou ti vann li, sa propriyete ti pour ou, e apre ki ou ti'n vann li, larzan ki ou ti'n gannyen ti pour ou. Akoz alor, ki ou'n deside dan ou leker pour fer en tel aksyon? Pa avek zonm ki ou'n manti, me avek Bondye.”
ACT.5.5	Koman Ananyas ti antann sa bann parol, i ti tonm sek ater e i ti mor. Tou sa ki ti antann sa ki ti'n arive avek li ti ranpli avek lafreyer. 
ACT.5.6	Bann zennzan ti vini, anvlop son lekor e anmenn li pour al antere.
ACT.5.7	Anviron trwa erdtan plitar, son fanm ti traverse, me san konnen sa ki ti'n arive. 
ACT.5.8	Pyer ti demann li, “Dir mwan, eski pour tan, ki zot in vann zot propriyete?”
ACT.5.8	I ti reponn, “Wi, pour sanmenm sa pri.”
ACT.5.9	Alor Pyer ti dir li, “Koman zot in kapab deside ansanm pour teste Lespri Senyer? Ekoute, sa bann zonm ki'n anter ou mari in deza arive; zot lanmenm deor, e zot ava anmenn ou osi.”
ACT.5.10	Deswit Safira ti tonm ater lanmenm dan lipye Pyer e i ti mor. Kan sa bann zennzan ti retournen, zot ti war li mor. Alor, zot ti anmenn li e anter li akote son mari.
ACT.5.11	Legliz antye ek tou bann dimoun ki ti antann sa, ti ganny en gran lafreyer.
ACT.5.12	Bann zapot ti fer en kantite siny ek mirak parmi lepep. Bann krwayan ti reini ansanm dan arkad Salomon. 
ACT.5.13	Me personn parmi lezot, pa ti oze zwenn avek zot, menm si lepep ti pe dir dibyen lo zot. 
ACT.5.14	Pli ale, en pli gran kantite dimoun, zonm ek fanm, ti krwar dan Senyer. 
ACT.5.15	Zot ti anmenn bann malad dan semen e depoz zot lo lanmak ek nat. Konmsa, kan Pyer ava pase, son lonbraz ava kouver enn ou lot parmi zot.
ACT.5.16	En gran lafoul ti osi sorti dan bann lavil otour Zerizalenm. Zot ti anmenn bann malad, ek bann ki ti pe ganny tourmante par bann move lespri. Zot tou, zot ti ganny geri.
ACT.5.17	Alor, Gran-Pret ek tou bann ki ti avek li, setadir bann manm parti Sadiseen, ti ranpli avek zalouzi anver bann zapot. 
ACT.5.18	Zot ti fer aret bann zapot e devan tou dimoun, met zot dan prizon. 
ACT.5.19	Me pandan lannwit, en lanz Senyer ti ouver laport prizon e fer bann zapot sorti. I ti dir zot, 
ACT.5.20	“Ale! Met zot debout dan Tanp e anons lepep sa mesaz konsernan sa nouvo Lavi.”
ACT.5.21	Kan zot ti'n antann sa, zot ti al dan Tanp granmaten e konmans ansennyen.
ACT.5.21	Kan Gran-Pret avek son lantouraz ti arive, zot ti konvok Konsey ek Lasanble bann ansyen dan pep Izrael. Zot ti anvoy sers bann zapot dan prizon. 
ACT.5.22	Me kan bann gard ti ariv dan prizon, zot pa ti war bann zapot. La rapor ki zot ti al fer devan konsey: 
ACT.5.23	Nou'n war prizon byen fermen e bann gardyen dan zot plas. Me kan nou'n ouver laport, nou pa'n war personn anndan.
ACT.5.24	Kan komandan ki ansarz Tanp ek bann gran-pret ti antann sa bann parol, zot ti byen etonnen e zot pa ti konnen koman pour eksplik disparisyon bann zapot.
ACT.5.25	Plitar, en zonm ti antre e dir avek zot, “Sa bann zonm ki zot ti met dan prizon, pe ansennyen dan Tanp.”
ACT.5.26	Alor, sa komandan avek son bann gard ti al sers zot. Me zot pa ti servi lafors, akoz zot ti per ki lepep ti ava kapab saboul zot avek ros.
ACT.5.27	Zot ti fer bann zapot antre, fer zot pas devan Konsey. Gran-Pret ti kestyonn zot, 
ACT.5.28	“Pa nou ti'n defann zot strikteman koz ankor lo sa non? La zot in fann zot lansennyman dan Zerizalenm antye, e zot oule met responsabilite lanmor sa zonm lo nou.”
ACT.5.29	Pyer avek lezot zapot ti reponn, “Nou devre obei Bondye plito ki zonm. 
ACT.5.30	Bondye nou bann zanset in resisit sa Zezi ki zot, zot in met anmor lo lakrwa. 
ACT.5.31	Bondye in elev li lo son kote drwat e i'n etabli li koman Sef ek Sover pour donn pep Izrael lokazyon pour sanz zot lavi e resevwar pardon zot pese. 
ACT.5.32	Nou, nou temwen sa bann levennman, ensi ki Lespri-Sen ki Bondye in donn bann ki obei li.”
ACT.5.33	Ler zot ti antann sa, bann manm Konsey ti pran en gran lakoler. Zot ti deside pour touy bann zapot. 
ACT.5.34	Me enn parmi zot, en Farizyen ki ti apel Gamalyel
ACT.5.35	I ti dir avek Konsey, “Mon bann zanmi Izraelit! Fer byen atansyon sa ki zot oule fer avek sa bann zonm. 
ACT.5.36	Pa tro lontan, Tedas ki ti pretann i ti en zonm enportan, ti aparet. I ti menm annan apepre 400 zonm avek li. Me ler zot ti touy li, tou bann ki ti avek li ti fannen e sa mouvman ti disparet.
ACT.5.37	Apre li, pandan lepok resansman, ti annan Zida, sa Galileen. I ti reisi ganny en gran lafoul pou swiv li. Me li osi, i ti ganny touye e tou bann ki ti swiv li ti disperse.
ACT.5.38	Alor, mon dir zot ozordi: Pa bezwen pran ka avek sa bann zonm; les zot trankil. Si se zonm ki deryer sa plan ek travay ki zot pe fer, i pou disparet par li menm. 
ACT.5.39	Me si sa i travay Bondye, zot pa pou kapab detri li. Fer atansyon ki zot pa pe lager kont Bondye.”
ACT.5.39	Zot ti aksepte konsey Gamalyel.
ACT.5.40	Zot ti rapel bann zapot, fer fwet zot, e donn zot lord pour pa koz ankor lo non Zezi. Apre sa, zot ti les zot ale.
ACT.5.41	Bann zapot ti kit lasal Konsey, byen kontan, ki zot ti'n ganny konsidere diny pour ganny maltrete pour sa non Zezi. 
ACT.5.42	Tou le zour dan Tanp e dan bann lakaz, zot ti kontinyen ansennyen e anons Bonn Nouvel Zezi koman Mesi.
ACT.6.1	Pandan sa bann letan, koman lakantite disip ti'n ogmante, ti annan konplent ant bann Zwif ki koz Grek ek bann Zwif ki koz Ebre. Bann Zwif ki koz Grek ti plennyen an dizan ki zot bann vev ti pe ganny neglize dan distribisyon manze. 
ACT.6.2	Alor, bann zapot ti konvok tou bann krwayan. Zot ti dir, “I pa byen ki nou aret pres Parol Bondye pour nou okip bann zafer manze. 
ACT.6.3	Alor, mon bann frer! Swazir set zonm parmi zot, ki annan bon repitasyon, ranpli avek Lespri-Sen e bokou lasazes. Nou, nou ava donn zot sa responsabilite. 
ACT.6.4	Konmsa, nou ava kapab kontinyen konsakre tou nou letan dan lapriyer e lanons Laparol.”
ACT.6.5	Sa propozisyon ti fer plezir tou dimoun. Zot ti swazir, Etyenn, en zonm ranpli avek lafwa ek Lespri-Sen, Filip, Prokor, Nikanor, Timon, Parmenas ek Nikola, en konverti sorti Antyos. 
ACT.6.6	Zot ti prezant sa bann zonm devan bann zapot ki ti priy avek zot e enpoz lanmen lo zot.
ACT.6.7	Parol Bondye ti kontinyen fannen; lakantite disip ti ogmant vit dan Zerizalenm. En gran kantite pret ti aksepte krwar dan Zezi.
ACT.6.8	Etyenn, en zonm ki ti ranpli avek lagras ek lafors, ti pe fer en kantite siny ek gran mirak parmi lepep.
ACT.6.9	Me ti annan serten zonm ki ti opoz li. Zot ti bann manm en sinagog ki zot ti apel bann “Libere”. Ti osi annan bann Zwif sorti Sirenn ek Aleksandri. Serten ti sorti Silisi ek provens Lazi. Zot ti vin diskit avek Etyenn.
ACT.6.10	Me Etyenn, ranpli avek Lespri-Sen ti koz avek lasazes e zot pa ti kapab reponn son largiman. 
ACT.6.11	Alor, an sekre, zot ti pey serten zonm pour dir: Nou'n antann li pe koz kont Moiz e kont Bondye.
ACT.6.12	Konmsa, zot ti reisi eksit lepep, bann ansyen ek bann profeser Lalwa. Zot ti vin kot Etyenn, sezi li e anmenn li devan Konsey siperyer. 
ACT.6.13	La, zot ti anmenn serten dimoun ki ti fer bann fo lakizasyon kont li. Zot ti dir: Sa zonm i toultan pe koz kont nou Tanp sen ek Lalwa. 
ACT.6.14	Nou'n antann li dir ki Zezi ki sorti Nazaret, pou detri Tanp e sanz bann koutim ki Moiz in donn nou.
ACT.6.15	Tou bann manm Konsey ti fikse Etyenn e zot ti war son figir vin parey pour en lanz.
ACT.7.1	Gran-Pret ti demann Etyenn, “Eski sa i vre?”
ACT.7.2	Etyenn ti reponn: Mon bann frer e mon bann papa! Ekout mwan. Bondye dan son mazeste ti aparet avek nou zanset Abrahanm, kan i ti pe reste dan Mezopotami, avan ki i ti al reste Harann. 
ACT.7.3	I ti dir li: Kit ou pei ek ou fanmir e al dan sa pei ki mon pou montre ou
ACT.7.4	Alor, Abrahanm ti kit pei bann Kaldeen e i ti al reste Harann.
ACT.7.4	Apre lanmor son papa, Bondye ti fer li sorti Harann pour vin reste la kot zot pe reste ozordi
ACT.7.5	Bondye pa ti donn li okenn propriyete, pa menm en pti morso later pour met son lipye, me i ti promet pour donn li, ek son desandans, sa pei. Kan Bondye ti fer sa promes, Abrahanm ti napa zanfan
ACT.7.6	La sa ki Bondye ti dir li: Ou desandans pou viv dan en pei etranze, koman lesklav e zot pou ganny maltrete pandan 400 an. 
ACT.7.7	Me mon pou pas mon zizman lo sa nasyon ki'n fer zot lesklav. Apre, zot pou kit sa pei e zot pou vin ador mwan isi dan sa pei
ACT.7.8	Bondye ti fer en lalyans avek Abrahanm e donn li sirkonsizyon koman en siny. Alor, Abrahanm ti sirkonsi son garson Izaak, wityenm zour apre son nesans. Izaak ti fer parey: I ti sirkonsi Zakob, e Zakob ti sirkonsi nou douz patriars
ACT.7.9	Nou bann patriars ti zalou Zozef
ACT.7.10	I ti delivre li dan tou son bann difikilte. Bondye ti fer Zozef
ACT.7.11	Plitar, ti annan en gran lafanmin dan pei Lezip
ACT.7.12	Kan Zakob ti tande ki ti annan dible Lezip
ACT.7.13	Kan zot ti al dezyenm fwa, Zozef ti fer son bann frer konn li, e konmsa, Faraon ti konn bann fanmir Zozef
ACT.7.14	Alor, Zozef ti anvoy sers son papa Zakob ek tou son fanmir; ti annan an tou, 75 dimoun. 
ACT.7.15	Zakob
ACT.7.16	Zot lekor ti ganny transporte Sikenm e ganny antere dan en latonm ki Abrahanm ti'n aste pour en sonm larzan avek bann garson Hamor
ACT.7.17	Kan letan ti pros pour Bondye realiz son promes ki i ti'n fer avek Abrahanm, nou pep ti'n ogmante e vin nonbre dan Lezip. 
ACT.7.18	Dan sa letan, ti annan en nouvo lerwa Lezip ki pa ti'n konn Zozef
ACT.7.19	Sa lerwa ti tronp nou pep, maltret nou zanset e obliz zot abandonn zot bann pti baba e les zot mor.
ACT.7.20	Se dan sanmenm sa lepok ki Moiz ti ne. Moiz ti en zoli baba ki Bondye ti kontan. I ti ganny sonnyen pandan trwa mwan dan lakaz son papa. 
ACT.7.21	Kan i ti ganny abandonnen, fiy Faraon ti ranmas li, e sonny li koman son prop garson. 
ACT.7.22	Alor, Moiz ti ganny edike dan tou sa ki bann Ezipsyen ti devre konnen. I ti vin en zonm byen enportan, par parol koman par aksyon.
ACT.7.23	Kan Moiz ti ganny 40 an, i ti deside pour al war son bann frer Izraelit. 
ACT.7.24	Kan i ti war en Ezipsyen pe maltret enn parmi zot, i ti pran defans sa zonm ki ti pe ganny maltrete. Pour vanze, i ti touy sa Ezipsyen. 
ACT.7.25	I ti mazinen ki son bann frer Izraelit ti ava konpran ki Bondye ti pou servi li pour delivre zot; me zot pa ti konpran.
ACT.7.26	Lannmen, Moiz ti war de Izraelit pe lager e i ti oule met lape ant zot. I ti dir zot: Mon bann zanmi! Zot frer, akoz zot pe maltret kanmarad? 
ACT.7.27	Me sa enn ki ti pe fer ditor son kanmarad ti pous Moiz. I ti dir li: Lekel ki'n etabli ou koman nou sef e ziz? 
ACT.7.28	Eski ou oule touy mwan parey ou ti touy sa Ezipsyen yer?
ACT.7.29	Kan Moiz ti antann sa bann parol, i ti sove e i ti al viv dan pei Madyann, la kot i ti ganny de garson.
ACT.7.30	Anviron 40 an plitar, dan dezer pre avek Montanny Sinai, en lanz ti aparet avek Moiz dan laflanm en zarbis ki ti pe brile. 
ACT.7.31	Moiz ti etonnen ler i ti war en tel vizyon. I ti al pli pre pour gete, e i ti antann lavwa Senyer ki ti dir: 
ACT.7.32	Mwan Bondye ou bann zanset, Bondye Abrahanm, Izaak ek Zakob! Moiz ti konmans tranble e i pa ti oze gete.
ACT.7.33	Senyer ti dir li: Tir ou sandal, akoz landrwa kot ou pe debout i sen. 
ACT.7.34	Mon'n war soufrans mon pep dan Lezip. Mon'n antann zot soupir e mon'n desann pour delivre zot. Vini! Aprezan, mon pou anvoy ou Lezip
ACT.7.35	Sa Moiz, ki bann Izraelit ti rezete, kan zot ti dir li: Lekel ki'n etabli ou koman sef e ziz? Bondye ti anvoy li koman sef e liberater, par lentermedyer sa lanz ki ti aparet avek li dan sa zarbis.
ACT.7.36	Pour li fer bann Izraelit sorti Lezip, Moiz ti fer serten siny ek mirak dan sa pei, dan lanmer Rouz e pandan 40 an dan dezer
ACT.7.37	Se sa menm Moiz ki ti dir avek bann Izraelit: Bondye pou anvoy zot en profet parey mwan, ki pou sorti parmi zot prop pep
ACT.7.38	Li menm ki ti la avek pep Izrael ki ti'n rasanble dan dezer. I ti la avek nou bann zanset e avek lanz ki ti koz avek li lo montanny Sinai. I ti resevwar bann parol lavi pour transmet avek nou
ACT.7.39	Nou bann zanset ti refize obei li. Zot ti rezet li, e dan zot leker, zot ti oule retourn Lezip
ACT.7.40	Alor, zot ti dir avek Aaron: Fer bann bondye pour nou, ki pou mars devan nou. Nou pa konnen ki'n devenir avek sa Moiz ki'n tir nou Lezip
ACT.7.41	Alor, zot ti fabrik en zenn toro; zot ti ofer li sakrifis; e zot ti fete, selebre avek sa ki zot prop lanmen ti'n fabrike
ACT.7.42	Me Bondye ti tourn ledo kont zot, e les zot ador bann zetwal dan lesyel, parey in ekri dan liv bann profet:
ACT.7.42	Pep Izrael! Eski pour mwan
ACT.7.42	ki zot ti ofer bann sakrifis lape ek sakrifis konplet,
ACT.7.42	pandan 40 an dan dezer?
ACT.7.43	Zot ti anmenn latant Molek, zot Bondye,
ACT.7.43	ek zetwal zot bondye Refann,
ACT.7.43	sa bann zidol ki zot ti fer pour adore.
ACT.7.43	Pour sa rezon,
ACT.7.43	mon pou deport zot lo lot kote Babilonn.
ACT.7.44	Nou bann zanset ti annan Latant Temwannyaz avek zot dan dezer. Sa Latant ti'n ganny fer egzakteman parey Bondye ti'n ordonn Moiz: Annefe, Bondye ti'n dir Moiz reprodwir sa model ki i ti'n war. 
ACT.7.45	Sa Latant ti ganny transmet avek nou bann zanset ki ti vin apre. Plitar, zot ti anmenn li avek zot, kan avek Zozye, zot ti pran pei bann nasyon ki Bondye ti fer disparet devan zot. Sa Latant ti reste ziska lepok David
ACT.7.46	ki ti'n resevwar faver Bondye. I ti demann permisyon pour fer en lakaz pour Bondye Zakob
ACT.7.47	Me se Salomon ki ti fer en lakaz pour Bondye.
ACT.7.48	Me parey profet i deklare, Bondye ki dan lesyel, pa reste dan lakaz konstri par zonm:
ACT.7.49	Lesyel i mon tronn, Senyer i deklare,
ACT.7.49	e later i en marspye anba mon lipye.
ACT.7.49	Ki kalite lakaz ou kapab konstri pour mwan?
ACT.7.49	Kote mon pou kapab repoze?
ACT.7.50	Pa mwan menm ki'n kree tousala
ACT.7.51	Zot bann zonm antete; zot leker ek zot zorey pa'n ganny sirkonsi. Zot fermen avek mesaz Bondye. Zot touzour pe reziste Lespri-Sen. Zot parey zot bann zanset. 
ACT.7.52	Lekel profet ki zot bann zanset pa'n persekite? Zot in touy tou bann ki'n anons larive sa enn ki Zis. Aprezan, li menm ki zot in trai e ki zot in touye. 
ACT.7.53	Zot ki'n resevwar Lalwa Bondye par lentermedyer bann lanz, zot pa'n obei sa Lalwa.
ACT.7.54	Kan zot ti antann sa bann parol, bann manm Konsey ti pran en gran lakoler, e zot ti grens zot ledan kont Etyenn. 
ACT.7.55	Me ranpli avek Lespri-Sen, Etyenn ti lev lizye e fikse lesyel. I ti war mazeste Bondye, avek Zezi pe debout lo kote drwat Bondye. 
ACT.7.56	I ti dir, “Mon war lesyel ouver, e Fis-de-Lonm pe debout lo kote drwat Bondye.”
ACT.7.57	Alor, zot ti konmans kriye; zot ti bous zot zorey e zot tou ansanm, zot ti sot lo li. 
ACT.7.58	Zot ti trenn li an deor lavil e konmans saboul li avek ros pour touy li. Bann temwen ti kit zot lenz pour veye, avek en zennonm ki ti apel Sol. 
ACT.7.59	Pandan ki i ti pe ganny saboule, Etyenn ti fer sa lapriyer, “Senyer Zezi! Resevwar mon lespri!”
ACT.7.60	I ti tonm azenou e kriye avek en lavwa for, “Senyer! Pardonn zot pour sa pese!”
ACT.7.60	Apre sa bann parol, Etyenn ti mor.
ACT.8.1	Sol ti dakor avek sa bann ki ti touy Etyenn.
ACT.8.1	Sa menm zour, en gran persekisyon kont Legliz Zerizalenm ti konmanse. Tou bann krwayan, eksepte bann zapot, ti sov dan bann rezyon Zide ek Samari. 
ACT.8.2	Serten zonm byen relizye ti anter Etyenn e zot ti plere lo son lanmor.
ACT.8.3	Kanta Sol, i ti konmans detri Legliz. I ti al dan tou bann lakaz, enn apre lot, e tir bann krwayan, zonm koman fanm e zet zot dan prizon.
ACT.8.4	Bann krwayan ki ti'n disperse, ti al partou pour anons Bonn Nouvel. 
ACT.8.5	Filip ti al dan lavil Samari kot i ti konmans anons Mesi avek bann zabitan. 
ACT.8.6	Lafoul dimoun ti ekout byen tou sa ki Filip ti dir, sirtou kan zot ti war sa bann mirak ki i ti pe fer: 
ACT.8.7	Move lespri ti sorti dan bann malad avek leokri. En gran kantite paralize ek bann ki pa ti kapab marse ti osi ganny geri. 
ACT.8.8	Alor, ti annan lazwa dan sa lavil.
ACT.8.9	Me ti annan dan sa menm lavil, en zonm ki ti apel Simon. Pandan en pe letan, i ti pe etonn bann zabitan Samari par son bann pratik mazik. I ti fer li pas pour en zonm byen enportan. 
ACT.8.10	Tou dimoun, pli pti ziska pli gran, ti montre bokou lentere pour li. Zot ti dir: Sa zonm i li menm manifestasyon pwisans Bondye ki zot apel Gran Pouvwar.
ACT.8.11	Alor, zot ti donn li bokou latansyon, akoz depi lontan i ti pe pratik son mazik e etonn dimoun. 
ACT.8.12	Me, kan zot ti krwar dan Bonn Nouvel ki Filip ti pe anonse lo Rwayonm Bondye ek Zezi-Kri, zot ti fer zot ganny batize, zonm konman fanm. 
ACT.8.13	Alor, Simon osi ti krwar. I ti ganny batize e i pa ti kit Filip. Bann siny ek mirak ki Filip ti fer ti etonn li bokou.
ACT.8.14	Bann zapot ki ti Zerizalenm, ti aprann ki bann zabitan Samari ti'n resevwar Parol Bondye. Alor, zot ti anvoy Pyer ek Zan kot zot. 
ACT.8.15	Kan zot ti ariv Samari, Pyer ek Zan ti priye pour ki bann krwayan i ganny Lespri-Sen. 
ACT.8.16	Annefe, Lespri-Sen pa ti'n ankor vin lo personn parmi zot. Zot ti'n zis ganny batize lo non Senyer Zezi. 
ACT.8.17	Alor, Pyer ek Zan ti enpoz lanmen lo zot e zot ti resevwar Lespri-Sen.
ACT.8.18	Simon ti war Lespri vin lo bann krwayan kan bann zapot ti enpoz lanmen lo zot. Alor, i ti ofer Pyer ek Zan en sonm larzan. 
ACT.8.19	I ti dir zot, “Donn mwan osi sa pouvwar, pour ki mwan osi, kan mon ava enpoz lanmen lo en dimoun, i ava ganny Lespri-Sen.”
ACT.8.20	Me Pyer ti reponn li, “Ou larzan ava mor ansanm avek ou, akoz ou mazinen ki ou kapab aste kado Bondye avek larzan. 
ACT.8.21	Ou napa okenn par, ni drwa dan sa travay, akoz ou pa onnet dan ou leker devan Bondye. 
ACT.8.22	Sanz ou move lentansyon e priy Senyer pour ki i pardonn ou si posib, ou move lentansyon. 
ACT.8.23	Mon war ki ou ranpli avek lanmertim e ki ou'n vin prizonnyen ou pese.”
ACT.8.24	Simon ti reponn, “Ou menm, priy Senyer pour mwan pour ki okenn sa bann keksoz ki ou'n dir pa ariv mwan.”
ACT.8.25	Apre ki zot ti'n rann temwannyaz e anons Parol Bondye, Pyer ek Zan ti retourn Zerizalenm. Pandan zot vwayaz, zot ti anons Bonn Nouvel dan en kantite vilaz Samari.
ACT.8.26	En lanz Senyer ti dir avek Filip, “Leve! Al dan direksyon Sid, lo semen ki sorti Zerizalenm pour al Gaza, en semen kot napa personn.”
ACT.8.27	Deswit, Filip ti leve e i ti ale. Lo son semen, i ti war en enik Etyopyen, en zofisye enportan ki ti ansarz trezor Kandas
ACT.8.28	I ti pe retourn se li. I ti pe asize dan son kales e pe lir liv profet Ezai.
ACT.8.29	Lespri-Sen ti dir avek Filip, “Avans pre avek sa kales.” 
ACT.8.30	Filip ti depese e i ti antann sa zonm pe lir dan liv profet Ezai. I ti demann li, “Eski ou konpran sa ki ou pe lir?”
ACT.8.31	Sa zonm ti reponn, “Ki mannyer mon kapab konpran, si personn pa eksplik mwan?”
ACT.8.31	I ti envit Filip pour mont dan son kales e asiz akote li. 
ACT.8.32	La pasaz ki i ti pe lir:
ACT.8.32	I ti ganny anmennen koman en mouton labatwar.
ACT.8.32	I ti parey en zenn mouton,
ACT.8.32	trankil devan bann ki raz son lalenn.
ACT.8.32	I pa ti ouver labous.
ACT.8.33	Dan son imilyasyon, zot in priv li son drwa.
ACT.8.33	Lekel ki pou kapab tras son desandans?
ACT.8.33	Annefe, son lavi lo later in ganny terminen
ACT.8.34	Sa zofisye ti demann Filip, “Dir mwan, lo ki sennla sa profet pe koze? Eski i pe koz lo li menm, oubyen lo en lot dimoun?”
ACT.8.35	Alor, konmansan par sa pasaz Lekritir, Filip ti anons li Bonn Nouvel konsernan Zezi.
ACT.8.36	Zot ti kontiny zot vwayaz e ariv dan en landrwa kot ti annan delo. Sa zofisye ti dir, “I annan delo la! Napa okenn rezon ki anpes mwan ganny batize.”
ACT.8.37	Filip ti dir li, “Ou kapab ganny batize, si ou krwar avek tou ou leker.”
ACT.8.37	Sa zonm ti reponn, “Mon krwar ki Zezi-Kri i Garson Bondye
ACT.8.38	I ti fer aret son kales. Filip ek sa zofisye ti desann tou le de dan delo, e Filip ti batiz li.
ACT.8.39	Kan tou le de ti'n sorti dan delo, Lespri Senyer ti sezi Filip e anmenn li. Sa zofisye pa ti war li ankor, me i ti kontinyen son semen dan lazwa.
ACT.8.40	Kanta a Filip, i ti ariv dan en landrwa ki apel Asdod
ACT.9.1	Pandan sa letan, Sol, ti kontinyen menase pour touy bann disip Senyer. I ti al war Gran-Pret 
ACT.9.2	e demann li bann let lentrodiksyon pour bann sinagog Damas. Konmsa, si i trouv okenn dimoun, zonm oubyen fanm, ki pe swiv Semen Senyer, i ava kapab aret zot e anmenn zot Zerizalenm.
ACT.9.3	I ti lo semen Damas, pre avek lavil, kan toutakou, en lalimyer sorti dan lesyel, ti klere otour li. 
ACT.9.4	I ti tonm ater e i ti antann en lavwa ki ti dir li: Sol! Sol! Akoz ou persekit mwan?
ACT.9.5	I ti demande, “Lekel ou Senyer?”
ACT.9.5	Sa lavwa ti reponn: Mwan menm Zezi ki ou pe persekite. 
ACT.9.6	Me leve, al dan lavil e la, ou ava ganny dir tou sa ki ou annan pour fer.
ACT.9.7	Bann zonm ki ti pe vwayaz avek Sol ti arete. Zot pa ti kapab dir en mo. Zot ti antann lavwa, me zot pa ti war personn. 
ACT.9.8	Sol ti lev debout e ouver lizye; me i pa ti war kler. Zot ti atrap son lanmen e kondwir li Damas. 
ACT.9.9	Pandan trwa zour i pa ti war kler, e pandan sa letan i pa ti ni manze, ni bwar.
ACT.9.10	Dan lavil Damas, ti annan en disip ki ti apel Ananyas. Dan en vizyon, Senyer ti aparet avek li. I ti dir li, “Ananyas!”
ACT.9.10	I ti reponn, “Wi! Senyer.”
ACT.9.11	Senyer ti dir li, “Al toudswit dan semen ki apel Drwat, dan lakaz Zida. Demande pour war en zonm ki apel Sol e ki sorti Tars. Konmela menm, i pe priye. 
ACT.9.12	Dan en vizyon, i'n war en zonm ki apel Ananyas ki pe antre e poz lanmen lo li pour ki i revwar kler.”
ACT.9.13	Ananyas ti reponn, “Senyer! Bokou dimoun in koz avek mwan konsernan sa zonm. Zot in rakont mwan sa kantite soufrans ki i'n fer ou bann fidel ki dan Zerizalenm. 
ACT.9.14	La i'n vin Damas avek pouvwar ki bann gran-pret in donn li pour aret tou bann ki envok ou non.”
ACT.9.15	Me Senyer ti dir li, “Ale! Akoz mon'n swazir sa zonm pour ki tou bann nasyon, bann lerwa ek pep Izrael i konn mwan. 
ACT.9.16	Mon pou montre li tou sa ki i pou bezwen soufer akoz mon non.”
ACT.9.17	Alor, Ananyas ti ale. I ti ariv dan sa lakaz kot i ti enpoz lanmen lo Sol. I ti dir li, “Sol, mon frer! Senyer Zezi ki ti aparet avek ou lo semen kan ou ti pe vini, i'n anvoy mwan kot ou pour ki ou revwar kler e ki ou ranpli avek Lespri-Sen.”
ACT.9.18	Toudswit en keksoz ki ti resanble en bann lekay ti sorti dan lizye Sol ki ti kapab revwar kler. I ti leve e i ti ganny batize. 
ACT.9.19	Apre i ti manze e i ti reganny son lafors.
ACT.9.19	Sol ti reste en pti pe letan avek bann disip ki ti Damas. 
ACT.9.20	Deswit, i ti konmans proklanmen dan bann sinagog ki Zezi i Garson Bondye. 
ACT.9.21	Tou dimoun ki ti antann li ti etonnen. Zot ti demande: Pa li menm sa zonm ki ti pe fer fraka Zerizalenm kont tou bann ki ador Zezi? I'n vin isi pour fer parey, pour aret sa bann dimoun e retourn avek zot kot bann gran-pret.
ACT.9.22	Me Sol ti pres avek plis lafors ankor. Bann Zwif ki ti pe reste Damas ti nepli konnen ki repons pour donn li kan i ti montre ki Zezi i li menm Mesi.
ACT.9.23	Apre en serten letan, bann Zwif ti fer konplo pour touy Sol. 
ACT.9.24	Me i ti ganny averti lo sa konplo. Aswar koman lizour, zot ti vey laport lavil, pour zot touy li. 
ACT.9.25	Me dan lannwit, son bann disip ti pran li e fer li desann lot kote miray lavil dan en pannyen.
ACT.9.26	Kan Sol ti ariv Zerizalenm, i ti esey zwenn ansanm avek bann disip. Me zot tou zot ti per li, akoz zot pa ti krwar ki i ti vreman en disip. 
ACT.9.27	Alor, Barnabas ti pran li e anmenn li kot bann zapot. I ti rakont zot koman Sol ti war Senyer lo semen, e Senyer ti koz avek li. I ti eksplike koman, ler i ti Damas, Sol ti pres avek lasirans, lo Zezi.
ACT.9.28	Apartir sa moman, Sol ti ale vini dan Zerizalenm avek bann disip e i ti pres avek lasirans lo non Zezi. 
ACT.9.29	I ti osi koz avek bann Zwif ki koz Grek e diskit avek zot; me zot ti esey touy li. 
ACT.9.30	Kan bann frer ti dekouver sa, zot ti anvoy li Sezare e fer li al Tars.
ACT.9.31	Antretan, Legliz dan Zide, dan Galile e dan Samari antye, ti pe viv anpe. I ti vin solid; i ti devlope, e soumi dan respe pour Senyer; i ti ogmante gras a led Lespri-Sen.
ACT.9.32	Pyer ti vwayaz en pe partou parmi bann krwayan. En zour, i ti al vizit bann fidel ki ti reste Lida. 
ACT.9.33	La, i ti war en zonm ki ti apel Ene, ki ti paralize e pa'n kit son lili depi 8 an. 
ACT.9.34	Pyer ti dir li, “Ene! Zezi-Kri i geri ou. Leve e aranz ou lili.”
ACT.9.34	Deswit i ti leve. 
ACT.9.35	Tou bann zabitan Lida ek Saronn ki ti war li, ti met zot lafwa dan Senyer.
ACT.9.36	Dan lavil Zope, ti annan parmi bann disip, en fanm ki ti apel Tabita. Son non ti Dorkas an Grek, savedir gazel. I ti touzour okipe pe fer dibyen e pe ed bann pov. 
ACT.9.37	Dorkas ti tonm malad e i ti mor. Apre ki zot ti'n benny li, zot ti depoz li dan en lasanm dan letaz. 
ACT.9.38	Bann disip ki ti Zope, ti tande ki Pyer ti Lida, en lavil pros avek Zope. Zot ti anvoy de zonm avek sa mesaz: “Nou sipliy ou vin kot nou, deswit.”
ACT.9.39	Osito, Pyer ti al avek zot. Kan i ti arive, zot ti anmenn li dan sa lasanm ki ti dan letaz. Tou bann vev ti apros li, an pleran. Zot ti montre li tou bann semiz ek lezot lenz ki Dorkas ti fer, kan i ti ankor vivan. 
ACT.9.40	Pyer ti fer tou dimoun sorti. I ti azenou e priye. Apre, i ti vir ver sa lekor. I ti dir, “Tabita, Leve!”
ACT.9.40	Sa fanm ti ouver lizye, e kan i ti war Pyer, i ti redres li e asize. 
ACT.9.41	Pyer ti atrap son lanmen e ed li pour leve. Apre, Pyer ti apel bann krwayan ek bann vev e prezant zot Dorkas vivan.
ACT.9.42	Sa nouvel ti fannen partou dan Zope, e bokou dimoun ti krwar dan Senyer.
ACT.9.43	Pyer ti reste en pe letan Zope, kot en zonm ki ti apel Simon, en travayer lapo.
ACT.10.1	Ti annan en zonm dan Sezare ki ti apel Korney. I ti en kaptenn dan larme Romen, dan Reziman Italyen. 
ACT.10.2	Sa zonm ki ti annan respe pour Bondye, ti byen relizye. Avek son fanmir, i ti touzour priy Bondye. I ti fer bokou lomonn bann pov parmi pep Zwif e priye regilyerman.
ACT.10.3	En zour, ver 3 er apremidi, i ti ganny en vizyon. I ti war byen klerman en lanz Bondye antre se li. Sa lanz ti dir li, “Korney!”
ACT.10.4	I ti get lanz avek lafreyer. I ti dir, “Ki i annan Senyer?”
ACT.10.4	Lanz ti reponn li, “Bondye in ekout ou bann lapriyer e in war ou bann lomonn anver bann pov. I pa'n oubliy ou. 
ACT.10.5	Aprezan, anvoy detrwa zonm Zope pour al sers en serten Simon ki osi apel Pyer. 
ACT.10.6	I pe reste kot en travayer lapo ki apel Simon e ki reste dan en lakaz lo bor lanmer.”
ACT.10.7	Kan lanz ki ti'n fek koz avek li ti'n ale, Korney ti apel de parmi son bann serviter ek en solda byen relizye ki ti dan son servis depi lontan. 
ACT.10.8	I ti rakont zot tou sa ki ti'n arive. Apre, i ti anvoy zot Zope.
ACT.10.9	Lannmen, ver midi, letan zot ti pe vwayaze e pe apros Zope, Pyer ti mont lo twa lakaz pour priye. 
ACT.10.10	I ti lafen e i ti anvi manze. Pandan ki zot ti pe prepar manze pour li, i ti ganny en vizyon. 
ACT.10.11	I ti war lesyel ouver e en lobze ti desann. Sa lobze ti resanble en gran nap atase par son kat kwen e desann ziska ater. 
ACT.10.12	Ladan, ti annan tou kalite zannimo kat lapat, reptil, ek toudsort kalite zwazo. 
ACT.10.13	En lavwa ti dir li: Pyer! Leve, touye e manze.
ACT.10.14	Me Pyer ti reponn, “Non Senyer! Zanmen mon'n manz nanryen ki enpir
ACT.10.15	Sa lavwa ti dir li ankor: Pa bezwen apel enpir, sa ki Bondye in deklar pir.
ACT.10.16	Sa ti ariv pandan trwa fwa, e apre, sa lobze ti remont dan lesyel.
ACT.10.17	Pyer ti demann son lekor, ki sinifikasyon sa vizyon ki i ti'n gannyen.
ACT.10.17	Pandan sa letan, bann zonm ki Korney ti'n anvoye, ti arive devan laport, pour demande kote Simon i reste. 
ACT.10.18	Zot ti lev lavwa e demande, “Lanmenm kot Simon ki osi apel Pyer i reste?”
ACT.10.19	Pyer ti ankor pe reflesi lo sinifikasyon sa vizyon, kan Lespri ti dir li, “Ekoute! I annan isi trwa zonm ki pe rod ou. 
ACT.10.20	Leve! Desann, e al avek zot san ezite, akoz mwan menm ki'n anvoy zot.”
ACT.10.21	Alor, Pyer ti desann kot sa bann zonm. I ti dir zot, “Mwan menm sa dimoun ki zot pe rode. Ki rezon ki'n anmenn zot isi?”
ACT.10.22	Zot ti reponn, “Nou'n vin isi anvoye par Korney, en kaptenn dan larme Romen, en zonm zis, ki annan respe pour Bondye. Tou bann Zwif i annan bokou lestim pour li. En lanz Bondye in ordonn li pour anvoy sers ou pour li ekout sa ki ou annan pour dir.”
ACT.10.23	Pyer ti akey zot koman son bann envite. Zot ti pas lannwit la.
ACT.10.23	Lannmen, Pyer ti leve e al avek zot. Detrwa bann frer krwayan dan Zope ti akonpanny li. 
ACT.10.24	Son lannmen, zot ti ariv Sezare. Korney ti pe esper zot avek tou bann manm son fanmir ek zanmi entim ki i ti'n envite. 
ACT.10.25	Kan Pyer ti arive, Korney ti vin zwenn li e i ti tonm ater devan son lipye avek gran respe. 
ACT.10.26	Me Pyer ti fer li leve. I ti dir li, “Leve! Mwan osi mon zis en zonm.”
ACT.10.27	Pandan ki i ti pe kontinyen koz avek Korney, i ti antre dan lakaz, kot en kantite dimoun ti'n rasanble. 
ACT.10.28	I ti dir zot, “Zot konnen ki en Zwif pa devret frekant en etranze, oubyen antre dan son lakaz. Me Bondye in montre mwan ki mon pa devret konsider personn koman enpir. 
ACT.10.29	Pour sa rezon, kan ou ti apel mwan, mon pa'n refize vini. Alor mon ti ava kontan konnen akoz ou'n fer apel mwan.”
ACT.10.30	Korney ti reponn, “I annan trwa zour, apepre sa ler, mon ti pe priye ver 3 er apremidi, parey labitid. Toutakou, mon ti war en zonm dan en lenz blan, klate, debout devan mwan. 
ACT.10.31	I ti dir mwan: Korney! Bondye in antann ou lapriyer e i pa'n oubliy ou bann lomonn. 
ACT.10.32	Alor, anvoy detrwa zonm Zope pour al sers Simon, nonmen Pyer. I pe reste dan lakaz Simon, en travayer lapo, ki reste obor lanmer.
ACT.10.33	Deswit mon'n anvoy dimoun sers ou, e ou'n aksepte vini. Aprezan, nou'n rasanble devan Bondye pour ekout mesaz ki Senyer in ordonn ou pour dir nou.”
ACT.10.34	Pyer ti pran laparol. I ti dir, “Aprezan, mon vreman konpran ki Bondye pa fer preferans pour personn, 
ACT.10.35	me dan nenport ki nasyon, tou dimoun ki annan respe pour li e ki fer sa ki byen, Bondye i kontan zot. 
ACT.10.36	Zot konnen ki Bondye in anvoy son mesaz pour pep Izrael pour anons Bonn Nouvel lape par Zezi-Kri; li menm ki Senyer pour tou dimoun.
ACT.10.37	Zot konnen ki, apre batenm ki Zan ti prese, sa mesaz i'n ganny proklanmen atraver Zide antye, konmansan par Galile.
ACT.10.38	Zot konnen koman Bondye ti konsakre Zezi ki sorti Nazaret avek pouvwar son Lespri-Sen. Zot osi konnen koman Zezi, partou kot i ti ale, ti fer dibyen e geri tou bann dimoun ki ti anba pouvwar dyab, akoz Bondye ti avek li.
ACT.10.39	E nou, nou temwen tou sa ki i'n fer dan pei bann Zwif e dan Zerizalenm. I ti ganny touye, kloute lo en lakrwa. 
ACT.10.40	Me Bondye ti resisit li trwazyenm zour, e fer li aparet 
ACT.10.41	non pa avek tou dimoun, me avek nou ki Bondye in swazir davans koman son bann temwen. Nou'n manze e bwar ansanm avek li apre ki Bondye ti'n resisit li
ACT.10.42	I'n ordonn nou prese e anons avek lepep ki se li menm ki Bondye in etabli pour ziz bann vivan ek bann mor. 
ACT.10.43	Tou bann profet in koz lo li. Zot in dir ki sa enn ki krwar dan li pou ganny pardon son bann pese par pouvwar son non.”
ACT.10.44	Pandan ki Pyer ti pe koze, Lespri-Sen ti desann lo tou sa bann dimoun ki ti la pe ekout Laparol. 
ACT.10.45	Bann krwayan Zwif ki ti'n vin akonpanny Pyer ti byen etonnen pou war ki Bondye ti'n devers son Lespri-Sen lo bann non-Zwif osi. 
ACT.10.46	Zot ti pe koz dan bann lalang etranze e rann glwar Bondye.
ACT.10.47	Alor, Pyer ti dir, “Eski nou kapab refize batiz sa bann dimoun avek delo, alor ki zot in fini resevwar Lespri-Sen parey nou?”
ACT.10.48	I ti donn lord batiz zot lo non Zezi-Kri. Alor, zot ti envit Pyer pour reste ankor detrwa zour avek zot.
ACT.11.1	Bann zapot ek bann frer dan Zide ti tande ki bann non-Zwif osi ti'n aksepte Parol Bondye. 
ACT.11.2	Alor, kan Pyer ti retourn Zerizalenm, bann krwayan ki ti'n ganny sirkonsi, ti kritik li. 
ACT.11.3	Zot ti dir li, “Akoz ou'n antre dan lakaz dimoun ki pa sirkonsi, e manz avek zot?”
ACT.11.4	Alor, Pyer ti rakont zot an detay tou sa ki ti'n pase, 
ACT.11.5	“Mon ti dan lavil Zope e mon ti pe priye kan mon ti ganny en vizyon. Mon ti war en lobze pe desann: En keksoz koman en gran nap atase par son kat kwen sorti dan lesyel e desann kot mon ti ete. 
ACT.11.6	Mon ti get byen ladan e mon ti war zannimo kat lapat, bebet feros, reptil ek zwazo. 
ACT.11.7	Mon ti antann en lavwa ki ti dir mwan: Pyer! Leve, touye, e manze.”
ACT.11.8	Mon ti reponn, “Non Senyer! Zanmen keksoz enpir in deza antre dan mon labous.”
ACT.11.9	Me sa lavwa sorti dan lesyel ti dir en dezyenm fwa: Pa apel enpir sa ki Bondye in pirifye.
ACT.11.10	Sa ti ariv pandan trwa fwa. Apre, tou ti remont dan lesyel.
ACT.11.11	Dan sa menm moman, trwa zonm ti ariv kot lakaz kot nou ti ete. Zot ti'n ganny anvoye sorti Sezare pour vin kot mwan. 
ACT.11.12	Lespri-Sen ti dir mwan al avek sa bann zonm san okenn ezitasyon. Sa sis frer ki mon'n anmenn isi ti akonpanny mwan Sezare e nou tou, nou ti antre dan lakaz Korney.
ACT.11.13	Sa zonm ti rakont nou koman i ti war dan son lakaz, en lanz ki ti pe debout e ki ti dir li: Anvoy detrwa zonm Zope pour al sers Simon ki osi apel Pyer. 
ACT.11.14	I ava anons ou mesaz Bondye ki pou sov ou avek tou ou fanmir.
ACT.11.15	Letan mon ti'n konmans koze, Lespri-Sen ti desann lo zot tou, parey i ti desann lo nou o konmansman.
ACT.11.16	Alor, mon ti rapel parol ki Senyer ti dir: Zan ti batiz avek delo, me zot pou resevwar batenm dan Lespri-Sen
ACT.11.17	Si Bondye in ofer zot menm kado ki i'n donn nou kan nou ti krwar dan Senyer Zezi-Kri, ki mwan mon ete pour kapab al kont Bondye?
ACT.11.18	Apre ki zot ti'n antann sa bann parol, zot ti reste trankil e zot ti rann glwar Bondye. Zot ti dir: Alor i vre ki Bondye in donn bann ki pa Zwif, posibilite pour sanz zot fason viv e resevwar sa nouvo lavi!
ACT.11.19	Persekisyon
ACT.11.20	Sepandan, detrwa krwayan ki ti sorti Sip ek Sirenn ti vin Antyos. Zot ti osi koz avek bann Grek e anons zot Bonn Nouvel lo Senyer Zezi. 
ACT.11.21	Pwisans Senyer ti avek zot: En gran kantite dimoun ti krwar e aksepte tourn ver Senyer.
ACT.11.22	Sa nouvel ti ariv dan Legliz Zerizalenm. Alor, zot ti anvoy Barnabas Antyos. 
ACT.11.23	Kan i ti ariv Antyos, i ti war ki mannyer Bondye ti'n beni son pep. I ti kontan e i ti ankouraz zot pour reste fidel anver Senyer. 
ACT.11.24	Annefe, Barnabas ti en zonm bon, ranpli avek Lespri-Sen; i ti annan lafwa. En kantite dimoun ti krwar e aksepte swiv Senyer.
ACT.11.25	Alor, Barnabas ti al Tars pour al rod Sol. 
ACT.11.26	Kan i ti'n war li, i ti anmenn li Antyos. Zot ti pas enn an ansanm avek sa Legliz e zot ti ansenny en kantite dimoun. Se la Antyos ki pour premye fwa, bann krwayan ti ganny apele kretyen.
ACT.11.27	Dan sa letan, serten profet ti sorti Zerizalenm pour al Antyos. 
ACT.11.28	Enn parmi zot ki ti apel Agabis, ti leve. Gide par Lespri, i ti anonse ki pou annan byento en gran lafanmin lo later antye. Sa ti arive dan lepok kan Klod ti lanperer
ACT.11.29	Alor, bann disip ti deside dapre zot mwayen, anvoy en kontribisyon pour bann frer ki ti reste dan Zide. 
ACT.11.30	Zot ti anvoy zot don kot bann ansyen dan Zide par lentermedyer Barnabas ek Sol.
ACT.12.1	Dan sa letan, lerwa Herod
ACT.12.2	I ti fer touy Zak, frer Zan, par lepe. 
ACT.12.3	Kan i ti war ki tousala ti fer plezir bann Zwif, i ti osi fer aret Pyer. Sa ti pas pandan lafet Dipen san lelven
ACT.12.4	Donk, kan Pyer ti'n ganny arete, Herod ti fer met li dan prizon. I ti donn lord pour ki kat group solda i vey li. I ti annan lide fer ziz li an piblik apre Pak. 
ACT.12.5	Pandan ki Pyer ti dan prizon, bann manm Legliz ti pe priy Bondye pour li avek bokou ferver.
ACT.12.6	Sa menm swar, kan Herod ti pou fer li paret devan lakour, Pyer ti pe dormi ant de solda. I ti'n ganny atase avek de lasenn. Ti osi annan bann gard devan laport prizon. 
ACT.12.7	Toutakou, en lanz Senyer ti aparet e en lalimyer ti ekler sa kaso. Lanz ti tap Pyer dan son kote e revey li, “Leve, vit!”
ACT.12.7	Bann lasenn lo son pwannyen ti tonbe. 
ACT.12.8	Lanz ti dir li, “Met ou sang e atas ou sandal.”
ACT.12.8	Pyer ti fer parey lanz ti dir li. Lanz ti dir li ankor, “Met ou palto e swiv mwan.”
ACT.12.9	Pyer ti sorti e swiv lanz. I pa ti realize ki sa ki lanz ti pe fer ti reel. I ti krwar ki i ti pe ganny en vizyon.
ACT.12.10	Zot ti pas premye group gard, apre dezyenm e zot ti ariv kot baro an fer ki vir kote lavil. Sa baro ti ouver tousel devan zot e zot ti sorti. Zot ti desann dan lari, e toutakou lanz ti kit Pyer.
ACT.12.11	Alor, Pyer ti realize sa ki ti'n ariv li. I ti dir, “Aprezan mon war ki tousala i vre: Senyer in anvoy son lanz. I'n delivre mwan anba pouvwar Herod e anba tou dimal ki bann Zwif ti pe swete ariv mwan.”
ACT.12.12	Kan Pyer ti realize kot i ti ete, i ti al kot Mari, manman Zan ki ti osi apel Mark. Plizyer dimoun ti'n rasanble laba e zot ti pe priye. 
ACT.12.13	Pyer ti tap laport. En servant ki ti apel Rod ti vin ouver. 
ACT.12.14	Me ler i ti rekonnet lavwa Pyer, dan son kontantman, i pa ti ouver laport, me i ti taye pour al anonse ki Pyer ti la deor. 
ACT.12.15	Zot ti dir li, “Ou fol!”
ACT.12.15	Me i ti ensiste ki i vre. Alor zot ti dir, “Sa i son lanz!”
ACT.12.16	Pyer ti kontinyen tap laport. Kan zot ti ouver e war li, zot ti reste etonnen. 
ACT.12.17	I ti fer siny avek son lanmen pour zot reste trankil e i ti eksplike koman Senyer ti'n delivre li dan prizon. I ti azoute, “Al anons sa Zak ek lezot bann frer.”
ACT.12.17	Apre, i ti sorti e al en lot landrwa.
ACT.12.18	Kan lizour ti fer, ti annan en bann lazitasyon parmi bann solda ki ti pe demande ant zot sa ki ti'n arive avek Pyer. 
ACT.12.19	Herod ti fer rod li, me zot pa ti trouv li. I ti fer kestyonn bann gard e donn lord pour met zot anmor. Answit, Pyer ti kit Zide e al Sezare kot i ti reste pandan en serten letan.
ACT.12.20	Herod ti pran en gran lakoler avek bann zabitan Tir ek Sidon. Alor, sa bann zabitan ti tonm dakor pour al war li. Zot ti ganny dan zot kote Blastis, en zofisye enportan dan servis lerwa, pour al demann lerwa Herod pour fer lape. Annefe, zot pei ti depann lo son rwayonm pour ganny aprovizyonnen.
ACT.12.21	Lo zour fikse, Herod ti met son lenz rwayal, asiz lo son tronn e adres lepep. 
ACT.12.22	Lepep ti kriye, “Sa pa en zonm ki pe koze, me en bondye!”
ACT.12.23	Me dan sa menm moman, en lanz Senyer ti frap Herod
ACT.12.24	Sepandan Parol Bondye ti fannen e progrese plis ankor. 
ACT.12.25	Kan Barnabas ek Sol ti'n termin zot misyon Zerizalenm, zot ti retournen e anmenn avek zot Zan, ki ti osi apel Mark.
ACT.13.1	Dan Legliz Antyos, ti annan bann profet ek bann ansennyan: Barnabas, Simeon, ki zot ti apel Nizer, Lisiis ki sorti Sirenn, Manaen ki ti'n grandi avek gouverner Herod
ACT.13.2	En zour, pandan ki zot ti pe ador Senyer e fer zenn, Lespri-Sen ti dir zot, “Met Barnabas ek Sol apar. Mon'n swazir zot pour akonpli en misyon.”
ACT.13.3	Alor, zot ti priye e zennen. Apre, bann zapot ti enpoz lanmen lo zot e les zot ale.
ACT.13.4	Alor, Barnabas ek Sol ki ti'n ganny anvoye par Lespri-Sen, ti desann Selesi, kot zot ti anbarke pour al dan zil Sip. 
ACT.13.5	Zot ti ariv Salamin, kot zot ti konmans anons Parol Bondye dan bann sinagog Zwif. Zan-Mark ti osi avek zot pour ed zot.
ACT.13.6	Zot ti travers zil antye ziska Pafos. La, zot ti rankontre en mazisyen, en Zwif, en fo profet, ki ti apel Bar-Zezi. 
ACT.13.7	I ti en zanmi gouverner zil, ki ti apel Serziis Polis, en zonm tre entelizan. Sa gouverner ti konvok Barnabas ek Sol pour vin devan li, pour li antann Parol Bondye. 
ACT.13.8	Me mazisyen Elimas, sa i son non an Grek, ti opoz Barnabas ek Sol. I ti oule anpes gouverner krwar dan Parol Bondye. 
ACT.13.9	Alor, Sol ki ti osi apel Pol
ACT.13.10	I ti dir li, “Ou piti dyab, lennmi tou sa ki byen, ranpli avek riz ek malis! Kan eski ou pou arete fos laverite ek plan Senyer? 
ACT.13.11	Aprezan, ekoute: Senyer pou poz lanmen lo ou. Ou pou vin aveg, ou pa pou war lalimyer soley pour en pe letan.”
ACT.13.11	Deswit, Elimas ti santi en vwal pas lo son lizye. I ti war li dan fernwanr. I ti tat tate pour en dimoun atrap son lanmen e gid li. 
ACT.13.12	Kan i ti war sa ki ti'n arive, gouverner ti krwar. Annefe, lansennyman konsernan Senyer ti'n enpresyonn li en kantite.
ACT.13.13	Pol avek son bann zanmi ti anbark Pafos pour al Perze, dan Panfili. La, Zan-Mark ti kit zot e retourn Zerizalenm.
ACT.13.14	Sorti Perze, zot ti ariv Antyos dan Pisidi. La, zour saba, zot ti al dan sinagog kot zot ti asiz. 
ACT.13.15	Apre lektir dan liv Lalwa ek bann profet, bann sef sinagog ti fer dir zot, “Bann frer! Si zot annan okenn mesaz pour ankouraz lasanble, zot kapab pran laparol.”
ACT.13.16	Pol ti leve e fer en siny avek lanmen. I ti dir: Mon bann zanmi Izraelit ek zot tou ki ador Bondye! Ekout mwan! 
ACT.13.17	Bondye pep Izrael, ti swazir nou bann zanset. I ti fer sa pep vin en gran nasyon pandan letan ki zot ti pe viv Lezip. Par pwisans son lebra, i ti delivre zot dan pei Lezip.
ACT.13.18	Pandan anviron 40 an, i ti pran swen avek zot dan dezer
ACT.13.19	Apre ki i ti'n detri set nasyon dan pei Kanaan, i ti donn zot sa pei koman en posesyon
ACT.13.20	Tousala in dire pandan anviron 450 an.
ACT.13.20	Apre sa, i ti donn zot bann ziz ziska lepok profet Samyel
ACT.13.21	Answit, zot ti demann en lerwa e Bondye ti donn zot Sail, garson Kis, sorti dan tribi Benzamen, ki ti renny pandan 40 an.
ACT.13.22	Apre ki Bondye ti'n rezet Sail, i ti donn zot David koman lerwa. I ti dir lo son size: Mon'n trouv dan David, garson Zese, en zonm dapre mon leker, en zonm ki pou akonpli tou mon volonte
ACT.13.23	Parey i ti promet, se apartir enn son desandan, ki Bondye ti fer sorti en Sover pour pep Izrael.
ACT.13.24	Avan ki Zezi ti arive, Zan ti anons en batenm repantans avek pep Izrael antye
ACT.13.25	Ver lafen son lavi, Zan ti dir, “Mon pa sa enn ki zot pe espere. Me apre mwan, pe vin enn ki mon pa diny pour delarg son sandal dan son lipye
ACT.13.26	Mon bann frer! Zot ki desandan Abrahanm, e zot ki annan respe pour Bondye: Pour nou ki sa mesaz delivrans in ganny anvoye. 
ACT.13.27	Bann zabitan Zerizalenm ek zot bann sef ti refize rekonnet ki Zezi ti ete. Zot pa ti ni konpran parol bann profet ki zot lir sak saba. Me an kondannan Zezi, zot in akonpli sa bann parol. 
ACT.13.28	Menm ki zot pa ti trouv okenn rezon pour kondann li anmor, zot ti demann Pilat pour fer touy li. 
ACT.13.29	Apre ki zot ti'n akonpli tou sa ki Lekritir ti'n anonse lo son size, zot ti tir li lo lakrwa e met li dan en tonbo
ACT.13.30	Me Bondye ti resisit li. 
ACT.13.31	Pandan plizyer zour, Zezi ti aparet avek bann ki ti'n vin avek li depi Galile ziska Zerizalenm
ACT.13.32	E nou, nou pe anons zot sa Bonn Nouvel: Promes ki Bondye ti fer avek nou bann zanset, 
ACT.13.33	i'n akonpli li aprezan pour nou, son bann desandan, par relev Zezi dan lanmor. Annefe, i'n ganny ekri dan dezyenm Psonm:
ACT.13.33	Ou menm mon Garson,
ACT.13.33	ozordi mon'n vin ou Papa
ACT.13.34	Konsernan lefet ki Bondye ti pou resisit li pour ki son lekor pa dekonpoze, la sa ki i ti dir:
ACT.13.34	Mon pou donn ou bann benediksyon sen e sir,
ACT.13.34	ki mon ti promet David.
ACT.13.35	Pour sa menm rezon, i afirmen ankor dan en lot pasaz:
ACT.13.35	Ou pa pou les ou Sen war dekonpozisyon
ACT.13.36	Annefe, David ti akonpli plan Bondye dan son zenerasyon. Apre, i ti mor e ganny antere avek son bann zanset, e son lekor in pouri
ACT.13.37	Me sa enn ki Bondye in resisite, son lekor pa ti dekonpoze. 
ACT.13.38	Pour sa rezon, mon bann frer! Mon oule ki zot konnen: Se atraver Zezi ki pardon pese pe ganny anonse avek zot. 
ACT.13.39	Par li, tou dimoun ki krwar i ganny libere avek tou sa ki Lalwa Moiz pa ti kapab liber zot. 
ACT.13.40	Alor, fer atansyon ki sa ki bann profet in anonse pa ariv zot:
ACT.13.41	Gete, zot ki kontan boufonnen,
ACT.13.41	reste etonnen, e disparet!
ACT.13.41	Annefe, mon pou fer en mervey, dan zot letan;
ACT.13.41	si dimoun ti ava rakont zot,
ACT.13.41	zanmen zot ti pou krwar
ACT.13.42	Letan Pol ek Barnabas ti pe kit sinagog, bann dimoun ti demann zot pour retournen en lot saba, pour koz plis lo sa bann size. 
ACT.13.43	Apre sa renyon, bokou parmi bann Zwif, ek bann ki'n konverti, ti swiv Pol ek Barnabas. Sa de zapot ti koz avek zot e ankouraz zot pour reste fidel dan lagras Bondye.
ACT.13.44	Saba swivan, preski tou dimoun dan lavil ti vin ekout Parol Senyer. 
ACT.13.45	Ler bann Zwif ti war sa kantite dimoun, zot ti ranpli avek zalouzi. Zot ti kontredir Pol e ensilte li.
ACT.13.46	Alor, Pol ek Barnabas ti dir avek konviksyon, “I ti neseser ki Parol Bondye i ganny anonse avek zot an premye. Me akoz zot rezet li e ki zot pa konsider zot diny pour lavi eternel, alor, aprezan nou tourn nou ver bann non-Zwif. 
ACT.13.47	Annefe, sanmenm sa ki Senyer in ordonn nou:
ACT.13.47	Mon'n etabli ou koman lalimyer pour bann nasyon,
ACT.13.47	pour ki ou anmenn delivrans
ACT.13.47	ziska landrwa pli lwen lo later
ACT.13.48	Kan bann non-Zwif ti antann sa parol, zot ti dan lazwa e zot ti loue Parol Senyer. Tou bann dimoun ki Bondye ti'n swazir pou ganny lavi eternel ti vin krwayan.
ACT.13.49	Parol Senyer ti pe repann dan sa rezyon antye. 
ACT.13.50	Me bann Zwif ti eksit bann fanm enportan dan lasosyete ki ti ador Bondye, ek bann personnalite enportan dan lavil. Zot ti konmans en persekisyon kont Pol ek Barnabas e sas zot dan zot teritwar. 
ACT.13.51	Bann zapot ti sekwe kont zot lapousyer zot lipye
ACT.13.52	Kanta bann disip, zot ti ranpli avek lazwa e avek Lespri-Sen.
ACT.14.1	Kan Pol ek Barnabas ti ariv Ikonyonm, la osi, zot ti antre dan sinagog bann Zwif e koz dan en fason tel ki bokou Zwif ek non-Zwif, ti krwar. 
ACT.14.2	Me bann Zwif ki ti refize krwar, ti eksit bann non-Zwif e tourn zot kont bann frer. 
ACT.14.3	Sa pa ti anpes Pol ek Barnabas pour reste pli lontan dan Ikonyonm. Zot ti koz avek lasirans, e ranpli avek konfyans dan Senyer. Senyer ti donn zot pouvwar fer en kantite siny ek mirak. Konmsa, zot ti montre ki sa mesaz ki zot ti pe anonse lo lagras Bondye ti vre. 
ACT.14.4	Me popilasyon lavil ti divize ant zot. Serten ti dan kote bann Zwif e serten ti dan kote bann zapot.
ACT.14.5	Avek zot bann sef, Zwif ek non-Zwif, ti deside anploy lavyolans e saboul Pol ek Barnabas a koud ros. 
ACT.14.6	De ki sa de zonm ti aprann sa, zot ti sov List ek Derb, de lavil Likaoni, e dan bann zanviron. 
ACT.14.7	La osi, zot ti anons Bonn Nouvel.
ACT.14.8	Dan List, ti annan en zonm ki ti pe asiz, akoz son lipye ti paralize depi son nesans, e i pa ti'n zanmen marse. 
ACT.14.9	I ti pe ekout sa ki Pol ti pe dir. Pol ti fikse li. I ti war ki i ti posed lafwa pour li ganny geri.
ACT.14.10	Alor, byen for, Pol ti dir li, “Leve! Debout drwat lo ou lipye.” Sa zonm ti sot debout e konmans marse.
ACT.14.11	Kan lafoul ti war sa ki Pol ti'n fer, zot ti kriye dan lalang Likaonyen, “Bann bondye in pran laform zonm e zot in desann kot nou!”
ACT.14.12	Zot ti donn Barnabas non zot bondye Zeis, e Pol, Ermes, akoz i ti portparol. 
ACT.14.13	Pret bondye Zeis ki son tanp ti dan lantre lavil, ti anmenn bann toro ornen avek girlann fler devan laport sa tanp. Ansanm avek lafoul, zot ti oule ofer Pol ek Barnabas en sakrifis.
ACT.14.14	Me kan sa de zapot ti aprann sa, zot ti desir zot lenz. Zot ti tay parmi lafoul an kriyan, 
ACT.14.15	“Bann zanmi! Akoz zot fer sa? Nou, nou zis bann zonm parey zot. Nou pe anmenn zot Bonn Nouvel pour ki zisteman, zot abandonn sa bann zidol initil e vin kot Bondye ki vivan, ki'n fer lesyel, later, lanmer ek tou sa ki egziste
ACT.14.16	Dan letan pase, Bondye in les tou bann nasyon fer sa ki fer zot plezir. 
ACT.14.17	Me kantmenm sa, i'n touzour revel son bonte. I'n donn zot son lapli sorti dan lesyel, ek bann rekolt, sakenn dan son sezon. I'n donn zot osi manze e i'n ranpli zot leker avek lazwa.”
ACT.14.18	Malgre sa bann parol, apenn si zot ti reisi anpes lafoul ofer zot en sakrifis.
ACT.14.19	Me bann Zwif sorti Antyos an Pisidi ek Ikonyonm, ti vini. Zot ti arive ganny konfyans lafoul. Alor, zot ti saboul Pol avek ros pour touy li. Kan zot ti'n fini, zot ti trenn li an deor lavil, akoz zot ti krwar i ti'n mor. 
ACT.14.20	Me kan bann krwayan ti rasanble otour li, i ti leve e antre dan lavil. Lannmen, i ti al Derb avek Barnabas.
ACT.14.21	Pol ek Barnabas ti anons Bonn Nouvel dan lavil Derb kot zot ti ganny bokou disip. Apre, zot ti retourn List, Ikonyonm ek Antyos dan Pisidi. 
ACT.14.22	Zot ti fortifye leker bann krwayan e ankouraz zot pour reste solid dan lafwa. Zot ti dir ki zot bezwen pas par bokou soufrans pour antre dan Rwayonm Bondye.
ACT.14.23	Dan sak Legliz, zot ti nonm bann ansyen. Apre ki zot ti'n zennen e priye, sa de zapot ti konfye zot dan lanmen Bondye dan ki zot ti'n krwar.
ACT.14.24	Apre sa, zot ti travers rezyon Pisidi e zot ti ariv Panfili. 
ACT.14.25	Zot ti anons Parol Bondye dan Perze, e apre, zot ti desann Atali. 
ACT.14.26	La, zot ti pran bato pour retourn Antyos, lavil kot zot ti'n ganny konfye avek lagras Bondye, pour akonpli sa misyon ki zot ti'n konplete.
ACT.14.27	Kan Pol ek Barnabas ti ariv Antyos, zot ti reini Legliz e rakont tou sa ki Bondye ti'n fer atraver zot: Koman i ti'n ouver en laport pour ki bann non-Zwif osi ava kapab krwar. 
ACT.14.28	Zot ti reste ase lontan Antyos avek bann krwayan.
ACT.15.1	Detrwa zonm ki ti sorti Zide ti konmans donn bann frer sa lansennyman: Si zot pa ganny sirkonsi parey Lalwa Moiz i demande, zot pa pou ganny sove
ACT.15.2	En gran diskisyon ti leve lo sa size, ant sa bann zonm, avek Pol ek Barnabas. Alor, zot ti deside ki Pol ek Barnabas, akonpannyen par detrwa lezot frer, zot mont Zerizalenm pour diskit sa problenm avek bann zapot ek bann ansyen.
ACT.15.3	Alor, Legliz ki Antyos ti donn zot led neseser pour zot antreprann sa vwayaz. Zot ti travers Fenisi ek Samari, e rakonte koman bann non-Zwif ti aksepte Bondye. Sa nouvel ti donn bokou lazwa tou bann frer.
ACT.15.4	Kan zot ti ariv Zerizalenm, zot ti ganny byen resevwar par Legliz, par bann zapot ek bann ansyen. Zot ti rakont tou sa ki Bondye in fer pour zot. 
ACT.15.5	Ti annan parmi zot, serten krwayan ki ti manm group Farizyen. Zot ti leve. Zot ti dir, “Fodre sirkonsi zot e fer zot obei Lalwa Moiz.”
ACT.15.6	Bann zapot ek bann ansyen ti reini pour konsider sa kestyon. 
ACT.15.7	Apre en long diskisyon, Pyer ti leve. I ti dir, “Mon bann frer! Zot tou zot konnen ki depi en bon pe letan, Bondye ti swazir mwan parmi zot, pour ki par mon labous, bann non-Zwif i antann parol Bonn Nouvel e krwar. 
ACT.15.8	Bondye ki konn leker dimoun, ti vin temwanny an zot faver kan i ti aksepte zot e donn zot son Lespri-Sen parey i ti'n donn nou
ACT.15.9	I pa ti fer okenn diferans ant zot ek nou; me i ti pirifye zot leker, akoz zot in krwar.
ACT.15.10	Aprezan, pour ki rezon fodre ki nou provok Bondye par enpoz lo bann krwayan, en fardo ki ni nou bann zanset, ni nou menm, nou pa'n kapab anmennen? 
ACT.15.11	Nou krwar, o kontrer, ki par lagras nou Senyer Zezi, nou pou ganny sove, parey zot.”
ACT.15.12	Alor lasanble antye ti reste trankil. Zot ti ekout Pol ek Barnabas rakonte koman atraver zot, Bondye ti fer bokou siny ek mirak parmi bann non-Zwif.
ACT.15.13	Kan zot ti'n fini koze, Zak ti pran laparol. I ti dir, “Mon bann frer! Ekout mwan byen. 
ACT.15.14	Simon
ACT.15.15	Parol bann profet i dakor avek sa. Annefe, Lekritir i deklare:
ACT.15.16	Apre sa, mon pou retournen,
ACT.15.16	e mon pou rekonstri latant David ki'n tonbe.
ACT.15.16	Mon pou relev sa ki'n tonm anrin, e redres li,
ACT.15.17	pour ki leres dimoun i rod Senyer,
ACT.15.17	ensi ki tou bann nasyon ki port mon non.
ACT.15.17	Sanmenm sa ki Senyer in deklare, 
ACT.15.18	li menm ki'n fer konn son bann plan depi byen lontan
ACT.15.19	Alor, dapre mwan, nou pa devre kre okenn difikilte pour sa bann non-Zwif ki pe tourn ver Bondye. 
ACT.15.20	Me annou ekri zot e demande ki zot pa manz lavyann ki'n ganny ofer avek bann zidol, gard zot kont tou pratik imoral, pa manz zannimo ki'n toufe, ni disan
ACT.15.21	Annefe, depi tre lontan, Lalwa Moiz i ganny ansennyen dan sak lavil e lir dan bann sinagog zour saba.”
ACT.15.22	Alor, bann zapot, bann ansyen, avek Legliz antye, ti deside swazir serten parmi zot pour anvoy zot Antyos avek Pol ek Barnabas. Zot ti swazir Zid, nonmen Barsabas, ek Silas, de zonm ki ti ganny byen respekte parmi bann frer. 
ACT.15.23	La let ki zot ti ganny sarze pour anmennen: Bann zapot ek bann ansyen, zot bann frer, nou anvoy salitasyon pour bann frer non-Zwif ki reste Antyos, Siri ek Silisi.
ACT.15.24	Nou konnen ki i annan serten dimoun ki sorti kot nou, ki'n vin trouble e fatig zot par serten parol. Nou pa ti'n donn sa bann dimoun okenn manda pour fer sa. 
ACT.15.25	Pour sa rezon, nou'n dakor a linanimite, pour swazir serten delege pour anvoy kot zot. Zot pou akonpanny nou de bon zanmi Barnabas ek Pol 
ACT.15.26	ki'n riske zot lavi dan servis Senyer Zezi-Kri. 
ACT.15.27	Alor, nou pe anvoy zot Zid ek Silas ki ava dir zot personnelman sa ki nou'n ekri isi.
ACT.15.28	Annefe, Lespri-Sen ek nou menm, nou'n war bon ki nou pa devre enpoz okenn fardo an plis lo zot, an deor bann devwar endispansab, setadir: 
ACT.15.29	Pa manz lavyann ki'n ganny sakrifye avek zidol, pa manz disan, pa manz zannimo toufe, e evit tou imoralite. I ava byen si zot evit fer tousala. Adye!
ACT.15.30	Alor, sa bann delege ti ganny anvoye, e zot ti desann Antyos. Zot ti reini tou bann krwayan e remet zot sa let. 
ACT.15.31	Kan zot ti lir sa let, zot ti ranpli avek lazwa pour son mesaz lankourazman. 
ACT.15.32	Zid ek Silas ki ti zot menm profet, ti koz lontan avek bann frer, pour ankouraz zot e fortifye zot dan lafwa. 
ACT.15.33	Zot ti reste en pe letan laba. Apre, bann frer ti les zot retourn anpe kot bann ki ti'n anvoy zot. 
ACT.15.34	Silas li, ti deside reste la
ACT.15.35	Pol ek Barnabas ti reste Antyos. Ansanm avek bokou lezot frer, zot ti ansennyen e anons Parol Senyer.
ACT.15.36	Apre en serten letan, Pol ti dir Barnabas, “Annou retourn vizit bann frer dan tou bann lavil kot nou'n anons Parol Senyer, pou war koman zot ale.”
ACT.15.37	Barnabas ti oule anmenn Zan ki osi apel Mark, avek zot. 
ACT.15.38	Me Pol ti estimen ki i pa byen anmenn li avek zot, akoz i ti'n kit zot Panfili e i pa ti reste pour fini sa misyon avek zot
ACT.15.39	Zot ti ganny en largiman byen serye ki ti fer zot separe. Barnabas ti pran Mark avek li e anbark pour Zil Sip. 
ACT.15.40	Pol ti swazir Silas e zot ti ale, apre ki bann frer ti konfye zot avek lagras Senyer.
ACT.15.41	Pol ti travers Siri ek Silisi. I ti fortifye lafwa bann Legliz.
ACT.16.1	Pol ti ariv Derb. Apre, i ti al List
ACT.16.2	Bann frer ki ti reste List ek Ikonyonm ti dir bokou dibyen lo li. 
ACT.16.3	Pol ti oule ki i akonpanny li lo son bann vwayaz. Alor, akoz bann Zwif ki ti reste dan sa bann rezyon, i ti fer li ganny sirkonsi. Annefe, tou dimoun ti konnen ki papa Timote ti en Grek. 
ACT.16.4	Dan bann lavil kot zot ti pase, zot ti kominik desizyon ki bann zapot ek bann ansyen dan Zerizalenm ti'n pran
ACT.16.5	Ensi, bann legliz ti grandi e vin pli for; kantite manm ti ogmante tou le zour.
ACT.16.6	Lespri-Sen ti anpes zot proklanm Laparol dan provens Lazi. Alor, zot ti travers rezyon Frizi ek Galasi. 
ACT.16.7	Kan zot ti ariv pre Mizi, zot ti esey antre dan Bitini, me Lespri Zezi pa ti les zot. 
ACT.16.8	Alor, zot ti vwayaz atraver Mizi e al ziska Troas. 
ACT.16.9	La, pandan lannwit, Pol ti ganny en vizyon. I ti war en Masedonyen pe debout e sipliy li: Pas dan Masedwann e vin sekour nou!
ACT.16.10	Deswit, apre ki Pol ti'n ganny sa vizyon, nou ti met nou pare pour al Masedwann, akoz nou ti asire ki Bondye ti'n apel nou pour al anons Bonn Nouvel bann zabitan sa rezyon.
ACT.16.11	Nou ti anbark Troas e al drwat lo Zil Samotras. Lannmen nou ti al Neapolis. 
ACT.16.12	Nou ti kit Neapolis e nou ti al Filipi, lavil pli enportan dan distrik Masedwann, en koloni Romen. Nou ti reste plizyer zour dan sa lavil.
ACT.16.13	Zour saba, nou ti al an deor lavil lo bor en larivyer. Nou ti mazinen trouv en landrwa kot bann Zwif ti rasanble pour lapriyer. Nou ti asiz e koz avek bann fanm ki ti'n rasanble la.
ACT.16.14	Parmi bann ki ti ekout nou, ti annan en fanm ki ti apel Lidi. I ti sorti dan lavil Tyatir e i ti en marsan latwal kouler rouz. I ti en fanm ki ti ador Bondye. Senyer ti ouver son lespri pour li ekout byen tou sa ki Pol ti pe dir. 
ACT.16.15	Lidi avek tou son fanmir, ti ganny batize. Apre, i ti envit nou kot li, “Si zot estimen ki mon vreman krwar dan Senyer, vin reste kot mwan.” I ti fors nou aksepte son lenvitasyon.
ACT.16.16	En zour, letan nou ti pe al dan sa landrwa kot bann Zwif i reini pour priye, en servant ti vin zwenn nou. I ti posed en lespri ki ti permet li dir lavenir, e sa ti donn son met bokou larzan par son bann prediksyon. 
ACT.16.17	I ti konmans swiv Pol ek nou. I ti kriye, “Sa bann zonm, zot bann serviter Bondye Toupwisan! Zot pe anonse ki mannyer fodre fer pour ganny sove.”
ACT.16.18	I ti fer sa pandan plizyer zour. Finalman, Pol ti'n sitan agase, ki i ti vire e dir avek sa lespri ki ti dan sa servant, “Lo non Zezi-Kri! Mon ordonn ou sorti dan sa fiy.” Deswit sa lespri ti kit li.
ACT.16.19	Kan bann met sa servant ti remarke ki zot ti nepli kapab ganny larzan par li, zot ti atrap Pol ek Silas e trenn zot devan lotorite, dan laplas piblik. 
ACT.16.20	Zot ti anmenn Pol ek Silas devan bann mazistra Romen. Zot ti dir, “Sa bann zonm pe met dezord dan nou lavil. Zot bann Zwif 
ACT.16.21	ki pe ansenny bann koutim ki nou lalwa i defann nou koman Romen, aksepte e pratike.”
ACT.16.22	Lafoul osi ti tourn kont zot. Bann mazistra ti fer aras lenz lo Pol ek Silas e fwet zot.
ACT.16.23	Apre ki zot ti'n ganny fwete en kantite kou, zot ti ganny zet dan prizon. Gardyen ti ganny lord pour sirvey zot de pre. 
ACT.16.24	De ki zolye ti'n ganny sa lord, i ti met Pol ek Silas dan en kaso dan fon prizon. I ti met zot lipye dan blok dibwa.
ACT.16.25	Ver minwi, Pol ek Silas ti pe priye e sant kantik pour rann glwar Bondye. Lezot prizonnyen ti pe ekout zot. 
ACT.16.26	Toutakou ti annan en gran tranblemandter ki ti sekwe menm fondasyon prizon. Tou bann laport ti ouver e lasenn bann prizonnyen ti tonbe. 
ACT.16.27	Gardyen prizon ti reveye. Kan i ti war tou bann laport prizon ouver, i ti tir son lepe pour touy son lekor, akoz i ti krwar ki tou bann prizonnyen ti'n sove. 
ACT.16.28	Me Pol ti kriye avek tou son lafors, “Pa bezwen fer ou okenn dimal. Nou tou nou la.”
ACT.16.29	Alor, gardyen ti demann lalimyer. I ti tay anndan e tonm ater dan lipye Pol ek Silas. 
ACT.16.30	Apre, i ti fer zot sorti. I ti demann zot, “Bann Msye! Ki fodre mon fer pour mwan ganny sove?”
ACT.16.31	Zot ti reponn, “Kwar dan Senyer Zezi e ou ava ganny sove, ou, avek tou ou fanmir.”
ACT.16.32	Zot ti anons li Parol Senyer ensi ki avek tou dimoun ki ti reste kot li. 
ACT.16.33	Menm si ti tar dan lannwit, gardyen ti anmenn Pol ek Silas lav zot bann blesir. Deswit, li avek son fanmir antye, zot ti ganny batize. 
ACT.16.34	I ti anmenn Pol ek Silas kot li e donn zot manze. Sa zonm avek tou son fanmir ti ranpli avek lazwa, akoz aprezan, i ti'n vin en krwayan.
ACT.16.35	Kan lizour ti fer, bann mazistra Romen ti anvoy sa mesaz: Larg sa bann zonm, les zot ale.
ACT.16.36	Gardyen prizon ti raport avek Pol, “Bann lotorite in anvoy lord pour larg zot. Alor, zot kapab sorti e al anpe.”
ACT.16.37	Me Pol ti dir avek bann zofisye, “Zot in fer bat nou an piblik san okenn zizman pour prouve ki nou koupab, nou ki sitwayen Romen
ACT.16.38	Bann gard ti al raport parol Pol ek Silas avek bann mazistra Romen. Ler zot ti tande ki Pol ek Silas ti bann sitwayen Romen, zot ti per. 
ACT.16.39	Zot ti vin demann eskiz. Apre, bann mazistra ti fer zot sorti dan prizon e sipliy zot pour kit lavil.
ACT.16.40	Kan Pol ek Silas ti'n sorti dan prizon, zot ti al kot Lidi. Apre ki zot ti'n war bann frer e ankouraz zot, zot ti ale.
ACT.17.1	Zot ti pas par Anfipolis ek Apoloni, e ariv Tesalonik, kot bann Zwif ti annan en sinagog. 
ACT.17.2	Parey son labitid, Pol ti al dan sinagog. Pandan trwa saba, i ti diskit avek zot apartir Lekritir. 
ACT.17.3	I ti eksplik zot e montre zot ki dapre Lekritir, Mesi ti bezwen soufer e resisite. Pol ti dir zot, “Sa Zezi ki mon pe anons zot, li menm Mesi.”
ACT.17.4	Serten parmi zot, ti aksepte parol Pol e zot ti zwenn ansanm avek Pol ek Silas. En gran group Grek ki ti pe ador Bondye e bokou bann fanm enportan ti osi zwenn avek zot.
ACT.17.5	Me bann Zwif ti ranpli avek zalouzi. Alor, zot ti rasanble bann vwayou dan lari ki ti met dezord dan lafoul e dan lavil. Zot ti al fouy lakaz Zason pour rod Pol ek Silas pour anmenn zot devan lepep. 
ACT.17.6	Me koman zot pa ti war sa de zonm, zot ti trenn Zason avek detrwa lezot frer, devan lotorite lavil. Zot ti kriye: Sa bann zonm in met dezord partou. La aprezan, zot in ariv dan nou lavil, 
ACT.17.7	e Zason in resevwar zot se li. Zot tou zot pe azir kont lalwa lanperer. Zot pe dir ki i annan en lot lerwa ki apel Zezi.
ACT.17.8	Sa bann parol ti enkyet lafoul ek lotorite lavil. 
ACT.17.9	Alor, Zason ek lezot ti bezwen pey en kosyon pour zot ganny large.
ACT.17.10	Koman aswar ti fer, bann frer ti fer Pol ek Silas kit lavil e al Bere. Kan zot ti ariv Bere, zot ti al dan sinagog. 
ACT.17.11	Bann zabitan ti annan en pli bon santiman ki bann Zwif Tesalonik: Zot ti resevwar Parol Bondye avek bokou lentere. Tou le zour zot ti etidye Lekritir pour war si sa ki Pol ti dir zot, ti vre. 
ACT.17.12	Bokou parmi bann Zwif ti krwar. Ti osi annan en gran kantite fanm Grek enportan dan lasosyete, ek en bon kantite zonm.
ACT.17.13	Me kan bann Zwif Tesalonik ti tande ki Pol ti pe anons Parol Bondye osi dan Bere, zot ti vini e konmans eksit lafoul e met dezord parmi zot. 
ACT.17.14	Alor, bann frer ti fer Pol al deswit dan direksyon lanmer. Me Silas ek Timote ti reste Bere. 
ACT.17.15	Bann zonm ki ti pe kondwir Pol, ti akonpanny li ziska Atenn. Apre, zot ti retournen avek en mesaz sorti kot Pol pour dir Silas ek Timote vin zwenn li pli vit posib.
ACT.17.16	Pandan ki Pol ti pe esper Silas ek Timote dan lavil Atenn, i ti dekonserte pou war ziska ki pwen sa lavil ti ranpli avek zidol. 
ACT.17.17	Alor, i ti diskite dan sinagog avek bann Zwif ek non-Zwif ki ti ador Bondye. I ti osi diskit avek dimoun ki i ti zwenn tou le zour lo laplas piblik. 
ACT.17.18	Serten filozof epikiryen e stoisyen ti vin diskit avek Pol. Serten ti demande, “Ki sa kozer pe rabase?”
ACT.17.18	Lezot ti dir, “I paret ki i pe koz lo bann bondye etranze.”
ACT.17.18	Zot ti dir sa, akoz Pol ti pe pres lo Zezi ek rezireksyon.
ACT.17.19	Alor zot ti pran Pol, e anmenn li devan konsey Lareopaz. Zot ti demann li, “Eksplik nou ki sa nouvo lansennyman ki ou pe anonse. 
ACT.17.20	Annefe, ou pe dir en bann keksoz ki drol pour nou. Alor, nou ti ava kontan konnen ki savedir.”
ACT.17.21	Annefe, bann Atenyen ek tou bann etranze ki ti viv parmi zot, ti pas zot letan zis rakonte e ekout bann dernyen nouvel.
ACT.17.22	Alor, Pol ti debout devan tou sa bann dimoun ki ti'n rasanble dan milye Lareopaz. I ti dir, “Atenyen! Mon remarke ki dan tou pwennvi, zot bann dimoun tre relizye. 
ACT.17.23	Annefe, letan mon ti pe pronmnen dan zot lavil e pe get avek atansyon bann lobze ki zot adore, mon ti remarke ki lo enn bann lotel i annan sa lenskripsyon: Pour en bondye enkoni. Alor, sanmenm sa Bondye ki zot adore san konn li, ki mon pe vin anons zot.
ACT.17.24	Bondye ki'n kree lemonn ek tou sa ki ladan, i Senyer lesyel ek later. I pa reste dan bann tanp ki'n ganny konstri par lanmen zonm. 
ACT.17.25	I pa bezwen ki zonm i okip li e fer nenport kwa pour li, akoz li menm ki donn tou dimoun lavi, respirasyon ek tou leres
ACT.17.26	Apartir en sel zonm, i'n kree tou bann nasyon dan lemonn e etabli zot lo later antye. Li menm ki davans in fikse letan egzakt e limit
ACT.17.27	Bondye in fer sa pour ki zonm i rod li, e esey antre an kontak avek li, e ki an tatonnan, zot trouv li. An realite, i pa lwen avek sakenn parmi nou, 
ACT.17.28	akoz,
ACT.17.28	atraver li, nou ganny lavi,
ACT.17.28	nou kapab bouze e nou egziste.
ACT.17.28	Sanmenm sa ki serten parmi zot poet in osi dir:
ACT.17.28	Nou osi nou son bann zanfan.
ACT.17.29	Alor, akoz nou son bann zanfan, nou pa devre krwar ki Bondye i parey avek en divinite ki'n fer avek lor, larzan oubyen ros, ki lar ek limazinasyon imen in prodwir. 
ACT.17.30	Bondye nepli tenir kont bann letan kan bann imen ti pe viv dan linyorans. Me aprezan i apel tou dimoun dan nenport ki landrwa pour sanz zot mannyer viv. 
ACT.17.31	Annefe, i'n fikse en zour pour li ziz lemonn antye avek lazistis, par en zonm ki i'n swazir. I'n donn nou laprev, an resisitan sa zonm.”
ACT.17.32	Kan zot ti antann Pol koz lo size rezireksyon, serten ti gognard li, me lezot ti dir, “Nou ava ekout ou koz lo sa size en lot fwa.”
ACT.17.33	Alor, Pol ti kit zot. 
ACT.17.34	Me ti annan kantmenm serten ki ti krwar e zwenn avek zot. Parmi zot ti annan Deni, manm konsey Lareopaz, avek en fanm ki ti apel Damaris e lezot ankor.
ACT.18.1	Apre sa, Pol ti kit Atenn pour al Korent. 
ACT.18.2	La, i ti zwenn en Zwif ki ti apel Akila, ki sorti dan provens Pon. Akila ti fek arive avek son fanm Prisil, sorti Itali, akoz Lanperer Klod ti'n donn lord pour ki tou Zwif i kit Ronm. Pol ti al war zot. 
ACT.18.3	Konman zot ti annan menm metye, Pol ti reste kot zot e zot ti travay ansanm. Zot ti fabrik latant. 
ACT.18.4	Sak saba, i ti al koze dan sinagog e i ti esey konvenk Zwif koman Grek.
ACT.18.5	Kan Silas ek Timote ti arive sorti Masedwann
ACT.18.6	Me akoz bann Zwif ti opoz li e ensilte li, i ti sekwe lapousyer son lenz kont zot. I ti dir zot, “Si zot pa ganny sove, i ava par zot prop lafot. Mwan, mon pa responsab. Apartir ozordi mon pou al ver bann non-Zwif.”
ACT.18.7	Alor, i ti kit sinagog e al kot en zonm ki ti apel Titiis Zistis, en adorater Bondye e ki ti reste akote sinagog. 
ACT.18.8	Krispis, sef sinagog, avek son fanmir antye, ti krwar dan Senyer. Bokou Korentyen ki ti antann Pol, ti osi krwar e zot ti ganny batize.
ACT.18.9	En swar, Pol ti ganny en vizyon. Senyer ti dir li, “Pa bezwen per, kontinyen koze. Pa bezwen reste trankil, 
ACT.18.10	akoz mon avek ou, e personn pa pou kapab fer ou dimal. Mon annan en gran pep dan sa lavil.”
ACT.18.11	Pol ti reste enn an edmi dan Korent, e i ti ansenny bann zabitan Laparol Bondye.
ACT.18.12	Dan lepok ki Galyon ti gouverner Romen dan Akai, bann Zwif ti zwenn ansanm kont Pol. Zot ti atrap li e anmenn li devan tribinal. 
ACT.18.13	Zot ti dir, “Sa zonm pe fer tou mannyer pour persiad dimoun pour ador Bondye dan en fason ki kont lalwa.”
ACT.18.14	Pol ti pe al pran laparol, kan Galyon ti dir avek bann Zwif, “Si zot ti annan konplent lo size en krim, oubyen en fot grav, mon ti ava pran letan pour ekout zot. 
ACT.18.15	Pour bann diskisyon lo bann mo, bann non e lo zot prop lalwa, zot menm, debrouy zot. Mwan, mon pa kapab ziz en zafer parey.”
ACT.18.16	Alor, i ti fer zot kit tribinal. 
ACT.18.17	Me zot ti atrap Sostenn, sef sinagog e konmans bat li lanmenm devan tribinal. Me Galyon pa ti pran okenn ka.
ACT.18.18	Pol ti reste ankor ase lontan Korent. Apre, i ti kit bann frer pour anbark avek Akila ek Prisil pour al Siri. Letan i ti Sankre, Pol ti raz son latet akoz i ti'n fer en ve
ACT.18.19	Kan i ti ariv Efez, Pol ti kit Prisil ek Akila. I ti al dan sinagog e diskit avek bann Zwif. 
ACT.18.20	Zot ti demann li pour reste pli lontan, me i ti refize. 
ACT.18.21	I ti kit zot an dizan, “Mon ava retourn kot zot, si Bondye i oule.” Alor, i ti kit Efez par bato. 
ACT.18.22	I ti debark Sezare e al dabor Zerizalenm pour dir bonzour Legliz. Apre, i ti desann Antyos.
ACT.18.23	Pol ti reste Antyos en pe letan. Apre, i ti ale. I ti travers rezyon Galasi ek Frizi, e fortifye bann disip dan zot lafwa.
ACT.18.24	En Zwif ki ti apel Apolos, e ki ti'n ne Aleksandri, ti ariv Efez. I ti en zonm ki ti koz avek elokans e avek en gran konnesans Lekritir. 
ACT.18.25	I ti'n ganny byen enstri dan lansennyman Senyer. Ranpli avek lantouzyasm, i ti prese e ansenny egzakteman sa ki ti konsern Zezi. Me i ti konn zis batenm Zan. 
ACT.18.26	I ti ansenny avek bokou lasirans dan sinagog. Me kan Prisil ek Akila ti antann son mesaz, zot ti anmenn li kot zot e eksplik li pli byen Semen Bondye.
ACT.18.27	Apre, Apolos ti deside pour al Akai. Alor, bann krwayan Efez ti ed li. Zot ti ekri bann frer ki ti reste Akai e demann zot pour byen resevwar li. Kan i ti ariv laba, i ti vin byen itil pour bann ki, par lagras Bondye, ti vin krwayan. 
ACT.18.28	Annefe, avek son bann largiman solid, i ti montre bann Zwif piblikman ki zot ti dan lerer. I ti prouve par Lekritir, ki Zezi i Mesi.
ACT.19.1	Pandan ki Apolos ti Korent, Pol ti travers pei dan rezyon montanny pour ariv Efez, kot i ti rankontre detrwa disip. 
ACT.19.2	I ti demann zot, “Eski zot ti resevwar Lespri-Sen kan zot ti vin krwayan?”
ACT.19.2	Zot ti reponn, “Nou pa'n zanmen antann koz lo Lespri-Sen.”
ACT.19.3	Pol ti demann zot, “Alor, ki batenm zot in resevwar?”
ACT.19.3	Zot ti reponn, “Batenm Zan.”
ACT.19.4	Alor, Pol ti dir zot, “Zan ti batiz sa bann ki ti oule sanz zot lavi. I ti dir avek pep Izrael krwar plito dan sa enn ki pou vin apre li, setadir Zezi
ACT.19.5	Apre ki bann krwayan Efez ti'n antann sa bann parol, zot ti aksepte ganny batize lo non Senyer Zezi. 
ACT.19.6	Kan Pol ti enpoz lanmen lo zot, Lespri-Sen ti desann lo zot. Zot ti konmans koz bann lalang etranze, e anons mesaz ki Bondye ti donn zot. 
ACT.19.7	Ti annan apepre 12 zonm an tou.
ACT.19.8	Pol ti al dan sinagog, e pandan trwa mwan, i ti koz avek konviksyon. I ti pres lo Rwayonm Bondye e i ti esey konvenk bann dimoun ki ti pe ekout li. 
ACT.19.9	Me ti annan serten ki ti antete e refize krwar. Devan lasanble, zot ti koz avek mepri lo size Semen Senyer. Alor Pol, ti kit zot. I ti anmenn bann disip avek li dan lekol Tiranis, kot i ti diskite tou le zour. 
ACT.19.10	Sa ti dire pandan 2 an. Konmsa, tou sa bann ki ti pe viv dan provens Lazi, Zwif koman Grek, ti antann Parol Senyer.
ACT.19.11	Bondye ti pe fer bann mirak ekstraordiner par lentermedyer Pol. 
ACT.19.12	Zot ti anmenn kot bann malad, lenz, oubyen bann mouswar ki ti'n tous lekor Pol. Alor, zot ti geri e bann move lespri ti kit bann ki ti posede.
ACT.19.13	Ti annan detrwa Zwif ki ti pe pas partou pour sas bann move lespri an servan non Senyer Zezi. Zot ti dir avek bann move lespri, “Mon donn ou lord lo non sa Zezi ki Pol i prese: Sorti!”
ACT.19.14	Parmi bann ki ti pe fer sa, ti annan set garson en gran-pret Zwif ki ti apel Seva. 
ACT.19.15	Me bann move lespri ti reponn zot, “Mon konn Zezi. Mon konn Pol, me zot, lekel zot?”
ACT.19.16	Sa zonm ki ti posed sa move lespri ti sot lo zot, atrap zot e donn zot en bon bate, ki ti fer zot kit lakaz e taye touni avek blesir. 
ACT.19.17	Tou bann zabitan Efez, Zwif koman Grek, ti antann sa ki ti'n arive. Zot ti ranpli avek lafreyer e zot ti montre bokou respe pour non Senyer Zezi.
ACT.19.18	Bokou, parmi bann ki ti'n vin krwayan, ti vini e konfes tou lemal ki zot ti'n fer. 
ACT.19.19	En kantite ki ti pratik mazik
ACT.19.20	Konmsa ki parol Senyer ti fannen avek gran pwisans e konverti bokou dimoun.
ACT.19.21	Apre tou sa bann levennman, Pol ti deside travers Masedwann ek Akai pour al Zerizalenm. I ti dir, “Apre ki mon ava'n al laba, fodre ki mon war Ronm osi.”
ACT.19.22	Alor, i ti anvoy de son bann asistan Masedwann: Timote ek Erast; me li, i ti reste ankor en pe letan dan provens Lazi.
ACT.19.23	Dan sa letan, ti ariv en bann troub grav konsernan Semen Senyer. 
ACT.19.24	En lorfev, ki ti apel Demetriis, ti prodwi bann pti model tanp Artemis annarzan. Sa ti anmenn gran profi pour bann artizan. 
ACT.19.25	Alor, i ti rasanble zot, ansanm avek tou bann zouvriye ki ti fer menm metye. I ti dir zot, “Mon bann zanmi! Zot konnen ki nou prosperite i depann lo sa travay. 
ACT.19.26	Me zot in war oubyen zot in tande sa ki pe pase: Sa zonm, Pol, pe dir ki bann bondye fer par zonm, pa bondye. I'n reisi konverti bokou dimoun, pa zis isi Efez, me preski dan provens Lazi antye. 
ACT.19.27	Tousala i riske fer ditor nou metye. I osi riske fer tanp nou gran bondye Artemis perdi tou son repitasyon. I kapab menm detri gran lenportans sa bondye ki tou dimoun dan Lazi e dan lemonn antye i adore.”
ACT.19.28	Kan bann dimoun ki ti pe ekout li ti antann sa, zot ti ankoler e konmans kriye: Viv Artemis, Bondye bann Efezyen! 
ACT.19.29	Lazitasyon ti fannen dan lavil antye. Bann dimoun ti trenn Gayis ek Aristark dan teat piblik. Sa ti de Masedonyen ki ti pe akonpanny Pol dan son vwayaz. 
ACT.19.30	Pol ti oule prezant li devan lafoul, me bann krwayan ti anpes li fer sa. 
ACT.19.31	Parmi bann sef dan lavil, en zanmi ti anvoy en mesaz e sipliy li pour pa prezant li devan lafoul dan teat.
ACT.19.32	Antretan, ti annan en gran konfizyon parmi lafoul. Serten ti pe kriy en keksoz e en lot group ti pe kriy en lot zafer. Serten pa ti ni menm konnen pour ki rezon zot ti'n rasanble.
ACT.19.33	Pandan ki serten dan lafoul ti pe esey eksplike, bann Zwif ti pous Aleksann devan. Aleksann ti fer siny avek lanmen e esey koze pour defann son lekor devan lafoul. 
ACT.19.34	Me kan zot ti rekonnet ki i ti en Zwif, zot tou ansanm, zot ti kriye avek en menm parol pandan preski 2 erdtan: Viv Artemis, bondye bann Efezyen!
ACT.19.35	Finalman, sekreter lavil ti reisi kalme lafoul. I ti dir, “Zabitan Efez! Tou dimoun i konnen ki lavil Efez i gardyen tanp gran Artemis ek son stati ki'n tonbe sorti dan lesyel. 
ACT.19.36	Personn pa kapab nye sa. Alor, reste trankil e pa bezwen fer nanryen san reflesir. 
ACT.19.37	Zot in anmenn sa bann zonm isi, menm si zot pa'n fer nanryen mal kont tanp, ni ensilte nou bondye. 
ACT.19.38	Alor, si Demetriis ek lezot bann artizan avek li i annan okenn konplent kont en dimoun, i annan zour lakour e bann ziz ki kapab ekout zot bann konplent. 
ACT.19.39	Si zot annan en lot keksoz ki zot oule prezante, sa ava ganny regle dan lasanble legal. 
ACT.19.40	Dapre sa ki'n arive ozordi, nou riske ganny akize pour revolt. Napa okenn rezon ki kapab zistifye en tel rasanbleman, e nou pa pou kapab donn en bon leksplikasyon.”
ACT.19.41	Apre sa bann parol, i ti fer bann dimoun al se zot.
ACT.20.1	Apre ki tou bann dezord ti'n kalmi, Pol ti konvok bann disip, ankouraz zot, dir zot orevwar e al Masedwann.
ACT.20.2	Pandan ki i ti travers sa rezyon, i ti donn bann krwayan bokou lankourazman. Apre, i ti al Lagres, 
ACT.20.3	kot i ti reste trwa mwan. I ti'n prepar li pour al Siri, kan i ti aprann ki bann Zwif ti pe fer konplo kont li. Alor, i ti deside pour retourn par Masedwann. 
ACT.20.4	Sopater, garson Piris ki sorti lavil Bere, ti pe akonpanny Pol, ansanm avek Aristark, ek Segondis, ki sorti Tesalonik; Gayis, ki sorti Derb, ek Timote; Tisik ek Trofim ki sorti dan Provens Lazi. 
ACT.20.5	Zot ti al avan nou e esper nou Troas. 
ACT.20.6	Apre bann zour lafet Dipen san lelven, nou ti pran bato Filipi. Senk zour apre, nou ti rezwenn zot Troas, kot nou ti pas en semenn.
ACT.20.7	Premye zour lasemenn, nou ti reini pour kas dipen ansanm. Pol ti adres Lasanble e kontinyen koze ziska minwi, akoz i ti pe ale son lannmen. 
ACT.20.8	Ti annan en kantite lalanp alimen dan sa lasal dan letaz kot nou ti'n rasanble. 
ACT.20.9	Ti annan en zennonm ki ti apel Etikis, ki ti'n asiz lo bor lafnet. Pol ti kontinyen koze pandan lontan. Etikis ti ganny sonmey. I ti baskile e tonbe depi trwazyenm letaz. Zot ti ranmas li mor. 
ACT.20.10	Pol ti desann, bes lo li, e pran li dan son lebra. I ti dir, “Pa bezwen trakase, i vivan.”
ACT.20.11	Apre sa, Pol ti remonte, partaz dipen e manze. I ti kontinyen koz avek zot ziska bardzour; apre, i ti ale. 
ACT.20.12	Zot ti anmenn sa zennonm se li vivan, e sa ti en gran rekonfor pour tou dimoun.
ACT.20.13	Nou ti al avan e anbark lo bato ki ti anmenn nou Asos, kot nou ti devre pran Pol parey i ti'n deside, akoz i ti oule vwayaz par later. 
ACT.20.14	Kan nou ti ariv Asos, nou ti pran Pol abor e nou ti al Mitilenn. 
ACT.20.15	Nou ti kit sa lavil e kontinyen. Lannmen nou ti ariv devan Kyo. En zour apre, nou ti ariv Samos, e son lannmen, nou ti ariv Mile. 
ACT.20.16	Pol ti'n deside kontiny son vwayaz san aret Efez pour pa perdi letan dan provens Lazi. I ti pe depese pour ariv Zerizalenm, si posib zour lafet Lapannkot.
ACT.20.17	Letan Pol ti Mile, i ti anvoy en mesaz Efez pour demann bann ansyen dan Legliz pour vin zwenn li. 
ACT.20.18	Kan zot ti arive, Pol ti dir zot, “Zot konnen koman mon'n pas mon letan pandan ki mon ti avek zot, depi premye zour ki mon ti ariv dan provens Lazi. 
ACT.20.19	Mon'n servi Senyer avek bokou limilite dan sagren ek lapenn, akoz konplo bann Zwif. 
ACT.20.20	Zot konnen ki mon pa'n kasyet nanryen ki ti kapab itil pour zot, kan mon'n ansennyen an piblik e dan zot lakaz. 
ACT.20.21	Mon'n sipliy Zwif koman Grek pour tourn kot Bondye e krwar dan nou Senyer Zezi-Kri.
ACT.20.22	Aprezan, mon pe al Zerizalenm parey Lespri-Sen pe obliz mwan fer, san konnen sa ki pou ariv mwan laba. 
ACT.20.23	Sel keksoz ki mon konnen, se ki dan sak lavil ki mon'n traverse, Lespri-Sen in averti mwan ki prizon ek persekisyon pe esper mwan. 
ACT.20.24	Me mon pa atas okenn valer spesyal avek mon lavi. Pourvi ki mon kapab akonpli mon misyon e fini sa travay ki Senyer Zezi in konfye mwan, pour anons Bonn Nouvel lagras Bondye.
ACT.20.25	Mon'n reste parmi zot pour pres Rwayonm Bondye. Me mon konnen aprezan ki personn pa pou war mon figir ankor. 
ACT.20.26	Pour sa rezon, mon dir zot ozordi, si okenn parmi zot i arive perdi, mon pa responsab. 
ACT.20.27	Annefe, mon pa'n negliz nanryen pour anons zot plan Bondye an antye.
ACT.20.28	Vey byen lo zot lekor e pran swen troupo ki Lespri-Sen in konfye zot koman bann gardyen. Pran swen Legliz ki Bondye in gannyen par disan son prop Garson.
ACT.20.29	Mon konnen ki apre mon depar, pou annan bann zonm parey loulou feros ki pou enfiltre parmi zot. Personn parmi zot pa pou ganny eparnyen. 
ACT.20.30	Menm parmi zot, pou annan dimoun ki pou leve pour ansenny bann mansonz pour antrenn bann krwayan avek zot. 
ACT.20.31	Alor, vey byen, e rapel zot ki pandan 3 an, lizour koman aswar, mon'n ansenny sakenn zot, menm avek larm.
ACT.20.32	Aprezan, mon konfye zot avek Bondye, e avek parol son lagras. I annan pouvwar fer zot progrese dan lafwa. I kapab donn zot son bann byen ki i rezerv pour son pep. 
ACT.20.33	Mon pa'n zanmen anvi ni larzan, ni lor, ni lenz personn. 
ACT.20.34	Zot konnen zot menm ki mon'n travay avek mon prop lanmen pour ganny tou mon neseser, ensi ki pour mon bann koleg. 
ACT.20.35	Dan tou sirkonstans, mon'n montre zot ki fodre travay pour kapab ed bann ki pli pov e rapel zot parol Senyer Zezi li menm:
ACT.20.35	I annan plis lazwa pour donnen ki pour resevwar.”
ACT.20.36	Apre sa bann parol, Pol ti tonm azenou avek zot tou e i ti priye. 
ACT.20.37	Tou dimoun ti plere, ser Pol dan zot lebra e anbras li, pou dir li adye. 
ACT.20.38	Zot ti tris sirtou akoz i ti'n dir zot ki zot pa pou war son figir ankor. Apre, zot ti akonpanny li ziska kot bato.
ACT.21.1	Apre ki nou ti'n dir orevwar, nou ti anbarke e al direkteman Kos. Son lannmen nou ti ariv Rod. Depi la, nou ti al Patara, 
ACT.21.2	kot nou ti ganny en lot bato ki ti pe al Fenisi. Nou ti anbarke e nou ti ale.
ACT.21.3	Kan nou ti apersevwar zil Sip, nou ti les sa zil lo nou kote gos, pour al ver Lasiri. Nou ti al koste Tir, kot bato ti debark son kargezon. 
ACT.21.4	La, nou ti trouv bann disip e nou ti reste avek zot pandan set zour. Gide par Lespri-Sen, zot ti sipliy Pol pour li pa al Zerizalenm. 
ACT.21.5	Me apre en semenn, nou ti kontiny nou vwayaz. Zot tou, avek zot fanm ek zot zanfan, ti kondwir nou ziska an deor lavil. Nou ti azenou lo bor lanmer e nou ti priye. 
ACT.21.6	Apre, nou ti dir orevwar kanmarad. Nou ti anbarke e zot ti retourn kot zot.
ACT.21.7	Nou ti kontiny nou vwayaz par bato depi Tir ziska Ptolemais, kot nou ti al dir bonzour bann frer e pas lazournen avek zot. 
ACT.21.8	Lannmen, nou ti lev lank e ariv Sezare. La, nou ti al kot levanzelis Filip, e reste kot li. Filip ti enn parmi sa set zonm ki ti'n ganny swazir
ACT.21.9	I ti annan kat zenn fiy ki ti profet.
ACT.21.10	Nou ti la depi plizyer zour kan en profet ki ti apel Agabis
ACT.21.11	I ti vin kot nou. I ti pran sentir Pol e anmar son prop lipye ek son lanmen avek. I ti dir, “La sa ki Lespri-Sen i dir: Konmsa ki propriyeter sa sentir pou ganny anmare par bann Zwif dan Zerizalenm, e zot pour livre li dan lanmen bann etranze.”
ACT.21.12	Kan nou menm ek bann frer Sezare, nou ti'n antann sa bann parol, nou ti sipliy Pol pour li pa al Zerizalenm. 
ACT.21.13	Me Pol ti reponn, “Akoz zot pe plere konmsa e kas mon leker? Mwan mon pare pa zis pour ganny anmare, me menm pour mor pour nou Senyer Zezi dan Zerizalenm.”
ACT.21.14	Nou pa ti kapab konvenk li. Alor, nou ti aret ensiste. Nou ti dir, “Les lavolonte Senyer ganny akonpli.”
ACT.21.15	Apre detrwa zour dan sa landrwa, nou ti prepar nou pour repran nou vwayaz ver Zerizalenm. 
ACT.21.16	Detrwa disip Sezare ki ti'n vin avek nou depi Sezare ti akonpanny nou. Zot ti kondwir nou kot en zonm kot nou ti devre reste, en serten Mnason, en disip depi lontan, ki ti sorti zil Sip.
ACT.21.17	Kan nou ti ariv Zerizalenm, bann frer ti akey nou avek lazwa. 
ACT.21.18	Lannmen, Pol, ansanm avek nou, ti al kot Zak kot tou bann ansyen ti'n reini. 
ACT.21.19	Pol ti dir zot bonzour e answit, i ti rakont an detay tou sa ki Bondye ti'n akonpli par son minister parmi bann pep non-Zwif.
ACT.21.20	Apre ki zot ti'n antann li, zot ti rann glwar Bondye. Answit, zot ti dir Pol, “Frer! Ou war ki i annan plizyer milye Zwif ki'n aksepte lafwa. Me zot tou, zot atase avek Lalwa. 
ACT.21.21	Sepandan, zot in ganny dir ki ou pe ansenny tou bann Zwif ki pe reste parmi lezot nasyon ki zot bezwen abandonn Lalwa Moiz. Ou'n osi dir ki pa neseser fer sirkonsi zot bann zanfan ni swiv bann koutim Zwif. 
ACT.21.22	Ki nou pou fer? Sirman zot pou konnen ki ou'n arive. 
ACT.21.23	Alor, swiv konsey ki nou pou donn ou: Nou annan isi kat zonm ki'n fer en ve. 
ACT.21.24	Al avek zot, partisip dan seremoni pirifikasyon e pey bann depans pour zot raz zot latet
ACT.21.25	Kanta bann krwayan non-Zwif, nou'n deza ekri pour dir zot sa ki nou'n deside, setadir ki zot pa devre manz okenn lavyann ki'n ganny ofer koman sakrifis avek zidol, ni disan, ni lavyann en zannimo ki'n mor toufe, e ki zot bezwen prezerv zot kont bann pratik imoral
ACT.21.26	Alor, Pol ti al avek sa kat zonm, e lannmen, i ti partisip avek zot dan seremoni pirifikasyon. Apre, i ti al dan Tanp e anonse konbyen zour seremoni pirifikasyon pou dire e kan sakrifis pour sakenn zot pou ganny ofer.
ACT.21.27	Ver lafen sa set zour, bann Zwif ki sorti dan provens Lazi, ti war Pol dan Tanp. Zot ti eksit lafoul e atrap Pol. 
ACT.21.28	Zot ti kriye, “Pep Izrael, osekour! La i la, sa zonm ki pe prese partou avek tou dimoun kont pep Izrael, kont Lalwa Moiz e kont nou Tanp. Aprezan i'n menm anmenn bann Grek dan Tanp e fer sa landrwa sen vin enpir.”
ACT.21.29	Zot ti dir sa akoz zot ti'n war Trofim ki sorti Efez, avek Pol dan lavil, e zot ti krwar ki Pol ti'n anmenn li dan Tanp.
ACT.21.30	Ti annan dezord dan lavil antye e dimoun ti tay partou dan konfizyon. Zot ti sezi Pol, trenn li an deor Tanp e ferm bann laport. 
ACT.21.31	Zot ti pe rod fason touy Pol, me komandan en batayon Romen ti ganny enformen ki ti annan dezord dan Zerizalenm. 
ACT.21.32	Deswit, sa komandan ti pran bann solda ek bann zofisye avek li e tay kot lafoul ti'n rasanble. Kan lafoul ti war komandan larme ek son bann solda, zot ti aret bat Pol. 
ACT.21.33	Alor komandan ti apros Pol e fer aret li. I ti donn lord pour atas li avek de lasenn. Apre, i ti demande lekel li e ki i ti'n fer.
ACT.21.34	Me lafoul ti dan konfizyon; en bann ti dir en keksoz, en lot bann ti dir en lot zafer. Komandan pa ti kapab konpran nanryen dan sa dezord. Alor, i ti donn lord pour anmenn Pol dan fortres.
ACT.21.35	Kan Pol ti ariv dan leskalye, bann solda ti bezwen anmenn li, akoz lafoul ti'n vin tro vyolan. 
ACT.21.36	Annefe, lepep antye ti pe swiv an kriyan, “Touy li.”
ACT.21.37	Zis ler zot ti pe anmenn li dan fortres, Pol ti demann avek komandan, “Eski ou permet mwan dir ou keksoz?”
ACT.21.37	Komandan ti demann li, “Ou konn koz Grek? 
ACT.21.38	Ou pa sa Ezipsyen, ki, napa lontan, ti provok en revolt e anmenn 4,000 teroris dan dezer?”
ACT.21.39	Pol ti reponn, “Mon en Zwif, ne Tars, an Silisi. Mon sitwayen en lavil enportan. Silvouple, les mwan koz avek lepep.”
ACT.21.40	Komandan ti donn li permisyon. Pol alor, ti debout lo leskalye e avek lanmen i ti fer en siny avek lepep. Kan zot ti'n reste trankil, Pol ti adres zot an Ebre.
ACT.22.1	I ti dir, “Mon bann frer! Mon bann papa! Ekoute sa ki mon annan pou dir pour mon defans.”
ACT.22.2	Kan zot ti antann li koz dan lalang Ebre, zot ti reste pli trankil. Alor Pol ti dir, 
ACT.22.3	“Mwan, mon en Zwif, mon'n ne Tars, an Silisi, me mon'n grandi isi, Zerizalenm. Mon'n ganny koman profeser, Gamalyel
ACT.22.4	Mon ti persekit ziska lanmor, tou bann ki ti swiv sa Semen Senyer. Mon ti aret zonm koman fanm e zet zot dan prizon. 
ACT.22.5	Gran-Pret ek lasanble bann ansyen, zot mon temwen: Zot ti donn mwan bann let pour nou bann frer ki Damas. Mon ti al laba pour aret sa bann krwayan e retourn avek zot ansennen isi Zerizalenm, pour zot ganny pini
ACT.22.6	Mon ti dan semen pre avek Damas kan toutakou, ver midi, en gran lalimyer sorti dan lesyel ti klate otour mwan. 
ACT.22.7	Mon ti tonm ater e mon ti antann en lavwa ki ti dir mwan: Sol, Sol! Akoz ou pe persekit mwan?
ACT.22.8	Mon ti demande, “Senyer, lekel ou?” Sa lavwa ti dir: Mwan Zezi ki sorti Nazaret, ki ou pe persekite.
ACT.22.9	Bann dimoun ki ti avek mwan ti war lalimyer, me zot pa ti antann lavwa sa enn ki ti pe koz avek mwan.
ACT.22.10	Alor, mon ti demande, “Ki fodre mon fer Senyer?”
ACT.22.10	Senyer ti dir mwan, “Leve! Al Damas. La, zot ava dir ou sa ki ou devre fer.”
ACT.22.11	Alor, akoz mon ti'n vin aveg par sa gran lalimyer, bann ki ti avek mwan, ti atrap mon lanmen e anmenn mwan ziska Damas.
ACT.22.12	Ti annan la en zonm ki ti apel Ananyas. I ti en zonm byen relizye e i ti obei nou Lalwa. Tou bann Zwif ki ti reste Damas ti annan gran respe pour li. 
ACT.22.13	I ti vin kot mwan. I ti dir, “Sol mon frer! Revwar kler.”
ACT.22.13	Deswit mon ti revwar kler e mon ti war li. 
ACT.22.14	I ti azoute, “Bondye nou bann zanset in swazir ou davans pour fer ou konn son lavolonte, pour ou war sa enn ki Zis, e pour ou antann son prop lavwa. 
ACT.22.15	Annefe, ou pou vin son temwen devan tou dimoun, lo tou sa ki ou'n war e tande. 
ACT.22.16	Aprezan, pa tarde. Leve! Ganny batize. Envok son non, pour ki ou bann pese i ganny lave.”
ACT.22.17	Mon ti retourn Zerizalenm, e pandan ki mon ti pe priye dan Tanp, mon ti ganny en vizyon. 
ACT.22.18	Dan sa vizyon, mon ti war Senyer ki ti dir mwan, “Depes ou, kit Zerizalenm, akoz son bann zabitan pa pou aksepte ou temwannyaz lo mwan.”
ACT.22.19	Mon ti dir, “Senyer! Zot konn byen ki mon ti al dan tou sinagog pour arete e bat bann dimoun ki krwar dan ou. 
ACT.22.20	Kan zot ti touy Etyenn, ou temwen, mwan osi mon ti la. Mon ti dakor avek sa bann ki ti pe touy li; mwan ki ti gard zot lenz
ACT.22.21	Me Senyer ti dir mwan, “Ale! Mon pou anvoy ou lwen, ver bann non-Zwif.”
ACT.22.22	Ziske la, lafoul ti ekout Pol. Me apre, zot ti konmans kriye, “Fer disparet en tel zonm lo later! I pa merit viv!”
ACT.22.23	Pandan ki zot ti pe kriye, anvoy zot lenz e zet lapousyer anler, 
ACT.22.24	komandan Romen ti donn lord son bann zonm anmenn Pol anndan dan fortres. I ti donn lord ki zot fwet Pol pour konnen akoz bann Zwif ti pe kriye konmsa kont li. 
ACT.22.25	Kan zot ti'n anmar li pour li ganny fwete, Pol ti dir avek sa zofisye ki ti la, “Eski ou annan drwa fwet en sitwayen Romen ki pa'n ganny zize
ACT.22.26	Ler sa zofisye ti antann sa, i ti al kot komandan e demann li, “Ki ou pou fer? Sa zonm i en sitwayen Romen.”
ACT.22.27	Alor, komandan ti al kot Pol e demann li, “Dir mwan, eski ou en sitwayen Romen?”
ACT.22.27	Pol ti reponn, “Wi!”
ACT.22.28	Komandan Romen ti dir, “Mwan mon ti bezwen pey en kantite larzan pour mwan vin sitwayen Romen.”
ACT.22.28	Pol ti reponn, “Me mwan, mon en sitwayen par nesans.”
ACT.22.29	Deswit bann zonm ki ti pe al kestyonn li, ti rekile e les li trankil. Komandan ti per ler i ti realize ki Pol ti en sitwayen Romen e ki i ti'n fer ansenn li.
ACT.22.30	Komandan ti oule konnen egzakteman ki lakizasyon bann Zwif ti annan kont Pol. Pour sa rezon, lannmen, i ti fer larg li e konvok bann gran-pret ek konsey. I ti fer Pol konparet devan zot.
ACT.23.1	Pol ti fikse bann manm konsey. I ti dir, “Mon bann frer! Dan mon lavi antye, mon'n viv avek en konsyans trankil devan Bondye, ziska ozordi.”
ACT.23.2	Gran-Pret Ananyas
ACT.23.3	Alor Pol ti dir li, “Bondye ki pou kalot ou, miray blansi! Ou pe asiz la pour ziz mwan dapre Lalwa. Me ou menm, ou kas Lalwa, ler ou donn lord kalot mwan.”
ACT.23.4	Sa bann zonm ki ti pre avek Pol ti dir li, “Gran-Pret Bondye ki ou pe ensilte!”
ACT.23.5	Pol ti reponn, “Mon bann frer! Mon pa ti konnen, si ti Gran-Pret. Annefe, Lekritir i dir: Ou pa devre mal koz lo sef ou pep
ACT.23.6	Pol ti remarke ki dan konsey ti annan serten ki ti dan group Farizyen e serten ti Sadiseen. Alor, i ti kriye devan zot, “Mon bann frer! Mon en Farizyen e mon bann paran ti osi Farizyen
ACT.23.7	Koman Pol ti dir sa, bann Farizyen ek bann Sadiseen ti konmans argimante, e lasanble ti divize. 
ACT.23.8	Annefe, bann Sadiseen, i dir ki bann mor pa pou resisite e ki napa ni lanz, ni lespri; tandis ki bann Farizyen ti krwar dan tousala
ACT.23.9	Alor, zot ti konmans kriy pli for e serten profeser Lalwa, manm group Farizyen ti debout e proteste byen for, “Nou pa war nanryen mal avek sa zonm. Ki i fer si en lanz oubyen en lespri in kekfwa koz avek li?”
ACT.23.10	Dispit ti vin telman vyolan ki komandan Romen ti per ki zot ti ava desir Pol an morso. Alor, i ti donn lord son bann solda desann dan lasanble pour tir Pol parmi zot e retourn avek li dan fortres.
ACT.23.11	Aswar, Senyer ti aparet avek Pol. I ti dir li, “Pran kouraz! Parey ou'n rann temwannyaz lo mwan isi dan Zerizalenm, i neseser ki ou al fer li osi Ronm.”
ACT.23.12	Lannmen bomaten, bann Zwif ti zwenn ansanm pour mont en konplo. Zot ti fer en serman ki zot pa pou ni manze, ni bwar, ziska ki zot in touy Pol. 
ACT.23.13	Dan sa konplo, ti annan plis ki 40 zot. 
ACT.23.14	Alor, zot ti al kot bann gran-pret ek bann ansyen e dir zot, “Nou'n fer en serman pour pa manz nanryen ziska ki nou'n touy Pol. 
ACT.23.15	Alor, la sa ki zot, avek konsey, zot annan pour fer: Demann komandan pour anmenn Pol kot zot, swadizan pour rod plis lenformasyon lo son ka. Nou, nou pare pour touy li avan ki i ariv isi.”
ACT.23.16	Neve Pol, garson son ser, ti ganny nouvel sa konplo. Alor, i ti al dan fortres e rakont Pol. 
ACT.23.17	Pol ti apel en zofisye. I ti dir li, “Anmenn sa garson kot komandan, i annan keksoz pour dir li.”
ACT.23.18	En zofisye ti anmenn li kot komandan. I ti dir li, “Prizonnyen Pol in apel mwan e demann mwan pour anmenn sa garson kot ou, akoz i annan keksoz pour li dir ou.”
ACT.23.19	Komandan ti atrap lanmen sa garson e anmenn li akote tousel. I ti demann li, “Ki ou annan pour dir mwan?”
ACT.23.20	I ti reponn, “Bann Zwif in fer en plan pour demann ou pour anmenn Pol devan zot konsey demen; swadizan ki konsey i oule ganny plis lenformasyon lo li. 
ACT.23.21	Fodre pa ekout zot, akoz i annan plis ki 40 zonm ki pou kasyet pour esper li. Zot in fer en serman pour pa ni manze ni bwar ziska ki zot in touy li. Zot in pare pour fer li, e zot pe esper ou desizyon.”
ACT.23.22	Avan ki komandan ti ranvoy sa garson, i ti dir li, “Pa dir personn ki ou'n raport sa avek mwan.”
ACT.23.23	Apre sa, komandan ti apel de son zofisye. I ti dir zot, “Rasanble 200 solda, avek 70 kavalye, ek 200 zonm arme avek lans. Zot devre pare 9 er diswar pour al Sezare.
ACT.23.24	Prepar osi bann seval pour transport Pol e anmenn li sen e sof kot gouverner Feliks
ACT.23.25	Apre, i ti ekri sa let: 
ACT.23.26	Klod Lisyas i anvoy son konpliman a Son Ekselans Gouverner Feliks. 
ACT.23.27	Bann Zwif ti aret sa zonm e zot ti pou touy li. Mon ti tande ki i en sitwayen Romen. Alor, avek mon bann solda mon ti al sov li. 
ACT.23.28	Mon ti oule konnen ki lakizasyon zot annan kont li. Alor, mon ti anmenn li devan zot konsey.
ACT.23.29	Mon ti dekouver ki i pa ti'n fer nanryen ki merit lanmor ouswa prizon. Lakizasyon kont li ti en zafer an rapor avek zot prop lalwa.
ACT.23.30	Kan mon ti ganny lenformasyon ki serten Zwif ti pe fer en konplo kont li, mon ti deside anvoy li kot ou. Mon ti dir avek bann ki pe akiz li pour al fer zot konplent devan ou.
ACT.23.31	Bann solda ti fer parey zot ti'n ganny ordonnen. Zot ti pran Pol e anmenn li pandan lannwit ziska Antipatris. 
ACT.23.32	Lannmen, bann solda apye ti retourn dan zot fortres e les bann kavalye kontiny vwayaz avek Pol.
ACT.23.33	Koman zot ti ariv Sezare, zot ti delivre sa let avek gouverner e prezant li Pol. 
ACT.23.34	Gouverner ti lir sa let e demann Pol dan ki rezyon i sorti. Kan i ti aprann ki i ti sorti Silisi, 
ACT.23.35	i ti dir li, “Mon ava ekout sa zafer kan ou bann lakizater ava'n arive.”
ACT.23.35	I ti donn lord pour gard Pol dan pale Herod.
ACT.24.1	Senk zour plitar, Gran-Pret Ananyas ti ariv Sezare avek detrwa ansyen ek en avoka ki ti apel Tertilis. Zot ti prezant zot devan gouverner Feliks. 
ACT.24.2	Zot ti fer apel Pol. La sa ki Tertilis ti dir kont li, “Ekselans! Gras a ou, nou pe zouir en lape konplet, e par ou lasazes, en kantite reform in ganny fer dan lentere sa nasyon. 
ACT.24.3	Nou byen rekonesan alor pour tou sa ki nou pe resevwar toultan e partou. 
ACT.24.4	Me, mon pa oule pran tro bokou ou letan. Pour sa rezon, mon sipliy ou ganny labonte ekout nou en pti moman.
ACT.24.5	Nou'n dekouver ki sa zonm i en nwizans, ki provok dezord parmi bann Zwif dan lemonn antye. Li menm, en sef sa parti Nazareen. 
ACT.24.6	I'n menm esey mank respe anver Tanp. Alor, nou'n aret li. Nou ti annan lide ziz li dapre nou lalwa, 
ACT.24.7	me avek bokou vyolans, komandan Lisyas ti vin aras li dan nou lanmen. 
ACT.24.8	Apre, Lisyas ti donn lord ki son bann lakizater i vin devan ou
ACT.24.9	Bann Zwif ti zwenn ansanm pour konfirmen ki tou sa bann akizasyon ti vre.
ACT.24.10	Gouverner ti fer siny avek Pol ki i kapab koze. Alor, Pol ti deklare, “Mon konnen ki ou'n en ziz dan sa nasyon depi deza plizyer lannen. Se avek konfyans alor, ki mon prezant mon defans devan ou.
ACT.24.11	Koman ou ava kapab verifye, i annan zis apenn 12 zour ki mon'n mont Zerizalenm pour ador Bondye. 
ACT.24.12	Personn pa'n war mwan pe diskit avek okenn dimoun, oubyen pe eksit lafoul ni dan Tanp, ni dan sinagog, ni okenn lezot landrwa dan lavil.
ACT.24.13	Sa bann dimoun napa laprev pour okenn lakizasyon ki zot in fer kont mwan. 
ACT.24.14	Sepandan, la mon rekonnet devan ou, ki mon servi Bondye nou bann zanset, an swivan sa Nouvo Semen ki zot, zot dir i fo. Me mon krwar dan tou sa ki'n ekri dan Lalwa ek bann Profet. 
ACT.24.15	Mon annan sa menm lesperans dan Bondye parey zot, ki tou dimoun, bon koman move, pour resisite. 
ACT.24.16	Pour sa rezon, mon fer touzour tou mon posib pour annan en konsyans kler devan Bondye e devan tou dimoun.
ACT.24.17	Apre ki mon ti'n absante dan Zerizalenm pandan plizyer lannen, mon'n retournen pour anmenn en pe larzan pour ed mon pep e pour prezant Bondye bann lofrann. 
ACT.24.18	Pandan ki mon ti pe fer sa, zot ti war mwan dan Tanp, apre ki mon ti'n fini fer seremoni pirifikasyon. Ti napa okenn lafoul avek mwan, ni okenn dezord
ACT.24.19	Me serten Zwif ki ti sorti dan provens Lazi ti la. Dayer, se zot ki ti devre vin devan ou, pour akiz mwan, si zot annan okenn konplent kont mwan. 
ACT.24.20	Oubyen alor, les sa bann dimoun ki isi, dir pour ki krim zot in war mwan koupab, kan mon ti pas devan Konsey Siperyer.
ACT.24.21	Petet, pour sa parol ki mon ti prononse devan zot tou: Mon krwar dan rezireksyon bann mor, ki zot in anmenn mwan devan ou, pour mwan ganny zize
ACT.24.22	Feliks ki ti byen konn bann detay konsernan Nouvo Semen, ti anvoy sa zafer pour plitar. I ti dir, “Kan komandan Lisyas ava desann, mon ava ziz ou zafer.”
ACT.24.23	I ti donn lord zofisye ki ti ansarz Pol pour gard li koman prizonnyen, me donn li en serten liberte e les son bann zanmi vin okip li.
ACT.24.24	Detrwa zour apre, Feliks ti vini avek son fanm Drizil, ki ti en Zwif. I ti anvoy sers Pol e i ti ekout sa ki Pol ti annan pour dir konsernan lafwa dan Zezi-Kri. 
ACT.24.25	Me koman Pol ti konmans koz lo lazistis, kontrol lo ou prop lekor, e lo zizman ki devre arive, Feliks ti per. I ti dir li, “Ou kapab ale aprezan, kan mon ava annan letan, mon ava fer apel ou.”
ACT.24.26	I ti pe swete ki Pol ti ava donn li larzan. Pour sa rezon ki i ti fer apel Pol souvan, pour koz avek li.
ACT.24.27	Alor, de lannen ti pase. Apre, Porsiis Festis
ACT.25.1	Trwa zour apre ki i ti'n ariv dan sa provens, Festis ti kit Sezare pour al Zerizalenm. 
ACT.25.2	La, bann gran-pret ek bann Zwif ki ti annan lenfliyans, ti prezant li konplent kont Pol. 
ACT.25.3	Zot ti sipliy Festis pour fer zot sa faver e fer Pol vin Zerizalenm. Annefe, zot ti'n form en konplo pour touy Pol dan semen. 
ACT.25.4	Me Festis ti reponn zot ki Pol ti dan prizon Sezare e ki li menm i ti pe retourn laba byento. 
ACT.25.5	I ti azoute, “Zot bann sef i kapab akonpanny mwan ziska Sezare e prezant zot lakizasyon si sa zonm in fer keksoz mal.”
ACT.25.6	Festis ti reste Zerizalenm pa plis ki wit a dis zour kot zot. Apre, i ti retourn Sezare. Son lannmen, i ti reini lakour e konvok Pol pour konparet devan li.
ACT.25.7	Kan Pol ti'n arive, bann Zwif ki ti'n sorti Zerizalenm ti antour li, e zot ti konmans fer bann lakizasyon grav kont li. Me zot pa ti kapab prouve. 
ACT.25.8	La sa ki Pol ti dir pour son defans, “Mon pa'n komet okenn mal kont Lalwa bann Zwif, ni kont Tanp, ni kont Sezar.”
ACT.25.9	Me Festis ti oule fer plezir bann Zwif. Alor i ti demann Pol, “Eski ou dakor pour al Zerizalenm pour ganny zize devan mwan konsernan sa bann lakizasyon?”
ACT.25.10	Pol ti reponn, “Mon pe debout devan tribinal Sezar e lanmenm ki mon devre ganny zize. Ou menm, ou konn tre byen, mon pa'n fer nanryen mal kont bann Zwif. 
ACT.25.11	Si mon koupab, e si mon'n fer okenn keksoz ki merit lanmor, mon pa refize mor. Me si napa nanryen vre dan sa bann lakizasyon kont mwan, alor, personn napa drwa livre mwan dan zot lanmen. Mon fer rapel devan Sezar.”
ACT.25.12	Alor, apre ki i ti'n diskit avek son konsey, Festis ti reponn, “Akoz ou'n fer rapel devan Sezar, ou ava al devan Sezar.”
ACT.25.13	Detrwa zour plitar, lerwa Agripa
ACT.25.14	Vi ki zot pe reste la plizyer zour, Festis ti prezant ka Pol devan lerwa, “I annan en zonm isi ki Feliks in les deryer koman prizonnyen. 
ACT.25.15	Kan mon ti al Zerizalenm, bann gran-pret ek bann ansyen Zwif ti port plent kont li e demann mwan pour kondann li.
ACT.25.16	Mon ti reponn zot ki i pa koutim bann Romen pour livre en dimoun pour ganny pini, avan ki i ganny lokazyon defann son lekor kont sa bann ki pe akiz li.
ACT.25.17	Alor, zot ti vin isi avek mwan. Mon pa ti perdi letan: Toudswit son lannmen, mon ti konvok lakour e mon ti donn lord pour anmenn sa zonm. 
ACT.25.18	Son bann lakizater ti prezan, me zot pa ti prezant okenn plent serye parey mon ti pe mazinen. 
ACT.25.19	Zot ti zis fer en bann diskisyon konsernan zot relizyon, ek en serten Zezi ki'n mor, me ki li Pol, i ensiste ki i vivan.
ACT.25.20	Mon pa ti konnen ki pour fer devan en tel problenm; mon ti alor demann Pol si i ti ava kontan al Zerizalenm pour ki sa zafer i ganny zize laba. 
ACT.25.21	Me Pol in fer rapel. I'n demande ki i reste prizonnyen e ki Sezar i pran desizyon lo son ka.
ACT.25.21	Alor, mon'n donn lord pour gard li ziska ki i posib pour nou anvoy li kot Sezar.”
ACT.25.22	Agripa ti dir avek Festis, “Mon ti ava kontan ekout sa zonm mwan menm.”
ACT.25.22	Festis ti reponn, “Demen ou ava antann li.”
ACT.25.23	Alor, lannmen, dan en gran seremoni avek lafanfar, Agripa ek Berenis ti antre dan lasal lodyans. Ti osi annan bann sef militer, ek bann dimoun enportan dan lavil. Festis ti donn lord anmenn Pol. 
ACT.25.24	Festis ti dir, “Lerwa Agripa e zot tou ki la parmi nou! Zot war sa zonm kont ki popilasyon antye in vin port plent devan mwan, isi e osi Zerizalenm, an kriyan ki i pa merit viv.
ACT.25.25	Lo mon kote, mon'n dekouver ki i pa'n fer nanryen ki merit lanmor, me akoz li menm i'n fer rapel devan Sezar, mon'n deside pour anvoy li kot Sezar. 
ACT.25.26	Me mon napa nanryen byen kler pour ekri lo son ka pour Sezar. Pour sa rezon, mon'n fer li prezant devan zot e sirtou devan ou, lerwa Agripa, pour ki ler zot ava'n fini kestyonn li, mon ava ganny keksoz pour ekri. 
ACT.25.27	Annefe, i pa rezonnab, dapre mwan, pour anvoy en prizonnyen Ronm san fer byen kler ki lakizasyon i annan kont li.”
ACT.26.1	Agripa ti dir avek Pol, “Mon donn ou permisyon pour prezant ou defans.”
ACT.26.1	Alor Pol ti fer siny avek son lanmen e konmans son defans: 
ACT.26.2	Lerwa Agripa! Mon konsider sa en privilez pour mwan ozordi defann mon lekor devan ou, lo tou bann lakizasyon bann Zwif kont mwan. 
ACT.26.3	Annefe, ou konn tre byen tou bann koutim Zwif ek zot bann size diskisyon. Alor, mon sipliy ou ekout mwan avek pasyans.
ACT.26.4	Tou bann Zwif i konn mon lavi depi mon lazenes. Zot konnen koman mon'n viv parmi mon pep e dan Zerizalenm. 
ACT.26.5	Zot konn mwan depi lontan e zot kapab alor sertifye, si zot oule, ki mon'n viv koman en manm parti pli strik dan nou larelizyon, setadir koman en Farizyen
ACT.26.6	Aprezan, mon isi pour ganny zize, akoz mon pe esper realizasyon promes ki Bondye in fer avek nou bann zanset. 
ACT.26.7	Tou le 12 tribi nou pep, pe osi esper sa realizasyon, an servan Bondye, lizour koman aswar.
ACT.26.7	Ozordi, lerwa Agripa, se akoz sa lesperans ki mon ganny akize par bann Zwif. 
ACT.26.8	Zot ki la, akoz zot war li enposib pour krwar ki Bondye i resisit bann mor?
ACT.26.9	Mwan personnelman, mon ti krwar ki mon ti devre opoz par tou fason posib, non Zezi ki sorti Nazaret. 
ACT.26.10	Sanmenm sa ki mon ti fer dan Zerizalenm: Mon ti resevwar pouvwar spesyal avek bann gran-pret, pour met bokou bann krwayan dan prizon. Kan zot ti ganny kondannen anmor, mwan osi mon ti aprouve. 
ACT.26.11	Souvan mon ti fer pini zot dan sinagog e esey obliz zot renye zot lafwa. Mon ti sitan asarnen kont zot, ki mon ti al ziska dan bann lavil etranze pour persekit zot
ACT.26.12	Alor, mon ti al dan lavil Damas avek pouvwar ek lord ki bann gran-pret ti'n donn mwan.
ACT.26.13	Lerwa Agripa! Pandan ki mon ti dan semen, ver midi, mon ti war en lalimyer sorti dan lesyel, pli briyan ki soley, ki ti klate otour mwan ek mon bann kanmarad. 
ACT.26.14	Nou tou, nou ti tonm ater; mon ti antann en lavwa ki ti dir mwan dan lalang Ebre: Sol, Sol! Akoz ou persekit mwan? Pa servi nanryen reziste parey en zannimo kont baton son met.
ACT.26.15	Mon ti demande, “Lekel ou, Senyer?”
ACT.26.15	Senyer ti reponn, “Mwan Zezi ki ou pe persekite! 
ACT.26.16	Leve debout! Mon'n aparet avek ou pour fer ou vin mon serviter; pour ou vin en temwen pour rakonte ki mannyer ou'n war mwan ozordi e anons tou sa ki mon pou montre ou. 
ACT.26.17	Mon pou delivre ou parmi pep Izrael e parmi bann pep etranze kot mon pou anvoy ou. 
ACT.26.18	Mon pe anvoy ou pour ouver zot lizye, pour fer zot sorti dan fernwanr e tourn ver lalimyer, kit pouvwar Satan e retourn kot Bondye; pour ki par zot lafwa dan mwan, zot ava ganny pardon zot pese e ganny en plas parmi pep Bondye.”
ACT.26.19	“Alor, lerwa Agripa, mon pa ti dezobei sa vizyon ki ti sorti dan lesyel. 
ACT.26.20	Okontrer, mon ti konmans prese dan Damas, apre avek zabitan Zerizalenm, e answit dan tou bann rezyon Zide ek tou lezot nasyon. Mon ti demann zot pour sanz zot lavi pese, e retourn ver Bondye e pratik bann aksyon ki montre ki vreman zot in repanti. 
ACT.26.21	Pour sa rezon ki bann Zwif ti atrap mwan letan mon ti dan Tanp, pour esey touy mwan.
ACT.26.22	Me Bondye in protez mwan ziska ozordi e mon ankor la pour temwanny devan tou dimoun, pti koman gran. Mon pe anons zis sa ki Moiz ek bann profet ti dir pou arive: 
ACT.26.23	Ki Mesi i devre soufer, e ki i pou premye pour resisite parmi bann mor; ki i ava proklanm lalimyer avek nou pep e avek lezot nasyon.”
ACT.26.24	Pol ti pe prezant son defans dan en tel fason ki Festis ti Kriye, “Pol, ou fou! Ou gran konnesans i rann ou fou!”
ACT.26.25	Pol ti reponn, “Son Ekselans! Mon pa fou. Sa bann parol ki mon pe dir i vre e rezonnab. 
ACT.26.26	Lerwa Agripa i byen okouran sa ki mon pe dir. Alor, mon kapab koz avek lasirans devan li. Mon sir ki i konn tousala, akoz tousala pa ti pas an kasyet. 
ACT.26.27	Lerwa Agripa! Eski ou krwar dan bann profet? Mon konnen ki ou krwar!”
ACT.26.28	Agripa ti dir Pol, “Ou krwar ki dan en pti moman ou kapab fer mwan vin kretyen?”
ACT.26.29	Pol ti reponn, “Mon priy Bondye ki pa zis ou, me ankor tou sa ki pe ekout mwan ozordi, ava vin parey mwan; san sa lasenn, byen sir.”
ACT.26.30	Alor lerwa ti leve, ensi ki Gouverner, Berenis ek tou sa ki ti la prezan. 
ACT.26.31	Pandan ki zot ti pe ale, zot ti dir ant zot, “Sa zonm pa'n fer okenn keksoz ki merit lanmor oubyen prizon.”
ACT.26.32	Agripa ti dir avek Festis, “Sa zonm ti ava kapab ganny libere si i pa ti'n fer rapel devan Sezar.”
ACT.27.1	Kan zot ti'n deside ki nou pou al Itali par bato, zot ti remet Pol ek detrwa lezot prizonnyen dan lanmen en zofisye ki ti apel Zilyis, en kaptenn dan reziman Romen ki ti apel Reziman Lanperer. 
ACT.27.2	Nou ti anbark lo en bato ki sorti Adramit, e ki ti pe al dan bann por provens Lazi. Avek nou ti annan Aristark, en Masedonyen sorti Tesalonik. 
ACT.27.3	Lannmen, nou ti ariv Sidon. Zilyis ti tret Pol avek respe. I ti permet li al war son bann zanmi pour li kapab ganny tou sa ki i ti bezwen.
ACT.27.4	Nou ti kit sa landrwa e fer lakot, maske par zil Sip, akoz nou ti pe navig avek divan kontrer. 
ACT.27.5	Nou ti travers lanmer pre avek Silisi ek Panfili, e ariv Mira, dan Lisi. 
ACT.27.6	La, sef gard Romen ti trouv en bato ki sorti Aleksandri ki pe al Itali. I ti fer nou anbark lo la.
ACT.27.7	Nou ti navig lantman pandan plizyer zour e, avek bokou difikilte, nou ti ariv devan lavil Snid. Divan ti kontrer e nou pa ti kapab kontiny dan sa direksyon. Alor nou ti pas par kap Salmone dan kote maske zil Kret. 
ACT.27.8	Nou ti reste pre avek lakot e avek bokou difikilte, nou ti ariv dan sa landrwa ki ti apel Bon-Por, pre avek lavil Lase.
ACT.27.9	Nou ti'n perdi bokou letan. I ti'n vin danzere pour kontinyen navige. Lafet Zwif pour pardon pese ti'n deza pase
ACT.27.10	“Mon bann zanmi! Mon war ki sa vwayaz pou danzere; bato avek son kargezon pou ganny bokou andomaze. Anplis ki sa, nou menm, nou riske perdi lavi.”
ACT.27.11	Me zofisye Romen ti annan plis konfyans dan lopinyon kaptenn ek propriyeter bato ki dan parol Pol. 
ACT.27.12	Anplis, koman sa por pa ti bon pour pas liver, laplipar bann zonm abor, ti an faver kit sa por pour al Feniks si posib. Feniks ti en por dan zil Kret, ki vir lo kote Sid-Was ek Nor-Was. Zot ti annan lide pas liver laba.
ACT.27.13	Koman vandsid pa ti pe soufle for, zot ti mazinen ki zot ti ava kapab realiz zot plan. Zot ti lev lank e navig lantman pre avek lakot Kret. 
ACT.27.14	Me pa ti tarde pour divan Norde, en divan tanpet, soufle avek lafors depi bann montanny zil Kret 
ACT.27.15	e trenn bato. Akoz i ti enposib pour gard bato dan divan, nou ti bezwen les nou ganny drive. 
ACT.27.16	Nou ti pas lo kote Sid en pti zil ki apel Koda, ki ti maske nou en pe. Alor, avek bokou difikilte, nou ti arive kontrol nou kannot sovtaz. 
ACT.27.17	Bann maren ti is li abor e anmar li avek lakord otour bato. Zot ti fer desann lavwal e les bato drive. Annefe, zot ti per ki zot ti ava ganny trennen e mont lo en ban disab lo lakot Libi. 
ACT.27.18	Tanpet ti kontinyen sekwe nou telman for, ki lannmen, bann maren ti konmans zet bann kargezon dan lanmer.
ACT.27.19	Sirlannmen, avek zot prop lanmen, zot ti zet bann lekipman bato pardesi bor. 
ACT.27.20	Pandan plizyer zour, zot pa ti war ni soley, ni zetwal. Tanpet ti kontinyen soufle telman for, ki nou ti finalman perdi tou lespwar ganny sove.
ACT.27.21	Nou pa ti'n manz nanryen depi plizyer zour. Alor, Pol ti debout devan zot. I ti dir, “Mon bann zanmi! Zot ti'n devre ekout mwan e pa kit zil Kret. Konmsa, nou ti ava'n evit sa kantite domaz ek pert. 
ACT.27.22	Me aprezan mon konsey zot pran kouraz, akoz personn parmi zot pa pou perdi lavi; zis sa bato ki pou perdi.
ACT.27.23	Annefe, pandan lannwit, en lanz mon Bondye ki mon servi ti apros mwan. 
ACT.27.24	I ti dir mwan: Pol, pa per! Fodre ki ou konparet devan Sezar. Bondye dan son labonte, pou donn ou lavi avek tou sa ki pe navig avek ou.
ACT.27.25	Alor, mon bann zanmi! Pran kouraz, akoz mon annan konfyans dan Bondye. Tou pou pas parey i'n dir mwan. 
ACT.27.26	Me nou pou bezwen eswe lo lakot en zil.”
ACT.27.27	Ti'n ariv katorzyenm swar e tanpet ti pe kontinyen trenn nou lo lanmer Mediterane. Ver minwi, bann maren ti ganny lenpresyon ki nou ti pe apros later.
ACT.27.28	Alor, zot ti sonde e zot ti ganny 20 bras fonder. En pti pe pli lwen zot ti sonde e zot ti ganny 15 bras fonder. 
ACT.27.29	Akoz zot ti per ki nou bato i tap en ros, zot ti zet kat lank par deryer bato e esper avek enpasyans pour lizour fer.
ACT.27.30	Sepandan bann maren ti pe esey sove e abandonn bato. Alor, zot ti met kannot sovtaz dan delo e fer krwar ki zot ti pe al fikse lank avek devan bato. 
ACT.27.31	Pol ti dir avek sa zofisye larme ek bann solda, “Si sa bann maren pa reste abor, personn parmi zot pa pou annan en sans sove.”
ACT.27.32	Alor bann solda ti koup lakord kannot e les li ale.
ACT.27.33	Zis avan lizour, Pol ti sipliy zot tou pour manz keksoz, “Zot in reste 14 zour dan lenkyetid san manze. 
ACT.27.34	Alor, mon konsey zot manz enpe pour reste vivan. Personn parmi zot pa pou perdi menm en bren seve lo son latet.”
ACT.27.35	Apre ki i ti'n dir sa, Pol ti pran dipen e remersye Bondye devan zot tou. I ti kase, e konmans manze. 
ACT.27.36	Zot tou, zot ti repran kouraz e zot ti manze. 
ACT.27.37	Ti annan an tou 276 nou abor. 
ACT.27.38	Apre ki tou dimoun ti'n manz ase, zot ti zet kargezon dible dan lanmer, pour fer bato pli leze.
ACT.27.39	Kan lizour ti fer, bann maren pa ti rekonnet sa landrwa kot zot bato ti'n drive, me zot ti apersevwar en labe ek en lans. Alor, zot ti deside pour fer koste bato si posib. 
ACT.27.40	Zot ti delarg bann lank e les zot koule dan lanmer. Anmenmtan, zot ti delarg bann lakord ki ti anmar zaviron ki ti servi koman gouvernay. Apre sa, zot ti is fok pour fer divan pous bato e anmenn li ver lans. 
ACT.27.41	Me ant de kouran, zot ti mont lo en ban disab e bato ti pri lanmenm. Devan bato ti kraz dan disab e pa ti kapab bouze. Laroul ti kraz lo son aryer e briz li an morso.
ACT.27.42	Bann solda ti oule touy bann prizonnyen pour anpes zot sov alanaz. 
ACT.27.43	Me sa zofisye Romen ki ti oule sov Pol, ti anpes zot egzekit zot proze. I ti donn lord bann ki konn naze pour sot premye dan delo e al ater. 
ACT.27.44	Lezot ti devre swiv swa lo plans, swa lo debri bato. Konmsa ki tou dimoun ti ariv ater sen e sof.
ACT.28.1	Apre ki nou ti'n ganny sove, nou ti aprann ki sa zil ti apel Malt. 
ACT.28.2	Bann zabitan ti montre zot tre bon anver nou. Akoz lapli ti pe tonbe, e ki ti fer fre, zot ti alim en dife e swet nou byenveni.
ACT.28.3	Pol ti'n ranmas en pake brans dibwa mor ki i ti pe met lo dife, kan en serpan ti sorti avek lasaler e kol lo son lanmen. 
ACT.28.4	Kan bann zabitan ti war sa serpan anpandan avek son lanmen, zot ti dir, “Sirman sa zonm i en kriminel. Menm si i'n sap lanmer, lazistis Bondye pa'n permet li viv.”
ACT.28.5	Me Pol ti zis sekwe sa serpan dan dife, san sibir okenn dimal. 
ACT.28.6	Zot ti espere war li anfle oubyen tonbe mor en sel kou. Me zot ti esper lontan, san war nanryen mal arive avek Pol. Alor, zot ti sanz zot lide e dir ki i ti en bondye.
ACT.28.7	Ti annan dan zalantour, en propriyete ki ti pour sef zil ki ti apel Pibliis. I ti byen resevwar nou se li pandan trwa zour. 
ACT.28.8	Papa Pibliis ti malad avek lafyev ek disantri. Pol ti vizit li, priy pour li, enpoz lanmen lo li e geri li.
ACT.28.9	Kan zot ti antann sa ki ti'n arive, dimoun ti anmenn zot bann malad. Zot osi, zot ti geri. 
ACT.28.10	Zot ti fer nou gran loner e kan nou bato ti kite, zot ti fourni nou avek tou provizyon ki nou ti bezwen.
ACT.28.11	Trwa mwan plitar, nou ti repran lanmer lo en bato sorti Aleksandri ki ti apel Dioskires e ki ti'n pas liver dan sa zil. 
ACT.28.12	Nou ti ariv Sirakiz, kot nou ti reste trwa zour. 
ACT.28.13	Nou ti swiv lakot ziska Regio. Lannmen, vandsid ti konmans soufle. Son dezyenm zour, nou ti ariv Pouzol. 
ACT.28.14	Dan sa lavil, nou ti zwenn bann frer ki ti envit nou pour reste set zour avek zot. Finalman, nou ti ariv Ronm. 
ACT.28.15	Bann frer dan lavil ti'n ganny nou nouvel e zot ti vin ziska Bazar Apiyis ek Trwa Tavern. Kan Pol ti war zot, i ti remersye Bondye e repran kouraz.
ACT.28.16	Kan nou ti ariv Ronm, Pol ti ganny permisyon pour reste apar, dan en lakaz prive avek en solda pour vey li.
ACT.28.17	Trwa zour plitar, Pol ti envit bann sef Zwif ki ti reste Ronm. Ler zot ti'n rasanble, Pol ti dir zot, “Mon bann frer! Menm si mon pa'n fer nanryen kont nou pep, ni kont bann koutim nou bann zanset, mon ti ganny arete Zerizalenm e ganny livre dan lanmen bann Romen. 
ACT.28.18	Apre ki zot ti'n kestyonn mwan, zot ti oule larg mwan, akoz zot pa ti trouv okenn rezon pour kondann mwan anmor. 
ACT.28.19	Me bann Zwif ti opoze, e mon ti forse fer rapel devan Sezar. Sepandan, mon ti napa okenn lentansyon port plent kont mon nasyon
ACT.28.20	Pour sa rezon ki mon'n demann pour war zot e koz avek zot. Se akoz lespwar pep Izrael ki mon dan sa lasenn.”
ACT.28.21	Zot ti reponn li, “Nou pa'n ganny okenn let lo ou size sorti Zide. Napa personn parmi bann frer ki sorti laba ki'n vin fer okenn rapor oubyen koz dimal kont ou. 
ACT.28.22	Me nou ti anvi konn ou lopinyon, akoz partou, bokou dimoun pe koz kont sa group ki ou ladan.”
ACT.28.23	Zot ti fikse en randevou avek Pol. Sa zour zot ti pli nonbre. Depi bomaten ziska aswar, Pol ti eksplike e anons zot Rwayonm Bondye. I ti konvenk zot konsernan Zezi, atraver Lalwa Moiz ek liv bann profet. 
ACT.28.24	I annan ki ti aksepte sa ki i ti pe dir, me ti annan ki pa ti krwar. 
ACT.28.25	Zot pa ti tonm dakor. Kan zot ti pe kite pour ale, Pol ti zis dir zot, “Lespri-Sen ti annan rezon kan i ti dir avek zot zanset par lentermedyer profet Ezai! 
ACT.28.26	Annefe, i ti deklare:
ACT.28.26	Al kot sa pep e dir zot:
ACT.28.26	Zot pou tande, me zot pa pou konpran.
ACT.28.26	Zot pou gete, me zot pa pou war.
ACT.28.27	Leker sa pep in vin ensansib.
ACT.28.27	Zot in bous zot zorey,
ACT.28.27	e zot in ferm zot lizye,
ACT.28.27	pour zot lizye pa war,
ACT.28.27	pour zot zorey pa tande,
ACT.28.27	e pour zot leker pa konpran,
ACT.28.27	pour ki zot pa retourn kot mwan
ACT.28.27	pour mwan geri zot
ACT.28.28	Alor mon oule ki zot konnen ki sa mesaz delivrans Bondye, i'n ganny anvoye kot bann non-Zwif. Zot, zot ava ekoute!”
ACT.28.29	Kan Pol ti'n fini dir sa, bann Zwif, ti ale e en gro diskisyon ti leve ant zot
ACT.28.30	Pol ti reste pandan 2 an dan sa lakaz ki i ti'n lwe. I ti resevwar tou bann ki ti vin war li. 
ACT.28.31	I ti proklanm Rwayonm Bondye e ansennyen avek lasirans e libreman, tou sa ki konsern Senyer Zezi-Kri.
ROM.1.1	Sa let i sorti kot Pol, serviter Zezi-Kri, ki'n ganny apele pour vin zapot, e ki'n ganny swazir par Bondye pour anons son Bonn Nouvel. 
ROM.1.2	Lontan davans dan Lekritir, Bondye ti'n promet sa Bonn Nouvel par lentermedyer son bann profet
ROM.1.3	Sa i konsern son Garson Zezi-Kri, nou Senyer. Koman en zonm, i ti desandan lerwa David
ROM.1.4	Me dapre Lespri-Sen, i'n ganny manifeste koman Garson Bondye
ROM.1.5	Par li, nou'n resevwar lagras ek misyon koman zapot pour anmenn bann nasyon krwar dan li e obeir li. 
ROM.1.6	Zot osi, zot form parti sa bann dimoun ki'n resevwar lapel Zezi-Kri.
ROM.1.7	Mon ekri zot zabitan Ronm, zot tou ki Bondye i kontan e ki i'n swazir pour viv pour li: Mon demande ki Bondye nou Papa, e Senyer Zezi-Kri i akord zot son lagras ek son lape.
ROM.1.8	Avan tou, mon remersye Bondye, par Zezi-Kri, pour zot tou, akoz lemonn antye i koz lo zot lafwa. 
ROM.1.9	Bondye ki mon servi avek tou mon leker an anonsan Bonn Nouvel son Garson, i temwen ki tou sa ki mon pe dir i vre: I konnen ki mon touzour mazin zot 
ROM.1.10	dan mon lapriyer. Mon demann Bondye ki si i son lavolonte, mon ava anfen kapab vin kot zot. 
ROM.1.11	Annefe, mon annan en gran dezir war zot pour donn zot en don Lespri-Sen, ki pour rann zot for. 
ROM.1.12	Anplis, mon ti ava kontan prezan parmi zot, pour nou ankouraz kanmarad: Mwan par zot lafwa e zot par mon lafwa.
ROM.1.13	Mon bann frer ek ser! Mon oule ki zot konnen ki mon'n souvan fer proze pour vin war zot
ROM.1.14	Mon konsider li mon devwar pour vizit bann zans sivilize koman bann ki pa sivilize, bann dimoun enstri, koman bann inyoran. 
ROM.1.15	Pour sa menm rezon ki mon annan sa gran dezir vin anons Bonn Nouvel avek zot ki reste Ronm.
ROM.1.16	Mon pa onte pour anons Bonn Nouvel. Annefe, i en pwisans ki Bondye i servi pour sov tou dimoun ki krwar: Dabor bann Zwif, answit bann non-Zwif. 
ROM.1.17	Annefe, Bonn Nouvel i revele koman Bondye i rann bann imen zis devan li: Sa i selman par lafwa depi konmansman ziska lafen, parey Lekritir i deklare: Sa enn ki zis, pou viv par lafwa
ROM.1.18	Depi lesyel, Bondye i montre son lakoler kont tou pese e tou move aksyon ki zonm i fer lo later. Par zot move aksyon, zonm i anpes laverite azir. 
ROM.1.19	Pourtan, sa ki nou kapab konnen lo Bondye i kler pour tou dimoun: Bondye li menm ki'n fer zot konnen klerman. 
ROM.1.20	Annefe, depi ki Bondye in kree lemonn, nou war pwisans eternel ek divinite Bondye; nou disern li atraver son bann mervey. Alor, zonm i san leskiz. 
ROM.1.21	Zot konn Bondye, me zot napa okenn respe pour li; zot pa ni menm remersye li koman i fodre. O kontrer zot in vin konpletman fou, e zot lespri san disernman i dan teneb. 
ROM.1.22	Zot pretann ki zot savan, me zot in vin plito fou. 
ROM.1.23	Olye ador Bondye dan son mazeste ki egziste eternelman, zot ador bann stati ki reprezant en zonm ki mortel, zwazo, zannimo kat lapat ek reptil.
ROM.1.24	Pour sa rezon, Bondye in abandonn zot dan zot bann aksyon enpir, dapre move dezir zot leker. Alor, ant zot, zot sali zot prop lekor. 
ROM.1.25	Zot sanz laverite Bondye kont mansonz. Zot ador e servi kreatir olye ador Kreater ki merit ganny loue pour touzour! Amenn!
ROM.1.26	Pour sa rezon, Bondye in abandonn zot dan zot bann pasyon ki fer onte. Menm zot fanm i sanz zot relasyon natirel pour bann relasyon kont natir.
ROM.1.27	Pareyman, zonm osi i'n abandonn relasyon natirel avek en fanm; zot anflanmen dan lanvi seksyel ant zot. Zonm i pratik ant zonm bann aksyon ki fer onte. La rezon akoz zot ganny dan zot lekor, pinisyon ki zot merite pour zot forfe.
ROM.1.28	Ensi, akoz zot in refize rekonnet Bondye, Bondye in les zot ale avek zot lespri deregle dan bann pratik onte. 
ROM.1.29	Zot ranpli avek toudsort mesanste, move dezir, vis, zalouzi, krim, dispit, riz, malis. Zot lans bann fo lakizasyon. 
ROM.1.30	Zot dir dimal lo kanmarad. Zot bann lennmi Bondye, ensolan, orgeye, vantar. Zot touzour pare pour envant bann nouvo fason pour fer ditor. Zot rebel anver zot paran. 
ROM.1.31	Zot napa disernman, zot pa tenir zot promes. Zot leker i dir e san pitye anver kanmarad. 
ROM.1.32	Zot konn byen zizman Bondye: Bann ki viv en tel lavi, zot merit lanmor. Pourtan, zot kontinyen komet sa bann aksyon. Anplis ki sa, zot aprouv bann ki komet sa bann aksyon.
ROM.2.1	Ou! Nenport ki, ki ou ete, ou ki pas zizman lo lezot, ou napa okenn leskiz. Annefe, kan ou ziz lezot, e ki ou fer parey zot, ou pe kondann ou prop lekor. 
ROM.2.2	Nou konnen ki Bondye i ziz avek lazistis, dimoun ki fer tel aksyon. 
ROM.2.3	Eski ou krwar ou pou sap zizman Bondye, ou ki ziz lezot, pour bann aksyon ki ou menm ou pe fer? 
ROM.2.4	Oubyen, eski ou pa apresye gran labonte, pasyans ek zenerozite Bondye? Eski ou pa konnen ki labonte Bondye i devre anmenn sanzman dan ou lavi?
ROM.2.5	Me ou pa oule konpran; ou refize sanze. Pour sa rezon, ou pe anmas lo ou, en pli gran pinisyon kan Bondye pou devers lo ou son lakoler ek son zizman
ROM.2.6	i pou pey sakenn dapre sa ki i'n fer
ROM.2.7	Bann ki fer lebyen, pou ganny laglwar, loner ek limortalite. 
ROM.2.8	Me i ava montre son lakoler ek son mekontantman anver bann ki revolte kont li, bann ki opoz laverite e ki ganny enfliyanse par lenzistis.
ROM.2.9	Pour dimoun ki pratik sa ki mal, pou annan soufrans ek douler, dabor, pour bann Zwif me osi pour bann non-Zwif. 
ROM.2.10	Par kont, pou annan laglwar loner ek lape pour tou dimoun ki pratik sa ki byen, Zwif dabor, me osi pour bann non-Zwif, 
ROM.2.11	akoz Bondye pa fer preferans pour personn.
ROM.2.12	Tou dimoun ki'n fer pese san okenn konnesans Lalwa Moiz, pou mor san sibir sa Lalwa. Me tou bann ki'n fer pese avek konnesans Lalwa Moiz pou ganny zize dapre sa Lalwa. 
ROM.2.13	Annefe, pa bann ki ekout Lalwa, ki ganny zistifye devan Bondye, me bann ki obei sa ki Lalwa i ordonnen, ki ganny zistifye.
ROM.2.14	Bann non-Zwif ki pa konn komannman Bondye me ki obei zot konsyans, zot pe montre ki zot posed sa lalwa dan zot, menm si zot pa'n resevwar bann komannman Bondye. 
ROM.2.15	Par zot konportman, zot montre ki lalwa in ekri dan zot leker. Zot konsyans i montre ki sa i vre, e zot lespri osi i akiz zot kan zot fer sa ki mal e defann zot kan zot fer sa ki byen. 
ROM.2.16	Dapre Bonn Nouvel ki mon prese, sanmenm ki pou arive zour Bondye, par Zezi-Kri, ava ziz tou bann panse sekre ki dan leker dimoun.
ROM.2.17	Me ou ki port sa non Zwif, ki met ou konfyans dan Lalwa e ki fyer ou relasyon avek ou Bondye, 
ROM.2.18	ou konnen sa ki Bondye i demann ou fer. Lalwa in montre ou ki mannyer pour ou swazir sa ki byen. 
ROM.2.19	Ou krwar ki ou en gid pour bann aveg e en lalimyer pour bann ki dan fernwanr, 
ROM.2.20	en edikater pour bann inyoran, en ansennyan pour bann zanfan, akoz ou sir ki tou konnesans e tou laverite i dan Lalwa.
ROM.2.21	Alor, ou ki ansenny lezot, akoz ou pa ansenny ou prop lekor? Ou ki ansennyen ki fodre pa vole akoz ou vole? 
ROM.2.22	Ou ki ansennyen ki fodre pa komet adilter, akoz ou fer li? Ou ki deteste bann zidol, akoz ou vol sa ki dan zot tanp? 
ROM.2.23	Ou ki fyer ki ou posed Lalwa, akoz ou dezonor Bondye e azir kontrerman avek sa ki Lalwa i ordonnen? 
ROM.2.24	Annefe, Lekritir i deklare:
ROM.2.24	Se akoz zot menm,
ROM.2.24	ki lezot pep i ensilte Bondye
ROM.2.25	Si ou obei Lalwa, sirkonsizyon i itil pour ou. Me si ou dezobei Lalwa, i parey konmsi ou pa'n ganny sirkonsi. 
ROM.2.26	Alor, si en dimoun ki pa'n ganny sirkonsi i obei sa ki Lalwa i ordonnen, eski Bondye pa pou konsider li konmsi in sirkonsi? 
ROM.2.27	Alor, sa enn ki pa'n ganny sirkonsi fizikman, me ki obei sa ki Lalwa i ordonnen, pou kondann ou, menm si ou posed Lalwa par ekri e ki ou'n ganny sirkonsi, akoz ou kas Lalwa. 
ROM.2.28	Annefe, en vre Zwif, i pa en dimoun ki annan zis laparans, e ki'n ganny sirkonsi dan en fason vizib fizikman. 
ROM.2.29	Me en vre Zwif, i sa enn ki'n sirkonsi son leker, par en sirkonsizyon enteryer ki sorti kot Lespri Bondye; pa zis eksteryer dapre Lalwa. Sa vre Zwif i ganny felisite non pa par zonm, me par Bondye.
ROM.3.1	Alor, ki lavantaz en Zwif i annan? Ki litilite sirkonsizyon? 
ROM.3.2	En gran lavantaz dan tou sans: Premyerman, se avek bann Zwif ki Bondye in konfye son bann promes. 
ROM.3.3	I vre ki serten parmi zot pa ti reste fidel. Alor, eski Bondye ava arete fidel, akoz zot in vin enfidel? 
ROM.3.4	Non! Sertennman pa. Fodre rekonnet ki Bondye i azir selon laverite, menm si tou et imen i manter. Annefe, Lekritir i deklare:
ROM.3.4	Ou devre ganny rekonnet vre dan ou parol
ROM.3.4	e sorti venker kan ou ganny zize
ROM.3.5	Me si nou bann move aksyon i montre ki Bondye i zis, ki nou kapab dir? Eski Bondye i enzis akoz i pini nou? La mon pe rezonn koman en zonm. 
ROM.3.6	Pa ditou! Si ti konmsa, ki mannyer alor, eski Bondye ti pou kapab ziz lemonn?
ROM.3.7	En dimoun i kapab dir: Si par mon mansonz, laverite i aparet pli kler pour montre mazeste Bondye, akoz alor, mon devre ganny kondannen koman en peser? 
ROM.3.8	Alor, akoz nou pa dir parey serten i akiz nou: Annou fer sa ki mal pour fer sorti dibyen! Sa bann dimoun, zot merit ganny kondannen.
ROM.3.9	Alor kwa? Eski nou Zwif, nou pli siperyer ki lezot? Pa ditou! Mon'n deza montre ki tou dimoun i anba dominasyon pese, Zwif koman non-Zwif. 
ROM.3.10	Annefe, Lekritir i deklare:
ROM.3.10	Napa personn ki zis,
ROM.3.10	pa menm en sel.
ROM.3.11	Napa personn ki annan disernman,
ROM.3.11	personn pa rod Bondye.
ROM.3.12	Tou dimoun in kit bon semen;
ROM.3.12	zot in tourn ver lemal.
ROM.3.12	Napa personn ki fer sa ki byen,
ROM.3.12	pa menm en sel
ROM.3.13	Zot lagorz i koman en latonm ouver.
ROM.3.13	Zot servi zot lalang pour tronpe.
ROM.3.13	Sa ki sorti ant zot lalev i en venen serpan
ROM.3.14	Zot labous i ranpli avek malediksyon ek lanmertim
ROM.3.15	Zot depese pour fer disan koule.
ROM.3.16	Zot les destriksyon ek maler partou kot zot pase.
ROM.3.17	Zot pa'n konn semen lape
ROM.3.18	Zot napa respe pour Bondye
ROM.3.19	Nou konnen ki tou sa ki Lalwa i dir, i dir pour sa bann ki viv anba lalwa. Konmsa, personn pa kapab ouver labous pour eskiz li, e lemonn antye ava ganny rekonnet koupab devan Bondye. 
ROM.3.20	Annefe, napa personn ki pou pas pour zis devan li
ROM.3.21	Me aprezan, Bondye in montre ki mannyer i rann nou zis devan li, san lentervansyon Lalwa Moiz. Lekritir ek bann profet in deza koz lo sa size: 
ROM.3.22	Bondye i rann zonm zis devan li par lafwa dan Zezi-Kri. I fer sa pour tou dimoun ki krwar dan Kris, san distenksyon. 
ROM.3.23	Annefe, tou dimoun in fer pese e in perdi mazeste Bondye. 
ROM.3.24	Me dan son bonte, Bondye in rann zot zis gratwitman par Zezi-Kri ki'n delivre zot dan pese. 
ROM.3.25	Bondye in ofer Kris an sakrifis, pour ki par lanmor Kris, sa bann ki krwar dan li i ganny pardon pese. Bondye in fer sa pour montre ki i touzour zis. Annefe, i ti zis dan letan pase, kan i ti montre son pasyans. I pa ti pini zonm pour son pese. 
ROM.3.26	Me ozordi ankor i zis, akoz i oule anmenmtan azir dapre lazistis, e rann zis tou sa bann ki krwar dan Zezi.
ROM.3.27	Alor, eski i annan ankor rezon pour nou fer vantar? Non, napa. Akoz napa? Akoz sa ki konte aprezan, se pa obei lalwa, me annan lafwa. 
ROM.3.28	Annefe, nou krwar ki en dimoun i ganny zistifye par son lafwa, me pa akoz i'n obei lalwa.
ROM.3.29	Oubyen, eski Bondye i Bondye zis bann Zwif? Pa i Bondye lezot pep osi? Byen sir, i Bondye lezot pep osi, 
ROM.3.30	akoz i annan en sel Bondye
ROM.3.31	Donk, kan nou annan lafwa, eski sa i vedir ki nou rann lalwa initil? Non! O kontrer, nou pe donn lalwa son vre valer.
ROM.4.1	Alor, ki nou pou dir lo Abrahanm nou zanset? Kwa ki in gannyen koman en zonm? 
ROM.4.2	Si Abrahanm ti'n ganny zistifye akoz son bann aksyon, i ti ava'n kapab vant son lekor. Me i pa kapab vant son lekor devan Bondye. 
ROM.4.3	Annefe, Lekritir i deklare:
ROM.4.3	Abrahanm ti krwar dan Bondye
ROM.4.3	e akoz son lafwa, i'n ganny aksepte koman en zis
ROM.4.4	En dimoun ki travay, lapey ki i gannyen i pa kont koman en kado, me en keksoz ki i merite. 
ROM.4.5	Me kan en dimoun ki pa'n travay, i zis krwar ki Bondye i akey anbyen en peser, son lafwa ki fer li ganny konsidere koman en dimoun zis. 
ROM.4.6	Konmsa menm ki David i koz lo boner en dimoun ki Bondye i konsider koman zis, san pran an konsiderasyon son bann aksyon:
ROM.4.7	Zot byennere sa bann ki zot fot in ganny pardonn,
ROM.4.7	e ki zot pese in ganny efase.
ROM.4.8	I byennere sa enn ki Senyer pa pran kont son pese
ROM.4.9	Eski sa benediksyon i egziste zis pour bann sirkonsi, oubyen osi pour bann ki pa'n ganny sirkonsi? Annefe, Abrahanm in ganny konsidere koman zis akoz son lafwa. 
ROM.4.10	Kan eski sa ti arive? Avan oubyen apre ki Abrahanm ti ganny sirkonsi? Pa apre, me avan ki i ti ganny sirkonsi. 
ROM.4.11	I ti ganny sirkonsi plitar koman en siny
ROM.4.12	Abrahanm i osi papa bann sirkonsi, savedir bann ki pa'n zis ganny sirkonsi, me ki mars dapre legzanp lafwa nou papa Abrahanm avan ki i ti ganny sirkonsi.
ROM.4.13	Bondye ti promet Abrahanm ek son desandan ki zot pou erit later
ROM.4.14	Si zis sa bann ki obei Lalwa ki pou erit sa bann byen, alor lafwa i initil e promes Bondye napa valer. 
ROM.4.15	Annefe, Lalwa i provok lakoler Bondye. Me la kot napa Lalwa, napa osi dezobeisans Lalwa.
ROM.4.16	Pour sa rezon, sa promes i depann lo lafwa, pour ki i vin en don gratwi ki Bondye i fer, e pour ki i valab pour tou bann desandan Abrahanm. Non pa zis pour bann ki obei Lalwa, me pour tou dimoun ki krwar, parey Abrahanm ti krwar. Annefe, Abrahanm i papa nou tou. 
ROM.4.17	Parey i'n ekri dan Lekritir:
ROM.4.17	Mon'n fer ou vin papa en kantite nasyon
ROM.4.17	Abrahanm i nou papa devan Bondye, dan ki i'n krwar. Dan sa Bondye ki rann lavi sa bann ki'n mor e ki donn legzistans sa ki pa ti egziste. 
ROM.4.18	Menm kan ti sanble nepli annan lespwar, Abrahanm ti krwar e i ti espere. Alor, i ti vin papa en kantite nasyon, parey Bondye ti'n dir li:
ROM.4.18	Ou bann desandan pou nonbre
ROM.4.19	I ti annan apepre 100 an, me son lafwa ti reste solid, menm kan i ti konsider son lekor ki ti'n preski deza mor, e son fanm Sara, ki pa ti kapab fer zanfan
ROM.4.20	I pa ti perdi konfyans ni dout promes Bondye. O kontrer, son lafwa ti vin pli for e i ti loue Bondye. 
ROM.4.21	I ti sir ki Bondye i annan pouvwar pour akonpli son promes.
ROM.4.22	Pour sa rezon osi, akoz son lafwa, Bondye ti konsider Abrahanm koman zis. 
ROM.4.23	Sa bann parol: Bondye ti konsider Abrahanm koman zis, pa ti ganny ekri zis pour Abrahanm. 
ROM.4.24	In ganny ekri osi pour nou, ki ganny konsidere koman zis, nou ki krwar dan sa enn ki'n resisit Zezi, nou Senyer. 
ROM.4.25	Zezi ti ganny livre anmor akoz nou bann pese. Me Bondye i'n resisit li pour rann nou zis devan li
ROM.5.1	Ensi, aprezan ki nou'n ganny zistifye par nou lafwa, nou anpe avek Bondye par nou Senyer Zezi-Kri. 
ROM.5.2	Gras a Zezi, nou kapab, par lafwa, ganny lagras Bondye, dan ki nou annan lavi. Sa ki fer nou fyer, se lespwar pour ganny en par dan mazeste Bondye. 
ROM.5.3	Anplis ki sa, nou rezoui osi menm dan nou bann soufrans, akoz nou konnen ki lasoufrans i prodwi lapasyans; 
ROM.5.4	lapasyans i prodwi fidelite malgre leprev, e fidelite i prodwi lesperans. 
ROM.5.5	Sa lesperans pa tronp nou, akoz lanmour Bondye in ganny deverse dan nou leker par Lespri-Sen ki Bondye in donn nou.
ROM.5.6	Annefe, kan nou ti ankor san okenn lafors, Kris dan letan fikse, ti mor pour bann peser. 
ROM.5.7	Apenn si nou pou aksepte mor pour en dimoun ki zis. Petet ki nou ti ava annan kouraz mor pour en bon dimoun. 
ROM.5.8	Me la koman Bondye in prouve ki i kontan nou: Kris in mor pour nou kan nou ti ankor peser. 
ROM.5.9	Par son sakrifis, in rann nou zis devan Bondye. A pli fort rezon, i pou sov nou aprezan devan lakoler Bondye. 
ROM.5.10	Kan nou ti ankor lennmi Bondye, nou ti ganny rekonsilye avek li par lanmor son Garson. A pli fort rezon, aprezan ki nou'n rekonsilye avek li, nou pou ganny sove par lavi son Garson. 
ROM.5.11	Sa pa tou: Nou fyer dan Bondye akoz nou Senyer Zezi-Kri, ki'n rekonsilye nou avek Bondye.
ROM.5.12	Pese in antre dan lemonn akoz en sel zonm: Adan. Pese in anmenn lanmor. E akoz nou tou nou'n komet pese, lanmor in tous tou bann et imen
ROM.5.13	Pese ti egziste dan lemonn avan ki Bondye ti donn Lalwa avek Moiz. Me akoz pa ti ankor annan lalwa, pese pa ti konte. 
ROM.5.14	Pourtan, depi Adan ziska Moiz, lanmor ti domin lo tou zonm, menm bann ki pa'n komet menm pese parey Adan ki ti dezobei lord Bondye.
ROM.5.15	Me nou pa kapab konpar don gratwi ki Bondye i fer, avek fot Adan. I vre ki bokou dimoun in mor akoz lafot en sel zonm. Me don gratwi ki Bondye in akord lo en gran nonm dimoun par en sel zonm, Zezi-Kri, i pli enportan ankor.
ROM.5.16	La ankor, rezilta don Bondye i diferan avek pese en sel zonm: Zizman provoke par lafot en sel zonm, ti anmenn kondannasyon, tandis ki don gratwi akorde apre bokou fot, ti anmenn zistifikasyon total. 
ROM.5.17	I vre ki akoz pese en sel dimoun, akoz sa sel zonm, lanmor in pran pouvwar. Me, par Zezi-Kri li tousel, nou ganny plis ankor: Tou dimoun ki resevwar lagras Bondye annabondans ek don gratwi son lazistis, pou viv e rennyen gras a Zezi-Kri.
ROM.5.18	Ensi, pese en sel zonm: Adan, in antrenn kondannasyon tou dimoun. Demenm, aksyon zis en sel zonm: Zezi-Kri, in liber tou dimoun dan zizman e fer zot viv.
ROM.5.19	Annefe, par dezobeisans en sel zonm, en kantite dimoun in tonm dan pese. Demenm, par lobeisans en sel zonm, en kantite dimoun in vin zis devan Bondye.
ROM.5.20	Lalwa in vini e pese in ogmante. Me la kot pese in ogmante, lagras Bondye in ogmant plis ankor. 
ROM.5.21	Ensi, pese in rennyen par son pouvwar lanmor. Demenm, lagras i renny par lazistis pour lavi eternel par Zezi-Kri nou Senyer.
ROM.6.1	Ki nou pou dir alor? Eski nou pou kontinyen viv dan pese pour ki lagras Bondye i ogmante? 
ROM.6.2	Pa ditou! Pour sa ki konsern pese, nou'n mor. Ki mannyer nou kapab kontinyen viv dan pese? 
ROM.6.3	Eski zot pa konnen ki nou tou ki'n ganny batize pour vin ini avek Zezi-Kri, nou'n ganny batize asosye dan son lanmor? 
ROM.6.4	Alor, par nou batenm, nou'n ganny antere avek li dan son lanmor, pour ki, parey Kris in resisite par mazeste pwisan son Papa, nou osi, nou ava ganny en nouvo lavi.
ROM.6.5	Annefe, si nou'n ini avek li dan lanmor ki parey pour li, nou pou osi ini avek li dan rezireksyon ki parey pou li.
ROM.6.6	Konpran byen sa: Sa ki nou ti ete avan, in ganny krisifye avek Kris. Konmsa, nou lekor pese i ganny detri e nou nepli lesklav pese. 
ROM.6.7	Annefe, en dimoun ki'n mor, i'n ganny libere anba pouvwar pese. 
ROM.6.8	Me si nou'n mor avek Kris, nou krwar ki nou pou osi viv avek li. 
ROM.6.9	Annefe, nou konnen ki depi ki Kris in resisite, i pa pou zanmen mor ankor: Lanmor nepli annan okenn pouvwar lo li.
ROM.6.10	Kris in mor. Son lanmor in separ li totalman avek pese enn fwa pour tou. Me aprezan ki i vivan, i viv pour Bondye. 
ROM.6.11	Se pour sa rezon ki zot osi, zot devre konsider zot koman mor pour pese, me vivan pour Bondye, ini avek Zezi-Kri.
ROM.6.12	Alor, pa les pese pran kontrol lo zot lekor mortel, pour fer zot obei son bann dezir. 
ROM.6.13	Pa les pese servi bann diferan parti zot lekor koman bann lenstriman pour fer sa ki mal. O kontrer, met zot lekor dan servis Bondye, koman dimoun ki ti'n mor e ki'n resisite. Met zot lekor antye dan servis Bondye pour akonpli sa ki zis. 
ROM.6.14	Annefe, pese pou nepli annan okenn kontrol lo zot, akoz zot pou nepli viv anba Lalwa, me anba lagras Bondye.
ROM.6.15	Alor, eski nou ava fer pese akoz nou pa anba Lalwa, me anba lagras Bondye? Pa ditou! 
ROM.6.16	Zot konn tre byen: Si zot met zot anba servis en dimoun pour obei li, zot vin lesklav sa met ki zot obei. E sa met i swa pese ki anmenn lanmor, swa lobeisans ki anmenn lazistis.
ROM.6.17	Me annou remersye Bondye: Avan, zot ti lesklav pese. Aprezan, zot obei avek tou zot leker, sa lansennyman ki zot in resevwar. 
ROM.6.18	Zot in ganny libere avek pese e zot in met zot o servis sa ki zis.
ROM.6.19	Mon pe servi sa fason koze imen, akoz febles zot natir imen. Annefe, otrefwa, parey bann lesklav, zot ti'n soumet zot lekor avek toudsort pratik enpir e zot in viv en lavi dezord ki ti fer zot revolte kont Bondye. Me aprezan, soumet zot lekor konpletman koman bann lesklav, pour zot servi sa enn ki zis e pour anmenn en lavi ki fer plezir Bondye.
ROM.6.20	Kan zot ti pe viv koman lesklav pese, zot pa ti enterese avek lazistis. 
ROM.6.21	Me ki benefis zot ti gannyen par sa bann aksyon? Aprezan, sa bann aksyon i fer zot onte, akoz son rezilta, se lanmor. 
ROM.6.22	Me aprezan zot in ganny libere avek pese, e zot in vin dan servis Bondye. Zot pe prodwi fri en lavi sen e son rekonpans final se lavi eternel. 
ROM.6.23	Annefe, lapey pour pese i lanmor, me don gratwi ki Bondye i donnen, i lavi eternel dan linyon avek Zezi-Kri, nou Senyer.
ROM.7.1	Mon bann frer ek ser! Zot sertennman konpran sa ki mon pe dir zot, akoz zot konn Lalwa. Lalwa i kontrol en dimoun osi lontan ki i vivan. 
ROM.7.2	Me par egzanp, en fanm marye dapre Lalwa, i dan lobligasyon reste avek son mari osi lontan ki son mari i vivan. Me apre lanmor son mari, sa fanm i lib anver Lalwa. 
ROM.7.3	Ensi, si pandan ki son mari i ankor vivan, i viv avek en lot zonm, i pou ganny konsidere koman en adilter. Me si son mari i mor, i lib anver Lalwa, e si i marye avek en lot zonm i pa pe komet adilter.
ROM.7.4	Mon bann frer ek ser! Pour zot osi i parey. Ini avek lekor Kris, zot in mor anver Lalwa. Aprezan zot viv pour sa enn ki'n resisite pour zot kapab raport fri pour Bondye. 
ROM.7.5	Kan nou ti pe viv dapre nou prop natir, nou bann move dezir, eksite par Lalwa, ti travay dan nou lekor antye pour prodwi fri lanmor. 
ROM.7.6	Me aprezan, nou'n ganny libere konsernan Lalwa. Annefe, nou'n mor vizavi sa ki ti pe gard nou prizonnyen. Alor nou kapab servi Bondye dan en nouvo fason, anba lotorite Lespri-Sen. Nou nepli servi li dan vye fason, kan nou ti anba lotorite Lalwa.
ROM.7.7	Ki nou pou dir alor? Eski Lalwa dan li menm i pese? Sertennman non! Me par Lalwa, mon'n konnen kisisa pese. Mon pa ti pou konnen kisisa dezir si Lalwa pa ti dir mwan: Pa annan move dezir. 
ROM.7.8	Pese in sezi lokazyon pour prodwir dan mwan, par lentermedyer komannman, toudsort kalite dezir, akoz san Lalwa, pese i en keksoz mor.
ROM.7.9	Lontan, mon ti viv san Lalwa. Me kan komannman in arive, pese in vin vivan, 
ROM.7.10	e mwan mon'n mor. Alor, komannman ki ti devre anmenn lavi pour mwan, in anmenn lanmor. 
ROM.7.11	Annefe, pese in sezi sa lokazyon, in tronp mwan par servi komannman; i'n donn mwan lanmor.
ROM.7.12	Lalwa li menm i sen, e komannman i sen, zis e bon. 
ROM.7.13	Alor, eski sa ki bon, in vin en lakoz lanmor pour mwan? Pa ditou! Pese ki ti lakoz. Konmsa ki i'n fer aparet vre natir pese. Pese in servi sa ki bon pour koz mon lanmor. Konmsa ki gras a bann komannman, pese in montre son pwisans.
ROM.7.14	Nou konnen ki Lalwa i spirityel, me mwan, mon zis en dimoun avek en lekor mortel ki'n ganny vann avek pese koman en lesklav. 
ROM.7.15	Mon pa konpran sa ki mon fer: Annefe, mon pa fer sa ki mon anvi fer; me mon fer sa ki mon deteste. 
ROM.7.16	Alor, si mon fer sa ki mon pa oule, sa i montre ki mon dakor avek Lalwa e mon rekonnet ki i bon. 
ROM.7.17	Alor, pa mwan ki fer sa bann keksoz, me pese ki reste dan mwan.
ROM.7.18	Mon konnen napa nanryen ki bon dan mwan, setadir, dan mon natir. Menm si mon oule fer sa ki byen, mon pa kapab fer li. 
ROM.7.19	Annefe, mon pa fer lebyen ki mon anvi fer, me mon fer lemal ki mon pa anvi fer. 
ROM.7.20	Si mon fer sa ki mon pa oule, alor, nepli mwan ki pe azir, me pese ki reste dan mwan.
ROM.7.21	Mon'n alor dekouver sa prensip: Kan mon oule fer sa ki byen, mon zis kapab fer sa ki mal. 
ROM.7.22	Dan mwan menm, koman en zonm, mon ganny plezir dan Lalwa Bondye. 
ROM.7.23	Me mon trouv en lot lalwa dan mwan ki lit kont lalwa ki dan mon lespri e ki fer mwan prizonnyen lalwa pese ki dan mwan. 
ROM.7.24	Mon en zonm malere! Lekel ki pou delivre mwan dan sa lekor lanmor? 
ROM.7.25	Mon remersye Bondye par Zezi-Kri nou Senyer!
ROM.7.25	Alor mwan, par mon lentelizans, mon servi lalwa Bondye; me dan mon febles koman en imen, mon vin lesklav lalwa pese.
ROM.8.1	Aprezan, i nepli annan okenn kondannasyon pour sa bann ki ini avek Zezi-Kri. 
ROM.8.2	Annefe, Lalwa Lespri ki donn lavi par Zezi-Kri, in rann mwan lib anver lalwa pese ek lanmor. 
ROM.8.3	Bondye in fer sa ki Lalwa Moiz pa ti kapab, akoz febles natir imen ti rann lalwa enpwisan. Bondye in anvoy son prop Garson dan en natir parey natir pese. I'n kondann pese dan natir imen. 
ROM.8.4	I'n fer sa pour satisfer bann egzizans Lalwa dan nou ki nepli viv dapre nou prop natir, me dapre Lespri.
ROM.8.5	Annefe, bann ki viv dapre zot prop natir, zot ganny kontrole par sa ki zot natir i demann zot. Me bann ki viv dapre Lespri, zot ganny kontrole par sa ki Lespri i demande. 
ROM.8.6	Kan nou dezir i ganny kontrole par natir imen, i anmenn lanmor. Me kan nou dezir i ganny kontrole par Lespri, i anmenn lavi ek lape. 
ROM.8.7	Si en dimoun i les li ganny kontrole par son natir imen, i vin lennmi Bondye. Annefe, i pa soumet li avek Lalwa Bondye e i menm enkapab fer li. 
ROM.8.8	Sa enn ki anba kontrol son prop natir, pa kapab fer plezir Bondye.
ROM.8.9	Kanta zot, zot pa viv anba kontrol natir imen. Zot viv anba kontrol Lespri, si vreman Lespri Bondye i reste dan zot. Sa enn ki napa Lespri Kris, pa pour Kris. 
ROM.8.10	Si Kris i dan zot, zot lekor pou kanmenm mor akoz pese. Me Lespri li, i lavi dan zot, akoz zot in ganny zistifye devan Bondye. 
ROM.8.11	Si Lespri Bondye ki'n resisit Kris i reste dan zot, alor, sa enn ki'n resisit Kris, pou donn osi lavi zot lekor mortel par son Lespri ki dan zot.
ROM.8.12	Alor, mon bann frer ek ser! Nou annan en det, non pa anver nou prop natir, pour viv dapre son bann dezir. 
ROM.8.13	Annefe, si zot viv dapre zot prop natir, zot pou mor. Me si par Lespri, zot touy bann aksyon zot natir egois, zot ava viv. 
ROM.8.14	Tou dimoun ki les li ganny gide par Lespri Bondye, zot bann zanfan Bondye. 
ROM.8.15	Annefe, zot pa'n resevwar en Lespri ki rann zot lesklav, ki ranpli zot ankor avek lafreyer. Me zot in resevwar en Lespri ki fer zot vin zanfan Bondye e ki permet nou kriye: Aba! Mon Papa
ROM.8.16	Lespri Bondye li menm i rann temwannyaz ki nou zanfan Bondye. 
ROM.8.17	E si nou son bann zanfan, alor, nou osi son bann zeritye: Zeritye Bondye, e zeritye ansanm avek Kris, akoz si nou soufer avek li, nou pou osi ganny glorifye avek li.
ROM.8.18	Mon annan sa lasirans ki sa ki nou pe soufer konmela, pa kapab ganny konpare avek laglwar ki Bondye pou revel nou dan lavenir. 
ROM.8.19	Lakreasyon antye ki Bondye in kree pe esper avek enpasyans sa moman kan Bondye pou revele lekel son bann zanfan. 
ROM.8.20	Annefe, lakreasyon antye in tonm anba pouvwar bann lafors san valer. Pa par son prop swa, me akoz Bondye ki'n fer li soumet. Sepandan, i annan ankor en lespwar: 
ROM.8.21	Sa kreasyon pou ganny libere en zour kont pouvwar destrikter ki pe gard li dan lesklavaz, pour li partisip dan laliberte ek laglwar bann zanfan Bondye.
ROM.8.22	Nou konnen, annefe, ki ziska aprezan, lakreasyon antye pe soupire e soufer parey en fanm ki pe akouse. 
ROM.8.23	Me pa zis lakreasyon: Nou ki'n deza resevwar Lespri koman premye par bann don Bondye, nou pe soupire dan nou menm, an atandan ki Bondye i pran nou koman son bann zanfan e akord nou en delivrans total. 
ROM.8.24	I vre: Nou'n ganny sove, me dan lesperans selman. Si nou war sa ki nou pe espere, sa i nepli lesperans. Annefe, personn pa esper en keksoz ki deza la. 
ROM.8.25	Me si nou esper sa ki nou pa ankor war, nou esper avek pasyans.
ROM.8.26	Pareyman, Lespri i ed nou dan tou nou febles. Annefe, nou pa konn priye koman fodre. Me Lespri li menm i pled pour nou avek bann siplikasyon ki nou pa kapab eksprim an parol. 
ROM.8.27	Alor, Bondye ki war dan leker, i konpran sa ki Lespri i oule demande. Annefe, Lespri i priy an faver bann krwayan, parey Bondye i dezire.
ROM.8.28	Nou konnen, ki Bondye i fer tou pour byennet tou bann ki kontan li, pour tou sa bann ki i'n swazir dapre son plan. 
ROM.8.29	Annefe, tou bann ki Bondye in swazir davans, in osi deside davans pour rann zot parey son Garson. Konmsa, son Garson i vin lene parmi en kantite frer. 
ROM.8.30	Bann ki Bondye in destinen davans, i'n osi apel zot. Bann ki i'n apele, i'n osi rann zot zis devan li. Bann ki i'n zistifye, i'n osi fer zot partisip dan son mazeste.
ROM.8.31	Ki nou kapab dir ankor? Si Bondye i pour nou, lekel ki pou kapab kont nou? 
ROM.8.32	I pa'n eparny son prop Garson, me i'n livre li pour nou tou. Alor, avek son Garson, i pou donn nou osi tou. 
ROM.8.33	Lekel ki pou akiz sa bann ki Bondye in swazir? Personn, akoz Bondye ki deklar zot non koupab. 
ROM.8.34	Alor, lekel ki kapab kondann zot? Personn, akoz Zezi-Kri li menm ki'n mor. Me anplis, i'n resisite e i lo kote drwat Bondye e i pe entersed pour nou. 
ROM.8.35	Lekel ki pou separ nou avek lanmour Kris? Ladetres, langwas, persekisyon, lafen, lanmizer, danze, lanmor? 
ROM.8.36	Lekritir i deklare:
ROM.8.36	Akoz ou, nou pe ganny met anmor tou le zour.
ROM.8.36	Nou ganny trete parey mouton
ROM.8.36	ki pe al ganny egorze labatwar
ROM.8.37	Pourtan, dan tousala, nou sorti gran venker, gras a sa enn ki'n kontan nou. 
ROM.8.38	Mon annan sa lasirans ki ni lanmor, ni lavi, ni bann lanz, ni bann pouvwar, ni letan prezan, ni lavenir, 
ROM.8.39	ni okenn pwisans, ni lao dan oter oubyen anba dan profonder, ni okenn keksoz dan lakreasyon, pa pou kapab separ nou avek lanmour Bondye dan Zezi-Kri, nou Senyer.
ROM.9.1	Ini avek Kris, mon pe dir laverite; mon pa pe koz manti. Mon konsyans, gide par Lespri-Sen i rann temwannyaz avek mwan. 
ROM.9.2	Wi, mon dan en gran tristes e mon annan en douler kontinyel dan mon leker. 
ROM.9.3	Mon ti ava swete ki mon ganny modi par Bondye e separe avek Kris, pour dibyen mon bann frer, mon prop ras. 
ROM.9.4	Zot fer parti pep Izrael: Bondye in fer zot vin son bann zanfan. In akord zot prezans son mazeste, bann lalyans, Lalwa, vre ladorasyon, bann promes
ROM.9.5	Zot desandan bann patriars
ROM.9.6	Mon pa pe dir ki promes Bondye pa'n reisi. Annefe, pa tou desandan pep Izrael ki vre pep Izrael
ROM.9.7	akoz pa tou desandan Abrahanm ki son zanfan. Annefe, Bondye ti dir Abrahanm, “Par Izaak ki ou pou ganny en desandan
ROM.9.8	Sa i vedir: Pa tou bann zanfan natirel Abrahanm ki zanfan Bondye, me zis bann zanfan ki dapre promes Bondye, ki ganny konsidere koman vre desandan Abrahanm. 
ROM.9.9	Annefe, la koman Bondye in eksprim son promes:
ROM.9.9	Ver sa menm lepok, mon pou retournen
ROM.9.9	e Sara ava ganny en garson
ROM.9.10	Sa pa tou. I annan osi Rebeka ki ti ganny de zanfan pour en sel zonm: Izaak, nou zanset. 
ROM.9.11	Avan menm ki sa de zanfan ti ne e fer okenn keksoz bon oubyen move, Bondye dan son plan, pa ti swazir dapre aksyon, me dapre sa ki i ti oule swazir. 
ROM.9.12	Bondye ti dir avek Rebeka
ROM.9.13	“Lene pou servi sa enn ki pli zenn. Parey Lekritir i deklare:
ROM.9.13	Mon'n kontan Zakob,
ROM.9.13	e mon'n ay Ezai
ROM.9.14	Alor eski nou pou dir ki Bondye i enzis? Pa ditou! 
ROM.9.15	Annefe, i ti dir avek Moiz:
ROM.9.15	Mon pou pran pitye
ROM.9.15	pour ki mon oule pran pitye.
ROM.9.15	Mon pou annan konpasyon
ROM.9.15	pour ki mon oule annan konpasyon
ROM.9.16	Alor, sa pa depann lo sa ki zonm i oule, ni lo son zefor, me zis lo Bondye ki pran pitye.
ROM.9.17	Dan Lekritir, Bondye i dir avek Faraon:
ROM.9.17	Mon'n etabli ou koman lerwa
ROM.9.17	pour montre par ou, mon pwisans,
ROM.9.17	pour fer mon non ganny konnen partou lo later
ROM.9.18	Ensi, Bondye i pran pitye pour ki i oule, e i rann antete sa enn ki i oule.
ROM.9.19	Petet i annan ki ava dir mwan: Si i konmsa, pour ki rezon Bondye i fer nou ankor bann repros? Annefe, lekel ki kapab reziste son lavolonte? 
ROM.9.20	Me ki ou ete ou, zonm, pour ou kontredir Bondye? Eski en po later i kapab demann avek son fabrikan: Akoz ou'n fer mwan konmsa? 
ROM.9.21	Eski en potye napa drwa fer sa ki i oule avek son later, e avek menm lapat fabrik en vaz presye e en vaz ordiner?
ROM.9.22	Alor, Bondye in oule montre son lakoler e fer konnen son pwisans. Pourtan, in siport avek en gran pasyans bann ki merit son lakoler e ki ti pare pour destriksyon. 
ROM.9.23	Me i'n osi oule montre larises son mazeste pour bann anver ki i'n annan pitye, bann ki i'n prepare davans pour partisip dan son laglwar. 
ROM.9.24	Sa i konsern nou osi ki i'n swazir, pa zis parmi bann Zwif, me osi parmi lezot nasyon.
ROM.9.25	La sa ki profet Oze i deklare:
ROM.9.25	Bann ki pa ti mon pep,
ROM.9.25	mon pou apel zot: Mon pep.
ROM.9.25	Nasyon ki mon pa ti kontan,
ROM.9.25	mon pou apel zot: Mon Byenneme
ROM.9.26	La kot dimoun ti dir:
ROM.9.26	Zot pa mon pep,
ROM.9.26	zot pou ganny apele:
ROM.9.26	Bann zanfan Bondye vivan
ROM.9.27	Ezai ti predir o size pep Izrael:
ROM.9.27	Menm si pep Izrael i vin nonbre
ROM.9.27	koman gren disab lo bor lanmer,
ROM.9.27	zis en pti restan ki pou ganny sove.
ROM.9.28	Annefe, parol ki Senyer in dir, pou ganny akonpli konpletman e san tarde lo later
ROM.9.29	Parey Ezai ti'n dir oparavan:
ROM.9.29	Si Senyer Toupwisan pa ti'n donn nou en desandans,
ROM.9.29	nou ti pou vin parey Sodonm,
ROM.9.29	nou ti pou resanble Gomor
ROM.9.30	Alor, ki nou pou dir? La sa ki nou pou dir: Bann non-Zwif ki pa ti pe rod vin zis devan Bondye, zot in vin zis devan li, me par lafwa. 
ROM.9.31	Me pep Izrael ki ti pe rod vin zis devan Bondye gras a Lalwa, pa'n reisi akonpli sa Lalwa.
ROM.9.32	Akoz sa? Akoz zot pa ti rode pour fer plezir Bondye par lafwa. Zot ti krwar sa ti posib gras a zot bann aksyon. Zot in tonbe akoz zot in ganny konnyen avek sa ros ki fer tonbe. 
ROM.9.33	Annefe, Lekritir i dir:
ROM.9.33	La mon plas dan Siyon,
ROM.9.33	en ros ki fer dimoun tonbe.
ROM.9.33	En ros ki fer zot tonbe.
ROM.9.33	Sa enn ki krwar dan li pa pou dezapwente
ROM.10.1	Mon Bann frer ek ser! Mon swete avek tou mon leker e mon demann Bondye pour bann Zwif, ki zot ganny sove. 
ROM.10.2	Mon kapab dir dan zot faver, ki zot devoue pour Bondye, me zot devouman pa ganny eklere par en vre konnesans. 
ROM.10.3	Dan zot linyorans lazistis Bondye, zot in esey rod fason pour etablir zot prop lazistis. Zot in refize soumet zot anba lazistis Bondye. 
ROM.10.4	Annefe, Kris i anmenn Lalwa Moiz ver son bit, pour ki tou dimoun ki krwar i ganny zistifye devan Bondye.
ROM.10.5	Moiz in ekri ki en dimoun ki pratik lazistis baze lo Lalwa, pou viv par Lalwa
ROM.10.6	Me la sa ki'n ganny dir konsernan lazistis par lafwa: Pa dir dan ou leker: Lekel ki pou mont dan lesyel? Setadir, pour fer Kris desann. 
ROM.10.7	Oubyen: Lekel ki pou desann dan labim? Setadir, pour fer Kris remonte parmi bann mor. 
ROM.10.8	Ki i dir alor? La sa ki i dir: Parol Bondye i pre avek ou, dan ou labous e dan ou leker.
ROM.10.8	Sanmenm mesaz lafwa ki nou pe prese
ROM.10.9	Si par ou labous, ou deklare devan tou dimoun ki Zezi i Senyer; si ou krwar dan ou leker ki Bondye in resisit li parmi bann mor, ou pou ganny sove. 
ROM.10.10	Annefe, kan nou krwar avek tou nou leker, nou ganny zistifye, e sa enn ki anons avek son labous i ganny sove.
ROM.10.11	Annefe, Lekritir i deklare:
ROM.10.11	Sa enn ki krwar dan li,
ROM.10.11	pa pou dezapwente
ROM.10.12	Annefe, napa okenn distenksyon ant Zwif ek non-Zwif. Zot tou, zot annan menm Senyer ki devers son byenfe lo tou dimoun ki envok li.
ROM.10.13	Annefe, parey Lekritir i deklare:
ROM.10.13	Sa bann ki envok Senyer pou ganny sove
ROM.10.14	Me ki mannyer zot pou envok li, si zot pa krwar dan li? Ki mannyer zot pou krwar dan li, si zot pa'n antann koz lo li? Ki mannyer zot pou antann koz lo li, si personn pa anons li? 
ROM.10.15	Ki mannyer en dimoun pou anons li, si napa personn ki'n ganny anvoye? Parey Lekritir i deklare:
ROM.10.15	Pa i gou war arive
ROM.10.15	bann ki anons Bonn Nouvel
ROM.10.16	Me pa tou dimoun ki'n aksepte Bonn Nouvel. Annefe, Ezai i dir:
ROM.10.16	Senyer! Lekel ki'n krwar nouvel
ROM.10.16	ki zot in antann nou anonse
ROM.10.17	Ensi, lafwa i vin dapre ki nou ekout nouvel ki ganny proklanmen e sa nouvel, sa lanons parol Kris.
ROM.10.18	Alor, mon demande: Eski bann Zwif pa'n antann sa nouvel? Mon dir, wi zot in tande. Lekritir i deklare:
ROM.10.18	Zot lavwa in rezonnen lo later antye,
ROM.10.18	e zot parol in fer letour lemonn
ROM.10.19	Mon demann ankor en fwa: Eski pep Izrael pa'n konpran? La sa ki Moiz i reponn an premye:
ROM.10.19	Mon pou fer ou zalou en pep ki pa en vre nasyon.
ROM.10.19	Mon pou eksit ou lakoler kont en nasyon fou
ROM.10.20	Ezai li menm i oze dir:
ROM.10.20	Sa enn ki pa ti pe rod mwan, in trouv mwan.
ROM.10.20	Mon'n revel mwan avek dimoun
ROM.10.20	ki pa ti demann mwan nanryen.
ROM.10.21	Konsernan Izrael, i azoute:
ROM.10.21	Tou dilon lazournen mon'n ouver mon lanmen
ROM.10.21	avek en pep dezobeisan e rebel
ROM.11.1	Alor mon demande: Eski Bondye in rezet son pep?
ROM.11.1	Pa ditou! Mwan menm, mon en Izraelit, en desandan Abrahanm, manm tribi Benzamen. 
ROM.11.2	Bondye pa'n rezet son pep ki i'n swazir davans. Zot konnen, sa ki Lekritir i dir dan sa pasaz kot Eli i plennyen devan Bondye kont Izrael, 
ROM.11.3	“Senyer! Zot in touy tou ou bann profet e zot in demoli ou bann lotel. Zis mwan ki reste e zot pe fer mannyer pour touy mwan.”
ROM.11.4	Me ki Bondye ti reponn li? “Mon'n rezerv pour mwan 7,000 zonm ki pa'n pliy zenou devan Baal
ROM.11.5	Dan sa letan prezan, i parey: I reste en pti group dimoun ki Bondye dan son bonte, in swazir. 
ROM.11.6	Si i'n swazir par son bonte, se pa akoz zot bann aksyon. Si Bondye ti swazir dapre sa ki zonm i fer, son bonte pa ti pou en vre bonte.
ROM.11.7	E alor? Pep Izrael pa ti ganny sa ki i ti pe rode. Zis sa pti group ki Bondye ti'n swazir ki ti gannyen. Lezot in persiste dan zot landirsisman, 
ROM.11.8	parey Lekritir i deklare:
ROM.11.8	Bondye in donn zot en lespri andormi,
ROM.11.8	lizye ki pa war kler, e zorey ki pa tande,
ROM.11.8	depi sa lepok ziska ozordi
ROM.11.9	David osi in dir:
ROM.11.9	Zot festen pou vin en pyez,
ROM.11.9	en latrap ki pou fer zot tonbe
ROM.11.9	e resevwar sa ki zot merite.
ROM.11.10	Zot lizye pou vin sonm,
ROM.11.10	zot pa pou war kler,
ROM.11.10	e zot ledo ava reste kourbe pour touzour
ROM.11.11	Mon demande alor: Eski bann Zwif in fer en fo pa, pour zot tonbe pour touzour?
ROM.11.11	Non, pa ditou! Me akoz zot fot, bann non-Zwif i'n kapab ganny sove. Sa ti fer bann Zwif zalou. 
ROM.11.12	Alor, si par lafot bann Zwif, lemonn in anrisi; si par zot abesman, zot in anrisi lezot nasyon, zot partisipasyon total pour zot ganny sove ava anmenn ankor plis dibyen!
ROM.11.13	Aprezan, mon koz avek zot, bann non-Zwif:
ROM.11.13	Koman zapot pour bann non-Zwif, mon kontan sa minister. 
ROM.11.14	Mon swete eksit zalouzi pep mon prop ras, e ensi arive sov detrwa parmi zot. 
ROM.11.15	Annefe, kan zot ti'n ganny rezete, lemonn ti ganny rekonsilye avek Bondye. Ki pou arive alor, kan zot ava ganny aksepte a nouvo? Sa i ava en vre rezireksyon!
ROM.11.16	Si sa premye morso dipen ki ou'n ofer Bondye i sen, alor dipen antye i sen. Si rasin en pye dibwa i sen, son bann brans osi i sen. 
ROM.11.17	Me si detrwa brans en pye zoliv in ganny koupe e si ou ki en brans zoliv maron, ou'n ganny grefe dan son plas, ou, non-Zwif, ou pou benefisye lasev ki mont depi rasin sa pye zoliv. 
ROM.11.18	Pour sa rezon, ou pa devre mepriz bann brans koupe. Si ou fer vantar, mazinen ki pa ou ki tenir rasin, me rasin ki tenir ou.
ROM.11.19	Ou ava dir mwan: Me sa bann brans ti ganny koupe pour ki mwan mon ganny grefe dan zot plas.
ROM.11.20	Sa i zis: Zot in ganny koupe akoz zot in mank lafwa, e ou, ou dan sa plas akoz ou lafwa. Me pa bezwen fer vantar. Fer plito atansyon. 
ROM.11.21	Akoz si Bondye pa'n eparny bann brans natirel, pa krwar ki i pou eparny ou. 
ROM.11.22	Remarke fason ki Bondye i montre son labonte ek son severite: Bondye i sever anver bann ki'n tonbe, me i bon avek ou, a kondisyon ki ou kontinyen kont lo son labonte. Sinon ou osi, ou ava ganny koupe parey en brans. 
ROM.11.23	Si bann Zwif i kontinyen pa krwar, zot ava ganny regrefe la kot zot ti ete avan. Annefe, Bondye i annan pouvwar gref zot ankor.
ROM.11.24	Ou ki en non-Zwif, ou parey en brans zoliv maron ki Bondye in koupe e grefe lo en pye zoliv fran, kontrer avek ou natir.
ROM.11.24	Ou ki en Zwif, ou en brans natirel en pye zoliv fran. Alor, Bondye ava kapab regref ou lo ou prop pye.
ROM.11.25	Mon bann frer ek ser! Pour zot pa tonm dan lorgey e pran zot pour bann saz, mon oule revel zot en mister: En parti pep Izrael, pou persiste dan son landirsisman, ziska ki tou lezot pep ava'n aksepte Bondye. 
ROM.11.26	Konmsa ki pep Izrael antye pou ganny sove, parey Lekritir i deklare:
ROM.11.26	Liberater pou sorti Siyon.
ROM.11.26	I pou elimin revolt dan bann desandan Zakob.
ROM.11.27	Sanmenm lalyans ki mon pou fer avek zot,
ROM.11.27	kan mon pou fer disparet zot bann pese
ROM.11.28	Bann Zwif in vin lennmi Bondye akoz zot ti refiz Bonn Nouvel. Sa in tourn pour zot byen. Me si ou konsider swa ki Bondye in fer, bann Zwif in touzour zanmi Bondye, akoz zot bann zanset. 
ROM.11.29	Annefe, don lagras ek swa ki Bondye i fer pa zanmen sanze. 
ROM.11.30	Otrefwa, zot ti dezobei Bondye; me aprezan, zot konn konpasyon Bondye, akoz bann Zwif ti dezobei Bondye. 
ROM.11.31	I parey pour zot. Aprezan, zot pa'n obei Bondye pour ki Bondye i annan pitye pour zot. Konmsa, bann Zwif osi ava kapab benefisye sa menm konpasyon. 
ROM.11.32	Annefe, Bondye in fer tou dimoun vin prizonnyen dan dezobeisans, pour ki i montre son konpasyon anver zot tou.
ROM.11.33	Larises Bondye i vreman gran! Son konnesans ek son lasazes i vreman profon! Lekel ki kapab eksplik son bann desizyon? Lekel ki kapab konpran son bann plan? 
ROM.11.34	Parey Lekritir i deklare:
ROM.11.34	Lekel ki konn sa ki pas dan lespri Senyer?
ROM.11.34	Lekel ki kapab vin son konseye
ROM.11.35	Lekel ki'n donn li en kado an premye,
ROM.11.35	pour ki Bondye i rekonpans an retour
ROM.11.36	Annefe, tou i sorti kot li; tou i egziste par li e pour li. Bondye i merit laglwar pour touzour! Amenn!
ROM.12.1	Alor, mon bann frer ek ser! Pour tou sa bonte ki Bondye in manifeste anver nou, mon ankouraz zot pour ofer zot lekor koman en sakrifis vivan, sen e agreab, devan Bondye. Sa i ava zot ladorasyon spirityel. 
ROM.12.2	Pa swiv bann koutim sa lemonn aktyel, me les Bondye transform zot e donn zot en nouvo lentelizans. Alor, zot ava kapab disern lavolonte Bondye: Sa ki byen, sa ki fer li plezir, sa ki parfe.
ROM.12.3	Par lagras ki, dan son bonte, Bondye in donn mwan, mon dir avek zot tou: Pa bezwen ganny en tro gran lopinyon lo zot menm. O kontrer, reste rezonnab, mezir zot valer dapre lafwa ki Bondye in donn zot.
ROM.12.4	Dan nou lekor, i annan plizyer manm e sak manm i ranpli en fonksyon diferan. 
ROM.12.5	Demenm, menm si i annan bokou nou, nou form en sel lekor avek Kris, e nou tou ansanm, nou form bann manm ini, parey dan en sel lekor.
ROM.12.6	Nou posed bann diferan don dapre lagras ki Bondye in akord sakenn ant nou. Sa enn ki posed don pour profetize, i devre fer li dapre lafwa. 
ROM.12.7	Si en lot i annan don servis, i devre annan lespri servis. Si enn i annan don pour lansennyman, i devre byen ansennyen. 
ROM.12.8	Sa enn ki annan don pour ankouraz lezot, i devre fer li. Sa enn ki partaz son byen avek lezot, i devre fer li avek zenerozite. Sa enn ki dirize, i devre fer li byen. Sa enn ki ed malere i devre fer li dan lazwa.
ROM.12.9	Lanmour i devre senser. Deteste sa ki mal e reste atase avek sa ki byen. 
ROM.12.10	Annan en gran lafeksyon ant zot, parey bann frer ki kontan kanmarad; setaki, montre plis respe pour kanmarad. 
ROM.12.11	Pa fer pares, me servi Senyer avek tou zot leker. 
ROM.12.12	Reste dan lazwa akoz zot lesperans! Gard pasyans dan lasoufrans! Reste fidel dan lapriyer! 
ROM.12.13	Ed zot bann frer ki dan bezwen e pratik lospitalite.
ROM.12.14	Demann Bondye beni bann ki persekit zot; demann li pour beni zot, pa pour modi zot. 
ROM.12.15	Rezoui avek sa enn ki dan lazwa, e pran lapenn avek sa enn ki dan lapenn. 
ROM.12.16	Viv an akor avek tou zot kanmarad. Pa bezwen annan lorgey, me aksepte bann travay ki senp. Pa bezwen annan en tro gran lopinyon lo zot menm.
ROM.12.17	Pa rann personn mal pour mal. Me fer tou sa ki posib pour fer sa ki byen devan tou dimoun. 
ROM.12.18	Si i posib, fer tou sa ki depann lo zot, pour zot viv anpe avek tou dimoun.
ROM.12.19	Mon bann zanmi! Pa fer zot prop vanzans, me les lakoler Bondye azir. Annefe, Senyer i deklare dan Lekritir:
ROM.12.19	Mwan ki pou fer vanzans.
ROM.12.19	Mwan ki pou fer peye
ROM.12.20	E osi:
ROM.12.20	Si ou lennmi i lafen, donn li manze;
ROM.12.20	si i swaf, donn li bwar,
ROM.12.20	akoz kan ou ava azir konmsa,
ROM.12.20	ou pou plas li dan en sityasyon
ROM.12.20	kot i pou santi li pe brile avek laont.
ROM.12.21	Pa les lemal domin ou.
ROM.12.21	O kontrer, domin lemal par sa ki byen.
ROM.13.1	Tou dimoun i devre soumet li anba bann lotorite ki'n ganny etabli. Annefe, napa lotorite ki pa sorti kot Bondye, e bann lotorite ki egziste in ganny etabli par li.
ROM.13.2	Alor, sa enn ki opoz lotorite, i opoz lord ki'n ganny etabli par Bondye, e ensi i pe atir kondannasyon lo li menm.
ROM.13.3	Annefe, pa dimoun ki fer dibyen, ki devre per bann ziz, me plito bann ki fer sa ki mal. Ou pa oule ganny problenm avek lotorite? Alor, fer sa ki byen e ou ava ganny felisite. 
ROM.13.4	Annefe, lotorite i dan servis Bondye pour li fer ou dibyen. Me si o kontrer ou fer sa ki mal, la alor, ou devre per, akoz pa pour nanryen ki i annan pouvwar pou pini. Lotorite i la koman en serviter Bondye pour egzekit lakoler Bondye lo tou malfeter. 
ROM.13.5	Alor, i bon ki ou soumet ou avek lotorite, pa zis pour evit lakoler Bondye me akoz i en devwar de konsyans.
ROM.13.6	Pour sa menm rezon ki zot pey taks, akoz lotorite ki ranmas taks, pe travay pour Bondye. 
ROM.13.7	Rann tou dimoun sa ki zot merite: Ki swa taks, ki swa taks lo reveni; ki swa respe, ki swa loner, anver sa enn ki fodre.
ROM.13.8	Pa dwa personn, apar lanmour anver kanmarad; sa i sel det ki ou devret annan. Annefe, sa enn ki kontan son prosen in akonpli sa ki lalwa i demande. 
ROM.13.9	Komannman ki dir: Pa komet adilter, pa fer krim, pa vole, pa anvi keksoz ou prosen. Tousala ek lezot ankor, i enkli dan sa sel komannman: Kontan ou prosen parey ou prop lekor
ROM.13.10	Lanmour pa fer ditor son prosen. Ler nou kontan nou prosen nou pe akonpli lalwa konpletman.
ROM.13.11	Zot devre konnen dan ki letan nou pe viv. Ler in arive pour zot reveye dan zot sonmey. Delivrans i pli pre avek nou ki kan nou ti krwar pour premye fwa.
ROM.13.12	Lannwit in avanse, lizour pe aprose. Annou rezet bann aksyon ki ganny fer dan fernwanr e pran bann zarm ki permet konbat dan lalimyer. 
ROM.13.13	Annou konport nou avek dinyite parey dimoun ki pe viv an plen zour. Annou prezerv nou kont bann move fason viv tel ki: Fer parti bwar, dezord ek vis, dispit ek zalouzi. 
ROM.13.14	Abiy zot avek nou Senyer Zezi-Kri; pa les zot ganny antrennen par zot prop natir pour satisfer zot bann dezir.
ROM.14.1	Akey sa enn ki feb dan lafwa, san kritik son lopinyon.
ROM.14.2	Serten i krwar ki i kapab manz nenport kwa, tandis ki en lot ki feb, i manz zis legim. 
ROM.14.3	Sa enn ki manze, pa devre mepriz sa enn ki pa manze, e sa enn ki pa manze pa devre kritik sa enn ki manze, akoz li osi, Bondye in aksepte li. 
ROM.14.4	Ki ou ete pour ziz serviter en lot? Si i tenir ferm, oubyen si i tonbe, sa i zafer son met. I ava tenir ferm, akoz Senyer i annan pouvwar pour anpes li tonbe.
ROM.14.5	Serten i konsider en zour pli enportan ki en lot, tandis ki en lot i konsider tou bann zour parey. Sak dimoun i devre annan konviksyon dan sa ki i panse. 
ROM.14.6	Sa enn ki donn lenportans tel zour, i fer li pour onor Senyer. Sa enn ki manz tou keksoz, i manze pour onor Senyer, e i remersye Bondye. Sa enn ki pa manze, se pour Senyer ki i pa manze; li osi, i remersye Bondye.
ROM.14.7	Annefe, personn pa viv pour li menm, e personn pa mor pour li menm. 
ROM.14.8	Si nou viv, nou viv pour Senyer; si nou mor, nou mor pour Senyer. Alor, swa ki nou viv, swa ki nou mor, nou apartenir pour Senyer. 
ROM.14.9	Kris in mor e in resisite pour li vin Senyer bann mor e bann vivan.
ROM.14.10	Me ou, akoz ou ziz ou frer? Akoz ou mepriz ou frer? Nou tou nou pou paret devan Bondye pour ganny zize. 
ROM.14.11	Annefe, Lekritir i deklare:
ROM.14.11	Osi vre ki mon vivan, Senyer i deklare,
ROM.14.11	tou zenou pou pliye devan mwan;
ROM.14.11	e tou nasyon pou selebre mazeste Bondye
ROM.14.12	Ensi, sakenn nou, pou bezwen rann kont devan Bondye pour son prop lekor.
ROM.14.13	Alor, annou arete ziz nou prosen. Plito deside pa met devan nou frer, nanryen ki pou ofans li, oubyen fer li tonm dan pese.
ROM.14.14	Mon konnen e mon asire par Senyer Zezi, napa nanryen ki enpir. Me si en dimoun i konsider en keksoz enpir, alor, sa keksoz i enpir pour li. 
ROM.14.15	Si, ler ou manz en keksoz ou fer lapenn ou frer, ou pa pe azir dapre lanmour. Fer atansyon ki pour en kestyon manze, ou pa vin lakoz lapert en dimoun, pour ki Kris in mor. 
ROM.14.16	Alor, pa les sa ki ou, ou konsider koman byen, vin en size kalonmni. 
ROM.14.17	Rwayonm Bondye pa en zafer manze ek bwar, me i lazistis, lape ek lazwa dan Lespri-Sen. 
ROM.14.18	Sa enn ki servi Kris dan sa fason, i fer plezir Bondye, e dimoun i kontan li.
ROM.14.19	Alor, annou rod sa bann keksoz ki prodwi lape, e rann nou for ansanm dan lafwa. 
ROM.14.20	Pa detri travay Bondye pour en zafer manze. An realite, tou keksoz i bon; me i mal si ou ofans ou frer par sa ki ou manze. 
ROM.14.21	I byen si ou pa manz lavyann, si ou pa bwar diven, oubyen abstenir okenn keksoz ki kapab fer ou frer tonbe. 
ROM.14.22	Ou konviksyon ki ou annan, gard li pour ou menm, devan Bondye. Byennere sa enn ki pa santi li koupab ler i azir dapre son prop disernman! 
ROM.14.23	Me sa enn ki annan dout konsernan sa ki i manze, i koupab si i manze, akoz i pa pe azir dapre son konviksyon baze lo lafwa. Annefe tou sa ki nou fer, si i pa baze lo lafwa, i en pese.
ROM.15.1	Nou ki for, nou devre siport febles bann ki feb, e non pa rod nou prop plezir. 
ROM.15.2	Sakenn nou i devre esey fer plezir son prosen, pour rann li pli for dan lafwa. 
ROM.15.3	Kris pa ti fer sa ki fer li plezir, me parey Lekritir i deklare:
ROM.15.3	Lensilt bann ki ensilte ou,
ROM.15.3	in tonm lo mwan
ROM.15.4	Tou sa ki'n ganny ekri dan lepase in ganny ekri pour enstrir nou, pour ki par perseverans ek lankourazman ki Lekritir i donnen, nou posed lesperans. 
ROM.15.5	Bondye ki donn peseverans ek lankourazman, ava rann zot byen dakor ant zot, an swivan legzanp Zezi-Kri. 
ROM.15.6	Konmsa, zot tou ansanm, avek en sel lavwa, zot ava rann glwar Bondye, Papa nou Senyer Zezi-Kri.
ROM.15.7	Pour sa rezon, mon demann zot resevwar kanmarad parey Kris in resevwar zot, pour laglwar Bondye.
ROM.15.8	Annefe, mon dir zot ki Kris in fer li serviter bann Zwif pour akonplir bann promes ki Bondye i'n fer avek zot bann zanset, bann patriars. Ensi, in montre ki Bondye i fidel. 
ROM.15.9	Konmsa menm ki bann non-Zwif, zot osi, zot in kapab rann glwar Bondye pour son labonte, parey Lekritir i deklare:
ROM.15.9	Pour sa rezon, mon pou loue ou parmi bann nasyon.
ROM.15.9	Mon pou sant an loner ou non
ROM.15.10	Lekritir i osi deklare:
ROM.15.10	Bann nasyon! Rezoui zot, avek pep Senyer
ROM.15.11	E ankor:
ROM.15.11	Tou bann nasyon! Loue Senyer.
ROM.15.11	Tou bann pep! Loue li
ROM.15.12	Ezai i osi dir:
ROM.15.12	Desandan Zese pou aparet.
ROM.15.12	I pou leve pour li gouvern bann nasyon.
ROM.15.12	Bann nasyon pou met zot lesperans dan li
ROM.15.13	Bondye, ki donn lesperans, ava ranpli zot avek lazwa ek lape parfe dan lafwa. I ava rann zot ris avek lesperans, par pwisans Lespri-Sen.
ROM.15.14	Mon bann frer ek ser! Personnelman, mon sir ki zot ranpli avek labonte, ki zot annan tou konnesans e ki zot kapab donn konsey kanmarad.
ROM.15.15	Pourtan, mon'n ekri zot avek en pe lodas dan plizyer pasaz mon let, pour revey zot souvenir. Sa i akoz lagras ki Bondye in akord mwan, 
ROM.15.16	pour fer mwan vin serviter Zezi-Kri pour bann pep ki non-Zwif. Mon pe fer en servis sakre, anonsan Bonn Nouvel Bondye, pour ki bann non-Zwif i vin en lofrann agreab pour Bondye, konsakre par Lespri-Sen. 
ROM.15.17	Mon annan rezon fyer mon travay pour Bondye, ini avek Zezi-Kri. 
ROM.15.18	Annefe, si mon oze dir keksoz, se akoz Kris in realiz sa bann keksoz atraver mwan pour fer bann non-Zwif obei Bondye. In fer sa par bann parol e par bann aksyon, 
ROM.15.19	par pwisans bann siny ek bann mirak, par pwisans Lespri Bondye. Mon'n alor anons plennman Bonn Nouvel konsernan Kris, partou, depi Zerizalenm, ziska rezyon Iliri. 
ROM.15.20	Mon'n pran li koman en loner pour mwan anons Levanzil spesyalman dan bann landrwa kot non Kris pa'n ankor ganny mansyonnen, pour mwan pa konstri lo fondasyon poze par lezot. 
ROM.15.21	Me mon'n fer parey Lekritir i deklare:
ROM.15.21	Bann avek ki mesaz pa'n ganny anonse, pou war.
ROM.15.21	E bann ki pa'n antann koz lo li, pou konpran
ROM.15.22	Pour sa rezon ki mon'n souvan ganny anpese vin war zot. 
ROM.15.23	Me aprezan, mon'n fini mon travay dan sa rezyon. Depi plizyer lannen mon anvi vizit zot, 
ROM.15.24	e mon anvi fer li kan mon pou al vizit Lespany. Mon espere war zot an pasan, pour zot ed mwan al dan sa pei, apre ki mon ava'n pas en pti pe letan avek zot. 
ROM.15.25	Me pour lemoman, mon pe al Zerizalenm pour rann servis bann krwayan ki laba. 
ROM.15.26	Annefe, bann krwayan dan Masedwann ek Lagres in kontan fer en souskripsyon pour bann pov anver kominote ki Zerizalenm. 
ROM.15.27	Zot in deside fer sa par zot menm. Me an realite, se en det ki zot pe pey zot bann frer Zerizalenm. Annefe, bann non-Zwif in partisip dan benefis spirityel bann ki'n konverti. Aprezan, i zot devwar pour rann servis lo kote materyel.
ROM.15.28	Kan mon ava'n fini fer sa, e mon ava'n remet zot larzan souskripsyon, mon pou al Lespany an pasan kot zot. 
ROM.15.29	Mon konnen ki an arivan kot zot, mon pou ariv ranpli avek benediksyon Kris.
ROM.15.30	Mon demann zot, frer ek ser, par nou Senyer Zezi-Kri e par lanmour Lespri-Sen: Konbat ansanm avek mwan an adresan lapriyer ver Bondye pour mwan. 
ROM.15.31	Priye pour ki mon ganny delivre avek bann non-krwayan dan Zide, e ki bann don ki mon pe anmenn Zerizalenm i ganny aksepte par bann krwayan. 
ROM.15.32	Konmsa, si Bondye i oule, mon ava kapab ariv kot zot dan lazwa, e mon ava pran en pe repo kot zot. 
ROM.15.33	Mon demande ki Bondye ki donn lape, ava avek zot tou. Amenn.
ROM.16.1	Mon rekomann avek zot, Febe, nou ser ki travay koman en dyakones dan Legliz ki Sankre. 
ROM.16.2	Akey li byen, koman fodre resevwar en krwayan. Ed li dan tou fason ki i bezwen zot led, akoz i'n ed bokou dimoun, enkli mwan menm.
ROM.16.3	Fer salanm Prisil ek Akila, mon bann koleg travay dan servis Zezi-Kri. 
ROM.16.4	Zot in riske zot prop lavi pour sov sa ki pour mwan. Pa zis mwan tousel ki rekonesan anver zot, me osi tou bann Legliz dan lemonn non-Zwif.
ROM.16.5	Fer salanm osi Legliz ki reini dan zot lakaz. Fer salanm mon zanmi Epenet premye fri pour Kris dan provens Lazi. 
ROM.16.6	Fer salanm Mari ki'n donn bokou lapenn pour zot. 
ROM.16.7	Fer salanm Andronik ek Zinyas, mon bann fanmir ki ti ansanm avek mwan dan prizon. Zot ganny byen estimen parmi bann zapot e zot ti'n vin kretyen avan mwan. 
ROM.16.8	Fer salanm Anpliatis mon bon zanmi dan Senyer. 
ROM.16.9	Fer salanm Irben, nou koleg travay pour Kris, ek Stakis mon bon zanmi. 
ROM.16.10	Fer salanm Apeles, ki'n montre ki son lafwa dan Kris i solid. Fer salanm tou dimoun kot Aristobil. 
ROM.16.11	Fer salanm Herodyon, mon fanmir. Fer salanm tou dimoun kot Narsis ki'n aksepte Senyer. 
ROM.16.12	Fer salanm Trifenn ek Trifoz ki pe travay pour Senyer, ek mon bon zanmi Persid ki'n travay pour li. 
ROM.16.13	Fer salanm Rifis ki Senyer in swazi, ek son manman ki osi mon manman. 
ROM.16.14	Fer salanm Asenkrit, Flegon, Hermes, Patrobas, Hermas ek bann frer ki ansanm avek zot. 
ROM.16.15	Fer salanm Filolog ek Zili, Nere ek son ser Olenpas ek tou bann ki'n ganny apele pour Bondye, avek zot. 
ROM.16.16	Anbras kanmarad fraternelman. Tou bann Legliz Kris i fer zot salanm.
ROM.16.17	Mon demann zot, frer ek ser, fer atansyon avek sa bann ki senm divizyon ek dezord kontrerman avek lansennyman ki zot in gannyen. Evit bann tel dimoun. 
ROM.16.18	Annefe, sa bann dimoun pa servi Kris, nou Senyer, me zot vant. Par zot bann zoli parol ek bann diskour flater, zot arive anbet dimoun ki lespri i senp.
ROM.16.19	Annefe tou dimoun i konn zot lobeisans pour Senyer. Sa i fer mwan plezir. Me mon ti ava kontan ti zot vin pli saz pour fer sa ki byen; plis ankor, pour evit fer sa ki mal. 
ROM.16.20	Bondye, ki donn lape, ava byento kraz Satan anba zot lipye.
ROM.16.20	Lagras nou Senyer Zezi ava avek zot tou.
ROM.16.21	Timote, mon koleg travay, i fer zot salanm, ensi ki Lisiis, Zason ek Sosipater, mon bann fanmir.
ROM.16.22	Mwan, Tertiis ki'n ekri sa let, mon osi fer zot salanm dan Senyer ki gard nou ini ansanm. 
ROM.16.23	Gayis ki'n resevwar mwan se li, e kot Legliz i rasanble, i osi fer zot salanm. Erast, trezorye lavil, ek nou frer Kartis i fer zot salanm.
ROM.16.24	Lagras nou Senyer Zezi ava avek zot tou. Amenn
ROM.16.25	Aprezan, annou rann glwar sa enn ki annan pouvwar pour rann zot for dapre Bonn Nouvel e dapre Zezi-Kri ki mon pe anonse, dapre revelasyon mister Bondye ki'n reste sekre pandan lontan. 
ROM.16.26	Me la aprezan, sa mister i'n ganny revele e anonse avek tou bann nasyon, par sa ki bann profet in ekri, dapre lord Bondye eternel, pour ki zot ariv dan lobeisans par lafwa. 
ROM.16.27	Nou rann glwar Bondye, ki sel i posed lasazes, par Zezi-Kri, pour touzour! Amenn.
1CO.1.1	Sa let i sorti kot Pol, ki'n ganny apele koman zapot Zezi-Kri, par lavolonte Bondye, e osi kot Sostenn nou frer
1CO.1.2	Pour Legliz Bondye ki Korent, e pour sa bann ki'n ganny apele pour viv pour Bondye par lafwa dan Zezi-Kri; pour tou ki'n ganny apele dan non nou Senyer Zezi-Kri, zot Senyer e nou Senyer. 
1CO.1.3	Lagras ek lape Bondye nou Papa, e nou Senyer Zezi-Kri ava avek zot.
1CO.1.4	Mon touzour remersye Bondye lo zot size, pour son lagras ki i'n akord zot par Zezi-Kri. 
1CO.1.5	Annefe, ini avek Kris, Bondye in anrisi zot avek tou bann don, an partikilye don laparol ek don konnesans. 
1CO.1.6	Ensi, temwannyaz lo Kris in ganny byen etabli parmi zot. 
1CO.1.7	Konmsa, i pa mank zot okenn don sorti kot Bondye, pandan ki zot pe esper nou Senyer Zezi-Kri aparet. 
1CO.1.8	Li menm ki pou gard zot for e san repros, ziska lafen, pour sa zour nou Senyer Zezi-Kri. 
1CO.1.9	Bondye i fidel dan son promes; li menm sa Bondye ki'n apel zot pour viv dan lakominyon avek son Garson Zezi-Kri, nou Senyer.
1CO.1.10	Mon bann frer ek ser! Mon demann zot lo non Zezi-Kri nou Senyer: Met zot byen dakor ansanm; pa les okenn divizyon egziste parmi zot. Reste byen ini ansanm dan en menm mannyer panse e menm konviksyon.
1CO.1.11	Annefe, mon bann frer ek ser! Mon'n aprann par bann dimoun sorti Kloe, ki i annan dispit parmi zot. 
1CO.1.12	Mon konpran ki en bann pe dir: Mwan, mon pour Pol; en lot: Mwan, mon pour Apolos; oubyen: Mwan, mon pour Pyer, oubyen: Mwan, mon pour Kris. 
1CO.1.13	Eski Kris i divize? Eski Pol ki ti ganny krisifye pour zot? Oubyen, eski zot in ganny batize lo non Pol? 
1CO.1.14	Mon remersye Bondye ki mon pa'n batiz personn parmi zot, apard Krispis ek Gayis. 
1CO.1.15	Alor, personn pa pou kapab dir ki i'n ganny batize lo mon non. 
1CO.1.16	I vre: Mon'n osi batiz lafanmir Stefanas, me mon pa rapel si mon'n batiz personn ankor.
1CO.1.17	Kris pa'n anvoy mwan pour batize, me pour anons Bonn Nouvel. In fer sa san servi gran diskour lasazes zonm, pour ki son lanmor lo lakrwa pa perdi son pwisans.
1CO.1.18	Annefe, mesaz lanmor Kris lo lakrwa i en lafoli pour bann ki pe al perdi. Me pour nou ki'n ganny sove, i en pwisans Bondye. 
1CO.1.19	La sa ki Lekritir in deklare:
1CO.1.19	Mon pou detri lasazes bann saz;
1CO.1.19	mon pou detri disernman bann ki entelizan
1CO.1.20	Alor, oli sa enn ki saz? Oli sa profeser Lalwa? Oli ou bann gran kozer dan lemonn? Bondye i'n demontre ki lasazes lemonn i en lafoli.
1CO.1.21	Annefe, lemonn avek tou son lasazes pa'n kapab rekonnet Bondye, la kot Bondye in montre son lasazes. Pour sa rezon ki Bondye in deside pour sov bann ki krwar par sa mesaz lakrwa ki nou pe prese, menm si i paret en lafoli. 
1CO.1.22	Bann Zwif i demann mirak e bann Grek i rod lasazes. 
1CO.1.23	Kanta nou, nou anons Kris ki'n ganny krisifye, en mesaz skandal pour bann Zwif, en lafoli pour bann non-Zwif. 
1CO.1.24	Me pour bann ki Bondye in apele, Zwif koman Grek, Kris i pwisans ek lasazes Bondye. 
1CO.1.25	Annefe, sa ki lafoli pour Bondye, i pli saz ki zonm, e sa ki febles Bondye, i pli for ki lafors zonm.
1CO.1.26	Mon bann frer ek ser! Mazinen ki mannyer Bondye in apel zot: Parmi zot, napa bokou saz, ni bokou ki annan pouvwar, ni bokou ki sorti dan fanmir nob. 
1CO.1.27	O kontrer, Bondye in swazir sa ki paret fou dan lemonn, pour fer onte bann saz. Bondye in swazir sa ki paret feb dan lemonn, pour fer onte bann ki for. 
1CO.1.28	Bondye in swazir bann keksoz ki pa enportan dan lemonn, keksoz ki zot meprize, keksoz nanryen ditou, pour fer kanmi sa enn ki krwar i saz. 
1CO.1.29	Konmsa, personn pa kapab vant son lekor devan Bondye.
1CO.1.30	Me Bondye in ini zot avek Zezi-Kri ki i'n fer vin nou lasazes: Kris ki rann nou zis devan Bondye, ki permet nou viv pour Bondye e ki delivre nou dan pese. 
1CO.1.31	Donk, parey Lekritir i deklare:
1CO.1.31	Sa enn ki oule vant son lekor,
1CO.1.31	met son lafyerte dan Senyer
1CO.2.1	Kan mon ti vin kot zot frer ek ser, mon pa ti vin anons plan sekre Bondye avek bann parol konplike, oubyen bann gran fraz lasazes. 
1CO.2.2	Annefe, mon ti deside pour pa pres nanryen parmi zot eksepte Zezi-Kri, spesyalman Zezi-Kri krisifye. 
1CO.2.3	Pour sa menm rezon, kan mon ti prezant mwan devan zot, mon ti feb e mon ti pe tranble. 
1CO.2.4	Mon parol ek mon mesaz pa ti ganny anonse avek bann gran diskour ek lasazes imen, me avek en demonstrasyon pwisans Lespri Bondye. 
1CO.2.5	Pour sa rezon, zot lafwa pa baze lo lasazes imen, me lo pwisans Bondye.
1CO.2.6	Pourtan, nou anons en mesaz lasazes parmi bann kretyen adilt; non pa lasazes sa lemonn, ni lasazes bann dirizan sa lepok ki pou ganny detri. 
1CO.2.7	Mon pe anons lasazes sekre Bondye, ki'n kasyet pour zonm. Depi avan kreasyon lemonn, Bondye ti'n deza swazir sa lasazes pour fer nou partisip dan son laglwar. 
1CO.2.8	Okenn dirizan sa lemonn pa'n deza konn sa lasazes. Si zot ti'n konnen, zot pa ti ava'n krisifye Senyer laglwar. 
1CO.2.9	Me parey Lekritir i deklare:
1CO.2.9	Sa ki lizye pa'n zanmen war,
1CO.2.9	sa ki zorey pa'n zanmen tande,
1CO.2.9	sa ki zonm pa'n zanmen mazinen,
1CO.2.9	Bondye in prepare pour sa bann ki kontan li
1CO.2.10	Bondye in revel son sekre avek nou, par Lespri-Sen. Annefe, Lespri i kapab egzamin tou, menm plan pli sekre Bondye. 
1CO.2.11	Lekel ki konn sa ki dan zonm, sinon lespri zonm ki dan li? Demenm, personn pa konn sa ki Bondye i mazinen, eksepte Lespri Bondye.
1CO.2.12	Nou, nou pa'n ganny lespri dapre lemonn, me Lespri ki sorti kot Bondye. Konmsa, nou konpran tou sa ki Bondye in donn nou par son lagras. 
1CO.2.13	Nou pa servi bann diskour dapre lansennyman lasazes imen, me avek sa ki Lespri Bondye i ansennyen. Konmsa ki nou eksplik bann verite spirityel avek dimoun ki annan sa Lespri dan li.
1CO.2.14	Me zonm ki kont zis lo son bann fakilte imen, pa kapab aksepte bann verite ki Lespri Bondye i kominike. Pour li, sa i en lafoli; i pa kapab konpran, akoz zis Lespri ki kapab fer li disernen. 
1CO.2.15	Zonm ki annan Lespri Bondye i kapab disern tou; me personn pa kapab ziz li. 
1CO.2.16	Annefe, parey Lekritir i deklare:
1CO.2.16	Lekel ki konn panse Senyer?
1CO.2.16	Lekel ki kapab donn li konsey
1CO.2.16	Me nou, nou annan panse Kris.
1CO.3.1	Mon bann frer ek ser! Mon pa'n kapab koz avek zot koman bann dimoun ki annan Lespri Bondye, me koman bann zonm avek natir imen, koman bann zanfan dan Kris. 
1CO.3.2	Mon'n nouri zot avek dile, pa avek nouritir solid, akoz zot pa ti pou kapab siporte. Menm aprezan, zot pa ti pou kapab siporte, 
1CO.3.3	akoz zot ankor annan natir imen. Annefe, si i ankor annan zalouzi ek kerel parmi zot, sa pa i montre ki zot ankor annan natir imen? Zot pe konport zot dan fason imen. 
1CO.3.4	Kan enn parmi zot i dir: Mwan, mon pour Pol, e en lot: Mwan mon pour Apolos. Pa i pe azir koman nenport ki et imen
1CO.3.5	Apre tou, ki Apolos i ete? Ki Pol i ete? Bann senp serviter, gras a ki, zot in arive krwar, letan nou pe akonpli travay ki nou Senyer in donn sakenn nou. 
1CO.3.6	Mwan mon'n plante, Apolos in aroze, me Bondye ki fer pouse. 
1CO.3.7	Alor, pa sa enn ki plante, oubyen sa enn ki aroze ki enportan; me Bondye, ki fer pouse. 
1CO.3.8	Sa enn ki plante ek sa enn ki aroze, zot egal; sakenn pou ganny son saler dapre son travay. 
1CO.3.9	Annefe, nou, nou bann kolaborater Bondye. Zot, zot son plantasyon. Zot osi son konstriksyon.
1CO.3.10	Dapre don ki Bondye in donn mwan, mon'n poz en fondasyon parey en bon arsitek; me en lot pe konstri lo la. Sepandan, sakenn i devre fer atansyon ki mannyer i konstri. 
1CO.3.11	Annefe, personn pa kapab poz en lot fondasyon ki sa enn ki'n ganny poze par Zezi-Kri li menm. 
1CO.3.12	Annefe, si zot konstri lo sa fondasyon avek lor, larzan, pyer presyez, dibwa, zerb sek oubyen lapay, 
1CO.3.13	travay sak zonm pou ganny revele zour zizman e son vre valer ava ganny rekonnet. Sa zour, dife pou teste travay sak dimoun; dife pou montre valer travay sak zonm. 
1CO.3.14	Si travay ki sak dimoun in fer lo sa fondasyon i reziste dife, i pou ganny en rekonpans. 
1CO.3.15	Par kont, si son travay i ganny brile, i ava en pert pour li; me li menm i pou ganny sove konmsi in pas atraver laflanm dife.
1CO.3.16	Pa zot konnen ki zot tanp Bondye e ki Lespri Bondye i reste dan zot? 
1CO.3.17	Si en dimoun i detri tanp Bondye, Bondye pou detri li. Annefe, tanp Bondye i sen, e se zot sa tanp.
1CO.3.18	Fodre pa ki personn i anbet son lekor: Si enn parmi zot i krwar ki i malen dapre sa lemonn, fodre ki i vin fou pour li ganny lasazes, 
1CO.3.19	akoz lasazes dapre lemonn i en lafoli devan Bondye. Annefe, Lekritir in deklare:
1CO.3.19	Bann saz i ganny atrape dan zot prop pyez
1CO.3.20	E ankor:
1CO.3.20	Senyer i konnen:
1CO.3.20	Sa ki bann saz i mazinen,
1CO.3.20	napa okenn valer
1CO.3.21	Alor, personn pa devre fer vantar dapre sa ki zonm i fer, akoz tou i pour zot: 
1CO.3.22	Pol, Apolos, Pyer, lemonn, lavi, lanmor, ozordi, demen, tou i pour zot. 
1CO.3.23	Me zot, zot pour Kris, e Kris i pour Bondye.
1CO.4.1	Zot devre konsider nou koman bann serviter Kris, bann administrater plan sekre Bondye. 
1CO.4.2	Tou administrater, i devre ganny trouve fidel. 
1CO.4.3	Pour mwan, i pa fer mwan nanryen si mon ganny zize par zot, oubyen dan nenport ki lakour imen. Mon pa ni menm ziz mon prop lekor. 
1CO.4.4	Mon konsyans i kler; me sa, pa rann mwan inosan. Senyer li menm ki mon ziz. 
1CO.4.5	Alor, pa ziz personn avan son letan fikse. Espere ki zour Senyer i vini: Li menm ki pou met okler sa ki'n ganny kasyet dan fernwanr, e met okler bann lentansyon sekre ki dan leker imen. Alor, Bondye pou felisit sakenn, dapre sa ki i merite.
1CO.4.6	Mon bann frer ek ser! Mon'n servi sa konparezon ant mwan ek Apolos pour enstri zot. Konmsa, par nou legzanp, zot ava aprann pour pa fer plis ki sa ki'n ganny ekri. Personn pa devre fer vantar pour fer preferans pour enn e mepriz en lot. 
1CO.4.7	Lekel ki fer ou diferan avek lezot? Ki ou posede ki ou pa ti resevwar? Alor, si ou'n resevwar, akoz ou vant ou lekor konmsi ou pa'n resevwar? 
1CO.4.8	Deza zot posed tou sa ki zot anvi: Zot in vin ris; zot in vin bann lerwa san nou. Mon ti ava kontan si zot ti vreman bann lerwa, pour ki nou osi, nou ti ava pe rennyen ansanm avek zot.
1CO.4.9	Annefe, i sanble mwan ki Bondye in met nou, bann zapot, dan dernyen plas, parey bann kondannen anmor: Nou'n ganny ekspoze an spektak pour lemonn antye, devan bann lanz e devan bann zonm. 
1CO.4.10	Akoz Kris, nou pas pour bann fou. Me zot, zot saz dan linyon avek Kris. Nou, nou feb, me zot, zot for. Nou, nou ganny meprize, me zot, zot ganny loner. 
1CO.4.11	Konmela menm, nou pe siport lafen ek laswaf, nou napa lenz pour mete; nou ganny bate, e nou napa en demer.
1CO.4.12	Nou travay dir avek nou prop lanmen
1CO.4.13	Kan dimoun i kalonmnye nou, nou reponn avek parol lankourazman. Konmela ankor, nou ganny konsidere koman salte lemonn, e koman rebi limanite.
1CO.4.14	Si mon ekri zot tousala, se pa pour fer zot onte, me pour averti zot koman mon bann zanfan ki mon kontan. 
1CO.4.15	Annefe, si zot arive ganny 10,000 ansennyan dan zot lavi avek Kris, zot napa plizyer papa. Annefe, kan mon ti vin anons zot Bonn Nouvel, se mwan ki'n vin zot papa pour zot lavi avek Zezi-Kri. 
1CO.4.16	Alor, mon sipliy zot, swiv mon legzanp. 
1CO.4.17	Pour sa rezon, mon'n anvoy zot Timote
1CO.4.18	I annan ki arogan parmi zot, akoz zot mazinen ki mon pa pou vin kot zot. 
1CO.4.19	Me, par lavolonte Senyer, mon pou vin kot zot byento. Alor, mon ava konn pa zis sa ki sa bann dimoun arogan i dir, me osi sa ki zot fer. 
1CO.4.20	Annefe, Rwayonm Bondye i pa en zafer parol, me pwisans. 
1CO.4.21	Ki zot prefere? Ki mon vin kot zot avek en baton, oubyen avek en leker ranpli avek lanmour ek ladouser?
1CO.5.1	Dimoun i dir ki i annan parmi zot limoralite seksyel, tel ki ou pa trouve menm parmi bann non-Zwif. I menm annan enn parmi zot ki pe viv avek fanm son papa
1CO.5.2	E dir ki zot fer vantar! O kontrer, zot ti devre sagren, e sa zonm ki pe viv konmsa, i devre ganny sase parmi zot. 
1CO.5.3	Menm si mwan, mon absan fizikman, mon prezan parmi zot annespri. Lo non Senyer Zezi, e konmsi mon ti prezan parmi zot, mon'n fini pas zizman lo sa dimoun ki pe fer sa. 
1CO.5.4	Kan zot ava rasanble, mwan osi, mon pou prezan parmi zot annespri, e pwisans nou Senyer Zezi ava manifeste. 
1CO.5.5	Alor, zot ava livre sa zonm avek Satan pour ki son lekor i ganny detri. Me ki son lespri i ganny sove zour Senyer.
1CO.5.6	Zot napa okenn rezon pour zot fer vantar. Zot pa konnen ki en pti pe lelven i fer leve lapat antye? 
1CO.5.7	Pirifye zot alor: Fer disparet sa vye lelven, pour ki zot vin en nouvo lapat san lelven. Anfet, zot deza sa nouvo lapat, depi ki Kris, nou Zenn Mouton Pak in ganny sakrifye. 
1CO.5.8	Alor, annou selebre nou lafet non pa avek sa vye lelven, sa lelven pese limoralite, me avek dipen san lelven, dipen lapirte ek laverite.
1CO.5.9	Dan mon dernyen let, mon ti demann zot pour pa asosye zot avek dimoun ki viv dan limoralite seksyel. 
1CO.5.10	Mon pa pe dir sa pour tou dimoun ki pratik bann akt imoral dan sa lemonn, ni avek bann ki anvye, voler oubyen ki ador zidol. Sinon, zot ti ava bezwen kit sa lemonn. 
1CO.5.11	Non, mon ti oule dir zot ki zot pa devre asosye zot avek okenn dimoun, menm si i apel li kretyen, me ki pe viv en lavi imoral, ki anvye, ki ador zidol, ki kalonmnye son prosen, ki soular oubyen voler. Zot pa devre ni menm manz avek en tel dimoun.
1CO.5.12	I pa mon konsern ziz bann non-kretyen. Bondye ava ziz zot. Me pa zot ki devre ziz manm zot kominote? 
1CO.5.13	Annefe, Lekritir i deklare:
1CO.5.13	Sas parmi zot, dimoun ki komet sa ki mal
1CO.6.1	Kan enn parmi zot i annan problenm avek en frer, konman i oze al rod lazistis devan bann non-Zwif, olye demann avek bann manm dan kominote? 
1CO.6.2	Eski ou pa konnen ki pep Bondye ki pou ziz lemonn? Si lemonn pou ganny zize par zot, eski zot pa kapab ziz bann zafer mwen enportan? 
1CO.6.3	Eski ou pa konnen ki nou pou ziz bann lanz? A pli fort rezon pour nou ziz bann zafer dan sa lavi! 
1CO.6.4	Alor, koman i fer ki kan zot annan problenm parey, zot al devan ziz ki napa nanryen pour fer dan Legliz? 
1CO.6.5	Mon dir sa pour zot prop laont. Eski napa parmi zot omwen en zonm ase saz ki kapab regle dispit ant frer? 
1CO.6.6	Me en frer i al devan lakour kont enn son frer, e sa, devan en ziz non-krwayan!
1CO.6.7	An tou ka, i deza en defet pour zot, pour akiz kanmarad devan lakour. Akoz zot pa plito siport en lenzistis? Akoz zot pa plito les zot ganny vole? 
1CO.6.8	O kontrer, zot ki pratik lenzistis e ki vole; zot fer li, menm anver zot prop frer! 
1CO.6.9	Eski zot pa konnen ki bann malfeter pa pou erit Rwayonm Bondye? Pa les zot ganny tronpe: Dimoun san moralite, adorater zidol, adilter, omoseksyel, 
1CO.6.10	voler, dimoun anvye, soular, dimoun ki kalonmnye, dimoun ki akapar sa ki pour son prosen, pa pou erit Rwayonm Bondye. 
1CO.6.11	Konmsa ki serten parmi zot ti ete. Me zot in ganny lave, pirifye, zistifye devan Bondye, lo non Senyer Zezi-Kri e par Lespri nou Bondye.
1CO.6.12	Zot dir: Mon kapab fer tou. Wi! Me pa tou ki bon pour ou. Mon kapab fer tou, me mon pa pou les nenport kwa pran kontrol lo mwan.
1CO.6.13	Zot dir: Manze i pour vant e vant i pour manze. Dakor! Me Bondye pou detri tou le de. Nou lekor pa'n fer pour bann pratik imoral, me pour Senyer, e Senyer i pour lekor. 
1CO.6.14	Bondye in resisit Senyer, e i pou resisit nou osi par son pwisans.
1CO.6.15	Zot konnen ki zot lekor i form parti lekor Kris. Alor, eski mon ava pran en manm lekor Kris, pour fer li vin manm lekor en prostitye? Zanmen! 
1CO.6.16	Eski zot pa konnen ki sa enn ki al avek en prostitye i vin en sel lekor avek li? Annefe, i'n ganny ekri: Tou le de pou vin en sel laser
1CO.6.17	Me sa enn ki ini li avek Senyer i vin enn, spirityelman avek li.
1CO.6.18	Elwanny zot avek bann pratik imoral. Tou lezot pese ki en dimoun i fer i an deor son lekor, me en dimoun ki livre li dan limoralite i fer pese kont son prop lekor. 
1CO.6.19	Eski zot pa konnen ki zot lekor i Tanp Lespri-Sen, sa Lespri ki dan zot, e ki Bondye in donn zot? Zot pa pour zot menm, 
1CO.6.20	akoz Bondye in pey en gran pri pour li aste zot. Alor, servi zot lekor pour loue Bondye.
1CO.7.1	Aprezan, konsernan bann size ki zot ti ekri mwan: I bon pour en zonm evite annan fanm. 
1CO.7.2	Sepandan, pour evit limoralite seksyel, sak zonm devre annan son prop fanm, e sak fanm devre annan son prop mari. 
1CO.7.3	En mari devre ranpli son devwar koman mari anver son fanm. Demenm, en fanm devre fer parey anver son mari. 
1CO.7.4	En fanm napa drwa fer sa ki i oule avek son lekor: I pour son mari. Demenm, en mari napa drwa fer sa ki i oule avek son prop lekor: I pour son fanm. 
1CO.7.5	Pa bezwen refiz kanmarad; amwen ki zot tonm dakor pandan en serten letan, pour lapriyer. Apre, retourn ansanm, pour ki Satan pa profite pour tant zot e fer zot perdi kontrol. 
1CO.7.6	Mon pe dir zot sa koman en konsey, pa en lord. 
1CO.7.7	An realite, mon ti ava kontan si tou ti parey mwan. Me Bondye in donn sakenn son don partikilye, enn dan en fason, en lot dan en lot fason.
1CO.7.8	Mon dir avek bann selibater ek bann vev: I bon si zot ti reste tousel parey mwan. 
1CO.7.9	Me si zot pa kapab kontrol zot lekor, zot devre marye, akoz i preferab ki zot marye plito ki zot brile avek zot bann pasyon.
1CO.7.10	Avek bann ki'n marye, mon donn sa lord. Sa pa mwan ki dir, me Senyer: En fanm pa devre separe avek son mari. 
1CO.7.11	Si i fer li, i devre reste tousel oubyen retourn avek son mari; e en mari pa devre divors son fanm
1CO.7.12	Avek lezot, la sa ki mon dir. Sa, mwan menm ki dir, pa Senyer: Si en frer i annan en fanm ki pa krwayan e ki dakor kontinyen viv avek li, i pa devre divors li. 
1CO.7.13	Demenm pour en fanm: Si i annan en mari ki pa krwayan e ki dakor kontinyen viv avek li, i pa devre divors li. 
1CO.7.14	Annefe, sa mari non-krwayan i pros avek Bondye atraver son fanm. Demenm, sa fanm non-krwayan i pros avek Bondye atraver son mari krwayan. Si pa ti konmsa, zot zanfan ti ava ganny konsidere koman enpir, tandis ki an realite zot pros avek Bondye. 
1CO.7.15	Me si sa non-krwayan i oule separe, les li. Dan en tel ka, sa mari oubyen sa fanm krwayan i lib, akoz Bondye in apel zot pour viv dan lape. 
1CO.7.16	Annefe, ou fanm kretyen! Eski ou konnen si ou pou arive sov ou mari? Ou mari kretyen! Eski ou konnen si ou pou arive sov ou fanm?
1CO.7.17	Selman, mon demande ki sakenn i kontinyen viv dapre kondisyon ki Senyer in donn li, kot i ti ete, kan Bondye ti apel li. Sanmenm sa regleman ki mon'n donnen dan tou bann Legliz. 
1CO.7.18	Si en zonm ti sirkonsi kan Bondye ti apel li, i devre reste sirkonsi. Si en zonm pa ti sirkonsi kan Bondye ti apel li, i pa neseser ki i ganny sirkonsi. 
1CO.7.19	Annefe, sirkonsi, pa sirkonsi, napa okenn lenportans. Sa ki konte se lobeisans komannman Bondye.
1CO.7.20	Sakenn i devre reste dan kondisyon ki i ti ete kan Bondye ti apel li. 
1CO.7.21	Eski ou ti en lesklav kan Bondye ti apel ou? Pa fer nanryen. Me si ou kapab vin lib, profit ou sans. 
1CO.7.22	Enn ki'n ganny apele pour Senyer koman en lesklav, i vin en zonm lib pour Senyer, e en zonm ki lib kan i ganny apele, i vin lesklav Kris. 
1CO.7.23	Zot in ganny aste pour en gran pri. Pa les zot vin lesklav zonm.
1CO.7.24	Mon bann frer ek ser! Reste dan menm leta ki zot ti ete devan Bondye kan zot ti ganny apele.
1CO.7.25	Konsernan bann ki pa'n marye, Senyer pa'n donn mwan okenn lord, me mon donn mon lopinyon koman en zonm ki, par lagras Senyer, zot kapab fer konfyans.
1CO.7.26	Akoz bann problenm aktyel, la sa ki mon mazinen: Mon krwar i bon pour en zonm reste parey i ete. 
1CO.7.27	Si ou annan en fanm, pa rod divorse. Si ou napa fanm, pa rod maryaz. 
1CO.7.28	Me si ou'n marye, i pa en pese; si en zenn fiy i marye, sa pa en pese. Me sa enn ki marye, i pou ganny problenm dan son lavi; mon oule eparny li sa traka.
1CO.7.29	Mon bann frer ek ser! La sa ki mon oule dir: Letan i kourt; aprezan, fodre ki bann zonm ki annan fanm, zot viv konmsi zot napa. 
1CO.7.30	Bann ki an dey, fer konmsi zot pa an dey; bann ki pe rezoui, fer konmsi zot pa dan lazwa; bann ki pe aste, fer konmsi zot napa nanryen, 
1CO.7.31	e bann ki pe profite dan lemonn, fer konmsi zot pa ganny okenn profi, akoz lemonn tel ki i ete, pa pou dir lontan.
1CO.7.32	Mon oule ki zot san traka. En zonm ki pa marye, i preokip li avek travay Senyer, akoz i oule fer plezir Senyer. 
1CO.7.33	Me en zonm ki'n marye, i preokip li avek bann zafer lemonn. I demande ki mannyer i pou fer plezir son fanm. 
1CO.7.34	Son lentere i ganny partaze. Pareyman en fanm san mari oubyen en zenn fiy, i preokip li avek zafer Senyer, pour konsakre son lekor ek son lespri. Me en fanm marye i preokip li avek bann zafer lemonn; i rod fer plezir son mari.
1CO.7.35	Mon pe dir zot sa pour zot prop byen; non pa pour met restriksyon lo zot, me pour ed zot fer tou keksoz byen, e fer tou pour ki zot atas zot avek Senyer san rezerv.
1CO.7.36	Si en zennonm i krwar ki i pe fer ditor son fiyanse si i pa marye avek li; si son dezir i tro for, e i krwar ki zot devret marye, alor, zot devre marye parey i oule. I pa komet okenn pese. 
1CO.7.37	Me sa zennonm, san ki i ganny forse, si i kapab domin son lavolonte e desid dan li menm pour pa ganny okenn relasyon seksyel avek son fiyanse ki i'n determinen garde, i fer byen. 
1CO.7.38	Alor, sa enn ki marye avek son fiyanse i fer byen, me sa enn ki pa marye, i fer pli byen.
1CO.7.39	En fanm marye i atase avek son mari tan ki son mari i vivan. Me si son mari in mor, i lib pour marye avek sa enn ki fer li plezir, me a kondisyon ki i en maryaz kretyen. 
1CO.7.40	Sepandan, mon krwar ki i ava pli ere si i reste dan leta ki i ete. Sa i mon lopinyon e mon krwar ki mwan osi, mon posed Lespri Bondye.
1CO.8.1	Lo size lavyann ki'n ganny ofer avek zidol, i vre ki parey zot dir, nou tou, nou annan konnesans. Me sa konnesans i fer nou vin vantar, tandis ki lanmour i konstri lakominote. 
1CO.8.2	Sa enn ki pretann i konn keksoz, an realite i pa ankor konnen parey i devre. 
1CO.8.3	Me sa enn ki kontan Bondye, Bondye i konn li.
1CO.8.4	Alor, pour sa ki konsern konsonmasyon lavyann ki'n ofer avek zidol, nou konnen ki zidol pa nanryen an realite. Nou konnen osi, ki i annan en sel vre Bondye. 
1CO.8.5	Menm si i annan en kantite swadizan bondye, swa dan lesyel oubyen lo later (annefe, i annan bokou bondye e bokou senyer), 
1CO.8.6	pour nou, i annan en sel Bondye, Papa, kot tou keksoz i sorti, e pour ki nou egziste. I osi annan en sel Senyer, Zezi-Kri, par ki tou keksoz i egziste e par ki nou egziste.
1CO.8.7	Sepandan, pa tou dimoun ki annan sa konnesans. Annefe, serten dimoun i telman abitye avek bann zidol, ki zot manz lavyann konmsi sa lavyann in vreman ganny ofer avek en zidol. Zot konsyans i feb e zot santi ki zot in vin enpir. 
1CO.8.8	Me pa manze ki fer nou vin pli pros avek Bondye: Si nou pa manze, nou pa pou perdi nanryen, e si nou manze nou pa pou pli avanse.
1CO.8.9	Me fer atansyon ki ou drwa pa fer enn ki pli feb tonbe. 
1CO.8.10	Annefe, si en dimoun i war ou ki annan konnesans, pe manz dan en tanp zidol, eski sa pa i ankouraz sa enn avek en konsyans feb, pour manz lavyann ki'n ganny ofer avek zidol? 
1CO.8.11	Alor, par ou konnesans, sa zonm feb, sa frer pour ki Kris in mor i ganny detri. 
1CO.8.12	Par en tel aksyon, ou fer pese kont ou bann frer, ou bles zot konsyans ki feb, e ou fer pese kont Kris li menm.
1CO.8.13	Alor, si sa ki mon manze i fer mon frer tonm dan pese, mon pa pou zanmen manz lavyann ankor, pour mwan pa fer mon frer tonbe.
1CO.9.1	Pa mon lib? Pa mon en zapot? Pa mon'n war Zezi nou Senyer? Pa zot rezilta mon travay dan servis Senyer? 
1CO.9.2	Menm si serten i refize rekonnet mwan koman en zapot, pour zot, mon enn sertennman. Annefe, zot laprev ki mon en zapot dan Senyer.
1CO.9.3	La koman mon defann mwan devan bann ki kritik mwan: 
1CO.9.4	Eski mon napa drwa ganny nouritir ek labwason pour travay ki mon fer? 
1CO.9.5	Eski mon napa drwa annan en fanm kretyen, parey lezot zapot, bann frer Senyer, ek Pyer? 
1CO.9.6	Oubyen zis Barnabas
1CO.9.7	Lekel sa solda ki servi dan en larme, ki bezwen pey son prop fre? Lekel ki plant rezen e napa drwa manz fri son plantasyon? Lekel ki gard mouton san ganny dile son troupo pour li bwar?
1CO.9.8	Mon pa pe dir sa baze zis lo lavi tou le zour. Lalwa osi i dir menm keksoz. 
1CO.9.9	Annefe, i'n ganny ekri dan Lalwa Moiz:
1CO.9.9	Pa met en bayon lo mizo en bef
1CO.9.9	kan i pe pil lagrenn
1CO.9.9	Eski Bondye i enterese avek bef?
1CO.9.10	An realite, pa pour nou ki i'n koz konmsa? Sa parol in ganny ekri pour nou. Sa enn ki prepar later pour plante, sa enn ki prepar dible i travay avek lespwar pour li ganny en par dan rekolt. 
1CO.9.11	Nou'n senm dan zot en semans spirityel. Pa i normal ki nou rekolte en par dan zot byen materyel? 
1CO.9.12	Si serten i annan sa drwa lo zot, nou osi, nou annan plis rezon, pour nou annan sa drwa.
1CO.9.12	Sepandan, nou pa'n servi sa drwa. O kontrer, nou'n siport tou pour pa met lobstak lo semen Bonn Nouvel Kris. 
1CO.9.13	Zot konnen ki sa bann ki travay dan tanp, zot ganny zot manze dan tanp, e ki bann ki ofer sakrifis lo lotel, zot ganny zot par dan sa bann sakrifis
1CO.9.14	Demenm, Senyer in ordonnen ki sa enn ki anons Bonn Nouvel, i devret viv par sa Bonn Nouvel
1CO.9.15	Me mwan, mon pa'n servi okenn sa bann drwa, e mon pa pe ekri zot pour reklanmen. Mon prefere mor! Personn pa pou aras mwan sa ki fer mon lafyerte. 
1CO.9.16	Pa akoz mon anons Bonn Nouvel ki mon annan rezon vant mon lekor, akoz sa i en lobligasyon pour mwan. Maler pour mwan si mon pa anons Bonn Nouvel! 
1CO.9.17	Si mon ti'n swazir pour fer li par mon prop volonte, mon ti devre annan en saler. Me akoz mon'n ganny oblize fer li, mon ranpli senpleman sa tas ki mon'n ganny konfye. 
1CO.9.18	Alor, ki saler mon merite? Se sa satisfaksyon pour anons Bonn Nouvel gratwitman, san servi bann drwa ki sa Bonn Nouvel i donn mwan.
1CO.9.19	Menm si mon lib anver tou dimoun, mon'n fer mwan lesklav tou dimoun, pour ganny pli gran kantite dimoun posib pour Kris. 
1CO.9.20	Parmi bann Zwif, mon fer mwan Zwif, pour mwan ganny bann Zwif. Parmi bann ki anba Lalwa Moiz, mon soumet mwan anba sa Lalwa, menm si mon pa anba sa Lalwa, pour mwan ganny sa bann ki anba sa Lalwa. 
1CO.9.21	Demenm, parmi bann ki pa konn Lalwa Moiz, mon vin parey bann ki pa konn Lalwa, pour mwan ganny zot. Pourtan, devan Bondye, mon obei lalwa, akoz mon soumet mwan anba lalwa Kris. 
1CO.9.22	Parmi bann ki feb, mon viv konmsi mwan osi mon feb pour mwan ganny zot. Alor, mon fer mwan vin tou avek tou dimoun, pour mwan sov par tou mannyer posib, detrwa parmi zot. 
1CO.9.23	Mon fer tousala pour Bonn Nouvel, pour ki mon ava ganny en par dan bann byen ki i promet.
1CO.9.24	Zot konnen ki menm si tou dimoun i taye dan en stad, zis enn ki ganny premye pri. Alor, fer fason taye pour ganny sa premye pri. 
1CO.9.25	Tou bann atlet i soumet zot lekor anba en disiplin strik. Zot, zot fer sa pour en kouronn ki pa dire; me nou, nou fer li pour en kouronn ki pa pou zanmen fannen. 
1CO.9.26	Pour sa rezon mon pa tay an bonnavini. Mon parey en bokser ki pa donn koudpwen dan vid. 
1CO.9.27	Mon tret mon lekor dir, e mon gard li anba en kontrol sever, pour ki apre ki mon'n pres avek lezot, mwan menm mon pa ganny diskalifye.
1CO.10.1	Mon bann frer ek ser! Mon oule zot konnen sa ki ti arive avek nou bann zanset dan tan Moiz. Zot tou, zot ti anba proteksyon nyaz
1CO.10.2	Dan nyaz e dan lanmer, zot tou, zot i'n fer zot ganny batize pour Moiz. 
1CO.10.3	Zot tou, zot ti manz menm nouritir spirityel
1CO.10.4	zot tou, zot ti bwar menm labwason spirityel. Annefe, zot ti bwar sa ki ti sorti dan en ros spirityel ki ti swiv zot partou
1CO.10.5	Pourtan, Bondye pa ti kontan avek laplipar zot. Alor, zot ti tonbe mor dan dezer.
1CO.10.6	Sa ki'n arive, i servi koman legzanp pour nou, pour ki nou pa ganny bann move dezir parey zot. 
1CO.10.7	Pa ador zidol parey serten parmi zot ti fer. Parey Lekritir i deklare:
1CO.10.7	Lepep ti asize manze, bwar.
1CO.10.7	Apre, zot ti leve pour anmize
1CO.10.8	Pa tonm dan limoralite seksyel parey serten parmi zot ti fer, de sort ki 23,000 ti mor dan en sel zour
1CO.10.9	Pa tant Senyer, parey serten parmi zot ti fer e ti ganny detri par serpan
1CO.10.10	Pa plennyen parey serten parmi zot ti fer e zot ti ganny eksterminen
1CO.10.11	Sa bann maler ti ariv zot, pour servi legzanp pour lezot. Zot in ganny ekri koman en lavertisman pour nou ki pe viv dan letan lafen. 
1CO.10.12	Alor, sa enn ki krwar i debout, fer atansyon ki i pa tonbe. 
1CO.10.13	Bann tantasyon ki zot in gannyen, i ariv avek tou dimoun. Me Bondye i fidel dan son promes. I pa pou permet ki nou ganny tante plis ki nou kapab siporte. Kan tantasyon i vini, Bondye osi i donn lafors pour kapab siporte, e mwayen pour sorti.
1CO.10.14	Alor, mon bann zanmi! Elwanny zot avek ladorasyon bann zidol. 
1CO.10.15	Mon pe koz avek zot koman bann dimoun rezonnab. Zize zot menm dapre sa ki mon pe dir. 
1CO.10.16	Sa lakoup benediksyon ki nou beni, pa i en kominyon dan disan Kris? Sa dipen ki nou kase, pa i en kominyon dan lekor Kris
1CO.10.17	Akoz i annan en sel dipen, menm si i annan en kantite nou, nou form en sel lekor, akoz nou partaz menm dipen.
1CO.10.18	Get pep Izrael: Bann ki manz sa ki'n ofer koman sakrifis, zot an konminyon avek Bondye pour ki lotel in ganny konsakre
1CO.10.19	Ki mon oule dir par sa? Eski lavyann ki'n ganny ofer avek zidol i annan en serten valer? Oubyen, eski zidol ki annan valer? 
1CO.10.20	Non, sakrifis ki zot ofer, i ganny ofer avek bann demon
1CO.10.21	Zot pa kapab bwar dan lakoup Senyer e dan lakoup demon anmenmtan. Zot pa kapab manz otour latab Senyer e otour latab demon anmenmtan. 
1CO.10.22	Eski nou oule fer Senyer zalou? Eski nou krwar ki nou pli for ki li?
1CO.10.23	Zot dir: Nou kapab fer tou. Dakor, me pa tou ki itil. Tou i permet, me pa tou ki konstriktif. 
1CO.10.24	Personn pa devre rod son prop lentere, me lentere son prosen.
1CO.10.25	Zot lib pour manz tou lavyann ki vann dan bazar san poz okenn kestyon pour zot konsyans. 
1CO.10.26	Annefe, Lekritir i deklare:
1CO.10.26	Later avek tou sa ki ladan,
1CO.10.26	i propriyete Senyer
1CO.10.27	Si en non-krwayan i envit ou pour manze e ki ou dakor pour ale, manz tou sa ki i prezant ou, san poz okenn kestyon pour rezon ou konsyans. 
1CO.10.28	Me si en dimoun i dir ou: Sa lavyann ti'n ganny ofer koman sakrifis an loner bann zidol; pa manze par konsiderasyon pour sa dimoun ki'n fer ou sa remark, e pour en rezon konsyans. 
1CO.10.29	Mon pa pe koz lo ou konsyans, me lo konsyans sa lot dimoun.
1CO.10.29	Me, akoz mon liberte i devre ganny limilite par konsyans en lot dimoun? 
1CO.10.30	Si mon dir mersi Senyer pour sa ki mon manze, akoz mon bezwen ganny kritike pour sa nouritir ki mon'n remersye Bondye?
1CO.10.31	Alor, kwa ki ou manze, kwa ki ou bwar, nenport kwa ki ou fer, fer tou pour laglwar Bondye. 
1CO.10.32	Viv dan en fason ki ou pa ofans personn, ni Zwif, ni non-Zwif, ni personn dan Legliz Bondye. 
1CO.10.33	Fer parey mwan: Mon fer tou pour fer plezir tou dimoun dan tou sirkonstans. Mon pa pe rod mon prop lentere, me lentere en gran kantite dimoun pour ki zot ganny sove.
1CO.11.1	Swiv mon legzanp, parey mon swiv legzanp Kris.
1CO.11.2	Mon felisit zot akoz zot mazin mwan e zot swiv tou mon bann tradisyon parey mon'n transmet avek zot.
1CO.11.3	Sepandan, mon oule ki zot konpran ki Kris i sef tou zonm, ki en mari i sef son fanm e ki Bondye i sef Kris. 
1CO.11.4	Donk, en zonm ki kouver son latet kan i priye oubyen kan i pe koz lo non Bondye, i dezonor Kris. 
1CO.11.5	Me en fanm ki pa kouver son latet kan i pe priye, oubyen kan i pe koz lo non Bondye, i dezonor son mari. Sa i konmsi i'n raz son latet. 
1CO.11.6	En fanm ki pa kouver son latet, i kapab osi koup son seve. Me akoz i fer onte pour en fanm koup son seve oubyen raz son latet, alor i devre kouver son latet.
1CO.11.7	Pour en zonm, i pa bezwen kouver son latet, akoz i reflekte limaz e laglwar Bondye
1CO.11.8	Annefe, pa zonm ki'n ganny kree apartir en fanm; me fanm ki'n ganny kree apartir en zonm. 
1CO.11.9	E pa zonm ki'n ganny kree pour fanm, me fanm ki'n ganny kree pour zonm
1CO.11.10	Pour sa rezon, bann fanm i devre kouver zot latet konman en mark lotorite, akoz bann lanz. 
1CO.11.11	Sepandan, dan nou lavi avek Senyer, fanm pa endepandan avek zonm, e zonm pa endepandan avek fanm. 
1CO.11.12	Annefe, parey fanm in ganny tire apartir zonm, zonm i ne apartir fanm e tou i sorti kot Bondye.
1CO.11.13	Zize zot menm: Eski i byen ki en fanm i priy Bondye san kouver son latet? 
1CO.11.14	Menm lanatir i ansenny zot ki i en laont pour en zonm annan seve long, 
1CO.11.15	tandis ki i en loner pour en fanm annan seve long. Annefe, seve long i servi pour en fanm kouver son latet.
1CO.11.16	Si i annan dimoun ki oule diskit lo sa size, ni Legliz Bondye ni nou menm, nou napa sa labitid.
1CO.11.17	Dan sa bann rekomandasyon, mon pa kapab felisit zot, akoz zot bann renyon i fer zot plis dimal ki dibyen.
1CO.11.18	Premyerman, mon'n tande ki dan zot lasanble, i annan divizyon parmi zot, e mon krwar an parti. 
1CO.11.19	Fodre byen ki i annan divizyon parmi zot, pour kapab rekonnet lekel ki vreman fidel. 
1CO.11.20	Kan zot rasanble, pa repa Senyer ki zot pran. 
1CO.11.21	Annefe, kan zot reini pour manze, sakenn i depese pour pran son prop nouritir, de sort ki enn i reste lafen, tandis ki en lot i sou. 
1CO.11.22	Pa zot annan lakaz kot zot manze e bwar? Oubyen eski zot oule mepriz Legliz Bondye e imilye bann ki napa nanryen? Ki mon pou dir zot? Eski zot oule ki mon felisit zot? Non! Zot pa merite.
1CO.11.23	La lansennyman ki mon'n resevwar avek nou Senyer e ki mon'n transmet avek zot: Dan lannwit ki i ti ganny livre, Senyer Zezi ti pran dipen, 
1CO.11.24	e apre ki i ti'n remersye Bondye, i ti kas sa dipen. I ti dir, “Sa i mon lekor ki mon'n donnen pour zot. Fer sa pour zot rapel mon prezans.”
1CO.11.25	Demenm, apre repa, i ti pran lakoup. I ti dir, “Sa lakoup i nouvo lalyans par mon disan. Fer sa pour zot rapel mon prezans, sak fwa ki zot bwar li.”
1CO.11.26	Annefe, sak fwa ki zot manz sa dipen e bwar sa lakoup, zot anons lanmor Senyer Zezi ziska ki i vini.
1CO.11.27	Alor, sa enn ki manz dipen Senyer oubyen ki bwar son lakoup san okenn respe, i koupab anver lekor ek disan Senyer. 
1CO.11.28	Ki sakenn i egzamin son prop lekor, avan manz sa dipen e bwar sa lakoup. 
1CO.11.29	Annefe, sa enn ki manz sa dipen e bwar sa lakoup san rekonnet lekor Senyer, i pe atir kondannasyon lo son prop lekor. 
1CO.11.30	Pour sa rezon ki i annan en kantite malad e envalid parmi zot, e ki plizyer i'n mor. 
1CO.11.31	Si nou konmans par egzamin nou menm, nou ava evite tonm anba zizman Bondye. 
1CO.11.32	Me Senyer i koriz nou, i ziz nou pour ki nou pa ganny kondannen ansanm avek lemonn.
1CO.11.33	Alor, mon bann frer ek ser! Kan zot rasanble pour manz ansanm, esper kanmarad. 
1CO.11.34	Si i annan parmi zot ki lafen, i devre manz se li pour ki zizman Bondye pa tonm lo zot pandan zot bann renyon.
1CO.11.34	Lezot keksoz ava ganny regle kan mon ava parmi zot.
1CO.12.1	Mon bann frer ek ser! Konsernan bann don Lespri-Sen, mon pa oule ki zot reste dan linyorans. 
1CO.12.2	Zot konnen ki kan zot pa ti'n ankor konn Bondye, zot ti ganny antrennen ver bann zidol ki pa koze. 
1CO.12.3	Pour sa rezon, mon oule ki zot konpran byen: Personn ki anba Lespri Bondye pa kapab dir: Zezi i modi, e personn pa kapab osi dir: Zezi i Senyer, si i pa ganny gide par Lespri-Sen.
1CO.12.4	I annan diferan don spirityel, me en menm Lespri; 
1CO.12.5	plizyer fason servi, me en menm Senyer; 
1CO.12.6	plizyer sort aktivite, me menm Bondye ki prodwi tou dan zot tou. 
1CO.12.7	Dan sakenn nou, Lespri i manifeste par en don ki itil pour nou tou. 
1CO.12.8	En dimoun i ganny don pour koz avek lasazes par Lespri; en lot, sa menm Lespri i donn li pour koz avek konnesans. 
1CO.12.9	Par sa menm Lespri, enn i ganny lafwa. En lot, par sa menm Lespri, i ganny don geri bann malad. 
1CO.12.10	Enn i ganny don fer mirak, en lot i ganny don pour koz lo non Bondye. En lot ankor i ganny don pour disernen ant bon ek move lespri. Enn i ganny don pour koz dan diferan lalang, en lot pour enterpret bann lalang. 
1CO.12.11	Tousala i ganny prodwi par en sel e menm Lespri ki donn sakenn nou en don diferan, mannyer ki i oule.
1CO.12.12	Annefe, lekor i enn; pourtan i annan plizyer manm. Me tou sa bann kantite manm, i form en sel lekor. Sa i parey avek Kris. 
1CO.12.13	Nou tou, Zwif oubyen non-Zwif, lesklav oubyen dimoun lib, nou'n ganny batize dan en sel Lespri, pour vin en sel lekor. Nou tou, nou'n bwar dan en sel Lespri.
1CO.12.14	Lekor pa ganny formen par en sel manm, me par plizyer. 
1CO.12.15	Si lipye i dir: Akoz mwan mon pa lanmen, mon pa form parti lekor; sa pa pou anpes li fer parti sa lekor. 
1CO.12.16	Si zorey i dir: Akoz mon pa lizye, mon pa form parti lekor; sa pa pou anpes li fer parti sa lekor. 
1CO.12.17	Si lekor antye ti lizye, ki mannyer i ti pou fer pour tande? Oubyen, si i ti zis zorey, ki mannyer i ti pou fer pour santi? 
1CO.12.18	An realite, Bondye in plas sak parti lekor, dan fason ki li i oule. 
1CO.12.19	Si tou ti zis en sel parti, kote lekor ti pou ete? 
1CO.12.20	An realite, i annan plizyer manm, me en sel lekor.
1CO.12.21	Lizye pa kapab dir avek lanmen: Mon pa bezwen ou! Ni latet pa kapab dir avek lipye: Mon pa bezwen zot! 
1CO.12.22	O kontrer, sa bann parti lekor ki paret pli feb, zot an realite byen neseser. 
1CO.12.23	Bann manm ki nou mazinen i mwen enportan dan lekor, nou donn zot plis atansyon. Parti ki mwen prezantab i ganny en tretman pli spesyal, 
1CO.12.24	tandis ki nou parti prezantab pa bezwen en tretman spesyal. Me Bondye in organiz lekor dan en tel fason ki i donn lenportans bann parti enferyer. 
1CO.12.25	Konmsa napa divizyon dan lekor, me bann parti lekor i ganny en swen egal enn a lot. 
1CO.12.26	Si en parti lekor i soufer, tou lezot parti i soufer avek li; si en parti i ganny onore, tou lezot parti i osi rezoui avek li.
1CO.12.27	Zot tou, zot lekor Kris e sakenn parmi zot, i fer parti sa lekor. 
1CO.12.28	Dan Legliz, Bondye in etabli premyerman bann zapot, dezyenmman bann profet, trwazyenmman bann ansennyan. Answit, i vin bann ki annan don fer mirak; apre bann ki annan don pour geri bann malad, bann ki ed lezot, bann ki dirize, e bann ki annan don pour koz diferan lalang.
1CO.12.29	Pa tou ki zapot. Pa tou ki profet, oubyen ansennyan. Pa tou ki annan pouvwar fer mirak. 
1CO.12.30	Pa tou ki posed don geri malad. Pa tou ki koz lalang etranze. Pa tou ki enterpret bann lalang. 
1CO.12.31	Alor, zot devre dezire ganny bann don pli enportan.
1CO.12.31	Aprezan, mon pou montre zot semen ki bokou pli siperyer ki tou.
1CO.13.1	Sipoze ki mon ti kapab koz lalang tou bann pep e menm lalang bann lanz: Si mon napa lanmour, mon parey en tanbour ki rezonnen, oubyen en senbal ki zis fer tapaz. 
1CO.13.2	Mon kapab annan don profesi, lasyans tou bann mister ek tou konnesans; lafwa pour fer bann montanny deplase: Si mon napa lanmour, mon en nanryen ditou. 
1CO.13.3	Mon kapab donn tou sa ki mon posede, oubyen menm donn mon lekor pour brile: Si mon napa lanmour, i pa servi mwan dan nanryen.
1CO.13.4	Lanmour i pasyan, lanmour i bon; lanmour pa zalou; i pa vant son prop lekor. 
1CO.13.5	I pa arogan e i pa fer nanryen ki fer onte. Lanmour pa rod son prop lentere; i pa pran lakoler e i pa gard rankin. 
1CO.13.6	Lanmour pa montre kontantman dan lenzistis, me i rezoui dan laverite. 
1CO.13.7	Lanmour i pardonn tou, i krwar tou, i esper tou, i siport tou.
1CO.13.8	Lanmour i reste pour touzour. Profesi pou arete en zour; don koz diferan lalang pour fini; konnesans osi, pou disparet. 
1CO.13.9	Annefe, nou konnesans i enkonplet, nou profesi i enkonplet. 
1CO.13.10	Me kan sa ki parfe pou arive, sa ki enkonplet pou disparet.
1CO.13.11	Kan mon ti en zanfan mon ti koz koman en zanfan, mon ti mazin koman en zanfan, mon ti rezonn koman en zanfan. Me kan mon'n vin en zonm, mon'n kit tou sa bann mannyer en zanfan. 
1CO.13.12	Aprezan, nou war en zimaz flou, ki reflekte dan en laglas; me plitar, nou pou war fas a fas. Sa ki mon konnen ozordi, i enkonplet; me plitar, mon pou konn Bondye konpletman, parey li menm i konn mwan.
1CO.13.13	Aprezan, lafwa, lesperans ek lanmour i reste ansanm. Me lanmour i pli gran ki tou.
1CO.14.1	Alor, rod lanmour e fer tou pour ganny bann don spirityel, sirtou don pour koz lo non Bondye. 
1CO.14.2	Annefe, sa enn ki koz dan bann lalang enkoni, pa koz avek dimoun, me avek Bondye. Personn pa konpran li. Avek led Lespri, i eksprim bann mister. 
1CO.14.3	Me sa enn ki profetize, i koz avek dimoun: I fer zot progrese; i ankouraze e i konsole. 
1CO.14.4	Sa enn ki koz dan lalang enkoni, i fer progrese son prop lekor, tandis ki sa enn ki profetize i fer Legliz progrese.
1CO.14.5	Mon ti ava kontan ki zot tou, zot koz dan bann lalang enkoni, me mon ti ava pli kontan ankor si zot ti ava anons mesaz Bondye. Annefe, sa enn ki anons mesaz Bondye, i pli itil ki sa enn ki koz lalang enkoni; amwen ki en dimoun i eksplike pour fer Legliz antye profite.
1CO.14.6	Alor, mon bann frer ek ser! Si kan mon ava vin kot zot, mon koz dan en lalang enkoni, ki benefis zot pou gannyen? Nanryen. Amwen ki mon kominik zot en revelasyon, en konnesans, oubyen en mesaz sorti kot Bondye, oubyen en lansennyman!
1CO.14.7	Si en lenstriman lanmizik koman laflit oubyen laarp pa donn en not kler, ki mannyer dimoun pou kapab rekonnet ki melodi i pe zwe? 
1CO.14.8	Si sa enn ki soufle tronpet pa donn en son kler, lekel ki pou prepar li pour al lager?
1CO.14.9	De menm: Si zot, par sa bann lalang enkoni ki zot koze, zot pa donn en mesaz kler, lekel ki pou konpran? Zot ava pe zis koz dan divan! 
1CO.14.10	I annan en kantite lalang dan lemonn, me napa okenn parmi zot ki pa fer sans. 
1CO.14.11	Pourtan, si mon pa konpran sa lalang, sa enn ki pe koz avek mwan i en etranze pour mwan, e mwan osi mon en etranze pour li. 
1CO.14.12	Alor, akoz zot pe fer tou pour ganny bann don Lespri, fer tou pour zot ganny bann don ki pour fer Legliz progrese.
1CO.14.13	Par konsekan, sa enn ki koz dan en lalang enkoni, i devre priye pour li ganny don pour enterprete. 
1CO.14.14	Annefe, si mon priy dan en lalang enkoni, mon lespri i kapab pe priye, me mon lentelizans pa pe travay.
1CO.14.15	Alor, ki fodre mon fer? Mon pou priy avek mon lespri, me mon pou osi priy avek mon lentelizans. Mon pou sant avek mon lespri, me mon pou osi sant avek mon lentelizans. 
1CO.14.16	Annefe, si ou remersye Bondye zis dan ou leker, ki mannyer en dimoun dan lasanble pou kapab reponn: Amenn, si i pa konnen ki ou pe dir? 
1CO.14.17	Menm si ou lapriyer remersiman i zoli, lezot pa profite.
1CO.14.18	Mon remersye Bondye ki mon koz dan bann lalang enkoni plis ki zot tou. 
1CO.14.19	Me devan en lasanble dan Legliz, mon prefere dir senk parol ki dimoun i konpran, pour ansenny lezot, plito ki dir 10,000 mo dan en lalang ki zot pa konpran.
1CO.14.20	Mon bann frer ek ser! Pa rezonn parey zanfan. Dan sa ki konsern sa ki mal, reste koman zanfan; me dan zot rezonnman, montre ki zot bann adilt.
1CO.14.21	La sa ki Lekritir i deklare:
1CO.14.21	Mon pou koz avek sa pep,
1CO.14.21	par bann zonm ki koz en lot lalang,
1CO.14.21	e par labous bann etranze.
1CO.14.21	Malgre sa, mon pep pa pou ekout mwan
1CO.14.21	Senyer i deklare.
1CO.14.22	Par konsekan, don pour koz bann lalang enkoni i en siny pour bann non-krwayan, me pa pour bann krwayan, tandis ki profesi i en siny pour bann krwayan, me pa pour bann non-krwayan.
1CO.14.23	Sipoze ki Legliz antye i rasanble e ki tou dimoun i konmans koz dan bann lalang enkoni e sipoze ki bann dimoun senp oubyen bann non-krwayan i antre la kot zot ete; pa zot pou dir zot fou?
1CO.14.24	Me o kontrer: Si zot tou, zot anons mesaz Bondye, e si en non-krwayan, oubyen en dimoun senp i antre, i ava pran konsyans son pese par sa ki i tande; i ava ganny zize par tou sa ki i tande. 
1CO.14.25	Son bann panse sekre pou ganny devwale. Alor i ava tonm ater e ador Bondye, e i ava proklanmen ki Bondye i vreman parmi zot.
1CO.14.26	Alor mon bann frer ek ser? Ki fodre fer? Kan zot rasanble, si enn parmi zot i annan en kantik, en lot en lansennyman, en lot en revelasyon, en lot en mesaz dan en lalang enkoni, e en lot ankor lenterpretasyon sa mesaz, tousala i devre ed Legliz progrese. 
1CO.14.27	Si dimoun i koz dan en lalang enkoni, fodre zis de ou trwa ki fer li, sakenn son tour, e ki enn i enterpret sa ki zot in dir. 
1CO.14.28	Si napa personn pour donn lenterpretasyon, alor zot devre gard silans dan Legliz; koz dan zot leker e avek Bondye.
1CO.14.29	Konsernan bann profet, zis de oubyen trwa ki devre pran laparol; lezot ava ziz sa ki zot dir. 
1CO.14.30	Me si en lot dimoun dan lasanble i ganny en revelasyon, sa enn ki pe koze, ava fer silans. 
1CO.14.31	Zot ava kapab profetize, me sakenn son tour. Konmsa, tou dimoun ava ganny ansennyen e ganny ankouraze. 
1CO.14.32	Lespri bann profet i anba kontrol bann profet. 
1CO.14.33	Annefe, Bondye pa en Bondye dezord, me en Bondye lape.
1CO.14.33	Parey i ganny fer dan tou Legliz bann krwayan, 
1CO.14.34	fodre ki bann fanm i gard silans dan Legliz: Zot pa ganny drwa koze, me zot devre soumet parey Lalwa i demande. 
1CO.14.35	Si i annan keksoz ki zot oule konnen, demann zot mari dan lakour. Annefe, i pa byen pour en fanm koze dan Legliz.
1CO.14.36	Eski Parol Bondye in sorti kot zot, oubyen zis kot zot ki i'n ganny anonse?
1CO.14.37	Si en dimoun i mazinen ki i en profet oubyen i krwar ki i'n ganny enspire, i devre rekonnet ki sa ki mon pe ekri zot, i en komannman ki sorti kot Senyer. 
1CO.14.38	Me si sa dimoun pa rekonnet sa, li osi, i pa devre ganny rekonnet.
1CO.14.39	Alor mon bann frer ek ser! Ganny sa dezir pour profetize, e pa anpes personn koz dan lalang enkoni; 
1CO.14.40	me fer tou avek dinyite e dan lord.
1CO.15.1	Mon bann frer ek ser! Aprezan, mon oule rapel zot Bonn Nouvel ki mon'n anons zot, ki zot in resevwar, avek ki zot reste atase. 
1CO.15.2	Par li, zot kapab ganny sove si zot gard li parey mon'n anons zot. Sinon, zot in aksepte lafwa anven.
1CO.15.3	Mon'n transmet zot, avan tou, lansennyman ki mwan menm mon'n resevwar. Parey Lekritir in deklare: Kris in mor pour nou pese
1CO.15.4	I ti ganny met dan tonbo e in resisite son trwazyenm zour, parey Lekritir ti'n anonse
1CO.15.5	I ti aparet avek Pyer e apre avek son 12 zapot
1CO.15.6	Answit, i ti aparet anmenmtan avek plis ki 500 son bann disip; laplipar i ankor vivan, me detrwa i'n mor. 
1CO.15.7	Answit, i ti aparet avek Zak e apre avek tou bann zapot. 
1CO.15.8	Anfen, apre ki i ti'n aparet avek zot tou; i'n osi aparet avek mwan, ki parey en zanfan ki'n ne avan term
1CO.15.9	Annefe, mwan mon dernyen parmi tou bann zapot; mon pa menm merite ganny apele zapot, akoz mon'n persekit Legliz Bondye
1CO.15.10	Me par lagras Bondye, mon sa ki mon ete, e son lagras pour mwan i pa'n initil. O kontrer, mon'n travay plis ki tou lezot; pa mwan, me lagras Bondye ki avek mwan. 
1CO.15.11	An tou ka, ki swa mwan ouswa zot, sanmenm sa ki nou prese; sanmenm sa ki zot in krwar.
1CO.15.12	Si nou prese ki Kris in resisite parmi bann mor, ki mannyer serten parmi zot i kapab dir ki bann mor pa pou leve? 
1CO.15.13	Si i konmsa, Kris osi pa'n resisite. 
1CO.15.14	Si Kris pa'n resisite, sa ki nou prese i anven e zot pe kwar san vid. 
1CO.15.15	Nou menm pas pour bann fo temwen Bondye, akoz nou dir ki Bondye in resisit Kris. Si Bondye pa'n resisit li, alor i vre ki napa rezireksyon bann mor. 
1CO.15.16	Si napa rezireksyon, Kris osi pa'n resisite. 
1CO.15.17	Si Kris pa'n resisite, zot lafwa i initil; zot ankor dan zot pese. 
1CO.15.18	Bann ki'n mor koman krwayan dan Kris, zot osi, zot in perdi. 
1CO.15.19	Si nou met nou lespwar dan Kris zis pour sa lavi, dan sa ka, nou bann dimoun pli malere ki egziste.
1CO.15.20	Me Kris in resisite. I premye ki'n resisite parmi bann mor. 
1CO.15.21	Annefe, parey lanmor in arive par en zonm, rezireksyon osi in arive par en zonm. 
1CO.15.22	Parey tou dimoun i mor dan Adan, tou pou reganny lavi dan Kris
1CO.15.23	Me sakenn dan son ran: Kris premye parmi tou. Apre, tou sa bann ki krwar dan Kris, kan i pou vini. 
1CO.15.24	Apre sa, lafen tou keksoz pou arive, kan i pou remet larwayote dan lanmen Bondye, son Papa, apre ki i'n detri tou lotorite, tou pouvwar ek tou pwisans. 
1CO.15.25	Annefe, fodre ki Kris i rennyen ziska ki i'n met tou son bann lennmi anba son lipye
1CO.15.26	Dernyen lennmi ki pou ganny detri, se lanmor.
1CO.15.27	Annefe, Bondye in met tou keksoz anba son lipye. Me kan i dir: Tou in ganny soumet anba son lipye
1CO.15.28	Kan tou keksoz ava'n ganny soumet avek Kris, alor, Kris li menm, pou soumet son lekor avek sa enn ki'n soumet tou keksoz avek li. Alor, Bondye pou renny lo tou.
1CO.15.29	Alor, dimoun ki fer zot ganny batize pour sa bann ki'n mor, ki zot pou fer? Si i vre ki napa rezireksyon bann ki'n mor, akoz eski zot fer zot ganny batize pour sa bann ki'n mor?
1CO.15.30	E nou menm, akoz nou pe toultan afront danze? 
1CO.15.31	Mon bann frer ek ser! Sak zour mon fer fas devan lanmor. I vre ki mon fyer lo zot size, dan lakominyon avek Zezi-Kri, nou Senyer. 
1CO.15.32	Ki lavantaz mon annan si pour en motif pirman imen ki mon'n lite avek bann zannimo sovaz Efez? Si napa rezireksyon pour bann ki'n mor, annou manze e bwar, akoz demen nou pou mor
1CO.15.33	Pa les zot ganny tronpe: Move frekantasyon, i gat repitasyon. 
1CO.15.34	Serye zot, e aret fer pese. Serten parmi zot pa konn Bondye; sa i fer zot laont.
1CO.15.35	I annan ki pou demande: Ki mannyer bann ki'n mor pou kapab resisite, e ki kalite lekor zot pou annan? 
1CO.15.36	Bann fou! En lagrenn ki ou senmen pa viv, si i pa mor. 
1CO.15.37	Sa ki ou met dan later i en senp lagrenn, par egzanp en lagrenn dible, ouswa en lot lagrenn. Me pa lekor sa plant ki pou pouse. 
1CO.15.38	Bondye i donn li en lekor ki i oule; i donn sak lagrenn son prop lekor.
1CO.15.39	Tou et vivan, zot annan en lekor diferan; lekor dimoun i diferan; pour zannimo i en lot, pour zwazo i en lot, e pour pwason i en lot ankor. 
1CO.15.40	I annan lekor seles e lekor teres; me labote lekor seles i diferan avek labote lekor teres. 
1CO.15.41	Soley i posed son prop labote, lalin i posed en lot labote e zetwal i posed en lot ankor. Labote sak zetwal i diferan avek en lot.
1CO.15.42	Sa i parey kan bann mor pou resisite. En lekor i ganny antere mortel, e kan i resisite, i pou imortel. 
1CO.15.43	I ganny senmen dan dezoner; me i resisite glorye. I ganny senmen feb; me i resisite ranpli avek pwisans. 
1CO.15.44	I ganny senmen avek en lekor fizik e i resisite avek en lekor spirityel. Si i annan en lekor fizik, i annan osi en lekor spirityel.
1CO.15.45	Annefe, Lekritir i deklare: Premye zonm, Adan, ti vin en et vivan
1CO.15.46	Pa sa ki spirityel ki vin premye, me sa ki fizik. Sa ki spirityel i vin apre. 
1CO.15.47	Premye zonm in sorti dan later; i lapousyer. Dezyenm zonm in sorti dan lesyel. 
1CO.15.48	Tou bann zonm ki'n ganny fer avek later, zot resanble sa enn ki'n ganny fer avek later. Tou sa bann ki'n ganny kree pour lesyel, zot resanble sa enn ki sorti dan lesyel. 
1CO.15.49	Parey nou port resanblans sa zonm ki'n ganny fer avek later, nou pou port resanblans sa enn ki'n sorti dan lesyel.
1CO.15.50	Mon bann frer ek ser! La mon dir zot: Sa enn ki'n ganny fer avek laser ek disan, pa kapab erit Rwayonm Bondye, e sa enn ki mortel, pa erit limortalite.
1CO.15.51	La mon revel zot en sekre. Pa nou tou ki pou mor, me nou tou, nou pou ganny transformen, 
1CO.15.52	dan en pti moman, dan en klendey, kan dernyen tronpet pou soufle. Annefe, tronpet pou soufle e bann mor pou resisite imortel; e nou, nou pou ganny transformen. 
1CO.15.53	Annefe, fodre ki sa lekor mortel i vin imortel, e sa ki devre pouri, i ganny en natir ki enposib pouri. 
1CO.15.54	Alor, kan sa enn ki devre pouri, ava'n ganny en natir ki pa kapab pouri, e kan sa ki mortel ava'n vin imortel, alor, sa ki Lekritir in deklare, pou ganny akonpli:
1CO.15.54	Lanmor i ganny detri;
1CO.15.54	laviktwar i konplet
1CO.15.55	Lanmor! Oli ou laviktwar?
1CO.15.55	Lanmor! Oli ou dart
1CO.15.56	Dart lanmor, se pese; pwisans pese, se lalwa. 
1CO.15.57	Me annou rann glwar Bondye ki donn nou laviktwar atraver nou Senyer Zezi-Kri.
1CO.15.58	Alor, mon bann zanmi! Reste ferm e solid. Montre touzour plis lentere pour travay Senyer, akoz zot konnen ki avek Senyer, zot travay pa initil.
1CO.16.1	Konsernan kontribisyon an faver bann krwayan ki Zerizalenm
1CO.16.2	Premye zour sak semenn, sakenn ava met dekote se li, larzan ki i'n reisi eparnyen. Konmsa, zot pa pou bezwen esper mwan arive pour anmas bann kontribisyon. 
1CO.16.3	Kan mon ava arive, mon ava anvoy bann dimoun ki zot ava'n swazir avek bann let pour anmenn zot don Zerizalenm. 
1CO.16.4	Si i vo lapenn ki mwan osi mon ale, zot ava vwayaz avek mwan.
1CO.16.5	Mon pou vin kot zot apre ki mon'n pas Masedwann. Annefe, mon pou bezwen pas par Masedwann
1CO.16.6	Mon pou reste en pe letan kot zot; petet mon ava menm pas liver antye. Alor, zot ava kapab fourni sa ki mon pou bezwen pour mwan kapab al kot mon devre ale. 
1CO.16.7	Mon pa oule zis war zot an pasan, me si Senyer i permet mwan, mon ti ava kontan reste en bon pe letan avek zot.
1CO.16.8	An tou ka, mon annan lide reste isi Efez ziska Lapannkot. 
1CO.16.9	Annefe, en gran laport in ouver pour mwan fer en gran travay, me i annan bokou lennmi
1CO.16.10	Si Timote i vini
1CO.16.11	Fodre pa ki personn i mepriz li. Ed li pour kontiny son vwayaz anpe, pour li retourn kot mwan, akoz mon pe esper li, ansanm avek lezot frer.
1CO.16.12	Kanta nou frer Apolos, mon'n souvan ankouraz li pour vin kot zot avek lezot frer. Me i pa oule vin aprezan. I ava vini, kan i ava ganny letan.
1CO.16.13	Veye! Reste ferm dan lafwa. Pran kouraz e fortifye zot! 
1CO.16.14	Fer tou keksoz avek lanmour.
1CO.16.15	Zot konnen ki lafanmir Stefanas i bann premye krwayan dan Lagres; zot in byen devoue zot dan servis lakominote
1CO.16.16	Alor, obei bann tel dimoun; obei tou bann ki kolabor dan sa travay.
1CO.16.17	Mon byen kontan ki Stefanas, Fortinatis ek Akaikis in arive. Zot in ed mwan kan zot pa ti la. 
1CO.16.18	Annefe, zot in trankiliz mon lespri. Alor, mon demann zot, montre zot rekonesan anver bann dimoun parey.
1CO.16.19	Bann Legliz dan provens Lazi i fer zot salanm. Akila ek Prisil, ansanm avek Legliz ki rasanble se zot i anvoy zot konpliman dan Senyer. 
1CO.16.20	Tou lezot nou bann frer ki isi i fer zot salanm.
1CO.16.20	Anbras kanmarad fraternelman.
1CO.16.21	Mwan Pol ki pe ekri sa let avek mon prop lanmen.
1CO.16.22	Si en dimoun i pa kontan Senyer, i pou ganny modi.
1CO.16.22	Maranata! Nou Senyer pe retournen!
1CO.16.23	Lagras Senyer Zezi ava avek zot tou!
1CO.16.24	Mon lanmour i pour zot tou dan lakominyon avek Zezi-Kri.
2CO.1.1	Sa let i sorti kot Pol, zapot Zezi-Kri, par lavolonte Bondye, ek nou frer Timote, pour Legliz Bondye ki dan provens Korent
2CO.1.2	Pour zot tou, mon demann lape ek lagras ki sorti kot Bondye nou Papa e Senyer Zezi-Kri.
2CO.1.3	Nou loue Bondye e Papa nou Senyer Zezi-Kri, Papa ki ranpli avek labonte, Bondye ki touzour konsole. 
2CO.1.4	Par sa konsolasyon ki nou menm nou gannyen avek li, nou ava kapab konsol tou bann ki pe soufer. 
2CO.1.5	Annefe, parey nou pe partaz bokou soufrans Kris, par Kris nou ava resevwar en gran konsolasyon. 
2CO.1.6	Si nou dan difikilte, se pour ki zot ganny ankouraze e sove. Si nou ganny ankouraze, se pour ki zot osi, zot ganny ankouraze e ganny lafors pour andir menm soufrans. 
2CO.1.7	Nou lespwar dan zot i solid. Annefe, nou konnen ki koman zot annan par dan nou soufrans, zot osi annan par dan konsolasyon ki nou gannyen.
2CO.1.8	Annefe, nou pa oule ki zot reste dan linyorans, konsernan soufrans ki nou'n pas ladan dan provens Lazi. I ti pli for ki nou ti kapab siporte; ziska en tel pwen ki nou pa ti konnen menm si nou ti pou reste vivan. 
2CO.1.9	Nou ti santi ki nou santans lanmor ti'n fini ganny prononse. Me sa ti montre nou pour pa plas nou konfyans dan nou menm, me dan Bondye ki kapab resisit dimoun ki'n mor. 
2CO.1.10	Li menm ki'n delivre nou dan en tel danze lanmor e nou krwar ki i pou delivre nou ankor. Nou'n met nou lespwar dan li. 
2CO.1.11	Alor, zot osi, ed nou par zot lapriyer, pour ki sa lagras ki nou'n gannyen par lentersesyon bokou dimoun, ava osi en size remersiman pour plizyer dimoun.
2CO.1.12	La sa ki fer nou fyer: Nou konsyans i dir nou ki nou kondwit dan lemonn, e sirtou anver zot, in avek senplisite ek senserite devan Bondye; non pa avek lasazes imen, me avek lagras Bondye.
2CO.1.13	Annefe, dan nou let, nou ekri zot zis sa ki zot lir e konpran. Mon espere ki zot ava konpran nou byen. 
2CO.1.14	Annefe, zot i'n deza konpran en pe: Zour Zezi nou Senyer ava retournen, zot ava fyer akoz nou, parey nou, nou pou fyer akoz zot.
2CO.1.15	Se avek en tel konfyans ki mon ti oule vin kot zot dabor, pour ki zot ganny lagras ankor en dezyenm fwa. 
2CO.1.16	Mon ti oule pas kot zot pour al an Masedwann, apre retourn kot zot. Zot ti ava'n fer sa ki neseser pour ed mwan kontiny mon vwayaz an Zide. 
2CO.1.17	Eski kan mon ti form sa proze, mon pa ti serye? Oubyen, eski mon bann plan i en bann proze zonm, de sort ki i annan dan mwan, anmenmtan wi ek non? 
2CO.1.18	Bondye i temwen: Sa ki mon'n anons zot i pa wi ek non. 
2CO.1.19	Annefe, Garson Bondye, Zezi-Kri, ki Silven, Timote ek mwan menm
2CO.1.20	Annefe, tou bann promes Bondye, zot trouv zot Wi dan Zezi-Kri. Pour sa rezon, par Zezi-Kri ki nou dir nou Amenn pour rann glwar Bondye. 
2CO.1.21	Se Bondye li menm ki rann nou for avek zot, dan lavi avek Kris. Bondye li menm ki'n swazi nou. 
2CO.1.22	Li menm ki'n mark nou avek son sele e ki'n met Lespri-Sen dan nou leker koman en garanti.
2CO.1.23	Lo mon kote, mon pran Bondye koman temwen lo mon lavi: Se pour eparny zot ki mon ti deside pa retourn Korent. 
2CO.1.24	I pa vedir ki nou ti oule komann zot lafwa. Annefe, zot pe reste solid dan lafwa; me nou oule plito kontribye pour rann zot ere.
2CO.2.1	Ensi, mon'n deside pour pa retourn kot zot dan latristes. 
2CO.2.2	Annefe, si mon rann zot tris, lekel ki pou donn mwan lazwa, si pa sa enn ki mon'n rann tris? 
2CO.2.3	La rezon akoz mon'n ekri zot sa let: Mon pa ti oule, ler mon ti ava ariv se zot, ki sa bann dimoun ki ti devre donn mwan lazwa, zot rann mwan tris. Annefe, mon konvenki ki ler mon dan lazwa, zot osi zot ere. 
2CO.2.4	Wi! Mon'n ekri zot avek en gran sagren, avek en leker lour, e avek larm, pa pour fer zot tris, me pour ki zot santi sa gran lanmour ki mon annan pour zot.
2CO.2.5	Si en dimoun i'n rann zot tris, pa mwan ki i'n met dan lapenn, me zot tou. Annou pa egzazere: En bon pe zot i'n dan lapen. 
2CO.2.6	Pour sa zonm, repros sorti kot mazorite parmi zot i ase. 
2CO.2.7	Aprezan, zot devre plito pardonn li e ankouraz li, pangar i ganny telman akable ki i tonm dan dezespwar. 
2CO.2.8	Mon konsey zot alor, montre ki zot kontan li.
2CO.2.9	Mon ti ekri zot pour mwan konnen si vreman zot obei tou sa ki mon'n dir zot. 
2CO.2.10	Sa enn ki zot pardonnen, mwan osi mon pardonn li. Sa enn ki mon'n pardonnen, mon'n fer li akoz zot, devan Kris, 
2CO.2.11	pour ki nou pa les nou ganny tronpe par Satan. Annefe, nou konn byen son bann lentansyon.
2CO.2.12	Kan mon ti ariv Troas pour anons Bonn Nouvel Kris, menm si Senyer ti'n ouver en laport, 
2CO.2.13	mon lespri pa ti anpe, akoz mon pa ti trouv mon frer Tit. Alor mon ti bezwen kit zot pour al Masedwann
2CO.2.14	Nou loue Bondye ki'n fer nou ranport laviktwar ini avek Kris. Par nou, i fer ki Kris i ganny konnen partou e ki i repann parey loder en parfen. 
2CO.2.15	Annefe, pour Bondye, nou sa bon loder parfen Kris parmi tou bann ki pe ganny sove, koman pour bann ki pe al ver zot pert. 
2CO.2.16	Pour serten, nou en loder lanmor ki anmenn lanmor; pour lezot en loder lavi ki anmenn lavi. Lekel alor ki kalifye pour ranpli en tel misyon?
2CO.2.17	Nou pa parey sa kantite lezot dimoun ki fer komers avek Parol Bondye. O kontrer, akoz Bondye ki'n anvoy nou, nou koz avek senserite delapar Bondye, devan Bondye, ini avek Kris.
2CO.3.1	Eski nou pou vant nou lekor ankor en fwa? Oubyen, parey serten dimoun, eski nou bezwen bann let rekomandasyon pour zot, oubyen sorti kot zot? 
2CO.3.2	Zot menm ki nou let rekomandasyon ki'n ganny ekri lo nou leker, e ki tou dimoun i kapab konnen e lir. 
2CO.3.3	An realite, zot en let ki'n ganny ekri par Zezi-Kri e ki'n ganny transmet par nou. I pa'n ganny ekri avek lank, me avek Lespri Bondye ki vivan. Sa let pa'n ganny grave lo bann tablet an pyer, me dan leker imen
2CO.3.4	Sanmenm sa konfyans ki nou annan dan Bondye, par Kris. 
2CO.3.5	Annefe, nou pa kapab pretann akonplir en tel tas par nou menm. Sa ki nou kapab fer i sorti kot Bondye. 
2CO.3.6	Li menm ki'n fer nou vin bann serviter en nouvo lalyans ki pa depann lo en lalwa ekri, me lo Lespri-Sen. Lalwa ekri i donn lanmor, me Lespri-Sen li, i donn lavi.
2CO.3.7	Sa Lalwa ti ganny grave lo bann tablet an pyer e laglwar Bondye ti aparet. Bann Izraelit pa ti kapab get figir Moiz ki ti pe briye
2CO.3.8	Byen plis alor, travay fer par Lespri-Sen pou reflekte en laglwar bokou pli gran. 
2CO.3.9	Annefe, si travay ki ti anmenn kondannasyon, ti reflekte laglwar, sa enn ki rann en dimoun zis, ava reflekte en laglwar bokou pli gran ankor. 
2CO.3.10	Alor, nou kapab dir ki sa laglwar ki ti briye dan lepase, i nanryen an konparezon avek sa laglwar aktyel ki telman siperyer. 
2CO.3.11	Annefe, si sa ki ti tanporer ti annan en tel laglwar, alor, laglwar sa ki pour reste pour touzour, pou bokou pli gran.
2CO.3.12	Akoz nou annan en tel lesperans, ki nou annan konfyans. 
2CO.3.13	Nou pa fer parey Moiz ki ti met en vwal lo son figir, pour ki bann Izraelit pa war laglwar ki ti tanporer
2CO.3.14	Me zot lentelizans ti bloke; konmela ankor, kan zot lir dan bann liv ansyen lalyans, sa menm vwal i reste. Zis Kris ki kapab tir sa vwal. 
2CO.3.15	Wi! Ziska ozordi ankor, sak fwa ki zot lir bann liv Moiz, en vwal i kouver zot leker. 
2CO.3.16	Sa vwal i tonbe zis kan en dimoun i tourn ver Senyer
2CO.3.17	Annefe, Senyer se Lespri. La kot Lespri Senyer i ete, i annan laliberte.
2CO.3.18	Nou tou ki vwal i'n ganny tire lo nou figir, nou reflekte laglwar Senyer. Ensi, nou'n ganny transformen, pour viv parey Senyer. Nou sorti dan en laglwar pour al dan en laglwar bokou pli gran: Sa i travay Senyer ki li menm i Lespri.
2CO.4.1	Akoz Bondye ki dan son bonte, i'n konfye nou sa minister, nou pa perdi kouraz. 
2CO.4.2	Nou'n fini rezet tou sa bann aksyon sekre oubyen ki fer onte. Nou pa fer nanryen pour tronp dimoun, e nou pa sanz Parol Bondye. O kontrer, nou montre laverite klerman. Nou fer tou pour ganny konfyans tou dimoun devan Bondye. 
2CO.4.3	Sepandan, si sa Bonn Nouvel ki nou anonse i ankor annan en vwal lo la, sa vwal i pour bann ki pe perdi. 
2CO.4.4	Pour bann ki pa krwar, bondye sa lemonn in avegle zot lentelizans; i'n anpes zot war lalimyer Bonn Nouvel mazeste Kris, ki resanblans Bondye li menm.
2CO.4.5	Annefe, kan nou prese, pa nou menm ki nou pe proklanmen, me Zezi-Kri koman Senyer. Lo nou kote, nou konsider nou koman zot serviter akoz Zezi.
2CO.4.6	Annefe, Bondye ki'n dir: Lalimyer pour briye omilye teneb
2CO.4.7	Me sa trezor, nou pe anmenn li dan bann po fer avek later, pour montre ki sa pwisans siperyer, i sorti kot Bondye, pa kot nou. 
2CO.4.8	Nou ganny pouse dan tou kote, me san ganny kraze. Nou enkyet, me nou pa perdi lespwar. 
2CO.4.9	Nou ganny persekite, me nou pa ganny abandonnen. Nou ganny kraze, me nou pa ganny detri. 
2CO.4.10	Nou pe touzour anmenn dan nou lekor, soufrans Zezi, pour ki son lavi i ganny osi manifeste dan nou lekor. 
2CO.4.11	Annefe, nou ki vivan, nou touzour pe ganny met anmor akoz Zezi, pour ki lavi Zezi i ganny manifeste dan nou lekor mortel. 
2CO.4.12	Konmsa, lanmor pe travay dan nou, pour ki lavi i travay dan zot.
2CO.4.13	Lekritir i deklare:
2CO.4.13	Mon'n krwar; pour sa rezon ki mon'n koze
2CO.4.13	Nou osi, dan sa menm lespri lafwa, nou krwar e pour sa rezon ki nou osi, nou pe koze. 
2CO.4.14	Annefe, nou konnen ki sa enn ki'n resisit Senyer Zezi, pou resisit nou osi avek Zezi e i pou plas nou avek zot, obor li. 
2CO.4.15	Tou sa ki nou pe andire se pour zot. Konmsa, lagras Bondye i tous plis dimoun, e en pli gran nonm dimoun ava rann gras Bondye dan lapriyer.
2CO.4.16	Pour sa rezon ki nou pa perdi kouraz. Menm si nou lekor pe dousman ganny detri, lo kote spirityel nou pe ganny renouvle de zour an zour. 
2CO.4.17	Nou bann pti soufrans aktyel pe prepar pour nou en gran laglwar eternel ki napa okenn konparezon. 
2CO.4.18	Annefe, nou pa pe pran ka avek keksoz ki nou war, me plito avek sa ki nou pa war. Wi! Sa ki nou war i zis pour en pe letan. Me sa ki nou pa war i eternel.
2CO.5.1	Nou konnen annefe, si sa latant kot nou pe viv ladan lo later i ganny detri, nou annan dan lesyel en gran lakaz konstri par lanmen Bondye, pa par lanmen zonm, e ki eternel. 
2CO.5.2	Nou pe zemir anba sa latant, akoz nou annan sa gran dezir ganny abiye pour sa lakaz ki dan lesyel; 
2CO.5.3	pourvi ki nou trouv nou abiye e non pa touni. 
2CO.5.4	Wi! Osi lontan ki nou pe reste dan sa latant, nou pe zemir, akable. Pa ki nou oule dezabiy nou; nou oule zis pas en lot lenz lo sa enn, pour ki sa ki mortel i ganny absorbe par lavi. 
2CO.5.5	Bondye li menm ki'n prepar nou pour sa. I'n donn nou Lespri-Sen koman garanti sa ki i'n rezerve pour nou.
2CO.5.6	Alor, nou touzour ranpli avek kouraz. Nou konnen ki tan ki nou pe viv dan sa lekor, nou ankor lwen avek Senyer.
2CO.5.7	Annefe, nou pe mars par lafwa, pa avek nou lizye. 
2CO.5.8	Wi! Nou ranpli avek kouraz e nou ti ava prefere kit sa lekor pour nou al viv avek Senyer. 
2CO.5.9	Me ki nou reste dan sa lekor oubyen ki nou kit li, nou fer li en devwar pour fer plezir Senyer.
2CO.5.10	Annefe, nou tou nou devre prezant nou devan tribinal Kris, e sakenn ava resevwar sa ki i merite, pour sa ki i'n fer avek son lekor, swa an byen, swa an mal.
2CO.5.11	Akoz nou konnen ki savedir annan respe pour Senyer, nou fer tou pour konvenk dimoun. Me Bondye i konn nou tre byen. Mon espere ki dan zot konsyans, zot osi, zot konn mwan byen. 
2CO.5.12	Nou pa pe rekomann nou lekor avek zot ankor en fwa. Nou oule zis donn zot en lokazyon pour zot fyer lo nou size. Konmsa, zot ava annan dekwa pour reponn bann ki fer vantar dan laparans, e non pa par sa ki dan zot leker. 
2CO.5.13	Si i vre ki nou fou, se pour Bondye ki nou fou. Me si nou rezonnab, se pour zot.
2CO.5.14	Annefe, lanmour Kris i kontrol nou: Akoz en sel dimoun in mor pour tou dimoun, alor tou dimoun i ganny par dan son lanmor. 
2CO.5.15	Si i'n mor pour tou dimoun, se pour ki bann vivan pa viv zis pour zot menm, me pour sa enn ki'n mor e ki'n resisite pour zot.
2CO.5.16	Alor, dezormen, nou nepli konn personn lo kote imen. Si otrefwa, nou'n konn Kris dapre lespri imen, aprezan, nou nepli konn li konmsa. 
2CO.5.17	Osi, si en dimoun i ini avek Kris, i en kreasyon nouvo: Sa ki vye in disparet; sa ki nouvo ki la. 
2CO.5.18	Tou i sorti kot Bondye ki'n rekonsilye nou avek li par Kris e i'n konfye avek nou sa misyon pour fer lezot rekonsilye avek li. 
2CO.5.19	Annefe, par Kris, Bondye in fer tou dimoun rekonsilye avek li menm, san tenir kont zot pese. E i'n konfye nou son Parol rekonsilyasyon.
2CO.5.20	Donk, nou'n vin bann anbasader anvoye par Kris. Par nou lentermedyer, Bondye li menm in apel zot. O non Kris, nou sipliy zot, les zot ganny rekonsilye avek Bondye. 
2CO.5.21	Kris pa'n fer okenn pese. Me Bondye in sarz li avek tou nou pese, pour ki par li, Bondye i rekonnet nou koman zis.
2CO.6.1	Akoz nou bann kolaborater Bondye, nou sipliy zot pour pa negliz sa lagras ki zot in resevwar avek li. 
2CO.6.2	Annefe, Bondye i deklare:
2CO.6.2	Dan letan favorab, mon ti ekout ou.
2CO.6.2	Zour delivrans, mon ti sekour ou
2CO.6.2	Ozordi i sa letan favorab, ozordi i sa zour delivrans.
2CO.6.3	Nou pa oule plas okenn lobstak devan personn, pour ki nou servis pour Bondye pa ganny blanmen. 
2CO.6.4	O kontrer, nou fer tou nou posib pour viv koman bann serviter Bondye: Nou'n persevere omilye bann soufrans, dan bann moman detres, e dan bann kalamite. 
2CO.6.5	Nou'n ganny bate, met dan prizon, pas dan troub avek lafoul, dan travay ensiportab, mank sonmey, e mank manze
2CO.6.6	Nou'n montre ki nou ete par nou lavi pir, nou konnesans, nou pasyans, nou bonte, par laksyon Lespri-Sen, nou lanmour senser, 
2CO.6.7	par nou parol laverite, par pwisans Bondye. Nou zarm latak ek defans, se fer sa ki zis devan Bondye. 
2CO.6.8	Nou ganny onore, nou ganny meprize; ensilte, respekte. Nou pas pour manter, menm si nou pe dir laverite; 
2CO.6.9	nou pas pour bann etranze, menm si tou dimoun i byen konn nou; nou pas pour bann ki pe mor, alor ki nou vivan. Nou ganny pini, me nou pa ganny touye. 
2CO.6.10	Nou pas par latristes, me nou touzour dan lazwa. Nou pov, me nou anrisi bokou dimoun. Nou paret napa nanryen, me an realite nou posed tou!
2CO.6.11	Ser zanmi Korentyen! Nou'n koz fran avek zot, e nou'n ouver nou leker byen gran. 
2CO.6.12	Nou pa'n refiz zot nou lafeksyon; se zot ki'n ferm zot leker. 
2CO.6.13	Mon koz avek zot koman mon bann zanfan. Zot osi alor, ouver gran zot leker avek nou.
2CO.6.14	Pa bezwen asosye zot avek bann non-krwayan; i pa normal. Annefe, ki i annan an komen ant lazistis ek mesanste? Ki relasyon i kapab annan ant lalimyer avek fernwanr? 
2CO.6.15	Ki mannyer Kris i kapab tonm dakor avek dyab? Ki relasyon i kapab annan ant en krwayan ek en non-krwayan? 
2CO.6.16	Ki Tanp Bondye i annan an komen avek bann zidol? Annefe, nou menm ki tanp Bondye vivan. Parey Bondye in deklare:
2CO.6.16	Mon pou mars parmi zot;
2CO.6.16	mon pou vin zot Bondye
2CO.6.16	e zot ava vin mon pep
2CO.6.17	Pour sa rezon, sorti parmi zot,
2CO.6.17	e separe avek zot, Senyer i deklare.
2CO.6.17	Pa tous okenn keksoz enpir,
2CO.6.17	e mon ava resevwar zot
2CO.6.18	Mon pou vin en papa pour zot,
2CO.6.18	e zot ava vin mon bann garson ek mon bann fiy,
2CO.6.18	Senyer Toupwisan i deklare
2CO.7.1	Mon bann zanmi! Tou sa bann promes i pour nou. Alor, annou pirifye nou kont tou sa ki sali lekor ek lespri. Annou fer tou pour vin konpletman sen, an vivan dan respe anver Bondye.
2CO.7.2	Fer en plas dan zot leker pour nou. Nou pa'n fer ditor personn; nou pa'n rin personn; nou pa'n eksplwat personn. 
2CO.7.3	Mon pa pe dir sa pour kondann personn. Annefe, parey mon'n deza dir: Zot dan nou leker pour lavi e pour lanmor. 
2CO.7.4	Mon annan gran konfyans dan zot; mon tre fyer akoz zot. Malgre tou nou soufrans, mon ranpli avek kouraz e mon leker i deborde avek lazwa.
2CO.7.5	Annefe, depi ki nou'n ariv Masedwann, nou pa'n pran okenn repo. Ti annan difikilte partou: Otour nou, lalit; dan nou leker, lafreyer. 
2CO.7.6	Me Bondye ki konsol tou sa ki dan lapenn, ti ankouraz nou avek larive Tit. 
2CO.7.7	Pa zis par son prezans, me osi par lankourazman ki zot in donn li. In rakont nou zot gran lafeksyon pour li, zot gran sagren pour mwan. Sa in donn mwan ankor plis lazwa.
2CO.7.8	Annefe, menm si mon let in fer zot tris, aprezan mon pa regrete. I vre, mon ti sagren ki mon let in sagrin zot pour en pti moman. 
2CO.7.9	Me aprezan, mon dan lazwa, non pa akoz zot ti tris, me akoz zot latristes in fer zot sanz zot mantalite. Zot latristes in ganny servi par Bondye, me nou pa'n fer zot okenn ditor. 
2CO.7.10	Annefe, latristes ki dapre plan Bondye, i prodwi repantans ki donn delivrans, san ki nou bezwen regrete. Me latristes ki vin akoz bann traka lemonn, i prodwi lanmor. 
2CO.7.11	Gete ki mannyer Bondye in itiliz zot latristes: Zot in azir vit pour defann zot lekor e regrete! Zot per mal azir; zot anvi revwar mwan; zot deside pini sa enn ki koupab.
2CO.7.12	Si mon'n ekri zot, i pa ditou akoz sa dimoun ki'n komet lofans, ni akoz sa enn ki'n sibir lofans. Me ti pour montre klerman devan Bondye, zot devouman pour nou. 
2CO.7.13	Pour sa rezon ki zot reaksyon in rekonfort nou.
2CO.7.13	Nou pa ti zis ganny rekonforte. Nou'n ganny osi bokou plis lazwa kan nou ti war Tit ranpli avek lazwa par fason ki zot in ankouraz li. 
2CO.7.14	Annefe, mon ti fyer pour zot e zot pa'n dezapwent mwan. Parey nou'n touzour dir zot laverite, sa ki nou'n dir devan Tit dan zot faver i vre. 
2CO.7.15	Annefe, son lafeksyon pour zot in vin pli gran ankor ler i mazin zot lobeisans, e ki mannyer zot ti resevwar li avek bokou respe. 
2CO.7.16	Mon annan bokou lazwa akoz mon kapab kont lo zot.
2CO.8.1	Mon bann frer ek ser! Nou oule ki zot konnen ki mannyer Bondye in montre son lagras dan bann Legliz ki Masedwann. 
2CO.8.2	Malgre bann leprev serye ki bann krwayan in pas ladan, zot lazwa ti telman gran, ki zot i'n montre zot byen zenere, menm si zot pov. 
2CO.8.3	Mon konfirmen ki zot in donn spontaneman, tou sa ki zot kapab, menm anplis ki zot posibilite. 
2CO.8.4	Zot in sipliy nou pour zot kapab partisip dan led an faver bann krwayan dan Zide
2CO.8.5	Zot in fer plis ki nou ti pe espere: Zot ti dabor donn zot menm Senyer; answit zot in donn zot avek nou, par lavolonte Bondye. 
2CO.8.6	Pour sa rezon, nou'n demann Tit pour al kot zot pour kontinyen e konplet sa travay lagras ki i'n deza konmanse parmi zot. 
2CO.8.7	Aprezan, demenm ki zot annan tou annabondans: Lafwa, don laparol, konnesans, devouman san limit, lanmour ki nou'n eveye dan zot, montre zot osi zenere dan sa proze.
2CO.8.8	Mon pa pe donn zot en lord, me mon pe teste senserite zot lanmour e konpar zot devouman avek sa ki pour lezot. 
2CO.8.9	Annefe, zot konn lagras nou Senyer Zezi-Kri: Ris ki i ti ete, i'n fer li pov pour zot, pour ki zot vin ris par son povrete.
2CO.8.10	La mon donn zot mon konsey lo sa size: Kontiny sa ki zot in konmanse lannen pase. Zot ti premye, pa zis pour fer sa laket, me osi pour deside azir. 
2CO.8.11	Konplet sa travay avek otan devouman ki zot ti annan pour planifye li, e avek tou zot mwayen. 
2CO.8.12	Annefe, si nou met nou bonn volonte, Bondye i aksepte nou don, pa dapre sa ki nou napa, me dapre sa ki nou annan.
2CO.8.13	I pa en kestyon met zot dan lanbara pour ed lezot, me i en kestyon legalite. 
2CO.8.14	La ki zot dan labondans, zot kapab ed sa bann ki dan bezwen. Si en zour zot dan bezwen, sa bann ki dan labondans ava kapab donn zot led. Konmsa ki i ava annan legalite, 
2CO.8.15	parey Lekritir i deklare:
2CO.8.15	Sa enn ki ti'n anmas bokou pa ti annan an tro,
2CO.8.15	e sa enn ki ti'n anmas en pti gin pa ti mank nanryen
2CO.8.16	Nou remersye Bondye ki'n met dan leker Tit sa menm motivasyon anver zot, parey mwan. 
2CO.8.17	I'n aksepte nou lenvitasyon avek bokou kontantman e san ezite, i'n deside li menm pou vin kot zot. 
2CO.8.18	Nou pe anvoy avek li en frer ki tou bann Legliz i felisite akoz son aktivite pour pres Bonn Nouvel. 
2CO.8.19	An plis, i'n ganny swazir par bann Legliz pour akonpanny nou dan nou vwayaz pour sa lantrepriz zenerozite ki nou pe fer pour laglwar nou Senyer e pour montre nou dezir pour ed lezot.
2CO.8.20	Nou pa oule ki personn i blanm nou lo size sa sonm enportan ki dan nou responsabilite. 
2CO.8.21	Nou oule fer keksoz ki byen, pa zis devan Senyer, me osi devan tou dimoun.
2CO.8.22	Nou pe anvoy osi nou frer avek zot; nou'n ganny bokou lokazyon pour rekonnet ki i tre devoue. Aktyelman, akoz sa gran konfyans ki i annan dan zot, i pe montre ankor bokou plis devouman.
2CO.8.23	Konsernan Tit, i mon kolaborater pour zot. O size lezot frer ki pe akonpanny li, se bann delege ki'n ganny anvoye par bann Legliz. Zot fer sa pour laglwar Kris.
2CO.8.24	Alor, montre sa bann frer laprev zot lanmour, pour ki bann Legliz ava vreman sir ki nou annan rezon fyer akoz zot.
2CO.9.1	I pa neseser ki mon ekri zot konsernan led pour bann krwayan ki dan Zide. 
2CO.9.2	Annefe, mon konn zot bonn volonte, e mon'n dir devan bann Masedonyen koman mon fyer akoz zot. Mon'n dir zot ki Lagres in pare depi lannen pase. Zot devouman in ankouraz laplipar parmi zot. 
2CO.9.3	Me mon pe anvoy bann frer pour ki sa leloz ki nou'n fer lo zot lo sa size, pa fini la: Parey mon'n dir zot, mon oule ki zot vreman pare.
2CO.9.4	Fodre pa ki kan sa bann Masedonyen ki akonpanny mwan i vini, zot war ki zot pa pare. Sa i ava fer nou onte, nou ki annan telman lasirans lo zot size; san kont laont ki pou tonm osi lo zot! 
2CO.9.5	Pour sa rezon ki mon'n war li neseser demann sa bann frer pour vin kot zot avan mwan, pour prepar sa bann don zenere ki zot in deza promet. Konmsa, sa don ava pare kan mon ava arive e i ava prouve ki zot pa pe donn kontreker, me avek bonker.
2CO.9.6	Annefe, pa oubliye: Sa enn ki senm en pti gin, pou rekolte zis en pti gin; sa enn ki senm bokou, pou rekolte bokou. 
2CO.9.7	Fodre ki sakenn i donn dapre sa ki i'n deside, pa avek regre oubyen par lobligasyon. Annefe, Bondye i kontan sa enn ki donn avek lazwa. 
2CO.9.8	Bondye i annan pouvwar donn zot annabondans, toudsort bon keksoz. Konmsa, zot ava touzour annan sa ki neseser pour zot, e donn annabondans pour fer bokou dibyen. 
2CO.9.9	Parey Lekritir i deklare:
2CO.9.9	I'n distribye annabondans,
2CO.9.9	i'n fer lomonn avek bann pov,
2CO.9.9	son lazistis i reste pour touzour
2CO.9.10	Bondye ki fourni senmer avek lagrenn, e ki donn dipen ki nouri li, ava fourni zot avek bann lagrenn ki zot bezwen. I ava fer zot pouse e ogmant zot rekolt, fri zot zenerozite. 
2CO.9.11	I ava gard zot touzour ase ris, pour ki zot ava toultan zenere. Ensi, bokou dimoun ava remersye Bondye pour bann don ki zot ava gannyen par nou lentermedyer. 
2CO.9.12	Annefe, sa don ki zot pou fer, i pa zis pour bezwen bann krwayan, me i okazyonn en kantite lapriyer rekonesans anver Bondye. 
2CO.9.13	Bokou dimoun ki pou apresye valer sa don, pou rann glwar Bondye pour zot lobeisans ki temwanny zot fidelite anver Bonn Nouvel Kris. Sa don ava osi rann glwar Bondye pour zot zenerozite dan partaz sa ki zot annan avek sa bann frer e avek tou lezot ankor.
2CO.9.14	Akoz sa lagras ekstraordiner ki Bondye in akord zot, sa bann frer ava priy pour zot avek bokou lafeksyon. 
2CO.9.15	Annou loue Bondye pour son don enkonparab!
2CO.10.1	Mwan Pol, mon ankouraz zot par ladouser ek labonte Kris, avek limilite ki zot dir mon annan kan mon parmi zot e avek lardyes kan mon lwen avek zot. 
2CO.10.2	Mon sipliy zot: Pa obliz mwan montre mon lardyes pour reprimann zot kan mon pou kot zot. Annefe, mon pou bezwen en tel lardyes avek sa bann ki dir ki nou pe azir pirman dapre lespri imen.
2CO.10.3	I vre ki nou pe viv dan nou lekor imen; me nou pa pe konbat dapre nou natir imen. 
2CO.10.4	Annefe, bann zarm ki nou pe servi dan nou lalit i pa sorti kot zonm: Zot bann zarm pwisan ki sorti kot Bondye e ki kapab detri bann fortres. Nou kapab detri tou bann fo rezonnman. 
2CO.10.5	Nou demoli tou miray lopozisyon kont konnesans Bondye. Nou fer prizonnyen tou panse pour fer zot obei Kris. 
2CO.10.6	Kan zot lobeisans ava'n konplet, nou pare pour pini tou dezobeisans.
2CO.10.7	Get sityasyon an fas! Si en dimoun i krwar ki i pour Kris, i devre realize ki si i pour Kris, nou osi nou pour Kris. 
2CO.10.8	Annefe, mon pa pou onte, menm si mon vant mon lekor en pe tro lo size lotorite ki Senyer in donn nou, pour ankouraz zot dan lafwa, pa pour detri zot.
2CO.10.9	Mon pa oule fer konmsi mon pe fer zot per par mon bann let. 
2CO.10.10	Annefe, la sa ki ganny dir lo mwan: Bann let Pol i dir e sever, me kan i la an personn parmi nou, i feb e parol ki i dir napa gran valer.
2CO.10.11	Sa dimoun ki dir sa i devre byen realize ki napa okenn diferans ant sa ki nou ekri dan nou bann let, avek sa ki nou fer kan nou parmi zot.
2CO.10.12	Sertennman, nou pa pou oze fer nou egal, oubyen konpar nou avek bann ki annan en gran lopinyon lo zot prop lekor. Me kan zot servi zot prop mezir pour mezir zot lekor, e konpar zot avek zot prop lekor, zot pe montre en mank disernman. 
2CO.10.13	Me nou, nou pa pou vant nou lekor an deor limit. Nou ava kontant nou servi sa mezir ki Bondye in donn nou, e permet nou ariv ziska kot zot. 
2CO.10.14	Nou pa pe depas nou limit konmsi nou pa'n ariv ziska kot zot. Larealite, se ki nou ti byen premye pour ariv kot zot avek Bonn Nouvel Kris. 
2CO.10.15	Nou pa pe vant nou lekor an deor limit konsernan travay ki lezot i fer. O kontrer, nou espere ki zot lafwa ava ogmante e ki nou ava kapab fer en travay bokou pli enportan parmi zot. 
2CO.10.16	Nou travay ava progrese, e nou ava kapab anons Bonn Nouvel pli lwen, san ki nou vant nou lekor pour travay dan plantasyon en lot. 
2CO.10.17	Sepandan, Lekritir i deklare:
2CO.10.17	Sa enn ki oule vant son lekor, fer li dan Senyer
2CO.10.18	Annefe, pa sa enn ki annan en gran lopinyon lo son lekor ki ganny vreman aprouve, me sa enn ki Senyer i rekomande.
2CO.11.1	Mon swete ki zot ti ava kapab siporte ki mon fer en pti pe lafoli. Alor wi: Siport mwan!
2CO.11.2	Zalouzi ki mon annan pour zot, i sorti kot Bondye: Mon'n promet zot an maryaz avek en sel mari: Kris. Mon dezir prezant zot avek li koman en zenn fiy vyerz. 
2CO.11.3	Me mon per ki, parey Ev ti ganny tronpe par riz serpan, zot les zot lespri egare lwen avek senserite ek lapirte ki zot devre annan anver Kris
2CO.11.4	Annefe, zot pare pour aksepte nenport ki, ki vin anons zot en lot Zezi ki sa enn ki nou'n anons zot. Zot osi pare pour resevwar fasilman en lespri ek en mesaz ki diferan avek sa Lespri ek sa Bonn Nouvel ki zot in resevwar avek nou.
2CO.11.5	Mon pa krwar ki mon enferyer avek sa bann zapot ki fer zot pas pour siperyer. 
2CO.11.6	I posib ki mon pa tro bon dan koze, me pa dan konnesans: Nou'n montre zot sa klerman dan plizyer lokazyon e lo diferan size.
2CO.11.7	Eski mon'n fer en pese an abesan mon prop lekor pour elev zot, kan mon ti anons zot gratwitman Bonn Nouvel Bondye? 
2CO.11.8	Pou servi zot, mon'n depouy lezot Legliz an akseptan ki zot donn mwan en lapey pour mwan viv. 
2CO.11.9	Kan mon ti dan bezwen parmi zot, mon pa ti depann lo personn, akoz bann frer sorti Masedwann ti donn mwan sa ki mon ti bezwen. Mon ti fer sir ki mon pa ti en fardo lo zot dan okenn sirkonstans, e mon pou kontinyen. 
2CO.11.10	Par laverite Kris ki dan mwan, mon deklare ki mon pa pou les personn aras mwan sa size lafyerte dan okenn rezyon Lagres. 
2CO.11.11	Eski mon dir sa akoz mon pa kontan zot? Bondye i konnen ki mon kontan zot.
2CO.11.12	Mon pou kontinyen fer parey mon pe fer, pour ki personn pa pran sa koman preteks pour vant zot lekor, dizan ki zot travay dan menm kondisyon ki nou. 
2CO.11.13	Bann endividi parey, zot bann fo zapot, bann zouvriye manter, degize koman zapot Kris. 
2CO.11.14	Sa pa etonan, akoz Satan li menm i degiz li koman lanz lalimyer. 
2CO.11.15	Alor, i pa etonan ki son bann serviter osi, zot degiz zot koman bann serviter lazistis. Me lafen zot lavi pou parey zot bann aksyon.
2CO.11.16	Mon repete: Fodre pa ki personn i pran mwan pour en fou. Oubyen, si zot konsider mwan koman en fou, mwan osi mon ava kapab vant mon lekor en pe. 
2CO.11.17	Byen sir, sa ki mon pe dir la, pa Senyer ki dir, akoz mon pe vant mon lekor koman en fou.
2CO.11.18	I annan bokou ki vant zot lekor pour rezon imen. Alor, mwan osi mon pou vant mon lekor. 
2CO.11.19	Zot ki rezonnab, zot siport byen bann dimoun ki'n perdi larezon! 
2CO.11.20	Annefe, zot aksepte ganny trete koman lesklav, ganny eksplwate, vole, meprize, oubyen ganny zifle. 
2CO.11.21	Mon onte pour dir: Nou'n montre nou tro feb pour azir konmsa!
2CO.11.21	Sepandan, tou sa ki en dimoun i kapab oze, mon pe koz koman en fou, mwan osi mon kapab. 
2CO.11.22	Eski zot Ebre? Mwan osi. Eski zot Izraelit? Mwan osi. Eski zot desandan Abrahanm? Mwan osi. 
2CO.11.23	Eski zot serviter Kris? La mon pou koz konmsi mon'n perdi konpletman larezon: Wi! Mon serviter Kris plis ki zot ankor. Mon'n travay bokou plis ki zot; mon'n ganny met dan prizon pli souvan ki zot; mon'n ganny bate bokou plis ki zot, e mon'n pli souvan obor lanmor ki zot. 
2CO.11.24	Senk fwa mon'n ganny fwete 39 kou par bann Zwif; 
2CO.11.25	trwa fwa mon'n ganny bate avek bann Romen, e en fwa zot in saboul mwan avek ros; trwa fwa mon'n fer nofraz; mon'n deza pas en lazournen ek en lannwit pe drive lo lanmer
2CO.11.26	Souvan dan mon bann vwayaz, mon'n pas dan bokou danze: Akoz larivyer ki deborde, avek bann bandi, avek mon bann konpatriyot Zwif, avek bann non-Zwif, dan bann lavil, dan dezer, lo lanmer e parmi bann fo frer
2CO.11.27	Mon'n konn bann travay dir, ek bann leprev dir; mon'n souvan mank sonmey; mon'n konn lafen ek laswaf; mon'n souvan reste san manze, soufer avek lafreser ek mank lenz. 
2CO.11.28	San kont tou leres, mon preokipasyon tou le zour, setadir mon sousi ki mon ti annan pour tou bann Legliz. 
2CO.11.29	Mon feb avek sa enn ki feb. Kan enn i tonm dan pese, sa i fer mwan bokou soufer.
2CO.11.30	Si fodre mon vant mon lekor, mon devre fer li dan sa ki fer mon febles. 
2CO.11.31	Bondye, Papa Senyer Zezi, ki i ganny beni pour touzour, i konnen ki mon pa pe manti. 
2CO.11.32	Kan mon ti Damas, gouverner reprezantan lerwa Aretas, ti fer son bann gard vey laport lavil pour aret mwan. 
2CO.11.33	Me zot ti fer mwan desann dan en pannyen par en lafnet dan miray e mon ti sape
2CO.12.1	Mon bezwen vant mon lekor, menm si i pa itil. Me aprezan, mon pou koz lo bann vizyon ek bann revelasyon ki Senyer in donn mwan. 
2CO.12.2	Mon konn en zonm kretyen ki, 14 an pase
2CO.12.3	Mon konnen ki sa zonm ti monte ziska paradi. Si i ti mont avek son lekor, oubyen san son lekor, ankor enn fwa, sa mon pa konnen, Bondye ki konnen. 
2CO.12.4	La, i ti antann parol ki pa kapab ganny eksprimen, e ki zonm napa drwa repete. 
2CO.12.5	Mon pou fyer pour sa zonm, me pour mwan menm, mon pou fyer zis dan mon prop febles.
2CO.12.6	An realite, si mon oule vant mon lekor, mon pa pou pas pour en fou, akoz mon pou dir laverite. Me mon pa pou fer li, pour ki personn pa pran mwan pour plis ki sa ki i war oubyen antann mwan dir.
2CO.12.7	Sepandan, pour ki mon pa vant mon lekor pour sa bann revelasyon ekstraordiner, mon'n ganny en soufrans dan mon lekor. I koman en mesaze Satan ki'n ganny anvoye pour tourmant mwan e anpes mwan fer vantar. 
2CO.12.8	Trwa fwa mon'n sipliy Senyer pour debaras mwan avek sa soufrans. 
2CO.12.9	Me i'n reponn mwan, “Mon lagras i tou sa ki ou bezwen; mon pwisans i azir kan ou feb.”
2CO.12.9	Alor, mon prefere vant mon lekor dan mon febles, pour ki pwisans Kris i repoz lo mwan. 
2CO.12.10	Pour sa rezon donk, ki mon satisfe dan febles, lensilt, detres, persekisyon ek lenkyetid pour Kris. Annefe, kan mon feb, lanmenm ler ki mon for.
2CO.12.11	Mon'n koz koman en fou! Me zot ki'n fors mwan. Zot ki ti devre koz dan mon faver. Annefe, menm si mon en nanryen ditou, mon pa ditou enferyer avek zot bann gran zapot. 
2CO.12.12	En dimoun i prouve ki i en vre zapot par sa bann travay ki'n ganny fer parmi zot avek pasyans, par bann siny, bann prodiz ek bann mirak. 
2CO.12.13	Apard lefe ki mon pa'n depann lo zot, dan ki fason zot in ganny mwen byen trete ki lezot Legliz? Pardonn mwan pour sa lenzistis!
2CO.12.14	La pour en trwazyenm fwa mon pare pour mwan vin kot zot
2CO.12.15	Mwan, mon pare pour depans tou pour zot, menm mon prop lekor. Si mon kontan zot otan, eski zot pou kontan mwan mwens?
2CO.12.16	Zot ava admet ki mon pa'n zanmen en fardo pour zot. Me i annan ki ava dir ki mon'n pran zot par riz. 
2CO.12.17	Eski mon'n deza eksplwat zot par okenn sa bann dimoun ki mon'n anvoy kot zot? 
2CO.12.18	Mon ti ensiste ki Tit i al kot zot e avek li, mon ti anvoy sa frer ki zot konnen
2CO.12.19	Petet zot pe mazinen ki depi lontan, nou pe prepar nou defans devan zot? Non, mon bann zanmi! Nou dir tousala devan Bondye, ini avek Kris, pour ankouraz zot dan zot lafwa. 
2CO.12.20	Mon per ki ler mon ariv kot zot, mon pa pou war zot parey mon ti ava kontan e ki zot osi, zot pa pou war mwan parey zot ti ava kontan. Mon per ki pou annan kerel, zalouzi, lannimozite, dispit, kalonmni, bavardaz, lorgey ek dezord. 
2CO.12.21	Mon per ki kan mon ariv kot zot, mon Bondye ava imilye mwan devan zot. Mon ava bezwen plere lo bokou parmi zot ki'n kontinyen komet pese parey dan lepase; ki pa'n abandonn zot lavi dezord, limoralite ek vis ki zot ti pratike.
2CO.13.1	Sa i fer trwazyenm fwa
2CO.13.2	Kan mon ti kot zot pour dezyenm fwa, mon'n deza dir zot; me la ki mon absan, mon repete avek tou bann ki'n komet pese dan lepase, e avek tou lezot: Si mon vini, mon pa pou eparny personn.
2CO.13.3	Zot pe demann laprev ki Kris i koz atraver mwan; mon pou donn zot sa laprev. Kris pa feb anver zot; i montre son pwisans parmi zot. 
2CO.13.4	I vre ki kan i ti ganny krisifye, i ti dan febles; me aprezan i vivan par pwisans Bondye. Nou osi nou feb akoz nou ini avek li; me pour zot, nou pou viv avek li par pwisans Bondye.
2CO.13.5	Egzamin zot lekor pour war si zot pe gard zot lafwa. Teste zot lekor. Pa zot rekonnet ki Zezi-Kri i reste dan zot? Amwen ki zot pa pas tes! 
2CO.13.6	Mon espere ki zot ava rekonnet ki nou, nou'n pas nou tes.
2CO.13.7	Nou priy Bondye pour ki zot pa fer nanryen mal. I pa nou lentansyon pour montre nou sikse, me nou oule war zot pratik sa ki byen, menm si i sanble ki nou pa'n reisi. 
2CO.13.8	Annefe, nou pa kapab fer nanryen kont Laverite; nou fer tou pour Laverite. 
2CO.13.9	Nou rezoui kan nou feb, tandis ki zot, zot for. Nou priye ki zot vin touzour pli parfe.
2CO.13.10	La rezon akoz mon ekri zot tousala pandan ki mon lwen avek zot: Kan mon pou parmi zot, mon pa pou bezwen azir avek severite, an servan lotorite ki Senyer in donn mwan pour konstri, pa pour demolir.
2CO.13.11	Aprezan, mon bann frer ek ser! Mon dir zot adye! Rod laperfeksyon, swiv bann bon konsey, ankouraz kanmarad, viv anpe dakor avek kanmarad, e Bondye lanmour ek lape ava avek zot.
2CO.13.12	Anbras kanmarad fraternelman. Tou bann krwayan i fer zot konpliman.
2CO.13.13	Mon swete ki lagras Senyer Zezi-Kri, lanmour Bondye e lakominyon Lespri-Sen ava avek zot tou.
GAL.1.1	Sa let i sorti kot Pol, en zapot ki pa'n ganny swazir par zonm, ni par lentermedyer zonm, me par Zezi-Kri e par Bondye, son Papa ki'n resisit li, 
GAL.1.2	ek tou bann frer ki avek mwan, pour Legliz Galasi.
GAL.1.3	Mon demande ki Bondye, nou Papa e nou Senyer Zezi-Kri ava donn zot lagras ek lape. 
GAL.1.4	Kris in donn son prop lekor pour sov nou dan nou pese, pour delivre nou anba pouvwar sa lemonn aktyel e move, dapre lavolonte Bondye, nou Papa. 
GAL.1.5	Laglwar i pour Bondye pour touzour e touzour! Amenn.
GAL.1.6	Mon etonnen ki byen vit, zot in abandonn sa Enn ki'n swazir zot par lagras Kris, e ki zot pe tourn ver en lot Bonn Nouvel. 
GAL.1.7	An realite, napa en lot Bonn Nouvel, me i annan dimoun ki pe trouble zot e ki oule sanz Bonn Nouvel Kris. 
GAL.1.8	Me si nou, oubyen menm en lanz sorti dan lesyel i anons zot en Bonn Nouvel ki diferan avek sa ki nou'n anons zot, ki i ganny modi! 
GAL.1.9	Parey mon'n deza dir zot, e la mon repete: Si en dimoun i anons en Bonn Nouvel diferan avek sa ki zot in resevwar, ki i ganny modi!
GAL.1.10	Dir mwan aprezan: Eski mon pe rod faver imen oubyen faver Bondye? Eski mon pe rod fer plezir bann zonm? Si mon ti ankor pe fer plezir bann zonm, mon ti pou nepli en serviter Kris.
GAL.1.11	Mon bann frer ek ser! Mon oule ki zot konnen: Bonn Nouvel ki mon'n anonse i pa sorti kot zonm. 
GAL.1.12	Mon pa ti ganny li oubyen aprann li avek en zonm, me mon'n resevwar li par en revelasyon Zezi-Kri.
GAL.1.13	Zot in sirman antann koz lo mwan, lo sa ki mon ti fer kan mon ti pratik larelizyon Zwif: Mon ti persekit avek vyolans Legliz Bondye e mon ti esey detri li. 
GAL.1.14	Mon ti progres pli vit dan larelizyon Zwif ki bokou dan mon laz. Mon ti annan bokou plis devouman pour bann tradisyon mon bann zanset, ki lezot
GAL.1.15	Me Bondye, dan son bonte, ti swazir mwan. Avan menm mon nesans i ti'n apel mwan pour servi li. 
GAL.1.16	I ti trouv bon pour revel mwan son Garson, pour ki mon anons li parmi bann non-Zwif
GAL.1.17	Mon pa ti ni menm al Zerizalenm kot bann ki ti zapot avan mwan; me mon ti al deswit an Arabi. Apre sa, mon ti retourn Damas. 
GAL.1.18	Selman 3 an plitar ki mon ti mont Zerizalenm pour fer konnesans avek Pyer, e mon ti reste de semenn avek li
GAL.1.19	Mon pa ti war okenn lezot zapot, apard Zak, frer Senyer. 
GAL.1.20	Sa ki mon pe ekri la, mon dir li devan Bondye, mon pa pe manti.
GAL.1.21	Apre, mon ti al dan rezyon Lasiri ek Silisi. 
GAL.1.22	Bann kretyen dan bann Legliz dan Zide pa ti konn mwan personnelman. 
GAL.1.23	Zot ti'n zis antann dir: Sa enn ki dan lepase ti pe persekit nou, aprezan i pe anons sa lafwa ki avan i ti oule detri. 
GAL.1.24	E zot ti loue Bondye lo mon size.
GAL.2.1	Answit, 14 an plitar, mon ti retourn Zerizalenm avek Barnabas. Mon ti anmenn Tit osi avek mwan
GAL.2.2	Mon ti al laba apre en revelasyon sorti kot Bondye. Dan en renyon prive ki mon ti fer avek bann dirizan, mon ti fer zot konnen, e mon ti eksplik zot Bonn Nouvel ki mon anons avek bann non-Zwif. Mon pa ti oule ki travay ki mon'n fer dan lepase oubyen aprezan i vin initil. 
GAL.2.3	Annefe, Tit ki ti en Grek, e ki ti pe akonpanny mwan, pa ti menm oblize pour li ganny sirkonsi. 
GAL.2.4	Ti annan serten, sepandan, bann fo frer
GAL.2.5	Me nou pa ti sede avek zot pour en sel moman, pour ki laverite Bonn Nouvel i reste parmi zot.
GAL.2.6	Me bann ki ti ganny konsidere koman dirizan parmi zot, pa fer mwan nanryen pour konnen ki zot ti ete, akoz Bondye pa ziz dapre laparans; sa bann dirizan pa ti enpoz okenn nouvo lord lo mwan. 
GAL.2.7	O kontrer, zot ti war ki Bondye ti'n konfye mwan responsabilite pour anons Bonn Nouvel avek bann non-Zwif parey i ti'n konfye Pyer sa responsabilite pour anons Bonn Nouvel avek bann sirkonsi. 
GAL.2.8	Bondye ki'n fer Pyer vin zapot pour bann sirkonsi, i'n osi fer mwan vin zapot pour bann ki pa'n ganny sirkonsi. 
GAL.2.9	Kan zot ti rekonnet lagras ki mon ti'n gannyen, Zak, Pyer ek Zan
GAL.2.10	Zot ti selman dir nou ki nou devre mazin bann pov, en keksoz ki mon ti touzour fer
GAL.2.11	Me kan Pyer ti vin Antyos, mon ti reprimann li devan tou dimoun, akoz sa ki i ti pe fer, ti mal.
GAL.2.12	Annefe, avan ki serten zonm anvoye par Zak, ti arive, Pyer ti manz avek bann non-Zwif. Me apre ki sa bann zonm ti'n arive, Pyer ti kasyet e reste alekar, pour li pa manz avek bann non-Zwif. I ti per sa bann ki ti an faver sirkonsizyon. 
GAL.2.13	Lezot krwayan Zwif ti fer parey Pyer dan en fason ipokrit, e Barnabas osi ti les li ganny enfliyans par sa menm ipokrizi. 
GAL.2.14	Kan mon ti war ki zot ti pe mal fer, e ki zot fason azir pa ti dapre laverite Bonn Nouvel, mon ti dir avek Pyer devan tou dimoun ki ti la: Si ou ki Zwif, ou viv parey bann non-Zwif, e non pa parey Zwif, ki mannyer ou, oule fors bann non-Zwif viv parey bann Zwif?
GAL.2.15	Nou, nou Zwif par nesans, e nou pa bann peser parey bann non-Zwif. 
GAL.2.16	Nou konnen ki en dimoun pa ganny zistifye devan Bondye an pratikan sa ki Lalwa Moiz i ordonnen, me par lafwa dan Zezi-Kri. Nou osi nou'n krwar dan Zezi-Kri, pour ki nou ganny zistifye par lafwa dan Kris, e non pa akoz nou pratik tou sa ki Lalwa Moiz i ordonnen. Annefe, personn pa pou ganny zistifye akoz i pratik sa ki Lalwa Moiz i ordonnen.
GAL.2.17	Me si, pandan ki nou pe rod ganny zistifye dan Kris, nou osi ganny trouve peser parey bann non-Zwif, eski Kris i vin serviter pese? Sertennman non! 
GAL.2.18	Annefe, si mon rekonstri en keksoz ki mon'n detri, mon vin mwan menm koupab.
GAL.2.19	An sa ki konsern Lalwa, lakoz mon lanmor i Lalwa li menm, pour ki mon kapab viv pour Bondye. Mon'n ganny krisifye avek Kris; 
GAL.2.20	nepli mwan ki pe viv, me Kris ki pe viv dan mwan. Lavi ki mon annan aprezan, mon viv li par lafwa dan Garson Bondye ki'n kontan mwan. Li menm ki'n donn son lavi pour mwan. 
GAL.2.21	Mon pa rezet lagras Bondye. Annefe, si en dimoun i ganny trouve zis par Lalwa, alor Kris in mor pour nanryen.
GAL.3.1	Bann Galat fou! Lekel ki'n zet sor lo zot? Pourtan, zot in ganny en deskripsyon kler lo Zezi-Kri ki'n ganny krisifye.
GAL.3.2	Dir mwan: Eski zot ti resevwar Lespri Bondye akoz zot ti pratik sa ki Lalwa i ordonnen, oubyen akoz zot ti antann e krwar dan Bonn Nouvel? 
GAL.3.3	Ki mannyer zot kapab telman bet? Sa ki zot in konmans avek Lespri Bondye, eski zot oule aprezan fini avek zot prop lafors? 
GAL.3.4	Eski zot in fer tou sa bann leksperyans pour nanryen ditou? Sa i pa posib. 
GAL.3.5	Sa enn ki donn son Lespri e ki fer bann mirak parmi zot, eski i fer sa akoz zot obei Lalwa, oubyen akoz zot annan lafwa dan sa Bonn Nouvel ki zot in tande?
GAL.3.6	Konmsa menm ki Abrahanm ti krwar dan Bondye, e akoz sa, i ti ganny rekonnet koman en zis
GAL.3.7	Zot devre alor konpran ki dimoun ki viv dapre lafwa, ki bann vre zanfan Abrahanm
GAL.3.8	Lekritir ti'n prevwar ki Bondye pou zistifye bann non-Zwif akoz zot lafwa. Alor, i ti davans anons Abrahanm sa Bonn Nouvel kan i ti deklare:
GAL.3.8	Tou bann nasyon pou ganny beni atraver ou
GAL.3.9	Abrahanm ti krwar e i ti ganny beni. Konmsa, tou dimoun ki annan lafwa i resevwar benediksyon parey Abrahanm.
GAL.3.10	Me tou dimoun ki kont lo lobeisans Lalwa, zot anba malediksyon. Annefe, Lekritir i deklare:
GAL.3.10	Modi sa enn ki pa gard
GAL.3.10	tou sa ki'n ekri dan sa liv Lalwa,
GAL.3.10	e pa met li an pratik
GAL.3.11	I kler ki personn pa ganny zistifye devan Bondye par Lalwa. Annefe, Lekritir i deklare:
GAL.3.11	Sa enn ki zis pou viv par lafwa
GAL.3.12	Me Lalwa napa nanryen pour fer avek lafwa. O kontrer, parey Lekritir i osi deklare:
GAL.3.12	Sa enn ki met an pratik lalwa,
GAL.3.12	pou viv par lalwa
GAL.3.13	Kris in liber nou kont malediksyon Lalwa, akoz i'n pran malediksyon dan nou plas. Annefe, Lekritir i deklare:
GAL.3.13	Modi sa enn ki ganny pann lo en pye dibwa
GAL.3.14	Konmsa ki benediksyon ki ti'n ganny promet avek Abrahanm, in osi ganny donn avek bann non-Zwif, gras a Zezi-Kri. Alor, par lafwa, nou resevwar Lespri ki Bondye in promet.
GAL.3.15	Mon bann frer ek ser! Les mwan servi en legzanp dan lavi tou le zour: Personn pa kapab kas testaman en dimoun, ni azout nanryen, enn fwa ki i'n ganny ratifye. 
GAL.3.16	Bondye ti fer son bann promes avek Abrahanm e avek son desandans. I pa ti dir: Avek son bann desandan, konmsi i annan plizyer. Me i ti refer avek en sel: Avek ou desandan
GAL.3.17	La sa ki mon oule dir: Bondye in etabli en testaman. Lalwa ki'n vin an viger 430 an plitar, pa kapab anil li, ni kas promes Bondye. 
GAL.3.18	Me si leritaz ki Bondye in promet i depann lo Lalwa, alor, i pa kapab depann lo son promes. Pourtan, se par en promes ki Bondye in donn Abrahanm son faver.
GAL.3.19	Alor, akfer Lalwa? I ti ganny entrodwir akoz pese, ziska ki sa desandan Abrahanm avek ki promes ti ganny fer, i arive. Sa Lalwa ti ganny anonse par bann lanz ki'n servi en lentermedyer
GAL.3.20	Me en lentermedyer napa son rezondet kan i annan zis en sel dimoun, e Bondye li, i en sel.
GAL.3.21	Eski sa i vedir ki Lalwa i kont promes Bondye? Sertennman non! Si Bondye ti'n donn en lalwa ki kapab prodwir vre lavi, alor dimoun ti ava ganny zistifye par sa lalwa. 
GAL.3.22	Me Lekritir in dir ki pese i kontrol tou keksoz, pour ki promes i ganny akonpli par lafwa an Zezi-Kri, pour tou dimoun ki krwar.
GAL.3.23	Avan ki letan lafwa ti arive, nou ti anba sirveyans Lalwa, ziska ki lafwa ti ganny revele. 
GAL.3.24	Alor, Lalwa ti nou gid ziska ki Kris ti arive, pour ki nou ganny zistifye devan Bondye par lafwa. 
GAL.3.25	Aprezan ki letan lafwa in arive, nou nepli ganny kontrole par en sirveyan.
GAL.3.26	Annefe, par lafwa ki ini zot avek Zezi-Kri, zot tou, zot zanfan Bondye. 
GAL.3.27	Wi! Zot tou ki'n ganny ini avek Kris par zot batenm, zot in osi ganny abiye par Kris. 
GAL.3.28	Alor, i nepli annan okenn diferans ant Zwif ek non-Zwif, ant lesklav e ant dimoun lib, zonm oubyen fanm, akoz zot tou, zot in vin en sel avek Zezi-Kri. 
GAL.3.29	E si zot pour Kris, alor, zot bann desandan Abrahanm, e zeritye promes ki Bondye in fer.
GAL.4.1	La sa ki mon annan pour dir: Osi lontan ki zeritye i ankor en zanfan, i napa okenn diferans avek en lesklav, menm si teorikman i propriyeter tou byen son papa. 
GAL.4.2	An realite, i bezwen soumet li anba en titer ek bann administrater, ziska letan fikse par son papa.
GAL.4.3	Nou osi, letan ki nou ti ankor zanfan, nou ti lesklav bann lespri ki kontrol lemonn. 
GAL.4.4	Me, kan letan fikse ti'n arive, Bondye ti anvoy son prop Garson ki ti ne koman en et imen, anba soumisyon Lalwa. 
GAL.4.5	I ti'n vin delivre tou dimoun ki ti anba soumisyon Lalwa, e permet nou vin bann zanfan adoptif.
GAL.4.6	Laprev ki zot in vin son bann zanfan, Bondye in anvoy dan nou leker Lespri son Garson ki kriye: Aba! Papa
GAL.4.7	Dezormen, ou nepli lesklav, me garson Bondye; e akoz ou son garson, Bondye ava fer ou vin zeritye sa ki i'n rezerve pour son bann zanfan.
GAL.4.8	Lontan, zot pa ti konn Bondye e zot ti lesklav bann keksoz ki zot ti apel bondye me ki an realite, pa ti li. 
GAL.4.9	Me aprezan ki zot konn Bondye, ou plito, ki Bondye i konn zot, ki mannyer i posib pour zot anvi retourn kot sa bann eleman san valer e revin zot lesklav?
GAL.4.10	Zot obzerv avek bokou swen, serten zour ek serten mwan, serten sezon ek serten lannen. 
GAL.4.11	Mon per ki tou sa travay ki mon'n fer pour zot i anven.
GAL.4.12	Mon bann zanmi! Mon sipliy zot, vin parey mwan, akoz mwan osi mon'n vin parey zot. Zot pa'n fer mwan okenn ditor. 
GAL.4.13	Zot rapel ki mon ti anons zot Bonn Nouvel pour premye fwa akoz mon maladi. 
GAL.4.14	Mon maladi pa ti fer zot ganny ni mepri, ni degou pour mwan. O kontrer, zot ti resevwar mwan koman en mesaze Bondye, menm koman Zezi-Kri. 
GAL.4.15	Ki'n arive avek sa lazwa ki zot ti annan otrefwa? Wi! Mon kapab sertifye ki si i ti posib, zot ti ava'n menm aras zot lizye pour donn mwan. 
GAL.4.16	Eski aprezan mon'n vin zot lennmi akoz mon dir zot laverite?
GAL.4.17	Sa bann dimoun i montre bokou lentere pour zot, me zot lentansyon pa bon. Sa ki zot oule, se separ zot avek mwan. Konmsa, tou latansyon ava pour zot. 
GAL.4.18	I sertennman bon pour annan lentere, me pour sa ki byen, e toultan; pa zis letan mon parmi zot.
GAL.4.19	Mon bann zanfan! Mon pe soufer ankor pour zot, parey en fanm ki pe akouse, ziska ki Kris in fini formen dan zot. 
GAL.4.20	Mon ti ava kontan la avek zot konmela menm, pour koz avek zot dan en lot fason. Annefe, mon vreman enkyet pour zot!
GAL.4.21	Dir mwan, zot ki oule ganny kontrole par Lalwa, eski zot pa tande sa ki Lalwa i dir? 
GAL.4.22	Lekritir i dir ki Abrahanm ti annan de garson. Enn ti ne avek en manman lesklav, e lot, son manman ti en fanm lib
GAL.4.23	Zanfan sa lesklav ti en zanfan natirel, me zanfan sa fanm lib ti ne dapre promes Bondye
GAL.4.24	Sa zistwar i annan en sinifikasyon: Sa de fanm i reprezant de lalyans. Sa enn par Agar ki donn nesans zanfan pour lesklavaz i reprezant montanny Sinai. 
GAL.4.25	Agar i reprezant montanny Sinai ki dan Arabi. I koresponn avek lavil Zerizalenm aktyel ki dan lesklavaz avek tou son bann zabitan. 
GAL.4.26	Me Zerizalenm dan lesyel i lib; li menm nou manman. 
GAL.4.27	Annefe, Lekritir i deklare:
GAL.4.27	Rezoui, fanm steril, ki napa zanfan!
GAL.4.27	Kriye avek lazwa, ou ki pa'n ganny douler lakousman!
GAL.4.27	Sa fanm ki son mari in abandonn li,
GAL.4.27	pou ganny plis zanfan
GAL.4.27	ki sa fanm ki annan son mari
GAL.4.28	Ensi, zot mon bann frer, zot parey Izaak. Zot zanfan promes Bondye. 
GAL.4.29	Dan letan pase, sa zanfan natirel ti persekit sa enn ki ti ne dapre Lespri Bondye. I ankor parey konmela. 
GAL.4.30	Me Lekritir i deklare:
GAL.4.30	Pous sa lesklav avek son garson;
GAL.4.30	akoz garson sa lesklav pa pou vin zeritye
GAL.4.30	ansanm avek garson sa fanm lib
GAL.4.31	Kanta zot, mon bann frer ek ser! Nou pa bann zanfan sa fanm lesklav, me nou zanfan sa fanm lib.
GAL.5.1	Kris in liber nou pour ki nou vin vreman lib. Alor, tenir for dan sa liberte e pa retonm dan lesklavaz.
GAL.5.2	Aprezan, mwan Pol, mon dir zot: Si zot fer zot ganny sirkonsi, Kris pa pou servi zot dan nanryen. 
GAL.5.3	Mon konfirmen ankor en fwa: Tou zonm ki fer li ganny sirkonsi, i oblize met an pratik Lalwa antye. 
GAL.5.4	Zot tou ki pe esey rod ganny zistifye par Lalwa, zot in separe avek Kris, e zot in perdi lagras.
GAL.5.5	Kanta nou, nou met nou lespwar dan Bondye ki pou rann nou zis devan li. Sanmenm sa ki nou pe espere, par pwisans Lespri-Sen ki travay atraver nou lafwa. 
GAL.5.6	Annefe, ni sirkonsizyon, ni ensirkonsizyon pa enportan. Lafwa ki azir par lanmour ini avek Kris Zezi ki konte.
GAL.5.7	Zot ti'n byen konmanse. Lekel ki'n fer zot arete obeir laverite? 
GAL.5.8	Sa ki zot in ganny dir pour konvenk zot, pa sorti kot Bondye ki pe apel zot. 
GAL.5.9	Parey proverb i dir: En pti pe lelven i fer leve lapat antye. 
GAL.5.10	Sepandan, mon annan konfyans dan Senyer pour sa ki konsern zot: Zot ava mazin parey mwan. Me sa dimoun ki pe trouble zot, pou ganny son pinisyon.
GAL.5.11	Kanta mwan, mon bann frer, si ti vre ki mon pe ankor pres lo sirkonsizyon, akoz alor, mon kontinyen ganny persekite? Dan sa ka alor, anons Kris krisifye lo lakrwa, nepli en skandal pour personn! 
GAL.5.12	Mon demande ki sa bann dimoun ki pe trouble zot, zot sizle zot prop lekor!
GAL.5.13	Mon bann frer ek ser! Zot in ganny apele pour viv lib. Me selman, pa fer sa liberte en preteks pour viv dapre dezir zot natir. O kontrer, les zot ganny gide par lanmour pour servi kanmarad. 
GAL.5.14	Annefe, Lalwa antye i dan sa sel komannman: Ou ava kontan ou prosen parey ou prop lekor
GAL.5.15	Me si zot morde e devor kanmarad, fer byen atansyon: Zot pou fini par detri kanmarad.
GAL.5.16	Aprezan, la sa ki mon annan pou dir zot: Les Lespri diriz zot lavi e zot ava arete obeir bann dezir zot natir imen. 
GAL.5.17	Annefe, dezir natir imen i kont lespri, e dezir Lespri i kont dezir natir imen. Tou le de, zot konpletman opoze avek kanmarad, de sort ki zot pa kapab fer sa ki zot ti ava oule. 
GAL.5.18	Si zot les zot ganny dirize par Lespri, Lalwa pou napa kontrol lo zot.
GAL.5.19	La bann aksyon ki sorti kot natir imen: Limoralite, lenpirte, vis, 
GAL.5.20	ladorasyon zidol, siperstisyon, laenn, diskord, zalouzi, lakoler, egoism, divizyon, 
GAL.5.21	groker, parti bwar ek manze, ek lezot aksyon parey ankor. Mon averti zot parey mon'n deza fer li: Bann ki pratik sa bann keksoz parey, pa pou erit Rwayonm Bondye.
GAL.5.22	Me la bann fri ki Lespri i prodwi: Lanmour, lazwa, lape, pasyans, labonte, zenerozite, fidelite, 
GAL.5.23	ladouser, kontrol lo son prop lekor. Lalwa pa kont bann keksoz parey. 
GAL.5.24	Me bann ki pour Zezi-Kri, in krisifye zot prop natir imen avek zot bann pasyon ek zot bann dezir. 
GAL.5.25	Si nou viv par Lespri, annou les Lespri osi kontrol nou lavi. 
GAL.5.26	Annou pa orgeye, annou pa pran lakoler avek kanmarad, e annou pa zalou kanmarad.
GAL.6.1	Mon bann zanmi! Si zot arive sirprann en dimoun pe fer en keksoz mal, zot ki posed Lespri Bondye, zot devre anmenn li lo vre semen avek douser. Sakenn vey byen son prop lekor, fer atansyon ki ou menm, ou pa ganny tante. 
GAL.6.2	Anmenn fardo kanmarad e zot ava obei lalwa Kris. 
GAL.6.3	Si en dimoun i krwar ki i enportan, alor ki i en nanryen ditou, i pe anbet son prop lekor. 
GAL.6.4	Sakenn i devre egzamin son prop aksyon. Alor, si i annan keksoz pour fer li fyer, i ava fyer pour son prop aksyon, san ki i bezwen konpar pour li avek lezot. 
GAL.6.5	Annefe, sakenn i devre anmenn son prop fardo.
GAL.6.6	Sa enn ki resevwar lansennyman Laparol, i devre partaz sa ki i annan avek sa enn ki ansenny li.
GAL.6.7	Pa bezwen tronp ou lekor: Personn pa kapab provok Bondye. Dimoun i rekolte sa ki i'n senmen. 
GAL.6.8	Sa enn ki senm sa ki fer plezir son natir imen, pou rekolte dapre son natir imen: Lanmor. Me si i senm sa ki fer plezir Lespri, i pou rekolte sa ki sorti kot Lespri: Lavi eternel. 
GAL.6.9	Annou pa fatige fer lebyen; akoz si nou pa dekouraze, nou pou rekolte dan son letan. 
GAL.6.10	Alor, pandan ki nou annan lokazyon, annou fer dibyen tou dimoun, sirtou nou bann frer ek ser dan lafwa.
GAL.6.11	Gete avek ki groser lekritir mon pe ekri zot. Annefe, mon pe ekri zot avek mon prop lanmen. 
GAL.6.12	Sa bann dimoun ki oule fors ou ganny sirkonsi, zot oule fer zot ganny byen war pour bann rezon imen. Zot zis pa oule ganny persekite akoz lakrwa Kris. 
GAL.6.13	Menm sa bann ki'n ganny sirkonsi, zot pa obzerv Lalwa. Zot oule ou ganny sirkonsi, zis pour zot kapab vant zot lekor ki zot in enpoz sa siny dan ou laser.
GAL.6.14	Kanta mwan, mon oule vant mon lekor zis dan lakrwa nou Senyer Zezi-Kri. Annefe, gras a lakrwa ki lemonn in ganny krisifye pour mwan, e mwan pour lemonn. 
GAL.6.15	Ni sirkonsizyon, ni ensirkonsizyon, napa lenportans. Sa ki enportan, se ki nou vin en nouvo kreatir. 
GAL.6.16	Pour tou dimoun ki swiv sa lareg dan zot lavi, mon dir: Lape, labonte Bondye ava avek zot, osi avek pep Bondye antye.
GAL.6.17	Dan lavenir, fodre pa ki personn i donn mwan plis traka. Annefe, mon annan bann mark Zezi dan mon lekor.
GAL.6.18	Mon bann frer ek ser! Ki lagras nou Senyer Zezi-Kri i avek zot lespri. Amenn!
EPH.1.1	Sa let i sorti kot Pol, en zapot Zezi-Kri, par lavolonte Bondye.
EPH.1.1	Pour bann kretyen ki dan Efez
EPH.1.2	Bondye, nou Papa, e Senyer Zezi-Kri i donn zot lagras ek lape.
EPH.1.3	Nou loue Bondye, Papa nou Senyer Zezi-Kri. Ini avek Kris, i'n beni nou par akord nou toudsort benediksyon spirityel dan lesyel. 
EPH.1.4	Avan ki i ti'n kree lemonn, Bondye ti swazir nou davans, par Zezi-Kri, koman son bann zanfan adoptif, pour ki nou sen e san repros devan li. 
EPH.1.5	Dan son lanmour, Bondye ti'n deside davans pour fer nou vin son bann garson atraver Zezi-Kri. Sanmenm sa ki i'n oule dan son bonte. 
EPH.1.6	Alor, annou loue Bondye pour son lagras, pour donn nou gratwitman sa kado, dan son Garson byenneme.
EPH.1.7	Annefe, par disan Zezi-Kri, nou'n ganny sove, e par larises son lagras, nou bann pese in ganny pardonnen. 
EPH.1.8	Avek sazes ek lentelizans, i'n donn nou tousala annabondans. 
EPH.1.9	I'n fer nou konn son plan sekre dapre ki dan son bonte, i ti'n deside pour akonpli davans, par Kris. 
EPH.1.10	Sa plan ki pou ganny egzekite dan letan lafen, pour reini tou keksoz ki dan lesyel e lo later, anba en sel sef: Kris.
EPH.1.11	Dan nou linyon avek Kris, nou'n resevwar par ki nou ti'n ganny promet. Annefe, dapre son plan, Bondye ti'n swazir nou davans, e Bondye i realiz tou, dapre sa ki i'n oule e ki i'n deside. 
EPH.1.12	Nou ki ti bann premye pour met nou lesperans dan Kris, annou loue Bondye dan son grander.
EPH.1.13	Zot osi, kan zot ti antann mesaz laverite, Bonn Nouvel ki'n vin sov zot, zot i'n krwar dan Kris. Alor, Bondye in met son mark personnel lo zot kan i ti donn zot Lespri-Sen ki i ti'n promet. 
EPH.1.14	Lespri-Sen i garanti sa ki'n ganny rezerve pour nou. I asir nou ki nou pou pran posesyon kan nou delivrans ava konplet. Alor, annou loue Bondye dan son laglwar!
EPH.1.15	Pour sa rezon, depi ki mon'n antann koz lo zot lafwa dan Senyer Zezi, e lo zot lanmour pour tou bann krwayan, 
EPH.1.16	mon pa zanmen aret remersye Bondye lo zot size. Mon mazin zot dan mon lapriyer. 
EPH.1.17	Mon demann Bondye nou Senyer Zezi-Kri, nou Papa merveye, donn zot Lespri lasazes ki ava revel avek zot e fer zot konn li vreman. 
EPH.1.18	Mon priye pour ki i ouver zot lizye ver lalimyer, pour ki zot konpran sa lesperans ki i'n ofer zot; grander larises sa leritaz merveye ki i'n rezerve pour bann kretyen; 
EPH.1.19	sa pwisans ekstraordiner ki i annan pour nou ki krwar dan li. Sanmenm sa pwisans ki i ti manifeste avek bokou lafors, 
EPH.1.20	kan i ti resisit Kris e fer li asiz lo son kote drwat dan lesyel
EPH.1.21	La, Kris in ganny plase par lao tou pouvwar, lotorite, pwisans, dominasyon
EPH.1.22	Bondye in plas tou anba lipye Kris
EPH.1.23	Legliz i lekor Kris. Kris i totalman prezan dan Legliz; i ranpli liniver antye.
EPH.2.1	Otrefwa, zot ti'n spirityelman mor akoz zot bann fot, e akoz zot bann pese. 
EPH.2.2	Zot ti pe viv dapre mannyer lemonn. Zot ti pe obeir sef bann pwisans dan lespas, sa menm lespri ki aprezan pe travay dan dimoun ki pe opoz Bondye. 
EPH.2.3	Nou tou, nou ti parey zot avan: Nou ti pe viv dapre pasyon nou prop natir; nou ti swiv bann dezir nou lekor ek nou lespri. Pour sa rezon, par natir, nou ti bann zanfan lakoler parey tou lezot imen.
EPH.2.4	Me, dan son gran konpasyon e son gran lanmour pour nou, 
EPH.2.5	alor ki nou ti'n mor spirityelman akoz nou fot, Bondye ti fer nou reviv avek Kris. Par son lagras ki zot in ganny sove. 
EPH.2.6	I'n resisit nou avek li, pour fer nou renny ansanm avek li dan lesyel, avek Zezi-Kri. 
EPH.2.7	I ti fer sa pour montre pour bann syek plitar, larises ekstraordiner son lagras par labonte ki i'n montre pour nou dan Zezi-Kri.
EPH.2.8	Annefe, par lagras ki zot in ganny sove, e akoz zot annan lafwa. Sa, pa rezilta zot prop zefor, me i en don Bondye. 
EPH.2.9	I pa rezilta zot bann aksyon. Konmsa, personn pa kapab vant son lekor. 
EPH.2.10	Annefe, Bondye ki'n form nou; i'n kre nou ini avek Zezi-Kri pour nou akonpli bann bonn aksyon ki Bondye in prepare davans, pour nou met zot an pratik.
EPH.2.11	Alor rapel zot sa ki zot ti ete otrefwa: Zot pa bann Zwif de nesans. Bann Zwif i tret zot koman bann ensirkonsi, me zot apel zot lekor bann sirkonsi. Sa i zis akoz en loperasyon ki ganny fer dan zot laser. 
EPH.2.12	Rapel zot ki dan sa letan, zot ti separe avek Kris. Zot ti bann etranze ki pa ti fer parti pep Izrael. Zot pa ti annan okenn par dan lalyans baze lo promes Bondye. Zot ti pe viv dan lemonn san okenn lespwar e san Bondye.
EPH.2.13	Me aprezan, ini avek Kris, zot ki ti lwen avek li, zot in ganny raprose avek li, par son lanmor. 
EPH.2.14	Annefe, Kris li menm ki'n anmenn lape pour nou an fezan bann Zwif ek bann non-Zwif en sel pep. Ler i ti sakrifye son lekor, i'n kraz sa miray ki ti separ zot e ki ti gard zot koman lennmi. 
EPH.2.15	I'n anil lalwa Zwif avek son bann komannman ek regleman, pour ki sa de ras i form en sel pep, ini avek li. Konmsa, i'n etabli lape. 
EPH.2.16	Par son lanmor lo lakrwa, Kris i'n reini sa de pep pour form en sel lekor e in rekonsilye zot avek Bondye. Par lakrwa, in detri laenn. 
EPH.2.17	Kris in alor vin anons Bonn Nouvel lape pour tou dimoun: Pour zot bann non-Zwif, ki ti lwen avek Bondye, e pour bann Zwif ki ti pre avek li. 
EPH.2.18	Annefe, par Kris, nou tou, Zwif e non-Zwif, nou kapab prezant nou devan Bondye avek led sa menm Lespri-Sen.
EPH.2.19	Par konsekan, zot bann non-Zwif, zot nepli bann etranze, ni bann egzile. Me zot aprezan bann konsitwayen, manm pep Bondye, e zot form parti lafanmir Bondye. 
EPH.2.20	Zot osi, zot form parti sa konstriksyon ki annan bann zapot ek bann profet pour fondasyon, avek Zezi-Kri li menm koman premye pyer. 
EPH.2.21	Zezi-Kri li menm ki tenir ansanm sa batiman antye e permet li grandi pour form en tanp sen, konsakre pour Senyer. 
EPH.2.22	Ini avek li, zot osi, zot form parti sa konstriksyon pour ki ansanm avek tou lezot, zot vin en lakaz kot Bondye i kapab reste par son Lespri.
EPH.3.1	Pour sa rezon, mwan Pol, mon prizonnyen Zezi-Kri pour zot, bann non-Zwif. 
EPH.3.2	Zot in sirman antann koz lo sa misyon ki Bondye dan son bonte, in sarz mwan pour fer dan zot faver. 
EPH.3.3	Dan en revelasyon, Bondye in fer mwan konn son plan sekre. Mon'n deza ekri detrwa mo lo sa size. 
EPH.3.4	Kan zot ava lir li, zot ava realize zot menm konnesans ki mon'n gannyen lo sa plan sekre konsernan Kris.
EPH.3.5	Dan letan pase, en tel sekre pa ti ganny kominike avek bann imen. Me par son Lespri, Bondye in aprezan revel li avek son bann zapot ek son bann profet ki'n ganny konsakre pour Bondye. 
EPH.3.6	Sa sekre, se ki par mwayen Bonn Nouvel, bann non-Zwif i osi destinen pour ganny en par dan menm leritaz ki Bondye in rezerve pour son pep. Zot manm en menm lekor e zot osi, zot benefisye dan menm promes ki Bondye in fer dan Zezi-Kri.
EPH.3.7	Mon'n vin serviter Bonn Nouvel par en don spesyal ki Bondye, dan son labonte, par laksyon son pouvwar, in donn mwan. 
EPH.3.8	Mon pli pti parmi tou bann krwayan. Pourtan, Bondye in donn mwan sa privilez pour anons bann non-Zwif, larises Kris ki san limit. 
EPH.3.9	Mon bezwen osi fer kler pour tou dimoun, ki mannyer Bondye pou realiz son plan mister. Bondye ki Kreater lemonn, in touzour gard sa mister. 
EPH.3.10	Konmsa, gras a Legliz, bann lanz, bann lotorite ek pwisans dan lesyel ava kapab konn lasazes Bondye dan son diferan form
EPH.3.11	Bondye in azir dapre son plan eternel ki i'n realize par Zezi-Kri nou Senyer. 
EPH.3.12	Ini avek Kris e par nou lafwa dan li, nou annan sa liberte pour prezant nou devan Bondye ranpli avek konfyans. 
EPH.3.13	Alor, mon demann zot pa bezwen dekouraze akoz bann soufrans ki mon pe andire pour zot tou: I pour zot prop laglwar.
EPH.3.14	Pour sa rezon, mon tonm azenou devan nou Papa, 
EPH.3.15	kot ki tou fanmir dan lesyel e lo later zot tir zot non. 
EPH.3.16	Mon priy Bondye ki, dan larises son laglwar, i fortifye zot par pwisans son Lespri, 
EPH.3.17	e ki Kris ava reste dan zot leker par lafwa. Mon priye ki zot ava ganny anrasinen e byen etabli dan lanmour, 
EPH.3.18	pour ki ansanm avek pep Bondye antye, zot ava kapab konpran larzer, longer, oter e profonder lanmour Kris. 
EPH.3.19	Mon demande ki zot kapab konn lanmour Kris pour nou, menm si i depas tou konnesans imen. Konmsa, zot ava ranpli avek tou larises Bondye.
EPH.3.20	Anver sa enn ki annan pouvwar fer bokou plis ki sa ki nou demande, oubyen mazinen, par son pwisans ki azir dan nou, 
EPH.3.21	nou rann li glwar dan Legliz, e par Zezi-Kri, dan tou zenerasyon, e pour touzour! Amenn.
EPH.4.1	Mwan ki prizonnyen, akoz mon dan servis Senyer, mon sipliy zot: Viv zot lavi dapre sa lapel ki Bondye in fer zot. 
EPH.4.2	Viv touzour dan limilite, ladouser ek pasyans. Siport kanmarad dan lanmour. 
EPH.4.3	Fer tou pour prezerv linite ki Lespri i donnen par lape ki ini zot.
EPH.4.4	I annan en sel lekor ek en sel Lespri, parey ki i annan en sel lesperans ver lekel Bondye in apel zot.
EPH.4.5	I annan en sel Senyer, en sel lafwa, en sel batenm.
EPH.4.6	I annan en sel Bondye e Papa tou dimoun, ki renny lo tou, ki azir par tou e ki reste dan tou.
EPH.4.7	Sepandan, sakenn parmi nou in resevwar en don spesyal dapre sa ki Kris in donnen. 
EPH.4.8	Parey Lekritir i deklare:
EPH.4.8	Kan i ti mont lao,
EPH.4.8	i ti anmenn avek li bann prizonnyen.
EPH.4.8	I ti ofer zonm kado lo later
EPH.4.9	Alor ki savedir: I ti monte? Savedir ki dabor i ti desann dan profonder later. 
EPH.4.10	Sa enn ki'n desann, li menm ki'n mont par lao dan lesyel, landrwa pli o pour ranpli tou liniver avek son prezans. 
EPH.4.11	Li menm ki'n etabli serten koman zapot, ouswa koman profet; serten pour anons Bonn Nouvel, serten koman paster, oubyen serten koman ansennyan. 
EPH.4.12	Konmsa ki i'n prepar pep Bondye pour akonpli son servis e fer grandir lekor Kris. 
EPH.4.13	Konmsa, ansanm nou pou kapab ariv dan linite nou lafwa e dan konnesans Garson Bondye; nou ava vin adilt, devlope pour vin parfe parey Kris. 
EPH.4.14	Alor, nou pou nepli parey bann zanfan ki ganny trennen par laroul, e pouse partou par nenport ki divan lansennyman ki dimoun rize i fannen pour antrenn dimoun dan lerer. 
EPH.4.15	O kontrer, kan nou dir laverite avek lanmour, nou ava grandi dan tou fason ver Kris, nou sef. 
EPH.4.16	Kontrole par li, tou bann diferan parti lekor i byen rasanble ansanm, e lekor antye i tenir ansanm par bann zwentir. Alor, kan sak parti i travay koman i fodre, lekor antye i grandi e i devlop dan lanmour.
EPH.4.17	Mon sipliy zot lo non Senyer: Aret viv koman sa bann ki pa konn Bondye. Zot mannyer reflesir pa vo nanryen. 
EPH.4.18	Zot lespri i dan fernwanr. Zot napa okenn par dan sa nouvo lavi ki Bondye i donnen, akoz zot konpletman inyoran e zot refize ekoute. 
EPH.4.19	Zot in perdi tou pider, zot in abandonn zot lekor dan toudsort vis e move aksyon san okenn kontrol.
EPH.4.20	Pa sa, ki zot in aprann lo size Kris. 
EPH.4.21	Annefe, zot in antann koz lo li, e zot in ganny ansennyen, anliny avek laverite ki dan Zezi. 
EPH.4.22	Zot devre alor debaras zot avek zot vye natir, ki ti zot fason viv otrefwa, ki ti anmenn larin par son bann dezir tronper. 
EPH.4.23	Sanz zot leker ek zot lespri konpletman. 
EPH.4.24	Vin en dimoun konpletman nouvo, kree dan resanblans Bondye. Dimoun ava war ki zot pe viv dan en fason zis e sen ki laverite i prodwir.
EPH.4.25	Pour sa rezon, rezet tou mansonz! Sakenn i devre dir laverite avek son prosen
EPH.4.26	Si zot pran lakoler, fer atansyon pour zot pa tonm dan pese, e fer atansyon pa les zot lakoler dire ziska aswar. 
EPH.4.27	Pa donn dyab lokazyon pran lavantaz lo zot. 
EPH.4.28	Sa enn ki abitye vole, fodre i aret vole e travay pour ganny son lavi onnetman, e ganny dekwa pour ed bann pov. 
EPH.4.29	Pa les bann move parol sorti dan zot labous; me koz zis bann parol itil ki kapab ed lezot pour progrese dan lafwa e kan i neseser, pour fer dibyen sa enn ki ekout ou. 
EPH.4.30	Pa rann tris Lespri-Sen ki Bondye in donn nou. Li menm garanti ki zour kan Bondye ava vin delivre nou konpletman pou vini. 
EPH.4.31	Debaras zot avek tou move santiman, iritasyon e lakoler. Fer disparet tou kriye ek lensilt. Pa bezwen annan okenn santiman mesanste. 
EPH.4.32	O kontrer, viv bon, ranpli avek lafeksyon anver kanmarad; pardonn kanmarad, parey Bondye in pardonn zot par Kris.
EPH.5.1	Imit Bondye! Zot ki son bann zanfan ki i kontan. 
EPH.5.2	Viv dan lanmour, parey Kris in kontan nou e donn son lavi pour nou, koman en lofrann e en sakrifis ki fer plezir Bondye. 
EPH.5.3	Zot fer parti pep Bondye. Par konsekan, veye ki tou form imoralite seksyel, lavi dezordonnen ek lanvi, pa menm ganny mansyonnen parmi zot.
EPH.5.4	I pa byen osi ki zot servi langaz obsenn, parol grosye e vilger. Zot devre plito montre Bondye zot rekonesans dan lapriyer. 
EPH.5.5	Zot devre konnen ki napa personn ki pe anmenn en lavi imoral, sal, e avar (lavaris se idolatri) ki pou ganny en plas dan Rwayonm Kris ek Bondye.
EPH.5.6	Pa les personn tronp zot par bann fo rezonnman. Bann fot parey ki fer lakoler Bondye monte kont bann ki refize obei li. 
EPH.5.7	Alor, pa bezwen frekant bann dimoun parey.
EPH.5.8	Lontan zot ti viv dan fernwanr; me aprezan, zot in vin lalimyer ini avek Senyer. Alor, mars koman zanfan lalimyer, 
EPH.5.9	akoz lalimyer i prodwi bokou kalite: Labonte, ladrwatir, ek laverite. 
EPH.5.10	Konn disern sa ki fer plezir Senyer. 
EPH.5.11	Pa asosye zot avek bann aksyon initil, ki ganny fer zis dan fernwanr. Plito, ekspoz zot dan lalimyer. 
EPH.5.12	I vreman fer onte, menm pour koz lo sa bann keksoz, ki serten i fer an sekre. 
EPH.5.13	Me kan tou sa bann aksyon ava ganny ekspoze dan lalimyer, zot vre natir pou ganny revele klerman. 
EPH.5.14	Annefe, tou sa ki'n ganny klerman revele i vin lalimyer. Pour sa rezon nou dir:
EPH.5.14	Ou ki pe dormi! Reveye!
EPH.5.14	Leve parmi bann mor!
EPH.5.14	Kris ava ekler ou.
EPH.5.15	Alor, fer byen atansyon ki mannyer zot viv. Pa viv koman bann dimoun inyoran, me koman bann ki saz. 
EPH.5.16	Servi byen tou bann lokazyon ki prezant devan zot, akoz sa letan ki nou pe viv ladan i move.
EPH.5.17	Pour sa rezon, pa bezwen viv koman bann fou, me fer tou zot posib pour zot konpran koman Senyer i oule zot azir.
EPH.5.18	Pa bezwen soul zot avek diven, akoz sa pou zis antrenn zot dan en lavi dezordonnen. O kontrer, zot devre ranpli avek Lespri-Sen. 
EPH.5.19	Ankouraz kanmarad par bann psonm, par bann kantik enspire. Sante e remersye Senyer avek tou zot leker. 
EPH.5.20	Lo non nou Senyer Zezi-Kri, remersye Bondye, nou Papa toultan pour tou.
EPH.5.21	Par respe ki zot annan pour Kris, obei kanmarad.
EPH.5.22	Bann fanm! Zot devre obei zot mari, parey zot obei Senyer. 
EPH.5.23	Annefe, en mari i sef son fanm parey Kris i sef Legliz. Kris i sover Legliz ki son lekor. 
EPH.5.24	Annefe, parey Legliz i obei Kris, bann fanm i devre touzour obei zot mari.
EPH.5.25	Zot, bann mari! Kontan zot fanm parey Kris in kontan Legliz, e in donn son lavi pour li. 
EPH.5.26	I'n fer sa pour konsakre Legliz pour Bondye, apre ki i'n pirifye li par delo ek laparol. 
EPH.5.27	I'n oule prezant Legliz devan li sen, san defo, san okenn tas, ni rid, dan laperfeksyon total.
EPH.5.28	Bann Mari! Zot devre alor, kontan zot fanm parey zot kontan zot prop lekor. Sa enn ki kontan son fanm, i kontan son prop lekor. 
EPH.5.29	Napa personn ki'n deza ay son prop lekor. O kontrer, i nouri li e pran byen swen avek li, parey Kris i fer pour Legliz. 
EPH.5.30	Annefe, nou tou, nou manm son lekor. 
EPH.5.31	Parey Lekritir i deklare: Pour sa rezon, en zonm i kit son papa ek son manman pour viv avek son fanm e tou le de zot vin en sel
EPH.5.32	I annan en gran laverite ki'n kasyet dan sa pasaz Lekritir. Mon dir ki i aplik avek Kris ek Legliz. 
EPH.5.33	Me i osi aplik pour zot: Fodre ki sak mari i kontan son fanm parey son prop lekor e ki sak fanm i annan respe pour son mari.
EPH.6.1	Zanfan! Obei zot paran devan Senyer, akoz sa i zis. 
EPH.6.2	Annan respe pour zot papa ek zot manman: Sa i premye komannman ki ganny akonpannyen avek en promes: 
EPH.6.3	Pour ki ou ava viv ere e lontan lo later
EPH.6.4	Zot, bann papa! Pa eksit lakoler zot zanfan; me o kontrer, elve zot dan en ledikasyon ek disiplin enspire par Senyer.
EPH.6.5	Bann serviter! Zot devre obei zot met lo later avek bokou respe, e travay dan son servis onnetman, parey ou ti ava fer si ou ti pe servi Kris. 
EPH.6.6	Pa fer konmsa zis kan zot met i war zot, zis pour fer li plezir. Me avek tou zot leker, fer lavolonte Bondye, koman bann serviter Kris. 
EPH.6.7	Koman bann serviter, fer zot travay avek bonn volonte, konmsi zot pe travay zis pour Senyer li menm, me pa pour zonm. 
EPH.6.8	Rapel zot ki Senyer pou rekonpans tou dimoun, serviter oubyen non, dapre dibyen ki zot ava'n fer.
EPH.6.9	Zot, bann met! Fer parey. Tret byen zot bann serviter e aret fer bann menas. Mazinen ki zot menm, ansanm avek zot bann serviter, zot annan en menm Met ki dan lesyel, ki pa fer okenn preferans.
EPH.6.10	Anfen, pran ou lafors dan linyon avek Senyer e dan son gran pwisans. 
EPH.6.11	Abiy zot dan tou bann zarm batay ki Bondye i donnen, pour zot kapab reziste kont tou bann riz dyab. 
EPH.6.12	Annefe, nou pa pe lit kont dimoun, me kont pouvwar bann move lespri dan lemonn, bann lotorite, ek pouvwar dan lemonn teneb dan sa letan ki nou pe viv ladan. 
EPH.6.13	Pour sa rezon, zot devre met lo tou bann zarm ki Bondye in donn zot. Alor, kan bann move zour ava arive, zot ava kapab defann zot kont latak lennmi. Kan zot ava'n fini lite ziska zot dernyen zour, zot ava ankor kapab tenir ferm.
EPH.6.14	Alor, met zot pare: Pran laverite koman en sang otour zot leren; pran ladrwatir koman en proteksyon lo zot pwatrin; 
EPH.6.15	met koman soulye, lelan pour anons Bonn Nouvel lape. 
EPH.6.16	Touzour pran lafwa pour proteksyon. Avek sa, zot ava kapab tenny dife tou bann dart anflanmen ki dyab i tir lo zot. 
EPH.6.17	Met osi kas delivrans lo zot latet, e pran Parol Bondye koman en lepe ki Lespri-Sen i donnen.
EPH.6.18	Gide par Lespri, priye toultan, avek toudsort lapriyer ek siplikasyon. Pour sa, reste vizilan, touzour fidel; priy avek ferver pour tou bann krwayan. 
EPH.6.19	Priy osi pour mwan, pour ki, kan mon ouver labous, mon ava ganny parol pour anons avek lasirans, sekre Bonn Nouvel. 
EPH.6.20	Menm si mon prizonnyen, mon en anbasader Bonn Nouvel. Priye pour ki mon ava kapab koz avek lasirans ki fodre.
EPH.6.21	Tisik, nou frer byenneme, e serviter fidel dan travay Senyer, ava donn zot tou detay lo mwan pour zot konnen sa ki pe arive avek mwan. 
EPH.6.22	Mon pe anvoy li kot zot, spesyalman pour li donn zot nou nouvel isi, e pour ankouraz zot.
EPH.6.23	Mon demande ki Bondye ek son Garson Zezi-Kri i donn tou bann frer dan Kris, lape, lanmour ek lafwa. 
EPH.6.24	Mon demande ki lagras Bondye ava avek tou bann ki kontan nou Senyer Zezi-Kri avek en lanmour ki pa zanmen sanze.
PHP.1.1	Sa let i sorti kot Pol ek Timote, bann serviter Zezi-Kri. Nou pe ekri tou bann zabitan Filipi ki fer parti pep Bondye, ini avek Zezi-Kri. Nou mesaz i adres osi pour bann dirizan Legliz ek bann dyak.
PHP.1.2	Nou demande ki Bondye nou Papa e Senyer Zezi-Kri i akord zot lagras ek lape.
PHP.1.3	Mon remersye mon Bondye pour zot, sak fwa ki mon mazin zot. 
PHP.1.4	Mon touzour priy pour zot. Sak fwa ki mon priy pour zot, mon fer li dan lazwa. 
PHP.1.5	Annefe, depi premye zour ziska ozordi, zot in ed mwan pour repann Bonn Nouvel
PHP.1.6	Mon sir ki Bondye ki'n konmans sa bon travay parmi zot, ava kontinyen fer li ziska ki i ganny konplete, zour ki Zezi-Kri ava retournen.
PHP.1.7	I normal ki mon annan en tel santiman anver zot tou. Annefe, zot tou, zot annan en plas spesyal dan mon leker. Zot tou, zot partisip dan sa don ki Bondye in akord mwan, ozordi ki mon dan prizon
PHP.1.8	Bondye i mon temwen ki mon kontan zot avek sa profon lafeksyon Zezi-Kri.
PHP.1.9	La sa ki mon demann Bondye dan mon lapriyer: Ki zot lanmour i ogmante e vin pli gran ankor, avek en vre konnesans ek en konpreansyon parfe, 
PHP.1.10	pour zot kapab disern sa ki byen. Konmsa, zot ava pir e san repros zour retour Kris. 
PHP.1.11	Alor, zot lavi ava ranpli avek bann fri lazistis ki Zezi-Kri i prodwir, pour mazeste ek louanz Bondye.
PHP.1.12	Mon bann frer ek ser! Mon oule ki zot konnen: Sa ki'n arive avek mwan, in kontribye pour fer progrese Bonn Nouvel. 
PHP.1.13	Annefe, tou bann gard dan pale e dan lezot landrwa in konnen ki mon dan prizon akoz mon pe servi Kris. 
PHP.1.14	Alor, pandan mon letan dan prizon, konfyans laplipar bann frer in ogmante. Deplizanpli, zot in vin pli brav pour anons mesaz Bondye san okenn lafreyer.
PHP.1.15	Serten pe anons Kris par zalouzi e avek en lespri kontrovers kont mwan. Me i annan ki pres avek en bon lentansyon. 
PHP.1.16	Sa bann dimoun, zot fer li avek lanmour, akoz zot konnen ki mon'n ganny met dan prizon pour defann Bonn Nouvel. 
PHP.1.17	Sa premye group pa pres Kris avek senserite, me avek en lespri rivalite. Zot mazinen fer mwan soufer plis ankor pandan ki mon la dan prizon.
PHP.1.18	Ki zot lentansyon i bon oubyen move pa fer mwan nanryen; pourvi ki Kris i ganny anonse. Mon rezoui pour sa e mon pou kontinyen rezoui, 
PHP.1.19	akoz mon konnen ki mon pou ganny libere par zot lapriyer e avek led Lespri Zezi-Kri. 
PHP.1.20	Mon pli gran dezir e mon lespwar, se ki mon pa zanmen onte. O kontrer, ranpli avek kouraz, vivan oubyen mor, mon pou fer loner Kris, dan mon lekor. 
PHP.1.21	Annefe, pour mwan, lavi se Kris e lanmor i en gen. 
PHP.1.22	Si mon kontinyen viv, mon kapab fer keksoz itil, sepandan, mon pa konnen ki mon pou swazir. 
PHP.1.23	Mon ganny trennen dan de kote: Mon ti ava kontan kit sa lavi pour al avek Kris. Sa ti ava preferab. 
PHP.1.24	Me akoz zot, i pli enportan pour mwan kontinyen viv. 
PHP.1.25	Mon asire, e mon konnen alor, ki mon pou reste e viv parmi zot. Mon pou reste avek zot tou pour ed zot progrese dan lafwa e reste dan lazwa. 
PHP.1.26	Alor, kan mon pou retourn parmi zot, gras a mwan, zot ava annan ankor plis rezon pour zot fyer dan lakominyon avek Zezi-Kri.
PHP.1.27	Me i enportan ki zot konport zot dan en fason diny anver Bonn Nouvel Kris. Alor, ki mon vin war zot, oubyen ki mon pa vini, mon swete tande ki zot pe reste ini solidman dan en menm lespri; ki ansanm, avek en menm leker, zot pe konbat pour lafwa ki baze lo Bonn Nouvel. 
PHP.1.28	Pa les zot ganny entimide par zot bann ladverser. Sa i ava pour zot en siny ki zot lo en semen ki anmenn ver zot destriksyon. Me pour zot, i ava en siny delivrans ki sorti kot Bondye 
PHP.1.29	ki'n akord zot sa privilez pour servi Kris. Pa zis pour krwar dan li, me osi pou soufer pour li. 
PHP.1.30	Aprezan, zot pe pran par dan sa menm konba ki otrefwa zot ti war mwan ladan
PHP.2.1	Si Kris i rann zot pli for. Si son lanmour i donn zot kouraz? Si son lespri i ini zot. Si zot annan lafeksyon ek labonte pour kanmarad. 
PHP.2.2	Alor, si sa i vre, mon demann zot, rann mon lazwa konplet an vivan en lavi ini ant kanmarad, avek en menm lanmour, en menm lespri, e en sel panse. 
PHP.2.3	Pa fer nanryen dan en lespri konpetisyon ni par lorgey. O kontrer avek limilite, konsider lezot pli enportan ki ou. 
PHP.2.4	Zot pa devre rod zis zot prop lentere, me ki sakenn zot i pran konsiderasyon pour lezot. 
PHP.2.5	Zot devre annan menm konportman ant zot, parey dimoun ki ini avek Zezi-Kri:
PHP.2.6	Menm si i ti vreman posed natir Bondye,
PHP.2.6	Zezi-Kri pa ti oule fer li pas pour egal avek Bondye.
PHP.2.7	Me, par son prop volonte,
PHP.2.7	i ti renons tou sa ki i ti posede,
PHP.2.7	pour pran kondisyon en serviter.
PHP.2.7	I ti pran natir imen.
PHP.2.8	I ti abes li e vin obeisan ziska lanmor,
PHP.2.8	menm lanmor lo en lakrwa.
PHP.2.9	Pour sa rezon, Bondye in elev li dan en plas pli o ki tou,
PHP.2.9	e donn li en non pli enportan ki tou lezot non.
PHP.2.10	Alor, devan non Zezi, ki tou sa ki dan lesyel,
PHP.2.10	lo later e dan lemonn pli ba ki later,
PHP.2.10	zot tonm azenou
PHP.2.11	e ki tou i proklanmen, ki Zezi-Kri i Senyer,
PHP.2.11	pour laglwar Bondye Papa.
PHP.2.12	Mon bann zanmi! Zot in touzour obei mwan kan mon ti parmi zot. Aprezan ki mon lwen avek zot, kontinyen obeir plis ankor. Travay avek limilite ek respe pour zot ganny sove.
PHP.2.13	Annefe, Bondye i travay dan zot. I donn zot lavolonte e i rann zot kapab pour akonpli tou, dapre son prop plan.
PHP.2.14	Fer tou keksoz san okenn konplent, ni diskisyon. 
PHP.2.15	Konmsa, zot ava inosan, san repros, bann zanfan Bondye san defo parmi dimoun malonnet e move ki dan sa monn. Zot devre briye parmi sa bann dimoun, parey bann zetwal dan lesyel, 
PHP.2.16	akoz zot port parol lavi. Sa i ava rann mwan fyer zour Kris ava retournen, akoz mon pa ava'n travay pour nanryen.
PHP.2.17	Petet ki mon disan ava ganny verse koman en lofrann avek sakrifis ki zot lafwa i prezante devan Bondye. Si sa i arive, mon ere e mon partaz mon lazwa avek zot tou. 
PHP.2.18	Zot osi, zot devre ere e rezoui avek mwan.
PHP.2.19	Mon annan lespwar dan Senyer Zezi ki mon ava kapab byento anvoy Timote kot zot. Konmsa, mwan osi, mon ava ganny rekonforte par nouvel sorti kot zot. 
PHP.2.20	Zis Timote ki'n pran par dan traka ki mon fer pour zot e ki vreman fer sousi pour zot. 
PHP.2.21	Tou lezot i rod zot prop lentere e pa lakoz Zezi-Kri. 
PHP.2.22	Zot konnen zot menm ki mannyer Timote in montre son fidelite: I'n travay avek mwan, dan servis Bonn Nouvel, parey en garson avek son papa. 
PHP.2.23	Mon swete anvoy li kot zot, de ki mon ava war kler dan mon sityasyon. 
PHP.2.24	Mon annan konfyans dan Senyer, ki byento mon pou vin war zot mwan menm.
PHP.2.25	Mon'n krwar ki ti fodre mon ranvoy zot mon frer Epafrodit
PHP.2.26	I byen anvi revwar zot tou; i trakase akoz zot ti'n aprann ki i ti malad. 
PHP.2.27	Annefe, i ti malad, e pre pour mor. Me Bondye ti pran pitye pour li, pa zis pour li, me osi pour mwan, pour ki mon pa sibir en pli gran tristes. 
PHP.2.28	Pour sa rezon, mon'n deside anvoy li deswit, pour ki zot ava dan lazwa pour revwar li, e mon tristes ava disparet.
PHP.2.29	Alor, akey li avek en gran lazwa, parey en frer dan Senyer. Zot devre annan bokou respe pour bann zonm parey li. 
PHP.2.30	Annefe, se akoz misyon Kris ki i ti pre pour mor. I'n riske son lavi pour li donn mwan led ki zot pa ti kapab donnen.
PHP.3.1	Aprezan, mon bann frer ek ser! Mon dir zot, rezoui zot ini avek Senyer. I pa deranz mwan pour repet sa ki mon'n deza ekri; pour zot, i bon fer li.
PHP.3.2	Fer atansyon sa bann malfeter, sa bann move zouvriye ki parey bann lisyen; sa bann zouvriye ki donn tro lenportans lo sirkonsizyon. 
PHP.3.3	Nou ki'n resevwar vre sirkonsizyon, akoz nou ador Bondye par son Lespri e nou met nou lafyerte dan Zezi-Kri. Nou konfyans pa baz lo bann privilez imen. 
PHP.3.4	Pourtan, mon ti ava'n kapab reklanm sa bann privilez. Mon annan rezon pour fer li, plis ki zot: 
PHP.3.5	Mon ti ganny sirkonsi kan mon ti annan wit zour. Mon en vre Izraelit par nesans, mon sorti dan tribi Benzamen. Mon en vre Ebre e mon bann zanset, zot Ebre. Mon ti pratik Lalwa Zwif, koman en bon Farizyen. 
PHP.3.6	Mon ti telman fanatik, ki mon ti en persekiter Legliz
PHP.3.7	Me tou sa bann kalite ki mon ti war koman en gen pour mwan, aprezan, mon konsider zot koman en pert akoz Kris. 
PHP.3.8	Wi! Mon menm konsider tou keksoz koman en pert, konpare avek sa byen ki bokou pli siperyer: konnesans Zezi-Kri mon Senyer. Pour li, mon pa'n rod okenn avantaz personnel. Mon konsider tousala koman salte, pour mwan ganny Kris, 
PHP.3.9	e vin konpletman ini avek li. Pa lobeisans Lalwa ki rann mwan zis, me lafwa dan Kris. Bondye ki rann mwan zis e i rann zis sa enn ki krwar dan li.
PHP.3.10	Annefe, tou sa ki mon dezire, se konn Kris ek pwisans son rezireksyon; partisip dan son bann soufrans, pour vin parey li dan son lanmor, 
PHP.3.11	avek lespwar ki mwan osi, mon ava resisite parmi bann mor.
PHP.3.12	Mon pa pretann ki mon'n fini ariv lo sa bit, oubyen ki mon'n deza vin parfe. Me mon fons annavan pour esey sezi sa pri, akoz mwan osi, mon'n ganny sezi par Zezi-Kri.
PHP.3.13	Mon bann frer ek ser! Mon pa dir ki mon'n fini ganny sa pri, me mon fer en sel keksoz: Mon oubliy tou sa ki deryer mwan, e mon fer tou pour ganny sa ki devan mwan. 
PHP.3.14	Mon taye pour mwan ariv lo bit, pour ganny sa pri ki Bondye, par Zezi-Kri, in apel nou pour resevwar depi lao.
PHP.3.15	Nou tou ki adilt spirityelman, annou adopte sa menm preokipasyon. Me sa enn ki annan en lot lopinyon, Bondye ava ekler li lo sa size. 
PHP.3.16	An tou ka, annou kontinyen avans dan sa direksyon ki nou'n pran ziska prezan.
PHP.3.17	Mon bann frer ek ser! Imit mwan zot tou. Nou'n donn legzanp. Alor, annou gard nou lizye lo sa bann ki swiv sa legzanp. 
PHP.3.18	Souvan mon'n dir zot, e la mon repet an pleran: Bokou pe viv en lavi koman lennmi lakrwa Kris. 
PHP.3.19	Zot pe al ver zot prop pert. Zot vant i zot bondye; zot fyer pour sa ki ti devre fer zot onte; zot mazin zis bann keksoz materyel.
PHP.3.20	Me nou, nou bann sitwayen lesyel, ki pe esper avek enpasyans nou Sover, Senyer Zezi-Kri ki pou retournen sorti dan lesyel. 
PHP.3.21	Par sa pwisans ki met tou keksoz anba son lotorite, i pou transform nou lekor feb pour fer li vin parey son lekor glorye.
PHP.4.1	Mon bann frer e ser! Mon telman anvi revwar zot! Zot menm ki mon lazwa, mon kouronn laviktwar. Alor, mon bann zanmi! Reste ini, fidelman avek Senyer.
PHP.4.2	Mon sipliy Evodi ek Sentis, pour zot dakor avek kanmarad, ini dan Senyer. 
PHP.4.3	E ou osi, mon fidel koleg travay, mon demann ou, ed sa bann fanm. Ansanm avek Kleman ek lezot koleg travay ki zot non in ekri dan liv lavi, zot in konbat avek mwan pour anons Bonn Nouvel.
PHP.4.4	Reste touzour dan lazwa, ini avek Senyer. Mon repete: Reste dan lazwa.
PHP.4.5	Montre zot bon anver tou dimoun. Senyer i pre pour retournen. 
PHP.4.6	Pa bezwen enkyet pour nanryen, me dan tou sirkonstans, dan lapriyer ek siplikasyon, avek en leker rekonesan, demann Bondye tou sa ki zot bezwen. 
PHP.4.7	Alor, lape Bondye ki depas tou disernman imen, ava gard zot leker ek zot lespri ini avek Zezi-Kri.
PHP.4.8	Finalman, mon bann frer ek ser! Mon konsey zot, atas zot avek tou sa ki bon e ki merit ganny loue: Tou sa ki vre, respektab, zis, pir, agreab e onorab.
PHP.4.9	Met an pratik sa ki zot in aprann e resevwar avek mwan, swa sa ki zot in antann mwan dir, oubyen sa ki zot in war mwan fer. Bondye, ki donn lape, ava avek zot.
PHP.4.10	Mon'n ganny en gran lazwa ini avek Senyer, akoz zot in anfen kapab montre ankor enn fwa, zot lentere pour mwan. Mon pa oule dir ki zot pa ti pran ka avek mwan; me zot ti napa lokazyon pour montre. 
PHP.4.11	Mon pa pe dir sa akoz mon dan bezwen. Annefe, mon'n aprann kontant mwan avek sa ki mon annan. 
PHP.4.12	Mon konn viv dan lapovrete, osi byen ki dan labondans. Mon'n aprann kontant mwan partou dan tou sirkonstans, kan mon annan ase manze, oubyen kan mon lafen, dan labondans, koman dan lapovrete. 
PHP.4.13	Mon kapab fer fas avek tou difikilte gras a Kris ki donn mwan lafors. 
PHP.4.14	Sepandan, zot in byen fer pour pran par dan mon bann difikilte.
PHP.4.15	Annefe, zot bann Filipyen, zot konn tre byen: Kan mon ti kit Masedwann, lepok ki nou ti'n fek konmans anons Bonn Nouvel, okenn lot Legliz pa ti ed mwan. Zot sel Legliz ki an solidarite, ti partaz tou avek mwan. 
PHP.4.16	Plizyer fwa, kan mon ti Tesalonik, alor ki mon ti dan bezwen, zot ti anvoy led pour mwan
PHP.4.17	Sa pa vedir ki mon pe rod kado. Sa ki mon pe rode, se ki zot fer en benefis.
PHP.4.18	Mon sertifye donk, ki mon ti ganny tou sa ki zot ti anvoy mwan; e sa ti plis ki sifizan. Aprezan ki Epafrodit in anmenn mwan zot bann kado, mon annan tou sa ki neseser. Sa bann kado i koman en sakrifis ki Bondye i aksepte e ki fer li plezir. 
PHP.4.19	Dan son larises, mon Bondye ava donn zot tou sa ki zot bezwen, par Zezi-Kri. 
PHP.4.20	Annou loue Bondye nou Papa pour touzour. Amenn.
PHP.4.21	Fer konpliman tou bann manm zot kominote lo non Zezi-Kri. Bann frer ki avek mwan, i osi fer zot salanm. 
PHP.4.22	Tou bann krwayan ki isi, i anvoy konpliman, spesyalman bann ki dan servis lanperer.
PHP.4.23	Mon demande ki lagras Senyer Zezi-Kri ava avek zot tou.
COL.1.1	Sa let i sorti kot Pol ek Timote nou frer, bann serviter Zezi-Kri, par lavolonte Bondye. 
COL.1.2	Pour bann pep Bondye ki reste Kolos, ek nou bann frer ek ser fidel ini avek Kris: Nou demande ki Bondye nou Papa e Senyer Zezi-Kri i akord zot lagras ek lape.
COL.1.3	Kan nou priy pour zot, nou touzour remersye Bondye, e Papa nou Senyer Zezi-Kri. 
COL.1.4	Annefe, nou'n antann koz lo zot lafwa dan Zezi-Kri ek zot lanmour pour tou bann krwayan. 
COL.1.5	Kan pour premye fwa mesaz laverite, Bonn Nouvel, ti ariv kot zot, zot ti ganny anonse lesperans ki ti rezerve pour zot dan lesyel. Se pour sa rezon, ki zot lanmour ek zot lafwa i fonde lo sa ki zot pe espere. 
COL.1.6	Mesaz Bonn Nouvel i kontinyen repann e raport fri dan lemonn antye, parey in fer parmi zot, depi sa zour ki pour premye fwa, zot ti antann koz lo lagras Bondye e konnen ki i ete vreman. 
COL.1.7	Epafras, nou bon koleg travay, ki ti donn zot sa lansennyman. I ti pour zot, en fidel serviter Kris. 
COL.1.8	In fer nou konn zot lanmour ki Lespri-Sen in donn zot.
COL.1.9	Pour sa rezon, depi ki nou'n antann koz lo zot, nou'n kontinyen priy pour zot. Nou demann Bondye pour fer zot konn plennman son lavolonte, avek lasazes ek disernman ki son Lespri i donnen. 
COL.1.10	Konmsa, zot ava kapab viv en lavi ki Bondye i aprouve e ki fer li plezir dan tou sa ki zot fer. Konmsa, par zot bann bon aksyon, zot ava prodwir fri e progrese dan konnesans Bondye. 
COL.1.11	Nou demann Bondye pour fortifye zot par pwisans son mazeste, pour ki zot ava kapab siport tou avek pasyans. 
COL.1.12	Remersye Bondye nou Papa dan lazwa: I'n rann zot kapab ganny par dan leritaz pep Bondye dan son rwayonm lalimyer. 
COL.1.13	Annefe, i'n fer nou sorti dan pwisans teneb e i'n transfer nou dan rwayonm son Garson byenneme. 
COL.1.14	Par li, Bondye in delivre nou e nou pese i'n ganny pardonnen.
COL.1.15	Kris i zimaz vizib Bondye ki envizib. I lene dan lakreasyon antye. 
COL.1.16	Annefe, par li, Bondye in kree tou sa ki egziste dan lesyel e lo later, sa ki vizib e sa ki envizib, pwisans spirityel, pouvwar, gouvernman ek lotorite. Tousala, in ganny kree par li e pour li.
COL.1.17	Kris i egziste avan tou keksoz, e dan li, tou keksoz i tenir ansanm. 
COL.1.18	I latet sa lekor, ki son Legliz; li menm konmansman, lene parmi bann ki'n resisite, pour li vin premye dan tou keksoz. 
COL.1.19	Bondye i oule ki son natir antye i reste dan son Garson. 
COL.1.20	Par li, Bondye in oule rekonsilye liniver antye avek li. Par lanmor son Garson lo lakrwa, in etabli lape pour tou dimoun, lo later koman dan lesyel.
COL.1.21	Otrefwa, zot ti etranze e lennmi Bondye. Zot ti son lennmi akoz tou bann move aksyon ki zot ti mazinen e ki zot ti komet. 
COL.1.22	Me aprezan, par lanmor ki son Garson in sibir dan son lekor, Bondye in rekonsilye zot avek li, e fer zot vin sen, pir e san defo devan li.
COL.1.23	Sepandan, fodre ki zot kontinyen reste fidel dan lafwa lo en fondasyon solid. Fodre pa les zot ganny antrennen lwen avek sa lesperans ki zot in gannyen depi ki zot in antann Bonn Nouvel. Sanmenm sa Bonn Nouvel ki'n ganny anonse avek tou dimoun dan lemonn antye e pour ki mwan, Pol, mon'n vin son serviter.
COL.1.24	Aprezan, mon trouv mon lazwa dan bann soufrans ki mon pe andire pour zot. Par mon bann soufrans fizik, mon pe kontinyen partisip dan soufrans Kris, setadir pour son lekor, Legliz. 
COL.1.25	Annefe, mon'n vin serviter Legliz par sa responsabilite ki Bondye in konfye mwan pour akonplir pour zot, setadir, pour anons son mesaz: 
COL.1.26	Se sa mister ki'n reste kasyet depi touzour avek limanite, me ki aprezan i'n ganny revele avek son bann krwayan. 
COL.1.27	Annefe, Bondye in oule fer konn sa plan sekre ki ris e manifik e ki i'n prepare an faver tou bann pep. E sekre sa plan, se ki Kris i dan zot; i donn zot lasirans ki zot ava pran par dan laglwar Bondye. 
COL.1.28	Ensi, nou pe anons Kris avek tou dimoun. Nou pe averti e ansenny zot tou, avek tou lasazes posib, pour rann zot parfe dan Kris. 
COL.1.29	Pour sa rezon ki mon travay dir pour ranpli sa misyon, e mon lite avek tou sa gran lafors ki azir dan mwan; lafors ki Kris in donn mwan.
COL.2.1	Mon oule fer zot konnen ki mannyer mon pe lite pour zot, pour bann ki reste Laodise
COL.2.2	Mon swete ki zot leker ava ranpli avek kouraz; ki zot reste ini dan lanmour, e posed tou bann larises konplet ki rezilta vre disernman. Konmsa, zot ava kapab konn sekre Bondye, setadir Kris li menm. 
COL.2.3	Dan li, tou bann trezor lasazes ek konnesans Bondye in ganny kasyet.
COL.2.4	Mon dir zot sa, pour ki zot pa les personn tronp zot par bann zoli diskour. 
COL.2.5	Menm si mon pa avek zot an personn, mon avek zot an lespri, e mon rezoui pour war ki zot tenir ferm e reste solid dan zot lafwa dan Kris.
COL.2.6	Alor, parey ki zot in aksepte Zezi-Kri koman Senyer, kontinyen reste atase avek li. 
COL.2.7	Viv anrasinen dan li; konstri zot lavi lo li; reste touzour pli ferm dan lafwa dapre sa lansennyman ki zot in resevwar, e montre ki zot ranpli avek rekonesans.
COL.2.8	Fer atansyon ki zot pa ganny atrape par bann fo largiman filozofik, ki pa fonde lo Kris, me lo lasazes imen, lo tradisyon zonm, ek bann lespri ki kontrol lemonn
COL.2.9	Annefe, Kris i posed dan son lekor, tou natir konplet Bondye. 
COL.2.10	Zot osi, zot in resevwar lavi konplet dan Kris ki domin tou bann lotorite e tou bann pouvwar spirityel.
COL.2.11	Dan Kris zot in ganny sirkonsi, pa par en sirkonsizyon fer par lanmen zonm, me en sirkonsizyon ki sorti kot Kris e ki delivre nou kont pouvwar nou lekor peser. 
COL.2.12	Annefe, kan zot ti ganny batize, zot ti'n ganny met dan tonbo avek Kris. Zot in krwar dan pwisans Bondye ki'n resisit li dan pouvwar bann mor. 
COL.2.13	Otrefwa, zot ti spirityelman mor akoz zot pese, e par zot ensirkonsizyon. Me aprezan, Bondye in redonn nou lavi avek Kris. I'n pardonn nou tou nou pese. 
COL.2.14	In efas sa lakt lakizasyon, avek tou son bann lobligasyon ki ti kont nou; in fer li disparet par klout li lo lakrwa. 
COL.2.15	Bondye in debaras li avek pouvwar bann lotorite ek pwisans bann lespri. In fer en spektak piblik avek zot dan laviktwar son Garson.
COL.2.16	Pa les personn pas zizman lo zot konsernan sa ki zot manze oubyen bwar, konsernan bann zour lafet, nouvellin oubyen bann saba. 
COL.2.17	Tousala i zis lonbraz keksoz ki pou vini dan lavenir. Me se Kris ki larealite.
COL.2.18	Pa les zot ganny kondannen par dimoun ki pran plezir dan bann fo pratik limilite, ek ladorasyon bann lanz e ki fer vantar dan fo vizyon. Par zot mannyer panse ki tro imen, sa bann dimoun i ranpli avek lorgey san okenn rezon. 
COL.2.19	Zot pa reste atase avek Kris ki latet. Annefe, latet ki kontrol lekor antye e ki donn li tou sa ki neseser. Par li, tou i reste ini ansanm: Son bann zwentir, artikilasyon, ek misk, tou ansanm, Bondye ki fer li grandi.
COL.2.20	Zot in mor avek Kris, zot in ganny libere avek bann lespri ki kontrol lemonn
COL.2.21	Pa pran sa; pa gout sa; pa tous sa? 
COL.2.22	Tousala, i konsern bann keksoz ki tanporer, akoz zot en bann regleman ek en bann lansennyman pirman imen.
COL.2.23	I vre ki sa bann regleman i kapab annan laparans lasazes: Devosyon personnel, limilite ek tretman strik anver son lekor. Me zot napa okenn vre valer. Tousala i zis pour satisfer bann dezir imen.
COL.3.1	Par konsekan, si zot in resisite avek Kris, rod bann keksoz ki dan lesyel, kot Kris pe asize dan kote drwat Bondye
COL.3.2	Fikse zot lespri lo bann keksoz ki dan lesyel, e non pa lo bann keksoz ki lo later. 
COL.3.3	Annefe, zot in mor e zot lavi i kasyet avek Kris, dan Bondye. 
COL.3.4	Kan Kris, zot vre lavi ava aparet, alor, zot osi, zot ava aparet avek li e pran par dan tou son laglwar.
COL.3.5	Alor, met anmor bann dezir materyel ki dan zot: Limoralite seksyel, lenpirte, pasyon, move dezir, lavaris (lavaris se idolatri). 
COL.3.6	Bann pese parey pou atir lakoler Bondye lo bann ki pa obei li. 
COL.3.7	Lontan, zot osi, zot ti viv konmsa, kan zot lavi ti ganny dominen par sa bann pese.
COL.3.8	Me aprezan, debaras zot avek tousala: Lakoler, vyolans ek mesanste. Pa les okenn parol kalonmni ek parol obsenn sorti dan zot labous. 
COL.3.9	Pa koz manti ant zot, akoz zot in abandonn zot vye natir avek son bann move pratik. 
COL.3.10	Zot in pran en nouvo natir: Natir zonm nouvo ki tou letan, Bondye son Kreater, pe renouvle dan vre konnesans pour nou resanble li parfetman.
COL.3.11	Alor, i nepli annan okenn distenksyon ant Zwif ek non-Zwif; sirkonsi ek ensirkonsi. I nepli annan etranze ek non-sivilize, lesklav ek dimoun lib, me se Kris ki tou e dan tou.
COL.3.12	Alor, koman en pep ki Bondye in swazir, en pep konsakre pour li e ki i kontan, ranpli zot avek konpasyon, labonte, limilite, ladouser ek lapasyans. 
COL.3.13	Siport kanmarad, e pardonnen sak fwa ki enn parmi zot i ofans kanmarad. Parey Senyer ti pardonn zot, zot osi pardonn kanmarad.
COL.3.14	Pardesi tou, annan lanmour ki soud ansanm tou keksoz parfetman dan larmoni. 
COL.3.15	Mon swete ki lape Kris i diriz zot leker. Annefe, se ver sa lape ki Kris in apel zot kan i ti fer zot vin en sel lekor. Montre zot touzour rekonesan.
COL.3.16	Mon demande ki parol Kris i reste dan zot avek tou son larises. Enstri, e averti kanmarad avek lasazes. Avek rekonesans, loue Bondye avek psonm, kantik ek sanson enspire par Lespri. 
COL.3.17	Dan tou sa ki zot fer e dir, fer tou dan non Senyer Zezi. Par li, remersye Bondye nou Papa.
COL.3.18	Fanm! Soumet zot avek zot mari parey fodre devan Senyer.
COL.3.19	Mari! Kontan zot fanm e pa tret zot dir.
COL.3.20	Zanfan! Obei zot paran dan tou keksoz, akoz sa i fer plezir Senyer.
COL.3.21	Papa! Pa provok zot bann zanfan; sa i kapab dekouraz zot.
COL.3.22	Serviter! Obei zot bann met lo later dan tou keksoz. Pa fer li zis kan zot met i war zot, zis pour fer plezir, me fer li avek en leker senser, par respe pour Senyer. 
COL.3.23	Dan tou sa ki zot fer, fer li avek tou zot leker, konmsi zot pe travay pour Senyer, pa pour zonm. 
COL.3.24	Annefe, zot konnen ki zot pou resevwar an rekonpans bann byen ki Senyer in rezerve pour zot. Se nou Senyer, Kris, ki zot pe servi. 
COL.3.25	Sak dimoun ki mal fer, pou pey pour lemal ki i'n fer, akoz Bondye pa fer preferans pour personn.
COL.4.1	Bann met! Tret zot serviter dan en fason drwat e zis. Rapel zot ki zot osi, zot annan en Met dan lesyel.
COL.4.2	Persevere dan lapriyer; reste vizilan dan lapriyer ki zot adres Bondye avek rekonesans 
COL.4.3	Anmenmtan, priy osi pour nou, pour ki Bondye i ouver en laport favorab pour nou proklanm son mesaz e anons sekre Kris. Annefe, pour sa rezon ki mon dan prizon ozordi. 
COL.4.4	Priye pour ki nou ava kapab proklanm sa sekre klerman koman mon fodre.
COL.4.5	Fer tou keksoz avek lasazes dan zot konportman avek bann non-krwayan, e servi byen tou lokazyon ki prezant devan zot. 
COL.4.6	Veye ki zot parol i touzour agreab e enteresan, pour zot kapab donn bann repons valab tou dimoun.
COL.4.7	Tisik
COL.4.8	Pour sa rezon ki mon pe anvoy li kot zot, pour zot ganny nou nouvel, e pour li ankouraz zot.
COL.4.9	Onezim
COL.4.10	Aristark
COL.4.11	Konpliman i osi sorti kot Zezi, ki osi apel Zistis. Zis sa trwa parmi bann Zwif konverti ki travay avek mwan pour Rwayonm Bondye; zot in en gran rekonfor pour mwan.
COL.4.12	Epafras
COL.4.13	Annefe, mon kapab dir personnelman ki i'n travay dir pour zot e pour bann ki reste Laodise ek Hierapolis. 
COL.4.14	Lik
COL.4.15	Fer salanm bann frer Laodise, ensi ki Nenfa ek Legliz ki rasanble dan son lakaz. 
COL.4.16	Apre ki zot in lir sa let, fer sir ki zot lir li, osi dan Legliz ki Laodise. Lir osi let ki sorti Laodise. 
COL.4.17	Dir Arsip
COL.4.18	Mon pe ekri sa let avek mon prop lanmen: Konpliman sorti kot Pol. Rapel zot ki mon ansennen dan prizon. Mon demande ki lagras Bondye ava avek zot tou.
1TH.1.1	Sa let i sorti kot Pol, Silven
1TH.1.2	Nou touzour remersye Bondye lo zot size e nou touzour mansyonn zot dan nou lapriyer. 
1TH.1.3	Annefe, devan Bondye nou Papa, nou rapel zot lafwa ki efikas, zot lanmour ki aktif, e zot lesperans ki solid dan nou Senyer Zezi-Kri.
1TH.1.4	Nou bann frer ek ser! Nou konnen ki Bondye i kontan zot, e ki i'n swazir zot pour li. 
1TH.1.5	Nou pa'n anons zot Bonn Nouvel zis an parol, me osi avek pwisans, ek sekour Lespri-Sen e avek konviksyon. Annefe, zot i'n war koman nou'n konport nou parmi zot, pour zot dibyen.
1TH.1.6	Zot in swiv nou legzanp ek legzanp nou Senyer; menm si zot in bokou soufer, zot in resevwar Parol Bondye avek lazwa dan Lespri-Sen
1TH.1.7	Alor, zot in vin en legzanp pour tou bann krwayan dan Masedwann ek Lagres. 
1TH.1.8	Annefe, parol Senyer in sorti kot zot e ganny proklanmen non selman dan Masedwann ek Lagres, me nouvel zot lafwa dan Bondye in osi repann partou. Nou pa bezwen koz plis lo la. 
1TH.1.9	Dimoun i rakonte ki mannyer zot in akey nou e koman zot in abandonn bann zidol pour servi Bondye ki vivan e vre. 
1TH.1.10	Zot pe espere ki son garson i retournen sorti dan lesyel. Li menm ki Bondye i'n resisite. In delivre nou kont lakoler Bondye ki pe vini.
1TH.2.1	Mon bann frer ek ser! Zot konn tre byen zot menm, ki vizit ki nou ti fer kot zot pa ti initil. 
1TH.2.2	Zot osi konnen ki, avan nou ti vin kot zot, nou ti ganny ensilte e maltrete dan lavil Filipi. Malgre en gran lopozisyon
1TH.2.3	Annefe, mesaz ki nou delivre pa baze ni lo lerer ni lo rezon imoral. E nou pa pe rod tronp personn. 
1TH.2.4	Me Bondye in teste nou pour konfye nou son Bonn Nouvel. Nou pa prese pour fer plezir zonm, me pour fer plezir Bondye ki war dan fon nou leker. 
1TH.2.5	Zot konnen ki nou pa'n zanmen servi bann parol flater. Bondye i nou temwen, nou pa'n esey tronp zot avek larzan. 
1TH.2.6	Zanmen nou'n rod loner avek personn, ki swa avek zot, oubyen avek lezot dimoun. Pourtan, koman zapot Kris, nou ti ava'n kapab enpoz lo zot. 
1TH.2.7	O kontrer, nou'n montre labonte parmi zot. Nou ti azir parey en manman ki pran swen son bann zanfan. 
1TH.2.8	Akoz nou lafeksyon pour zot, nou ti pare pour anons zot non selman Bonn Nouvel Bondye, me osi donn nou prop lavi pour zot, akoz nou lanmour pour zot i gran.
1TH.2.9	Mon bann frer ek ser! Zot rapel sertennman nou travay ek nou lafatig: Pandan ki nou ti pe anons zot Bonn Nouvel, nou ti travay aswar koman lizour, pour ki nou pa vin en traka pour personn. 
1TH.2.10	Zot temwen, e Bondye osi, ki nou konportman anver zot bann krwayan ti pir, zis e san repros. 
1TH.2.11	Zot konnen ki nou ti ansenny zot, ankouraz sakenn zot koman en papa i ankouraz son bann zanfan. 
1TH.2.12	Nou'n ankouraz zot, konsey zot e ensiste pour ki zot anmenn en lavi ki fer plezir Bondye. Annefe, li menm ki'n apel zot pour antre dan son Rwayonm e partisip dan son laglwar.
1TH.2.13	Nou pa arete remersye Bondye pour en lot rezon: Kan nou ti anons zot Parol Bondye, zot ti ekoute e aksepte li, pa koman en parol zonm, me koman Parol Bondye tel ki i ete, e ki aktif dan zot, bann krwayan.
1TH.2.14	Annefe, frer ek ser! Zot in pas parey bann Legliz dan Zide ki pour Bondye e ki krwar dan Kris Zezi. Annefe, parey sa bann Legliz in soufer dan lanmen bann Zwif
1TH.2.15	Sa bann dimoun ki'n met anmor Senyer Zezi ek bann profet, zot in osi persekit nou
1TH.2.16	Annefe, zot in esey anpes nou anons avek bann non-Zwif mesaz ki pou sov zot. Konmsa, zot in kontinyen komet pese e menm depas limit. Alor, lakoler Bondye in tonm lo zot.
1TH.2.17	Mon bann frer ek ser! Nou ti bezwen separe avek zot pour en pti moman, fizikman me pa dan leker. Me nou ti telman anvi revwar zot, ki nou'n fer tou sa ki nou ti kapab. 
1TH.2.18	Nou ti deside retourn kot zot. Mwan Pol, plizyer fwa, mon'n esey fer li. Me Satan in anpes nou. 
1TH.2.19	Annefe, zis zot ki nou lesperans, nou lazwa e nou kouronn ki rann nou fyer devan nou Senyer Zezi, kan i pou retournen. 
1TH.2.20	Wi! Zot ki nou laglwar ek nou lazwa.
1TH.3.1	Alor, akoz nou ti nepli kapab siporte espere, nou ti deside reste tousel Atenn
1TH.3.2	Nou ti anvoy Timote, nou frer e serviter Bondye dan lanons Bonn Nouvel Kris. I ti pou fortifye e ankouraz zot dan zot lafwa, 
1TH.3.3	pour ki personn parmi zot pa les li dekouraze par bann persekisyon ki nou pe sibir. Annefe, zot konnen ki sa bann persekisyon i fer parti plan Bondye pour nou. 
1TH.3.4	Annefe, kan nou ti kot zot, nou ti anons zot ki nou ti pou ganny persekite. Parey zot konnen, sanmenm sa ki'n arive. 
1TH.3.5	Pour sa rezon, akoz mon ti nepli kapab siporte espere, mon ti anvoy Timote pran nouvel zot lafwa. Mon ti per ki dyab ti'n tant zot e ki tou nou travay ti ava'n vin initil.
1TH.3.6	Aprezan, Timote in retournen sorti kot zot
1TH.3.7	Ensi, mon bann frer ek ser! Dan tou nou bann langwas ek nou bann soufrans, nouvel zot lafwa in ankouraz nou. 
1TH.3.8	Aprezan nou reviv, akoz zot reste solid dan Senyer. 
1TH.3.9	Ki mannyer nou pou remersye Bondye lo zot size, pour tou lazwa ki nou gannyen akoz zot, devan li? 
1TH.3.10	Nou sipliy li aswar koman lizour, pour permet nou revwar zot fas a fas e konplet sa ki manke dan zot lafwa.
1TH.3.11	Mon demann Bondye nou Papa, e nou Senyer Zezi, diriz nou semen pour nou vin kot zot. 
1TH.3.12	Mon demann Senyer ogmant lanmour ki zot annan pour kanmarad e pour tou dimoun, parey lanmour ki nou annan pour zot. 
1TH.3.13	I ava fortifye zot leker e rann zot sen e parfe devan Bondye nou Papa, pour sa zour ki nou Senyer Zezi ava retournen avek tou son bann ki i'n konsakre pour li. Amenn
1TH.4.1	Anfen, mon bann frer ek ser! Zot in aprann avek nou, koman zot devre konport zot pour fer plezir Bondye. Zot pe fer li deza; me esey fer pli byen ankor.
1TH.4.2	Zot konn byen bann lansennyman ki nou'n donn zot sorti kot Senyer Zezi. 
1TH.4.3	Annefe, lavolonte Bondye, se ki zot vin sen; ki zot prezerv zot kont limoralite. 
1TH.4.4	Mon demande ki sakenn parmi zot i konn swazir en fanm pour li menm e ki zot viv dan sentete e loner. 
1TH.4.5	Pa les zot ganny dominen par bann move dezir parey bann ki pa konn Bondye. 
1TH.4.6	Personn pa devre fer ditor son prosen, ni tronp son frer dan sa zafer, akoz Senyer i pini bann aksyon parey. Nou'n deza averti zot lo sa size. 
1TH.4.7	Bondye pa'n apel nou pour viv dan limoralite, me dan lasentete. 
1TH.4.8	Pour sa rezon, sa enn ki rezet en tel lansennyman pa rezet en zonm, me Bondye ki donn li son Lespri-Sen.
1TH.4.9	Konsernan lanmour parmi frer, i pa neseser ki personn i ekri zot lo sa size. Annefe, zot in deza ganny ansennyen par Bondye li menm, pour kontan kanmarad. 
1TH.4.10	Dayer, zot deza pe kontan tou bann frer dan Masedwann antye
1TH.4.11	Fer tou pour viv anpe e okip zot prop zafer. Travay avek zot prop lanmen, parey nou'n deza demann zot. 
1TH.4.12	Konmsa, bann ki pa krwayan ava annan respe pour zot, e zot pa ava bezwen depann lo personn.
1TH.4.13	Mon bann frer ek ser! Nou pa oule ki zot reste dan linyorans konsernan bann ki'n mor, pour ki zot pa sagren parey bann ki napa lesperans. 
1TH.4.14	Annefe, nou krwar ki Zezi in mor e in resisite. Nou osi krwar ki Bondye pou anmenn avek Zezi, tou bann ki'n mor an krwayan dan li.
1TH.4.15	Annefe, dapre lansennyman Senyer, la sa ki nou deklare: Nou ki pou ankor vivan kan Senyer pou retournen, nou pa pou pas avan sa bann ki'n mor. 
1TH.4.16	Annefe, kan sinyal pou ganny donnen avek lavwa en larkanz, e son tronpet Bondye, Senyer li menm pou desann sorti dan lesyel, e bann ki'n mor dan Kris pou resisite an premye. 
1TH.4.17	Apre, nou ki ankor vivan, nou pou ganny anleve e rasanble ansanm avek zot dan nyaz, pour rankontre Senyer dan lezer. Konmsa, nou pou touzour avek Senyer. 
1TH.4.18	Alor, konsol kanmarad avek sa bann parol.
1TH.5.1	Mon bann frer ek ser! Konsernan bann letan ek bann moman ki tousala pou arive, i pa neseser ki mon ekri zot. 
1TH.5.2	Zot konnen zot menm, ki zour Senyer pou ariv koman en voler dan lannwit. 
1TH.5.3	Kan dimoun ava pe dir: Tou i anpe e an sekirite, alor en sel kou, destriksyon pou tonm lo zot, parey douler lakousman ki sezi en fanm ansent, e personn pa pou sape.
1TH.5.4	Me zot mon bann frer ek ser! Zot pa dan fernwanr, e sa zour pa pou sirprann zot parey en voler. 
1TH.5.5	Annefe, zot tou, zot bann zanfan lalimyer, bann zanfan lizour. Nou pa fer parti lannwit ni fernwanr. 
1TH.5.6	Alor, fodre pa ki nou dormi parey lezot, me annou reste vizilan e avek en lespri kler. 
1TH.5.7	Bann ki dormi, zot dormi pandan lannwit; bann ki soular, zot bwar pandan lannwit. 
1TH.5.8	Me nou, akoz nou fer parti lizour, annou reste vizilan: Pran pour boukliye, lafwa ek lanmour e pour kas proteksyon, lesperans pour ganny sove. 
1TH.5.9	Annefe, Bondye pa'n swazir nou pour sibir son lakoler, me pour nou ganny sove par nou Senyer, Zezi-Kri. 
1TH.5.10	Kris i'n mor pour nou. Kan i pou retournen, nou pou viv avek li, ki nou vivan oubyen mor. 
1TH.5.11	Alor, ankouraz e fortifye kanmarad, parey zot pe fer.
1TH.5.12	Mon bann frer ek ser! Mon demann zot pour annan respe pour bann ki travay parmi zot; bann ki lo lord Senyer, zot responsab pour diriz zot e ansenny zot. 
1TH.5.13	Annan bokou respe ek lafeksyon pour zot, akoz travay ki zot pe fer. Viv byen anpe ant zot.
1TH.5.14	Nou ankouraz zot, frer ek ser! Averti bann ki pares, ankouraz bann ki timid, ed bann ki feb; pran pasyans avek zot tou. 
1TH.5.15	Fer atansyon ki personn pa rann mal pour mal, me dan tou lokazyon, esey touzour fer dibyen kanmarad, ensi ki tou lezot dimoun.
1TH.5.16	Reste touzour dan lazwa! 
1TH.5.17	Priy toultan! 
1TH.5.18	Dan tou sirkonstans, remersye Bondye. Sa i lavolonte Bondye pour zot avek Zezi-Kri.
1TH.5.19	Pa anpes Lespri-Sen pour azir. 
1TH.5.20	Pa bezwen mepriz mesaz bann profet, 
1TH.5.21	me egzamin tou keksoz. Gard sa ki bon, 
1TH.5.22	e prezerv zot kont tou sa ki mal.
1TH.5.23	Bondye ki donn lape, ava konsakre zot konpletman. I ava gard zot lespri, zot lekor ek zot et antye san repros pour retour nou Senyer Zezi-Kri. 
1TH.5.24	Sa enn ki'n apel zot, i fidel: I pou fer li.
1TH.5.25	Mon bann frer ek ser! Priy osi pour nou. 
1TH.5.26	Anbras kanmarad koman frer ek ser. 
1TH.5.27	Mon sipliy zot lo non Senyer: Lir sa let avek tou bann krwayan. 
1TH.5.28	Mon demande ki lagras nou Senyer Zezi-Kri ava avek zot.
2TH.1.1	Sa let i sorti kot Pol, Silas ek Timote, pour Legliz Tesalonik
2TH.1.2	Bondye, nou Papa ek nou Senyer Zezi-Kri ava donn zot lagras ek lape.
2TH.1.3	Mon bann frer ek ser! Nou devre touzour remersye Bondye pour zot. Sa i byen, akoz zot lafwa in bokou progrese e lanmour ki zot posede pour kanmarad pe touzour ogmante. 
2TH.1.4	Pour sa rezon, dan bann Legliz, nou fyer akoz zot, pour zot perseverans ek zot lafwa, malgre bann persekisyon ek bann soufrans ki zot pas ladan. 
2TH.1.5	Sa i prouve ki zizman Bondye i zis. I oule fer zot vin diny pour son Rwayonm pour lekel zot pe soufer. 
2TH.1.6	Annefe, Bondye i zis. I pou fer soufer bann ki'n fer zot soufer. 
2TH.1.7	Zot ki ti pe soufer, e nou osi, i pou donn nou repo. Sa pou arive, kan Senyer Zezi pou aparet dan lesyel avek son bann lanz pwisan. 
2TH.1.8	I pou vin dan en laflanm dife, pour pini bann ki refiz konn Bondye ek bann ki pa obei Bonn Nouvel nou Senyer Zezi. 
2TH.1.9	Zot pou sibir destriksyon eternel koman pinisyon, lwen avek prezans Senyer e avek laglwar son pwisans.
2TH.1.10	Sa zour, i pou vini pour li ganny onore e admire par tou bann ki pour li e ki krwar dan li. Zot osi, zot ava la, akoz zot in krwar dan mesaz ki nou'n anons zot.
2TH.1.11	Pour sa rezon ki nou priy toultan pour zot. Nou demann Bondye pour rann zot diny pour sa lavi ki i ofer zot. Nou demande ki par son pwisans, i realiz tou zot dezir pour fer sa ki byen e rann zot lafwa aktif. 
2TH.1.12	Alor, non nou Senyer Zezi ava ganny glorifye par zot, e Senyer ava onor zot. Tousala i en don ki sorti kot nou Bondye, ek Senyer Zezi-Kri.
2TH.2.1	Mon bann frer ek ser! Pour sa ki konsern retour nou Senyer Zezi-Kri ek nou rasanbleman avek li, mon sipliy zot: 
2TH.2.2	Pa les zot lespri trouble fasilman ni alarme, si en dimoun i vin anonse ki zour Senyer in arive. Pa krwar li, menm si i pretann ki en profesi, en deklarasyon oubyen en let i sorti kot nou.
2TH.2.3	Pa les personn tronp zot dan okenn fason: Sa zour pa pou arive avan revolt final kont Bondye i fer. Fodre ki avan i aparet, sa gran rebel, lennmi ki'n destinen pour destriksyon, i revel son lekor. 
2TH.2.4	Li menm sa lennmi ki pou kont tou sa ki zonm i adore, e ki'n ganny konsakre pour Bondye. I pou menm enstal li dan Tanp Bondye e fer li pas pour Bondye. 
2TH.2.5	Pa zot rapel ki mon ti koz lo la kan mon ti ankor avek zot?
2TH.2.6	Aprezan, zot konnen kwa ki pe retenir li. I pou aparet kan son letan pou arive. 
2TH.2.7	Annefe, sa pwisans move i deza pe travay an sekre. Me sa bann levennman pou arive selman kan sa enn ki pe retenir li ava les li fer.
2TH.2.8	Alor, sa pwisans move pou aparet. Senyer Zezi pou touy li par souf sorti dan son labous. I pou detri li par manifestasyon son retour. 
2TH.2.9	Sa pwisans move pou azir avek pwisans Satan. I pou fer toudsort mirak ek bann siny ekstraordiner pour tronp dimoun. 
2TH.2.10	I pou servi tou kalite move aksyon pour tronp sa bann ki pou ganny detri akoz zot pa'n akey, ni kontan laverite ki ti ava'n sov zot. 
2TH.2.11	Pour sa rezon, Bondye i anvoy lo zot en pwisans ki pous zot pour fer zot krwar dan mansonz. 
2TH.2.12	Alor, tou bann ki pa'n krwar laverite, me ki'n pran plezir dan sa ki mal, pou ganny kondannen.
2TH.2.13	Kanta nou, frer ek ser! Nou devre toultan remersye Bondye pour zot, ki Senyer i kontan. Annefe, Bondye in swazir zot an premye pour li sov zot, par Lespri ki rann zot lavi sen, e gras a zot lafwa dan laverite. 
2TH.2.14	Se pour sa osi ki Bondye in apel zot par Bonn Nouvel ki nou'n anonse, pour ki zot annan par dan laglwar nou Senyer Zezi-Kri.
2TH.2.15	Alor, mon bann frer ek ser! Reste solid e gard byen bann lansennyman ki nou'n transmet zot, swa par parol oubyen par let.
2TH.2.16	Mon demande ki nou Senyer Zezi-Kri li menm, e Bondye, nou Papa ki'n kontan nou, e ki, par son lagras, i donn nou en lankourazman eternel ek en bon lesperans, 
2TH.2.17	i ranpli zot leker avek kouraz; ki i donn zot lafors pour touzour pratik sa ki byen, par aksyon e an parol.
2TH.3.1	Anfen, mon bann frer ek ser! Priy pour nou, pour ki mesaz Senyer i kontinyen repann rapidman, e i ganny byen aksepte avek loner, parey i'n fer parmi zot. 
2TH.3.2	Priye pour ki Bondye i delivre nou avek sa bann move dimoun mesan. Annefe, pa tou dimoun ki krwar dan Bondye.
2TH.3.3	Me Senyer i fidel. I pou fortifye zot e prezerv zot kont sa enn ki move. 
2TH.3.4	Senyer i donn nou sa lasirans lo zot size: Nou sir ki zot pe fer e ki zot pou kontinyen fer sa ki nou'n demann zot. 
2TH.3.5	Mon demann Senyer gid zot leker dan lanmour pour Bondye e dan pasyans ki Kris i donnen.
2TH.3.6	Mon bann frer ek ser! Nou donn zot sa lord lo non nou Senyer Zezi-Kri: Evit asosye zot avek bann frer parese ki pa oule travay, e ki pa oule viv dapre lansennyman ki nou'n transmet zot. 
2TH.3.7	Zot konnen zot menm ki zot devre fer tou pour swiv nou legzanp. Nou pa ti pares kan nou ti parmi zot. 
2TH.3.8	Nou pa ti demann manze pour nanryen avek personn. O kontrer, nou ti travay dir, aswar koman lizour, pour nou pa vin en fardo pour personn parmi zot. 
2TH.3.9	Nou ti azir konmsa, pa akoz nou ti napa drwa resevwar zot led, me akoz nou ti oule donn zot en legzanp pour swiv. 
2TH.3.10	Annefe, kan nou ti kot zot, nou ti averti zot: Sa enn ki pa oule travay, pa devre osi manze.
2TH.3.11	Nou'n tande ki i annan parmi zot ki viv en lavi pares, nanryen fer, ki zis mel dan zafer lezot. 
2TH.3.12	Nou demann bann dimoun parey e ordonn zot lo non Senyer Zezi-Kri: Travay dan kalm pour zot ganny zot nouritir zot menm.
2TH.3.13	Kanta zot, frer ek ser! Pa zanmen aret fer dibyen. 
2TH.3.14	Pran kont sa bann ki pa obei rekomandasyon ki nou donnen dan sa let. Pa bezwen frekant zot. Sa i ava fer zot onte. 
2TH.3.15	Sepandan, fodre pa tret zot koman bann lennmi, me konsey zot koman bann frer.
2TH.3.16	Aprezan, Senyer ki sours lape, ava li menm donn zot lape, dan tou letan e dan tou fason. Mon demande ki Senyer i reste avek zot tou.
2TH.3.17	Mwan, Pol, mon ekri sa salitasyon avek mon prop lanmen. Konmsa ki mon siny tou mon bann let. Sa i mon lekritir. 
2TH.3.18	Mon demande ki lagras nou Senyer Zezi-Kri i avek zot tou.
1TI.1.1	Sa let i sorti kot Pol, zapot Zezi-Kri lo lord Bondye, nou Sover ek Zezi-Kri ki nou lesperans. 
1TI.1.2	Pour Timote
1TI.1.3	Parey mon ti dir ou kan mon ti pe al Masedwann, reste Efez kot serten dimoun pe ansenny fo doktrin. Fodre ou fer zot arete. 
1TI.1.4	Dir zot aret krwar dan sa bann fab ek sa bann long lalis zanset. Tousala i plito anmenn diskisyon, e i pa ede realiz plan Bondye par lafwa. 
1TI.1.5	Sa lord ki mon donn ou, i annan pour bi prodwir lanmour ki sorti dan en leker pir, en bon konsyans ek en lafwa senser. 
1TI.1.6	Serten pa'n swiv sa legzanp e zot in egare dan bann diskisyon bet. 
1TI.1.7	Zot in pretann ki zot profeser Lalwa Bondye; me zot pa konpran sa ki zot pe dir, ni sa ki zot pe ansennyen avek en tel konviksyon.
1TI.1.8	Annefe, nou tou nou konnen ki Lalwa i bon, a kondisyon ki nou servi li byen. 
1TI.1.9	Annou rapel an partikilye ki Lalwa pa'n fer pour bann ki zis, me pour bann malfeter ek bann rebel; pour bann dimoun mesan ek bann peser; pour bann ki napa respe pour Bondye, ni pour sa ki sen; pour bann ki touy zot manman oubyen zot papa; pour bann kriminel; 
1TI.1.10	pour dimoun ki viv dan limoralite, bann omoseksyel, bann ki fer trafik lesklav, bann manter, bann ki fer fo serman e bann ki fer toudsort keksoz kontrer avek prensip ek lansennyman kretyen.
1TI.1.11	Sa lansennyman i dapre Bonn Nouvel laglwar ki Bondye ki sours nou boner, in konfye mwan.
1TI.1.12	Mon remersye Zezi-Kri, nou Senyer ki'n donn mwan lafors pour sa travay. Mon remersye li ki'n met son konfyans dan mwan, e ki'n swazir mwan pour son servis, 
1TI.1.13	menm si dan letan pase mon ti blasfenm li, persekit li e ensilte li. Me li, i'n tret mwan avek konpasyon, akoz mon ti fer tousala dan linyorans, san lafwa
1TI.1.14	Nou Senyer in repann son lagras annabondans lo mwan. I'n donn mwan lafwa ek lanmour ki sorti dan lakominyon avek Zezi-Kri.
1TI.1.15	Sa parol i vre. I merit ganny aksepte plennman par tou dimoun: Zezi-Kri in vin dan lemonn pour sov bann peser; mwan an premye. 
1TI.1.16	Me i'n tret mwan avek konpasyon, mwan ki pli gran peser. Konmsa, Zezi-Kri i montre tou son pasyans pour servi koman en legzanp pour tou bann ki pou krwar plitar dan li e resevwar lavi eternel. 
1TI.1.17	Annou rann loner ek laglwar anver Lerwa eternel, sel Bondye imortel e envizib pour touzour! Amenn.
1TI.1.18	Timote, mon garson! Mon konfye ou sa lansennyman, ki annakor avek parol bann profet. Fer ki sa bann parol, i ou lafors dan sa bon konba ki ou'n livre 
1TI.1.19	avek lafwa ek en konsyans trankil. Serten pa'n ekout zot konsyans; zot in arive ziska perdi lafwa. 
1TI.1.20	Parmi zot, i annan Imene
1TI.2.1	Premyerman, mon rekomande ki zot adres Bondye bann demann, lapriyer, siplikasyon ek remersiman an faver tou et imen: 
1TI.2.2	Pour bann lerwa ek tou dimoun ki okip en plas enportan, pour ki nou kapab viv en lavi trankil, anpe, atase avek Bondye e viv en lavi respektab avek dinyite. 
1TI.2.3	Sanmenm sa ki bon e ki fer plezir Bondye nou Sover. 
1TI.2.4	I oule ki tou dimoun i ganny sove e ariv konn laverite.
1TI.2.5	Annefe, i annan en sel Bondye e en sel medyater ant Bondye ek bann imen: En zonm, Zezi-Kri, 
1TI.2.6	ki'n donn son lavi pour liber tou bann imen. Dan letan fikse, in anmenn laprev ki Bondye i oule ki tou bann imen i ganny sove.
1TI.2.7	Pour sa rezon, ki mon'n ganny anvoye koman en zapot e ansennyan kot bann non-Zwif, pour anons mesaz lafwa ek laverite. Mon pa pe koz manti, mon pe dir laverite.
1TI.2.8	Alor, mon demande ki bann zonm i priye partou; ki zot lev lanmen ver lesyel
1TI.2.9	Mon osi swete ki bann fanm i abiy zot dan en fason desan, diny e senp. Pa bezwen ki zot orn zot seve avek bizou annor, oubyen perl ek labiyman byen ser. 
1TI.2.10	O kontrer, ki zot ganny admire pour zot bann bon aksyon, ki apropriye delapar bann fanm ki annan respe pour Bondye.
1TI.2.11	Bann fanm, zot devre aprann dan silans ek limilite. 
1TI.2.12	Mon pa donn permisyon bann fanm pour ansennyen, ni annan lotorite lo zonm; zot devre gard silans.
1TI.2.13	Annefe, Adan ti ganny kree premye, apre ki Ev in vini. 
1TI.2.14	Pa Adan ki ti ganny tronpe, me fanm ki ti ganny tronpe e ganny trouve koupab pour dezobei lord Bondye
1TI.2.15	Sepandan, bann fanm pou ganny sove par vin manman, a kondisyon ki zot persevere dan lafwa, lanmour, lasentete e viv senpleman.
1TI.3.1	Sa parol i sir: Si en dimoun i swete ganny plas dirizan dan Legliz, i pe anvi en fonksyon nob. 
1TI.3.2	En dirizan dan Legliz i devre en zonm san okenn repros, mari en sel fanm, modere dan tou, rezonnab, respektab, kontan donn lospitalite, kapab byen ansennyen. 
1TI.3.3	Fodre pa ki i en bwarer, ni vyolan, me ki i annan en karakter dou, kontan lape, e pa kontan larzan. 
1TI.3.4	I devre kapab byen diriz son lakour, e gard son bann zanfan dan lobeisans ek respe. 
1TI.3.5	Annefe, si en dimoun pa konn diriz son prop lakour, ki mannyer i pou kapab pran swen Legliz Bondye?
1TI.3.6	Fodre pa ki i en nouvo konverti, akoz i riske gonfle avek lorgey e ganny kondannen parey dyab. 
1TI.3.7	Anplis, i devret en zonm ki ganny byen respekte par bann non-kretyen. Konmsa, personn pa ava dir dimal lo li, e i pa ava tonm dan bann pyez dyab.
1TI.3.8	Bann dyak osi, zot devret serye e annan en sel parol. Fodre pa ki zot kontan bwar, ni kontan gen malonnet. 
1TI.3.9	Avek en konsyans kler, zot devre reste dan laverite lafwa ki'n ganny revele.
1TI.3.10	Fodre premyerman teste zot, e si napa okenn repros kont zot, zot ava kapab travay koman dyak.
1TI.3.11	Bann fanm osi, zot devret serye, e pa abitye koz dimal lo lezot. Zot devre modere e fidel dan tou.
1TI.3.12	Bann dyak, zot devre annan en sel fanm e kapab byen diriz zot bann zanfan ek zot fanmir. 
1TI.3.13	Bann dyak ki fer byen zot travay ava ganny onore. Zot ava kapab koz avek bokou lasirans lo lafwa dan Zezi-Kri.
1TI.3.14	Mon pe ekri ou sa let, me avek lespwar vin war ou byento. 
1TI.3.15	An tou ka, si mon tarde, ou ava konnen ki mannyer fodre konport ou dan lafanmir Bondye, savedir dan Legliz Bondye ki vivan, ki soutenir e protez laverite. 
1TI.3.16	Sertennman, ki mister nou lafwa i gran:
1TI.3.16	I'n paret dan laform imen.
1TI.3.16	I'n ganny zistifye par Lespri.
1TI.3.16	Bann lanz in war li.
1TI.3.16	I'n ganny anonse parmi bann nasyon.
1TI.3.16	Atraver lemonn bokou in krwar dan li,
1TI.3.16	i'n ganny anleve dan laglwar Bondye.
1TI.4.1	Lespri i dir klerman: Dan dernyen tan, serten dimoun pou abandonn lafwa pour atas zot avek bann lespri tronper, e swiv bann lansennyman ki sorti kot bann demon. 
1TI.4.2	Zot pou les zot ganny tronpe par lipokrizi bann manter; zot konsyans i'n ganny marke avek en fer rouz.
1TI.4.3	Sa bann dimoun pe ansennyen ki fodre pa marye, ni manz serten nouritir. Pourtan Bondye ki'n kree sa bann nouritir. Alor, bann krwayan ki konn laverite, zot kapab manze e dir mersi.
1TI.4.4	Annefe, tou sa ki Bondye in kree i bon, nanryen pa devre ganny rezete, pourvi ki zot pran li avek rekonesans 
1TI.4.5	Annefe, Parol Bondye ek lapriyer i rann tou keksoz sen.
1TI.4.6	Si ou ansenny bann frer ek ser tou sa bann keksoz, ou ava en bon serviter Zezi-Kri. Ou ava montre ki ou'n ganny byen nouri par bann parol lafwa ek vre lansennyman ki ou'n swiv. 
1TI.4.7	Rezet bann zistwar bet ki kontrer avek lafwa; plito, disiplin ou pour viv en lavi sen avek Bondye.
1TI.4.8	I vre ki legzersis fizik i itil, me i napa en gran valer konpare avek fidelite anver Bondye ki pli itil. Annefe, sa enn ki fidel anver Bondye i posed promes lavi dan letan prezan e dan lavenir. 
1TI.4.9	Sa parol i sir e i merit ganny byen resevwar par tou dimoun.
1TI.4.10	Annefe, nou travay, e nou lite akoz nou'n plas nou lespwar dan en Bondye ki vivan, Sover pour tou dimoun, sirtou pour bann krwayan.
1TI.4.11	Sanmenm ki ou devre rekomande e ansennyen. 
1TI.4.12	Pa les personn mepriz ou akoz ou ankor zenn, me donn legzanp bann krwayan dan ou fason koze, dan ou mannyer viv, dan ou lanmour, ou lafwa ek en lavi pir.
1TI.4.13	An atandan ki mon arive, pas ou letan dan lektir Parol Bondye
1TI.4.14	Pa negliz sa don spirityel ki dan ou, ki ou'n gannyen par mesaz bann profet, kan bann ansyen ti enpoz lanmen lo ou. 
1TI.4.15	Pran byen aker sa responsabilite e met tou ou zefor ladan, pour ki tou dimoun ava war progre ki ou fer. 
1TI.4.16	Vey byen lo ou fason viv e fer atansyon ou lansennyman. Kontinyen persevere. Annefe, si ou azir konmsa, ou ava sov ou lekor ek tou bann ki ekout ou.
1TI.5.1	Pa bezwen koz dir avek en vyeyar, me koz avek li konmsi i ou papa. Tret bann zennzan koman frer, 
1TI.5.2	bann fanm aze koman ou manman, e bann zenn fanm koman ou ser, avek en lespri pir.
1TI.5.3	Okip avek respe bann vev ki vreman viv koman vev. 
1TI.5.4	Si en vev i annan zanfan oubyen pti zanfan, fodre ki sa bann zanfan i aprann met an pratik zot devwar relizye dabor anver zot prop fanmir. Konmsa, zot ava pe ranpli zot devwar anver zot paran oubyen zot gran paran. Sanmenm sa ki fer plezir Bondye.
1TI.5.5	En fanm ki vreman viv koman en vev, ki'n reste tousel, i'n met son lespwar dan Bondye. I pa arete priy Bondye, lizour koman aswar, pour demann li son led. 
1TI.5.6	Me en vev ki viv dan plezir in deza mor malgre ki i vivan. 
1TI.5.7	Sanmenm sa ki fodre ou rapel zot, pour ki personn pa kapab repros zot. 
1TI.5.8	Sa enn ki pa pran swen son parante, sirtou son prop fanmir pros, i'n abandonn lafwa; i pir ki en non-krwayan.
1TI.5.9	Pour ganny enskri lo lalis bann vev, fodre ki en fanm i annan omwen 60 an, e ki i'n marye zis en sel fwa. 
1TI.5.10	Fodre ki i ganny rekonnet pour son travay byenfezans. Fodre ki i'n byen elve son bann zanfan, pratik lospitalite, montre limilite an lavan lipye bann krwayan
1TI.5.11	Pa met bann zenn vev lo lalis, akoz, kan zot lanvi marye ava pran zot, zot pou abandonn Kris. 
1TI.5.12	Zot ava alor koupab pour kas zot premye langazman avek Kris. 
1TI.5.13	An plis ki sa, akoz zot nanryen fer, zot pran labitid pas zot letan sorti dan en lakaz pour al dan en lot. Pir ki sa: Zot koz bonnavini, zot fournen, e koz lo sa ki pa konsern zot.
1TI.5.14	Pour sa rezon, mon oule ki bann zenn vev zot remarye; ki zot ganny zanfan e pran swen zot lakaz. Konmsa, zot pa ava donn okenn lokazyon nou bann ladverser dir dimal lo nou. 
1TI.5.15	Annefe, i annan detrwa ki'n abandonn laverite pour swiv Satan. 
1TI.5.16	Si en krwayan i annan detrwa vev dan son fanmir pros, i devre donn zot led ki zot bezwen, san ki Legliz i bezwen pran sa responsabilite. Konmsa, Legliz ava kapab port swen bann vre vev.
1TI.5.17	Bann ansyen ki diriz byen Legliz, zot merit resevwar en doub lapey, sirtou bann ki annan responsabilite pour prese e ansennyen. 
1TI.5.18	Annefe, Lekritir i deklare:
1TI.5.18	Pa met bayon lo mizo en bef ki pe kraz legren.
1TI.5.18	E ankor:
1TI.5.18	En travayer i merit son saler
1TI.5.19	Pa aksepte okenn lakizasyon kont en ansyen, amwen ki i annan de, oubyen trwa temwen.
1TI.5.20	Konsernan bann ki kontinyen reste dan pese, reprimann zot an piblik, pour ki lezot osi i ganny krentif.
1TI.5.21	Nou demann ou solannelman devan Bondye, devan Zezi-Kri e devan tou bann lanz Bondye: Swiv sa bann regleman san okenn prezize e san fer preferans pour personn. 
1TI.5.22	Pa prese pour enpoz lanmen lo personn, pour konfye li en responsabilite dan Legliz. Pa bezwen partisip dan pese lezot; gard ou lekor pir.
1TI.5.23	Aret bwar zis delo, me bwar en pe diven akoz ou lestoma e akoz ou souvan malad.
1TI.5.24	Pese serten dimoun i fasil war avan menm ki zot ganny zize. Me pour serten dimoun, zot pese i ganny dekouver plitar. 
1TI.5.25	Demenm, i fasil war bann bon aksyon. Menm sa bann ki pa aparet toudswit, pa kapab reste toultan kasyet.
1TI.6.1	Tou bann lesklav, zot devre annan respe pour zot met. Konmsa, personn pa ava ensilte non Bondye ek nou lansennyman. 
1TI.6.2	Bann lesklav ki zot met i krwayan, fodre pa ki zot mank respe anver li, anba preteks ki zot frer. O kontrer, zot devre servi sa bann met pli byen ankor, akoz sa ki pe benefisye zot servis, zot bann krwayan ki Bondye i kontan.
1TI.6.2	La sa ki ou devre ansennyen e rekomande: 
1TI.6.3	Si en dimoun i ansenny en lot doktrin; si i pa dakor avek bann vre parol nou Senyer Zezi-Kri ek lansennyman nou lafwa, 
1TI.6.4	sa dimoun i gonfle avek lorgey e i pa konn nanryen. I ganny maladi diskisyon ek dispit lo size bann mo. Sa i lakoz zalouzi, dispit, kalonmni, move soupson, 
1TI.6.5	e bann diskisyon ki pa zanmen fini ant dimoun ki lespri in fose e ki'n perdi tou nosyon laverite. Zot krwar ki lafwa dan Bondye i en mwayen pour vin ris.
1TI.6.6	Sertennman ki lafwa dan Bondye i en gran sours larises pour sa enn ki kontant li avek sa ki i annan. 
1TI.6.7	Annefe, nou pa'n vin avek nanryen ki sorti dan sa lemonn e nou pa pou kapab anmenn nanryen avek nou. 
1TI.6.8	Alor, si nou annan manze ek lenz, sa i ase. 
1TI.6.9	Me bann ki oule vin ris, zot tonm dan tantasyon e dan pyez en kantite dezir fou e visye, ki plonz dimoun dan larin e provok zot maler. 
1TI.6.10	Annefe, lanmour larzan i rasin tou kalite maler. Serten dimoun in telman anvi larzan ki zot in egare lwen avek lafwa e zot in met zot lekor dan en kantite tourman.
1TI.6.11	Pour ou ki en zonm Bondye, evit tousala. Atas ou avek lazistis, lafwa dan Kris, lanmour, pasyans ek ladouser. 
1TI.6.12	Konbat sa bon konba pour lafwa. Sezi lavi eternel pour lekel Bondye in apel ou kan ou ti pronons sa zoli deklarasyon lo ou lafwa, dan prezans en kantite temwen. 
1TI.6.13	Mon demann ou devan Bondye ki donn lavi, e devan Zezi-Kri ki ti donn temwannyaz son lafwa devan Pons Pilat
1TI.6.14	Obei bann komannman e reste konpletman pir e san repros, ziska ler nou Senyer Zezi-Kri ava retournen. 
1TI.6.15	Son retour pou realize dan letan fikse par Bondye, sel Souvren, Lerwa tou lerwa e Senyer tou senyer. 
1TI.6.16	I sa sel Bondye imortel. I reste dan lalimyer ki personn pa kapab aprose. Personn pa'n zanmen war li, ni kapab war li. I merit tou loner ek pwisans eternelman. Amenn.
1TI.6.17	Pour bann ki posed larises dan sa monn, rekomann zot pa fer vantar. Dir zot pa met zot lesperans dan sa bann larises enserten, me dan Bondye ki donn nou tou keksoz annabondans pour nou zouir. 
1TI.6.18	Konsey zot pour fer sa ki byen; zot devre ris an bonn aksyon. Zot devre montre zot zenere e touzour pare pour partaz avek lezot. 
1TI.6.19	Alor, zot ava anmas en bon trezor solid pour lavenir, ki ava fer zot ganny vre lavi.
1TI.6.20	Mon ser Timote! Gard byen sa ki ou'n ganny konfye. Evit bann konversasyon vid e kontrer avek lafwa, ek bann fo largiman ki zot apel konnesans. 
1TI.6.21	Annefe, i annan serten ki, afors proklanm bann tel konnesans, zot in fini par elwanny zot avek lafwa.
1TI.6.21	Lagras Bondye ava avek zot.
2TI.1.1	Sa let i sorti kot Pol, zapot Zezi-Kri par lavolonte Bondye ki'n ganny anvoye pour anons promes lavi ki nou posede dan Zezi-Kri. 
2TI.1.2	Pour Timote, mon zanfan byenneme: Mon demann Bondye nou Papa, e Zezi-Kri nou Senyer i donn ou lagras, pardon ek lape.
2TI.1.3	Mon remersye Bondye ki mon servi avek en konsyans pir, parey mon bann zanset ti fer. Mon remersye li sak fwa ki mon mazin ou dan mon lapriyer, aswar koman lizour. 
2TI.1.4	Mon rapel ou bann larm e mon annan en gran dezir war ou, pour ki mon leker ava ranpli avek lazwa. 
2TI.1.5	Mon rapel ou lafwa senser, sa lafwa ki ou gran manman Lois ek ou manman Enis ti posede avan ou, e ki aprezan, mon sir, ou osi, ou posede. 
2TI.1.6	Pour sa rezon, mon rapel ou: Gard vivan sa don ki Bondye ti donn ou kan mon ti enpoz lanmen lo ou. 
2TI.1.7	Annefe, Bondye pa'n donn ou en lespri lafreyer; o kontrer, en lespri ki ranpli nou avek lafors, lanmour ek disiplin. 
2TI.1.8	Pa bezwen onte pour temwanny an faver nou Senyer, ni an mon faver, mwan ki son prizonnyen. O kontrer, aksepte pour soufer avek mwan pour Bonn Nouvel an kontan lo pwisans Bondye. 
2TI.1.9	Li menm ki'n sov nou e ki'n apel nou pour vin son pep, pa akoz nou bann bon aksyon, me akoz son prop plan ek son lagras. Depi touzour, i'n akord nou sa lagras par Zezi-Kri. 
2TI.1.10	Me aprezan, i'n manifeste sa lagras par laparisyon nou Sover, Zezi-Kri, ki'n detri pouvwar lanmor e ki par Bonn Nouvel, in revel nou lavi imortel.
2TI.1.11	Bondye in swazir mwan koman en zapot e en ansennyan pour anons Bonn Nouvel. 
2TI.1.12	Pour sanmenm sa rezon ki mon pe soufer. Me mon pa onte, akoz mon konnen dan ki mon'n met mon konfyans. Mon osi sir ki i kapab gard sa ki i'n konfye mwan ziska sa Zour.
2TI.1.13	Pran koman en model, bann parol laverite ki mon'n ansenny ou. Reste ferm dan lafwa ek lanmour ki nou posede dan lakominyon avek Zezi-Kri. 
2TI.1.14	Avek led Lespri-Sen ki reste dan ou, gard byen bann lenstriksyon ki ou'n ganny konfye.
2TI.1.15	Parey ou konnen, tou bann ki reste dan provens Lazi in abandonn mwan, an kontan Fizel ek Hermozenn. 
2TI.1.16	Mon demann Bondye montre son labonte pour lafanmir Onezifor akoz i'n souvan rekonfort mwan. I pa'n onte akoz mon dan prizon. 
2TI.1.17	O kontrer, kan i ti ariv Ronm, i ti rod mwan avek enpasyans, ziska ki i ti trouv mwan. 
2TI.1.18	Mon demande ki zour zizman, Senyer ava akord li konpasyon ki sorti kot Bondye. Ou osi konnen, sa kantite servis ki i'n rann mwan kan mon ti Efez.
2TI.2.1	Alor ou, mon garson, pran ou lafors dan lagras ki sorti kot Zezi-Kri. 
2TI.2.2	Sa ki ou'n antann mwan anonse devan en kantite temwen, konfye li avek bann zonm dan ki ou annan konfyans. Konmsa, zot osi, zot ava kapab ansenny lezot.
2TI.2.3	Koman en bon solda Zezi-Kri, pran ou par soufrans. 
2TI.2.4	Si i oule fer plezir sa enn ki ti anrol li, en solda dan servis pa anbaras li avek bann zafer lavi sivil.
2TI.2.5	Dan en konpetisyon, en atlet pa ganny kouronnen si i pa'n swiv bann regleman.
2TI.2.6	En kiltivater ki travay dir, devret premye pour rekolte fri son travay. 
2TI.2.7	Reflesi byen lo sa ki mon pe dir. Dayer, Senyer pour fer ou konpran tousala.
2TI.2.8	Mazin Zezi-Kri, desandan David ki'n resisite parmi bann mor, parey Bonn Nouvel ki mon anonse. 
2TI.2.9	Se pour sa Bonn Nouvel ki mon pe soufer e menm ganny ansennen koman en bandi. Me Parol Bondye pa ganny ansennen. 
2TI.2.10	Pour sa rezon, mon siport tou pour sa bann ki Bondye in swazir. Konmsa zot osi, zot ganny sove dan Zezi-Kri e zot ganny laglwar eternel. 
2TI.2.11	Sa parol i sir:
2TI.2.11	Si nou'n mor avek li, avek li, nou pou viv.
2TI.2.12	Si nou persevere, avek li nou pou rennyen.
2TI.2.12	Si nou rezet li, li osi i pou rezet nou.
2TI.2.13	Si nou pa fidel, li i pou reste fidel,
2TI.2.13	akoz i pa kapab kontredir son prop lekor.
2TI.2.14	Ou devre rapel zot tousala. Averti zot devan Bondye ki zot devre evite diskit lo bann mo: Sa bann diskisyon pa servi dan nanryen, me zis pour detri sa enn ki ekoute. 
2TI.2.15	Fer tou pour paret devan Bondye koman en zonm ki'n ganny teste, koman en zouvriye ki napa nanryen pour onte, me ki anons byen mesaz laverite.
2TI.2.16	Evit bann diskisyon vid ki kontrer avek lafwa. Sa i antrenn dimoun pli lwen avek Bondye. 
2TI.2.17	Sa bann kalite parol i ronz lekor parey lakangrenn. Parmi sa bann dimoun, i annan Himene ek Filet. 
2TI.2.18	Zot i'n ekart zot avek laverite, an dizan ki nou rezireksyon in fini pase. An fezan sa, zot pe met dout dan lafwa serten dimoun.
2TI.2.19	Pourtan, sa baz solid ki Bondye in poze i reste solid. Sa bann parol i reste grave: Senyer i konnen lekel ki lo son kote.
2TI.2.19	E ankor: Sa enn ki nonm non Senyer, i devre detourn li avek lemal.
2TI.2.20	Dan en gran lakaz napa zis vesel annor e annarzan, me i osi annan sa ki an bwa e an larzil. Serten i servi pour bann lokazyon spesyal e lezot pour servis pli ordiner. 
2TI.2.21	Sa enn ki pirifye li kont sa bann move keksoz ava kapab ranpli bann latas spesyal: I devoue totalman anver son Met; i pare pour fer tou bann bon aksyon.
2TI.2.22	Alor, pa swiv bann pasyon lazenes. Rod lazistis, lafwa, lanmour, lape, ansanm avek bann ki envok Senyer avek en leker pir. 
2TI.2.23	Pa partisip dan bann diskisyon ensanse e bet. Parey ou konnen, zot provok lager. 
2TI.2.24	E zot konnen ki serviter Senyer pa devret fer kerel. Okontrer, i devre byen avek tou dimoun, kapab ansennyen e pasyan. 
2TI.2.25	I devre ansenny son bann ladverser avek douser, dan lespwar ki Bondye ava donn zot lokazyon sanz zot fason viv e konn laverite. 
2TI.2.26	Alor, zot ava retourn dan zot bon sans e debaras zot dan pyez kot dyab in graponn zot, pour fer zot soumet anba son lavolonte.
2TI.3.1	Rapel sa byen: Dan bann dernyen zour, pou annan letan difisil. 
2TI.3.2	Annefe, zonm pou vin egois, kontan larzan, vantar, arogan. Zot pou koz kont Bondye, dezobei zot paran, engra, san okenn respe pour sa ki sakre. 
2TI.3.3	Zot pou annan leker dir, san pitye, kalonmnye zot prosen, vyolan, kriyel, lennmi tou sa ki byen. 
2TI.3.4	Zot pou tret, annan karakter vif, gonfle avek lorgey, kontan plezir plis ki Bondye. 
2TI.3.5	Zot pou fer sanblan ki zot fidel anver Bondye; me zot pou rezet son vre pwisans. Pa asosye ou avek bann dimoun parey.
2TI.3.6	Serten parmi zot i antre dan bann lakaz e soumet anba zot lenfliyans, bann fanm feb ki sarze avek pese, ki les zot ganny antrennen par toudsort kalite pasyon. 
2TI.3.7	Zot touzour pe aprann, me zot pa zanmen kapab konn laverite. 
2TI.3.8	Parey ki bann mazisyen Zannes ek Zanbres ti opoz Moiz, sa bann zans, zot opoz laverite. Zot en bann zonm avek lespri koronpi e zot lafwa pa vo nanryen. 
2TI.3.9	Me zot pa pou al tre lwen, akoz tou dimoun pou dekouver zot betiz parey sa ki ti arive avek Zannes ek Zanbres.
2TI.3.10	Me ou, ou'n swiv mwan dan mon bann lansennyman, dan mon mannyer viv, mon bann proze, mon lafwa, mon pasyans, mon lanmour, mon perseverans, 
2TI.3.11	mon bann persekisyon, e dan mon bann soufrans. Ou konn byen sa ki ti ariv mwan Antyos, Ikonyonm, List, ek tou sa bann persekisyon ki mon'n siporte. Me Senyer in delivre mwan dan tou. 
2TI.3.12	Dayer, tou dimoun ki oule viv en lavi fidel ini avek Zezi-Kri pou ganny persekite. 
2TI.3.13	Me bann malfeter ek bann tronper, pou touzour fer progre dan sa ki mal. Zot pou tronp lezot, me zot osi, zot pou ganny tronpe.
2TI.3.14	Me ou, reste ferm dan sa ki ou'n aprann, e dan sa ki ou'n vreman krwar: Ou konnen ou menm avek ki ou'n ganny sa lansennyman.
2TI.3.15	Annefe, depi ou lanfans, ou konn Lekritir sent, ki kapab donn ou lasazes ki kondwir ver lavi eternel, par lafwa dan Zezi-Kri. 
2TI.3.16	Tou Lekritir i enspire par Bondye e i itil pour ansennyen, pour koriz lerer, pour remet drwat, e pour form en bon mannyer viv. 
2TI.3.17	Konmsa, dimoun ki servi Bondye ava byen prepare e byen ekipe pour fer tou bann bon aksyon.
2TI.4.1	Mon demann ou solannelman devan Bondye e devan Zezi-Kri ki pou ziz bann vivan ek bann mor; mon demann ou lo non retour Zezi-Kri e lo non son Renny: 
2TI.4.2	Proklanm Laparol, ensiste dan tou sirkonstans ki prezante, favorab ou non; konvenk dimoun, reprimann zot, ankouraz zot, ansenny zot avek bokou pasyans. 
2TI.4.3	Annefe, en letan pe vini, kan dimoun pou nepli siport lansennyman laverite; me zot pou swiv zot prop dezir. Zot pou rasanble en kantite ansennyan otour zot pour dir zot sa ki zot zorey i oule tande. 
2TI.4.4	Zot pou nepli oule ekout laverite, me zot pou prefer bann fab.
2TI.4.5	Me ou, kontrol ou dan tou sirkonstans; siport lasoufrans, fer ou travay koman predikater Bonn Nouvel, e ranpli ou devwar dan servis Bondye.
2TI.4.6	Kanta mwan, ler in arive pour mwan ganny ofer an sakrifis; ler mon depar in arive. 
2TI.4.7	Mon'n konbat en bon konba, mon'n fini sa lakours, mon'n gard lafwa. 
2TI.4.8	Dezormen, kouronn lazistis in ganny rezerve pour mwan, sa enn ki Senyer ki ziz avek lazistis pou donn mwan sa zour; pa zis mwan, me osi tou bann ki'n esper war son retour.
2TI.4.9	Fer tou ou posib vin rezwenn mwan pli vit, 
2TI.4.10	akoz Demas
2TI.4.11	Zis Lik
2TI.4.12	Mon'n anvoy Tisik Efez. 
2TI.4.13	Kan ou vini, anmenn sa lenz ki mon ti kit Troas kot Karpis. Anmenn osi mon bann liv, sirtou bann roulo dokiman.
2TI.4.14	Aleksann
2TI.4.15	Ou osi fer li byen atansyon, akoz in konteste bokou mesaz ki nou'n anonse.
2TI.4.16	Personn pa ti asiste mwan kan mon ti prezant mon premye defans; me tou dimoun ti abandonn mwan. Mon demande ki Senyer pa gard sa kont zot. 
2TI.4.17	Me Senyer in ed mwan e i'n fortifye mwan. Konmsa, mon'n kapab anons son mesaz e fer tou bann nasyon tande e ganny delivre dan lagel lyon. 
2TI.4.18	Senyer pou delivre mwan dan tou latak visye. I pou sov mwan pour son rwayonm dan lesyel. Laglwar i pour Bondye pour touzour e touzour! Amenn.
2TI.4.19	Fer salanm Prisil ek Akila
2TI.4.20	Erast
2TI.4.21	Fer mannyer ariv avan liver.
2TI.4.21	Ebilis, Pidans, Linis, Klodya ek tou lezot bann frer i fer ou salanm.
2TI.4.22	Mon demande ki Senyer ava avek ou lespri! Ki son lagras ava avek zot tou!
TIT.1.1	Sa let i sorti kot Pol, serviter Bondye, e zapot Zezi-Kri, pour anmenn dan lafwa tou bann ki Bondye in swazir, e dan konnesans laverite, pour zot viv koman Bondye i oule nou viv, 
TIT.1.2	dan lesperans lavi eternel. Bondye ki pa zanmen manti, ti promet nou sa lavi avan konmansman letan; 
TIT.1.3	e kan letan ki ti'n fikse ti arive, i ti revel li par son parol dan son mesaz ki i'n konfye mwan e ki mon pe anonse dapre lord Bondye, nou Sover.
TIT.1.4	Mon ekri ou sa let, Tit, mon vre garson dan lafwa ki nou partaze. Bondye, nou Papa, ek Kris Zezi nou Sover ava donn ou lagras ek lape.
TIT.1.5	Mon'n kit ou Kret pour ou met lord dan bann keksoz kot fodre, e pour ki ou etabli bann ansyen dan sak lavil, dapre mon rekomandasyon: 
TIT.1.6	En ansyen i devret en zonm san repros, mari en sel fanm. Fodre ki son bann zanfan i krwayan, avek en bon repitasyon e ki zot obeisan.
TIT.1.7	Annefe, fodre ki en dirizan Legliz ki en serviter Bondye, i san repros. I pa devre ni arogan, ni malsoufran, ni soular, ni vyolan, ni rod fer profi malonnet.
TIT.1.8	O kontrer, i devre konn donn lospitalite, kontan sa ki byen, rezonnab, zis, sen e annan kontrol lo son lekor. 
TIT.1.9	I devre reste ferm dan sa mesaz sir, parey nou'n anonse. Konmsa, i ava kapab ansenny lezot dapre sa vre doktrin e montre zot lerer, bann ki pa dakor avek li.
TIT.1.10	Annefe, i annan bokou, sirtou parmi bann kretyen Zwif, ki rebel e ki tronp lezot par zot bann parol vid. 
TIT.1.11	Fodre ferm zot labous, akoz zot boulvers en kantite fanmir par bann keksoz ki zot pa devre ansennyen. Zot fer sa pour ganny larzan dan en fason malonnet. 
TIT.1.12	Enn parmi zot, zot prop profet in dir: Bann Kretwa i touzour manter, bann bebet mesan, parese ki mazin zis manze.
TIT.1.13	Sa temwannyaz i laverite. Pour sa rezon, reprimann zot severman, pour ki zot lafwa i vin solid, 
TIT.1.14	olye kontinyen ekout bann fab Zwif, ek komannman bann zonm ki'n abandonn laverite.
TIT.1.15	Tou i pir pour sa enn ki pir. Me pour sa enn ki enpir, e ki refize krwar laverite, napa nanryen ki pir, akoz son lespri ek son konsyans i pouri. 
TIT.1.16	Zot dir ki zot konn Bondye, me zot bann aksyon i prouv tou lekontrer. Zot detestab, dezobeisan e zot pa kapab fer nanryen ki bon.
TIT.2.1	Me ou, Tit! Ansenny sa ki konform avek vre doktrin. 
TIT.2.2	Dir bann vyeyar ki zot devre modere dan tou, respektab, rezonnab e solid dan vre lafwa, lanmour ek lapasyans.
TIT.2.3	Dir osi bann fanm aze, ki zot devre konport zot koman dimoun ki pe viv en lavi sen. Zot pa devre kolport zaksyon ki fer ditor, ni vin lesklav lalkol. Zot devre sirtou donn bann bon konsey. 
TIT.2.4	Ki zot aprann bann zenn fanm ki mannyer pour kontan zot mari ek zot bann zanfan. 
TIT.2.5	Zot devre osi senp e pir, byen tenir zot, konn byen okip zot lakour, bon e obeisan anver zot mari, pour ki personn pa kritik Parol Bondye.
TIT.2.6	Ou devre ankouraz bann zennzan pour vin rezonnab. 
TIT.2.7	Ou menm, ou devre donn legzanp par bann bon aksyon. Ou devre senser, e serye dan ou lansennyman.
TIT.2.8	Swazir ou bann parol, pour ki personn pa kapab kritike. Konmsa, ladverser ava kanmi akoz i pou napa okenn keksoz mal pour dir lo nou.
TIT.2.9	Ankouraz bann serviter, pour obei zot met; ki zot fer plezir zot met dan tou keksoz e ki zot evit diskisyon. 
TIT.2.10	Fodre pa ki zot vole. O kontrer, ki zot montre zot touzour bon e fidel. Konmsa, dan tou sa ki zot fer, zot fer loner lansennyman Bondye, nou Sover.
TIT.2.11	Annefe, Bondye in revel son lagras pour sov tou dimoun. 
TIT.2.12	Sa lagras i ansenny nou pour abandonn nou move lavi ek bann move dezir, pour viv en lavi rezonnab, zis e fidel lo sa later anver Bondye. 
TIT.2.13	Konmsa ki nou devre viv, an atandan sa gran Zour, kan laglwar nou gran Bondye ek nou Sover Zezi-Kri ava aparet. 
TIT.2.14	Annefe, Zezi-Kri i'n donn son prop lavi pour nou, pour delivre nou dan tou mal e pirifye nou koman en pep ki pour li, en pep zele pour fer sa ki byen.
TIT.2.15	Konmsa ki ou devre ansennyen, par servi tou ou lotorite pour ankouraz oubyen repros bann ki ekout ou. Pa les personn mepriz ou.
TIT.3.1	Rapel zot tou, ki zot bezwen soumet zot avek bann dirizan ek bann lotorite e obei zot; ki zot devre touzour pare pour fer tou sa ki byen.
TIT.3.2	Dir zot pa malparl personn, evit tou kerel e montre zot zanmi e poli avek tou dimoun. 
TIT.3.3	Annefe, nou osi, dan lepase, nou ti bet, rebel e dan lerer. Nou ti lesklav toudsort kalite pasyon ek plezir. Nou ti pe viv dan mesanste e dan lanvi; dimoun ti ay nou e nou ti ay kanmarad.
TIT.3.4	Me Bondye nou Sover, i'n vin revel son labonte ek son lanmour anver bann imen. 
TIT.3.5	I'n sov nou, pa akoz nou bon e zis, me akoz in annan konpasyon pour nou. I'n lav nou par Lespri-Sen ki'n donn nou en nouvo nesans ek en nouvo lavi.
TIT.3.6	Annefe, Bondye in devers son Lespri-Sen annabondans lo nou, par Zezi-Kri nou Sover. 
TIT.3.7	Ensi, zistifye par son lagras, nou vin zeritye lavi eternel ki nou pe espere.
TIT.3.8	Sa i en parol sir. Mon oule ki ou ensiste bokou lo sa bann pwen, pour ki bann ki krwar dan Bondye, zot angaz zot pour fer bann bon aksyon. Sa i bon e itil pour tou dimoun.
TIT.3.9	Me evite fer bann diskisyon bet, bann long lalis bann zanset
TIT.3.10	Kanta bann ki fer divizyon, donn zot enn oubyen de lavertisman; apre sa, met zot alekar. 
TIT.3.11	Annefe, ou konnen ki en tel dimoun in tonm dan move semen e i dan pese. I kondann son prop lekor.
TIT.3.12	Kan mon pou anvoy Artemas oubyen Tisik
TIT.3.13	Fer tou mannyer pour ed Zenas ki en avoka, ek Apolos avek zot vwayaz, pour ki zot pa mank nanryen. 
TIT.3.14	Nou bann zans osi i bezwen aprann fer bann bon aksyon. Konmsa, zot ava kapab fer fas avek bann sityasyon irzan e pa viv en lavi initil.
TIT.3.15	Tou bann ki avek mwan i fer zot konpliman. Fer salanm tou nou bann zanmi dan lafwa.
TIT.3.15	Mon demande ki lagras Bondye ava avek zot tou.
PHM.1.1	Sa let i sorti kot Pol, prizonnyen pour Zezi-Kri, ek nou frer Timote, pour Filemon nou bon kanmarad travay. 
PHM.1.2	Pour nou ser Apia ek Arsip, nou kanmarad dan konba e pour Legliz ki rasanble dan ou lakaz. 
PHM.1.3	Lagras ek lape Bondye nou Papa e nou Senyer Zezi-Kri ava avek zot.
PHM.1.4	Mon touzour remersye mon Bondye dan mon lapriyer lo ou size.
PHM.1.5	Annefe, mon antann koz lo lanmour ki ou annan pour tou bann krwayan, ek ou lafwa dan nou Senyer Zezi. 
PHM.1.6	Mon priye ki lafwa ki nou annan ansanm, i fer son lefe dan ou. Konmsa, ou ava konn tou sa dibyen ki nou kapab fer dan servis Kris. 
PHM.1.7	Ou lanmour, mon frer, in donn mwan bokou lazwa ek lankourazman, akoz ou'n rekonfort leker tou bann krwayan.
PHM.1.8	Ensi, menm si dan lakominyon avek Kris, mon lib pour ordonn ou sa ki ou devre fer, 
PHM.1.9	mon prefere, sipliy ou lo non lanmour.
PHM.1.9	Alor, mwan Pol, en vyeyar aprezan, osi en prizonnyen Zezi-Kri, 
PHM.1.10	mon adres ou en reket an faver Onezim. I'n vin mon garson an Zezi-Kri, isi dan prizon. 
PHM.1.11	Lontan i ti itil zis pour ou; me aprezan i vin itil pour nou tou le de.
PHM.1.12	Aprezan, ki i'n vin en parti mwan menm, mon pe fer li retourn kot ou. 
PHM.1.13	Mon ti ava byen kontan gard li avek mwan, pour ed mwan dan ou plas, pandan ki mon dan prizon akoz Bonn Nouvel. 
PHM.1.14	Me mon pa'n oule fer nanryen san ou konsantman. Mon napa lentansyon fors ou fer mwan en faver; me fer li avek bonker.
PHM.1.15	Kekfwa Onezim ti ganny separe avek ou pour en pe letan, pour ki i retourn kot ou pour touzour. 
PHM.1.16	Non pa ankor koman en senp lesklav, me pli bon ki en lesklav: Koman en frer byenneme. Pour mwan, i spesyal. Me pour ou, i devre et plis ankor, pa selman koman en et imen, me osi koman en kretyen.
PHM.1.17	Alor, si ou konsider mwan koman ou frer dan lafwa, resevwar li parey ou ti ava resevwar mwan. 
PHM.1.18	Si i'n fer ou ditor, oubyen si i dwa ou keksoz, met sa lo mon kont.
PHM.1.19	Mwan Pol ki ekri sa avek mon prop lanmen: Mon pou ranbours ou. Mon pa bezwen rapel ou ki ou menm, ou dwa mwan ou prop lavi.
PHM.1.20	Wi, mon frer! Pour lanmour Senyer, akord mwan sa faver. Koman en frer dan Kris, met en pe lazwa dan mon leker.
PHM.1.21	Pandan ki mon pe ekri ou, mon kont lo ou lobeisans; e mon annan en gran konfyans ki ou pou fer bokou plis ki sa. 
PHM.1.22	Anmenmtan, prepar en lasanm pour mwan. Annefe, mon espere ki Bondye pou egzos zot lapriyer e les mwan retourn kot zot.
PHM.1.23	Epafras ki dan prizon pour Zezi-Kri ansanm avek mwan, i fer ou salanm, 
PHM.1.24	ensi ki mon bann koleg travay, Mark, Aristark, Demas, ek Lik.
PHM.1.25	Lagras Senyer Zezi-Kri ava avek zot!
HEB.1.1	Dan lepase, Bondye in koz avek nou bann zanset dan plizyer diferan mannyer, atraver bann profet. 
HEB.1.2	Aprezan dan sa dernyen letan, in koz avek nou atraver son Garson. Par li, Bondye in kree liniver e i'n etabli li koman zeritye lo tou keksoz. 
HEB.1.3	Sa Garson i reflekte laglwar Bondye. I reprezant egzakteman resanblans Bondye. I soutenir liniver par son parol pwisan. Apre ki i ti'n fini pirifikasyon pese bann et imen, i'n al asiz lo kote drwat Bondye
HEB.1.4	Annefe, Bondye in etabli son Garson dan en pozisyon pli o ki bann lanz, e i'n donn li en non siperyer ki pour zot. 
HEB.1.5	Annefe, avek lekel lanz, Bondye in deza dir:
HEB.1.5	Ou mon garson,
HEB.1.5	Ozordi, mon'n vin ou Papa?
HEB.1.5	Zanmen Bondye in dir avek enn son bann lanz:
HEB.1.5	Mon ava vin en Papa pour li,
HEB.1.5	e i ava vin en Garson pour mwan
HEB.1.6	Par kont, kan Bondye ti anvoy son lene Garson dan lemonn, i ti deklare:
HEB.1.6	Tou bann lanz Bondye ava ador li.
HEB.1.7	Me lo size bann lanz Bondye i deklare:
HEB.1.7	I'n fer son bann lanz vin bann souf,
HEB.1.7	e son bann serviter, bann laflanm dife
HEB.1.8	Me lo size son Garson i deklare: Bondye! Ou tronn in ganny etabli pour touzour. E ankor:
HEB.1.8	Ou renny, i en renny ranpli avek lazistis.
HEB.1.9	Ou kontan lazistis, e ou deteste lemal.
HEB.1.9	Pour sa rezon, Bondye,
HEB.1.9	ou Bondye in konsakre ou avek en delwil lazwa,
HEB.1.9	e i'n fer ou pli gran ki ou bann zanmi avek ou
HEB.1.10	I'n osi deklare:
HEB.1.10	Ou menm, Senyer, ki'n kree later o konmansman;
HEB.1.10	lesyel i travay fer par ou lanmen.
HEB.1.11	Tousala pou disparet, me ou, ou pou reste pour touzour.
HEB.1.11	Tou pou ize parey en lenz.
HEB.1.12	Ou pou roul zot, parey lenz,
HEB.1.12	e parey en lenz, zot pou ganny sanze.
HEB.1.12	Me ou, Senyer, ou reste touzour parey,
HEB.1.12	e ou lavi pa pou zanmen fini
HEB.1.13	Ankor en fwa, avek lekel lanz, Bondye in deza dir:
HEB.1.13	Asiz la lo mon kote drwat,
HEB.1.13	ziska ki mon abes ou bann lennmi,
HEB.1.13	e fer zot vin ou marspye
HEB.1.14	Bann lanz, ki zot ete? Pa zot bann lespri ki servi Bondye, e ki ganny anvoye pour ed tou bann ki pou ganny sove?
HEB.2.1	Pour sa rezon, nou bezwen port en pli gran latansyon pour mesaz ki nou'n tande, pour ki nou pa les nou ganny antrennen dan perdisyon. 
HEB.2.2	Mesaz anonse par bann lanz ti annan tou son valer, e tou pese, tou dezobeisans in ganny son pinisyon ki zot merite. 
HEB.2.3	Alor, koman nou, nou pou kapab sap pinisyon si nou negliz en tel gran delivrans? Sa delivrans, Senyer li menm ti anonse an premye; apre, bann ki ti tande ti konfirm li avek nou. 
HEB.2.4	Anmenmtan, Bondye in konfirm sa temwannyaz par bann siny, bann levennman ekstraordiner ek toudsort mirak. I'n osi distribye bann don Lespri-Sen dapre son lavolonte.
HEB.2.5	Annefe, pa anba kontrol bann lanz, ki Bondye in plas lemonn ki pe vini, e ki nou pe koz lo la. 
HEB.2.6	Okontrer, parey i'n ganny deklare kekpar dan Lekritir:
HEB.2.6	Ki zonm i ete pour ou mazin li?
HEB.2.6	Oubyen en imen, pour ki ou pran swen avek li?
HEB.2.7	Ou'n abes li pli ba ki bann lanz pour en pti pe letan.
HEB.2.7	Ou'n kouronn li avek laglwar ek loner.
HEB.2.8	Ou'n plas tou keksoz anba son lotorite
HEB.2.8	Lefet ki Bondye in plas tou keksoz anba son lotorite, sa i vedir ki tou keksoz i anba son kontrol. I vre ki aktyelman nou pa war ki tou keksoz i anba son kontrol. 
HEB.2.9	Me nou konstate ki pandan en pti pe letan, Zezi ti'n ganny abese pli ba ki bann lanz. Konmsa, akoz soufrans son lanmor, i'n ganny kouronnen avek laglwar ek loner. Ensi, par lagras Bondye, i'n mor pour tou dimoun. 
HEB.2.10	Annefe, Bondye, pour ki e par ki tou keksoz i egziste, in rann Zezi parfe atraver son soufrans. Par son soufrans, Zezi in fer bokou son bann zanfan partisip dan son laglwar. Li menm ki'n sov zot.
HEB.2.11	Annefe, sa enn ki pirifye, ek bann ki ganny pirifye, zot tou, zot annan en menm papa. Pour sa rezon, Zezi pa onte pour apel zot son bann frer. 
HEB.2.12	Annefe, i ti deklare:
HEB.2.12	Mon pou anons ou non avek mon bann frer.
HEB.2.12	Mon pou loue ou devan lasanble
HEB.2.13	I ti osi dir:
HEB.2.13	Mon pou met mon konfyans dan Bondye.
HEB.2.13	E ankor:
HEB.2.13	La mon la avek bann zanfan
HEB.2.13	ki Bondye in donn mwan
HEB.2.14	Alor, parey zanfan i annan an komen disan ek laser, Zezi osi, i'n partisip dan menm kondisyon. I'n pran natir imen, pour ki par son lanmor, i detri sa enn ki annan pouvwar donn lanmor, setadir dyab. 
HEB.2.15	I'n delivre bann ki, akoz zot lafreyer lanmor, ti pe viv koman lesklav pandan tou zot lavi. 
HEB.2.16	Annefe, i pa'n vin pour ed bann lanz, me bann desandan Abrahanm. 
HEB.2.17	Pour sa rezon, ti neseser ki i vin an tou, parey son bann frer. Konmsa, i'n vin zot Gran-Pret ranpli avek bonte e fidel dan son servis devan Bondye, pour fer sir ki pese lepep i ganny pardonnen. 
HEB.2.18	Annefe, li menm i'n soufer, e i'n ganny tante. Alor, aprezan i kapab ed tou bann ki ganny tante.
HEB.3.1	Alor, mon bann frer ek ser ki sen e ki Bondye in apele! Fikse zot latansyon lo Zezi. I'n ganny anvoye koman zapot e Gran-Pret sa lafwa ki nou pe proklanmen. 
HEB.3.2	I ti fidel avek sa enn ki'n swazir li, parey Moiz ti fidel dan lakaz Bondye
HEB.3.3	Anfet, en dimoun ki konstri en lakaz, i touzour ganny plis loner ki sa lakaz li menm. Alor, laglwar ki Zezi i merite, i bokou pli gran ki laglwar Moiz. 
HEB.3.4	Annefe, tou lakaz i bezwen annan en konstrikter; e konstrikter tou keksoz, se Bondye. 
HEB.3.5	Moiz ti fidel dan lakaz Bondye koman en serviter, pour li vin en temwen konsernan sa ki pou ganny dir. 
HEB.3.6	Me koman son Garson, Kris i fidel dan lakaz Bondye. Sa lakaz se nou, si nou gard nou konfyans e reste solid dan sa ki nou pe espere.
HEB.3.7	Alor, parey Lespri-Sen i deklare:
HEB.3.7	Ozordi, si zot antann son lavwa,
HEB.3.8	pa andirsi zot leker,
HEB.3.8	parey zot ti fer, kan zot ti revolte,
HEB.3.8	parey sa zour kan zot ti teste mwan dan dezer.
HEB.3.9	Laba, zot zanset ti teste mwan;
HEB.3.9	zot ti war sa ki mon ti'n fer pandan 40 an.
HEB.3.10	Alor, mon ti pran lakoler avek sa pep.
HEB.3.10	Mon ti dir: Zot leker i touzour egare avek mwan.
HEB.3.10	Zot pa'n konpran mon semen.
HEB.3.11	Dan mon lakoler, mon ti fer sa serman:
HEB.3.11	Zot pa pou antre dan mon repo
HEB.3.12	Mon bann frer ek ser! Fer byen atansyon ki personn parmi zot pa posed en leker vreman move, ki refize krwar, ki tourn son ledo avek Bondye vivan. 
HEB.3.13	Okontrer, ankouraz kanmarad tou le zour, osi lontan ki i apel “ozordi” pour ki personn parmi zot, pa les li ganny tronpe par pese e andirsi son leker. 
HEB.3.14	Annefe, nou kolaborater Kris, si nou gard solidman ziska lafen, sa konfyans ki nou'n resevwar depi o konmansman.
HEB.3.15	Ensi, Lekritir i deklare:
HEB.3.15	Ozordi, si zot antann son lavwa,
HEB.3.15	pa andirsi zot leker,
HEB.3.15	parey zot ti fer kan zot ti revolte
HEB.3.16	Lekel sa bann ki ti tande e pourtan ti revolte kont li? Pa tou sa bann ki ti sorti Lezip anba direksyon Moiz?
HEB.3.17	Kont ki, eski Bondye ti pran lakoler pandan 40 an? Pa kont sa bann ki ti ofans li, ki ti tonbe e mor dan dezer?
HEB.3.18	Avek ki eski Bondye ti fer sa serman ki zot pa pou antre dan son repo, si pa avek sa bann ki ti revolte? 
HEB.3.19	Alor, nou war ki zot pa ti kapab antre dan son repo, akoz zot ti'n refize krwar.
HEB.4.1	Bondye in les nou sa promes konmkwa nou pou kapab antre dan son repo ki i'n prepare pour nou. Alor, annou fer byen atansyon ki personn parmi zot pa mank lokazyon antre dan sa repo.
HEB.4.2	Annefe, nou'n resevwar mesaz Bonn Nouvel parey zot, me sa mesaz ki zot in tande pa'n servi zot dan nanryen, akoz sa dimoun ki ti antann li pa ti resevwar li avek lafwa. 
HEB.4.3	Nou ki krwar, nou pou antre dan sa repo Bondye. I ti deklare:
HEB.4.3	Dan mon lakoler mon ti fer sa serman:
HEB.4.3	Zot pa pou antre dan sa pei
HEB.4.3	kot mon'n prepar en repo pour zot
HEB.4.3	I ti dir sa, menm si son travay ti'n fini depi ki i ti kre lemonn. 
HEB.4.4	Annefe, konsernan setyenm zour, Lekritir i deklare:
HEB.4.4	Setyenm zour, Bondye ti repoze apre tou son travay
HEB.4.5	I dir ankor lo sa menm size:
HEB.4.5	Zot pa pou antre dan mon repo
HEB.4.6	Annefe, bann ki ti premye pour resevwar sa Bonn Nouvel pa ti kapab antre dan sa repo, akoz zot dezobeisans. 
HEB.4.7	Alor, Bondye i fikse en nouvo zour ki apel: Ozordi. I ti dir sa plizyer lannen plitar par lentermedyer David, kot Lekritir i deklare:
HEB.4.7	Ozordi, si ou antann son lavwa,
HEB.4.7	pa andirsi ou leker
HEB.4.8	Annefe, si Zozye ti'n kondwir pep Izrael dan sa repo, Bondye pa ti ava'n koz plitar, lo en lot zour. 
HEB.4.9	Sa i vedir ki i annan ankor en repo pour pep Bondye. Sa i setyenm zour. 
HEB.4.10	Annefe, sa enn ki antre dan sa repo Bondye, i repoze avek son travay, parey Bondye ti repoze avek sa ki pour li. 
HEB.4.11	Alor, annou fer tou zefor posib pour antre dan sa repo, pour ki personn pa tonbe par dezobeisans, parey nou bann zanset.
HEB.4.12	Parol Bondye i vivan e pwisan. I pli koupe ki en lepe ki koup de kote. I kapab penetre ziska pli profon nou leker, ziska zwentir ek lanmwel lezo. I kapab ziz tou dezir ek sekre leker imen. 
HEB.4.13	Napa nanryen dan kreasyon ki kapab reste kasyet devan Bondye. Kreasyon antye i ekspoze devan lizye sa enn avek ki nou bezwen rann kont.
HEB.4.14	Alor, pandan ki nou annan en Gran-Pret siprenm, Zezi, Garson Bondye ki'n travers lesyel, annou tenir byen for lafwa ki nou proklanmen. 
HEB.4.15	Annefe, nou Gran-Pret i enn ki kapab soufer avek nou dan nou febles. I sa enn ki'n ganny tante dan tou keksoz, parey nou, me san komet okenn pese. 
HEB.4.16	Alor, annou apros avek konfyans devan tronn lagras Bondye, pour ki nou ganny pardonnen e trouv lagras pour ed nou dan bon moman.
HEB.5.1	Tou Gran-Pret i ganny swazir parmi bann zonm. I ganny etabli pour li servi Bondye dan zot faver. I prezant lofrann ek sakrifis pour bann pese.
HEB.5.2	Gran-Pret i ranpli avek febles. Alor, i kapab azir avek konpasyon anver sa bann ki dan linyorans e bann ki komet bann fot. 
HEB.5.3	Akoz li menm i feb, i bezwen ofer bann sakrifis, pa zis pour pese lepep, me osi pour son prop pese. 
HEB.5.4	Personn pa kapab fer son lekor sa loner pour vin en Gran-Pret. I ganny apele par Bondye, parey Aaron li menm ti ganny apele.
HEB.5.5	Demenm, pa Kris ki ti deside par li menm pour pran sa loner pour vin Gran-Pret. Me i ti ganny apwente par Bondye ki ti deklare avek li:
HEB.5.5	Ou mon Garson,
HEB.5.5	Ozordi mon'n vin ou Papa
HEB.5.6	I ti deklare ankor dan Lekritir:
HEB.5.6	Ou pret pour touzour dapre lord Melkisedek
HEB.5.7	Pandan son lavi lo later, Zezi ti priye e sipliy Bondye avek bann leokri ek bann larm. I ti priy sa enn ki ti kapab sov li dan lanmor. Bondye ti egzos li akoz son lobeisans. 
HEB.5.8	Menm si i ti Garson Bondye, par tou sa ki i ti soufer, i ti aprann lobeisans. 
HEB.5.9	Apre ki i ti'n ariv ziska laperfeksyon, i ti vin sours delivrans eternel pour tou bann ki obei li. 
HEB.5.10	Annefe, Bondye in deklar li Gran-Pret pour touzour dapre lord Melkisedek.
HEB.5.11	Nou annan bokou pour dir lo sa size. Me i difisil pour eksplike akoz zot bezwen bokou letan pour konpran. 
HEB.5.12	Depi tou sa letan, zot ti'n devre vin bann profeser. Me zot ankor bezwen ganny ansennyen bann prensip elemanter lo mesaz Bondye. Zot ankor pe bezwen dile olye nouritir solid. 
HEB.5.13	Annefe, sa enn ki ankor pe nouri avek dile, i ankor en zanfan; i napa leksperyans konsernan sa ki byen ek sa ki mal. 
HEB.5.14	Me nouritir solid i pour bann adilt ki, avek leksperyans, zot konn disernen ant sa ki byen ek sa ki mal.
HEB.6.1	Alor, annou les deryer nou sa lansennyman elemanter lo Kris; annou avanse pour ariv lo en nivo matirite. I pa neseser ki nou poz fondasyon sa mesaz, setadir: Nesesite pour aret fer bann move aksyon, e krwar dan Bondye, 
HEB.6.2	ensi ki lansennyman lo bann batenm, seremoni lenpozisyon lanmen, rezireksyon bann mor ek zizman definitif. 
HEB.6.3	Si Bondye i permet nou, nou pou fer tousala.
HEB.6.4	Ki pou arive avek sa bann ki'n retonm dan zot vye mannyer viv? Zot in deza ganny eklere par lalimyer Bondye. Zot i'n gout bann don ki sorti dan lesyel; zot in ganny par dan don Lespri-Sen. 
HEB.6.5	Zot in dekouver ki mannyer Parol Bondye i bon e zot in fer leksperyans bann pwisans lemonn fitir. 
HEB.6.6	Pourtan, zot in retonm dan zot vye mannyer viv. I enposib fer zot sanz zot lavi ankor en fwa. Annefe, zot pe krisifye Garson Bondye e zot pe dezonor li piblikman.
HEB.6.7	Kan later i abzorb lapli ki tonm souvan, i prodwi bann plant ki itil pour en kiltivater. Bondye i beni sa later. 
HEB.6.8	Me si i prodwi zis zarbis pikan ek move zerb, sa later pa vo nanryen. I pou ganny modi par Bondye a ganny detri par dife.
HEB.6.9	Mon bann zanmi! Menm si nou koz konmsa, nou sir ki zot lo sa bon semen ki donn ladelivrans. 
HEB.6.10	Bondye pa enzis. I pa pou oubliy travay ki zot in fer, ni lanmour ki zot in montre pour li par servis ki zot in rann e pe kontinyen rann anver lezot kretyen. 
HEB.6.11	Me nou oule ki sakenn parmi zot i reste aktif ziska lafen, pour fer sir ki zot lesperans i realize. 
HEB.6.12	Alor, pa fer pares, me swiv legzanp bann ki krwar e ki persevere pour zot erit bann promes Bondye.
HEB.6.13	Kan Bondye ti fer son promes avek Abrahanm, ti napa personn pli gran ki li, par ki i pou fer son serman. 
HEB.6.14	Alor i ti deklare: Mon pou beni ou e donn ou en kantite desandan. 
HEB.6.15	Ensi, apre ki i ti'n esper avek pasyans, Abrahanm ti resevwar sa ki Bondye ti'n promet li.
HEB.6.16	Kan en dimoun i fer en serman, i fer li par enn ki pli gran ki li. Sa serman i konfirm tou sa ki i'n dir, e fer arete tou largiman. 
HEB.6.17	Ensi, Bondye ti oule fer sir ki sa bann ki devre benefisye son promes, zot konpran klerman ki i pa pou zanmen retourn lo son desizyon. Alor, i ti konfirm sa promes par en serman. 
HEB.6.18	Donk, sa de aksyon pa kapab zanmen sanze: Bondye pa kapab manti. Alor, nou ki'n kit tou, nou'n trouv dan li sa lasirans ek en gran lankourazman pour sezi sa lesperans ki i'n propoz nou. 
HEB.6.19	Sa lesperans i pour nou koman en lank pour nou lavi. I sir e solid. I travers rido Tanp ki dan lesyel ziska dan sanktyer. 
HEB.6.20	Lanmenm la kot Zezi in antre avan nou e pour nou. Annefe, i'n ganny etabli koman Gran-Pret pour touzour dapre lord Melkisedek.
HEB.7.1	Sa Melkisedek, ti lerwa Salenm, pret Bondye Treo. I ti al zwenn Abrahanm ki ti sorti lager kont bann lerwa lo ki i ti'n ganny laviktwar e i ti beni li. 
HEB.7.2	Abrahanm ti donn li en dizyenm lo tou bann depouy lager. Sa non Melkisedek, i vedir: Lerwa lazistis. I osi lerwa Salenm
HEB.7.3	Personn pa konn ni son papa, ni son manman, ni son zanset; e son lavi napa ni konmansman, ni lafen. Parey Garson Bondye, i reste pret pour touzour.
HEB.7.4	Remarke koman sa personnaz i enportan! Patriars Abrahanm ti donn li ladim lo tou sa ki i ti'n kaptire. 
HEB.7.5	Bann desandan Levi, ki ti vin pret dapre lalwa, zot annan drwa pran ladim pep Izrael, savedir avek zot bann prop frer, ki pourtan ti osi desandan Abrahanm. 
HEB.7.6	Melkisedek pa ti sorti dan desandan Levi, pourtan i ti resevwar ladim avek Abrahanm. Melkisedek ti beni sa enn ki ti'n resevwar promes Bondye.
HEB.7.7	Nou napa okenn dout ki sa enn ki beni i siperyer ki sa enn ki ganny beni. 
HEB.7.8	Dan sa ka, ladim i ganny resevwar par bann zonm mortel; me dan ka Melkisedek, par enn ki'n ganny ateste ki i touzour vivan.
HEB.7.9	Anfen, nou kapab dir ki Levi li menm, malgre ki i ti annan drwa resevwar ladim, ti pey ladim atraver Abrahanm, 
HEB.7.10	akoz i ti ankor dan lekor son zanset Abrahanm, kan rankont avek Melkisedek ti ganny fer.
HEB.7.11	Dapre Lalwa pep Izrael, bann pret i devre ganny swazir parmi bann garson tribi Levi. Zot ti pret dapre lord Aaron. Me zot saserdos pa ti parfe, sinon, akfer annan en lot pret dapre lord Melkisedek? Sa pa ti pou neseser.
HEB.7.12	Me si i annan en sanzman dan saserdos, i osi neseser ki i annan en sanzman dan lalwa saserdos. 
HEB.7.13	Sa enn anver ki sa bann parol i aplike, i sorti dan en tribi kot personn pa'n deza servi devan lotel. 
HEB.7.14	Nou tou nou konnen ki nou Senyer ti sorti dan tribi Zida, e Moiz pa'n mansyonn nanryen lo sa tribi kan i ti koz lo bann pret.
HEB.7.15	Sa i vin pli kler ankor kan en lot pret parey Melkisedek i aparet. 
HEB.7.16	Sa pret pa'n ganny etabli dapre bann regleman an relasyon avek desandans imen. In vin pret par pwisans en lavi ki eternel. 
HEB.7.17	Annefe, la sa ki Lekritir i deklare lo li:
HEB.7.17	Ou en pret pour touzour dapre lord Melkisedek
HEB.7.18	Sa i fer ki en vye regleman i'n ganny met de kote. Akoz i pa parfe, i'n vin initil. 
HEB.7.19	Annefe, Lalwa Moiz pa ti kapab rann nanryen parfe. Aprezan, nou'n ganny en lesperans meyer ki permet nou apros kot Bondye.
HEB.7.20	An plis, i annan en serman. Lezot ti vin pret san en tel serman. 
HEB.7.21	Me Zezi ti ganny etabli pret par serman kan Bondye ti deklare:
HEB.7.21	Senyer in fer sa serman,
HEB.7.21	e i pa pou zanmen sanz son lide:
HEB.7.21	Ou pret pour touzour
HEB.7.22	Donk, par sa parol, Zezi i garanti nou en meyer lalyans.
HEB.7.23	I annan ankor en lot diferans: In egziste en kantite pret, akoz lanmor ti anpes zot kontinyen reste pret pour touzour. 
HEB.7.24	Me akoz Zezi i vivan pour leternite, son saserdos osi i pour touzour. 
HEB.7.25	Pour sa rezon ki i kapab sov pour leternite, dimoun ki apros kot Bondye atraver li, akoz i touzour vivan pour pled dan zot faver.
HEB.7.26	Zezi i sa Gran-Pret ki nou ti bezwen: I sen, inosan, san pese, separe avek tou bann peser e plase pli o ki lesyel. 
HEB.7.27	I pa bezwen ofer sakrifis tou le zour, parey lezot Gran-Pret, dabor pour son prop pese, answit pour pese lepep. I'n ofer son lekor an sakrifis en sel fwa pour tou. 
HEB.7.28	Annefe, Lalwa Moiz ti etabli koman Gran-Pret, bann zonm ki pa ti parfe. Me parol serman ki'n vin apre lalwa, i etabli en Garson ki'n vin parfe pour leternite.
HEB.8.1	Aprezan, la pwen pli enportan lo sa ki nou pe dir: Nou annan en tel Gran-Pret, enn ki'n asiz lo kote drwat tronn Bondye Toupwisan dan lesyel
HEB.8.2	I servi koman Gran-Pret dan sanktyer e vre latant ki'n ganny etabli non pa par zonm, me par Senyer.
HEB.8.3	Annefe, tou Gran-Pret i ganny etabli pour prezant bann lofrann ek bann sakrifis. Alor, i neseser ki li osi, i annan keksoz pour ofer. 
HEB.8.4	Si i ti lo later, i pa ti pou menm en pret, akoz lo later, i annan lezot pret ki prezant bann lofrann dapre Lalwa Moiz. 
HEB.8.5	Sa bann pret, fonksyon ki zot pe egzerse, i zis en kopi, en lonbraz sanktyer ki dan lesyel, akoz kan Moiz ti pe etabli sa latant, Bondye ti donn li sa lord:
HEB.8.5	Ou ava fer tou parey sa model
HEB.8.5	ki ou'n ganny montre lo montanny
HEB.8.6	An realite, Kris in ganny etabli dan en servis bokou pli siperyer ki pour lezot pret. Annefe, i lentermedyer dan en meyer lalyans, akoz i'n ganny fonde lo bann pli gran promes. 
HEB.8.7	Annefe, si sa premye lalyans
HEB.8.8	Me Bondye ti trouv defo avek son pep kan i ti deklare:
HEB.8.8	Sa bann zour pe vini, Senyer i deklare,
HEB.8.8	kan mon pou etabli en nouvo lalyans
HEB.8.8	avek pep Izrael e avek pep Zida.
HEB.8.9	I pa pou parey sa lalyans ki mon ti fer avek zot zanset,
HEB.8.9	sa zour ki mon ti pran zot par lanmen,
HEB.8.9	e fer zot sorti dan pei Lezip.
HEB.8.9	Akoz zot pa ti fidel anver mon lalyans,
HEB.8.9	mon pa ti pran ka avek zot, Senyer i deklare.
HEB.8.10	Aprezan, la lalyans
HEB.8.10	ki mon pou fer avek pep Izrael:
HEB.8.10	Apre sa bann zour, Senyer ti deklare,
HEB.8.10	Mon pou met mon bann lalwa dan zot lespri.
HEB.8.10	Mon pou ekri li dan zot leker,
HEB.8.10	mon pou vin zot Bondye,
HEB.8.10	e zot ava vin mon pep.
HEB.8.11	Personn pa pou ansenny kanmarad.
HEB.8.11	Personn pa pou ansenny son frer an dizan:
HEB.8.11	Konn Senyer.
HEB.8.11	Annefe, zot tou, zot pou konn mwan,
HEB.8.11	depi pli pti ziska pli gran.
HEB.8.12	Annefe, mon pou pardonn zot, zot bann fot.
HEB.8.12	Mon pa pou mazin ankor zot bann pese
HEB.8.13	Kan Bondye ti koz lo en nouvo lalyans, i ti fer sa enn premye vin ansyen. Alor, sa enn ki ansyen e ki'n vyeyi, i pre pou disparet.
HEB.9.1	Sa premye lalyans ti annan son bann regleman konsernan ladorasyon ek en sanktyer ki lo later. 
HEB.9.2	En latant ti ganny enstale. Dan son premye parti, latant eksteryer ki ti apel landrwa Sen, ti annan portlanp, latab ek dipen pour lofrann.
HEB.9.3	Deryer dezyenm rido ti annan en latant ki ti apel Lasal Tre Sen
HEB.9.4	La, ti annan lotel annor kot ti bril lansan, ek Kof lalyans ki ti kouver antye avek lor. Ladan, ti annan en resipyan annor kot ti annan lamann, baton Aaron ki ti'n fleri, ek sa de plak ros kot lalyans in grave.
HEB.9.5	Lo kouvertir Kof Lalyans, ti annan de Seriben dan zot laglwar. Avek lonbraz zot lezel, zot ti kouver Kof. Me la pa ler pour antre dan detay.
HEB.9.6	Kan tou ti'n ganny enstale, tou le zour, bann pret ti antre dan premye parti latant pour akonplir zot servis. 
HEB.9.7	Me zis Gran-Pret ki ti penetre dan dezyenm parti e zis en fwa par an. I ti bezwen antre avek disan ki i ti dabor ofer devan Bondye pour pardon son pese, answit pour pardon pese lepep. 
HEB.9.8	Par la, Lespri-Sen ti montre ki semen pour antre dan sanktyer, pa ti lib, osi lontan ki sa premye sanktyer ti ankor la. 
HEB.9.9	Sa ti en senbol ki reprezant letan prezan: Savedir ki bann lofrann ek sakrifis zannimo pa ti kapab rann parfe leker sa adorater. 
HEB.9.10	Sa bann rityel ti konsern zis manze, bwar ek seremoni pirifikasyon, ki ti valab an atandan ki tou ava ganny renouvle.
HEB.9.11	Me Kris in vini koman Gran-Pret bann bon keksoz ki'n arive. I'n penetre dan en latant ki meyer e pli parfe, ki pa'n fer par zonm e ki pa form parti sa kreasyon. 
HEB.9.12	I'n antre en fwa pour tou dan sanktyer, non pa avek disan bouk ek toro, me avek son prop disan, pour fer nou ganny delivre pour touzour. 
HEB.9.13	Disan bouk ek toro, lasann en zenis brile ki ti ganny fannen lo bann dimoun enpir, ti pirifye zot. 
HEB.9.14	Si i konmsa, eski disan Kris pa pou annan plis lefe? Par Lespri ki eternel, in ofer li menm avek Bondye, koman en sakrifis parfe. Alor, son disan ava pirifye nou konsyans kont bann move aksyon, pour nou kapab servi Bondye ki vivan.
HEB.9.15	Pour sa rezon, Kris i medyater en nouvo lalyans, pour ki sa bann ki'n ganny apele, ava kapab resevwar leritaz eternel ki'n ganny promet. Par son lanmor, ras imen in ganny pardonnen zot fot ki zot ti komet kan zot ti anba premye lalyans. Alor, sa bann ki Bondye ti'n apele, ti kapab resevwar leritaz eternel ki ti'n ganny promet e ki ankor egziste.
HEB.9.16	La kot i annan en testaman, laprev lanmor sa enn ki'n fer sa testaman i neseser. 
HEB.9.17	Annefe, en testaman i pa valab osi lontan ki sa dimoun ki'n fer li, i ankor vivan. 
HEB.9.18	Pour sa rezon, menm premye lalyans pa ti vin anfors san versman disan.
HEB.9.19	Annefe, Moiz ti proklanm tou komannman Bondye devan lasanble pep Izrael, dapre Lalwa. Apre, i ti pran disan bann toro, bann bouk ek delo. Avek lalenn rouz ek en brans izop, i ti asperz lo liv Lalwa e lo pep antye. 
HEB.9.20	I ti dir: Sa i disan lalyans ki Bondye in ordonnen pour zot respekte.
HEB.9.21	Apre sa, dan menm fason, Moiz ti asperz disan lo latant ek tou bann lobze ki servi pour ladorasyon. 
HEB.9.22	Annefe, dapre Lalwa, preski tou keksoz i ganny pirifye avek disan, e san versman disan, napa pardon pese.
HEB.9.23	I ti neseser, ki sa bann model ki reprezant realite dan lesyel, i ganny pirifye dan sa fason. Me sa bann realite dan lesyel, ti bezwen en meyer sakrifis. 
HEB.9.24	Annefe, Kris pa'n antre dan kopi en sanktyer ki'n fer par zonm, me i'n antre dan lesyel menm, pour prezant li menm devan Bondye pour nou. 
HEB.9.25	I pa'n antre pour ofer li plizyer fwa, parey Gran-Pret ti antre dan Lasal Tre Sen toulezan avek disan ki pa son prop disan. 
HEB.9.26	Otreman, i ti ava bezwen soufer plizyer fwa depi kreasyon lemonn. An realite, i'n aparet en fwa pour tou, la dan lafen letan, pour abolir pese, par ofer son prop lekor an sakrifis.
HEB.9.27	Tou dimoun in destinen pour mor en sel fwa, e apre ganny zize par Bondye. 
HEB.9.28	De menm, Kris i'n ofer son lekor en sel fwa pour detri pese en kantite dimoun: I pou aparet en dezyenm fwa, pa pour detri pese, me pour sov bann ki pe esper li.
HEB.10.1	Annefe, Lalwa Moiz pa reprezant egzakteman bann realite. I zis en reprezantasyon bann realite ki pou ganny manifeste plitar. I pa pou zanmen kapab, par sa bann sakrifis ki reste parey toulezan, rann parfe bann dimoun ki apros devan Bondye. 
HEB.10.2	Si dimoun ki ofer en tel kilt anver Bondye, ti'n ganny pirifye en fwa pour tou, pour zot pese, zot pa ti pou kontinyen santi zot koupab. Pa ti pou bezwen ofer sakrifis ankor. 
HEB.10.3	An realite, sa bann sakrifis i rapel dimoun zot pese lannen apre lannen, 
HEB.10.4	akoz i enposib fer disparet pese par disan toro ek bouk.
HEB.10.5	Se pour sa rezon, kan Kris ti pe vin dan lemonn, i ti dir Bondye:
HEB.10.5	Ou pa oule ni sakrifis, ni lofrann,
HEB.10.5	me ou'n prepar en lekor pour mwan.
HEB.10.6	Ou pa aksepte ni zannimo brile lo lotel,
HEB.10.6	ni sakrifis pour pardon pese.
HEB.10.7	Alor, mon ti dir:
HEB.10.7	Mon Bondye! La mon la.
HEB.10.7	Parey i'n ekri lo mon size dan Lekritir,
HEB.10.7	Mon vin fer ou lavolonte
HEB.10.8	Dabor Zezi ti deklare:
HEB.10.8	Ou pa'n oule e ou pa'n aksepte
HEB.10.8	ni sakrifis, ni lofrann,
HEB.10.8	ni zannimo brile lo lotel,
HEB.10.8	ni sakrifis pour pardon pese.
HEB.10.8	Pourtan, sa i bann lofrann ki Lalwa Moiz i ordonnen.
HEB.10.9	Answit i ti azoute:
HEB.10.9	La mon pe vini pour fer ou lavolonte.
HEB.10.9	Donk, i aboli bann ansyen sakrifis ki i ranplas par sa enn ki pour li. 
HEB.10.10	Zezi-Kri in fer lavolonte Bondye. I'n ofer li menm en fwa pour tou. Konmsa ki nou pese in ganny pardonnen.
HEB.10.11	Tou pret i ranpli son servis tou le zour. Toultan, i prezant menm sakrifis ki pa zanmen kapab fer disparet pese. 
HEB.10.12	Kris, par kont, apre ki i'n ofer en sel sakrifis pour pardon tou pese en fwa pour tou, in asiz lo kote drwat Bondye pour touzour. 
HEB.10.13	Aprezan, i pe espere ki Bondye i soumet son bann lennmi anba son lipye. 
HEB.10.14	Ensi, par en sel lofrann, in rann parfe pour touzour, tou dimoun ki'n ganny pirifye.
HEB.10.15	Lespri-Sen osi i ateste sa pour nou, apre ki i ti deklare:
HEB.10.16	Sa i lalyans ki mon pou fer avek zot
HEB.10.16	apre sa bann zour, Senyer i deklare:
HEB.10.16	Mon pou met mon bann lalwa dan zot leker,
HEB.10.16	e mon pou ekri zot dan zot lespri.
HEB.10.17	I ti azoute:
HEB.10.17	Mon pa pou rapel ankor zot pese
HEB.10.17	ek bann fot ki zot in komet
HEB.10.18	Alor, kan pese in ganny pardonnen, lofrann pour pardon pese pa neseser.
HEB.10.19	Mon bann frer! Dezormen, nou annan konfyans ki, par disan Zezi ki'n ganny verse, nou ava kapab antre libreman dan sanktyer. 
HEB.10.20	I'n ouver pour nou en nouvo semen vivan atraver rido, setadir par son prop lekor. 
HEB.10.21	Nou annan aprezan, en Gran-Pret ki'n pran ansarz lakaz Bondye. 
HEB.10.22	Alor, annou apros ver Bondye avek en leker senser, ranpli avek konfyans, avek en leker pirifye avek tou sa ki donn en move konsyans e en lekor lave avek en delo pir.
HEB.10.23	Annou tenir ferm nou lesperans, akoz sa enn ki'n fer sa promes i fidel. 
HEB.10.24	Annou rode koman nou pou kapab ankouraz kanmarad pour annan lanmour e fer sa ki byen. 
HEB.10.25	Annou pa abandonn nou lasanble parey serten parmi zot i abitye fer, me ankouraz kanmarad, sirtou la ki sa Zour Senyer pe aprose.
HEB.10.26	Si nou kontinyen fer pese volonterman, apre ki nou'n konn laverite, pou nepli annan sakrifis ki kapab fer disparet nou pese. 
HEB.10.27	I reste zis pour espere dan lafreyer, Zizman Bondye ek sa dife feros ki pou devor tou son bann lennmi.
HEB.10.28	Kan en dimoun i dezobei Lalwa Moiz, i ganny touye san pitye, apre ki i'n ganny trouve koupab lo levidans de, oubyen trwa temwen. 
HEB.10.29	Alor, mazinen ki pou arive, avek sa enn ki mepriz Garson Bondye, ki konsider disan lalyans Bondye ki'n pirifye li, koman en keksoz san valer, e ki ensilte Lespri ki donn lagras! Pinisyon ki i merite pou sertennman pli sever. 
HEB.10.30	Annefe, nou konn sa enn ki ti deklare:
HEB.10.30	Mwan ki pou fer vanzans,
HEB.10.30	mwan ki pou donn lapey an retour.
HEB.10.30	I'n osi dir:
HEB.10.30	Senyer pou ziz son pep.
HEB.10.31	I terib pour tonm dan lanmen Bondye ki vivan.
HEB.10.32	Rapel zot sa ki ti arive avek zot apre ki zot ti'n resevwar lalimyer Bondye: Zot in bokou soufer e zot in bezwen siport en gro konba. 
HEB.10.33	Parfwa, zot ti ganny ensilte e maltrete piblikman. Parfwa, zot ti solider avek bann ki ti pe ganny maltrete. 
HEB.10.34	Zot ti annan konpasyon pour bann prizonnyen; kan zot byen ti ganny sezi, zot ti aksepte sa avek lazwa, akoz zot ti konnen ki zot ti posed bann byen bokou meyer ki dire touzour.
HEB.10.35	Alor, pa perdi konfyans e zot ava ganny en gran rekonpans. 
HEB.10.36	Zot bezwen persevere pour akonpli lavolonte Bondye e resevwar sa ki i'n promet zot. 
HEB.10.37	Parey Lekritir i deklare:
HEB.10.37	Ankor en pti pe letan, en pti pe menm,
HEB.10.37	sa enn ki pe vini pou arive, i pa pou tarde.
HEB.10.38	Me sa enn ki zis, pou viv par lafwa.
HEB.10.38	Mon pa pran plezir avek sa enn
HEB.10.38	ki retourn annaryer
HEB.10.39	Nou, nou pa parmi sa bann dimoun ki retourn annaryer e ki ganny detri. Okontrer, nou parmi bann ki annan lafwa e ki pou ganny sove.
HEB.11.1	Lafwa i larealite sa ki nou pe espere, sertitid dan keksoz ki nou pa war. 
HEB.11.2	Akoz zot lafwa, ki nou bann zanset ti resevwar en bon temwannyaz.
HEB.11.3	Par lafwa, nou konpran ki liniver ti ganny kree par Parol Bondye. Pour sa rezon, sa ki nou war la, in ganny fer avek sa ki nou pa war.
HEB.11.4	Par lafwa, Abel ti ofer en meyer sakrifis ki sakrifis Kaen. Akoz lafwa Abel, Bondye ti deklar li zis. Pour sa rezon, i ti aprouv son lofrann. Par son lafwa, Abel pe kontinyen koze menm si i'n mor.
HEB.11.5	Par lafwa, Henok ti ganny anleve pour li pa pas par lanmor. Personn pa ti revwar li, akoz Bondye ti'n pran li. Avan sa, i ti'n ganny rekonnet koman enn ki ti fer plezir Bondye.
HEB.11.6	San lafwa, personn pa kapab fer plezir Bondye. Annefe, sa enn ki apros kot Bondye i devre krwar ki Bondye i egziste e ki i rekonpans tou dimoun ki rod li.
HEB.11.7	Par lafwa, Noe ti ekout bann lavertisman ki Bondye ti donn li konsernan keksoz ki ziska prezan personn pa ti'n ankor war. Noe ti obei e konstri en bato pour sov son fanmir. Konmsa, i ti kondann lemonn, e gras a son lafwa, Bondye ti rekonnet li koman en zonm zis.
HEB.11.8	Par lafwa, Abrahanm ti obei, kan Bondye ti apel li: I ti al dan en pei ki i ti pou resevwar koman son posesyon. I ti kit son prop pei san konnen kote i ti pe ale. 
HEB.11.9	Par lafwa, i ti reste koman en etranze dan sa pei ki i ti'n ganny promet. I ti reste anba latant avek Izaak ek Zakob, bann zeritye menm promes. 
HEB.11.10	Annefe, Abrahanm ti pe esper sa lavil ki annan fondasyon solid, sa enn ki Bondye i li menm arsitek e konstrikter.
HEB.11.11	Par lafwa, Sara osi, menm si i ti byen aze, ti ganny pouvwar fer zanfan, akoz i ti krwar ki Bondye ki'n fer sa promes, pou osi realiz li. 
HEB.11.12	Pour sa rezon, par zis en zonm, menm si i ti pre pour mor, Bondye in fer sorti en kantite desandans parey zetwal dan lesyel e parey gren disab lo bor lanmer.
HEB.11.13	Zot tou, zot in mor dan lafwa, san ki zot ti'n resevwar sa ki zot ti'n ganny promet. Me zot in war li dan lwen e zot in rezoui. Zot ti deklare ki zot ti bann etranze e bann egzile lo later. 
HEB.11.14	Sa bann ki ti koz konmsa, ti montre klerman ki zot ti pe rod en patri. 
HEB.11.15	Si zot ti'n kontinyen mazin sa pei ki zot ti'n kite, zot ti ava'n ganny letan retourn laba. 
HEB.11.16	An realite, zot ti pe esper enn pli meyer, setadir, lesyel menm. Pour sa rezon, Bondye pa onte pour ganny apele zot Bondye, akoz i'n prepar en lavil pour zot.
HEB.11.17	Par lafwa, kan Bondye ti teste li, Abrahanm ti ofer Izaak an sakrifis. I ti pare pour ofer son sel garson an sakrifis, alor ki i ti'n resevwar en promes. 
HEB.11.18	Pourtan, i ti'n ganny dir: Se par Izaak ki ou pou ganny en desandans.
HEB.11.19	I ti mazinen dan li menm ki Bondye i menm annan sa pouvwar pour resisit en dimoun ki'n mor. Pour sa rezon, Abrahanm ti reganny son garson. Sa levennman i annan en valer senbolik.
HEB.11.20	Par lafwa, Izaak ti donn Zakob ek Ezai en benediksyon ki ti konsern zot lavenir.
HEB.11.21	Par lafwa, zis avan i mor, Zakob ti beni sak garson Zozef. I ti apiy lo son baton e ador Bondye.
HEB.11.22	Par lafwa, ver lafen son lavi, Zozef ti anonse ki bann Izraelit pou kit Lezip. I ti dir ki fodre fer avek son lezo.
HEB.11.23	Par lafwa, bann paran Moiz ti kasyet li pandan trwa mwan apre son nesans. Zot ti war ki i ti en zoli zanfan e zot pa ti per dezobei lord lerwa.
HEB.11.24	Par lafwa, kan i ti'n gran, Moiz, ti refize ganny apele garson fiy Faraon. 
HEB.11.25	I ti prefere ganny maltrete ansanm avek pep Bondye, plito ki zouir plezir pese pandan en pti pe letan. 
HEB.11.26	I ti aksepte ganny meprize parey Kris, ki i ti konsider koman en larises pli gran valer ki bann trezor Lezip. Annefe, son regar ti fikse lo rekonpans fitir.
HEB.11.27	Par lafwa, Moiz ti kit Lezip, san ki i ti per lakoler lerwa. I ti persevere konmsi i ti pe war sa enn ki envizib. 
HEB.11.28	Par lafwa, i ti selebre Pak e donn lord pour asperz disan lo laport bann lakaz, pour ki lanz ki donn lanmor, pa touy bann premye ne parmi pep Izrael.
HEB.11.29	Par lafwa, pep Izrael ti travers lanmer Rouz konmsi ti later sek. Me kan bann Ezipsyen ti esey fer parey, zot tou, zot ti noye.
HEB.11.30	Par lafwa, miray Zeriko ti tonbe, apre ki pep Izrael ti'n fer letour pandan set zour.
HEB.11.31	Par lafwa, Rahab, sa prostitye, pa ti ganny detri avek bann lennmi Bondye, akoz i ti'n byen akeyir bann espyon.
HEB.11.32	Ki mon devre dir ankor? Napa ase letan pour mwan koz lo Zedeon, Barak, Sanmson, Zefte, David, Samyel, ek bann profet.
HEB.11.33	Par lafwa, zot ti ganny laviktwar lo bann rwayonm; zot ti etabli lazistis e ganny sa ki Bondye ti'n promet: I ti ferm lagel bann lyon, 
HEB.11.34	tenny dife vyolan, evite ganny masakre par lepe. Menm si zot ti feb, zot ti repran lafors. Zot ti vayan dan konba e bat bann larme etranze.
HEB.11.35	Par lafwa, bann fanm ti resevwar vivan, zot fanmir ki ti'n mor. Lezot ti ganny tortire ziska lanmor. Zot ti refize ganny delivre pour zot kapab resisite pour en lavi meyer. 
HEB.11.36	Lezot ankor, ti siport bann mokri, ganny fwete. Serten ti ganny ansennen e met dan prizon. 
HEB.11.37	Serten ti ganny touye akoud ros; lezot ti ganny sye an de, oubyen ganny masakre par lepe. Zot ti eran, sorti dan en landrwa pour al dan en lot, kouver zis avek en lapo mouton oubyen lapo kabri, pov, persekite, e maltrete. 
HEB.11.38	Lemonn ti napa okenn valer pour zot. Zot ti eran dan dezer e dan montanny. Zot ti viv dan kavern ros, e bann trou dan later.
HEB.11.39	Tou sa bann dimoun in ganny rekonnet par Bondye akoz zot lafwa. Pourtan, zot pa'n resevwar sa ki zot ti'n ganny promet. 
HEB.11.40	Annefe, Bondye ti annan en meyer plan pour nou, pour ki zot ariv dan perfeksyon ansanm avek nou.
HEB.12.1	Nou osi, nou'n ganny antoure par en tel gran lafoul temwen. Annou debaras nou avek tou fardo ki ralanti nou lamars, partikilyerman avek tou pese ki anserkle nou si fasilman. Annou, avek determinasyon, fer sa lakours ki nou'n ganny propoze. 
HEB.12.2	Annou gard nou regar fikse lo Zezi ki lorizin nou lafwa, ki anmenn li ziska perfeksyon. Olye lazwa ki i ti merite, i'n aksepte lanmor lo lakrwa, san okenn laont. Aprezan i'n asiz lo kote drwat tronn Bondye.
HEB.12.3	Mazin en pe ki mannyer i'n siport otan lopozisyon delapar bann peser. Pa les ou ganny dekouraze, ni dezespere. 
HEB.12.4	Annefe, dan zot konba kont pese, zot pa'n ankor deza lite ziska versman disan. 
HEB.12.5	Pa oubliy sa bann parol lankourazman ki Bondye i adres zot koman son bann garson:
HEB.12.5	Mon garson! Pa per koreksyon Senyer.
HEB.12.5	Pa dekouraze kan i repros ou.
HEB.12.6	Annefe, Senyer i koriz bann ki i kontan.
HEB.12.6	I pini tou zanfan ki i rekonnet koman son garson
HEB.12.7	Siport ou soufrans koman en koreksyon. Bondye pe tret zot koman son bann garson. Lekel sa garson ki son papa pa korize? 
HEB.12.8	Si zot pa ganny korize parey tou zanfan, alor, zot pa bann vre zanfan, me bann zanfan ilezitim. 
HEB.12.9	Pa oubliye ki sakenn nou, nou ti annan en papa lo sa later; i'n koriz nou e nou'n annan respe pour li. Sa i donn nou plis rezon pour nou soumet nou avek nou Papa ki dan lesyel pour nou resevwar lavi.
HEB.12.10	Nou bann zanset ti koriz nou pour en pti pe letan, dapre mannyer ki zot ti war bon. Me Bondye, i koriz nou pour nou prop byen, pour ki nou partisip dan son sentete.
HEB.12.11	O konmansman, tou koreksyon pa sanble donn lazwa, me latristes. Me plitar, pour tou bann ki ganny disiplinen, i prodwi lape ek lazistis.
HEB.12.12	Pour sa rezon, lev zot lanmen fatige e fortifye zot zenou ki pe tranble. 
HEB.12.13	Fer bann santye byen drwat pour zot lipye, pour ki sa enn ki bwete pa deranz son lipye, me plito ki i geri.
HEB.12.14	Fer tou zefor posib pour rod lape avek tou dimoun. Viv en lavi sen, sankwa personn pa pou war Senyer. 
HEB.12.15	Fer atansyon ki personn pa mepriz lagras Bondye. Pa les okenn rasin anmer pouse e koz problenm ki afekte kominote.
HEB.12.16	Fer atansyon ki personn pa anmenn en lavi imoral. Pa mank respe pour sa ki sakre, parey Ezai ki, pour en sel repa, ti vann son drwa koman lene garson. 
HEB.12.17	Zot konnen ki plitar i ti oule resevwar benediksyon son papa, me i ti ganny rezete. I pa ti trouv okenn fason repanti, menm si i ti rod sa benediksyon avek larm.
HEB.12.18	Zot pa ti apros keksoz ki zot ti kapab touse kan zot ti al ver montanny Sinai avek en dife feros, fernwanr, teneb, loraz. 
HEB.12.19	Zot pa ti antann son en tronpet ek tapaz en lavwa. Kan bann Izraelit ti antann sa lavwa, zot ti dir pa koz avek zot ankor. 
HEB.12.20	Annefe, zot pa ti kapab siporte antann sa lord:
HEB.12.20	Menm si en zannimo i tous sa montanny,
HEB.12.20	i devre ganny saboule akoud ros.
HEB.12.21	Sa spektak ti sitan terib, ki Moiz ti dir:
HEB.12.21	Mon tranble avek lafreyer.
HEB.12.22	Me zot, o kontrer, zot in apros montanny Siyon, lavil Bondye ki vivan, Zerizalenm ki dan lesyel, avek son bann mil milyon lanz dan rasanbleman lafet. 
HEB.12.23	Zot, zot in vin dan lasanble bann garson premye ne ki'n ganny anrezistre dan lesyel. Zot in apros Bondye ki ziz tou dimoun, e avek lespri bann zonm zis, ki'n ariv ziska perfeksyon. 
HEB.12.24	Zot in apros avek Zezi, medyater nouvo lalyans, e avek son disan verse, ki koz dan en mannyer pli favorab ki disan Abel.
HEB.12.25	Alor, veye ki zot pa refize ekout sa enn ki pe koz avek zot. Bann ki ti refize ekout sa enn ki ti delivre zot lavertisman lo later, pa ti sap pinisyon. Alor, i annan plis rezon pour krwar ki nou pa pou kapab sap pinisyon, si nou rezet sa enn ki anons mesaz sorti dan lesyel. 
HEB.12.26	Otrefwa, son lavwa ti fer tranble later; me aprezan, i'n promet nou:
HEB.12.26	Mon pou fer tranble ankor en fwa,
HEB.12.26	non selman later, me osi lesyel
HEB.12.27	Sa parol: Ankor en fwa, i montre klerman ki bann keksoz ki'n ganny kree, pou ganny sekwe e disparet pour ki zis sa ki solid ki reste.
HEB.12.28	Alor, akoz nou pe resevwar en rwayonm ki pa kapab ganny sekwe, annou an rekonesans, servi Bondye dan en mannyer ki fer li plezir, avek soumisyon e avek respe. 
HEB.12.29	Annefe, nou Bondye i en dife ki devor tou.
HEB.13.1	Kontinyen kontan kanmarad koman bann frer ek ser. 
HEB.13.2	Pa oubliye pratik lospitalite. Annefe, serten san konnen, in resevwar lanz se zot. 
HEB.13.3	Mazin bann prizonnyen, konmsi ou ti dan prizon avek zot. Mazin bann ki ganny tortire, konmsi ou osi, ou pe ganny tortire.
HEB.13.4	Maryaz i devre ganny onore par tou dimoun. Mari ek fanm i devre reste fidel anver kanmarad. Bondye pou ziz bann ki anmenn en lavi dezordonnen e adilter.
HEB.13.5	Pa les lanmour pour larzan domin zot lavi. Me kontant zot avek sa ki zot annan, akoz Bondye li menm ti dir:
HEB.13.5	Mon pa pou zanmen negliz ou,
HEB.13.5	mon pa pou zanmen abandonn ou
HEB.13.6	Pour sa rezon, nou kapab dir avek konfyans:
HEB.13.6	Senyer i mon sekour, mon pa per personn.
HEB.13.6	Ki dimoun i kapab fer mwan
HEB.13.7	Rapel bann ansyen ki'n anons zot Parol Bondye. Mazinen ki mannyer zot in viv; imit zot lafwa. 
HEB.13.8	Zezi-Kri i reste parey, yer, ozordi, demen e pour touzour.
HEB.13.9	Pa les zot ganny antrennen par toudsort lansennyman bizar. I bon ki nou leker i ganny ankouraze par lagras, e non pa par bann regleman konsernan manze. Dimoun ki'n obzerv sa bann regleman pa'n tir okenn benefis.
HEB.13.10	Bann pret ki servi dan sanktyer napa drwa manz sa ki ganny ofer lo lotel. 
HEB.13.11	Annefe, lekor bann zannimo ki Gran-Pret i anmenn zot disan pour ofer pour pardon pese, i ganny brile an deor kan. 
HEB.13.12	Pour sa rezon ki Zezi osi ti mor an deor laport lavil, pour ki lepep i ganny pirifye par son prop disan. 
HEB.13.13	Alor, annou sorti an deor kan e al kot li pour siport menm imilyasyon avek li. 
HEB.13.14	Annefe, nou demer lo sa later pa pou dire pour touzour; nou pe rod sa lavil ki dan lavenir.
HEB.13.15	Alor, par Zezi, annou touzour ofer Bondye en sakrifis louanz, setadir, annou toultan loue son non avek nou labous. 
HEB.13.16	Me pa manke fer dibyen e ed kanmarad, akoz se bann sakrifis parey ki fer plezir Bondye.
HEB.13.17	Obei zot bann dirizan e swiv zot lord. Annefe sa bann dimoun pe kontinyelman vey lo zot, akoz zot pou bezwen rann kont lo zot size. Les zot fer zot travay dan lazwa, olye dan lapenn. Sa pa pou anmenn okenn lavantaz pour zot.
HEB.13.18	Priy pour nou. Nou sir ki nou annan en konsyans kler, akoz nou oule touzour donn legzanp. 
HEB.13.19	Priy spesyalman pour mwan, pour ki Bondye ava permet mwan retourn kot zot tre byento.
HEB.13.20	Bondye ki sours lape, i'n resisit nou Senyer Zezi-Kri. Par disan son sakrifis ki garanti lalyans eternel, i'n vin gran berze bann mouton. 
HEB.13.21	Mon demande ki i rann zot kapab pour pratik tou sa ki byen. Konmsa, zot ava akonpli son lavolonte. Ki i realiz dan nou tou, sa ki fer li plezir, par Zezi-Kri ki merit laglwar pour touzour. Amenn.
HEB.13.22	Mon bann frer! Mon demann zot pour siport avek pasyans sa bann parol lankourazman. Annefe, mon let pa long. 
HEB.13.23	Mon fer zot konnen ki nou frer Timote in ganny large. Si i ariv ase vit, mon ava vin war zot avek li.
HEB.13.24	Fer konpliman tou zot bann dirizan ek tou bann krwayan. Bann frer ki sorti Itali i fer zot salanm. 
HEB.13.25	Lagras Bondye ava avek zot tou.
JAS.1.1	Sa let i sorti kot Zak, en serviter Bondye e Senyer Zezi-Kri: Pour sa 12 tribi disperse partou dan lemonn, meyer salitasyon!
JAS.1.2	Mon bann frer! Aksepte avek bonker, tou bann leprev ki zot pas ladan. 
JAS.1.3	Annefe, zot konnen ki si zot lafwa i reziste dan leprev, i prodwi pasyans. 
JAS.1.4	Me fodre ki zot pasyans i manifeste konpletman. Konmsa, zot ava vin parfe, san defo, e zot pa ava mank nanryen. 
JAS.1.5	Si parmi zot, i annan enn ki mank lasazes, ki i demande e Bondye ava donn li. Annefe, Bondye i donn tou dimoun zenerezman san fer okenn repros. 
JAS.1.6	Me fodre ki i demann avek lafwa, san doute, akoz en dimoun ki doute i parey laroul lo lanmer ki divan i anmennen e pous dan tou direksyon. 
JAS.1.7	Fodre pa ki sa dimoun i mazinen ki i pou ganny okenn keksoz avek Senyer. 
JAS.1.8	Annefe, sa dimoun pa konnen kwa ki i pou swazir; i enserten dan sa ki i fer.
JAS.1.9	En frer ki pov, i devre santi li fyer ki Bondye in met li anler. 
JAS.1.10	Okontrer en frer ki ris, i devre santi li fyer si Bondye i abes li, akoz bann ris pou disparet parey plant sovaz: 
JAS.1.11	Soley i leve, son gro lasaler i bril sa plant; sa fler i tonbe e son labote i disparet. Demenm, en ris pou disparet dan milye son bann zafer.
JAS.1.12	I byennere sa enn ki reste ferm dan leprev. Annefe, apre ki i'n ganny teste, i pou resevwar kouronn laviktwar ki Bondye in promet tou bann ki kontan li.
JAS.1.13	Personn pa devre dir kan i ganny tante: Bondye ki'n tant mwan.
JAS.1.13	Annefe, Bondye pa kapab ganny tante pour fer sa ki mal, e li menm i pa tant personn. 
JAS.1.14	An realite, tou dimoun i ganny tante kan i les li ganny antrennen e atire par son prop move dezir. 
JAS.1.15	Alor, en fwa ki move dezir in ganny formen, i donn nesans pese, e kan pese in devlope, i anmenn lanmor.
JAS.1.16	Mon bann frer byenneme! Pa les zot ganny anbete: 
JAS.1.17	Tou don ekselan, tou kado parfe i sorti lao kot Bondye, Papa tou lalimyer ki pa zanmen sanze. Kot li napa menm lonbraz en sanzman. 
JAS.1.18	Par son prop volonte, i'n donn nou lavi par sa Parol ki laverite. Konmsa, nou ava vin koman bann premye fri son bann kreatir.
JAS.1.19	Mon bann frer byenneme! Konpran sa byen: Zot devre pare pour ekoute; me pran letan avan koze, avan pran lakoler, 
JAS.1.20	akoz en dimoun ankoler pa realiz plan lazistis Bondye.
JAS.1.21	Alor, rezet tou bann salte dan zot lavi ek tou bann move mannyer viv. Aksepte avek douser parol ki Bondye in plant dan ou leker, akoz sa parol i annan pouvwar pou sov ou.
JAS.1.22	Pa bezwen tronp zot lekor: Pa zis ekout Parol Bondye; fodre osi met li an pratik. 
JAS.1.23	Sa enn ki zis ekout Laparol, me ki pa met li an pratik, i parey en zonm ki get li tel ki i ete dan laglas. 
JAS.1.24	Apre ki i'n byen war li dan laglas, i ale e oubliy deswit koman i ete. 
JAS.1.25	Me sa enn ki byen egzamin lalwa parfe ki rann nou lib e ki persevere; sa enn ki pa zis ekoute pour oubliye apre, me ki met sa lalwa parfe an pratik, Bondye pou beni li dan tou sa ki i fer.
JAS.1.26	Sa enn ki krwar i relizye, si i pa kontrol son langaz, i pe anbet son lekor: Son relizyon pa vo nanryen.
JAS.1.27	La sa ki Bondye Papa i konsider koman en relizyon pir e san defo: Pran swen bann orfelen ek bann vev dan zot detres; pa les ou ganny sali par salte sa lemonn.
JAS.2.1	Mon bann frer! Zot ti krwar dan nou glorye Senyer Zezi-Kri, zot pa devre fer preferans pour personn. 
JAS.2.2	Sipoze ki en zonm ris avek bag annor e byen abiye, i antre dan ou lasanble. Anmenmtan, en zonm pov dan lenz sal e desire i antre. 
JAS.2.3	Ou port ou latansyon pour sa enn ki byen abiye e ou dir li: Asiz isi, dan sa bon plas, tandis ki avek sa pov, ou dir: Reste debout, oubyen: Asiz ater la kot mon lipye. 
JAS.2.4	Ou pe fer preferans ant zot e ou zizman i baze lo bann move rezonnman.
JAS.2.5	Mon bann frer byenneme! Ekoute: Bondye in swazir dimoun ki pov dan lemonn, pour fer zot ris dan lafwa, e vin bann zeritye Rwayonm ki i'n promet bann ki kontan li. 
JAS.2.6	Me zot, zot dezonor bann pov. Pa bann ris ki eksplwat zot e ki trenn zot devan ziz? 
JAS.2.7	Sanmenm sa bann dimoun ki koz mal kont sa zoli non ki zot ti gannyen.
JAS.2.8	Byen sir, zot fer byen si zot obei lalwa Rwayonm Bondye. Parey Lekritir i deklare: Ou devre kontan ou prosen parey ou prop lekor
JAS.2.9	Me si zot fer preferans, zot pe fer en pese, e Lalwa i kondann zot, akoz zot dezobei Lalwa. 
JAS.2.10	Annefe, si en dimoun i met an pratik tou bann komannman, me i mank en pwen ladan, i koupab anver tou leres.
JAS.2.11	Annefe, sa enn ki'n dir: Pa komet adilter, i'n osi dir: Pa komet okenn krim. Si ou pa komet adilter, me ou komet en krim, ou dezobei Lalwa. 
JAS.2.12	Alor, koze e azir koman dimoun ki pou ganny zize par en lalwa ki rann lib. 
JAS.2.13	Annefe, Bondye pou san pitye kan i pou ziz sa enn ki pa'n pran pitye pour lezot. Me sa enn ki annan pitye, napa nanryen pour li per zizman.
JAS.2.14	Mon bann frer! Ki benefis i annan pour en dimoun dir ki i annan lafwa, si i pa prouve par bann aksyon? Eski sa lafwa i kapab sov li? 
JAS.2.15	Sipoze en frer oubyen en ser napa lenz oubyen ase manze tou le zour. 
JAS.2.16	Ki i abouti li, si ou dir li: Al anpe! Pa ganny frwa, bonn apeti, me ou pa donn li nanryen?
JAS.2.17	I parey pour lafwa: Si i pa akonpannyen par aksyon, i en keksoz mor.
JAS.2.18	Petet en dimoun ava dir: Serten i annan lafwa e mwan, mon annan aksyon.
JAS.2.18	Mon ava reponn li: Montre mwan ou lafwa san aksyon, e mwan mon ava montre ou mon lafwa par mon aksyon.
JAS.2.19	Ou krwar ki i annan en sel Bondye; sa i byen. Me bann demon osi zot krwar e zot tranble.
JAS.2.20	Enbesil! Oule mon prouv ou ki lafwa san aksyon napa valer? 
JAS.2.21	Nou papa Abrahanm, pa i ti ganny rekonnet zis par son aksyon, kan i ti ofer son garson Izaak lo lotel? 
JAS.2.22	Ensi, ou war ki son lafwa ti travay ansanm avek son aksyon e son lafwa ti ganny konplete par son bann aksyon.
JAS.2.23	Ensi, sa ki Lekritir i deklare, ti ganny akonpli: Abrahanm ti krwar dan Bondye. Akoz son lafwa i ti ganny konsidere koman zis.
JAS.2.23	I ti ganny apele zanmi Bondye. 
JAS.2.24	Ou war alor, ki par son aksyon, en dimoun i ganny rekonnet koman zis devan Bondye, me pa zis par son lafwa.
JAS.2.25	Demenm, Rahab, sa prostitye ti ganny rekonnet koman zis devan Bondye par son bann aksyon. I ti resevwar bann mesaze ki i ti ede e fer zot pran en lot semen. 
JAS.2.26	Parey, en lekor san lespri i mor, demenm, lafwa san aksyon i mor.
JAS.3.1	Mon bann frer! Fodre pa ki parmi zot, bokou i oule vin ansennyan. Koman zot konnen, nou, bann ansennyan, nou pou ganny zize pli severman ki lezot. 
JAS.3.2	Nou tou, nou komet lerer dan plizyer mannyer. Si en dimoun pa zanmen komet lerer dan sa ki i dir, i en dimoun parfe ki kapab kontrol son lekor antye.
JAS.3.3	Nou met en labrid dan labous seval pour fer li obei nou. Konmsa, nou kapab kontrol son lekor antye.
JAS.3.4	Pran legzanp en bato: Menm si i gro e i ganny pouse par gro divan, i kapab ganny dirize par en pti gouvernay. I pou al dan nenport direksyon ki son kaptenn i oule anmenn li.
JAS.3.5	Demenm, lalang i en pti manm dan lekor. Me i kapab vant son lekor lo size gran keksoz enportan. Ou kapab osi mazinen, koman en pti dife i kapab brile e detri en gran lafore.
JAS.3.6	Lalang osi i parey en dife. I en lemonn lemal ki'n ganny enstale dan nou lekor e i sali nou lekor antye. I met dife dan nou legzistans antye, avek en dife ki sorti depi lanfer. 
JAS.3.7	Tou bann lespes zannimo ek zwazo, reptil ek pwason, zot kapab ganny donte. Annefe, zot ganny donte par zonm. 
JAS.3.8	Me personn pa kapab dont lalang. Lalang i an mouvman san kontrol, ranpli avek pwazon vyolan. 
JAS.3.9	Avek lalang nou loue Senyer, nou Papa, me nou osi modi bann et imen ki'n ganny kree dan resanblans Bondye. 
JAS.3.10	Benediksyon ek malediksyon i sorti dan menm labous. Mon bann frer! Sa pa devre arive.
JAS.3.11	Eski dan menm sours e par menm louvertir, i kapab sorti delo dou ek delo anmer?
JAS.3.12	Mon bann frer! Eski en pye fig i kapab raport zoliv, e en pye rezen raport fig? Demenm, en sours delo sale pa kapab prodwi delo dou.
JAS.3.13	Lekel parmi zot ki saz e annan disernman? I devre prouv li par son bon mannyer viv, par son bann bon aksyon fer avek douser ek lasazes. 
JAS.3.14	Me si zot leker i ranpli avek en zalouzi anmer ek en lespri rivalite, aret vant zot lekor koman bann saz; aret fer ditor laverite par zot mansonz. 
JAS.3.15	En lasazes parey, pa sorti dan lesyel, me i lasazes lemonn. I pa spirityel; i sorti kot dyab.
JAS.3.16	La kot i annan zalouzi ek lespri rivalite, i annan dezord ek toudsort move keksoz. 
JAS.3.17	Me lasazes ki sorti dan lesyel i premyerman pir. I kontan lape, i modere, pare pour met dakor. I ranpli avek pitye ek bon aksyon, san preferans e san lipokrizi. 
JAS.3.18	Fri lazistis i ganny senmen dan lape pour bann ki travay pour lape.
JAS.4.1	Kote lager ek kerel parmi zot i sorti? Eski pa i rezilta zot pasyon ki konbat san pozman dan zot lekor? 
JAS.4.2	Zot oule keksoz, me zot pa kapab gannyen. Alor, zot pare pour touye. Zot anvi, me zot pa kapab gannyen. Alor, zot fer kerel ek lager. Zot pa ganny sa ki zot anvi, akoz zot pa konn demande. 
JAS.4.3	E kan zot demande, zot pa gannyen akoz zot mal demande. Zot demann zis pour zot prop plezir.
JAS.4.4	Bann adilter ki zot ete! Pa zot konnen ki lanmour pour lemonn i lennmi Bondye? Alor, sa enn ki oule fer zanmi avek lemonn i lennmi Bondye. 
JAS.4.5	Zot krwar ki Lekritir i koz pour nanryen kan i deklare:
JAS.4.5	Bondye i reklanm avek zalouzi,
JAS.4.5	lespri ki i'n met dan nou.
JAS.4.6	Me lagras ki Bondye i donnen i siperyer. Annefe, Lekritir i deklare:
JAS.4.6	Bondye i reziste bann ki orgeye,
JAS.4.6	me i donn son lagras bann ki annan limilite
JAS.4.7	Alor, soumet zot avek Bondye, me reziste kont dyab e i ava sov lwen avek zot. 
JAS.4.8	Apros avek Bondye, e i ava apros avek zot. Lav zot lanmen, zot ki komet pese! Pirifye zot leker, zot bann ipokrit! 
JAS.4.9	Rekonnet zot lanmizer, plere e lamante! Sanz zot sourir an pler, zot lazwa an tristes. 
JAS.4.10	Imilye zot devan Senyer e i ava elev zot.
JAS.4.11	Mon bann frer! Pa bezwen malparl kanmarad. Sa enn ki malparl son frer oubyen ziz son frer, i koz mal kont Lalwa, i pe ziz Lalwa. Si ou ziz Lalwa, ou nepli en pratikan Lalwa, me en ziz. 
JAS.4.12	Me i annan zis enn ki donn Lalwa e li menm ki ziz: Sa i sa enn ki kapab sove e detri. Me ou, ki ou ete pour ziz ou prosen?
JAS.4.13	Ekoute, zot ki dir: Ozordi, oubyen demen, nou pou al dan tel oubyen tel lavil. Nou pou pas enn an laba; nou pou fer komers e nou pou fer benefis.
JAS.4.14	Pourtan, zot pa ni menm konnen ki mannyer zot lavi pou ete demen. Kisisa zot lavi? Zot parey brouyar ki paret pour en pti moman e ki apre i disparet.
JAS.4.15	Okontrer, zot ti devre dir: Si Senyer i oule, nou ava viv e nou ava fer sa oubyen sa.
JAS.4.16	Me ou, ki ou fer? Ou fer vantar! Sa kalite vantar i move. 
JAS.4.17	Donk, sa enn ki konn fer sa ki byen me i pa fer li, i koupab; i komet en pese.
JAS.5.1	Zot bann ris! Aprezan ekoute: Plere, kriye akoz bann maler ki pou tonm lo zot. 
JAS.5.2	Zot larises in pouri e zot lenz in ganny manze par karya. 
JAS.5.3	Zot lor ek zot larzan in kouver avek larouy. Sa larouy pou servi koman temwen kont zot e pou devor zot laser parey dife. Zot in anmas bann trezor pour lafen letan.
JAS.5.4	La sa ki'n arive:
JAS.5.4	Lapey bann zouvriye ki'n travay dan zot plantasyon, e ki pa'n ganny peye, pe kriye. Konplent bann ki fer zot rekolt in ariv ziska dan zorey Senyer liniver.
JAS.5.5	Zot in viv lo later dan liks e dan plezir. Zot in vin gra parey zannimo pour sa zour labatwar. 
JAS.5.6	Zot in kondann e touy dimoun inosan, ki pa'n montre okenn rezistans.
JAS.5.7	Mon bann frer! Pran pasyans ziska retour Senyer. Gete koman en fermye i espere avek pasyans, ki later i prodwir son rekolt presye: I esper avek pasyans, premye sezon lapli ek dernyen sezon lapli. 
JAS.5.8	Demenm, zot osi, pran pasyans. Gard kouraz, akoz zour retour nou Senyer i pros.
JAS.5.9	Mon bann frer! Pa bezwen plenny kont kanmarad, pour zot pa ganny zize. Ziz i pros pou aparet; i devan laport.
JAS.5.10	Mon bann frer! Pran pour legzanp, lasoufrans ek pasyans bann profet ki'n anons mesaz Senyer. 
JAS.5.11	Nou deklar zot byennere akoz zot i'n reste fidel. Zot in antann koz lo pasyans Zob. Zot in war sa ki Senyer in fer pour li alafen. Annefe, Senyer i ranpli avek labonte ek konpasyon.
JAS.5.12	Me avan tou, mon bann frer! Pa bezwen fer serman ni par lesyel, ni par later, ni par okenn fason. Zot wi, i devre wi, e zot non, i devre non, pour ki zot pa tonm anba zizman Bondye.
JAS.5.13	Eski i annan ki soufer parmi zot? I devre priye. Eski i annan ki dan lazwa? I devre sant kantik.
JAS.5.14	Eski i annan ki malad parmi zot? I devre apel bann ansyen dan Legliz, ki ava priy pour li. Zot ava fer en lonksyon avek delwil lo li, lo non Senyer. 
JAS.5.15	Lapriyer fer avek lafwa, ava sov sa malad, e Senyer ava donn li lasante. Si i'n komet okenn pese, i ava ganny pardonnen.
JAS.5.16	Alor, konfes zot pese avek kanmarad, priy pour kanmarad, pour ki zot ava ganny gerizon. Lapriyer senser en dimoun zis, i fer bokou lefe.
JAS.5.17	Eli ti en zonm ki ti annan menm natir ki nou: I ti priy avek bokou lafwa pour ki lapli pa tonbe e lapli pa ti tonbe lo later pandan 3 an edmi. 
JAS.5.18	Answit, i ti priy ankor e lesyel ti donn lapli, e later ti prodwi son fri.
JAS.5.19	Mon bann frer! Si enn parmi zot in elwanny li avek laverite, e si en lot i ranmenn li, 
JAS.5.20	rapel sa byen: Sa enn ki ranmenn en peser lo bon semen e fer li abandonn son lerer, i pou sov en lavi dan lanmor. I pou ganny pardonnen bokou pese.
1PE.1.1	Sa let i sorti kot Pyer, en zapot Zezi-Kri, pour bann pep egzile ki viv koman refizye, e ki'n disperse atraver provens Pon, Galasi, Kapados, Lazi ek Bitini. 
1PE.1.2	Pour tou bann ki'n ganny swazir e destinen pour ganny sove par Bondye nou Papa, e ki'n vin en pep sen par Lespri pour obei Zezi-Kri, e ganny pirifye par son disan, nou demann lagras ek lape annabondans pour zot.
1PE.1.3	Annou loue Bondye e Papa nou Senyer Zezi-Kri! Dan son gran bonte, apre ki i ti resisit Zezi-Kri, i'n fer nou reviv pour en lesperans ki vivan, 
1PE.1.4	an atandan bann byen ki i'n rezerve pour zot dan lesyel, ki pa kapab ni gate, ni sali, ni fletri. 
1PE.1.5	Sa bann byen i pour zot, ki, par lafwa, in ganny garde par pwisans Bondye, ziska ki delivrans i arive, pare pour ganny revele dan lafen letan.
1PE.1.6	Pour sa rezon ki zot dan lazwa, menm si aprezan, zot pe pas, pandan en pti moman, par toudsort difikilte. 
1PE.1.7	Tousala i vin lokazyon donn vre valer zot lafwa, ki pli presye ki lor. Parey lor, malgre ki i kapab abimen kan i ganny teste par dife, zot lafwa i devre ganny teste pour montre son valer. Alor, i ava servi pour rann glwar, louanz ek loner Zezi-Kri, kan i pou ganny revele.
1PE.1.8	Zot kontan li, menm si zot pa'n zanmen war li. Zot krwar dan li, menm si zot pa ankor war li. Pour sa rezon, zot dan en lazwa si gran ki pa kapab ganny eksprimen par parol. 
1PE.1.9	Annefe, zot pre pour resevwar zot delivrans ki rekonpans pour zot lafwa.
1PE.1.10	Lo size sa delivrans, bann profet in fer bann resers ek bann envestigasyon, e zot in profetiz lo don ki Bondye ti pou donn zot. 
1PE.1.11	Zot in fer en gro zefor pour dekouver dan ki lepok e dan ki sirkonstans, bann lendikasyon ki Lespri Kris in donnen, ti koresponn. Annefe, sa Lespri ki ti dan zot, ti anons davans, soufrans ki Kris ti devre pas ladan ek laglwar ki devre swiv.
1PE.1.12	Zot ti ganny revele ki sa mesaz pa ti pour zot menm bann profet, me pour zot. Aprezan, zot in resevwar sa mesaz par bann predikater Bonn Nouvel. Zot in anons sa Bonn Nouvel par pwisans Lespri-Sen sorti dan lesyel, ki menm bann lanz ti ava byen kontan konnen.
1PE.1.13	Alor, gard zot lespri touzour alert, reste touzour vizilan. Met tou zot lesperans dan lagras ki zot pou resevwar kan Zezi-Kri pou ganny revele. 
1PE.1.14	Fer koman bann zanfan obeisan. Pa les bann dezir ki zot ti annan kan zot ti ankor dan linyorans, kontrol zot. 
1PE.1.15	Parey Bondye ki'n apel zot i sen, zot osi, vin sen dan tou zot kondwit. 
1PE.1.16	Annefe, Lekritir i deklare:
1PE.1.16	Vin sen akoz mwan mon sen.
1PE.1.17	Kan zot priye, zot apel Bondye koman zot Papa. I pa fer okenn preferans, e i ziz sak dimoun dapre sa ki i'n fer. Alor, pandan sa letan ki reste pour zot lo later, montre ki zot annan respe pour li, par zot mannyer viv. 
1PE.1.18	Annefe, zot konnen par ki pri, zot in ganny sove dan zot mannyer viv initil ki zot in erite avek zot zanset. Sa pa ti fer atraver bann lobze ki perdi valer tel ki larzan oubyen lor, 
1PE.1.19	me par disan presye Kris, ki'n ofer li menm koman en zenn mouton san defo e san okenn tas. 
1PE.1.20	I ti'n ganny swazir davans, avan kreasyon lemonn, me i'n ganny prezante pour zot dan sa dernyen letan. 
1PE.1.21	Par li, zot krwar dan Bondye ki'n resisit li e ki'n donn li laglwar. Konmsa, zot met zot lafwa ek zot lesperans dan Bondye.
1PE.1.22	Zot, zot in ganny pirifye par zot lobeisans anver laverite, pour zot kontan kanmarad senserman koman bann frer. Donk, kontan kanmarad bokou avek en leker pir. 
1PE.1.23	Annefe, zot in ganny en nouvo lavi, pa par en semans ki kapab ganny detri, me par enn ki pa kapab ganny detri: Sa i Parol Bondye. Sa Parol i vivan e eternel. 
1PE.1.24	Annefe, parey Lekritir i deklare:
1PE.1.24	Tou dimoun i koman zerb.
1PE.1.24	Tou zot laglwar i koman fler zerb.
1PE.1.24	Zerb i sek e fler i fletri.
1PE.1.25	Me parol Senyer li, i reste pour touzour.
1PE.1.25	Sanmenm sa parol Bonn Nouvel ki'n ganny anonse avek zot.
1PE.2.1	Alor, rezet, tou kalite mesanste, frod, lipokrizi, zalouzi ek medizans. 
1PE.2.2	Parey bann zanfan nouvo ne, kontan dile pir Parol Bondye. Konmsa zot ava grandi e ganny sove. 
1PE.2.3	Annefe, zot in goute koman Senyer i bon.
1PE.2.4	Apros zot avek li, sa ros vivan ki zonm in rezete, me ki Bondye in swazir e ki presye pour li. 
1PE.2.5	Zot osi, koman bann ros vivan, ansanm vin konstri sa Tanp kot Lespri i reste. Zot ava form en kominote bann pret sen ki ava ofer sakrifis spirityel, akseptab devan Bondye par Zezi-Kri. 
1PE.2.6	Annefe, Lekritir i deklare:
1PE.2.6	La mon poz dan Siyon en ros.
1PE.2.6	En ros kwen presye ki'n ganny byen swazir.
1PE.2.6	Sa enn ki krwar dan li pa pou dezapwente.
1PE.2.7	Alor, pour zot ki krwar, sa ros i annan en gran valer, me pour bann ki pa krwar,
1PE.2.7	Sa ros ki bann konstrikter ti'n rezete,
1PE.2.7	in vin ros kwen prensipal.
1PE.2.8	Lekritir i osi deklare:
1PE.2.8	Sa i en ros kot dimoun pou ganny konny,
1PE.2.8	en ros ki pou fer dimoun tonbe.
1PE.2.8	Zot in tonbe akoz zot pa'n krwar dan Lekritir; sa ti zot desten.
1PE.2.9	Me zot, zot en ras ki'n ganny swazir, en group pret rwayal, en nasyon sen, en pep ki pour Bondye. I'n swazir zot. In fer zot sorti dan fernwanr, e pas dan son lalimyer merveye pour proklanm son bann mervey. 
1PE.2.10	Otrefwa, zot pa ti son pep. Me aprezan zot in vin pep Bondye. Otrefwa, zot pa ti konn konpasyon Bondye. Me aprezan zot in ganny mizerikord.
1PE.2.11	Mon bann zanmi! Mon demann zot ki bann etranze e bann vwayazer: Gard zot kont bann dezir natir imen ki fer lager kont zot menm. 
1PE.2.12	Kondwir zot byen parmi bann nasyon. Konmsa, menm si sa bann dimoun i dir dimal lo zot e tret zot koman bann malfeter, zot bann bon aksyon ava ganny rekonnet e zot ava rann glwar Bondye zour son zizman.
1PE.2.13	Akoz Senyer, obei tou lotorite imen: Lerwa an tan ki souvren; 
1PE.2.14	bann gouverner ki'n ganny anvoye par lerwa, pour pini bann malfeter e pour felisit bann ki fer sa ki byen.
1PE.2.15	Annefe, sa ki Bondye i oule, se ki par zot bann bon aksyon, zot ferm labous bann ki stipid ek bann ki bet. 
1PE.2.16	Konport zot koman bann vre zonm lib. Pa itiliz zot liberte koman en tapi pour kouver sa ki mal, me azir koman bann serviter Bondye. 
1PE.2.17	Annan respe pour tou dimoun. Kontan zot bann frer dan lafwa. Ador Bondye e annan respe pour lerwa.
1PE.2.18	Serviter! Obei zot met avek en gran respe; pa zis anver bann ki annan en bon karakter, me osi anver bann ki difisil.
1PE.2.19	Annefe, i en bon keksoz si en dimoun i siport bann soufrans ki i andire enzisteman pour lanmour Bondye. 
1PE.2.20	Annefe, ki benefis en dimoun i gannyen, si i bezwen siport move tretman pour fot ki i'n fer? Me si ou soufer avek pasyans pour sa ki ou'n byen fer, sa i ganny aprouve par Bondye. 
1PE.2.21	Pour sa rezon ki Bondye in apel zot, akoz Kris li menm in soufer pour zot; i'n les zot en legzanp pour zot swiv. 
1PE.2.22	Kris pa'n zanmen fer okenn pese, e zanmen okenn mansonz in sorti dan son labous. 
1PE.2.23	Kan zot ti ensilte li, i pa ti reponn par lensilt. Dan son soufrans, i pa'n fer okenn menas; me i ti met tou dan lanmen Bondye ki rann lazistis.
1PE.2.24	Kris li menm in anmenn nou pese dan son lekor lo lakrwa, pour ki nou mor pour sa ki konsern pese e viv pour lazistis. Par son bann blesir, zot in ganny geri. 
1PE.2.25	Annefe, zot ti koman bann mouton perdi, me aprezan, zot in retourn kot sa berze ki vey lo zot.
1PE.3.1	Zot bann fanm, zot devre aksepte lotorite zot mari. Konmsa, si i annan ki refize krwar dan Parol Bondye, zot ava kanmenm kapab aksepte lafwa, gras a zot kondwit. 
1PE.3.2	Zot ava war ki zot kondwir zot dan en fason ki pir e respektab. 
1PE.3.3	Pa rod fason fer zot zoli par bann mwayen eksteryer, dan mannyer zot penny zot seve, avek bizou annor, zoli lenz ki kout ser. 
1PE.3.4	Me zot labote i devret en labote enteryer, dan leker, kot i pa kapab disparet. Labote en lespri bon e trankil ki annan en gran valer devan Bondye.
1PE.3.5	Konmsa menm ki bann fanm ki servi Bondye ti fer otrefwa. Zot ti met zot lespwar dan Bondye e soumet zot avek zot mari.
1PE.3.6	Konmsa menm ki Sara ti obei Abrahanm e apel li son senyer. Zot vreman son bann fiy, si zot fer sa ki byen, san les personn fer zot per.
1PE.3.7	Zot osi bann mari! Dan lakour, viv dan larmoni sakenn avek son fanm. Tenir kont zot natir ki pli frazil. Tret zot avek respe, akoz zot osi, zot pou resevwar ansanm avek zot, sa kado vre lavi ki sorti kot Bondye. Si zot azir konmsa, zot lapriyer pa pou rankontre okenn lobstak.
1PE.3.8	Anfen, zot tou, zot devre annan menm panse ek menm santiman. Kontan kanmarad koman frer; annan konpasyon pour kanmarad e viv dan limilite. 
1PE.3.9	Pa rann lemal pour lemal, ni lensilt pour lensilt. Okontrer, reponn par loue Senyer, akoz pour sanmenm sa, ki Bondye in apel zot, pour resevwar son benediksyon. 
1PE.3.10	Annefe, la sa ki Lekritir i deklare:
1PE.3.10	Sa enn ki oule viv en lavi agreab
1PE.3.10	e war bann zour ere,
1PE.3.10	i devre prezerv son lalang kont lemal
1PE.3.10	e son lalev i devre aret koz manti.
1PE.3.11	I devre aret fer sa ki mal, pratik sa ki byen.
1PE.3.11	I devre rod lape e fer lape.
1PE.3.12	Annefe, lizye Senyer i fikse lo bann zis.
1PE.3.12	Son zorey i ouver pour ekout zot lapriyer.
1PE.3.12	Me vizaz Senyer i tourn kont bann ki fer sa ki mal
1PE.3.13	Dir mwan aprezan: Lekel ki pou fer zot dimal si zot annan gran dezir pour fer sa ki byen? 
1PE.3.14	Kan zot ava soufer pour lazistis, zot pou ere. Pa bezwen per personn, zot napa nanryen pour trakase. 
1PE.3.15	Me dan zot leker, rann glwar Kris koman zot Senyer. Zot devre touzour pare pour reponn bann ki demann zot leksplikasyon konsernan lesperans ki dan zot. 
1PE.3.16	Me fer li avek bonte, respe e avek en bon konsyans. Konmsa, lo sa pwen ki zot ganny akize, sa bann ki dir dimal lo zot bon mannyer viv dan Kris, ava onte.
1PE.3.17	Vomye soufer an fezan dibyen, si sa i lavolonte Bondye, plito ki fer sa ki mal. 
1PE.3.18	Annefe, Kris in osi mor pour nou pese en fwa pour tou. Li, sa enn ki ti inosan, i'n mor pour bann ki ti koupab, pour anmenn nou tou kot Bondye. Zot ti touy li dan son lekor fizik, me i ti revin vivan par Lespri-Sen.
1PE.3.19	Par pwisans sa menm Lespri, i ti osi al pres avek bann lespri ki ti dan prizon, 
1PE.3.20	savedir avek bann ki ti'n dezobei Bondye otrefwa. Bondye ti esper avek pasyans pandan ki Noe ti pe konstri son bato, dan lekel en pti group dimoun, wit an tou, ti ganny sove atraver delo. 
1PE.3.21	Sa ti reprezant batenm, ki pa pirifye lekor, me ki en larepons ki nou fer Bondye avek en konsyans pir. I sov zot gras a rezireksyon Zezi-Kri 
1PE.3.22	ki'n mont dan lesyel. I'n asiz dan kote drwat Bondye, kot bann lanz ek tou lotorite ek pwisans dan lesyel in ganny soumet avek li.
1PE.4.1	Alor, akoz Kris in soufer fizikman, zot osi, zot devre annan sa menm konviksyon. Annefe, sa enn ki'n soufer fizikman, i'n fini avek pese, 
1PE.4.2	pour li viv leres son lavi, non pa dapre son dezir imen, me dapre lavolonte Bondye.
1PE.4.3	Annefe, pandan ase lontan, zot in viv parey bann etranze, dan vis, move dezir, lavi soular, bann parti bwar avek move aksyon ek ladorasyon zidol degoutan.
1PE.4.4	Aprezan, bann etranze i trouv sa drol, e kritik zot akoz zot nepli partisip dan sa bann move fason viv.
1PE.4.5	Me sa bann etranze pou bezwen rann kont zot aksyon avek sa enn ki'n pare pour ziz bann ki vivan ek bann ki'n mor. 
1PE.4.6	Se pour sa rezon ki Bonn Nouvel ti ganny osi anonse avek bann ki'n mor, pour ki menm si zot i'n ganny zize fizikman koman imen, gras a Lespri, zot ava kapab viv lavi Bondye.
1PE.4.7	Lafen tou keksoz i pros. Pour sa rezon, viv en fason rezonnab avek en lespri vizilan pour zot kapab priye.
1PE.4.8	Avan tou, zot devre annan en gran lanmour pour kanmarad, akoz lanmour i akord pardon en kantite pese.
1PE.4.9	Pratik lospitalite ant zot san gronnyen. 
1PE.4.10	Sakenn ant zot, koman en bon administrater bann don ki Bondye in donn zot, itiliz sa bann don spesyal ki zot in resevwar, pour fer dibyen lezot. 
1PE.4.11	Sa enn ki prese, i devre transmet Parol Bondye. Sa enn ki rann servis, i devre fer li avek lafors ki Bondye in donn li: Fodre ki dan tou, Bondye i ganny glorifye par Zezi-Kri, ki posed laglwar, lapwisans pour touzour! Amenn.
1PE.4.12	Mon bann zanmi! Pa bezwen etonnen par bann gran soufrans ki zot pe pas ladan. Napa nanryen ekstraordiner dan sa ki pe ariv zot. 
1PE.4.13	Okontrer, zot devre kontan ki zot pe partisip dan soufrans Kris. Konmsa, zot osi, zot ava ranpli avek lazwa, kan son laglwar ava ganny revele. 
1PE.4.14	Si zot ganny maltrete akoz non Kris, zot devre ere, akoz Lespri laglwar, Lespri Bondye i repoz lo zot.
1PE.4.15	Ki personn parmi zot pa soufer koman en kriminel, oubyen en voler, en bandi, oubyen koman bann ki'n mel li dan zafer lezot. 
1PE.4.16	Me, si en dimoun pe soufer akoz i en Kretyen, i pa devre onte. Okontrer, i devre plito rann glwar Bondye, akoz i kapab port sa non.
1PE.4.17	Annefe, ler i'n arive pour zizman konmanse, e se par pep Bondye ki i pou konmanse. Alor, si zizman Bondye i konmans par nou, ki pou arive avek sa bann ki refize krwar dan Bonn Nouvel Bondye? 
1PE.4.18	Parey Lekritir i deklare:
1PE.4.18	Si sa enn ki zis i ganny sove difisilman,
1PE.4.18	ki pou arive avek sa enn
1PE.4.18	ki annan en move lavi ek bann peser
1PE.4.19	Alor, bann ki soufer dapre lavolonte Bondye, zot devre kontinyen fer sa ki byen, e met zot konfyans konpletman dan lavolonte Kreater ki touzour gard son promes.
1PE.5.1	Aprezan mon adres mwan avek bann ansyen ki la parmi zot. Mwan osi, mon en ansyen parey zot. Mon temwen bann soufrans Kris, e mon pou partisip dan laglwar ki pou ganny revele.
1PE.5.2	Pran byen swen troupo ki Bondye in konfye avek zot koman berze. Vey lo li, pa par obligasyon, me avek bonker, parey Bondye i oule. Pa fer li pour ganny larzan, me avek devouman. 
1PE.5.3	Pa rod pour domin lo bann ki'n ganny konfye anba zot responsabilite; me zot devre vin en model pour troupo. 
1PE.5.4	Kan Sef bann berze pou aparet, zot pou resevwar kouronn laglwar ki pa zanmen terni.
1PE.5.5	Demenm, zot bann zennzan! Obei bann ki pli aze ki zot. Montre bokou limilite dan zot relasyon avek kanmarad. Annefe, Lekritir i deklare:
1PE.5.5	Bondye i kont bann orgeye,
1PE.5.5	me i bon anver bann ki annan limilite
1PE.5.6	Alor, avek limilite, plas zot dan pwisan lanmen Bondye, pour ki dan ler ki i'n fikse, i ava onor zot. 
1PE.5.7	Desarz tou zot traka lo li, akoz i pran swen avek zot.
1PE.5.8	Reste vizilan, vey byen. Zot lennmi, dyab, pe pas partou. I pe kriye koman en lyon ki pe rode ki i pou devore. 
1PE.5.9	Reziste li e reste ferm dan lafwa. Pa oubliye ki zot bann frer dan lemonn antye pe pas par menm soufrans.
1PE.5.10	Zot pou bezwen soufer pour ankor en pti pe letan. Me Bondye ki sours tou lagras, ki'n apel zot pour partisip dan son laglwar eternel ini avek Kris, i ava li menm rann zot parfe. I ava rann zot ferm; i ava fortifye zot, e etabli zot lo bann fondasyon solid. 
1PE.5.11	Li menm ki posed lapwisans pour touzour! Amenn.
1PE.5.12	Mon ekri zot sa kourt let avek led Silas, ki en frer fidel, pour ankouraz zot, e asir zot ki sa i vre lagras Bondye. Reste ferm ladan.
1PE.5.13	Legliz ki dan Babilonn
1PE.5.14	Anbras kanmarad avek lafeksyon.
1PE.5.14	Lape ava avek zot tou ki ini avek Kris!
2PE.1.1	Sa let i sorti kot Simon Pyer, en serviter e zapot Zezi-Kri, pour bann ki'n resevwar en lafwa osi presye ki pour nou, par lazistis nou Bondye e nou Sover Zezi-Kri. 
2PE.1.2	Mon swete ki zot resevwar lagras ek lape annabondans, par konnesans Bondye ek Zezi, nou Senyer.
2PE.1.3	Annefe, dan son pwisans, Bondye in donn nou tou sa ki nou bezwen pour viv en lavi vreman dapre son lavolonte. In fer nou konn sa enn ki'n apel nou pour partisip dan son prop laglwar ek son bann mervey. 
2PE.1.4	Par sa laglwar ek sa bann mervey, Bondye in donn nou bann gran promes ki presye e enportan. Konmsa, kan zot ava resevwar sa bann promes, zot ava kapab sorti dan sa lemonn pouri avek tou son bann move dezir, e pran par dan son laglwar. 
2PE.1.5	Alor, fer tou zot zefor pour azout bonn kondwit avek zot lafwa, e avek bonn kondwit, vre konnesans Bondye. 
2PE.1.6	Azout avek vre konnesans Bondye, disiplin lo zot lekor, avek disiplin lo zot lekor, perseverans, e avek perseverans, fidelite anver Bondye.
2PE.1.7	Anfen, azout avek fidelite anver Bondye, lafeksyon fraternel, e avek lafeksyon fraternel, lanmour. 
2PE.1.8	Se sa bann kalite ki zot devre posede. Si zot posed sa bann kalite annabondans, zot ava aktif e prodiktif dan konnesans nou Senyer Zezi-Kri. 
2PE.1.9	Sa enn ki pa posed sa bann kalite i koman en aveg; son lizye in fermen. I'n oubliye ki son bann pese otrefwa in ganny pardonnen.
2PE.1.10	Alor, mon bann frer! Fer en pli gro zefor pour reste atase avek Bondye ki'n apel zot, e ki'n swazir zot. Si zot fer sa, zot pa pou zanmen abandonn zot lafwa. 
2PE.1.11	Annefe, konmsa ki zot pou ganny drwa antre libreman dan rwayonm eternel nou Senyer e Sover Zezi-Kri.
2PE.1.12	Pour sa rezon ki mon pour touzour rapel zot tousala, menm si zot deza konnen e ki zot in byen etabli dan laverite ki zot in resevwar. 
2PE.1.13	Mon krwar i mon devwar, tan ki mon ankor vivan, rapel zot sa bann keksoz. 
2PE.1.14	Mon konnen ki byento mon pou kit sa lekor, parey nou Senyer Zezi-Kri in fer mwan konnen. 
2PE.1.15	Mon pou fer tou mon posib pour ki menm apre mon lanmor, zot ava touzour rapel tousala.
2PE.1.16	Annefe, nou pa'n baz nou lo bann fab konplike pour fer zot konn retour pwisan nou Senyer Zezi-Kri. Nou'n war son grander avek nou prop lizye. 
2PE.1.17	Annefe, i ti resevwar loner ek laglwar sorti kot Bondye, son Papa, kan i ti antann sa lavwa sorti dan laglwar siprenm:
2PE.1.17	Sa i mon Garson byenneme,
2PE.1.17	dan ki mon'n met tou mon lazwa.
2PE.1.18	Nou menm, nou ti antann sa lavwa sorti dan lesyel kan nou ti avek li lo sa montanny sen.
2PE.1.19	Ensi, nou osi annan konfyans dan parol solid bann profet. Zot annan rezon port bokou latansyon lo la, akoz i koman en lalimyer ki briye dan fernwanr, ziska ki lizour i fer e zetwal granmaten i leve e briy dan zot leker.
2PE.1.20	Avan tou, zot devre byen konpran ki personn pa kapab donn son prop lenterpretasyon lo okenn profesi dan Lekritir. 
2PE.1.21	Annefe, napa okenn mesaz profesi ki'n ganny prodwir par lavolonte imen, me se Lespri-Sen ki'n pous dimoun pour koz delapar Bondye.
2PE.2.1	Parey ki ti annan bann fo profet parmi pep Izrael, pou osi annan bann fo ansennyan parmi zot. Sekretman, zot pou entrodwir bann fo doktrin destrikter. Zot pou menm renye zot Met ki'n sov zot. Zot pou menm atir destriksyon rapid lo zot. 
2PE.2.2	Bokou pou swiv zot dan zot lavi imoral, e akoz zot, dimoun pou malparl semen laverite. 
2PE.2.3	Akoz zot lanmour pour larzan, sa bann dimoun pou eksplwat zot par bann fo rezonnman pour trik zot. Me zot zizman in pare pour zot depi lontan; zot kondannasyon pe esper zot, e zot destriksyon pa pe dormi.
2PE.2.4	Annefe, Bondye pa ti eparny bann lanz ki ti koupab. I ti zet zot dan labim fernwanr kot zot in ganny ansennen pour zour zizman.
2PE.2.5	Bondye pa'n eparny lemonn ansyen, me i ti anvoy deliz lo son bann move zabitan. I ti prezerv lavi wit dimoun ansanm avek Noe, ki ti proklanm lazistis.
2PE.2.6	Bondye ti pas kondannasyon e detri lavil Sodonm ek Gomor ki i ti fer zot vin lasann. Sa ti en leson pour bann move dimoun dan lavenir. 
2PE.2.7	Me i ti delivre Lot, en zis, ki ti byen sagrinen par kondwit deregle bann kriminel dan son lepok. 
2PE.2.8	Annefe, sa zonm zis ki ti viv parmi zot, ti soufer kan i ti war e antann zot bann move aksyon. 
2PE.2.9	Sa i montre ki Senyer i konnen ki mannyer i pou delivre dimoun ki atase avek li kan zot dan difikilte, e gard bann malfeter pour pinisyon zour zizman. 
2PE.2.10	I pou pini sirtou bann ki swiv zot bann dezir enpir e mepriz lotorite Bondye.
2PE.2.10	Sa bann fo ansennyan, zot annan lodas ek larogans, san okenn respe, pour ensilte bann kreatir glorye ki dan lesyel. 
2PE.2.11	Menm bann lanz ki pourtan bokou pli for e pli pwisan, pa fer okenn lakizasyon ensiltan kont bann kreatir glorye devan Senyer. 
2PE.2.12	Me sa bann zans, zot azir avek zot lensten, parey bann zannimo sovaz ki'n ne zis pour ganny atrape e touye. Zot ensilte dimoun ki zot pa ni menm konnen. Zot pou ganny detri parey sa bann zannimo sovaz. 
2PE.2.13	Konmsa ki zot pou rekolte lapey zot bann lenzistis. Zot pran gran plezir satisfer zot prop dezir an plen zour. Kan zot fer lafet avek ou, zot pran plezir dan mansonz. Zot prezans i degoutan e fer onte. 
2PE.2.14	Zot regar i ranpli avek dezir pour komet adilter; zot pa zanmen komet ase pese. Zot atir bann ki feb dan zot pyez. Zot leker in byen antrennen dan dezir pour ganny larzan. Zot in ganny malediksyon!
2PE.2.15	Zot in abandonn vre semen e zot in egare lo zot larout. Zot in swiv menm semen ki Balaanm, garson Bosor ki ti kontan larzan, ki i ti gannyen pour fer lemal. 
2PE.2.16	Me i ti ganny reprimande pour son pese. Annefe, en bourik, ki ti koz avek li koman en imen ti aret sa profet dan son aksyon ensanse.
2PE.2.17	Sa bann zonm, zot parey bann sours ki'n sek, zot parey bann nyaz pouse par en tanpet. I annan en plas dan fernwanr rezerve pour zot. 
2PE.2.18	Zot pronons bann gran diskour vid e bet. Zot servi dezir imoral zot prop natir, pour met dan zot pyez, bann ki apenn fek sape parmi bann ki viv dan lerer. 
2PE.2.19	Zot promet laliberte, tandis ki zot menm, zot lesklav bann plezir ki detri zot. Annefe, sakenn i lesklav sa ki domin li.
2PE.2.20	Annefe, i annan ki'n sape anba move lenfliyans lemonn, gras a konnesans nou Senyer e Sover Zezi-Kri. Me, si zot les zot reganny atrape e reganny anpaye, e ganny bate, zot kondisyon i vin pir ki avan.
2PE.2.21	I ti ava'n preferab si zot pa ti'n zanmen konn semen lazistis, si, apre ki zot in konnen, zot detourn zot avek sa sen komannman ki zot ti'n resevwar.
2PE.2.22	Sa ki'n ariv zot i parey sa ki sa proverb i dir: Lisyen in retourn dan son vomi. Oubyen ankor: Koson ki'n fek fini ganny lave, in retourn dan son labou.
2PE.3.1	Mon bann zanmi! Sa i dezyenm let ki mon ekri zot. Dan tou le de, mon'n fer zot rapel bann souvenir ki ava ed zot konpran. 
2PE.3.2	Mazin bann parol ki bann sen profet in anonse, ensi ki bann komannman ki nou Senyer e Sover in donnen par zot bann zapot.
2PE.3.3	Mon oule ki zot konnen avan tou, ki dan dernyen zour, pou annan bann dimoun ki pou viv an swivan zot prop dezir. Zot pour vin monk ou. 
2PE.3.4	Zot pou dir: Oli sa enn ki'n promet ki i pou retournen? Depi ki nou bann zanset in mor, tou i reste parey ti ete o konmansman, depi kreasyon lemonn.
2PE.3.5	Zot oubliy par ekspre, ki depi byen lontan lesyel ek later in ganny formen par Parol Bondye. Later in sorti dan delo, e in ganny tenir ansanm par delo. 
2PE.3.6	Egalman, lemonn ansyen ti ganny detri par delo, kouver par sa gran deliz.
2PE.3.7	Kanta lesyel ek later aktyel, zot in ganny prezerve par sa menm parol, pour zot ganny detri par dife plitar. Zot i'n ganny garde pour sa zour zizman kan bann malfeter pou ganny detri.
2PE.3.8	An tou ka, mon bann zanmi! Pa oubliy sa pwen: Pour Senyer, en zour i koman 1,000 an, e 1,000 an i koman en zour. 
2PE.3.9	Nou Senyer pa pe tarde pour realiz son promes parey serten i mazinen, me i pran pasyans anver zot. Annefe, i pa oule ki personn i ganny detri, me ki tou dimoun i repantir.
2PE.3.10	Pourtan, Zour Senyer pou arive koman en voler. Sa zour, lesyel pou disparet avek en gran fraka; bann zetwal pou fonn dan dife. Later avek tou aksyon bann zabitan, pou ganny zize.
2PE.3.11	Akoz tou pou ganny detri konmsa, ki kalite lavi zot devre viv? Zot devre anmenn en lavi sen avek respe pour Bondye. 
2PE.3.12	Letan zot pe esper sa zour, fer tou zot mye pour ki i vin pli vit. Sa zour la, lesyel pou alimen e ganny detri, e tou bann eleman pou fonn dan dife! 
2PE.3.13	Me nou, dapre son promes, nou pe esper en nouvo lesyel ek en nouvo later kot pou annan lazistis.
2PE.3.14	Alor, mon bann zanmi! An atandan sa zour, fer tou zefor posib, pour ki Bondye i trouv zot pir, san defo e dan lape avek li. 
2PE.3.15	Konsider pasyans nou Senyer koman en mwayen pour sov nou, parey nou frer Pol in ekri zot avek lasazes ki Bondye in donn li. 
2PE.3.16	Annefe, i koz lo sa size dan tou son bann let. I annan serten pasaz difisil pour konpran, ki serten dimoun inyoran san formasyon, i deform son sans. Zot fer parey avek lezot parti Lekritir. Sa i pour zot prop pert.
2PE.3.17	Me zot, mon bann zanmi! Aprezan, zot in ganny averti. Alor, fer byen atansyon, pangar zot ganny antrennen par lerer sa bann lennmi Bondye. Konmsa, zot ava reste solid dan lafwa. 
2PE.3.18	Kontinyen grandi dan lagras ek konnesans nou Senyer e Sover Zezi-Kri. Annou rann li glwar, aprezan e pour touzour! Amenn!
1JN.1.1	Nou pe anons zot Parol lavi ki ti egziste depi o konmansman, ki nou'n tande, e ki nou'n war avek nou prop lizye. Nou'n kontanple li e nou'n tous li avek nou lanmen. 
1JN.1.2	Annefe, lavi in aparet, nou'n war li, nou rann temwannyaz e nou anons zot lavi eternel, ki ti kot son Papa e ki i'n revel avek nou. 
1JN.1.3	Tou sa ki nou'n war e tande, nou'n osi anons zot, pour ki zot osi, zot ava ini avek nou. Annefe, nou an kominyon avek Bondye, nou Papa e avek son Garson, Zezi-Kri. 
1JN.1.4	Nou ekri zot sa pour ki nou lazwa i vin konplet.
1JN.1.5	La mesaz ki nou'n tande sorti kot Zezi-Kri e ki nou'n anons zot: Bondye i lalimyer; dan li napa okenn fernwanr. 
1JN.1.6	Si nou dir ki nou ini avek li, e anmenmtan nou pe viv dan fernwanr, nou pe koz manti e nou pa pe pratik laverite. 
1JN.1.7	Me si nou pe mars dan lalimyer parey li menm i dan lalimyer, alor, nou pe viv ini avek kanmarad, e disan Zezi, son Garson, i pirifye nou avek tou pese.
1JN.1.8	Si nou pretann ki nou san pese, nou pe anbet nou lekor e laverite pa dan nou. 
1JN.1.9	Si nou konfes nou pese, Bondye ki fidel e zis, pou pardonn nou nou pese e pirifye nou kont tou lenzistis.
1JN.1.10	Si nou dir ki nou napa pese, nou fer Bondye pas pour en manter e son parol pa dan nou.
1JN.2.1	Mon bann pti zanfan! Mon pe ekri zot sa, pour ki zot pa komet okenn pese. Me si i annan parmi zot ki komet pese, nou annan en avoka kot Bondye. Sa i Zezi-Kri, ki nou Lazistis. 
1JN.2.2	I'n ofer li menm, koman sakrifis pour nou ganny pardon nou pese. Pa zis pour nou, me osi pour pese lemonn antye. 
1JN.2.3	Kan nou gard son komannman, nou rekonnet ki nou konn li.
1JN.2.4	Sa enn ki dir: Mon konn li. Me i pa gard son komannman, i en manter; laverite pa dan li. 
1JN.2.5	Me sa enn ki gard son parol, lanmour Bondye i vreman parfe dan li. Konmsa, nou asire ki nou ini avek li.
1JN.2.6	Sa enn ki dir ki i ini avek li, i devre mars dan menm semen kot li menm in marse.
1JN.2.7	Mon bann zanmi! Pa en komannman nouvo ki mon pe ekri, me en vye komannman ki zot in resevwar depi o konmansman
1JN.2.8	Pourtan, i en nouvo komannman ki mon pe ekri pour zot, ki vre dan Kris e dan zot osi, akoz fernwanr pe disparet e vre lalimyer i deza pe briye.
1JN.2.9	Si en dimoun i dir i dan lalimyer, me i deteste son frer, i ankor dan fernwanr. 
1JN.2.10	Sa enn ki kontan son frer, i reste dan lalimyer, e i pa pou kapab tonbe. 
1JN.2.11	Sa enn ki deteste son frer, i dan fernwanr; i pe mars dan fernwanr. I pa konnen kote i pe ale, akoz fernwanr in rann li aveg.
1JN.2.12	Mon bann zanfan! Mon pe ekri zot, akoz zot bann pese in ganny pardonnen, gras non Zezi.
1JN.2.13	Bann papa! Mon pe ekri zot akoz zot konn sa enn ki'n egziste depi o konmansman.
1JN.2.13	Bann zennzan! Mon pe ekri zot akoz zot in ganny laviktwar lo Move.
1JN.2.14	Mon bann zanfan! Mon pe ekri zot, akoz zot konn Papa.
1JN.2.14	Bann papa! Mon pe ekri zot akoz zot konn sa enn ki egziste depi o konmansman.
1JN.2.14	Bann zennzan! Mon pe ekri zot, akoz zot for. Parol Bondye i reste dan zot e zot in ganny laviktwar lo Move.
1JN.2.15	Pa kontan lemonn, ni sa ki dan lemonn. Si en dimoun i kontan lemonn, lanmour Papa pa dan li. 
1JN.2.16	Tou sa ki dan lemonn: Move dezir natir imen, lanvi posed sa ki nou war ek lorgey dan lavi tou le zour; tousala pa sorti kot nou Papa, me i sorti dan lemonn. 
1JN.2.17	Lemonn ek tou son bann dezir pou disparet. Me sa enn ki fer lavolonte Bondye i viv pour touzour.
1JN.2.18	Mon bann zanfan! Lafen i pros. Zot in deza antann dir: Lennmi Kris pe vini. Deza, en kantite lennmi Kris in fini aparet. Konmsa ki nou konnen lafen i pros.
1JN.2.19	Sa bann dimoun in sorti kot nou, me zot pa ti vreman avek nou. Annefe, si zot ti avek nou, zot ti ava'n reste avek nou. Me zot in ale e konmsa, zot in montre ki zot pa ti avek nou. 
1JN.2.20	Me zot ki'n ganny konsakre par sa enn ki Sen, zot tou, zot in ganny konnesans laverite. 
1JN.2.21	Alor, mon pe ekri zot, pa akoz zot pa konn laverite, me akoz zot konnen, e zot osi konnen ki okenn mansonz pa kapab sorti dan laverite.
1JN.2.22	Alor, lekel ki manter? Sa enn ki deklare ki Zezi pa Kris. Li menm lennmi Kris: Sa enn ki rezet Papa ek son Garson. 
1JN.2.23	Annefe, sa enn ki rezet Garson Bondye, i rezet osi son Papa. Sa enn ki aksepte Garson, i aksepte son Papa osi.
1JN.2.24	Kanta zot, gard byen dan zot leker sa ki zot in tande depi o konmansman. Si sa ki zot in tande depi o konmansman, i reste dan zot, zot osi, zot ava reste ini avek Garson e avek son Papa. 
1JN.2.25	Promes ki i'n fer nou, se lavi eternel.
1JN.2.26	Mon ti bezwen ekri zot lo size bann ki pe fer mannyer tronp zot. 
1JN.2.27	Kanta zot, Lespri ki zot in resevwar avek Kris, i reste dan zot e zot pa bezwen personn pour ansenny zot. Me son Lespri i ansenny zot tou keksoz. I pe ansenny zot tou sa ki vre, pa sa ki mansonz. Alor, parey Lespri in ansenny zot: Reste ini avek Kris.
1JN.2.28	Wi! Mon bann zanfan! Reste ini avek Kris, de sort ki kan i ava aparet, nou ava ranpli avek konfyans, e nou pa pou onte devan li, ler i vini. 
1JN.2.29	Zot konnen ki Kris i zis. Alor, zot devre rekonnet ki sa enn ki pratik lazistis, i en zanfan Bondye.
1JN.3.1	Gete! Nou Papa in telman kontan nou, ki i apel nou zanfan Bondye. An realite se sa ki nou ete. Rezon akoz lemonn pa'n konn nou, se akoz i pa'n konn Bondye.
1JN.3.2	Mon bann zanmi! Aprezan nou zanfan Bondye, e sa ki nou pou ete plitar pa ankor ganny revele. Me nou konnen ki kan Kris pou aparet, nou pou parey li, akoz nou pou war li parey i ete. 
1JN.3.3	Tou dimoun ki annan sa lesperans dan Kris i vin pir, parey Senyer li menm i pir.
1JN.3.4	Sa enn ki fer pese, i kas Lalwa Bondye, akoz pese i dezobeisans Lalwa Bondye. 
1JN.3.5	Annefe, zot konnen ki Zezi-Kri i'n vini pour fer disparet pese. Dan li napa okenn pese. 
1JN.3.6	Sa enn ki reste ini avek li, pa fer pese. Sa enn ki fer pese pa'n war li e pa'n zanmen konn li.
1JN.3.7	Mon bann zanfan! Pa les personn tronp zot. Sa enn ki pratik lazistis, li osi i zis, parey Zezi-Kri li menm i zis. 
1JN.3.8	Sa enn ki kontinyen fer pese i pour dyab, akoz dyab in fer pese depi o konmansman! Rezon akoz Garson Bondye in vini, se pour detri bann travay dyab.
1JN.3.9	Sa enn ki'n vin zanfan Bondye pa fer pese, akoz pwisans lavi ki sorti kot Bondye i dan li. I pa kapab kontinyen fer pese, akoz Bondye i son Papa. 
1JN.3.10	La sa ki fer diferans ant zanfan Bondye ek zanfan dyab: Sa enn ki pa pratik lazistis, oubyen ki pa kontan son frer, i pa en zanfan Bondye.
1JN.3.11	Annefe, la mesaz ki zot in tande depi o konmansman: Kontan kanmarad. 
1JN.3.12	Annou pa fer parey Kaen. I ti zanfan dyab e i ti touy son frer. Pour ki rezon i ti touy li? Akoz son bann aksyon ti move, e bann aksyon son frer ti zis.
1JN.3.13	Mon bann frer! Pa etonnen si lemonn i deteste zot. 
1JN.3.14	Nou konnen ki nou'n sorti dan lanmor pour pas dan lavi. Nou konn sa, akoz nou kontan nou frer. Sa enn ki pa kontan, i ankor anba pouvwar lanmor. 
1JN.3.15	Sa enn ki ay son frer, i en kriminel. Zot konnen ki en kriminel pa kapab posed lavi eternel ini avek Bondye. 
1JN.3.16	La koman nou konnen kisisa lanmour: Zezi-Kri in donn son lavi pour nou. Donk, nou osi, nou devre donn nou lavi pour nou bann frer.
1JN.3.17	Si en dimoun ki annan plis ki ase dekwa viv, i war son frer dan bezwen me i ferm son leker, ki mannyer i kapab dir ki i kontan Bondye?
1JN.3.18	Mon bann zanfan! Annou pa kontan zis par bann zoli parol, e zoli diskour, me montre par nou bann aksyon ki nou lanmour i vre.
1JN.3.19	Konmsa ki nou pou konnen ki nou bann zanfan laverite. Konmsa, nou leker ava anpe devan li. 
1JN.3.20	Annefe, menm si nou leker i kondann nou, nou konnen ki Bondye i pli gran ki nou leker e ki i konn tou.
1JN.3.21	Mon bann zanmi! Si nou leker pa kondann nou, nou annan konfyans kan nou apros devan Bondye. 
1JN.3.22	Nenport kwa ki nou demann li, nou pou gannyen, akoz nou gard son komannman e nou fer sa ki fer li plezir. 
1JN.3.23	La son komannman: Nou devre krwar dan non son Garson Zezi-Kri e nou devre kontan kanmarad parey Kris in ordonn nou.
1JN.3.24	Sa enn ki obei komannman Bondye i viv dan Bondye, e Bondye i prezan dan li. Nou konnen ki Bondye i prezan dan nou, gras a Lespri-Sen ki i'n donn nou.
1JN.4.1	Mon bann zanmi! Pa bezwen krwar tou sa bann ki pretann ki zot posed Lespri. Teste zot dabor pour konnen si sa lespri i sorti kot Bondye. Annefe, i annan bokou fo profet dan lemonn.
1JN.4.2	La koman zot kapab rekonnet Lespri Bondye: Sa enn ki afirmen ki Zezi in vreman vin koman en zonm, i posed Lespri Bondye. 
1JN.4.3	Me sa enn ki pa rekonnet Zezi, pa sorti kot Bondye. I lespri Ladverser Kris ki zot in tande pe vini. Annefe, i deza la dan lemonn.
1JN.4.4	Me zot, mon bann zanfan! Zot pour Bondye e zot in ranport laviktwar lo bann fo profet, akoz sa enn ki dan zot, i pli gran ki sa enn ki dan lemonn. 
1JN.4.5	Sa bann dimoun, zot koz dan fason lemonn e lemonn i ekout zot akoz zot zanfan lemonn. 
1JN.4.6	Me nou, nou pour Bondye, e sa enn ki konn Bondye i ekout nou. Me sa enn ki pa pour Bondye pa ekout nou. Konmsa menm ki nou kapab rekonnet ant Lespri Laverite ek lespri lerer.
1JN.4.7	Mon bann zanmi! Annou kontan kanmarad, akoz lanmour i sorti kot Bondye. Sa enn ki kontan, i zanfan Bondye e i konn Bondye. 
1JN.4.8	Sa enn ki pa kontan, pa'n zanmen konn Bondye, akoz Bondye i lanmour.
1JN.4.9	La ki mannyer Bondye in montre son lanmour pour nou: In anvoy son sel Garson dan lemonn, pour ki par li, nou ganny lavi.
1JN.4.10	Lala kisisa lanmour: Pa nou ki'n kontan Bondye, me Bondye ki'n kontan nou e i'n anvoy son Garson koman en viktim, pour ki par li, nou bann pese i ganny pardonnen.
1JN.4.11	Mon bann zanmi! Si Bondye in telman kontan nou, nou osi, nou devre kontan kanmarad.
1JN.4.12	Personn pa'n deza war Bondye. Si nou kontan kanmarad, Bondye i viv dan nou e son lanmour i parfe dan nou. 
1JN.4.13	La konman nou konnen ki nou pe viv dan li, e i viv dan nou: I'n donn nou son Lespri. 
1JN.4.14	E nou, nou'n war e nou proklanmen ki Bondye Papa in anvoy son Garson, koman Sover lemonn.
1JN.4.15	Sa enn ki deklare ki Zezi i Garson Bondye, Bondye i viv dan li, e li i dan Bondye. 
1JN.4.16	Nou, nou konn sa lanmour ki Bondye i annan pour nou, e nou krwar dan sa lanmour. Bondye i lanmour. Sa enn ki reste dan lanmour i reste dan Bondye e Bondye i reste dan li. 
1JN.4.17	Si lanmour i parfe dan nou, nou annan sa konfyans pour zour Zizman, akoz nou lavi isi lo later i parey lavi Zezi-Kri.
1JN.4.18	Dan lanmour, napa okenn lafreyer. Lanmour parfe i fer disparet lafreyer, akoz lafreyer i fer mazin pinisyon. Sa enn ki per, son lanmour pa parfe. 
1JN.4.19	Nou, nou kontan, akoz Bondye in kontan nou an premye.
1JN.4.20	Si en dimoun i dir: Mon kontan Bondye me i deteste son frer, i en manter. Annefe, si en dimoun i deteste son frer ki i war, i pa kapab kontan Bondye ki i pa war.
1JN.4.21	La komannman ki Bondye i'n donn nou: Sa enn ki kontan Bondye i devre osi kontan son frer.
1JN.5.1	Sa enn ki krwar ki Zezi i Kris, i en zanfan Bondye. Sa enn ki kontan en papa, i osi kontan son bann zanfan.
1JN.5.2	La koman nou konnen ki nou kontan bann zanfan Bondye: Kan nou kontan Bondye e obei son bann komannman. 
1JN.5.3	Annefe, lanmour pour Bondye, se ki nou obei son komannman; e son bann komannman pa en fardo. 
1JN.5.4	Annefe, tou bann zanfan Bondye, i ganny laviktwar lo lemonn. Par nou lafwa, nou'n ganny laviktwar lo lemonn. 
1JN.5.5	Lekel sa enn ki ganny laviktwar lo lemonn? Sa enn ki krwar ki Zezi i Garson Bondye.
1JN.5.6	Li menm Zezi-Kri ki'n vin avek delo ek disan. I pa'n vin zis avek delo, me i'n vin avek delo e avek disan. Lespri i rann temwannyaz ki sa i vre, akoz Lespri i laverite. 
1JN.5.7	Annefe, i annan trwa ki rann temwannyaz: 
1JN.5.8	Lespri, delo ek disan; e tou le trwa zot dakor. 
1JN.5.9	Nou aksepte byen temwannyaz imen; me temwannyaz Bondye i annan plis pwa. San menm sa temwannyaz ki Bondye in donnen lo size son Garson.
1JN.5.10	Alor, sa enn ki krwar dan Garson Bondye, i posed sa temwannyaz dan li. Sa enn ki pa krwar Bondye, i fer Bondye pas pour manter, akoz i pa'n krwar temwannyaz ki Bondye in rann osize son Garson.
1JN.5.11	La sa temwannyaz: Bondye in donn nou lavi eternel, e sa lavi i dan son Garson. 
1JN.5.12	Sa enn ki posed son Garson i annan lavi. Sa enn ki napa Garson Bondye, napa lavi.
1JN.5.13	Mon'n ekri zot tousala, pour fer zot konnen ki zot ki krwar dan non Garson Bondye, zot annan lavi eternel. 
1JN.5.14	Avek konfyans ki nou annan dan li, nou krwar ki si nou demann keksoz dapre son lavolonte, i pou ekout nou. 
1JN.5.15	Alor, si nou konnen ki i ekout nou dan nenport kwa ki nou demande, nou konnen ki nou posed deza sa ki nou'n demande.
1JN.5.16	Si en dimoun i war son frer pe komet en pese ki pa anmenn lanmor, fodre ki i priye, e Bondye ava donn li lavi. Mon pe koz lo bann pese ki pa anmenn lanmor. Me i annan pese ki anmenn lanmor; pa pour en tel pese ki mon pe dir zot priye. 
1JN.5.17	Tou move aksyon i en pese, me i annan pese ki pa anmenn lanmor.
1JN.5.18	Nou konnen ki en dimoun ki'n ne koman zanfan Bondye pa fer pese, akoz Bondye i protez sa enn ki i'n donn nesans, e dyab pa kapab tous li. 
1JN.5.19	Nou konnen ki nou pour Bondye, e ki lemonn antye i anba pouvwar dyab.
1JN.5.20	Nou konnen ki Garson Bondye in vini. I'n donn nou disernman pour konn sa enn ki vre Bondye. Nou, nou reste ini avek vre Bondye, gras a son Garson Zezi-Kri. Li menm vre Bondye; li menm lavi eternel.
1JN.5.21	Mon bann pti zanfan! Prezerv zot kont bann zidol.
2JN.1.1	Sa let i sorti kot Ansyen, pour sa gran Madanm, swazi par Bondye ek son bann zanfan, ki mon kontan bokou dan laverite. Pa zis mwan ki kontan ou, me osi tou bann ki konn laverite. 
2JN.1.2	Sa laverite i dan nou, e i pou reste avek nou pour touzour. 
2JN.1.3	Mon demande ki Bondye nou Papa ek Zezi-Kri, Garson son Papa, ava donn nou son lagras, pardon ek lape, dan laverite ek lanmour.
2JN.1.4	I ti en gran lazwa pour mwan trouv en pe ou bann zanfan pe viv dan laverite, parey nou Papa in ordonn nou.
2JN.1.5	Aprezan, Madanm! La sa ki mon demann ou: Kontan kanmarad. Sa pa en nouvo komannman ki mon pe ekri; me sa enn ki nou'n resevwar depi o konmansman. 
2JN.1.6	Sa lanmour, se ki nou viv dapre bann komannman Bondye. Sanmenm sa komannman dan lekel nou devre viv, parey nou'n tande depi o konmansman.
2JN.1.7	Annefe, bokou manter in fannen partou dan lemonn, bann dimoun ki pa aksepte ki Zezi-Kri in vin koman en zonm vreman. En tel dimoun, i en manter e Ladverser Kris. 
2JN.1.8	Alor, fer byen atansyon ki zot pa perdi bann fri zot travay, me ki zot resevwar en rekonpans konplet.
2JN.1.9	Sa enn ki pa gard lansennyman Kris, me ki azout keksoz avek, i pa an kominyon avek Bondye. Sa enn ki gard lansennyman Bondye, i an kominyon avek Bondye Papa e avek son Garson. 
2JN.1.10	Si en dimoun i vin kot ou avek en lot lansennyman, pa resevwar li se ou, e refize menm dir li bonzour. 
2JN.1.11	Annefe, sa enn ki dir li bonzour i partisip dan son bann move aktivite.
2JN.1.12	Mon ti ava annan ankor bokou keksoz pour dir zot. Me mon prefere pa fer li avek papye ek lank. Mon espere vin war zot e koz avek zot personnelman, pour ki nou lazwa i konplet.
2JN.1.13	Bann zanfan ou ser, ki'n ganny swazi par Bondye, i fer zot tou salanm.
3JN.1.1	Sa let i sorti kot Ansyen, pour mon zanmi, Gayis, ki mon kontan dan laverite.
3JN.1.2	Mon zanmi! Mon swete ki tou i al byen pour ou, ki ou an bonn sante fizik e spirityel.
3JN.1.3	Mon ti byen kontan kan bann frer ti arive e rann temwannyaz lo laverite ki dan ou lavi, e fason ki ou pe viv dan laverite. 
3JN.1.4	Napa nanryen ki rann mwan pli ere, kan mon aprann ki mon bann zanfan pe viv dan laverite.
3JN.1.5	Mon zanmi! Kan ou rann servis bann frer, sirtou bann etranze, ou pe azir dapre ou lafwa. 
3JN.1.6	Zot in rann temwannyaz devan kominote nou Legliz, konsernan ou lanmour. I ava byen si ou ed zot dan zot vwayaz dan en fason ki fer plezir Bondye. 
3JN.1.7	Annefe, se pour non Senyer ki zot pe fer sa vwayaz, san resevwar okenn led sorti kot bann ki pa konn Bondye. 
3JN.1.8	Nou devre donk ed bann zonm parey, pour ki nou osi, nou partisip koman kolaborater laverite.
3JN.1.9	Mon'n ekri en pti let Legliz; me Dyotref ki kontan plas sef, pa aksepte mon lotorite. 
3JN.1.10	Pour sa rezon, kan mon vini, mon pou denons tou sa ki i pe fer, bann parol mesanste ek mansonz ki i pe dir lo mwan. Konmsi sa pa ase, i refize resevwar bann krwayan. I anpes dimoun ki oule akey zot e i menase pous zot dan Legliz.
3JN.1.11	Mon zanmi! Pa imit sa ki mal, me imit plito sa ki byen. Sa enn ki pratik sa ki byen, i pour Bondye. Sa enn ki fer sa ki mal, pa konn Bondye.
3JN.1.12	Tou dimoun i dir dibyen lo Demetriis. Laverite i temwanny dan son faver. Nou osi, nou rann en bon temwannyaz e ou konnen ki nou temwannyaz i vre.
3JN.1.13	Mon ti annan bokou keksoz pour ekri, me mon pa oule fer li avek plim ek lank. 
3JN.1.14	Mon espere war ou byento, e nou ava koz fas a fas.
3JN.1.15	Mon swete ki lape ava reste avek ou. Ou bann zanmi i fer ou salanm. Ou osi, fer salanm tou nou bann zanmi.
JUD.1.1	Sa let i sorti kot Zid, serviter Zezi-Kri, e frer Zak.
JUD.1.1	Pour tou bann ki'n ganny apele par Bondye e ki viv dan lanmour Bondye Papa e ki ganny garde par Zezi-Kri. 
JUD.1.2	Mon demande ki Bondye ava akord zot pardon, lape ek lanmour annabondans.
JUD.1.3	Mon bann zanmi! Mon ti vreman anvi ekri zot konsernan lafwa ki nou partaze. Me mon ti santi mwan dan lobligasyon pour ekri deswit sa let pour ankouraz zot konbat pour lafwa ki ti ganny transmet en fwa pour tou, avek bann ki Bondye in swazir.
JUD.1.4	Annefe, i annan serten dimoun move ki'n antre sekretman parmi nou. Zot deform lansennyman konsernan lagras nou Bondye, pour zistifye zot lavi imoral. Zot rezet Zezi-Kri, nou sel Met e Senyer. Depi lontan, Lekritir in anons zot kondannasyon.
JUD.1.5	Menm si zot konn tousala tre byen, mon profite pour rapel zot ki mannyer Bondye ti sov pep Izrael kan i ti fer li sorti Lezip. Me apre i ti detri tou bann ki ti refize krwar dan li.
JUD.1.6	Mon rapel zot koman serten lanz ki pa ti satisfe avek pouvwar ki zot ti annan, ti abandonn zot prop demer. Alor, Bondye i'n gard zot ansennen pour touzour dan fernwanr, dan fon labim, pour sa gran zour zizman.
JUD.1.7	Rapel zot osi, sa ki ti arive avek Sodonm, Gomor ek bann lavil dan zalantour. Zot bann zabitan ti fer parey: Zot ti livre zot lekor dan bann akt seksyel imoral, ek bann akt kont natir. Zot ti ganny pinisyon dife eternel. Sa i en lavertisman serye pour tou dimoun.
JUD.1.8	Sa bann zonm pe konport zot dan menm fason: Zot swiv zot bann move manni; zot fer pese e sali zot prop lekor. Zot mepriz lotorite Bondye e ensilte bann kreatir ki viv dan laglwar lesyel. 
JUD.1.9	Menm larkanz Mikael dan son diskisyon avek dyab konsernan lekor Moiz, pa ti oze kondann li. I ti zis dir: Senyer pou pini ou.
JUD.1.10	Me sa bann zonm pe ensilte sa ki zot pa konnen. Zot konn zis par zot lensten, parey zannimo sovaz. Sa pe fer zot maler.
JUD.1.11	Maler lo zot! Zot in swiv menm semen ki Kaen. Pour larzan, zot in livre zot dan menm lerer ki Balaanm. Zot in ganny detri akoz zot in revolte parey Kore.
JUD.1.12	Aprezan, prezans sa bann zonm in vin en skandal dan zot repa fraternel, kot zot vin zis ranpli zot vant san okenn laont. Zot parey bann nyaz ki divan i anmennen, me ki pa donn lapli. Zot parey bann pye dibwa ki pa prodwi okenn fri, menm pandan lasezon, e ki derasinen, i'n konpletman mor. 
JUD.1.13	Zot fann zot bann aksyon degoutan parey bann gro laroul lanmer ki pe kras zot lekim. Zot parey bann zetwal filan, e Bondye in rezerv en plas pour zot dan fernwanr, dan profonder labim.
JUD.1.14	Depi lontan, Henok, setyenm desandan Adan, i'n profetize lo zot size, kan i ti dir:
JUD.1.14	Senyer pe vin avek son bann dizenn milye lanz sen.
JUD.1.15	I pou egzers son zizman lo tou dimoun.
JUD.1.15	I pou kondann tou bann peser
JUD.1.15	pour tou zot bann move aksyon
JUD.1.15	ki zot in komet, kan zot ti revolte kont Bondye;
JUD.1.15	pour tou zot bann parol lensilt
JUD.1.15	ki zot in dir kont li.
JUD.1.16	Sa bann zonm ki touzour mekontan, pe touzour plennyen. Zot pe viv dapre zot bann move dezir. Zot koz avek ensolans, e zot flat dimoun dan zot prop lentere.
JUD.1.17	Me zot, mon bann zanmi! Rapel zot bann parol ki zot in tande depi lontan par bann zapot nou Senyer Zezi-Kri. 
JUD.1.18	Zot ti dir: Dan dernyen letan, pou annan bann moker, ki pou viv dapre zot prop move dezir. 
JUD.1.19	Zot menm zot, sa bann foter dezord. Zot napa Lespri Bondye, me zot pe viv anba kontrol zot lensten.
JUD.1.20	Me zot, mon bann zanmi! Kontinyen fer progre dan zot lafwa ki tre sen. Priy avek lapwisans Lespri-Sen. 
JUD.1.21	Reste dan lanmour Bondye, an atandan ki nou Senyer Zezi-Kri, dan son labonte, i donn zot lavi eternel.
JUD.1.22	Annan konpasyon pour bann ki doute. 
JUD.1.23	Sov zot e retir zot dan dife zizman. Anver lezot, montre konpasyon, me fer atansyon: Evit tou kontak, menm avek zot lenz ki'n tase par zot move lavi.
JUD.1.24	Pour sa enn ki anpes zot tonbe; ki kapab fer zot konparet san fot e dan lazwa devan son prezans glorye; 
JUD.1.25	pour li, sel Bondye, nou Sover par Zezi-Kri nou Senyer, nou rann glwar, grander, pwisans ek lotorite, depi touzour, aprezan e pour touzour. Amenn!
REV.1.1	Sa liv i Revelasyon Zezi-Kri ki Bondye ti donn li pour li montre son bann serviter sa ki devre arive byento. Kris in anvoy son lanz kot son serviter Zan, pour fer li konnen. 
REV.1.2	Zan in servi koman temwen. I'n anons mesaz Bondye ek temwannyaz Zezi-Kri lo tou sa ki i'n war. 
REV.1.3	Byennere, sa enn ki lir bann parol sa profesi! Byennere bann ki ekout e gard sa ki'n ekri ladan! Annefe, letan i pros pour sa bann levennman realize.
REV.1.4	Delapar Zan, pour sa set Legliz ki dan provens Lazi. Lagras ek lape delapar Bondye ki egziste, ki ti egziste e ki pe vini; delapar sa set Lespri ki devan son tronn, 
REV.1.5	e delapar Zezi-Kri, temwen fidel, premye ne parmi bann mor, sef parmi bann lerwa later.
REV.1.5	Zezi-Kri i kontan nou. Par son disan, i'n delivre nou avek tou nou bann pese. 
REV.1.6	I'n fer nou vin en rwayonm pret pour servi Bondye son Papa. Laglwar, ek pouvwar i pour li pour touzour! Amenn.
REV.1.7	La i pe vini parmi bann nyaz, e tou dimoun pou war li; menm sa bann ki ti transpers li. Tou bann nasyon lo later pou lamante lo son size. Wi! Amenn.
REV.1.8	La sa ki Senyer Bondye i deklare: Mwan menm Alfa ek Omega
REV.1.9	Mwan menm Zan, zot frer, ki'n partisip dan soufrans, dan rwayote, e ki'n andire avek pasyans, ini avek Zezi. Mon ti annegzil lo zil Patmos, akoz Parol Bondye ek temwannyaz Zezi.
REV.1.10	Zour Senyer, mon ti ganny sezi par Lespri. Mon ti antann en lavwa for deryer mwan parey son en tronpet, 
REV.1.11	ki ti dir: Ekri sa ki ou war dan en liv, e anvoy li kot sa set Legliz ki Efez, Smirn, Perganm, Tyatir, Sard, Filadelfi ek Laodise.
REV.1.12	Mon ti vir deryer pour war lekel ki ti pe koz avek mwan. Alor, mon ti war set portlanp annor. 
REV.1.13	Omilye sa set portlanp, ti annan en personnaz ki ti resanble en zonm. I ti'n met en rob long ki ariv ziska son lipye e en sentir annor otour son leren. 
REV.1.14	Son latet ek son seve ti blan parey lalenn, oubyen koman lannez. Son lizye ti parey en laflanm dife. 
REV.1.15	Son lipye ti koman bronz brile ki'n ganny pirifye dan four. Son lavwa ti koman tapaz gro delo ki pe koule. 
REV.1.16	Dan son lanmen drwat ti annan set zetwal. En lepe ki koup de kote ti sorti dan son labous e son figir ti koman soley midi, ler i pe tap avek tou son larder.
REV.1.17	Kan mon ti war li, mon ti tonm dan son lipye koman en dimoun mor. I ti poz son lanmen drwat lo mwan. I ti dir: Pa per! Mwan menm Alfa e Omega; Premye e Dernyen; 
REV.1.18	sa enn ki vivan. Mon ti'n mor, me la mon vivan pour touzour. Mon posed lakle lanmor ek lakle lemonn lanmor.
REV.1.19	Aprezan, ekri sa ki ou'n war, sa ki pe pase aprezan, e sa ki pou arive apre.
REV.1.20	Pour sa ki konsern mister sa set zetwal ki ou'n war dan mon lanmen drwat, e sa set portlanp annor, la zot sinifikasyon: Sa set zetwal i bann lanz sa set Legliz; sa set portlanp, i sa set Legliz.
REV.2.1	Ekri Lanz Legliz dan Efez: La sa ki sa enn ki tenir sa set zetwal dan son lanmen drwat e ki mars parmi sa set portlanp annor i deklare: 
REV.2.2	Mon konn tou ou bann aktivite, mon konn ou travay ek ou perseverans. Mon konnen ki ou pa kapab toler bann malfeter. Ou'n teste bann ki apel zot lekor zapot, me ki an realite pa vre, e ou'n dekouver ki zot bann manter. 
REV.2.3	Mon konnen ki ou annan perseverans. Ou'n soufer tou akoz mon non, e ou pa'n dekouraze.
REV.2.4	Me sa ki mon annan kont ou, se ki ou'n perdi ou premye lanmour. 
REV.2.5	Alor, mazinen kote ou'n sorti pour tonbe. Detourn ou avek ou bann pese, e pratik sa bann aksyon parey o konmansman. Si ou pa abandonn ou pese, mon pou vin kot ou e mon pou tir ou portlanp dan son plas.
REV.2.6	Me la sa ki dan ou faver: Parey mwan, ou deteste sa ki bann Nikolait i fer.
REV.2.7	Sa enn ki annan zorey! Ekout sa ki Lespri i dir avek bann Legliz: Sa enn ki ranport laviktwar, mon pou donn li drwa manz fri pye dibwa ki donn lavi, ki dan paradi Bondye.
REV.2.8	Ekri Lanz Legliz dan Smirn: La sa ki Premye e Dernyen, sa enn ki ti'n mor e ki'n retourn vivan i deklare: 
REV.2.9	Mon konn ou bann soufrans, ek ou mizer. Pourtan, ou ris. Mon konn dimal ki bann swadizan Zwif, me ki pa Zwif i dir lo ou. An realite, zot form en lasanble Satan.
REV.2.10	Pa per pour sa ki ou pou soufer. Dyab pou byento zet serten parmi zot dan prizon, pour teste zot. Zot pou bezwen soufer pandan dis zour. Me reste fidel ziska lanmor, e mon ava donn ou kouronn lavi.
REV.2.11	Sa enn ki annan zorey! Ekout sa ki Lespri i dir avek bann Legliz.
REV.2.11	Sa enn ki ranport laviktwar, pa pou konn en dezyenm lanmor.
REV.2.12	Ekri Lanz Legliz dan Perganm: La mesaz sa enn ki annan lepe ki koup de kote: 
REV.2.13	Mon konnen kot ou reste: Lanmenm la kot tronn Satan i ete. Ou'n reste fidel pour mon non, e ou pa'n renye ou lafwa dan mwan, menm dan lepok kan Antipas, mon temwen fidel, ti ganny touye kot ou, la kot Satan i reste.
REV.2.14	Sepandan, mon annan detrwa repros pour fer ou: Ou annan kot ou serten dimoun ki atase avek lansennyman Balaanm. I ti montre Balak konman pour fer bann Izraelit tonm dan pese: I ti fer zot manz lavyann ki'n ganny ofer avek zidol e fer zot pratik limoralite seksyel.
REV.2.15	I osi annan kot ou serten ki pe swiv lansennyman bann Nikolait. 
REV.2.16	Aprezan, abandonn ou pese. Sankwa, mon pou vin kot ou byento e mon pou konbat kont sa bann dimoun, avek lepe ki sorti dan mon labous.
REV.2.17	Sa enn ki annan zorey! Ekout sa ki Lespri i dir avek bann Legliz.
REV.2.17	Sa bann ki ranport laviktwar, mon pou donn zot lamann ki'n ganny kasyet. E mon pou donn sakenn zot en pti ros blan. Lo sa ros, in ganny ekri en nouvo non ki personn pa konnen, eksepte sa enn ki resevwar sa non.
REV.2.18	Ekri Lanz Legliz dan Tyatir: La sa ki Garson Bondye i deklare, sa enn ki son lizye i parey laflanm dife, e son lipye i parey bronz poli: 
REV.2.19	Mon konn tou sa ki ou fer; mon konn ou lanmour, ou lafwa, ou devouman dan servis, ek ou perseverans. Ou konmela ou travay bokou plis ki o konmansman.
REV.2.20	Me la sa ki mon annan kont ou: Ou toler Zezabel, sa fanm ki pas li pour en profet. I tronp mon bann serviter e ansenny zot pratik limoralite, pour fer zot manz lavyann ki'n ganny ofer avek bann zidol. 
REV.2.21	Mon'n donn li letan pour abandonn son pese, me i pa oule repanti. 
REV.2.22	Pour sa rezon, mon pou zet li ek tou bann ki'n komet adilter avek li, lo en lili lasoufrans. Amwen ki zot abandonn sa bann move pratik ki zot in fer avek li.
REV.2.23	Mon pou osi met anmor tou son bann zanfan. Alor, tou bann Legliz ava konnen ki mon konn tou mazinasyon ek dezir zonm. Mon pou tret sakenn zot dapre sa ki zot i'n fer.
REV.2.24	Me pour lezot dan Tyatir, ki pa'n atas zot avek sa move lansennyman, ki pa'n aprann sa doktrin ki serten i dir, bann profon sekre Satan, mon deklare: Mon pa pou met okenn fardo lo zot. 
REV.2.25	Me tenir for sa ki zot posede, ziska ki mon retournen. 
REV.2.26	Sa enn ki ranport laviktwar, sa enn ki kontiny mon travay ziska lafen, mon pou donn li pouvwar lo bann nasyon.
REV.2.27	Avek en baton an fer, i pou diriz zot, i pou kas zot an morso parey bann po later. 
REV.2.28	Parey mwan osi mon'n resevwar pouvwar avek mon Papa, mon pou donn li zetwal granmaten.
REV.2.29	Sa enn ki annan zorey! Ekout sa ki Lespri i dir avek bann Legliz.
REV.3.1	Ekri Lanz Legliz dan Sard: La sa ki sa enn ki posed sa set Lespri Bondye ek sa set zetwal i deklare: Mon konn ou bann aktivite: Zot dir ou vivan, me ou'n mor. 
REV.3.2	Leve! Afermi sa ki reste ankor dan ou, avan ki i mor konpletman. Annefe, mon pa'n war okenn ou bann aktivite parfe devan mon Bondye. 
REV.3.3	Pa oubliye ki mannyer ou'n resevwar e antann Laparol. Obei li e sanz ou lavi. Si ou pa sanze, mon pou vin koman en voler e ou pa pou konnen ki ler mon pou vin sirprann ou.
REV.3.4	Sepandan, dan Sard menm, i annan serten ki pa'n sali zot lenz. Zot ava akonpanny mwan abiye dan lenz blan, akoz zot diny. 
REV.3.5	Ensi, sa bann ki'n ganny laviktwar, pou abiy dan en lenz blan. Mon pa pou efas zot non dan liv lavi, me mon pou rekonnet zot devan mon Papa e devan son bann lanz.
REV.3.6	Sa enn ki annan zorey! Ekout sa ki Lespri i dir avek bann Legliz.
REV.3.7	Ekri Lanz Legliz dan Filadelfi: La sa ki sa enn ki Sen e Vre i deklare; sa enn ki posed lakle David, ki ouver e personn pa kapab fermen, ki fermen e personn pa kapab ouver: 
REV.3.8	Mon konn ou bann aktivite. La mon'n plas devan ou en laport ouver ki personn pa kapab fermen. Ou napa bokou lafors, e pourtan, ou'n obei mon parol e ou pa'n renye mon non.
REV.3.9	La sa ki mon pou fer avek bann ki form lasanble Satan, sa bann manter ki pretann ki zot Zwif me ki pa Zwif: Mon pou fer zot vin azenou devan ou e zot ava rekonnet ki mon'n kontan ou.
REV.3.10	Akoz ou'n obei mon lord avek perseverans, mon pou protez ou pandan bann letan leprev ki pe vini, pour teste bann zabitan later. 
REV.3.11	Mon pe vini byento. Gard byen for sa ki ou posede pour ki personn pa aras ou, ou kouronn.
REV.3.12	Sa enn ki ganny laviktwar, mon pou fer li vin en pilye dan tanp mon Bondye e i pa pou zanmen sorti. Mon pou ekri lo li, non mon Bondye, ek non lavil mon Bondye: Nouvo Zerizalenm ki desann sorti dan lesyel kot mon Bondye. Mon pou osi ekri mon nouvo non lo li.
REV.3.13	Sa enn ki annan zorey! Ekout sa ki Lespri i dir avek bann Legliz.
REV.3.14	Ekri Lanz pour Legliz dan Laodise: La sa ki Amenn, temwen fidel e vre, sa enn ki konmansman kreasyon Bondye i deklare: 
REV.3.15	Mon konn ou bann aktivite: Ou pa ni fre, ni so. Ou ti devre swa fre, swa so. 
REV.3.16	Alor, akoz ou tyed, akoz ou pa ni fre, ni so, mon pou vomi ou par mon labous.
REV.3.17	Ou dir: Mon ris, mon'n anrisi, e mon pa bezwen nanryen.
REV.3.17	Me ou pa konnen konbyen ou malere, mizerab, pov, aveg e touni. 
REV.3.18	Pour sa rezon, mon konsey ou: Vin aste avek mwan lor ki'n ganny teste dan dife, e ou ava vin ris. Vin aste lenz blan kot mwan, pour ou abiye e kasyet laont ou touni. Vin aste osi en remed pour ou pas lo ou lizye pour ou kapab war kler. 
REV.3.19	Mon koriz e mon pini tou sa bann ki mon kontan. Montre bokou devouman, e sanz ou konportman.
REV.3.20	Ekoute! La mon pe debout devan laport, e mon tape. Si en dimoun i antann mon lavwa e i ouver laport, mon pou antre se li, mon pou manz avek li, e li avek mwan.
REV.3.21	Sa enn ki ganny laviktwar, mon pou met li asiz avek mwan lo mon tronn, parey mwan mon'n ganny laviktwar e mon'n asiz avek mon Papa lo son tronn.
REV.3.22	Sa enn ki annan zorey! Ekout sa ki Lespri i dir avek bann Legliz.
REV.4.1	Apre sa, mon ti regarde, e mon ti war en laport ouver dan lesyel. Sa lavwa ki ti sonn koman en tronpet, ki mon ti'n tande avan, ti dir mwan: Mont isi e mon ava fer ou war sa ki pou arive apre sa.
REV.4.2	Deswit, Lespri ti sezi mwan. Ti annan en tronn dan lesyel, e en personnaz ti pe asize lo sa tronn. 
REV.4.3	I ti parey bann pyer presyez, zasp ek sardwann. Sa tronn ti antoure avek en larkansyel ki briye parey en emerod. 
REV.4.4	Otour tronn, ti annan 24 lezot tronn. Lo sa bann tronn, 24 ansyen ti pe asiz, abiye an blan avek kouronn annor lo latet. 
REV.4.5	Zekler, bann lavwa, ek tapaz loraz ti sorti depi sa tronn. Set flanbo ti pe brile devan sa tronn. Sa ti sa set Lespri Bondye. 
REV.4.6	Devan tronn, ti annan sa ki ti parey en lanmer an ver, kler parey kristal.
REV.4.6	Dan milye e otour tronn, ti annan kat kreatir vivan, kouver avek lizye, par devan e par deryer. 
REV.4.7	Premye kreatir vivan ti resanble en lyon. Dezyenm ti resanble en zenn toro. Trwazyenm ti annan en figir parey en zonm e katriyenm et vivan ti resanble en leg ki pe anvole. 
REV.4.8	Sa kat kreatir vivan ti annan sakenn sis lezel e zot ti kouver avek lizye partou, anndan deor. Lizour koman aswar, zot ti sante san pozman:
REV.4.8	Sen, sen, sen, Senyer Bondye Toupwisan,
REV.4.8	sa enn ki ti egziste, ki egziste, e ki pe vini.
REV.4.9	Sak fwa ki sa bann kreatir vivan ti rann glwar, loner ek remersiman anver sa enn ki asiz lo tronn, e ki vivan eternelman, 
REV.4.10	sa 24 ansyen ti prosternen devan sa enn ki asiz lo tronn e ador sa enn ki vivan eternelman. Zot ti zet zot kouronn devan tronn e sante:
REV.4.11	Senyer, nou Bondye!
REV.4.11	Ou merite resevwar laglwar, loner ek pwisans.
REV.4.11	Ou ki'n kree tou keksoz.
REV.4.11	Par ou lavolonte ki zot egziste
REV.4.11	e ki zot i'n ganny kree.
REV.5.1	Apre sa, mon ti war dan lanmen drwat sa enn ki ti pe asiz lo tronn, en liv dan laform en roulo ki ti'n ekri anndan deor e kaste avek set sele. 
REV.5.2	Mon ti war en lanz pwisan ki ti proklanmen avek en lavwa for: Lekel ki diny pour kas sa bann sele e ouver sa liv?
REV.5.3	Me ti napa personn dan lesyel, ni lo later, ni anba later, ki ti annan pouvwar ouver sa liv, ni get sa ki annan ladan. 
REV.5.4	Mon ti pler en kantite, akoz personn pa ti diny pour ouver sa liv, ni get sa ki annan ladan. 
REV.5.5	Alor, enn parmi bann ansyen ti dir mwan: Pa plere! La Lyon Tribi Zida, desandan David. In ganny laviktwar pour kas sa set sele e ouver sa liv.
REV.5.6	Dan milye tronn, mon ti war en Zenn Mouton pe debout, antoure par sa kat kreatir vivan ek bann ansyen. I ti sanble ki sa Zenn Mouton ti'n ganny ofer an sakrifis. I ti annan set korn ek set lizye, ki ti sa set lespri Bondye ki ti'n ganny anvoye partou lo later. 
REV.5.7	Sa Zenn Mouton ti avanse e i ti pran sa liv ki ti dan lanmen drwat sa enn ki ti pe asiz lo tronn. 
REV.5.8	Kan i ti pran sa liv, sa kat et vivan ek sa 24 ansyen ti prosternen devan sa Zenn Mouton. Sakenn ti annan en laarp ek bann lakoup annor ranpli avek lansan ki reprezant lapriyer bann krwayan. 
REV.5.9	Zot ti sant en nouvo kantik:
REV.5.9	Ou diny pour resevwar sa liv
REV.5.9	e kas son bann sele.
REV.5.9	Annefe, ou ti ganny egorze, e par ou disan,
REV.5.9	ou'n reaste pour Bondye,
REV.5.9	zonm dan tou ras, lalang, pep ek nasyon.
REV.5.10	Ou'n fer zot vin en rwayonm pret
REV.5.10	pour servi non Bondye,
REV.5.10	e zot pou rennyen lo later.
REV.5.11	Mon ti get ankor: Otour tronn ek bann kreatir vivan, mon ti antann lavwa en gran kantite lanz, mil milyon zot. 
REV.5.12	Zot ti sante avek en lavwa byen for:
REV.5.12	Zenn Mouton ki'n ganny egorze,
REV.5.12	i diny pour resevwar pwisans,
REV.5.12	larises, lasazes, lafors,
REV.5.12	loner, laglwar ek louanz.
REV.5.13	Mon ti osi antann tou bann kreatir dan lesyel, lo later, anba later, dan lanmer e tou kreatir dan liniver antye ki ti pe sante:
REV.5.13	Pour li, sa enn ki pe asiz lo tronn e pour Zenn Mouton!
REV.5.13	Louanz, loner, laglwar, pwisans pour touzour!
REV.5.14	Sa kat kreatir vivan ti reponn: Amenn! Bann ansyen ti prosternen e adore.
REV.6.1	Alor, mon ti war Zenn Mouton ouver premye parmi sa set sele, e mon ti antann enn parmi sa kat kreatir vivan dir avek en lavwa koman loraz: Vini!
REV.6.2	Mon ti gete e mon ti war en seval blan. Sa enn ki ti pe mont sa seval blan ti annan en fles dan son lanmen, e zot ti donn li en kouronn. I ti ale koman en venker e pour li ganny ankor laviktwar.
REV.6.3	Kan Zenn Mouton ti ouver dezyenm sele, mon ti antann sa dezyenm kreatir vivan dir: Vini!
REV.6.4	En lot seval ti sorti, rouz koman dife. Sa ki ti pe mont li ti ganny pouvwar fer disparet lape lo later, pour ki dimoun ava touy kanmarad. Zot ti donn li en gran lepe.
REV.6.5	Kan Zenn Mouton ti ouver trwazyenm sele, mon ti antann sa trwazyenm kreatir vivan dir: Vini!
REV.6.5	Mon ti war en seval nwanr. Sa enn ki ti pe mont li ti annan en balans dan son lanmen. 
REV.6.6	Mon ti antann sa ki ti resanble en lavwa ki sorti parmi sa kat kreatir vivan dir: En mezir dible pour en zournen lapey; trwa mezir lorz pour en zournen lapey. Me pa koz okenn domaz delwil ek diven!
REV.6.7	Kan Zenn Mouton ti ouver katriyenm sele, mon ti antann lavwa katriyenm kreatir vivan dir: Vini!
REV.6.8	Mon ti war en seval kouler pal. Sa enn ki ti pe mont sa seval ti apel Lanmor, e lemonn lanmor ti pe swiv li. Zot ti ganny pouvwar lo en kar later, pour touy dimoun par lepe, lafanmin, lepidemi, e par zannimo sovaz.
REV.6.9	Kan Zenn Mouton ti ouver senkyenm sele, mon ti war anba lotel bann ki ti'n ganny touye akoz Parol Bondye e akoz temwannyaz ki zot ti'n donnen. 
REV.6.10	Zot ti kriye avek en lavwa for: Ziska kan, Senyer sen e vre, ki ou pou tarde ziz e vanz nou disan lo bann zabitan later?
REV.6.11	Alor, sakenn ti ganny en rob blan. Zot ti ganny demande pour pasyante ankor en pti pe letan, ziska ki tou zot bann frer ek lezot serviter ki devre ganny touye parey zot, ava ariv son kantite konplet.
REV.6.12	Kan Zenn Mouton ti ouver sizyenm sele, mon ti gete: Ti annan en gran tranblemandter. Soley ti vin nwanr koman en lenz dey; lalin antye ti vin rouz koman disan. 
REV.6.13	Bann zetwal dan lesyel ti tonbe lo later parey fig i tonbe kan en divan for i sekwe son pye. 
REV.6.14	Lesyel ti disparet parey en roulo ki en dimoun i roule, e tou bann montanny ek bann zil ti ganny deplase.
REV.6.15	Alor, bann lerwa later, bann gran dimoun enportan, bann sef militer, bann ris, bann ki annan pouvwar, e tou dimoun, lesklav ek zonm lib, zot tou, zot ti al kasyet dan kavern ek bann kap ros dan montanny. 
REV.6.16	Zot ti dir avek montanny ek bann kap ros: Tonm lo nou, e kasyet nou lwen avek lafas sa enn ki pe asize lo tronn e lwen avek lakoler Zenn Mouton.
REV.6.17	Annefe, sa gran Zour zot lakoler in arive. Lekel ki pou kapab tenir kont li?
REV.7.1	Apre sa, mon ti war kat lanz pe debout dan kat kwen later. Zot ti pe tenir sa kat divan, pour ki okenn pa soufle, ni lo later, ni lo lanmer, ni lo okenn pye dibwa.
REV.7.2	Apre, mon ti war en lot lanz monte, sorti kote soley leve, avek sele Bondye ki vivan. Avek en lavwa for, i ti kriy avek sa kat lanz ki ti'n ganny pouvwar pour ravaz later ek lanmer: 
REV.7.3	Pa fer dimal later, lanmer oubyen okenn pye dibwa, ziska ki nou ava'n fini mark avek sele fron bann serviter Bondye.
REV.7.4	Mon ti antann dir lakantite bann ki ti ganny marke avek sele Bondye: 144,000, parmi tou bann tribi pep Izrael: 
REV.7.5	Dan tribi Zida, 12,000 in ganny marke avek sele. Dan tribi Riben 12,000; dan tribi Gad 12,000; dan tribi Aser, 12,000; 
REV.7.6	dan tribi Neftali, 12,000; dan tribi Manase, 12,000; 
REV.7.7	dan tribi Simeon, 12,000; dan tribi Levi, 12,000; dan tribi Izakar, 12,000; 
REV.7.8	dan tribi Zabilon, 12,000; dan tribi Zozef, 12,000; dan tribi Benzamen, 12,000.
REV.7.9	Apre sa, mon ti regarde e mon ti war en gran lafoul ki personn pa ti kapab konte, sorti dan tou nasyon, tribi, pep ek lalang. Zot ti debout devan tronn e devan Zenn Mouton, abiye dan rob blan, avek brans palm dan lanmen. 
REV.7.10	Zot ti kriye avek en lavwa for: Nou delivrans i sorti kot nou Bondye ki pe asiz lo tronn e kot Zenn Mouton!
REV.7.11	Tou bann lanz ti debout otour tronn, otour bann ansyen ek sa kat et vivan. Zot ti tonm lafas ater e zot ti ador Bondye. 
REV.7.12	Zot ti dir: Amenn! Louanz, laglwar, lasazes rekonesans, loner, pwisans, lafors pour nou Bondye pour touzour. Amenn!
REV.7.13	Alor, enn parmi bann ansyen ti demann mwan, “Lekel sa bann dimoun ki'n abiye dan rob blan e kote zot sorti?” 
REV.7.14	Mon ti reponn li, “Mon senyer! Ou ki konnen.” Alor, i ti dir mwan, “Zot sa bann ki'n pas atraver en gran soufrans. Zot in lav zot rob e blansi li dan disan Zenn Mouton. 
REV.7.15	Pour sa rezon, zot devan tronn Bondye e zot ofer li ladorasyon lizour koman aswar dan son Tanp. Sa enn ki asize lo tronn pou protez zot. 
REV.7.16	Zot pa pou zanmen lafen, ni swaf ankor. Soley pa pou tap lo zot; okenn lasaler pa pou bril zot ankor. 
REV.7.17	Annefe, Zenn Mouton ki dan milye tronn pou vin zot berze e i pou gid zot kot sours delo ki donn lavi. Bondye pou eswiy tou larm dan zot lizye.”
REV.8.1	Kan Zenn Mouton ti ouver setyenm sele, ti annan en silans pandan anviron en demi er dan lesyel. 
REV.8.2	Alor, mon ti war sa set lanz ki debout devan Bondye. Sakenn ti ganny en tronpet.
REV.8.3	En lot lanz avek en lansanswar annor dan son lanmen, ti vin debout kot lotel. Zot ti donn li en kantite lansan pour ofer avek lapriyer pep Bondye, lo lotel annor devan tronn. 
REV.8.4	Lafimen lansan sorti dan lanmen lanz ti monte devan Bondye, avek lapriyer pep Bondye.
REV.8.5	Apre, lanz ti pran lansanswar, e ranpli li avek dife sorti lo lotel e zet li lo later. Toudswit ti annan loraz, tapaz bann lavwa, zekler ek tranblemandter.
REV.8.6	Alor, sa set lanz ki ti annan sakenn en tronpet, ti prepar zot pour soufle.
REV.8.7	Premye lanz ti soufle dan son tronpet. Lagrel ek dife melanze avek disan ti devers lo later. En tyer later, en tyer bann pye dibwa ek tou zerb ver ti ganny brile.
REV.8.8	Dezyenm lanz ti soufle dan son tronpet. En keksoz ki ti parey en gran montanny anflanm ti ganny zete dan lanmer. En tyer lanmer ti vin disan. 
REV.8.9	En tyer bann kreatir dan lanmer ti mor, e en tyer bann bato ti ganny detri.
REV.8.10	Trwazyenm lanz ti soufle dan son tronpet. En gran zetwal ti tonbe sorti dan lesyel e brile koman en flanbo. I ti tonm lo en tyer bann larivyer ek sours delo. 
REV.8.11	Sa zetwal i apel Lanmertim. En tyer delo ti vin anmer e bokou dimoun ti mor, akoz delo ti'n vin anmer.
REV.8.12	Katriyenm lanz ti soufle dan son tronpet. En tyer soley ti ganny afekte, avek en tyer lalin e en tyer bann zetwal; zot ti perdi en tyer zot laklerte. Lizour ti perdi en tyer son lalimyer e lannwit parey.
REV.8.13	Answit, mon ti regarde: Mon ti antann en leg ki ti pe anvole byen o dan lesyel. I ti kriye avek en lavwa for: Maler! Maler! Maler lo bann zabitan later, akoz sa bann tronpet ki sa trwa lanz pe al soufle.
REV.9.1	En senkyenm lanz ti soufle dan son tronpet. Alor, mon ti war en zetwal sorti dan lesyel e tonm lo later. Zot ti donn li lakle labim, sa trou san fon. 
REV.9.2	Sa zetwal ti ouver labim e en lafimen ti monte sorti dan pwi, parey lafimen en gran fourno. Soley ek ler ti vin sonm avek sa lafimen ki ti sorti dan sa pwi. 
REV.9.3	Dan sa lafimen, en kantite sotrel ti sorti e fannen lo later. Zot ti ganny en pouvwar parey pouvwar bann skorpyon. 
REV.9.4	Bann sotrel ti ganny lord pour pa fer dimal zerb lo later, ni pye dibwa, ni okenn plant, me zis bann zonm ki pa ti'n ganny marke avek sele Bondye lo zot fron. 
REV.9.5	Sa bann sotrel pa ti ganny permisyon pour touy sa bann zonm, me zis pour tourmant zot pandan senk mwan. Sa douler ki zot ti provoke ti parey pike skorpyon. 
REV.9.6	Pandan sa senk mwan, dimoun pou rod lanmor, me zot pa pou trouv li. Zot pou anvi mor, me lanmor pou sov lwen avek zot.
REV.9.7	Sa bann sotrel ti parey bann seval ekipe pour konba. Lo zot latet ti annan sa ki ti paret koman bann kouronn annor. Zot figir ti parey figir en imen. 
REV.9.8	Zot seve ti parey seve fanm. Zot ledan ti parey ledan lyon. 
REV.9.9	Lo zot pwatrin ti annan konmsi bann plak feray. Tapaz zot lezel ti konmsi bann kales ki ti pe ganny trennen par plizyer seval ki pe al lager. 
REV.9.10	Zot ti annan lake parey skorpyon arme avek bann dart. Pouvwar fer ditor bann zonm pandan senk mwan ti dan zot lake. 
REV.9.11	Zot ti annan en lerwa ki ti diriz zot. I ti apel Lanz labim, Abadonn, dan lalang Ebre e Apolyonn dan lalang Grek.
REV.9.12	Premye maler ti'n pase. De lezot maler ti pe vini.
REV.9.13	Alor, sizyenm lanz ti soufle dan son tronpet. Mon ti antann en lavwa sorti kot sa kat korn lotel annor ki devan Bondye. 
REV.9.14	Sa lavwa ti dir avek sa lanz: Larg sa kat lanz ki'n ansennen kot gran larivyer Efrat.
REV.9.15	I ti larg sa kat lanz ki ti pare pour sa ler, sa zour, sa mwan e sa lannen, pour detri en tyer zabitan later. 
REV.9.16	Mon ti antann dir ki ti annan 200 milyon konbatan.
REV.9.17	Dan mon vizyon, la ki mannyer mon ti war bann seval avek zot bann kavalye: Bann kavalye ti port lenz lager kouler rouz koman dife, ble koman pyer safir, e zonn koman souf. Latet bann seval ti koman latet lyon. Dife, lafimen ek souf ti sorti dan zot labous. 
REV.9.18	En tyer zabitan later ti ganny detri par sa trwa fleo: Dife, lafimen ek souf ki ti sorti dan zot labous.
REV.9.19	Annefe, pouvwar sa bann seval ti dan zot labous e dan zot lake ki ti parey bann serpan. Zot ti bles dimoun avek zot latet.
REV.9.20	Lezot zonm ki pa ti ganny touye par bann fleo, pa ti abandonn sa ki zot ti'n fer. Zot pa ti aret ador bann demon ek bann zidol annor, annarzan, an bronz, an pyer e an bwa ki pa kapab ni war, ni tande, ni marse. 
REV.9.21	Zot pa ti regret ni zot krim, ni zot pratik siperstisye, ni zot pratik imoral, ni zot bann vol.
REV.10.1	Alor, mon ti war sorti dan lesyel en lot lanz pwisan, anvlope avek en nyaz e avek en larkansyel otour son latet. Son figir ti koman soley, e son lazanm koman de kolonn dife. 
REV.10.2	I ti annan en pti liv ouver dan son lanmen. I ti poz lipye drwat lo lanmer e lipye gos lo later. 
REV.10.3	I ti kriye avek en lavwa for, parey kan en lyon i kriye. Kan i ti kriye, sa set loraz ti reponn. 
REV.10.4	Kan sa set loraz ti'n fini fer tande zot lavwa, mon ti pe al ekri. Me mon ti antann en lot lavwa sorti dan lesyel ki ti dir mwan: Gard sekre mesaz sa set loraz; pa bezwen ekri.
REV.10.5	Alor, lanz ki mon ti'n war pe debout lo lanmer e lo later ti lev lanmen drwat ver lesyel. 
REV.10.6	I ti fer en serman par sa enn ki viv pour touzour, ki'n kree lesyel avek tou sa ki egziste dan lesyel, later avek tou sa ki egziste lo later, lanmer avek tou sa ki egziste dan lanmer: Sa pa pou tarde arive. 
REV.10.7	Me dan sa bann zour kan tronpet sa setyenm lanz pour ganny soufle, plan sekre Bondye pou ganny akonpli parey son bann serviter bann profet in anonse.
REV.10.8	Answit, lavwa ki mon ti'n tande sorti dan lesyel, ti koz avek mwan ankor. I ti dir mwan: Ale! Pran sa pti liv ki ouver dan lanmen lanz ki pe debout lo lanmer e lo later.
REV.10.9	Mon ti apros sa lanz e mon ti demann li sa pti liv. I ti dir mwan: Pran sa liv e manze; i pou anmer dan ou lestoma, me dan ou labous i pou dou koman dimyel.
REV.10.10	Mon ti pran sa pti liv dan son lanmen e mon ti manz li. Dan mon labous, i ti dou koman dimyel, me kan mon ti'n aval li i ti vin anmer dan mon lestoma.
REV.10.11	Apre mon ti ganny dir: Fodre ki ou anons mesaz Bondye ankor en fwa, konsernan bokou pep, nasyon, lalang ek lerwa.
REV.11.1	Apre, zot ti donn mwan en baton ki servi pour mezire, e zot ti dir mwan: Leve! Al mezir Tanp Bondye ek lotel. Kont osi sa bann ki vin adore dan Tanp. 
REV.11.2	Me pa mezir lakour eksteryer Tanp, akoz i'n ganny abandonnen avek bann nasyon ki pou kraz lavil sen pandan 42 mwan. 
REV.11.3	Mon pou anvoy mon de temwen abiye dan lenz dey. Zot pou profetize pandan 1,260 zour.
REV.11.4	Sa de temwen i sa de pye zoliv ek sa de portlanp ki devan Senyer later. 
REV.11.5	Si i annan ki esey fer zot dimal, dife i sorti dan zot labous e detri zot lennmi. Konmsa, dimoun ki pou anvi fer zot ditor, pou ganny detri. 
REV.11.6	Zot annan pouvwar ferm lesyel pour ki lapli pa tonbe pandan letan ki zot pe profetize. Zot annan pouvwar sanz delo an disan. Zot osi annan pouvwar frap later avek toudsort kalite fleo sak fwa ki zot oule.
REV.11.7	Me kan zot ava'n fini rann temwannyaz, sa bebet ki monte sorti dan labim, pou atak zot. I pou ganny laviktwar lo zot e touy zot. 
REV.11.8	Zot kadav pou reste dan lari sa gran lavil, ki apel senbolikman, Sodonm ek Lezip, lanmenm kot zot Senyer ti ganny krisifye. 
REV.11.9	Pandan trwa zour edmi, dimoun sorti dan tou pep, tou tribi, tou lalang ek tou nasyon pou get zot kadav. Pourtan, zot pou refize les zot ganny antere. 
REV.11.10	Bann zabitan later pou dan kontantman akoz zot lanmor. Zot pou fete e anvoy kado pour kanmarad, akoz sa de profet ti en tourman pour bann zabitan later.
REV.11.11	Me apre sa trwa zour edmi, en souf lavi ki sorti kot Bondye ti antre dan zot. Zot ti debout lo zot de lipye. Alor, en gran lafreyer ti tonm lo bann ki ti war zot.
REV.11.12	Sa de profet ti antann en lavwa for sorti dan lesyel, ki ti dir zot: Mont isi!
REV.11.12	Zot ti mont dan lesyel dan en nyaz, devan tou zot bann lennmi.
REV.11.13	Pandan sa menm moman, ti annan en gran tranblemandter, e en dizyenm parti lavil ti tonbe. 7,000 dimoun ti mor. Bann sirvivan ti ranpli avek lafreyer e zot ti rann glwar Bondye ki dan lesyel.
REV.11.14	Dezyenm maler i'n pase. La trwazyenm pe vini byento.
REV.11.15	Setyenm lanz ti soufle dan son tronpet. Dan lesyel, bann lavwa tre for ti rezonnen. Zot ti pe dir: Aprezan, rwayonm lemonn in vin pour nou Senyer, e pour son Kris. I pou rennyen pour touzour.
REV.11.16	Sa 24 ansyen ki ti pe asize lo zot tronn devan Bondye ti tonm figir kont later e ador Bondye. 
REV.11.17	Zot ti dir:
REV.11.17	Nou loue ou, Senyer, Bondye liniver,
REV.11.17	ki egziste, e ki ti egziste.
REV.11.17	Ou'n servi ou gran pouvwar pour etabli ou renny!
REV.11.18	Bann nasyon ti met zot ankoler.
REV.11.18	Me aprezan, ou lakoler ki'n monte.
REV.11.18	Letan pour ziz bann mor in arive.
REV.11.18	Letan pour rekonpans ou bann serviter bann profet,
REV.11.18	tou bann ki pour ou,
REV.11.18	e ki annan respe pour ou non,
REV.11.18	gran koman pti, in arive.
REV.11.18	Letan pour detri bann ki detri later in arive!
REV.11.19	Alor, Tanp Bondye dan lesyel ti ouver, e Kof Lalyans ti aparet dan son Tanp. Ti annan zekler, tapaz en bann lavwa, en seri loraz, tranblemandter ek gro lagrel.
REV.12.1	En gran siny ti aparet dan lesyel: En fanm abiye dan soley, lalin anba son lipye e en kouronn 12 zetwal lo son latet. 
REV.12.2	I ti ansent e i ti kriye avek douler ek soufrans lanfantman.
REV.12.3	Answit, en lot siny ti aparet dan lesyel: En gro dragon, rouz koman dife, ki ti annan set latet ek dis korn. Lo sak latet ti annan en kouronn. 
REV.12.4	Son lake ti balye en tyer bann zetwal dan lesyel e zet zot lo later. Sa dragon ti debout devan sa fanm ki ti pe al akouse, pour li devor son zanfan koman i ne.
REV.12.5	Sa fanm ti ganny en garson, en zanfan mal, ki pou diriz tou nasyon avek en baton an fer. Me son zanfan ti ganny anmennen kot Bondye, e kot son tronn.
REV.12.6	Sa fanm ti sov dan dezer dan en landrwa ki Bondye ti'n prepare pour li, kot i ava ganny nouri pandan 1,260 zour.
REV.12.7	Alor, ti annan lager dan lesyel: Mikael avek son bann lanz ti lager kont dragon. Dragon avek son bann lanz ti osi lager kont li. 
REV.12.8	Me dragon pa ti ganny laviktwar. Alor, ti nepli annan plas pour zot dan lesyel. 
REV.12.9	Sa gran dragon, ti ganny zet deor. Li menm li sa serpan lantikite, ki apel dyab oubyen Satan, e ki tronp lemonn antye. I ti ganny zete lo later ansanm avek son bann lanz. 
REV.12.10	Alor, mon ti antann en lavwa for sorti dan lesyel ki ti dir:
REV.12.10	Aprezan, letan delivrans,
REV.12.10	pwisans, renny nou Bondye,
REV.12.10	ek lotorite son Mesi in ganny etabli.
REV.12.10	Annefe, lakizater nou bann frer devan Bondye,
REV.12.10	lizour koman aswar, in ganny zet deor.
REV.12.11	Par disan Zenn Mouton
REV.12.11	e par zot temwannyaz,
REV.12.11	zot in ganny laviktwar lo li.
REV.12.11	Zot in aksepte donn zot lavi ziska lanmor.
REV.12.12	Lesyel ek tou bann zabitan! Rezoui!
REV.12.12	Later ek lanmer!
REV.12.12	Maler lo zot, akoz dyab in desann kot zot
REV.12.12	avek en gran lakoler;
REV.12.12	akoz i konnen ki pa reste li bokou letan.
REV.12.13	Kan dragon ti realize ki i ti'n ganny zete lo later, i ti konmans swiv sa fanm ki ti'n ganny en pti garson. 
REV.12.14	Me sa fanm ti ganny sa de lezel en gran leg. I ti anvole ziska dan sa landrwa rezerve pour li dan dezer. La, i ti ganny nouri pandan 3 an edmi, lwen avek latak sa serpan. 
REV.12.15	Alor, sa serpan ti vomi delo parey en gran larivyer, deryer sa fanm, pour li ganny trennen. 
REV.12.16	Me later ti vin osekour sa fanm: I ti ouver son labous, e anval sa larivyer ki sorti dan lagel dragon.
REV.12.17	Alor, dragon ti ankoler avek sa fanm. I ti ale pour fer lager kont leres desandans sa fanm, kont tou sa bann ki obei komannman Bondye e ki reste fidel avek temwannyaz Zezi. 
REV.12.18	Apre, i ti al met li debout lo bor lanmer.
REV.13.1	Apre sa, mon ti war en bebet ki ti monte sorti dan lanmer. I ti annan dis korn ek set latet. Lo sak korn, ti annan en kouronn e lo sa bann latet, ti annan bann non blasfenm kont Bondye.
REV.13.2	Sa bebet ki mon ti war, ti resanble en leopar. Son bann lapat ti parey lapat en lours e son lagel ti parey lagel en lyon. Dragon ti donn li tou son pwisans, son tronn ek en gran pouvwar. 
REV.13.3	Enn bann latet sa bebet ti paret i'n ganny blese anmor, me sa blesir mortel ti'n geri. Later antye ti dan ladmirasyon e ti swiv sa bebet partou.
REV.13.4	Tou dimoun ti ador sa dragon, akoz i ti'n donn son pouvwar sa bebet. Zot ti azenou devan sa bebet. Zot ti dir: Lekel ki parey sa bebet? Lekel ki kapab lager kont li?
REV.13.5	Sa bebet ti ganny en labous pour li kapab pronons bann parol arogan, e blasfenm Bondye. I ti ganny lotorite pour egzers son pouvwar pandan 42 mwan. 
REV.13.6	I ti ouver son labous pour koz blasfenm kont Bondye e kont son non, son demer ek bann zabitan lesyel. 
REV.13.7	I ti ganny permisyon fer lager kont pep Bondye e ganny laviktwar lo zot. I ti ganny pouvwar lo tou tribi, pep, lalang ek tou nasyon. 
REV.13.8	Tou zabitan later, tou bann ki zot non pa'n ganny ekri depi konmansman lemonn, dan liv lavi Zenn Mouton ki'n ganny egorze, pou prostern devan li.
REV.13.9	Sa enn ki annan zorey pour tande, ekoute:
REV.13.10	Sa enn ki devre vin prizonnyen,
REV.13.10	pou al dan prizon.
REV.13.10	Sa enn ki devre ganny touye avek lepe,
REV.13.10	pou ganny touye avek lepe.
REV.13.10	Pour sa rezon ki pep Bondye i devre annan pasyans e proklanm son lafwa.
REV.13.11	Apre sa, mon ti war en lot bebet ki ti sorti dan later. I ti annan de korn parey en zenn mouton, e i ti koz koman en dragon. 
REV.13.12	I ti egzers tou pouvwar sa premye bebet, lanmenm devan li. I ti obliz later ek son bann zabitan ador sa premye bebet ki son blesir ti'n geri.
REV.13.13	Sa bebet ti fer bann gran mirak. I ti menm fer dife desann, sorti dan lesyel, devan tou dimoun. 
REV.13.14	Par sa bann mirak ki i ti'n ganny pouvwar fer dan prezans sa premye bebet, i ti tronp bann zabitan later. I ti demann zot fer en stati sa bebet ki ti'n ganny blese par lepe e ki'n reviv. 
REV.13.15	I ti ganny pouvwar fer stati sa premye bebet vin vivan, de sort ki stati sa bebet ti kapab koze. I ti fer touy tou sa ki pa ti ador li. 
REV.13.16	I ti obliz osi tou dimoun, pti koman gran, ris koman pov, lib koman lesklav, pou ganny marke lo zot lanmen drwat oubyen lo zot fron. 
REV.13.17	Ensi, personn pa ti kapab aste, ni vann, san ki i annan sa mark, setadir, non sa bebet, oubyen sif ki reprezant son non.
REV.13.18	Isi nou bezwen posed lasazes. Sa enn ki annan disernman, ava kalkil nimero sa bebet, akoz sa sif i koresponn avek non en zonm. Sa sif i 666.
REV.14.1	Apre, mon ti gete, e mon ti war Zenn Mouton pe debout lo montanny Siyon. Avek li ti annan 144,000 dimoun ki ti port son non ek non son Papa ekri lo zot fron. 
REV.14.2	Mon ti antann en lavwa sorti dan lesyel, parey tapaz en gro laroul, konmsi en gro loraz. Sa lavwa ki mon ti tande, ti parey son lanmizik laarp ki en mizisyen i fer sorti lo son lenstriman. 
REV.14.3	Zot ti sant en nouvo kantik devan tronn, devan sa kat et vivan ek bann ansyen. Personn pa ti kapab aprann sa kantik, apard sa 144,000 ki ti'n ganny reaste lo later. 
REV.14.4	Se sa bann ki pa'n sali zot avek bann fanm akoz zot ankor vyerz. Zot swiv Zenn Mouton partou kot i ale. Zot in ganny reaste parmi bann zonm pour ganny ofer koman bann premye fri devan Bondye e devan Zenn Mouton. 
REV.14.5	Dan zot labous pa'n sorti okenn mansonz; zot san okenn defo.
REV.14.6	Apre, mon ti war en lot lanz pe anvole tre o dan lesyel. I ti annan en Bonn Nouvel eternel pour anons tou zabitan later, nasyon, tribi, lalang ek pep. 
REV.14.7	I ti kriy avek en lavwa for: Annan respe pour Bondye e rann li glwar, akoz ler son zizman in arive. Ador sa enn ki'n kree lesyel, later, lanmer ek bann sours delo!
REV.14.8	En lot lanz, en dezyenm, ti swiv sa premye lanz. I ti dir: I'n tonbe! I'n tonbe! Gran Babilonn
REV.14.9	En lot lanz, en trwazyenm, ti swiv. I ti dir avek en lavwa for: Si en dimoun i ador sa bebet ek son stati e resevwar en mark lo son fron oubyen lo son lanmen, 
REV.14.10	li osi, i pou bwar diven lakoler Bondye ki'n ganny verse san melanz, dan lakoup son lakoler. I pou ganny tourmante dan dife ek souf, devan bann lanz sen e devan Zenn Mouton. 
REV.14.11	Lafimen dife ki tourmant zot pou monte pour touzour. Bann ki ador sa bebet ek son stati, e nenport ki, ki resevwar mark son non, pou san repo, ni lizour, ni lannwit. 
REV.14.12	Pour sa rezon, bann ki pour Bondye, zot devre persevere, obei bann komannman Bondye e gard lafwa dan Zezi.
REV.14.13	Mon ti antann en lavwa sorti dan lesyel ki ti dir: Ekri: Byennere aprezan, bann dimoun ki mor an konminyon avek Senyer!
REV.14.13	Lespri i dir: Wi! Zot kapab repoze apre zot travay, akoz zot bann aksyon i swiv zot.
REV.14.14	Answit, mon ti war en nyaz blan, e lo sa nyaz ti annan en personnaz ki ti resanble en zonm. I ti annan en kouronn annor lo latet e en fosi byen koupe dan lanmen. 
REV.14.15	En lot lanz ti sorti dan Tanp. Avek en lavwa for i ti kriy avek sa enn ki ti pe asiz lo sa nyaz: Lans ou fosi e rekolte. Ler in arive pour rekolte, akoz later in mir pour fer rekolt.
REV.14.16	Sa enn ki ti pe asiz lo nyaz ti anvoy fosi lo later e rekolt ti ganny fer.
REV.14.17	En lot lanz ti sorti dan Tanp ki dan lesyel. Li osi, i ti annan en fosi byen koupe.
REV.14.18	Answit, en lot lanz, ki ti annan pouvwar lo dife, ti sorti kot lotel. I ti kriy avek en lavwa for avek sa enn ki ti annan fosi byen koupe. I ti dir li: Anvoy ou fosi e fer rekolt bann grap rezen lo later, akoz rezen in mir.
REV.14.19	Alor, lanz ti anvoy son fosi lo later, e i ti rekolte bann grap rezen ki lo later, e i ti zet sa bann grap rezen dan sa gran preswar lakoler Bondye. 
REV.14.20	Rezen ti ganny kraze dan preswar anba lipye, an deor lavil. Disan ki ti koule sorti dan preswar ti mont ziska oter labous bann seval, lo en distans 300 kilomet.
REV.15.1	Apre, mon ti war en lot gran siny etonan dan lesyel: Mon ti war set lanz avek set fleo. Sa ti set dernyen fleo ki pou met en lafen avek lakoler Bondye.
REV.15.2	Apre, mon ti war sa ki ti resanble en lanmer an ver, melanze avek dife. Mon ti osi war bann ki ti'n ganny laviktwar lo sa bebet, lo son stati, e lo nimero ki koresponn avek son non. Zot ti pe debout lo lanmer an ver, avek dan zot lanmen, bann laarp ki Bondye ti'n donn zot. 
REV.15.3	Zot ti pe sant kantik Moiz, serviter Bondye, ek kantik Zenn Mouton:
REV.15.3	Senyer Bondye Toupwisan!
REV.15.3	Ou travay i gran e merveye.
REV.15.3	Lerwa bann nasyon!
REV.15.3	Tou ou bann plan i zis e vre.
REV.15.4	Senyer! Lekel ki pou refize onor ou?
REV.15.4	Lekel ki pou refize rann ou glwar?
REV.15.4	Zis ou tousel ki sen.
REV.15.4	Tou nasyon pou vin ador ou,
REV.15.4	akoz ou zizman in ganny revele.
REV.15.5	Apre sa, mon ti war latant Temwannyaz Bondye ouver dan lesyel. 
REV.15.6	Sa set lanz ki ti pe tenir sa set fleo ti sorti dan Tanp. Zot ti'n abiye dan rob linenn blan klate, avek sentir annor otour zot leren. 
REV.15.7	Enn parmi bann kat et vivan ti donn sa set lanz set lakoup annor, ranpli avek lakoler Bondye ki vivan pour touzour.
REV.15.8	Tanp ti ranpli avek lafimen ki siny laglwar ek pwisans Bondye. Personn pa ti kapab antre dan Tanp, ziska ki sa set fleo ki ti avek sa set lanz ti'n ganny akonpli.
REV.16.1	Answit, mon ti antann en lavwa for sorti dan Tanp. I ti dir sa set lanz: Al devers sa set lakoup lakoler Bondye lo later.
REV.16.2	Premye lanz ti ale e devers son lakoup lo later. Alor, en bann vilen boubou fermal ti aparet lo bann dimoun ki ti port mark sa bebet e ki ti ador son stati.
REV.16.3	Dezyenm lanz ti devers son lakoup lo lanmer ki ti vin koman disan en dimoun mor. Tou sa ki ti vivan dan lanmer ti mor.
REV.16.4	Trwazyenm lanz ti devers son lakoup dan bann larivyer ek tou bann sours delo. Zot ti sanze e vin disan.
REV.16.5	Mon ti antann lanz ki ansarz delo dir:
REV.16.5	Ou ki sen, ki egziste, e ki ti egziste,
REV.16.5	ou bann zizman i zis.
REV.16.6	Annefe, dimoun in vers disan
REV.16.6	ou bann sen ek ou bann profet,
REV.16.6	e ou, ou'n donn zot disan pour bwar.
REV.16.6	Zot in ganny sa ki zot merite.
REV.16.7	Mon ti antann en lavwa sorti dan direksyon lotel. I ti dir:
REV.16.7	Wi Senyer Bondye Toupwisan!
REV.16.7	Ou zizman i vre e zis.
REV.16.8	Katriyenm lanz ti devers son lakoup lo soley e i ti ganny drwa bril dimoun par son dife. 
REV.16.9	Dimoun ti ganny brile par en lasaler terib e zot ti ensilte Bondye ki annan pouvwar lo sa bann fleo. Zot ti refize repanti pour rann li glwar.
REV.16.10	Senkyenm lanz ti devers son lakoup lo tronn sa bebet. Son rwayonm ti ganny anvlope dan fernwanr. Dimoun ti mord zot lalang avek douler. 
REV.16.11	Zot ti ensilte Bondye dan lesyel, akoz zot douler ek zot bann boubou. Me zot pa ti repanti dan zot konportman.
REV.16.12	Sizyenm lanz ti devers son lakoup lo sa gran larivyer Efrat. Son delo ti sek pour prepar en semen pour bann lerwa ki sorti dan Les.
REV.16.13	Alor, mon ti war trwa lespri enpir parey grenouy. Zot ti sorti dan lagel sa dragon, dan lagel sa bebet e dan labous sa fo profet. 
REV.16.14	Annefe, sa i bann lespri demon ki fer bann siny. Zot ti al kot bann lerwa lo later, pour rasanble zot pour konbat kan sa gran zour Bondye Toupwisan pou arive.
REV.16.15	La mon pe vini koman en voler! Byennere sa enn ki reste vizilan, e ki gard son lenz lo li, pour li pa mars touni e les war son laont.
REV.16.16	Bann lespri ti rasanble bann lerwa dan en landrwa ki apel Harmagedon
REV.16.17	Setyenm lanz ti vers son lakoup dan lezer. En lavwa for, sorti dan Tanp kot tronn, ti dir: Tou in fini!
REV.16.18	Ti annan zekler, tapaz en bann lavwa, loraz ek en gran tranblemandter. Zonm pa ti'n zanmen war en tel gran tranblemandter depi ki i lo later.
REV.16.19	Sa gran lavil ti diviz an trwa parti. Bann lavil dan bann pei antye ti ganny detri. Alor, Bondye ti rapel gran Babilonn e i ti fer li bwar lakoup diven son gran lakoler
REV.16.20	Tou bann zil ti disparet; personn pa ti war okenn montanny ankor. 
REV.16.21	Bann gro lagrel ki pez ziska 40 kilo ti sorti dan lesyel e tonm lo dimoun. Sa bann dimoun ti ensilte Bondye pour sa fleo lagrel ki ti vreman terib.
REV.17.1	Apre sa, enn parmi bann lanz ki ti pe tenir sa set lakoup ti vin koz avek mwan: Vini! Mon ava montre ou kondannasyon ki pe esper sa gran prostitye ki pe asize lo losean. 
REV.17.2	Bann lerwa later in livre zot dan prostitisyon avek li e tou zabitan later in soule avek diven son prostitisyon.
REV.17.3	Alor, Lespri ti transport mwan dan en landrwa dezer. Mon ti war en fanm pe asize lo en bebet kouler rouz, kouver avek bann non blasfenm. Sa bebet ti annan set latet ek dis korn. 
REV.17.4	Sa fanm ti'n abiy dan lenz rouz e kouver avek bizou annor, pyer presyez ek perl. Dan son lanmen, i ti annan en lakoup annor ranpli avek bann aksyon degoutan ek salte son lavi prostitisyon. 
REV.17.5	Lo son fron ti'n ekri en non sekre: Gran Babilonn, manman tou bann prostitye ek tou bann aksyon degoutan lo later.
REV.17.6	Mon ti war ki sa fanm ti sou avek disan bann pep ki pour Bondye e avek disan bann martir pour Zezi. Kan mon ti war li, mon ti bokou etonnen. 
REV.17.7	Me lanz ti dir mwan: Akoz ou etonnen? Mon ava dir ou sinifikasyon sekre sa fanm ek sa bebet ki i pe asiz lo la, ki annan set latet ek dis korn. 
REV.17.8	Sa bebet ki ou'n war, ti deza vivan, me i nepli. I pou monte e sorti dan labim, me i pou al ganny detri. Bann zabitan later ki zot non pa ankor ganny ekri dan liv lavi depi avan kreasyon lemonn, pou etonnen war sa bebet, akoz i ti deza vivan e aprezan i nepli. Me i pou aparet ankor.
REV.17.9	Isi fodre posed disernman avek lasazes. Sa set latet, i sa set montanny ki sa fanm pe asiz lo la. Zot osi set lerwa. 
REV.17.10	Senk parmi zot in tonbe, enn i la; lot pa ankor vini. Kan i pou vini, i pou reste zis pour en pti pe letan. 
REV.17.11	Kanta sa bebet ki ti deza vivan, me ki nepli, li menm i en wityenm lerwa. Anmenmtan, i enn parmi sa set, e i pou ganny detri.
REV.17.12	Sa dis korn ki ou'n war, i dis lerwa ki pa ankor konmans rennyen. Me zot pou ganny pouvwar pour renny en erdtan ansanm avek sa bebet. 
REV.17.13	Zot tou, zot annan menm lentansyon: Donn sa bebet zot pwisans ek zot pouvwar. 
REV.17.14	Zot pou konbat kont Zenn Mouton; me Zenn Mouton ki pou ganny laviktwar lo zot, akoz i Senyer tou senyer e Lerwa tou lerwa. I pou ganny laviktwar ansanm avek bann ki'n ganny apele, ki'n ganny swazir e ki fidel.
REV.17.15	Lanz ti dir mwan ankor: Losean kot ou ti war sa fanm prostitye pe asiz lo la, se bann pep, bann lafoul dimoun, bann nasyon ek bann lalang. 
REV.17.16	Sa dis korn ki ou ti war ek sa bebet, pou ay sa prostitye. Zot pou depouy li avek tou sa ki i posede e kit li touni. Zot pou devor son laser e bril li avek dife. 
REV.17.17	Annefe, Bondye in plas dan zot leker son lavolonte pour akonpli son plan. Zot pou pas zot pouvwar avek sa bebet ziska ki Parol Bondye i ganny akonpli.
REV.17.18	Anfen, sa fanm ki ou'n war, li menm sa gran lavil ki domin lo tou bann lerwa lo later.
REV.18.1	Apre sa, mon ti war en lot lanz desann sorti dan lesyel. I ti annan en gran lotorite e later ti ganny eklere par son laglwar. 
REV.18.2	I ti kriye avek en lavwa for:
REV.18.2	I'n tonbe! Gran Babilonn
REV.18.2	I'n vin landrwa reste pour bann demon,
REV.18.2	en landrwa reste pour tou bann lespri enpir;
REV.18.2	en landrwa kot tou kalite zwazo
REV.18.2	enpir e degoutan i reste.
REV.18.3	Tou bann nasyon in bwar diven
REV.18.3	son gran prostitisyon.
REV.18.3	Bann lerwa later in fer prostitisyon avek li.
REV.18.3	Bann marsan lo later in anrisi
REV.18.3	par pouvwar son larises.
REV.18.4	Apre, mon ti antann en lot lavwa sorti dan lesyel ki ti dir:
REV.18.4	Mon pep! Sorti dan sa lavil,
REV.18.4	pour ou pa partisip dan son bann pese
REV.18.4	e pour ou pa resevwar
REV.18.4	en par dan son bann fleo.
REV.18.5	Annefe, son bann pese
REV.18.5	in akimile ziska oter lesyel.
REV.18.5	Bondye pa'n oubliy son bann forfe.
REV.18.6	Tret li parey i'n tret ou,
REV.18.6	e pey li doub pour son bann aksyon.
REV.18.6	Dan lakoup kot in mel son bann diven,
REV.18.6	double sa ki i ti'n prepare.
REV.18.7	Otan laglwar ek larises ki i ti fer letalaz avek,
REV.18.7	donn li osi otan tourman ek dey.
REV.18.7	Annefe, i dir dan son leker:
REV.18.7	Mon pe asize koman en larenn.
REV.18.7	Mon pa en vev, mon pa pou zanmen konn dey.
REV.18.8	Pour sa rezon, dan en sel zour,
REV.18.8	son bann fleo, lanmor, dey ek lafanmin,
REV.18.8	pou tonm lo li.
REV.18.8	I pou ganny zete dan dife.
REV.18.8	Annefe, Senyer Bondye ki ziz li, i pwisan.
REV.18.9	Alor, kan zot pou war lafimen kot i pe brile, tou bann lerwa later ki'n komet move aksyon e fer letalaz larises avek li, pou plere e pou lamante lo son size. 
REV.18.10	Zot pou debout alekar, akoz zot pou per devan bann tourman. Zot pou dir:
REV.18.10	Maler! En gran maler!
REV.18.10	Babilonn, gran lavil, lavil pwisan!
REV.18.10	En erdtan in ase pour ou ganny zize!
REV.18.11	Bann marsan lo later osi pou plere e zot pou lamante lo son size, akoz personn pa pou aste ankor zot bann marsandiz:
REV.18.12	Ni marsandiz annor, annarzan, bizou ek perl, ni latwal linenn fen, latwal rouz, laswa, toudsort kalite dibwa presye, tou kalite lobze an livwar, an bwa presye, an bronz, an fer oubyen an marb, 
REV.18.13	kannel, lezot zepis, parfen, lamir, lansan, diven, delwil, lafarin ek dible, bef ek mouton, seval ek kales, lesklav e menm bann trafik imen.
REV.18.14	Tou bann bon prodwi ki ou ti anvi, in disparet. Tou ou bann larises ek ou labote in perdi pour touzour. 
REV.18.15	Bann marsan ki ti'n anrisi dan trafik avek li, pou reste lwen avek li, pangar son tourman ava afekte zot. Zot pou plere e lamante dan dey. 
REV.18.16	Zot pou dir:
REV.18.16	Maler! Gran maler lo sa gran lavil
REV.18.16	ki ti abiye dan lenz linenn fen,
REV.18.16	mov e rouz, sarze avek bizou annor,
REV.18.16	pyer presyez ek perl.
REV.18.17	Dan en erdtan in fini perdi tou sa larises!
REV.18.17	Tou bann kaptenn bato ek pasaze, tou maren ek tou bann ki travay lo lanmer, ti debout lwen. 
REV.18.18	Zot ti kriye kan zot ti war lafimen sa lavil ki ti pe brile: Zanmen i'n annan en lavil parey sa gran lavil!
REV.18.19	Zot ti zet lapousyer lo zot latet; zot ti plere e zot ti lamante:
REV.18.19	Maler! Maler! Ki kalite maler sa gran lavil i ladan.
REV.18.19	Par son larises,
REV.18.19	i'n anrisi tou bann ki ti annan bato lo lanmer!
REV.18.19	Dan zis en erdtan in arive perdi tou!
REV.18.20	Lesyel! Rezoui lo son larin!
REV.18.20	Zot osi, pep Bondye,
REV.18.20	bann zapot, ek bann profet! Rezoui!
REV.18.20	Bondye in ziz li
REV.18.20	pour sa ki i'n fer zot.
REV.18.21	Alor, en lanz pwisan ti pran en gro ros ki i ti zet dan lanmer. I ti dir:
REV.18.21	La ki mannyer sa gran lavil Babilonn
REV.18.21	pou ganny zete avek menm vyolans.
REV.18.21	Personn pa pou trouv li ankor.
REV.18.22	Bann zwer laarp ek bann mizisyen! Sante!
REV.18.22	Pa pou zanmen antann ankor
REV.18.22	zwer laflit ek tronpet kot ou.
REV.18.22	Pou nepli annan ni zouvriye
REV.18.22	ni artizan kot ou.
REV.18.22	Pou nepli antann ankor kot ou,
REV.18.22	tapaz moulen dible.
REV.18.23	Lalimyer lalanp pou nepli briy kot ou.
REV.18.23	Pou nepli antann lavwa
REV.18.23	nouvo ek nouvel marye kot ou,
REV.18.23	akoz ou bann marsan ti pli enportan lo later.
REV.18.23	Par ou bann pratik mazik,
REV.18.23	ou'n tronp tou nasyon.
REV.18.24	Babilonn!
REV.18.24	Disan bann profet ek tou bann pep Bondye,
REV.18.24	disan tou sa bann ki ou'n touye lo later,
REV.18.24	in koule kot ou.
REV.19.1	Apre sa, mon ti antann en lavwa for, konmsi lavwa en gran lafoul dan lesyel ki ti kriye:
REV.19.1	Loue Senyer!
REV.19.1	Delivrans, laglwar ek pwisans
REV.19.1	i pour nou Bondye!
REV.19.2	Son zizman i vre e zis!
REV.19.2	I'n ziz sa gran prostitye ki'n ranpli later
REV.19.2	avek koripsyon ek son prostitisyon.
REV.19.2	Bondye in vanz disan son bann serviter
REV.19.2	ki zot i'n touye.
REV.19.3	Zot ti dir ankor:
REV.19.3	Loue Senyer!
REV.19.3	Lafimen sa gran lavil i monte pour touzour.
REV.19.4	Sa 24 ansyen ek sa kat et vivan ti prosternen e ador Bondye ki ti lo son tronn. Zot ti dir:
REV.19.4	Amenn! Loue Senyer!
REV.19.5	En lavwa sorti kot tronn ti dir:
REV.19.5	Rann glwar nou Bondye,
REV.19.5	zot tou son bann serviter,
REV.19.5	zot tou ki annan respe pour li,
REV.19.5	gran koman pti!
REV.19.6	Apre sa, mon ti antann en lavwa konmsi ti lavwa en gran lafoul, parey tapaz gro delo ki koule, konmsi tapaz loraz. Sa lavwa ti pe dir:
REV.19.6	Loue Senyer!
REV.19.6	Nou Senyer nou Bondye Toupwisan i Lerwa.
REV.19.7	Annou rezoui, annou selebre,
REV.19.7	annou rann glwar Bondye!
REV.19.7	Akoz ler maryaz Zenn Mouton in arive,
REV.19.7	e son nouvel marye in pare.
REV.19.8	I'n ganny permisyon
REV.19.8	pour abiy dan linenn fen, klate e pir.
REV.19.8	Annefe, linenn fen i bann aksyon lazistis pep Bondye.
REV.19.9	Alor, lanz ti dir mwan: Ekri: Byennere, bann ki ganny envite pour festen maryaz Zenn Mouton.
REV.19.9	I ti azoute: Sa i bann vre Parol Bondye.
REV.19.10	Alor, mon ti tonm ater dan son lipye pour ador li, me i ti dir mwan: Non, pa fer sa! Mon en serviter parey ou ek ou bann frer ki gard temwannyaz Zezi. Ador Bondye. Annefe, temwannyaz Zezi i lespri profesi.
REV.19.11	Answit, mon ti war lesyel ouver, e en seval blan ti aparet. Sa enn ki ti pe mont sa seval, ti apel Fidel e Vre. I zize e konbat avek lazistis. 
REV.19.12	Son lizye i parey en laflanm dife, e lo son latet ti annan plizyer kouronn. Lo li, en non in ganny ekri, ki personn pa konnen, eksepte li menm. 
REV.19.13	I'n abiye dan en rob tranpe dan disan. Son non: Parol Bondye.
REV.19.14	Bann larme lesyel, abiye dan linenn blan e pir, ti swiv li lo bann seval blan. 
REV.19.15	Dan son labous ti sorti en lepe byen koupe pour li detri bann nasyon. I pou renny lo zot avek en baton an fer. Avek son lipye, i pou pil diven gran lakoler Bondye Toupwisan dan preswar. 
REV.19.16	Lo son rob e lo son kwis, en non in ganny enskri: Lerwa tou bann lerwa, Senyer tou bann senyer.
REV.19.17	Apre, mon ti war en lanz debout dan soley. Avek en lavwa for, i ti kriy avek tou bann zwazo dan lezer: Rasanble pour sa gran festen Bondye! 
REV.19.18	Vin manz laser bann lerwa, laser bann sef militer, laser bann gran, laser bann seval ek zot kavalye, laser tou dimoun, lib koman lesklav, pti koman gran.
REV.19.19	Alor, mon ti war sa bebet, bann lerwa later avek zot larme ki ti'n rasanble pour lager kont sa enn ki ti lo seval e kont son larme. 
REV.19.20	Sa bebet ti ganny kaptire, ensi ki sa fo profet ki ti'n fer bann siny devan li; bann siny ki ti tronp bann ki ti'n resevwar mark sa bebet ek bann ki ti ador son stati. Tou le de ti ganny zete vivan dan lak dife kot souf ti pe brile. 
REV.19.21	Leres ti ganny touye par lepe ki ti sorti dan labous sa enn ki ti pe mont sa seval. Bann zwazo ti manz tou zot laser ziska ki zot ti rasazye.
REV.20.1	Apre sa, mon ti war en lanz desann sorti dan lesyel. I ti annan lakle labim ek en gran lasenn dan son lanmen. 
REV.20.2	I ti sezi sa dragon, sa serpan lantikite, setadir dyab oubyen Satan. I ti ansenn li pour 1,000 an. 
REV.20.3	Lanz ti zet li dan labim, ki i ti fermen e sele pour ki i nepli kapab tronp bann nasyon ziska ki 1,000 an ava'n fini pase. Apre sa, fodre ki i ganny large pour en pti pe letan.
REV.20.4	Apre, mon ti war bann tronn. Sa bann ki ti pe asize lo tronn ti'n ganny pouvwar pou zize. Mon ti osi war bann ki ti'n ganny egzekite akoz temwannyaz Zezi ek Parol Bondye. Zot pa ti'n ador sa bebet ni son zimaz, e zot pa ti'n resevwar mark sa bebet lo zot fron, ni lo zot lanmen. Zot ti resisite e renny avek Kris pandan 1,000 an. 
REV.20.5	Lezot bann mor pa ti resisite ziska ki sa 1,000 an ti'n pase. Sa i premye rezireksyon. 
REV.20.6	Byennere e sen, tou bann ki partisip dan sa premye rezireksyon. Dezyenm lanmor pou napa okenn pouvwar lo zot. Zot pou vin pret pour Bondye e pour Kris. Zot pou renny avek li pandan 1,000 an.
REV.20.7	Apre ki sa 1,000 an ava'n pase, Satan pou ganny large dan son prizon. 
REV.20.8	I pou sorti pour tronp bann nasyon dan tou kwen later, Gog ek Magog,
REV.20.9	Zot larme ti al lo later antye. Zot ti anserkle kan pep Bondye ek lavil byenneme. Me dife ti desann sorti dan lesyel e detri zot tou. 
REV.20.10	Dyab ki ti pe tronp zot, ti ganny zete dan lak dife avek souf, kot sa bebet ek son profet mansonz ti ete. Zot pou ganny tourmante lizour koman aswar e pour touzour.
REV.20.11	Apre, mon ti war en gran tronn blan e sa enn ki ti pe asiz lo la. Later ek lesyel ti disparet devan li; ti napa plas ankor pour zot. 
REV.20.12	Mon ti war bann mor, gran koman pti, pe debout devan tronn, e bann liv ti'n ouver. Ti annan osi en lot liv ki ti'n ouver: Liv lavi. Bann mor ti ganny zize dapre sa ki zot ti'n fer, e dapre sa ki ti'n ganny ekri dan sa bann liv.
REV.20.13	Lanmer ti rann son bann mor. Lanmor ek lemonn lanmor ti rann zot bann mor, e zot tou, zot ti ganny zize dapre bann aksyon ki zot ti'n fer.
REV.20.14	Answit, lanmor ek lemonn lanmor ti ganny zete dan lak dife. Sa lak dife ti dezyenm lanmor. 
REV.20.15	Tou bann ki zot non pa ti ganny trouve ekri dan Liv lavi, ti ganny zete dan lak dife.
REV.21.1	Alor, mon ti war en nouvo lesyel ek en nouvo later akoz sa premye lesyel ek sa premye later ti'n disparet. Lanmer osi ti nepli egziste. 
REV.21.2	Mon ti war lavil sen desann sorti dan lesyel kot Bondye, nouvo Zerizalenm, ki ti'n dekore parey en nouvel marye abiye pour son mari. 
REV.21.3	Mon ti antann en lavwa for sorti kot tronn kriye: La aprezan, Bondye in fer son demer parmi zonm. I pou reste avek zot. Zot pou vin son pep, e i pou vin zot Bondye. 
REV.21.4	I pou eswiy tou larm dan zot lizye. Lanmor pou nepli egziste. Pou nepli annan ni dey, ni larm, ni soufrans, akoz lemonn ansyen in disparet.
REV.21.5	Sa enn ki ti pe asiz lo tronn ti dir: La mon refer tou keksoz nouvo.
REV.21.5	Apre i ti dir mwan: Ekri! Sa bann parol i serten e vre.
REV.21.6	I ti dir mwan: Tou keksoz in akonpli! Mwan menm Alfa ek Omega, konmansman ek lafen. Sa enn ki swaf, mon pou donn li gratwitman drwa bwar dan sours delo lavi. 
REV.21.7	Sa enn ki ranport laviktwar pou erit tousala. Mon pou vin son Bondye e li, i pou vin mon garson. 
REV.21.8	Me pour bann las, bann enfidel, bann dimoun degoutan, bann kriminel, bann prostitye, bann sorsye, bann adorater zidol, ek tou bann manter, zot plas pou dan lak dife ek souf. Sa i dezyenm lanmor.
REV.21.9	Alor, enn parmi sa set lanz ki ti annan sa set lakoup ranpli avek set dernyen fleo, ti vin kot mwan. I ti dir mwan: Vini! Mon ava montre ou nouvel marye, sa enn ki'n marye avek Zenn Mouton.
REV.21.10	Lespri ti transport mwan lo en gran montanny. I ti montre mwan lavil sen, Zerizalenm, ki ti pe desann, sorti dan lesyel kot Bondye. 
REV.21.11	I ti briye avek laglwar Bondye. Son lekla ti resanble en pyer presyez tre rar, parey zasp, kler parey kristal. 
REV.21.12	I ti annan en gran miray, avek 12 laport, e 12 lanz ti pe vey bann laport. Lo sak baro, non sakenn parmi bann 12 tribi Izrael ti'n ganny enskri. 
REV.21.13	Lo kote Les ti annan trwa laport; lo kote Nor, trwa laport; lo kote Sid, trwa laport, e lo kote Was, trwa laport. 
REV.21.14	Miray sa lavil ti annan 12 ros fondasyon, e lo sak ros, ti'n ekri non bann 12 zapot Zenn Mouton.
REV.21.15	Lanz ki ti pe koz avek mwan ti annan avek li en baton annor, pour li mezir lavil, son bann laport ek son miray. 
REV.21.16	Lavil ti annan laform kare. Son longer ti parey avek son larzer. Sa lanz ti mezir lavil avek son baton. Lavil ti mezir 2,200 kilomet; son longer, son larzer ek son oter ti parey.
REV.21.17	Lanz ti osi mezir miray: 60 met, dapre en mezir imen ki lanz ti servi. 
REV.21.18	Miray ti konstri an zasp, tandis ki lavil ti annor pir, kler koman ver. 
REV.21.19	Bann ros fondasyon miray lavil ti dekore avek toudsort kalite pyer presyez. Premye pyer fondasyon ti an zasp, dezyenm ti an safir, trwazyenm an agat, katriyenm an emerod, 
REV.21.20	senkyenm an oniks, sizyenm an sardwann, setyenm an krizolit, wityenm an beril, nevyenm an topaz, dizyenm an krizopraz, onzyenm an tirkwaz e douzyenm an ametis. 
REV.21.21	Sa 12 laport lavil ti 12 perl. Sak laport ti en sel perl e bann lari dan lavil ti annor pir, kler koman ver.
REV.21.22	Mon pa ti war okenn tanp dan lavil akoz Senyer Bondye Toupwisan avek Zenn Mouton ti zot menm Tanp. 
REV.21.23	Lavil pa bezwen ni soley, ni lalin pour ekler li, akoz laglwar Bondye i son lalimyer, e Zenn Mouton i son lalanp. 
REV.21.24	Tou pep lo later pou mars dan son lalimyer, e bann lerwa later pou anmenn zot larises dan lavil. 
REV.21.25	Bann laport lavil pa pou zanmen fermen pandan lazournen, akoz laba pa pou annan lannwit. 
REV.21.26	Zot pou anmenn laglwar ek loner bann nasyon dan lavil. 
REV.21.27	Okenn lenpirte pa pou antre dan lavil, ni personn ki pratik bann akt degoutan ek mansonz. Zis bann ki zot non in ganny enskri dan liv lavi Zenn Mouton ki pou kapab antre.
REV.22.1	Apre sa, lanz ti montre mwan larivyer delo lavi, ki ti kler koman kristal, sorti kot tronn Bondye ek tronn Zenn Mouton. 
REV.22.2	I ti koul dan milye lari dan lavil. Lo de bor sa larivyer, ti annan pye dibwa lavi ki prodwi 12 rekolt, en rekolt par mwan. Fey sa pye dibwa i servi pour geri tou bann nasyon.
REV.22.3	Pou nepli annan malediksyon, akoz tronn Bondye ek tronn Zenn Mouton pou dan lavil, e zot bann serviter pou ador zot. 
REV.22.4	Zot pou war son vizaz e son non pou ganny enskri lo zot fron.
REV.22.5	Pou nepli annan lannwit. Zot pou nepli bezwen ni lalimyer en lalanp, ni lalimyer soley, akoz Senyer Bondye pou vin zot lalimyer. Zot pou renny pour touzour.
REV.22.6	Apre, lanz ti dir mwan: Sa bann parol i sir e vre. Senyer, Bondye ki enspir bann profet, in anvoy son lanz pour montre son bann serviter sa ki devre arive byento.
REV.22.7	Zezi i dir: Mon pe vini byento! Byennere sa enn ki obei parol profesi dan sa liv!
REV.22.8	Mwan, Zan, mon'n tande e mon'n war tou sa bann keksoz. Kan mon ti war tousala, mon ti tonm ater pour ador lanz ki ti pe montre mwan sa bann keksoz. 
REV.22.9	Me i ti dir mwan: Pa fer sa! Mwan osi mon en serviter parey ou, parey ou bann frer bann profet ek tou bann ki obei parol sa liv. Bondye ki ou bezwen adore.
REV.22.10	I ti azoute: Pa gard sekre parol profesi ki dan sa liv, akoz letan pour tousala arive i pros. 
REV.22.11	Malfeter ava kontinyen pratik plis lemal. Dimoun sal ava kontinyen reste dan zot salte. Sa enn ki bon ava kontinyen pratik plis sa ki byen e sa enn ki sen ava kontinyen vin touzour pli sen.
REV.22.12	Zezi ti azoute: Mon pe vini byento. Mon pou anmenn avek mwan mon rekonpans pour mwan pey sakenn dapre son bann aksyon. 
REV.22.13	Mwan menm, Alfa ek Omega, premye ek dernyen, konmansman ek lafen.
REV.22.14	Byennere bann ki lav zot rob pour ki zot ganny drwa manz fri pye dibwa lavi, e antre dan lavil par laport. 
REV.22.15	Me deor i annan tou bann dimoun degoutan, bann sorsye, bann prostitye, bann kriminel, tou bann adorater zidol, ek tou bann ki kontan e pratik mansonz!
REV.22.16	Mwan Zezi, mon'n anvoy mon lanz avek sa temwannyaz konsernan bann Legliz. Mwan menm desandan David; mwan menm sa zetwal ki briye granmaten. 
REV.22.17	Lespri ek Nouvel Marye i dir: Vini! Ou ki tande, dir: Vini! Ou ki swaf, vini! Ou ki anvi delo lavi, vin resevwar gratwitman!
REV.22.18	La mon lavertisman solannel pour tou sa ki antann parol profesi sa liv: Si okenn dimoun i azout keksoz avek sa bann parol, Bondye pou azout avek son pinisyon, bann fleo ki'n ganny dekri dan sa liv.
REV.22.19	Si en dimoun i retir okenn parol profesi dan sa liv, Bondye pou retir son par dan pye dibwa lavi e dan lavil sen ki'n ganny dekri dan sa liv.
REV.22.20	Sa enn ki ateste sa bann keksoz i deklare: Wi! Mon pe vini byento! Amenn! Vini, Senyer Zezi!
REV.22.21	Lagras Senyer Zezi ava avek zot tou! Amenn.
